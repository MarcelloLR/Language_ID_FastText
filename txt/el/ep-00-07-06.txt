<CHAPTER ID=1>
Έγκριση των συνοπτικών πρακτικών της προηγούμενης συνεδρίασης
<SPEAKER ID=1 NAME="Πρόεδρος">
Τα συνοπτικά πρακτικά της χτεσινής συνεδρίασης έχουν διανεμηθεί.
<P>
Υπάρχουν παρατηρήσεις;

<SPEAKER ID=2 LANGUAGE="EN" NAME="Helmer">
Κύριε Πρόεδρε, τη Δευτέρα αναφέρθηκα σε ένα διαδικαστικό θέμα για τα σχόλια της Προέδρου Nicole Fontaine που αναφέρονται στο βρετανικό τύπο σχετικά με την πρόσφατη συνάντησή της με την Αυτού Μεγαλειότητα βασίλισσα Ελισάβετ τη Δεύτερη. Ένας βουλευτής αυτού του Κοινοβουλίου που ανήκει στο βρετανικό Εργατικό Κόμμα, ο κύριος Miller, επανέλαβε αυτά που θεωρούνταν σχόλια της βασίλισσας, όχι μια αλλά τρεις φορές, τη Δευτέρα, την Τρίτη και την Τετάρτη. Προσπάθησε να παρασύρει τη βασίλισσα σε μια πολιτική αντιπαράθεση και να χρησιμοποιήσει το όνομά της για να κερδίσει εύκολα τις πολιτικές εντυπώσεις.
<P>
Κύριε Πρόεδρε, μπορεί η Πρόεδρος Fontaine να μην γνώριζε τους βρετανικούς κανόνες του πρωτοκόλλου που ισχύουν για τέτοια θέματα, αλλά ο κύριος Miller δεν έχει τέτοια δικαιολογία. Γνωρίζει πάρα πολύ καλά ότι η δική μας αρχηγός κράτους δεν προέρχεται από κάποια πολιτική παράταξη. Γνωρίζει πάρα πολύ καλά ότι, εδώ και πενήντα περίπου χρόνια, αποφεύγει επιμελώς να ασχοληθεί με επίμαχα πολιτικά ζητήματα. Γνωρίζει πολύ καλά ότι η βασίλισσα δεν μπορεί να έρθει σε αυτό το Κοινοβούλιο για να αποδείξει ότι όσα έχουν ειπωθεί δεν είναι αλήθεια. Η συμπεριφορά του είναι ατιμωτική και αποτελεί σκάνδαλο.
<P>
Κύριε Πρόεδρε, είμαι υπερήφανος που είμαι βρετανός, αλλά σήμερα νιώθω ντροπή που έχω την ίδια εθνικότητα με αυτόν τον άνθρωπο. Δεν ντρέπεται καθόλου; Δεν έχει ίχνος σεβασμού; Δεν έχει καθόλου αξιοπρέπεια ή τιμή;

<SPEAKER ID=3 LANGUAGE="EN" NAME="Miller">
Κύριε Πρόεδρε, πως μπορώ λοιπόν να αντιδράσω σε μια τέτοια επίθεση; Όταν έθιξα το ζήτημα τη Δευτέρα και την Τρίτη και την Τετάρτη ζήτησα από τον κύριο Helmer να κάνει και εκείνος τις παρατηρήσεις του για το ευρώ. Μέχρι στιγμής αρνείται να σχολιάσει. Επιτρέψτε μου επίσης να πω ότι όταν η κυρία Fontaine μίλησε στην Αυτού Μεγαλειότητα τη βασίλισσα και προφανώς της έθεσε κάποια ερωτήματα, η βασίλισσα με την απάντησή της αντιπροσώπευε την κυβέρνησή της, που είναι κυβέρνηση του Εργατικού Κόμματος. Αυτό μπορεί να μην αρέσει στον κύριο Helmer, αλλά λυπάμαι έτσι έχουν τα πράγματα.
<P>
Επιτρέψτε μου επίσης να πω ότι ναι είμαι σκοτσέζος, ναι, είμαι βρετανός, αλλά, κύριε Helmer, είμαι επίσης ευρωπαίος και είμαι υπερήφανος για αυτό.
<P>
  

<SPEAKER ID=4 LANGUAGE="PT" NAME="Seguro">
Κύριε Πρόεδρε, με την παρούσα παρέμβαση επί της διαδικασίας θα επιθυμούσα να μιλήσω υπό την ιδιότητα του προέδρου της Αντιπροσωπείας για τις σχέσεις με τις χώρες της Κεντρικής Αμερικής και το Μεξικό. Ως γνωστόν, κύριε Πρόεδρε, την περασμένη Κυριακή διενεργήθηκαν εκλογές. Και εχθές, η αντιπροσωπεία της οποίας προεδρεύω συνεδρίασε και είχε την ευκαιρία να συζητήσει για μια έκθεση που καταρτίστηκε από τους συναδέλφους μας, οι οποίοι μετέβησαν στο Μεξικό για να παρακολουθήσουν τις εκλογές υπό την ιδιότητα των παρατηρητών που εκπροσωπούσαν αυτό το Κοινοβούλιο.
<P>
Θα επιθυμούσα να επισημάνω, κύριε Πρόεδρε, ότι κατά τη λήξη της προαναφερθείσας συνεδρίασης εγκρίθηκε μια δήλωση που περιλαμβάνει τρία σημεία. Πρώτον, την αναγνώριση και την επικρότηση της αξιοπρέπειας και της πολιτικής ωριμότητας που επέδειξαν οι Μεξικανοί φίλοι μας σε αυτή την εκλογική αναμέτρηση. Δεύτερον, τον χαιρετισμό μας για την εκλογή του κ. Vicente Fox και τις ευχές μας, ώστε οι σχέσεις ανάμεσα στην Ευρωπαϊκή Ένωση και το Μεξικό να συνεχίσουν να αναπτύσσονται μέσα στο συνολικό πλαίσιο που εγκρίθηκε και επικυρώθηκε τον περασμένο Μάρτιο. Και τρίτον, τα συγχαρητήριά μας στον Πρόεδρο Zedillo, διότι άνοιξε το δρόμο ώστε οι θεσμοί στο Μεξικό να μπορέσουν να σημειώσουν τη συγκεκριμένη δημοκρατική εξέλιξη.
<P>
Θα σας παρακαλούσα, κύριε Πρόεδρε, να κάνετε το παν ώστε η παραπάνω δήλωσή μας, της οποίας το πλήρες κείμενο θα λάβετε σήμερα, να αποτελέσει ένα ψήφισμα του Ευρωπαϊκού Κοινοβουλίου το οποίο θα διαβιβασθεί από την Πρόεδρό του στις μεξικανικές αρχές.

<SPEAKER ID=5 NAME="Πρόεδρος">
Πολύ καλά, κύριε Seguro. Θα ενημερώσω οπωσδήποτε την Πρόεδρο Fontaine σχετικά με το θέμα αυτό.
<P>
  

<SPEAKER ID=6 LANGUAGE="DE" NAME="Lehne">
Κύριε Πρόεδρε, κυρίες και κύριοι, θέλω να σας επιστήσω την προσοχή σε κάτι που προκαλεί πραγματικά αγανάκτηση σχετικά με τα συνοπτικά πρακτικά. Στα συνοπτικά πρακτικά πρέπει να συμπεριλαμβάνονται και τα κείμενα που εγκρίθηκαν. Χθες επεσήμανα ότι κατά την ψηφοφορία για την οδηγία για το ξέπλυμα χρήματος πρέπει να διορθωθεί η αγγλική απόδοση του άρθρου 6 παράγραφος 3, που σχετίζεται με την τροπολογία 26, γιατί η αγγλική απόδοση είναι λανθασμένη. Στην απόδοση αυτή, στη μέση της δεύτερης παραγράφου, γίνεται απλώς αναφορά στην εκπροσώπηση ενώπιον του δικαστηρίου, δεν υπάρχει όμως και η αναφορά της παροχής νομικών συμβουλών, όπως αυτό συμβαίνει στο γερμανικό κείμενο. Το σημείο αυτό είναι πολύ σημαντικό για την εν λόγω οδηγία, και εφόσον η ομάδα εργασίας του Συμβουλίου εργάζεται βάσει του αγγλικού κειμένου, η διόρθωση του κειμένου αυτού έχει καθοριστική σημασία. Έχω ήδη διαμαρτυρηθεί για τις γλωσσικές υπηρεσίες στην επιτροπή. Τότε δεν είχε θεωρηθεί αναγκαία στην επιτροπή η κατάθεση τροπολογίας, γιατί το γερμανικό κείμενο ήταν το πρωτότυπο - τα Γερμανικά ήταν η μητρική γλώσσα του εισηγητή. Διαμαρτυρήθηκα και χθες για αυτό - και δεν διορθώθηκε - διαμαρτύρομαι σήμερα για τρίτη φορά! Νομίζω ότι οι υπηρεσίες αυτού του Σώματος θα έπρεπε να εργάζονται προσεκτικότερα σε τέτοια αποφασιστικά ζητήματα, και, για να πω την αλήθεια, είναι ανεπίτρεπτο το γεγονός ότι παρά τη χθεσινή κριτική μου τα συνοπτικά πρακτικά εξακολουθούν να περιέχουν σήμερα και πάλι το λάθος αυτό! Παρακαλώ το ζήτημα να εξετασθεί σε βάθος και να αποκατασταθεί αυτή η καθοριστική πτυχή, που είναι πολύ σημαντική για την εν λόγω οδηγία, και να διορθωθεί, παρακαλώ, η αγγλική απόδοση!
<P>
(Χειροκροτήματα)

<SPEAKER ID=7 NAME="Πρόεδρος">
Φυσικά, κύριε Lehne. Το εξηγήσατε ήδη πολύ καλά χτες. Θα φροντίσουμε οπωσδήποτε να κάνουμε την απαραίτητη διόρθωση.
<P>
  

<SPEAKER ID=8 LANGUAGE="DE" NAME="Zimmerling">
Κύριε Πρόεδρε, λάβαμε χθες ένα κίτρινο έγγραφο του πράσινου Αντιπροέδρου, στο οποία είχαν επικολληθεί ξηροί καρποί. Θέμα του εγγράφου ήταν ότι πρέπει να υποστηριχθεί η εξαγωγή προϊόντων από το Vanuatu, μια από τις αναπτυσσόμενες χώρες στον Ειρηνικό. Το αίτημα αυτό το βρίσκω πολύ σωστό και απολύτως αποδεκτό. Ευχαρίστως θα το υποστηρίξω. Το μόνο που με βάζει σε υποψίες είναι ότι στο έγγραφο αυτό αναφερόταν ρητά από τον Αντιπρόεδρο ότι η εισαγωγή αυτών των ξηρών καρπών στην Ευρωπαϊκή Ένωση είναι παράνομη. Παρακαλώ, λοιπόν, τον κύριο Αντιπρόεδρο να μας εξηγήσει, πώς έλαβε χώρα αυτή η παράνομη εισαγωγή των ξηρών καρπών, αφού ο ίδιος μάς τους έφερε! Πρόκειται για μια εξ ορισμού αντίφαση, την οποία τον παρακαλώ να διασαφηνίσει!
<P>
(Ευθυμία και χειροκροτήματα)
<P>
(Το Σώμα εγκρίνει τα συνοπτικά πρακτικά)

<CHAPTER ID=2>
Καλωσόρισμα
<SPEAKER ID=9 NAME="Πρόεδρος">
Αξιότιμοι συνάδελφοι, έχω τη μεγάλη χαρά να καλωσορίσω σήμερα την αντιπροσωπεία της Ελβετικής Ομοσπονδιακής Συνέλευσης που συνοδεύεται από τον Πρόεδρό της, κύριο Marcel Sandoz, και βρίσκεται στο θεωρείο των επισήμων.
<P>
(Χειροκροτήματα) Τα μέλη της αντιπροσωπείας επισκέπτονται εδώ το Στρασβούργο για να συναντήσουν τους συνομιλητές τους από το Ευρωπαϊκό Κοινοβούλιο επ' ευκαιρία της δέκατης ένατης διακοινοβουλευτικής συνάντησης Ελβετίας - Ευρωπαϊκού Κοινοβουλίου. Οι συναντήσεις ξεκίνησαν χτες και θα συνεχιστούν σήμερα. Μεταξύ των θεμάτων που θα συζητηθούν είναι οι διμερείς συμφωνίες Ευρωπαϊκής Ένωσης - Ελβετίας, οι μελλοντικές εξελίξεις της πολιτικής ολοκλήρωσης της Ελβετίας, οι προοπτικές της Διακυβερνητικής Διάσκεψης της Ευρωπαϊκής Ένωσης και η διαδικασία διεύρυνσης της ίδιας της Ευρωπαϊκής Ένωσης.
<P>
Εξ ονόματος ολόκληρης της Συνέλευσής μας, εύχομαι στην αντιπροσωπεία μια επωφελή συμμετοχή στις συνεδριάσεις και μια ευχάριστη διαμονή σε αυτήν την εκπληκτική πόλη του Στρασβούργου.

<CHAPTER ID=3>
Επιτροπή Αναφορών - Ευρωπαίος Διαμεσολαβητής
<SPEAKER ID=10 NAME="Πρόεδρος">
Η ημερήσια διάταξη προβλέπει, σε κοινή συζήτηση, τις ακόλουθες εκθέσεις που εκπονήθηκαν εξ ονόματος της Επιτροπής Αναφορών:
<P>
(Α5-0162/2000), της κυρίας Lambert, σχετικά με τις εργασίες της Επιτροπής Αναφορών κατά τη διάρκεια του κοινοβουλευτικού έτους 1999-2000,
<P>
(Α5-0181/2000), της κυρίας Thors, σχετικά με την ετήσια έκθεση για τις δραστηριότητες του Ευρωπαίου Διαμεσολαβητή για το 1999.

<SPEAKER ID=11 NAME="Sφderman">
Κύριε Πρόεδρε, είμαι ικανοποιημένος που μου δίνεται η ευκαιρία να μιλήσω στο Ευρωπαϊκό Κοινοβούλιο για τα αποτελέσματα του έργου μου ως Ευρωπαίου Διαμεσολαβητή κατά το έτος 1999. Η ετήσια έκθεση για το 1999 καλύπτει τον τελευταίο χρόνο της πρώτης εντολής του Ευρωπαίου Διαμεσολαβητή.
<P>
Πέρυσι το γραφείο του Διαμεσολαβητή δέχτηκε 1.577 νέες καταγγελίες εν συγκρίσει με τις 1.372 καταγγελίες το 1998, μια αύξηση της τάξης του 15% περίπου. Ο αριθμός των ερευνών που ξεκίνησαν αυξήθηκε από 171 το 1998 σε 206 το 1999, υπήρξε δηλαδή μια αύξηση πάνω από 20%. Εκτός του ότι γίνεται ευρύτερα γνωστός ως θεσμός, ο Ευρωπαίος Διαμεσολαβητής προσελκύει ένα μεγαλύτερο ποσοστό σοβαρών καταγγελιών που απαιτούν εξονυχιστική έρευνα. Ίσως σας ενδιαφέρει να μάθετε ότι η ίδια τάση συνεχίζεται και φέτος. Κατά τους πρώτους έξι μήνες αυτού του χρόνου, ο αριθμός των νέων ερευνών αυξήθηκε κατά 32% συγκριτικά με την ίδια περίοδο του 1999.
<P>
Οι έρευνες είναι η πτυχή του έργου του Διαμεσολαβητή που απαιτεί τους μεγαλύτερους πόρους. Αποτελεί ως εκ τούτου μεγάλη πρόκληση το να ανταποκριθούμε σε αυτή την αύξηση, διατηρώντας παράλληλα την ποιότητα του έργου μας και πραγματοποιώντας το στόχο μας για ολοκλήρωση των περισσότερων ερευνών μέσα σε ένα χρόνο. Θέλω να ελπίζω ότι το Ευρωπαϊκό Κοινοβούλιο θα στηρίξει το Διαμεσολαβητή στην αναζήτηση των πόρων που απαιτούνται για την αποτελεσματική διεξαγωγή του έργου.
<P>
Κατά το 1999, εξακολουθήσαμε να δεχόμαστε ένα αρκετά μεγάλο ποσοστό καταγγελιών, πάνω από 70%, που ήταν εκτός της εντολής του Ευρωπαίου Διαμεσολαβητή. Το ποσοστό των καταγγελιών εκτός της εντολής αυξήθηκε λίγο ακόμη, πιθανόν επειδή λάβαμε έναν αυξανόμενο αριθμό καταγγελιών μέσω ηλεκτρονικού ταχυδρομείου. Δεχόμαστε ευχαρίστως καταγγελίες μέσω ηλεκτρονικού ταχυδρομείου και πολλές από αυτές περιέχουν ισχυρισμούς κακοδιαχείρισης που αναπτύσσονται σωστά. Ωστόσο, γενικά η πλειοψηφία των καταγγελιών μέσω ηλεκτρονικού ταχυδρομείου στρέφονται κατά των αρχών των κρατών μελών.
<P>
Κατά τη διάρκεια της εκστρατείας για την εκλογή του Ευρωπαίου Διαμεσολαβητή πέρυσι, κάποιες επικριτικές φωνές εισηγήθηκαν ότι η εντολή του Διαμεσολαβητή θα πρέπει να διευρυνθεί έτσι, ώστε να περιλαμβάνει καταγγελίες εις βάρος των κρατών μελών σε περιπτώσεις όπου ενέχεται κάποιο ζήτημα κοινοτικής νομοθεσίας. Δεν είμαι βέβαιος αν κατάλαβαν ότι αυτό θα σήμαινε ότι ο Ευρωπαίος Διαμεσολαβητής θα εκτελούσε καθήκοντα, που τώρα εμπίπτουν στην αρμοδιότητα της Ευρωπαϊκής Επιτροπής ως φύλακα της Συνθήκης και του Ευρωπαϊκού Κοινοβουλίου ως δημοκρατικού φόρουμ στο οποίο μπορούν να υποβάλλουν τις αναφορές τους οι πολίτες.
<P>
Μελετάμε προσεκτικά όλες τις καταγγελίες που δεχόμαστε, ειδικά αν αφορούν δικαιώματα δυνάμει της κοινοτικής νομοθεσίας. Το 1999, καταφέραμε να συμβουλεύσουμε τον ενάγοντα ή να παραπέμψουμε τις καταγγελίες σε μια αρμόδια υπηρεσία, στις μισές περίπου περιπτώσεις. Από αυτές, παραπέμψαμε 71 περιπτώσεις στο Ευρωπαϊκό Κοινοβούλιο για να εξεταστούν ως αναφορές και ενημερώσαμε 142 ακόμη ενάγοντες για τα δικαιώματά τους να υποβάλουν αναφορές στο Ευρωπαϊκό Κοινοβούλιο.
<P>
Σε πολλές περιπτώσεις, οι καταγγελίες κατά των εθνικών, περιφερειακών ή τοπικών αρχών μπορούσαν να αντιμετωπιστούν αποτελεσματικά από έναν διαμεσολαβητή στα ενεχόμενα κράτη μέλη. Σε κάθε κράτος μέλος θα πρέπει να υπάρχει ένα μη δικαστικό όργανο που να μπορεί να βοηθήσει τους ευρωπαίους πολίτες σε περιπτώσεις συγκρούσεων με τη διοίκηση των κρατών μελών, όσον αφορά τα δικαιώματά τους δυνάμει της κοινοτικής νομοθεσίας.
<P>
Ως υποστηρικτής της επικουρικότητας, εξακολουθώ να πιστεύω ότι ο πιο αποτελεσματικός τρόπος για την επίτευξη αυτού του στόχου είναι η ανάπτυξη ενός δικτύου συνεργασίας με αυτούς τους διαμεσολαβητές ως ανάλογα αρμόδια όργανα όπως οι επιτροπές αναφορών. Οργανώσαμε από κοινού με το γάλλο διαμεσολαβητή, τον κύριο Stasi, ένα σεμινάριο για εθνικούς διαμεσολαβητές και άλλα αρμόδια όργανα.
<P>
Στο Παρίσι, το Σεπτέμβριο του 1999, ο κύριος Perry, ο πρώτος αντιπρόεδρος της Επιτροπής Αναφορών, αντιπροσώπευσε το Ευρωπαϊκό Κοινοβούλιο. Προγραμματίζεται ένα ακόμη σεμινάριο που θα λάβει χώρα στις Βρυξέλλες, το έτος 2001, υπό τη βελγική Προεδρία του Συμβουλίου, σε συνεργασία με την Επιτροπή και με τους ομοσπονδιακούς και περιφερειακούς διαμεσολαβητές του Βελγίου. Οι περιφερειακοί διαμεσολαβητές και άλλα αρμόδια όργανα προσκλήθηκαν πέρυσι σε μια συνεδρίαση στη Φλωρεντία, την οποία παρακολούθησε επίσης ο κύριος Gemelli, πρόεδρος της Επιτροπής Αναφορών. Οι περιφερειακοί διαμεσολαβητές και τα άλλα αρμόδια όργανα θα προσκληθούν επίσης στις Βρυξέλλες τον επόμενο χρόνο.
<P>
Οι διαμεσολαβητές και άλλα αρμόδια όργανα των κρατών μελών έχουν τηρήσει θετική στάση όσον αφορά τη συνεργασία με τον Ευρωπαίο Διαμεσολαβητή. Πιστεύω ακράδαντα ότι η συνεργασία μαζί τους επί ίσοις όροις θα έχει τα καλύτερα αποτελέσματα για τους ευρωπαίους πολίτες.
<P>
Αρχικά, εκφράστηκαν μεγάλες αμφιβολίες για το αν ο Ευρωπαίος Διαμεσολαβητής είχε αρκετές ικανότητες να πετύχει οτιδήποτε για τον πολίτη. Αυτές οι αμφιβολίες ήταν αδικαιολόγητες επειδή τα θεσμικά όργανα και οι υπηρεσίες της Κοινότητας έχουν ανταποκριθεί σωστά στο έργο του Διαμεσολαβητή. Από την αρχή, έχουν και τα ίδια διευθετήσει καταγγελίες ικανοποιώντας τον ενάγοντα σε περισσότερες από 180 περιπτώσεις. Για παράδειγμα, απάντησαν σε αναπάντητες επιστολές, κατέβαλαν οφειλόμενες πληρωμές και ακύρωσαν προηγούμενες μη ευνοϊκές αποφάσεις. Αυτό δείχνει πνεύμα ανταπόκρισης και ευελιξίας ανώτερο εκείνου των εθνικών διοικήσεων, το οποίο γνωρίζω εκ πείρας. Εξήντα δύο από αυτές τις διευθετήσεις έγιναν πέρυσι, μειώνοντας τις πιθανότητες να προταθούν φιλικές λύσεις από τον Διαμεσολαβητή. Ωστόσο, πετύχαμε μια φιλική λύση το 1999 σε μια υπόθεση όπου η Επιτροπή και το Συμβούλιο συμφώνησαν ότι θα έπρεπε να καταβληθεί στον ενάγοντα το ποσό που του οφειλόταν για το έργο του ως περιφερειακού συντονιστή της Ευρωπαϊκής Ένωσης που παρακολουθούσε τις εκλογές στην Παλαιστίνη.
<P>
Αν το ενεχόμενο θεσμικό όργανο ή υπηρεσία δεν επανορθώσει το ίδιο την κακοδιαχείριση, το τελευταίο όπλο του Διαμεσολαβητή είναι να συντάξει μια σύσταση που να συνοδεύεται, αν χρειάζεται, από μια ειδική έκθεση προς το Ευρωπαϊκό Κοινοβούλιο. Πριν από πέντε χρόνια πολλοί ήταν εκείνοι που είπαν ότι τα κοινοτικά θεσμικά όργανα και υπηρεσίες δεν έδιναν ιδιαίτερη προσοχή στο Ευρωπαϊκό Κοινοβούλιο. Ακόμα και αν είχαν δίκιο τότε, τα πράγματα έχουν σαφώς αλλάξει ύστερα από τη Συνθήκη του Αμστερνταμ και την πτώση της Επιτροπής Santer.
<P>
Το 1999 διατυπώσαμε δέκα σχέδια συστάσεων. Σε επτά περιπτώσεις το ενεχόμενο θεσμικό όργανο αποδέχτηκε το σχέδιο σύστασης. Σε δύο περιπτώσεις ο Διαμεσολαβητής συνέταξε ειδική έκθεση προς το Ευρωπαϊκό Κοινοβούλιο. Μια υπόθεση παραμένει εν εξελίξει, καθώς η Europol χρειάζεται περισσότερο χρόνο για να συμμορφωθεί με το σχέδιο σύστασης, ότι θα πρέπει να εγκρίνει τη μερική πρόσβαση του κοινού σε έγγραφα.
<P>
Πιστεύω ότι οι δραστηριότητες του Ευρωπαίου Διαμεσολαβητή έχουν φθάσει στο επίπεδο που έχει κανείς το δικαίωμα να περιμένει από μια νέα υπηρεσία, αποτελούμενη από 25 άτομα που εργάζονται σε ένα αρκετά περίπλοκο νομικό περιβάλλον. Πετυχαίνουμε αποτελέσματα για τους ευρωπαίους πολίτες και αυτό είναι που μετράει πάνω από όλα.
<P>
Θα ήθελα να εκμεταλλευτώ αυτή την ευκαιρία για να ευχαριστήσω όλα τα θεσμικά όργανα και τις υπηρεσίες της Κοινότητας για έναν ακόμη χρόνο εποικοδομητικής συνεργασίας. Θα ήθελα να απευθυνθώ ειδικότερα στην Επιτροπή και στην αρμόδια Επίτροπό της, την κυρία Loyola de Palacio, και να την ευχαριστήσω που έμεινε πιστή στη δέσμευση του προκατόχου της να τηρήσει μια ειλικρινή και εποικοδομητική στάση όσον αφορά τη συνεργασία με τον Διαμεσολαβητή. Θα ήθελα επίσης να εκφράσω τη θερμή μου εκτίμηση για την πολύτιμη και συνεργάσιμη στάση που επέδειξε απέναντι στα καθήκοντα του Διαμεσολαβητή η Επιτροπή Αναφορών και ειδικά ο αντιπρόεδρός της, κύριος Gemelli, καθώς και να ευχαριστήσω την εισηγήτρια της Επιτροπής Αναφορών κυρία Thors, για το σημαντικό της έργο όσον αφορά την περιεκτική της έκθεση.
<P>
Σας ευχαριστώ για την προσοχή σας.

<SPEAKER ID=12 NAME="Lambert">
Κύριε Πρόεδρε, η έκθεση που παρουσιάζω σήμερα το πρωί είναι ουσιαστικά μια διττή έκθεση που αντικατοπτρίζει το έργο της επιτροπής αυτό καθεαυτό, αλλά και το έργο της κ. Banotti υπό την ιδιότητά της ως μεσολαβητή του Κοινοβουλίου επί θεμάτων απαγωγής παιδιών και μεταφοράς τους σε άλλο κράτος. Θα ήθελα επίσης να εκφράσω την εκτίμηση που νιώθω προσωπικά για το έργο του Διαμεσολαβητή κυρίου Sφderman. Θα ήθελα επίσης να ευχαριστήσω τη γραμματεία της επιτροπής, κυρίως για τη στατιστική ανάλυση που παρέχεται εκεί που, πρέπει να ομολογήσω, δεν είναι δικό μου έργο.
<P>
Θα ήθελα να παροτρύνω τους βουλευτές που δεν είναι ενήμεροι για την Επιτροπή Αναφορών να διαβάσουν αυτές τις εκθέσεις. Θα μπορούσε κάλλιστα να τους φανεί χρήσιμη για την παροχή μιας υπηρεσίας στους ανθρώπους που αντιπροσωπεύουν. Θα ήθελα επίσης να επιστήσω την προσοχή τους στην αναφερθείσα ιστοσελίδα, που συγκροτήθηκε στο πλαίσιο της πρωτοβουλίας "η Ευρώπη απ' ευθείας" (Europe Direct Initiative), που θα μπορούσε να παρέχει χρήσιμες πληροφορίες και πιθανόν να αποτρέψει την ανάγκη κάποιας αναφοράς ή πράγματι να την επιβεβαιώσει ως κατάλληλο μέσο. Υπάρχει ολοένα και μεγαλύτερη ανάγκη για τέτοιες πληροφορίες, καθώς οι άνθρωποι συνειδητοποιούν περισσότερο τη σπουδαιότητα και την καταλληλότητα του επιπέδου της Ευρωπαϊκής Ένωσης.
<P>
Σκοπός της ίδιας της Επιτροπής Αναφορών είναι να προσφέρει καλές και αποτελεσματικές υπηρεσίες σε άτομα εντός της Ευρωπαϊκής Ένωσης και στην κοινωνία των πολιτών γενικά. Κάθε άτομο, πολίτης, κάτοικος ή ομάδα μπορεί να υποβάλει αναφορά στο Κοινοβούλιο αν αισθάνεται ότι η κοινοτική νομοθεσία ή οι αρχές δεν εφαρμόζονται κατάλληλα σε οποιοδήποτε επίπεδο. Πέρυσι λάβαμε 958 αναφορές εκ των οποίων οι 492 θεωρήθηκαν παραδεκτές.
<P>
Θα αναφέρω μόνο δύο από αυτές για να αποδείξω το εύρος των θεμάτων και την πιθανή αποτελεσματικότητα του μηχανισμού. Είχαμε μια βρετανίδα ενάγουσα που κατάφερε να αναγνωριστούν από τις γαλλικές αρχές τα χρόνια της διδακτικής πείρας της, γεγονός που πιθανόν επηρέασε το μισθό της και τις πιθανότητες προαγωγής. Σε μια άλλη περίπτωση η αναφορά ενός ισπανού πολίτη, που αντιπροσώπευε μια περιβαλλοντική ένωση κατέληξε σε διαδικασίες επί παραβάσει εις βάρος των ισπανικών αρχών σε σχέση με την οδηγία περί οικοτόπων, μια συχνή αιτία καταγγελιών - η οδηγία, όχι οι αρχές - με μόνιμη εθνική ισχύ. Αυτές είναι οι υποθέσεις που παρέχουν χρήσιμη ανατροφοδότηση στο Ευρωπαϊκό Κοινοβούλιο και τα άλλα θεσμικά όργανα, όσον αφορά το πώς η νομοθεσία μας λειτουργεί ή όχι προς όφελος των ατόμων και της κοινωνίας, αναλόγως την περίπτωση.
<P>
Δεν θα μπορούσαμε να κάνουμε τη δουλειά μας αποτελεσματικά όσον αφορά αυτή την επιτροπή χωρίς την υποστήριξη πολλών υπαλλήλων της Επιτροπής που ερευνούν υποθέσεις και κινούν διαδικασίες όταν κρίνεται απαραίτητο. Επιθυμώ να εκφράσω τις ευχαριστίες μας. Ξέρουμε ότι θα μπορούσαμε να παρέχουμε μια πιο άμεση και αποτελεσματική υπηρεσία αν τα κράτη μέλη μπορούσαν να δεσμευτούν εξίσου ότι θα ανταποκρίνονται στις αιτήσεις μας για πληροφορίες και εξηγήσεις. Σε μια περίπτωση με την οποία ασχολούμαστε επί του παρόντος χρειάστηκαν 14 μήνες για να πάρουμε απάντηση σε μια επιστολή. Αυτό δεν είναι ασυνήθιστο. Για αυτό ακριβώς προτείνουμε το Συμβούλιο ή το αρμόδιο μόνιμο όργανο εκπροσώπησης να πρέπει επίσης να εκπροσωπούνται στις συνεδριάσεις μας έτσι, ώστε να κατανοούν καλύτερα τα προβλήματα που αντιμετωπίζουν οι πολίτες και να ανταποκρίνονται αποτελεσματικά. Θα ήθελα να επιστήσω την προσοχή του Συμβουλίου - αν ήταν εδώ - στα σημεία 8 και 10 της έκθεσης.
<P>
Σκοπός της επιτροπής είναι να βελτιώσει γενικά την ποιότητα των μηχανισμών ανατροφοδοτήσεως. Μερικές από τις ιδέες μας αναφέρονται σε αυτή την έκθεση. Αλλες θα συμπεριληφθούν σε μια άλλη έκθεση το Σεπτέμβριο από τον κύριο Perry και την κυρία Keίler. Προτείνουμε, όπως και πέρυσι, έναν μηχανισμό βάσης δεδομένων, έτσι ώστε οι ενάγοντες και οι βουλευτές να μπορούν να παρακολουθούν την πρόοδο των αναφορών και να καταλαβαίνουν που υπάρχουν προβλήματα. Ευελπιστούμε ότι οι αρμόδιες αρχές θα το έχουν αυτό υπόψη τους φέτος και ότι θα ενεργήσουν βάσει της πρότασης.
<P>
Υπάρχουν διάφορα ζητήματα που αφορούν τις σχέσεις μας με άλλες επιτροπές. Θα θέλαμε να ζητήσουμε από αυτές να απευθύνονται πιο συχνά στην Επιτροπή Αναφορών για γνωμοδοτήσεις σε ορισμένους τομείς που απασχολούν το κοινό. Θα θέλαμε να συμμετάσχουμε στην προετοιμασία κοινών εκθέσεων για τομείς ιδιαίτερου ενδιαφέροντος όπως το περιβάλλον, η κοινωνική ασφάλεια, η προστασία του καταναλωτή και ούτω καθεξής. Θα επιθυμούσαμε επίσης να αξιοποιήσουμε την εμπειρία που έχουν αποκτήσει τα μέλη της επιτροπής μας μέσω του έργου τους σε άλλες επιτροπές του Κοινοβουλίου για να καθιερώσουμε ένα σύστημα σε μορφή εισηγητή για συγκεκριμένα ζητήματα. Ενδιαφερόμαστε επίσης να αναπτύξουμε σχέσεις με επιτροπές αναφορών σε άλλα κράτη μέλη, με σκοπό την ανταλλαγή καλών ιδεών και κατανόησης. Θεωρούμε ως επιτροπή, ότι οι αναφορές αποτελούν ένα πολύτιμο και ενισχυτικό μέσο της δημοκρατίας για ότι μπορεί συχνά να φαντάζει ως ένας απόμακρος και ανώνυμος θεσμός. Πρέπει να εκτιμήσουμε αυτό το μηχανισμό και να χρησιμοποιήσουμε την εμπειρία των ανθρώπων που αντιπροσωπεύουμε, όπως εκφράζεται μέσω των αναφορών τους για να βελτιώσουμε το έργο μας γενικά.
<P>
Συστήνω την έκθεση αυτή στο Κοινοβούλιο.
<P>
(Χειροκροτήματα)

<SPEAKER ID=13 NAME="Thors">
Κύριε Πρόεδρε, κυρία Επίτροπε και κύριε Διαμεσολαβητή, η άποψη της εισηγήτριας και της επιτροπής του Κοινοβουλίου σχετικά με την έκθεση του Ευρωπαίου Διαμεσολαβητή για το έτος 1999 - έτος που χαρακτηρίζεται από την κρίση στα θεσμικά όργανα της ΕΕ και την εκδήλωση μιας μεγάλης δυσπιστίας προς τα διοικητικά της όργανα - είναι ότι οι πολίτες θα δουν την ευρωπαϊκή ολοκλήρωση ως δικαιολογημένη μόνο αν έχουν δικαιώματα, βάσει των οποίων μπορούν να έχουν ενεργό συμμετοχή σε έναν πολιτικό διάλογο με τα θεσμικά όργανα.. Ωστόσο, ο πολιτικός διάλογος δεν είναι πραγματικός διάλογος αν οι πολίτες δεν έχουν δικαίωμα να ενημερωθούν και δεν έχουν πρόσβαση στα έγγραφα τα οποία ζητούν, αν δεν λαμβάνονται υπόψη και δεν τυγχάνουν σοβαρής επεξεργασίας και αντιμετώπισης οι απόψεις που εκφράζουν.
<P>
Τι σχέση έχει τώρα αυτό με το έργο του Διαμεσολαβητή; Το καθήκον του Διαμεσολαβητή, σύμφωνα με τη Συνθήκη, είναι να εξετάζει περιπτώσεις κακοδιαχείρισης στα θεσμικά όργανα της Κοινότητας και εντός των οργανισμών. Κατόπιν αιτήματος του Ευρωπαϊκού Κοινοβουλίου, ο Διαμεσολαβητής στην ετήσια έκθεση για το έτος 1997 διατύπωσε τον ορισμό της έννοιας ";κακοδιαχείριση";. Τέτοιου είδους κακοδιαχείριση υφίσταται όταν ένα δημόσιο όργανο δεν ενεργεί σύμφωνα με έναν κανονισμό ή μια αρχή που είναι δεσμευτική για αυτό. Τα θεσμικά όργανα συμφώνησαν, κατά τη διάρκεια της προηγούμενης θητείας του Διαμεσολαβητή, να εφαρμόσουν αυτόν τον ορισμό και αυτός αποτελεί τώρα και στο μέλλον το σημείο αναφοράς της δραστηριότητας του Διαμεσολαβητή. Η Επιτροπή του Κοινοβουλίου τονίζει στην έκθεση της ότι αυτός ο κοινά αποδεκτός ορισμός της ";κακοδιαχείρισης"; συνεπάγεται επίσης το δικαίωμα ελέγχου της ερμηνείας του κοινοτικού δικαίου από πλευράς των θεσμικών οργάνων.
<P>
Ανεξάρτητα από τη νομική μορφή που θα λάβει ο κανονισμός για τα θεμελιώδη δικαιώματα, θα αποτελεί, σε κάθε περίπτωση, την έκφραση των κοινών θεσμικών παραδόσεων των κρατών μελών, οι οποίες, σύμφωνα με το άρθρο 6 της Συνθήκης, θα πρέπει να γίνονται σεβαστές από την Ένωση και, κατ' επέκταση, από τα θεσμικά όργανα και τους οργανισμούς. Ως εκ τούτου, η Επιτροπή του Κοινοβουλίου συμπεραίνει ότι ο Διαμεσολαβητής πρέπει να παίζει έναν σημαντικό ρόλο, όσον αφορά την εφαρμογή του μελλοντικού κανονισμού για τα δικαιώματα των πολιτών.
<P>
Η επιτροπή του Κοινοβουλίου έχει εκφράσει επίσης τη σαφή στήριξή της στο ότι ο κανονισμός για τα ανθρώπινα δικαιώματα πρέπει να περιέχει κανόνες που να προσφέρουν στους πολίτες το δικαίωμα να έχουν μια χρηστή διοίκηση στα πλαίσια της ΕΕ. Η ";χρηστή διοίκηση"; είναι το αντίθετο της ";κακοδιαχείρισης";. Στο δικαίωμα για μια χρηστή διοίκηση, τόσο όσον αφορά τον κανονισμό για τα ανθρώπινα δικαιώματα όσο και τον κώδικα για τη χρηστή διοίκηση, που ήταν αίτημα τόσο του Κοινοβουλίου όσο και του Διαμεσολαβητή, συμπεριλαμβάνονται τουλάχιστον τα εξής: το δικαίωμα να διατυπώσει κανείς την άποψή του στη δική του υπόθεση, το δικαίωμα να ενημερωθεί από τα έγγραφα, το δικαίωμα να έχει ταχεία απάντηση από τη διοίκηση, καθώς και να είναι αιτιολογημένες οι απαντήσεις. Όλες αυτές οι πτυχές είχαν κεντρική σημασία στο έργο του Διαμεσολαβητή. Αυτά τα δικαιώματα αποτελούν τις προϋποθέσεις για την ενεργητική συμμετοχή των πολιτών, η οποία είναι απαραίτητη για να μπορέσει η ΕΕ να ξανακερδίσει την εμπιστοσύνη των πολιτών. Αυτά τα δικαιώματα είναι που οδηγούν στην ενεργή, κι όχι σε παθητική, συμμετοχή των πολιτών. Η χρηστή διοίκηση μπορεί να δημιουργήσει τις προϋποθέσεις για την ενεργή συμμετοχή των πολιτών, ενώ η κακοδιαχείριση μπορεί να υπονομεύσει τις προϋποθέσεις για να γίνει αυτό.
<P>
Ποιες είναι λοιπόν οι συνηθισμένες κατηγορίες και καταγγελίες προς τον Διαμεσολαβητή; Η ελλιπής πληροφόρηση ή η άρνηση ενημέρωσης, καθυστερήσεις που μπορούσαν να αποφευχθούν, διακρίσεις, έλλειψη του δικαιώματος υπεράσπισης. Οι πολίτες επιθυμούν μια χρηστή διοίκηση. Θέλουν να είναι ενεργοί πολίτες. Αυτά τα συμπεράσματα μπορούν να εξαχθούν από τις συνεχώς αυξανόμενες καταγγελίες που αποστέλλονται στον Διαμεσολαβητή και από τις υποθέσεις που αυτές αφορούν.
<P>
Ο Διαμεσολαβητής έχει γίνει γνωστός για το έργο του που αποσκοπεί σε μεγαλύτερη δημοσιότητα και γι' αυτό θα πρέπει να επαινεθεί ιδιαιτέρως. Μια έρευνα, κατόπιν δικής του πρωτοβουλίας, που ολοκληρώθηκε πριν πολλά χρόνια είχε ως αποτέλεσμα να έχουν σήμερα τα περισσότερα θεσμικά όργανα και οι οργανισμοί της Κοινότητας κανονιστικά πλαίσια, όσον αφορά την πρόσβαση του κοινού στα έγγραφα. Έχει συνεχίσει ακούραστα το έργο για να υπάρχει πραγματική διαφάνεια και για να μην χρησιμοποιηθεί το απόρρητο και η προστασία των προσωπικών δεδομένων, έτσι που να εμποδίζει το κοινό να ελέγχει τις δραστηριότητες των αρχών. Βήμα βήμα, ο Διαμεσολαβητής προώθησε το έργο του και εργάστηκε για τη βελτίωση της διοίκησης και απέκτησε την εμπιστοσύνη των πολιτών. Σημαντική είναι επίσης η συνεργασία του με τους εθνικούς συνηγόρους του πολίτη, όπως επίσης και εν συνεχεία με τα αντίστοιχα όργανα στις υποψήφιες χώρες.
<P>
Είναι ένα ουσιαστικό έργο που το Κοινοβούλιο θα στηρίξει εδώ. Αυτό πρέπει να γίνει θέτοντας στη διάθεση του Διαμεσολαβητή επαρκείς οικονομικούς πόρους ώστε να πραγματοποιήσει τις απαιτητικές έρευνες που προϋποθέτει η εντολή του. Επίσης, θα πρέπει, στη συνέχεια, να φροντίσουμε να στηρίξουμε έναν Διαμεσολαβητή, ο οποίος θα είναι ανεξάρτητος στις αποφάσεις του. Θέλω να απευθύνω ένα μεγάλο ευχαριστώ στον Διαμεσολαβητή και το γραφείο του, καθώς επίσης και στη γραμματεία της Επιτροπής Αναφορών, που γνωρίζουμε ότι σήμερα εργάζονται κάτω από δύσκολες συνθήκες.

<SPEAKER ID=14 LANGUAGE="DE" NAME="Mayer, Hans-Peter">
Κύριε Πρόεδρε, η Επιτροπή Αναφορών του Ευρωπαϊκού Κοινοβουλίου είναι μια ιδιαίτερη επιτροπή. Εδώ εισέρχονται οι καταγγελίες πολιτών, οι οποίοι - όπως σωστά είπαν οι δύο κυρίες που μίλησαν προηγουμένως - βλέπουν να θίγονται τα δικαιώματά τους που προκύπτουν από την ιδιότητα του πολίτη της Ένωσης. Ως συντάκτης γνωμοδότησης για το δικαίωμα παραμονής θέλω να κάνω κάποιες παρατηρήσεις πάνω στα ιδιαίτερα προβλήματα αυτού του πεδίου.
<P>
Η ελεύθερη κυκλοφορία προσώπων είναι μία εκ των θεμελιωδών ελευθεριών, που κατοχυρώθηκαν μέσω της ευρωπαϊκής ενοποίησης. Από την Συνθήκη του Μάαστριχτ και εξής ισχύει ένα γενικό δικαίωμα διαμονής υπό την προϋπόθεση επαρκών πόρων διαβίωσης και επαρκούς υγειονομικής ασφάλισης. Ο περιορισμός της ελεύθερης κυκλοφορίας και του δικαιώματος διαμονής επιτρέπεται μόνο σε περιπτώσεις όπου απειλείται η δημόσια τάξη, ασφάλεια και υγεία.
<P>
Η εμπειρία της Επιτροπής Αναφορών καταδεικνύει ότι το αίτημα της ελεύθερης διακίνησης προσκρούει στην πράξη σε πολυάριθμα προβλήματα λόγω: α) της διστακτικής εφαρμογής των κοινοτικών διατάξεων από τις υπηρεσίες των κρατών μελών, β) των ειδικών επαγγελματικών προβλημάτων κατά την αναγνώριση διπλωμάτων και πτυχίων, γ) της μη προσαρμογής των διατάξεων στην κοινωνική ασφάλιση, για παράδειγμα πολύπλοκα έντυπα που πρέπει να συμπληρωθούν για την έγκριση εξόδων ιατρικών υπηρεσιών.
<P>
Από ανάλυση των διαδικασιών επί παραβάσει της κοινοτικής νομοθεσίας του διαστήματος 1996-1999 προκύπτει ότι σε 97 περιπτώσεις υπάρχει άμεση σχέση μεταξύ αναφοράς και διαδικασίας επί παραβάσει της κοινοτικής νομοθεσίας ενώπιον του Δικαστηρίου των Ευρωπαϊκών Κοινοτήτων. Δυστυχώς, το Συμβούλιο Υπουργών αγνοεί κατ' επανάληψη τις ανακοινώσεις της Επιτροπής Αναφορών για σοβαρές παραβιάσεις του κοινοτικού δικαίου από την πλευρά των αρχών των κρατών μελών. Αυτό μαρτυρά μια αρνητική στάση έναντι του δικαιώματος του αναφέρεσθαι των Ευρωπαίων πολιτών. Το Συμβούλιο θα πρέπει μελλοντικά να αφιερώσει την απαιτούμενη προσοχή στα δικαιώματα των πολιτών της Ένωσης.

<SPEAKER ID=15 LANGUAGE="DE" NAME="Keίler">
Κύριε Πρόεδρε, το δικαίωμα του αναφέρεσθαι και της καταγγελίας δεν είναι ανακάλυψη των νεότερων χρόνων. Ήδη πριν από 2000 χρόνια, οι ικέτες είχαν το δικαίωμα να εκθέτουν στον Ρωμαίο αυτοκράτορα τις ανησυχίες τους. Ωστόσο, το δικαίωμα αυτό διέτρεχε πάντα τον κίνδυνο να τροποποιηθεί, να περιορισθεί ή και να καταργηθεί. Από τους ικέτες του παρελθόντος φτάσαμε σήμερα στους ώριμους Ευρωπαίους πολίτες. Καμιά διοίκηση και κανένα θεσμικό όργανο δεν έχει το αλάθητο. Πολλές αναφορές επισημαίνουν τη διάσταση μεταξύ των νομικών κανόνων και της ευρωπαϊκής ενοποίησης. Οι αναφορές είναι, επομένως, ένα μέτρο για τις σχέσεις μεταξύ των πολιτών και του νομοθέτη. Οι αναφορές είναι πολυεπίπεδες. Ένας πληθυσμός χάμστερ σε μια βιοτεχνική ζώνη μάς απασχολεί το ίδιο όσο και η απαγόρευση των εμφυτευμάτων σιλικόνης ή η εισαγωγή ενός φόρου βαρέων φορτίων.
<P>
Και τώρα έρχομαι στον Ευρωπαίο Διαμεσολαβητή. Η Ομάδα μου συγχαίρει τον Ευρωπαίο Διαμεσολαβητή για την εργασία του κατά το έτος 1999. Η προσφορά του κυρίου Sφdermann ήταν και είναι να προσπαθεί κατά κύριο λόγο για περισσότερη διαφάνεια και ανοικτό χαρακτήρα εντός των ευρωπαϊκών διοικήσεων. Επειδή οι περισσότερες καταγγελίες, για τις οποίες είναι αρμόδιος ο Διαμεσολαβητής, αφορούν την Ευρωπαϊκή Επιτροπή και ανάγονται στην έλλειψη διαφάνειας, θα πρέπει να καταπιαστούμε με την αντιμετώπιση αυτής της έλλειψης. Αυτό προϋποθέτει την πρόσβαση σε έγγραφα όχι μόνο για τους πολίτες της Ευρώπης, αλλά και για τον ίδιο το Διαμεσολαβητή.
<P>
Ούτε και οι νέες τεχνολογίες στο γραφείο μπορούν να αποτελέσουν δικαιολογία για την παρακώλυση της διαφάνειας. Οι κατανοητές και τεκμηριωμένες απαντήσεις προς τον πολίτη θα εξασφαλίσουν την εμπιστοσύνη του, το αντίθετο θα προκαλέσει δυσπιστία και έναν αυξημένο αριθμό καταγγελιών, που θα πρέπει να εξετασθούν και, επομένως, θα έχουν ως αποτέλεσμα και άλλες δαπάνες. Ιδιαίτερα ευπρόσδεκτη είναι η πρωτοβουλία του Διαμεσολαβητή για έναν κώδικα καλών διοικητικών πρακτικών. Ο πολίτης έχει το θεμελιώδες δικαίωμα σε μια διαφανή και υπεύθυνη διοίκηση, που θα προσφέρει δημόσιες υπηρεσίες·η διοίκηση αυτή πληρώνεται, εξάλλου, από τους φόρους του πολίτη.
<P>
Πολύ σημαντικός για μένα είναι ο ανεξάρτητος ρόλος του Ευρωπαίου Διαμεσολαβητή, ως παράδειγμα για την εισαγωγή του θεσμού των εθνικών διαμεσολαβητών στις υποψήφιες προς ένταξη χώρες, καθώς και στο ομόσπονδο κρατίδιο από το οποίο κατάγομαι, τη Θουρυγγία.

<SPEAKER ID=16 LANGUAGE="SV" NAME="Malmstrφm">
Κύριε Πρόεδρε, κύριε Διαμεσολαβητά, εμείς οι Φιλελεύθεροι και προσωπικά εγώ, είμαστε περήφανοι για τη γενναιότητα, την ενεργητικότητα και την πυγμή του Διαμεσολαβητή μας. Είναι εξαιρετικά σημαντικό το γεγονός ότι έχουμε ένα πρόσωπο με τέτοια ακεραιότητα, που τολμάει να μάχεται για τη διαφάνεια και τον έλεγχο και ενάντια σε αυτό το κλίμα της εξαπάτησης, της κρυψίνοιας και, δυστυχώς, σε ορισμένες περιπτώσεις, της απάτης και διαφθοράς που υπάρχουν και στα ευρωπαϊκά θεσμικά όργανα επίσης. Μόνο μια διαφανής και δημόσια διοίκηση μπορεί να βρει στήριξη σε αυτούς που εργάζονται εδώ, από τους πολιτικούς και από τους πολίτες τους οποίους εκπροσωπούμε. Η γραμμή που ακολουθεί ο Διαμεσολαβητής τυγχάνει μεγάλης στήριξης μεταξύ των πολιτών σε όλα τα κράτη μέλη.
<P>
Είναι αδιαμφισβήτητο γεγονός, και πολλές διεθνείς επιστημονικές εκθέσεις το αποδεικνύουν, ότι υπάρχει μια ξεκάθαρη σχέση μεταξύ ενός υψηλού βαθμού διαφάνειας και δημοσιοποίησης στη διοίκηση και ενός χαμηλού βαθμού διαφθοράς. Το αντίθετο είναι επίσης αληθές, δηλαδή ότι μια κλειστή και χαρακτηριζόμενη από κρυψίνοια διοίκηση τείνει να προσεγγίζει έναν υψηλό βαθμό διαφθοράς. Αυτό ισχύει φυσικά και για τα ευρωπαϊκά θεσμικά όργανα. Γι' αυτό είναι τόσο σημαντικό ότι έχουμε έναν εντελώς ανεξάρτητο Διαμεσολαβητή, ο οποίος μπορεί να ενεργεί αυτόνομα και χωρίς να βρίσκεται καθόλου υπό καθεστώς πιέσεων ή συμφερόντων που προσπαθούν να τον επηρεάσουν.
<P>
Ο αυξανόμενος βαθμός των καταγγελιών που προέρχονται από τους πολίτες καταδεικνύουν επίσης την ανάγκη ύπαρξης του Διαμεσολαβητή μας, ο οποίος ενεργεί πραγματικά προς το συμφέρον των πολιτών. Η μοναδική κριτική που μπορεί να ασκηθεί στον Διαμεσολαβητή είναι ότι ο θεσμός εξακολουθεί, δυστυχώς, να είναι ακόμη αρκετά άγνωστος σε πολλά κράτη μέλη και ότι πάρα πολύ λίγοι πολίτες γνωρίζουν ότι έχουν αυτό το δικαίωμα. Αυτό είναι κάτι στο οποίο θα ήθελα να επικεντρωθούμε περισσότερο στο μέλλον.
<P>
Συνοψίζοντας, ο θεσμός του Διαμεσολαβητή αποτελεί μια πολύ σημαντική λειτουργία. Θέλω να συγχαρώ τον Διαμεσολαβητή για το έργο που επιτέλεσε κατά τη διάρκεια του έτους και να του ευχηθώ καλή επιτυχία στο μέλλον.

<SPEAKER ID=17 NAME="Hautala">
Αξιότιμε κύριε Πρόεδρε, αξιότιμη κυρία Επίτροπε, αξιότιμε κύριε Διαμεσολαβητή, ίσως θα ήταν καλό να θυμηθούμε ότι μόνο ενάμισυ χρόνο πριν συζητούσαμε στο Σώμα αυτό εάν χρειαζόμαστε καθόλου Επιτροπή Αναφορών. Χαίρομαι ιδιαιτέρως που μπορώ να διαπιστώσω ότι για άλλη μια φορά η Επιτροπή Αναφορών απέδειξε την αναγκαιότητά της, ιδίως την περίοδο αυτή, που θέλουμε να ενισχύσουμε τη θέση του πολίτη της Ευρωπαϊκής αΕνωσης. Ειλικρινά ελπίζω η Επιτροπή Αναφορών να επιτύχει τον επόμενο χρόνο να έχει αγαστή συνεργασία με τις υπόλοιπες επιτροπές. Πιστεύω ότι θα μπορέσουμε να συντάξουμε από κοινού εκθέσεις επί των σημαντικότερων προβληματικών τομέων.
<P>
αΟσον αφορά τον Διαμεσολαβητή, έχει πράγματι εδραιώσει τη θέση του και την ανεξαρτησία του. Ο αυξανόμενος αριθμός των καταγγελιών αποτελεί απόδειξη του ότι οι πολίτες τον έχουν ανακαλύψει, και εμείς οι βουλευτές του Ευρωπαϊκού Κοινοβουλίου έχουμε συχνά παραπέμψει πολίτες να απευθυνθούν σε αυτόν, προκειμένου να βρούν λύση στα προβλήματά τους. Στο μέλλον το ζήτημα που θα μας απασχολήσει είναι η δημοσιοποίηση εγγράφων, και επ' αυτού έχουμε ήδη λάβει πολύτιμες συστάσεις από τον Διαμεσολαβητή.

<SPEAKER ID=18 NAME="Gonzαlez Αlvarez">
Κύριε Πρόεδρε, ελάχιστα πράγματα μπορεί να πει κανείς σε ένα λεπτό, για αυτό και δράττομαι της ευκαιρίας να προβώ σε μια συνθετική έποψη.
<P>
Καταρχάς, θέλω να εκφράσω τις ευχαριστίες μου στην εισηγήτρια, την κ. Lambert, διότι στη συζήτηση αποδέχθηκε όλες τις προτάσεις μας. Για τον λόγο αυτό δεν υπάρχουν καν τροπολογίες.
<P>
Δεύτερον, θέλω να πω ότι σε αυτή τη φάση κανείς δεν αμφισβητεί ότι η Επιτροπή Αναφορών και ο Ευρωπαίος Διαμεσολαβητής συμβάλλουν κατά τρόπο εξαιρετικά σημαντικό στην τήρηση του κοινοτικού δικαίου. Το διαπιστώνουμε κάθε μέρα στην Επιτροπή Αναφορών.
<P>
Κατά συνέπεια, προσωπικά, όπως και η κ. Hautala, είμαι πολύ ικανοποιημένη που η Επιτροπή Αναφορών επιβίωσε παρά τις προθέσεις κάποιων να την καταργήσουν, καθώς πέραν του ότι απαιτεί την τήρηση του κοινοτικού δικαίου, είναι η επιτροπή που βρίσκεται εγγύτερα στους πολίτες. Είναι η επιτροπή που καθιστά πιο διαφανή τα θεσμικά όργανα έναντι των πολιτών.
<P>
Ενδεχομένως, το μεγαλύτερο πρόβλημα είναι εκείνο αφορά τις μακρές διαδικασίες που έπονται της καταγγελίας που υποβάλλει ο πολίτης. Ένας πολίτης πρέπει να μελετήσει το κοινοτικό δίκαιο προκειμένου να καταθέσει μια αίτηση και ύστερα διαπιστώνει τον τρόπο με τον οποίο, μήνα με το μήνα, καθυστερείται η απάντηση.
<P>
Οι πιο σημαντικές αιτήσεις αναφέρονται σε κοινωνικές και περιβαλλοντικές υποθέσεις, που είναι τα θέματα που προκαλούν τις μεγαλύτερες ανησυχίες. Σε κάποιες περιπτώσεις, κύριε Πρόεδρε - και ολοκληρώνω - όταν καταγγέλλεται η απέλαση ενός πολίτη ή η καταστροφή μιας φυσικής ζώνης, η απάντηση φθάνει όταν η υπόθεση δεν επιδέχεται πλέον θεραπεία. Κατά συνέπεια, η ευελιξία των διαδικασιών είναι ένα σημαντικό θέμα, που συμπεριέλαβε η κ. Lambert.

<SPEAKER ID=19 NAME="Turco">
Κύριε Πρόεδρε, οι ριζοσπάστες βουλευτές της Λίστας Bonino θα υποστηρίξουν τις δύο εκθέσεις, λόγω του ότι εκτιμούν και στηρίζουν το έργο του Διαμεσολαβητή. Θα θέλαμε, όμως, να απευθύνουμε στο Διαμεσολαβητή ένα συγκεκριμένο και σαφές ερώτημα σε σχέση με το γεγονός ότι ακόμα δεν υπάρχει η δυνατότητα να παρουσιάζουμε καταγγελίες χρησιμοποιώντας την ηλεκτρονική υπογραφή.
<P>
Αυτό είναι ένα πρόβλημα που αφορά, κατά τη γνώμη μας, όλα τα θεσμικά όργανα, και σε σχέση με την εργασία που γίνεται στο εσωτερικό του Κοινοβουλίου, αλλά ιδιαίτερα επειδή ο Διαμεσολαβητής προσπαθεί ακριβώς και ενδιαφέρεται ώστε να δίδεται η μέγιστη προσοχή στο έργο του, πιστεύουμε ότι η ηλεκτρονική υπογραφή, όσον αφορά το Διαμεσολαβητή, μπορεί να αποτελέσει την πρώτη πράξη για την εισαγωγή της χρήσης αυτού του μέσου στο εσωτερικό των θεσμικών οργάνων.
<P>
Θα ήθελα μονάχα να παραθέσω ένα σημαντικό απόσπασμα το οποίο υποτιμήθηκε. Το 77 τοις εκατό των καταγγελιών που γίνονται παραδεκτές αφορούν την Επιτροπή. Ο Διαμεσολαβητής μας είπε ότι φέτος δε σημειώθηκαν πρόοδοι στον τομέα της διαφάνειας από την πλευρά της Επιτροπής, διαφάνεια η οποία είναι ένα αποτελεσματικό μέσο κατά της απάτης και της διαφθοράς. Συγκεκριμένα, ο Πρόεδρος Prodi, στις 7 Δεκεμβρίου 1999, δεσμεύτηκε να βρει και να προτείνει νομικές και οργανωτικές λύσεις ώστε να δώσει στους υποψήφιους των διαγωνισμών, εσωτερικών και εξωτερικών, της Επιτροπής τη δυνατότητα να έχουν πρόσβαση στα γραπτά των εξετάσεών τους.
<P>
Θα θέλαμε να μάθουμε από το Διαμεσολαβητή, δεδομένου ότι μας θύμισε ότι η EUROPOL χρειάζεται ακόμα χρόνο, εάν η δέσμευση που ανέλαβε στις 7 Δεκεμβρίου ο Πρόεδρος Prodi να επιτρέψει την πρόσβαση στα γραπτά για την 1η Ιουλίου 2000, ισχύει ακόμα.

<SPEAKER ID=20 LANGUAGE="DE" NAME="Raschhofer">
Κύριε Πρόεδρε, αξιότιμοι συνάδελφοι, από την ετήσια έκθεση του Διαμεσολαβητή συμπεραίνω ότι η σημαντικότερη αιτία για τις καταγγελίες των πολιτών - το ακούσαμε μόλις - είναι η έλλειψη επαρκούς διαφάνειας. Το πρόβλημα αυτό, όμως, προφανώς δεν έχει γίνει αντιληπτό από όλους τους εμπλεκόμενους. Η Επιτροπή υπέβαλε μια πρόταση κανονισμού για τη δημόσια πρόσβαση σε έγγραφα, την οποία εσείς, κύριε Sφdermann, δικαιολογημένα κρίνατε δημοσίως ως ανεπαρκή. Είχαμε, εξάλλου, την ευκαιρία να διαβάσουμε κάποια πράγματα για αυτό.
<P>
Το πνεύμα από το οποίο εμφορείται η πρόταση αυτή μπορούμε να το συναγάγουμε από την ανακοίνωση της συμβουλευτικής επιτροπής ανεξαρτήτων εμπειρογνωμόνων. Σύμφωνα με τη δεύτερη έκθεση των εμπειρογνωμόνων - διαβάζω: "· η Επιτροπή, όπως όλα τα θεσμικά όργανα, χρειάζεται χώρο για να σκεφθεί, ώστε να διατυπώσει πολιτική, προτού να την κοινοποιήσει, γιατί η πολιτική, που διαμορφώνεται άμεσα, ενώπιον της κοινής γνώμης, είναι συχνά κακή πολιτική". Για μένα, ως εκπρόσωπο αυτής της ευρωπαϊκής κοινής γνώμης, αυτή η πρόσβαση στα ζητήματα διαφάνειας και πολιτικής είναι γενικά μη αποδεκτή. Γι' αυτό και σας υποστηρίζω ρητά, κύριε Sφdermann, στη δίκαιη κριτική σας!

<SPEAKER ID=21 LANGUAGE="EN" NAME="Perry">
Κύριε Πρόεδρε, θα ήθελα να εκφράσω και εγώ τα συγχαρητήρια και τις ευχαριστίες μου προς τον Διαμεσολαβητή για την έκθεση που παρουσίασε φέτος και στις κυρίες Thors και Lambert για τις εκθέσεις τους προς το Κοινοβούλιο.
<P>
Όλες αυτές οι εκθέσεις, ειδικά εκείνη του Διαμεσολαβητή, δείχνουν πόσο αξιόπιστο και έγκυρο είναι το έργο που επιτελέστηκε κατά τη διάρκεια του έτους. Οι ευρωπαίοι πολίτες χρειάζονται αναμφισβήτητα κάποιον στον οποίο να μπορούν να αποτανθούν αν έχουν προβλήματα με τη διοίκηση και στο πρόσωπο του κυρίου Sφderman αναγνωρίζω έναν Διαμεσολαβητή στον οποίο μπορούμε να βασιστούμε. Το διαπίστωσα αυτό από πρώτο χέρι όταν παρακολούθησα το σεμινάριο στο Παρίσι. Ήταν πολύ καλό που είδα το σεβασμό που τρέφουν για τον Ευρωπαίο Διαμεσολαβητή οι συνάδελφοί του, οι διαμεσολαβητές των κρατών μελών. Από αυτή την πλευρά του Κοινοβουλίου πιστεύουμε ασφαλώς ότι ο Διαμεσολαβητής θα πρέπει να έχει την εξουσία που χρειάζεται για να εκπληρώνει τα καθήκοντά του. Όσον αφορά την πρόσβαση σε έγγραφα, τυχαίνει να πιστεύουμε ότι οι απόψεις της Επιτροπής Συνταγματικών Υποθέσεων είναι σημαντικές, αλλά αυτό δεν θα πρέπει να θεωρηθεί ότι σημαίνει πως έχουμε οποιεσδήποτε αμφιβολίες για την αρχή ότι ο Διαμεσολαβητής πρέπει να έχει πρόσβαση σε έγγραφα. Σε αυτό έχει την αμέριστη υποστήριξή μας.
<P>
Προκαλεί έκπληξη το γεγονός ότι πέρυσι η Επιτροπή Αναφορών διέτρεχε κάποιο κίνδυνο και η έκθεση της κυρίας Lambert αποδεινκύει την εξαιρετική δουλειά που έχει γίνει από την Επιτροπή Αναφορών. Με τον πρόεδρό μας, τον κύριο Gemelli, εξετάζουμε τώρα τρόπους με τους οποίους μπορεί να καταστεί πιο αποτελεσματική και αποδοτική η Επιτροπή Αναφορών, όσον αφορά το έργο που επιτελεί για λογαριασμό των πολιτών. Κάτι σημαντικό που θα προτείνουμε στο Κοινοβούλιο είναι ένας κώδικας καλής διοικητικής συμπεριφοράς. Είναι σημαντικό να γνωρίζουν οι πολίτες και οι υπάλληλοι των θεσμικών οργάνων τι σημαίνει αποδεκτή συμπεριφορά έτσι, ώστε να έχουν όλοι ένα πρότυπο στο οποίο να μπορούν να βασίζονται.
<P>
Θα ήθελα επίσης να ευχαριστήσω την Επιτροπή για την υποστήριξη που δεχτήκαμε στην Επιτροπή Αναφορών. Αυτό ήταν πολύ καλό και αποτελεσματικό κατά τη διάρκεια του έτους. Ελπίζω ότι επί γαλλικής Προεδρίας θα τύχουμε της ίδιας υποστήριξης από το Συμβούλιο αλλά αυτό δυστυχώς δεν συνέβαινε παλιότερα.

<SPEAKER ID=22 NAME="Κουκιάδης">
Κύριε Πρόεδρε, καταρχάς συγχαίρω τις δύο εισηγήτριες για τις ενδιαφέρουσες παρατηρήσεις.
<P>
Με την όλο και μεγαλύτερη επέκταση σε νέο κύκλο δραστηριοτήτων, που καλύπτει πλέον ευρύ φάσμα συμφερόντων του κάθε πολίτη, η Ευρωπαϊκή Ένωση μετατρέπεται σε ένα σύγχρονο Λεβιάθαν, με τις αναπόφευκτες αυθαιρεσίες που συνδέονται με κάθε διοικητικό μηχανισμό, που από ορισμένες απόψεις τείνουν να γίνουν πιο επικίνδυνες από τις αντίστοιχες των εθνικών κρατικών υπηρεσιών. Τούτο διότι οι μηχανισμοί ελέγχου δεν παρακολούθησαν την εξέλιξη των δραστηριοτήτων.
<P>
Τρεις είναι οι δρόμοι για να τεθούν φραγμοί στους κινδύνους τους οποίους συνεπάγεται ο εκτεταμένος διοικητικός μηχανισμός της Ευρωπαϊκής Ένωσης. Ο ένας είναι η πιο άμεση και συχνότερη ανάμιξη του Ευρωπαϊκού Κοινοβουλίου στον έλεγχο των επιμέρους δραστηριοτήτων των οργάνων της Ευρωπαϊκής Ένωσης. Επ' αυτού πρέπει να δοθεί συνέχεια στις προτάσεις της εισηγήτριας κ. Thors να περιλάβει η Επιτροπή στην ετήσια έκθεση περί κοινοτικού δικαίου ένα τμήμα που θα μελετά τις αναφορές και καταγγελίες, καθώς επίσης και στην πρόταση για τη σύναψη διοργανικής συμφωνίας που θα διευκολύνει την ταχύτερη εξέταση των καταγγελιών. Επεκτείνοντας το νόημα αυτών των προτάσεων, θα έλεγα ότι το Ευρωπαϊκό Κοινοβούλιο πρέπει να αφιερώσει περισσότερο χρόνο στο μέλλον στα θέματα αυτά, θέματα που είναι εξίσου σημαντικά για την αναβάθμισή του με το δικαίωμά του να επιδιώκει συναπόφαση με το Συμβούλιο. Γενικότερα, είναι καιρός να δούμε την άσκηση του κοινοβουλευτικού ελέγχου σε νέα βάση.
<P>
Ο δεύτερος είναι η θέσπιση του Ευρωπαϊκού Χάρτη Θεμελιωδών Δικαιωμάτων, με δεσμευτική ισχύ και με κατοχύρωση των δικαιωμάτων που θα δίνουν απευθείας αξιώσεις στους ευρωπαίους πολίτες, όχι μόνο με δικαιώματα διαδικαστικά αλλά και με δικαιώματα περιεχομένου, που θα προστατεύουν εύλογα τα συμφέροντά τους και θα μετατρέπονται σε δικαίωμα αποζημίωσης σε περίπτωση προσβολής των συμφερόντων. Η διαφαινόμενη προοπτική για τη δημιουργία ενός Χάρτη με απλώς δηλωτικό χαρακτήρα θα αποτελέσει σαφώς πλήγμα κατά της αξιοπιστίας της Ευρωπαϊκής Ένωσης η οποία, ενώ με περίσσεια λόγων θεωρεί τη διαφάνεια στη λειτουργία των οργάνων της ως βασικό στόχο της πολιτικής της και την προσέγγιση του ευρωπαίου πολίτη ως αναγκαίο στοιχείο για την ολοκλήρωσή της, αποφεύγει να αναγνωρίσει τον στοιχειώδη εκείνο μηχανισμό που είναι αναγκαίος για την επίτευξη αυτών των στόχων.
<P>
Και τρίτος είναι η ενδυνάμωση και βελτίωση του ρόλου του διαμεσολαβητή, κυρίως με τη διευκόλυνσή του για πρόσβαση σε όλα τα έγγραφα που καθιστούν αποτελεσματική τη διεξαγωγή των ερευνών. Παράλληλα, το πλούσιο υλικό που περιέχεται στην έκθεσή του θα πρέπει να αποτελέσει αντικείμενο ενδελεχούς μελέτης και αφετηρία για τις αναγκαίες μεταρρυθμίσεις της λειτουργίας των κοινοτικών οργάνων. Εύχομαι καλό κουράγιο και συνέχεια στο έργο του διαμεσολαβητή.

<SPEAKER ID=23 NAME="Gemelli">
Κύριε Πρόεδρε, πρώτα απ' όλα ένα ευχαριστώ στον Ευρωπαίο Διαμεσολαβητή, κύριο Sφderman, στις δύο εισηγήτριες, την κυρία Lambert και την κυρία Thors, σε όλους τους συναδέλφους της Επιτροπής Αναφορών και στη Γραμματεία.
<P>
Ο δικός μας συλλογισμός ξεκινά από την πεποίθηση ότι τα θεσμικά όργανα είναι ένα μέσο στην υπηρεσία των πολιτών και, κατά συνέπεια, η πιθανή παραβίαση του δικαιώματος του πολίτη δημιουργεί μια κρίση εμπιστοσύνης προς τα θεσμικά όργανα.
<P>
Σήμερα πιστεύω ότι έχουμε την απαίτηση της δημιουργίας ενός σύνθετου, συνολικού, εναρμονισμένου και λειτουργικού νομικού πλαισίου και θέλουμε κατά συνέπεια να δημιουργήσουμε δικαιοδοτικά μέσα: ο Χάρτης των δικαιωμάτων, η σύσταση ενός corpus juris που να δημιουργεί ένα ποινικό, ένα αστικό και ένα διοικητικό δίκαιο, οι διαδικασίες συμφωνίας για την αμοιβαία αναγνώριση των αποφάσεων των κρατών μελών, η EUROPOL και οι τομεακές συμφωνίες, η σύσταση της OLAF ως μέσο εξακρίβωσης των παραβιάσεων του δικαίου, η πιθανή δημιουργία του θεσμού του Ευρωπαίου Εισαγγελέα που θα έπρεπε να είναι υπηρεσία διερεύνησης του Δικαστηρίου, η διάκριση ανάμεσα στην άσκηση της ανακριτικής και της δικαστικής εξουσίας, η διάκριση των χαρακτηριστικών των ποινικών, αστικών και διοικητικών ευθυνών: όλα αυτά τα πράγματα αποτελούν μέσα που βοηθούν στην πρόοδο της Ευρωπαϊκής Ένωσης. Η χτεσινή συμφωνία πλαίσιο είναι κατά την έννοια αυτή ένας ακρογωνιαίος λίθος.
<P>
Ένα άλλο πράγμα που θα θέλαμε να ζητήσουμε, τέλος, είναι το εξής: να μπορέσει να δώσει η Επιτροπή Αναφορών, ως Κοινοβούλιο, σε συναπόφαση, την αυθεντική ερμηνεία ορισμένων αποφάσεών της, καθώς και την τροποποίηση των Συνθηκών, προς την κατεύθυνση του εξορθολογισμού ολόκληρου του νομικού και δικαστικού συστήματος και των μέσων που χρησιμοποιούνται.

<SPEAKER ID=24 NAME="Paasilinna">
Αξιότιμε κύριε Πρόεδρε, αξιότιμε κύριε Διαμεσολαβητή, αξιότιμη κυρία Επίτροπε, αγαπητοί συνάδελφοι, ευχαριστώ τις εισηγήτριες για την καλή, ιδιαίτερα επιμελημένη και εμβριθή εργασία τους. Ο Διαμεσολαβητής επιτηρεί και διευθετεί τη σύγκρουση ανάμεσα στην εξουσία και το αντικείμενο της εξουσίας, και αυτές οι περιπτώσεις ανήλθαν την περασμένη χρονιά σε δυο χιλιάδες περίπου.
<P>
Θα εκθέσω επτά αρχές. αΟσο μεγαλύτερη είναι η ένωση, τόσο μεγαλύτερη είναι και η ανάγκη διαφάνειας. αΟσο πιο πρόσφατη είναι η ένωση, τόσο μεγαλύτερη η ανάγκη αυτή, και όσο πολυπλοκότερη η ένωση, τόσο καλύτερη ευκρίνεια χρειάζεται. αΟσο περισσότερο αποτελεί η ένωση κοινωνία της πληροφορίας, τόσο διαφανέστερη πρέπει να είναι, και όσο πιο πολιτισμένη, τόσο και πιο ανοιχτή στη δημοσιότητα. αΟσο πιο πολυπολιτισμική είναι η ένωση, τόσο καλύτερη και η ευκρίνεια, και όσο δημοκρατικότερη, τόσο και διαφανής.
<P>
αΕχουμε συνηθίσει σε όλες τις συσκευές και τα θέματα να περιέχονται οδηγίες χρήσεως, ακόμη και στα μίξερ κουζίνας. Οι αρχές καλής διοίκησης που αξιέπαινα κατάρτισε ο Διαμεσολαβητής αποτελούν τις οδηγίες χρήσεως των πολιτών σε σχέση με την ευρωγραφειοκρατία. Και, μα την αλήθεια, τουλάχιστον αυτές οι οδηγίες χρήσεως είναι αναγκαίες! Δεν υπάρχει δημοκρατία χωρίς καλή διοίκηση, και γι' αυτό η Συνθήκη θα πρέπει πράγματι να περιλαμβάνει τις αρχές καλής διοίκησης.
<P>
Ακόμη ένα σημαντικό σημείο: στην κοινωνία της πληροφορίας η δημοσίευση εγγράφων και οι αρχές που σχετίζονται με αυτή πρέπει να οδηγηθούν στο ανάλογο επίπεδο με τη βοήθεια της νέας τεχνολογίας. Με άλλα λόγια πρέπει η καταγγελία να μπορεί να υποβληθεί στο Διαδίκτυο και επίσης οι προκαταρκτικές αποφάσεις και τα έγγραφα που τις αφορούν πρέπει να καθίστανται διαθέσιμα σε πραγματικό χρόνο. Η πρότασή μου είναι ότι χρειαζόμαστε στο δίκτυο άμεση πρόσβαση προς τον Διαμεσολαβητή. Ευχαριστώ για το έργο σας!

<SPEAKER ID=25 LANGUAGE="FR" NAME="Fourtou">
Κύριε Πρόεδρε, ως μέλος της Επιτροπής Αναφορών, θα ήθελα να ευχαριστήσω ιδιαίτερα την συνάδελφό μου κ. Lambert, για την εξαίρετη έκθεσή της. Ευχαριστώ επίσης την Ευρωπαϊκή Επιτροπή για την πολύτιμη βοήθειά της στην εξέταση των αναφορών που λαμβάνουμε.
<P>
Η αναφορά αποτελεί ένα αναγνωρισμένο δικαίωμα των ευρωπαίων πολιτών και των κατοίκων της Ένωσης που τους επιτρέπει να διεκδικούν τα δικαιώματα που τους αναγνωρίζουν οι Συνθήκες. Αντίθετα όμως, είναι λίγοι οι πολίτες που γνωρίζουν την δυνατότητα υποβολής αναφοράς. Βάσει των υποθέσεων που εξετάζουμε προκύπτει άγνοια των δικαιωμάτων που παρέχονται από την ευρωπαϊκή υπηκοότητα. Κατ'αυτό τον τρόπο, το 50% δυστυχώς των αναφορών χαρακτηρίζονται μη παραδεκτές.
<P>
Οι αναφορές που χαρακτηρίζονται ως παραδεκτές αφορούν ιδιαίτερα προβλήματα ελεύθερης κυκλοφορίας, ίδρυσης οργανισμών παροχής υπηρεσιών, κοινωνικών παροχών, αναγνώρισης διπλωμάτων και τίτλων, και φορολογίας. Επιπλέον, υποβάλλονται στην Επιτροπή Αναφορών ολοένα και περισσότερες συλλογικές αναφορές σε σχέση με θέματα που αφορούν το περιβάλλον, και με την διεύρυνση των αρμοδιοτήτων της Ένωσης προβλέπεται ότι ο αριθμός των αναφορών αυτών και των σχετικών τους θεμάτων θα αυξηθεί.
<P>
Προκειμένου να ανταποκριθούμε στις προσδοκίες των πολιτών, είναι αναγκαίο να υπάρχει η κατάλληλη συνοχή μεταξύ της Επιτροπής Αναφορών, των οργάνων της Ευρωπαϊκής Ένωσης και των εθνικών διοικήσεων. Είναι απαραίτητο επίσης να υπάρξει μία καλύτερη αντίληψη για την εργασία της Επιτροπής μας από τις υπόλοιπες κοινοβουλευτικές επιτροπές. Δεν ωφελεί την ορθή εξέταση των αναφορών το Συμβούλιο να είναι μονίμως απόν από τις συνεδριάσεις της Επιτροπής μας. Πράγματι, οι εθνικές διοικήσεις είναι αυτές που εφαρμόζουν πρώτες το κοινοτικό δίκαιο και είναι απαραίτητο να συνεργάζονται αρμονικά με τα ευρωπαϊκά όργανα και ιδιαίτερα με το Κοινοβούλιο και την Επιτροπή. Το χρονικό διάστημα αναμονής απάντησης από πλευράς εθνικών διοικήσεων είναι πολύ μεγάλο και ορισμένες φορές ανέρχεται σε πολλά χρόνια.
<P>
Έχουμε πλήρη συναίσθηση του μεγέθους της εργασίας μας και των δυσκολιών που πρέπει να υπερπηδήσουμε. Κατ' αρχήν, είναι αδιαμφισβήτητο το γεγονός ότι η Επιτροπή αυτή δεν είναι αρκετά γνωστή, μολονότι η εργασία της είναι απαραίτητη για την σύσφιξη των δεσμών μεταξύ των πολιτών και την Ευρωπαϊκής Ένωσης. Επιπλέον, πρέπει να υπάρξει ενδυνάμωση των δομών και των μέσων της Επιτροπής αυτής προκειμένου να βελτιωθεί η αποτελεσματικότητά της, και είναι ευκταία μία πιο στενή σχέση με τις επιτροπές αναφορών των εθνικών κοινοβουλίων.
<P>
Τέλος, ένα από τα πιο ισχυρά σημεία του προγράμματος της γαλλικής Προεδρίας είναι μία Ευρώπη πιο κοντά στους πολίτες. Η εργασία της επιτροπής μας εμπίπτει στο πλαίσιο αυτό και πρέπει να υλοποιήσουμε αυτή την προσδοκία.
<P>
(Χειροκροτήματα)

<SPEAKER ID=26 LANGUAGE="EN" NAME="De Rossa">
Κύριε Πρόεδρε, θέλω να καλωσορίσω σήμερα το πρωί τον κύριο Sφderman και να συγχαρώ τις κυρίες Lambert και Thors για τις εκθέσεις τους. Είναι γεγονός ότι αν οι κυβερνήσεις και οι διοικήσεις έκαναν ότι ήθελαν σε καμία περίπτωση δεν θα όριζαν επιτροπές αναφορών ή διαμεσολαβητές. Τείνουν από τη φύση τους να είναι μυστικοπαθείς. Αυτοί υπάρχουν μόνο επειδή οι πολίτες και οι δημόσιοι εκπρόσωποί τους τούς ζητούν και τούς υπερασπίζονται όταν υπάρχουν. Ως εκ τούτου, είναι σημαντικό να συνεχίσουμε να απαιτούμε την παροχή επαρκών πόρων για το αξίωμα του Διαμεσολαβητή και την Επιτροπή Αναφορών του Κοινοβουλίου. Ένας τρόπος να περιορίσουμε την αποτελεσματικότητα του αξιώματος του Διαμεσολαβητή και της Επιτροπής Αναφορών είναι να μην τους παρέχουμε επαρκείς πόρους.
<P>
Στο Κοινοβούλιο είναι επονείδιστο το γεγονός ότι υπάρχει τέτοια αντιμετώπιση ως προς την Επιτροπή Αναφορών, το μοναδικό άκρως σημαντικό μέσο άμεσης επικοινωνίας του πολίτη με αυτό το θεσμικό όργανο και με τα άλλα θεσμικά όργανα της Ευρωπαϊκής Ένωσης. Δεν έχει επαρκή γραμματειακή υποστήριξη. Τηρείται ειδεχθής στάση απέναντί της όσον αφορά τις μεταφράσεις, που έρχονται τελευταίες στον κατάλογο. Είναι ξεκάθαρο ότι αυτά δεν επαρκούν.
<P>
Θα απηύθυνα έκκληση στην Επιτροπή και το Συμβούλιο αν ήταν εδώ - αδιαφορούν για την Επιτροπή Αναφορών, όπως αδιαφορούν και για το Κοινοβούλιο - να παρέχουν τους πόρους που χρειάζονται αυτά τα όργανα για να κάνουν τη δουλειά τους.
<P>
Η Επιτροπή Αναφορών ειδικότερα αποτελεί έναν σημαντικό μηχανισμό πρόσβασης για το λαό της Ευρώπης. Είναι σημαντικό να διασφαλίσουμε ότι μπορεί να κάνει τη δουλειά της αποτελεσματικά. Τα δύο πιο σημαντικά ζητήματα που απασχολούν την Επιτροπή Αναφορών είναι η αναγνώριση των προσόντων των πολιτών για να εργαστούν σε άλλα κράτη μέλη και οι επιπτώσεις στο περιβάλλον από την οικοδομική ανάπτυξη. Συγκεκριμένα, οι πολίτες ανησυχούν ότι οι μελέτες για τις επιπτώσεις στο περιβάλλον, που απαιτούνται δυνάμει της κοινοτικής νομοθεσίας, αντιμετωπίζονται σα να μην έχουν μεγαλύτερη αξία από το χαρτί που χρησιμοποιείται για την καταγραφή τους. Αντιμετωπίζονται με αδιαφορία ή δεν έχουν ως αντικείμενό τους τα ουσιαστικά ζητήματα.

<SPEAKER ID=27 LANGUAGE="SV" NAME="Sacrιdeus">
Κύριε Πρόεδρε, θέλω να συγχαρώ προσωπικά τον κύριο Jacob Sφderman για την άψογη εκτέλεση του έργου του, το οποίο είχε ως αποτέλεσμα να επανεκλεγεί στις 27 Οκτωβρίου του προηγούμενου έτους. Παράλληλα, θέλω να επαινέσω τον Διαμεσολαβητή για μια ετήσια έκθεση, η οποία αποτελεί υπόδειγμα εύληπτης ανάγνωσης, ενώ παράλληλα είναι εμπεριστατωμένη.
<P>
Από την έκθεση προκύπτει ότι η Επιτροπή αποτελεί αντικείμενο των περισσοτέρων ερευνών που έχουν διενεργηθεί, συγκεκριμένα, στο 77% των περιπτώσεων. Βέβαια, τονίζεται ότι αυτό οφείλεται κυρίως στο γεγονός ότι η Επιτροπή είναι το θεσμικό εκείνο όργανο το οποίο λαμβάνει τις περισσότερες αποφάσεις, οι οποίες αφορούν ευθέως τους πολίτες. Ωστόσο, στην αναφορά των μεμονωμένων καταγγελιών προκύπτει ότι η διαφάνεια είναι ανεπαρκής. Επίσης, η ανεπάρκεια και η έλλειψη πληροφόρησης ήταν η συνηθέστερη αιτία για τις καταγγελίες. Η διαφάνεια είναι σημαντική για να μπορούν οι πολίτες να έχουν αυξημένες δυνατότητες να επηρεάσουν τη λειτουργία της ΕΕ, όπως επίσης και για να τεθούν φραγμοί στις τάσεις για διαφθορά, απάτες και παρατυπίες.
<P>
Θέλω να δώσω έμφαση στο γεγονός ότι σε αυτήν την έκθεση τονίζεται ότι θα πρέπει να θεσπίσουν όλα τα θεσμικά όργανα της ΕΕ έναν κώδικα συμπεριφοράς χρηστής διοίκησης. Ωστόσο, υπάρχει ο κίνδυνος, κάτι που επίσης αναφέρεται στην ετήσια έκθεση του Διαμεσολαβητή, τα διάφορα θεσμικά όργανα και οι οργανισμοί να αντιλαμβάνονται με πολύ διαφορετικό τρόπο το περιεχόμενο ενός τέτοιου κώδικα.
<P>
Έχει τονιστεί νωρίτερα από άλλους ομιλητές η πτυχή των δημοσίων σχέσεων της δραστηριότητας του Διαμεσολαβητή και σε καμία περίπτωση δεν είναι δυνατόν να υποτιμηθεί.
<P>
Θα ήθελα να ολοκληρώσω θέτοντας κάποιες ερωτήσεις: ποιες θα είναι οι συνέπειες από έναν Χάρτη Θεμελιωδών Δικαιωμάτων όσον αφορά το έργο του Διαμεσολαβητή; Υπάρχουν επαρκείς πόροι για την ικανοποιητική διεκπεραίωση του έργου; Ποιες είναι οι κυριότερες αιτίες, όσον αφορά την αποτυχία των θεσμικών οργάνων στις σχέσεις τους με τους πολίτες; Λείπει η βούληση, είναι ανεπαρκείς οι πόροι, ή υπάρχει μια παράλογη γραφειοκρατία, που εμποδίζει και καθυστερεί τον χειρισμό των υποθέσεων;

<SPEAKER ID=28 NAME="Iivari">
Αξιότιμε κύριε Πρόεδρε, με βάση την έκθεση του Διαμεσολαβητή και την έκθεση της κυρίας Thors μπορεί κανείς να διαπιστώσει ότι ο θεσμός του Διαμεσολαβητή έχει εδραιωθεί. Η επιτροπή αναγνωρίζει στον κ. Jacob Sφderman το έργο που έχει επιτελέσει, και οι πολίτες επίσης έχουν ανακαλύψει τον Διαμεσολαβητή. Οι βασικοί πυλώνες του έργου του Διαμεσολαβητή είναι η ανεξαρτησία και η διαφάνεια. Εξίσου ορθό είναι να τονιστεί στα μάτια των πολιτών η σημασία της καλής διοίκησης για τους πολίτες και για τη δικαιοδοσία της ΕΕ. Είναι καλό που η επιτροπή υποστηρίζει τον Διαμεσολαβητή στις προσπάθειές του για την καθιέρωση κανονισμών καλής διοίκησης. Η αρχή της καλής διοίκησης θα περιληφθεί επίσης στον Χάρτη Θεμελιωδών Δικαιωμάτων της ΕΕ ο οποίος εκπονείται αυτή τη στιγμή.
<P>
Από την έκθεση φαίνεται ότι μόνο το τριάντα περίπου τοις εκατό των καταγγελιών που φθάνουν στον Διαμεσολαβητή εμπίπτουν στην αρμοδιότητά του. Γι' αυτό θα πρέπει να ενταθεί περαιτέρω η συνεργασία μεταξύ του Διαμεσολαβητή καθώς και των εθνικών και περιφερειακών διαμεσολαβητών.

<SPEAKER ID=29 NAME="De Palacio">
Κύριε Πρόεδρε, κυρίες και κύριοι βουλευτές, αποτελεί για μένα ικανοποίηση η συμμετοχή σε αυτή τη συζήτηση, μαζί με τον κ. Sφderman, τον Ευρωπαίο Διαμεσολαβητή, το έργο του οποίου στην υπηρεσία των πολιτών της Ένωσης είναι πράγματι σημαντικό, και ως Επιτροπή, το εκτιμούμε κατά τρόπο πολύ θετικό.
<P>
Θέλω να πω ότι αντιλαμβανόμαστε ως Επιτροπή ότι ο πολίτης πρέπει να βρίσκεται πάντα στο επίκεντρο του ενδιαφέροντός μας. Διότι ο πολίτης είναι ο τελικός αποδέκτης όλων των δραστηριοτήτων μας και η δικαιολόγηση του λόγου της ύπαρξής μας.
<P>
Υπό αυτή την έννοια, τόσο η Επιτροπή Αναφορών, όσο και ο Διαμεσολαβητής επιτελούν έργο καίριας σημασίας, σε διάφορα επίπεδα με διάφορα αποτελέσματα, αλλά ουσιαστικό για τη βελτίωση της λειτουργίας των θεσμικών οργάνων.
<P>
Η Επιτροπή Αναφορών ασχολείται με τις συγκεκριμένες ανησυχίες των πολιτών, και υπό αυτή την έννοια, όπως επισημαίνει η κ. Lambert - την οποία συγχαίρω ειλικρινά για την έκθεσή της - οι αιτήσεις που κατατίθενται στο Κοινοβούλιο απεικονίζουν τα προβλήματα των πολιτών έναντι των ευρωπαϊκών αλλά πολλές φορές και των εθνικών θεσμικών οργάνων, καταδεικνύοντας παράλληλα κατά τρόπο ανάγλυφο τα νομοθετικά κενά που υπάρχουν τόσο σε ευρωπαϊκό, όσο και σε εθνικό επίπεδο.
<P>
Ο Διαμεσολαβητής από την πλευρά του, όπως επισημαίνει η κ. Thors - την οποία επίσης θέλω να συγχαρώ ειλικρινά για την έκθεσή της - δέχεται τις καταγγελίες κατά των θεσμικών οργάνων και οργανισμών της Ένωσης αναφορικά με ελλείψεις των υπηρεσιών τους. Μας ωθεί να βελτιώνουμε τη διαχείριση και την ποιότητα των υπηρεσιών επισημαίνοντας τα ασθενή σημεία, τα σημεία που απαιτούν βελτίωση, μεγαλύτερη προσοχή.
<P>
Εκείνοι όμως που πρώτοι θέλουμε μια αποτελεσματικότερη και πιο διαφανή διοίκηση είμαστε ακριβώς εμείς οι υπεύθυνοι αυτής της διοίκησης, και υπό αυτή την έννοια, είναι καλοδεχούμενες οι κριτικές που γίνονται για τις αδυναμίες μας. Μόνο γνωρίζοντας τις αδυναμίες μας μπορούμε να τις αντιμετωπίσουμε. Εξ ου, επιμένω, και η σημασία που δίνουμε στο έργο που επιτελούν για την καλή λειτουργία των θεσμικών οργάνων, τόσο ο Διαμεσολαβητής όσο και η Επιτροπή Αναφορών.
<P>
Θα ήθελα να προσεγγίσω, σε σχέση με την έκθεση της κ. Lambert, δύο συγκεκριμένα θέματα. Ένα, σε ό,τι αφορά τη συνεργασία μεταξύ των θεσμικών οργάνων, που είναι απαραίτητη για τη βελτίωση ακριβώς της λειτουργίας της Επιτροπής Αναφορών και της ικανότητας δράσης της. Υπό αυτή την έννοια, θέλω να εκφράσω την ικανοποίησή μου, διότι η έκθεση υπογραμμίζει τον εποικοδομητικό ρόλο της Επιτροπής στην εξέταση των αναφορών και διότι τον θεωρεί συνολικά ικανοποιητικό. Μας παρέχει ένα είδος έγκρισης, και σας ευχαριστώ, θα προσπαθήσουμε όμως να βελτιωθούμε. Αυτό δεν συνιστά τίποτε άλλο από ένα ερέθισμα για μεγαλύτερη προσπάθεια, καλύτερο έργο και περισσότερη συνεργασία.
<P>
Δεύτερον, προτείνει μια αναθεώρηση των διαδικασιών εξέτασης της Επιτροπής Αναφορών. Καλώς λοιπόν, θέλω να σας πω ότι θεωρώ πως είναι μια εξαιρετική ιδέα να καταχωρούμε τις υπό εξέταση αναφορές ανά θεματικές ενότητες, να αναθέτουμε σε εξειδικευμένους εισηγητές το καθήκον εξέτασης των εν λόγω αναφορών με μεγαλύτερη προσοχή, και εν τέλει, να συνάγουμε συμπεράσματα που να μας επιτρέπουν τη διόρθωση των αδυναμιών, τη λήψη αποφάσεων προκειμένου να καλύπτονται ενδεχόμενα κενά στα νομοθετικά κείμενα, ή να αποτρέπονται ανεπιθύμητες συνέπειες των εν λόγω κειμένων.
<P>
Παράλληλα, η Επιτροπή είναι διατεθειμένη να εξετάσει την αναθεώρηση της διοργανικής συμφωνίας σχετικά με τη διαδικασία αναφορών και να τροποποιήσει την υφιστάμενη ισχύουσα από το 1989 συμφωνία με το Κοινοβούλιο και το Συμβούλιο, κυρίως σε ό,τι αφορά κάτι που θεωρώ πως είναι καίριας σημασίας, δεδομένου ότι επισημάνθηκε από κάποιους ομιλητές, με άλλα λόγια το πρόβλημα των προθεσμιών απάντησης. Είναι αλήθεια ότι ενίοτε καθυστερούμε πολύ να απαντήσουμε. Δεν φταίει πάντα η Επιτροπή, υπάρχουν φορές που εξαρτιόμαστε από τις απαντήσεις των εθνικών αρχών, είναι όμως γεγονός ότι σε αυτό το θέμα πρέπει να καταβάλουμε προσπάθεια προκειμένου να βελτιωθούμε και να μπορέσουμε να συμβάλουμε κατά τρόπο ακόμη πιο ικανοποιητικό στο έργο αυτής της επιτροπής. Θέλω υπό αυτή την έννοια να υπογραμμίσω τη σημασία της συνεργασίας με τις άλλες αρχές, συνεργασία που θέλουμε να βελτιώσουμε τα μέγιστα. Η Επιτροπή είναι ανοιχτή στο διάλογο, τόσο με το Κοινοβούλιο, όσο και με το ίδιο το Συμβούλιο, προκειμένου να μπορέσουμε να βελτιώσουμε τις προθεσμίες απαντήσεων και να ενισχύσουμε τη διαφάνεια και το βαθμό επικοινωνίας με το Κοινοβούλιο και την Επιτροπή Αναφορών.
<P>
Σε ό,τι αφορά την έκθεση Thors, θα σας πω ότι συμφωνούμε στην ανάγκη παγίωσης της ανεξαρτησίας του Διαμεσολαβητή ως οργάνου και στήριξης του έργου του υπέρ της διαφάνειας και του ανοίγματος.
<P>
Προφανώς, θεωρούμε ότι η αρχή της αιτιολόγησης των αποφάσεων που αφορούν τους πολίτες είναι βασικό στοιχείο και προσπαθούμε να την εφαρμόσουμε συστηματικά. Θέλω επίσης να πω ότι αποδεχόμαστε τον ορισμό, σύμφωνα με τον οποίο κακοδιοίκηση υφίσταται όταν ένας δημόσιος οργανισμός δεν ενεργεί βάσει κανόνα ή αρχής που τον δεσμεύει.
<P>
Παρά ταύτα, θέλω να πω ότι, όπως πολύ ορθά επεσήμανε ο κ. Sφderman, ο Διαμεσολαβητής είναι ένα εξωδικαστικό όργανο, και υπό αυτή την έννοια δεν μπορεί σε καμία περίπτωση να υποκαταστήσει τα δικαστικά όργανα. Τα καθήκοντά του είναι διακριτά από εκείνα των δικαστηρίων.
<P>
Θεωρώ ότι είναι εξόχως σημαντικός, στις σχέσεις που υφαίνονται μεταξύ Επιτροπής, Διαμεσολαβητή και λοιπών κοινοτικών θεσμικών οργάνων και οργανισμών, ο συστηματικός σεβασμός της θεσμικής ισορροπίας όπως ορίζεται στις Συνθήκες. Υπό αυτή την έννοια είναι γεγονός ότι η συνεχώς πιο σημαντική πραγματικότητα του θεσμού του Διαμεσολαβητή, που αποτελεί έναν νεώτερο θεσμό σε ό,τι αφορά κάποιες πτυχές σε σχέση με άλλους θεσμούς του ευρωπαϊκού θεσμικού οικοδομήματος, απαιτεί ένα διάστημα ωρίμανσης προκειμένου να τον γνωρίσουν οι πολίτες. Στην έκθεσή του ο Διαμεσολαβητής επεσήμανε ότι αυξήθηκαν σε σημαντικό βαθμό οι καταγγελίες και οι έρευνες και έλεγχοι που αναλήφθηκαν το τρέχον έτος, και αυτό απλά αντανακλά μια καλύτερη γνώση των πολιτών για το θεσμό. Απαιτείται επίσης ένα διάστημα ωρίμανσης προκειμένου να θεσπιστούν οι επιθυμητές ισορροπίες και να επιλυθούν οι λογικές εντάσεις, που ενδεχομένως να υπάρξουν έως ότου τα πράγματα αρχίσουν να εξελίσσονται ομαλά. Οφείλω όμως να πω ότι μέχρι τώρα η συνεργασία που υπάρχει μεταξύ της Επιτροπής και του θεσμού του Διαμεσολαβητή και βέβαια με το πρόσωπο που έχει αναλάβει το ρόλο, τον κ. Sφderman, υπήρξε εξαιρετική.
<P>
Πολύ συνοπτικά, κυρίες και κύριοι βουλευτές, θέλω να επισημάνω ότι αυτά τα θεσμικά όργανα είναι καλά, διότι οποιαδήποτε ενέργεια μιας διοίκησης μπορεί σε δεδομένη στιγμή να πάσχει από έλλειψη διαφάνειας, από έλλειψη αποτελεσματικότητας, παραβίαση βασικών δικαιωμάτων ή ακόμα και διαφθορά. Θέλω όμως να πω στις κυρίες και κυρίους βουλευτές ότι σε καμία περίπτωση δεν μπορούμε να δώσουμε την εικόνα ότι η κοινοτική διοίκηση βαρύνεται σε μεγάλο βαθμό από τέτοια ελαττώματα. Εάν συγκριθεί με άλλες διοικήσεις, πιστεύω ότι αντέχει καλά τη σύγκριση και μάλιστα παίρνει καλό βαθμό σε αυτούς τους τομείς.
<P>
Κυρίες και κύριοι βουλευτές, θέλω τέλος να επαναλάβω τα συγχαρητήριά μου στον Διαμεσολαβητή, τον κ. Sφderman, για το έργο που επιτελεί, για τη σημαντική αύξηση του αριθμού των ενεργειών του και του έργου του, και για τη συνεργασία του, η οποία είναι μεν πολλές φορές επικριτική, αυτό όμως είναι το έργο και η λειτουργία του, εμείς δε, ως Επιτροπή, έτσι το αντιλαμβανόμαστε.
<P>
Η σύνταξη ενός δεοντολογικού κώδικα που να αναφέρεται στις σχέσεις των κοινοτικών υπαλλήλων με τους πολίτες αποτελεί προτεραιότητα, και προς αυτή την κατεύθυνση εργάζεται ο κ. Kinnock και η Επιτροπή γενικά. Σε ό,τι αφορά τις αλλαγές στο καθεστώς του Διαμεσολαβητή, η κοινοβουλευτική επιτροπή είναι εκείνη που εν ευθέτω χρόνω πρέπει να συντάξει γνωμοδότηση, σύμφωνα με το άρθρο 195 της Συνθήκης, και όταν το Κοινοβούλιο πάρει την πρωτοβουλία, θα αναλύσουμε όλα τα συναφή ζητήματα.
<P>
Κυρίες και κύριοι βουλευτές, θέλω να επαναλάβω τα συγχαρητήριά μου στις δύο εισηγήτριες, και βέβαια τα συγχαρητήρια και τις ευχαριστίες μου για το εξαιρετικό έργο που με βάση την ανεξαρτησία και την επιμέλεια στη δουλειά του επιτελεί ο κ. Sφderman.

<SPEAKER ID=30 NAME="Sφderman">
Κύριε Πρόεδρε, σας είμαι ευγνώμων που μου δώσατε το λόγο για να απαντήσω στις ερωτήσεις.
<P>
Ο κύριος Turco ρώτησε για το δικαίωμα υποβολής αναφορών μέσω ηλεκτρονικού ταχυδρομείου. Αυτό έχει καταστεί δυνατό με το αξίωμα του Ευρωπαίου Διαμεσολαβητή εδώ και μερικά χρόνια, από τότε που ο κύριος Dell' Alba μας έκανε να αναγνωρίσουμε ότι θα ήταν σημαντικό. Αυτή τη στιγμή το 20% περίπου των καταγγελιών που λαμβάνουμε είναι μέσω ηλεκτρονικού ταχυδρομείου. Αν κοιτάξετε στην ιστοσελίδα μας, θα βρείτε ένα έντυπο που μπορεί να σταλεί απευθείας μέσω ηλεκτρονικού ταχυδρομείου.
<P>
Ο κύριος Paasilinna είπε ότι η ιστοσελίδα θα μπορούσε να αναπτυχθεί προς αυτή την κατεύθυνση. Έχουμε ήδη άμεση πρόσβαση σε όλες τις ιστοσελίδες των εθνικών ή περιφερειακών διαμεσολαβητών, αλλά αυτό θα μπορούσε να αναπτυχθεί περισσότερο.
<P>
Ο κύριος Raschhofer μίλησε για το σχέδιο κανονισμού όσον αφορά την πρόσβαση του κοινού σε έγγραφα, που έχει ήδη συζητηθεί. Θα ήθελα να τονίσω ότι αυτό το σχέδιο κανονισμού εξετάζεται τώρα από το Κοινοβούλιο. Το έργο της επιτροπής μπορεί να ξεκινήσει. Κατά τις συζητήσεις που είχα με τον κύριο Prodi μου είπε ότι είναι διατεθειμένος να εξετάσει ευνοϊκά όλες τις καλά τεκμηριωμένες προτάσεις για βελτίωση αυτού του κανονισμού. Αυτό εξετάζεται τώρα από το Κοινοβούλιο.
<P>
Ο κύριος Malmstrφm αναφέρθηκε στην άγνοια που υπάρχει σχετικά με τον θεσμό του Διαμεσολαβητή σε ορισμένα κράτη μέλη. Αυτό που μας προβληματίζει είναι ότι, αν κάνουμε πολύ μεγάλη προπαγάνδα για τους εαυτούς μας, λαμβάνουμε πάρα πολλές αναφορές εκτός της εντολής μας. Προσπαθούμε λοιπόν να βρούμε εκείνους τους πολίτες που έχουν κάποιο πρόβλημα με τη διοίκηση και μπορεί να έχουν λόγο να υποβάλουν αναφορά.
<P>
Οι βουλευτές του Κοινοβουλίου αποτελούν μια πολύ σημαντική πηγή πληροφοριών για πολλούς πολίτες. Θα ήμουν πολύ ικανοποιημένος αν συμμετείχατε στην προσπάθεια να ενημερωθούν καλύτερα οι πολίτες για τις ευκαιρίες υποβολής αναφορών και καταγγελιών.

<SPEAKER ID=31 NAME="Πρόεδρος">
Ευχαριστώ πολύ, κύριε Sφderman.
<P>
Η συζήτηση έληξε.
<P>
Η ψηφοφορία θα πραγματοποιηθεί σήμερα στις 12.00.

<CHAPTER ID=4>
Ενιαίος ευρωπαϊκός ουρανός
<SPEAKER ID=32 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5-0141/2000) του κ. Atkins, εξ ονόματος της Επιτροπής Περιφερειακής Πολιτικής, Μεταφορών και Τουρισμού, επί της ανακοίνωσης της Επιτροπής προς το Συμβούλιο και το Ευρωπαϊκό Κοινοβούλιο με τίτλο: "Δημιουργία του ενιαίου ευρωπαϊκού ουρανού" [COM(1999) 614 - C5-0085/2000 - 2000/2053(COS)].

<SPEAKER ID=33 LANGUAGE="EN" NAME="Atkins">
Κύριε Πρόεδρε, συναντιόμαστε σε μια χρονική στιγμή που η συμφόρηση στους ουρανούς δεν ήταν ποτέ μεγαλύτερη. Σύμφωνα με τις στατιστικές, το ποσοστό των δεκαπεντάλεπτων καθυστερήσεων έχει αυξηθεί από 12,7% το 1991 σε 30,3% το 1999 και εξακολουθεί να αυξάνεται. Ανησυχούμε όχι μόνο για τις συνέπειες που έχει η συμφόρηση από πλευράς ενόχλησης και για τις επιπτώσεις στην οικονομική σταθερότητα της Ένωσης, αλλά επίσης ανησυχούμε κατά κύριο λόγο για τους κινδύνους που εγκυμονεί για την ασφάλεια.
<P>
Είναι γεγονός ότι υπάρχει έλλειψη ελεγκτών εναέριας κυκλοφορίας. Είναι γεγονός ότι υπάρχει έλλειψη επενδύσεων σε συστήματα ελέγχου της εναέριας κυκλοφορίας. Η ζήτηση στις αερομεταφορές αυξάνεται σχεδόν καθημερινά λόγω φθηνών εισιτηρίων, ενώ η επιθυμία των ανθρώπων να ταξιδέψουν στο εξωτερικό για διακοπές και για δουλειές ή ακόμη να έχουν τη δυνατότητα να κάνουν ένα διάλειμμα για μερικές μέρες χωρίς να το σκεφτούν έχει κάνει ακόμη πιο πιεστική αυτή την κατάσταση. Ενώ αυτή η πίεση αυξάνεται, οφείλουμε να συγχαρούμε εκείνους που εργάζονται στο σύστημα και να τους ευχαριστήσουμε για όσα έχουν κάνει. Δυστυχώς - και αυτό δεν είναι εξ ολοκλήρου δικό τους λάθος - δεν αντιμετωπίζουν τις πιέσεις τόσο καλά όσο θα ευχόμασταν: πρόσφατα είχαμε όλοι αυτή την εμπειρία, ως αποτέλεσμα των καθυστερήσεων λόγω της απεργίας στη Γαλλία.
<P>
Όλα αυτά λοιπόν έχουν καταστροφικές συνέπειες για την κινητικότητα των πολιτών μας, αλλά και από πλευράς οικονομικού και δημοσιονομικού και κοινωνικού κόστους για τις επιχειρήσεις μας και για μια ευρεία κλίμακα άλλων ανθρώπων για τους οποίους υπάρχουν καθημερινά συνέπειες από τα όσα συμβαίνουν. Θα ήθελα να συγχαρώ την Επίτροπο Palacio που έλαβε την πρωτοβουλία να θέσει αυτό το ζήτημα στην επιτροπή μας με τους όρους που το έπραξε και με τη δύναμη και τον ενθουσιασμό που επέδειξε, αρχικά, κατά τη συγκρότηση της ομάδας υψηλού επιπέδου, καθώς επίσης κατά την ανάληψη ηγετικών καθηκόντων για την αντιμετώπιση αυτού του προβλήματος. Αυτό που πέτυχε η Επιτροπή είναι μια σημαντική συμβολή στην αντιμετώπιση του προβλήματος κορεσμού του εναέριου χώρου.
<P>
Το Συμβούλιο των Υπουργών Μεταφορών πρέπει να λάβει μια πολιτική απόφαση για την αντιμετώπιση αυτού του ζητήματος. Δεν μπορούμε να το αναβάλουμε περισσότερο. Πρέπει να δοθεί προσοχή σε αυτό τώρα. Χρειαζόμαστε έναν ενιαίο ουρανό πάνω από την ενιαία αγορά, αλλά συγχρόνως πρέπει να αναγνωρίσουμε ότι κάθε κράτος μέλος έχει κάποιες απόψεις για τον τρόπο αντιμετώπισης αυτών των ζητημάτων, ειδικότερα καθ' όσον επηρεάζουν τα προς το ζην του εργατικού δυναμικού και επίσης τη χρήση του εθνικού εναέριου χώρου για στρατιωτικούς σκοπούς. Ο στρατιωτικός εναέριος χώρος και η παραβίασή του σε κάποιες χώρες είναι κάτι με το οποίο θα πρέπει επίσης να ασχοληθούμε όχι μόνο από πλευράς του χώρου που καταλαμβάνουν τα στρατιωτικά αεροσκάφη, αλλά επίσης σε ορισμένες περιπτώσεις όσον αφορά την παραβίαση των πολιτικών αεροδιαδρόμων από στρατιωτικά αεροσκάφη που δεν συμβιβάζονται με το καθεστώς της πολιτικής αεροπορίας. Αυτός είναι ένας ακόμη τομέας με τον οποίο πρέπει να ασχοληθούμε.
<P>
Σε αυτή την έκθεση έχω υποβάλει - και η επιτροπή έχει γενικά δεχτεί - μια πρόταση, ότι η Eurocontrol θα πρέπει να είναι μια ρυθμιστική αρχή με περισσότερες αρμοδιότητες, πιο ουσιαστικές κυρώσεις και με το δικαίωμα έφεσης για εκείνους που επηρεάζονται από αυτή. Κατά τον ίδιο τρόπο, πιστεύουμε ότι θα πρέπει να υπάρχουν περιθώρια ελευθέρωσης της παροχής υπηρεσιών ρύθμισης της εναέριας κυκλοφορίας, ανάλογα με το τι αποφασίζει κάθε χώρα ότι αρμόζει για αυτή. Όπως μπορεί κάλλιστα να γνωρίζουν οι βουλευτές, στο Ηνωμένο Βασίλειο έχουμε αντιμετωπίσει το ζήτημα θεσπίζοντας την αρχή της ιδιωτικοποίησης. Αυτό μπορεί να είναι σωστό για μας. Μπορεί να είναι λάθος για άλλους. Εναπόκειται σε κάθε κράτος μέλος ξεχωριστά να αποφασίσει, αλλά πρέπει να αποφασίσουν να αντιμετωπίσουν αυτό το πρόβλημα του διαχωρισμού ανάμεσα στη ρύθμιση του εναέριου χώρου από τη μια και την παροχή υπηρεσιών διαχείρισης της εναέριας κυκλοφορίας που θα μπορούσε να γίνεται από άλλους ή από διαφορετικούς οργανισμούς.
<P>
Πιστεύουμε ότι θα πρέπει να υπάρχουν αντικειμενικά και ανεξάρτητα κριτήρια για τη διαχείριση αυτού του συστήματος, παρέχοντας κίνητρα στους επιτυγχάνοντες τους στόχους και επιβάλλοντας ποινές σε εκείνους που δεν πληρούν τα επιθυμητά επίπεδα. Πιστεύουμε ότι το επιβατικό κοινό θα πρέπει να αποζημιώνεται για αδικαιολόγητες καθυστερήσεις και ότι τα δικαιώματά τους σε αυτές τις περιπτώσεις θα πρέπει να είναι σαφή και ευρέως γνωστά. Αλλά πάνω από όλα ευχόμαστε να πιέσει η Επίτροπος Palacio, με τη δική μας υποστήριξη, το Συμβούλιο Υπουργών και όλους εκείνους που σχετίζονται με αυτό να λάβουν επείγουσες αποφάσεις.
<P>
Αν η βιομηχανία ασκεί γενικά κριτική για την έκθεση, αυτό πιθανώς συμβαίνει επειδή δεν προχωρά αρκετά μακριά και αρκετά γρήγορα. Αυτό δεν μπορεί να συνεχιστεί. Πρέπει να ασχοληθούμε με αυτό το ζήτημα τώρα.

<SPEAKER ID=34 LANGUAGE="FR" NAME="Zimeray">
Κύριε Πρόεδρε, θα ήθελα, αν μου επιτρέπετε, να σας παρουσιάσω πολύ σύντομα κάποιες παρατηρήσεις μου που προκύπτουν από την έκθεση αυτή.
<P>
Είναι εμφανές ότι πρέπει να υπάρξει πλήρης αναθεώρηση του ελέγχου εναέριας κυκλοφορίας στον ευρωπαϊκό ουρανό. Υπό την έννοια αυτή, η πρωτοβουλία της Επιτροπής είναι αξιέπαινη. Το γεγονός ότι πρέπει να υπάρξει αναθεώρηση του ελέγχου εναέριας κυκλοφορίας είναι ένα θέμα, καθώς επίσης το γεγονός ότι τα πάντα θα πρέπει να τεθούν επί τάπητος. Ωστόσο, θεωρώ ότι πρέπει να διατηρούμε τις επιφυλάξεις μας για έναν ορισμένο αριθμό κοινότυπων ιδεών που συναντούμε, ανάλογα με την περίπτωση, στις εκθέσεις, τις ανακοινώσεις και τις παρεμβάσεις επί του θέματος.
<P>
Το γεγονός ότι ο πολιτικός κατακερματισμός του ευρωπαϊκού ουρανού δεν ανταποκρίνεται πλέον στις τεχνικές απαιτήσεις και τις απαιτήσεις της αγοράς είναι επίσης κάτι το εμφανές. Μου προξένησε μεγάλη έκπληξη η πληροφόρηση ότι στην Ευρώπη του σήμερα υπερισχύουν ακόμα κυρίως τα πολιτικά σύνορα σε σχέση με την οργάνωση του ελέγχου εναέριας κυκλοφορίας.
<P>
Η δημιουργία ενός ευρωπαϊκού χώρου ελέγχου εναέριας κυκλοφορίας είναι απαραίτητη. Ωστόσο, αυτός ο χώρος πρέπει να είναι απόλυτα ενοποιημένος. Βάσει ποιών κριτηρίων; Διατηρώ σοβαρές αμφιβολίες επί των συμπερασμάτων της έκθεσης.
<P>
Θεωρώ εμφανές ότι ο κατακερματισμός του ελέγχου εναέριας κυκλοφορίας ενέχει έναν ορισμένο αριθμό πλεονεκτημάτων. Πράγματι, ο έλεγχος της εναέριας κυκλοφορίας προϋποθέτει οργάνωση του χώρου σε δίκτυο. Τα όρια της τεχνικής ασφαλείας, καθώς επίσης τα ανθρώπινα όρια προϋποθέτουν ότι κάθε ελεγκτής, κάθε θέση ελέγχου θα μπορεί να έχει ένα περιορισμένο χώρο και έναν περιορισμένο αριθμό πτήσεων προς παρακολούθηση. Υπό αυτή την έννοια, η κυψελοειδής οργάνωση σε δίκτυο του ευρωπαϊκού χώρου πρέπει να διατηρηθεί και κατά κάποιο τρόπο να εμπλουτιστεί.
<P>
Κατά συνέπεια, είμαι υπέρ του πολλαπλασιασμού των κέντρων ελέγχου από τη στιγμή που θα έχουν δυνατότητα επέμβασης και όχι υπέρ της ενοποίησης όλου του συστήματος ελέγχου, αλλά υπέρ της ενοποίησης του νομοθετικού συστήματος και της τεχνολογικής ενοποίησης, δεδομένου ότι η έκθεση αυτή και η εντολή που δόθηκε για την εκπόνηση της έκθεσης αυτής έφεραν στο φως την απουσία ευρωπαϊκής βούλησης·
<P>
(Ο Πρόεδρος αφαιρεί τον λόγο από τον ομιλητή)

<SPEAKER ID=35 LANGUAGE="DE" NAME="Jarzembowski">
Κύριε Πρόεδρε, αξιότιμη κυρία Αντιπρόεδρε, αγαπητοί συνάδελφοι, κατ' αρχάς θέλω να ευχαριστήσω θερμά το συνάδελφό μου, Robert Atkins, για την εξαιρετική έκθεση που συνέταξε. Κατέβαλε μεγάλες προσπάθειες, ώστε να μην σχολιάσει απλώς εκείνα που πρότεινε η Επιτροπή, αλλά και να καταδείξει τις κύριες γραμμές. Θεωρώ ορθή τη σημαντική γραμμή του διαχωρισμού της ρυθμιστικής από την επιχειρησιακή λειτουργία. Στα σημεία 4 και 5, εξάλλου, επανερχόμαστε στο ότι εμείς, ως Κοινοβούλιο, έχουμε ήδη αποφασίσει δύο φορές ότι η ρυθμιστική λειτουργία της εναέριας κυκλοφορίας πρέπει να μεταβιβασθεί στην Ευρωπαϊκή Ένωση.
<P>
Και εδώ, επανέρχομαι στο σημείο που έθιξε ο προηγούμενος ομιλητής. Φυσικά και πρέπει να διακρίνουμε ότι στο επιχειρησιακό πεδίο θα έχουμε, πιθανότατα, αρκετές ή πολλές εταιρίες παροχής υπηρεσιών, αλλά η ρυθμιστική λειτουργία πρέπει να παραμείνει στη δικαιοδοσία της Ευρωπαϊκή Ένωσης, ή και να μεταβιβασθεί στην Ένωση μεγάλο μέρος αυτής της λειτουργίας. Αυτό, εξάλλου, δεν είναι πρόβλημα. Έχουμε σήμερα 15 κράτη στην Ευρωπαϊκή Ένωση, 12 κράτη έχουν ζητήσει την ένταξή τους. Αν προχωρήσουμε τώρα βάσει του συστήματος του ΕΟΧ - θέτουμε τους κοινούς κανόνες και ρωτάμε τις χώρες που επιθυμούν την ένταξή τους - τότε μπορούμε να τις ενσωματώσουμε στην Ένωση. Γι' αυτό και βρίσκω ορθή την προσέγγιση, σύμφωνα με την οποία η Ευρωπαϊκή Επιτροπή πρέπει, στην παρούσα φάση, να ενοποιήσει τα συμφέροντα των κρατών μελών στο πεδίο της ρυθμιστικής λειτουργίας από την Eurocontrol. Δεν χρειαζόμαστε πολυφωνία, αλλά ομοφωνία στο ζήτημα της ρυθμιστικής λειτουργίας.
<P>
Καλώ άμεσα την Επίτροπο να παρουσιάσει για άλλη μια φορά στη ομάδα εργασίας τις προτάσεις, που θα αποφασίσει σήμερα το Κοινοβούλιο, και να φροντίσει πέραν τούτου αυτή η ομάδα εργασίας να φέρει καλά πρακτικά αποτελέσματα. Τρέφουμε μεγάλη εκτίμηση για την Αντιπρόεδρο, γιατί προέβη στη σύσταση αυτής της ομάδας από στρατιωτικούς και πολιτικούς εμπειρογνώμονες, και οι εργασίες προχωρούν καλά. Υπάρχουν ίσως κάποιες αντιστάσεις ακόμη στη μία ή την άλλη χώρα. Ευχόμαστε στην Αντιπρόεδρο καλή τύχη και καλή επιτυχία, ώστε να μπορέσουμε να παρουσιάσουμε τον Οκτώβριο ένα εξαιρετικό πρόγραμμα.

<SPEAKER ID=36 LANGUAGE="EN" NAME="Watts">
Κύριε Πρόεδρε, επιτρέψτε μου καταρχάς, εξ ονόματος της Ομάδας του Κόμματος των Ευρωπαίων Σοσιαλιστών, να χαιρετίσω την πρωτοβουλία της Επιτρόπου. Συμμεριζόμαστε τους στόχους της, υποστηρίζουμε τους σκοπούς της. Ωστόσο, λυπόμαστε ίσως για τη μη εναρμόνιση της εν λόγω πρωτοβουλίας με άλλες πρωτοβουλίες με τις οποίες ασχολείται, κάτι που είναι εμφανές αν κάποιος διαβάσει την ανακοίνωσή της.
<P>
Επισημαίνουμε επίσης την έλλειψη πολιτικής βούλησης που υπάρχει τόσο στην Επιτροπή όσο και στο Συμβούλιο, αν και αξίζει ίσως να θυμηθούμε ότι αυτή η πρωτοβουλία ξεκίνησε με το Συμβούλιο πέρυσι τον Ιούνιο όταν ζητήθηκε από την Επίτροπο να παρουσιάσει αυτή την ανακοίνωση. Μάλιστα το Μάρτιο αυτού του χρόνου, το Συμβούλιο στη Λισσαβόνα επιδίωξε μεγαλύτερη πρόοδο, πρόοδο που είμαι βέβαιος ότι όλοι επιδοκιμάζουμε.
<P>
Η Ομάδα του Κόμματος των Ευρωπαίων Σοσιαλιστών υποστηρίζει επίσης και μάλιστα χαιρετίζει την προσεκτικά εκτιμημένη θέση του εισηγητή. Πρόκειται για εφαρμογή της επικουρικότητας: σε ευρωπαϊκό επίπεδο όπου είναι απαραίτητο, σε εθνικό επίπεδο όπου είναι δυνατό. Θα ήθελα να τον ευχαριστήσω προσωπικά που κατανόησε πολλές από τις ανησυχίες μας, κυρίως στον τομέα της ασφάλειας, που αναγνωρίζω ότι αποτελεί τώρα την πρώτη προτεραιότητα γι' αυτόν στην έκθεσή του. Μεταξύ εκείνων που απασχολούν κυρίως την Ομάδα του Κόμματος των Ευρωπαίων Σοσιαλιστών είναι η έλλειψη ανάλυσης της πραγματικής αιτίας των καθυστερήσεων στην εναέρια κυκλοφορία. H ικανότητα των αερολιμένων και των διαδρόμων προσγείωσης/απογείωσης, ο σχεδιασμός των αεροπορικών εταιριών, η συμπεριφορά των επιβατών, οι υποδομές των αερολιμένων, καθώς επίσης η έλλειψη ελεγκτών, η οποία αναφέρθηκε από τον εισηγητή. Κάτι ακόμη που μας απασχολεί είναι αυτή η βασική αρχή, που υποστηρίζουμε και που πρέπει να αναπτυχθεί περαιτέρω, δηλαδή ο διαχωρισμός των δραστηριοτήτων ρύθμισης από τους φορείς παροχής υπηρεσιών. Αυτό θα πρέπει να αποτελέσει έναν βασικό δομήσιμο λίθο της νέας μας προσέγγισης. Επίσης το Eurocontrol θα πρέπει να αναθεωρηθεί και να βελτιωθεί και να ξεκινήσει εκ νέου τις δραστηριότητές του.
<P>
Η τρίτη αρχή που υποστηρίζουμε είναι η ελευθέρωση αλλά όχι η ιδιωτικοποίηση. Τέταρτον και τελευταίο θέλουμε να αναπτυχθούν αυτές οι προτάσεις σε σύνδεση με τις προτάσεις για τη δημιουργία της Ευρωπαϊκής Αρχής για την Ασφάλεια των Πτήσεων. Πράγματι, πάνω από όλα, πρώτα η ασφάλεια θα πρέπει να είναι ο βασικός μας κανόνας και είμαι βέβαιος ότι θα είναι η βασική μας αρχή κατά τους επόμενους μήνες.
<P>
Ανάμεσα στο 1986 και το 1996 η εναέρια κυκλοφορία στην Ευρώπη διπλασιάστηκε. Θα διπλασιαστεί ξανά κατά τα επόμενα δέκα χρόνια. Πρέπει να αντιμετωπίσουμε αυτό το ζήτημα επειγόντως και άμεσα αλλά με συνεκτικό τρόπο. Αυτό που ίσως θέλουμε να ακούσουμε σήμερα από την Επίτροπο είναι ένα σαφές χρονοδιάγραμμα, όσον αφορά την ταχύτητα με την οποία θα ενεργήσει κατά τους ερχόμενους μήνες. Γνωρίζουμε όλοι ότι θα υπάρχουν κάποιοι που θα περιμένουν στις αίθουσες αναμονής των αεροδρομίων φέτος το καλοκαίρι ρωτώντας γιατί έχει καθυστέρηση η πτήση τους, όχι για μερικά λεπτά αλλά για ώρες. Ευελπιστούμε ότι η Επίτροπος θα μπορέσει σήμερα να παρουσιάσει ένα χρονοδιάγραμμα για το πότε θα σταματήσουν οι καθυστερήσεις. Ανυπομονώ να ακούσω τα σχόλιά της, ειδικά όσον αφορά την ενημέρωση αυτού του Κοινοβουλίου για τα πορίσματα την περασμένη βδομάδα του Συμβουλίου που έλαβε την προσωρινή έκθεση της ομάδας υψηλού επιπέδου. Παροτρύνω τους συναδέλφους να υποστηρίξουν την πρόταση του εισηγητή και την Επίτροπο να παρουσιάσει ένα ξεκάθαρο χρονοδιάγραμμα.

<SPEAKER ID=37 LANGUAGE="NL" NAME="Sterckx">
Κύριε Πρόεδρε, κυρία Επίτροπε, συνάδελφοι, πιστεύω ότι ο Sir Robert Atkins συνέταξε μία καλή έκθεση. Αναφέρει με τρόπο σαφή την κατεύθυνση που οφείλουμε να ακολουθήσουμε, διότι αντιμετωπίζουμε σήμερα μία παράλογη κατάσταση, καθώς διαθέτουμε μία ενιαία αγορά για την αεροπορία, ενώ συγχρόνως οι ευρωπαϊκοί ουρανοί είναι χωρισμένοι με παράλογο τρόπο. Ακούσαμε από διάφορους συναδέλφους τις συνέπειες αυτής της κατάστασης. Αν θέλουμε έναν ενιαίο ευρωπαϊκό ουρανό, οφείλουμε να πραγματοποιήσουμε τις αναγκαίες επενδύσεις. Αυτό αναφέρεται σαφώς και στην έκθεση. Υπάρχουν σημαντικές ελλείψεις σε προσωπικό, ενώ θα πρέπει να γίνουν επενδύσεις και στις τεχνικές υποδομές. Είναι λοιπόν προφανές ότι θα πρέπει να διατεθούν οι αναγκαίοι πόροι, κάτι που σημαίνει, και εδώ βρίσκεται νομίζω μία σημαντική δυσκολία, ότι οφείλουν να ληφθούν το ταχύτερο δυνατό οι αναγκαίες πολιτικές αποφάσεις. Οι αποφάσεις αυτές μπορούν να κινηθούν προς μία και μόνο κατεύθυνση: χρειάζεται ενιαία ευρωπαϊκή προσέγγιση. Όλοι συμφωνούμε ότι τα κράτη μέλη θα πρέπει επιτέλους να αποφασίσουν τι θα κάνουν. Αλλά και οι εθνικές υπηρεσίες οφείλουν να γνωρίζουν ότι έχει περάσει πια ο καιρός τους, ότι οφείλουμε να έχουμε ευρωπαϊκές και όχι εθνικές υπηρεσίες, γιατί εδώ ακριβώς βρίσκεται η ρίζα του κακού, αν μου επιτρέπετε να το πω έτσι.
<P>
Κύριο μέλημά μας θα πρέπει να είναι φυσικά οι παρεχόμενες υπηρεσίες, διότι η διαχείριση της εναέριας κυκλοφορίας δεν αποτελεί έναν αυτόνομο τομέα, καθώς πρόκειται για μία υπηρεσία που παρέχεται προς τις αεροπορικές εταιρείες και τους πελάτες τους. Κάποτε ξεχνούμε το στοιχείο αυτό και ακολουθούμε μία πολύ στενή προσέγγιση. Όταν κάνουμε λόγο για παροχή υπηρεσιών σε μία ενιαία αγορά, εννοούμε βέβαια ότι δεν υπάρχουν πλέον μονοπώλια και ότι χρειαζόμαστε σαφή ευρωπαϊκή νομοθεσία, αλλά επαναλαμβάνω, όχι μονοπώλια στις παρεχόμενες υπηρεσίες. Συμφωνούμε όλοι επ' αυτού και ελπίζω ότι θα μπορέσουμε να σημειώσουμε γρήγορα πρόοδο. Ένα σημαντικό ζήτημα στα πλαίσια αυτά, όπως ανέφερε και ο κ. Watts, είναι η ασφάλεια. Στο σημείο αυτό δεν μπορούμε να δεχθούμε καμία παραχώρηση. Πρέπει λοιπόν, κυρία Επίτροπε, και νομίζω ότι δεν διαφωνείτε ούτε εσείς, όταν ανακοινώσει τα συμπεράσματά της η ομάδα υψηλού επιπέδου τον Οκτώβριο, να μας υποβάλετε προτάσεις το ταχύτερο δυνατό και να πιέσουμε στη συνέχεια όλοι μας το Συμβούλιο Υπουργών, έτσι ώστε τα κράτη μέλη να λάβουν τις αποφάσεις που οφείλουν, αποφάσεις τις οποίες αναφέραμε ήδη στο Ευρωπαϊκό Κοινοβούλιο και τις επαναλαμβάνουμε τώρα με την έκθεση του Sir Robert Atkins.

<SPEAKER ID=38 LANGUAGE="EN" NAME="Lucas">
Κύριε Πρόεδρε, η έκθεση πραγματεύεται το πρόβλημα της αυξανόμενης εναέριας κυκλοφορίας. Θέλω να εστιάσω την προσοχή μου σε μια μόνο πτυχή αυτής της έκθεσης ή, πιο συγκεκριμένα, σε μια σημαντική παράλειψή της.
<P>
Υποβάλλονται πολλές προτάσεις αλλά για μένα το πρόβλημα με αυτή την έκθεση είναι η κύρια θέση της ότι το πρόβλημα της συμφόρησης μπορεί να λυθεί απλά με την ελευθέρωση του συστήματος διαχείρισης και ελέγχου της εναέριας κυκλοφορίας. Οι δυνατότητες επιλογής εστιάζονται σε τεχνικές βελτιώσεις, όχι στις βασικές τάσεις. Ασφαλώς ένας ενιαίος ευρωπαϊκός ουρανός θα ενίσχυε την αποτελεσματικότητα με την οποία χρησιμοποιείται ο ευρωπαϊκός εναέριος χώρος. Οι βελτιώσεις στη διαχείριση της εναέριας κυκλοφορίας θα είχαν ως αποτέλεσμα να υπάρχει περισσότερος χώρος διαθέσιμος. Ο περιορισμός της χρήσης του στρατιωτικού εναέριου χώρου θα είχε επίσης πολύ μεγάλη σημασία. Καμία όμως από αυτές τις τεχνικές βελτιώσεις δεν πρόκειται να έχει μακροπρόθεσμες συνέπειες αν δεν αντιμετωπίσουμε το βασικό πρόβλημα, που είναι η μη βιώσιμη ανάπτυξη της εναέριας κυκλοφορίας. Μη συσχετίζοντας το θέμα της συμφόρησης με τη μείωση της εναέριας κυκλοφορίας, η έκθεση αφήνει ανεκμετάλλευτη μια ουσιώδη στρατηγική. Είναι κάτι ανάλογο με το να τοποθετούμε κουβάδες κάτω από μια βρύση για να σταματήσουμε μια πλημμύρα, χωρίς να εξετάζουμε την πιθανότητα να γυρίσουμε λίγο τουλάχιστον τη βρύση για να περιορίσουμε τη ροή του νερού.
<P>
Σκεφτείτε τα γεγονότα. Στην πρόσφατη έκθεση της Επιτροπής αναφέρεται ήδη ότι η ανάπτυξη του τομέα των αεροπορικών μεταφορών είναι μη βιώσιμη και πρέπει να αναστραφεί και ότι προβλέπεται να διπλασιαστεί η ανάπτυξη κατά τα επόμενα 15 χρόνια. Αυτό προκαλεί σημαντικά προβλήματα συμφόρησης αλλά και περιβαλλοντικά προβλήματα - όχι μόνο θόρυβο και μόλυνση για εκείνους που ζούνε γύρω από τα αεροδρόμια, αλλά έχει επίσης συνέπειες για το κλίμα του πλανήτη. Οι αερομεταφορές αποτελούν ήδη παγκοσμίως την πιο γοργά αυξανόμενη πηγή εκπομπών αερίων που προκαλούνται από το φαινόμενο του θερμοκηπίου και θα μπορούσε να θεωρηθεί ότι θα ευθύνονται μέχρι και για το 15% μέχρι το έτος 2050.
<P>
Δυστυχώς, αυτή η έκθεση δεν κάνει το βασικό συσχετισμό ανάμεσα στη συμφόρηση και τη μείωση της εναέριας κυκλοφορίας και ως εκ τούτου χάνει τη σημαντική ευκαιρία να παράσχει μια μόνιμη λύση σε αυτά τα προβλήματα.

<SPEAKER ID=39 LANGUAGE="FR" NAME="Ainardi">
Κύριε Πρόεδρε, κυρία Επίτροπε, θεωρώ ότι η έκφραση "ενιαίος ευρωπαϊκός ουρανός"; είναι ασαφής, καθώς ο έλεγχος εναέριας κυκλοφορίας θα αποτελεί εξάλλου από δω και στο εξής, όπως γνωρίζετε άλλωστε, πράγματι έναν χώρο ευρωπαϊκής δραστηριότητας. Υπάρχει ευρωπαϊκή κυριαρχία στον εναέριο χώρο με το Eurocontrol και υπάρχει ένας οργανισμός, η Μονάδα Διαχείρισης Κεντρικής Ροής με έδρα τις Βρυξέλλες. Το υπάρχον σύστημα είναι βέβαια ανεπαρκές, ωστόσο οι οργανισμοί αυτοί υπάρχουν.
<P>
Κατά συνέπεια, πρέπει να βελτιωθεί η κατάσταση βάσει της ολοφάνερης διαπίστωσης όλων ότι οι καθυστερήσεις έχουν αυξηθεί και ότι με την αύξηση της κυκλοφορίας, οι καθυστερήσεις θα πολλαπλασιαστούν. Είναι αποδεκτό ότι τα αίτια των καθυστερήσεων ποικίλλουν, τελικά όμως, θεωρώ ότι βρισκόμαστε αντιμέτωποι με μία απόπειρα να παρουσιαστεί ο έλεγχος εναέριας κυκλοφορίας ως ο μοναδικός υπαίτιος των καθυστερήσεων. Θα ήταν φρόνιμο πιστεύω να επικεντρωθούμε πολύ περισσότερο στα προβλήματα που αφορούν τους τύπους των αεροσκαφών, τα είδη ροής, στάσεων και συχνότητας και βέβαια στα επίμονα προβλήματα όσον αφορά την άμυνα.
<P>
Έχω την αίσθηση ότι ξεκινάμε μία παρακινδυνευμένη διαδικασία με λύσεις φαινομενικά προφανείς, οι οποίες όμως δεν λαμβάνουν υπόψη τους την ιδιαιτερότητα του ελέγχου εναέριας κυκλοφορίας. Ο κ. Zimeray το είπε μόλις πριν λίγο: όντως, η διαδρομή ενός αεροπλάνου διαιρείται σε χώρους και όσο περισσότερη κίνηση υπάρχει, τόσο περισσότερες είναι οι διαιρέσεις σε χώρους. Γιατί; Γιατί η διαίρεση σε χώρους αντιπροσωπεύει την ικανότητα του ανθρώπου να ελέγχει, να χειρίζεται έναν ορισμένο αριθμό αεροπλάνων. Κατά συνέπεια, το να σκεφτεί κανείς ότι θα υπήρχαν πάρα πολλά κέντρα ελέγχου, θα ήταν κατά τη γνώμη μου ανόητο. Γιατί λοιπόν να μην πούμε ότι υπάρχουν πάρα πολλά αεροπλάνα; Ούτε υπάρχουν, απ' όσο γνωρίζω, συγκεκριμένα σημεία εμπλοκής του ελέγχου εναέριας κυκλοφορίας στις συνοριακές ζώνες.
<P>
Η σημαντική πρόταση που μας γίνεται για βελτίωση της κυκλοφορίας συνίσταται στον διαχωρισμό των υπηρεσιών ρύθμισης και ελέγχου. Τι το ενδιαφέρον έχει όμως ένα τέτοιο μέτρο; Το ότι θα πρέπει να αναλογιστούμε τη ανάγκη να προβούμε σε πιο κατάλληλους διαχωρισμούς; Να το κάνουμε, γιατί όχι; Όμως δεν είναι αυτό που μας προτείνεται. Ο διαχωρισμός των υπηρεσιών θα είχε σαν συνέπεια την ελευθέρωση της παροχής υπηρεσιών εναέριας κυκλοφορίας, την εγκαθίδρυση, όπως διατυπώνεται εξάλλου και στην έκθεση του κ. Atkins, μίας ελευθερωμένης εσωτερικής αγοράς. Ο έλεγχος εναέριας κυκλοφορίας δεν είναι μία αεροπορική εταιρεία, δεν είναι ένας εμπορικός τομέας. Η πρωταρχική λειτουργία του είναι, ας μην το ξεχνάμε, η εξασφάλιση ασφάλειας. Κατά συνέπεια, θεωρώ ότι δεν ευνοεί την ασφάλεια η ίδρυση οργανισμών ελέγχου ή πιστοποίησης συστημάτων κάτω από την πίεση των αγορών.
<P>
Κατά συνέπεια, θα πρέπει να διαφυλάξουμε την δυνατότητα επένδυσης σε νέα εργαλεία τεχνολογίας, στην εκπαίδευση. Στην Γαλλία -δίχως να έχω την πρόθεση να παρουσιάσω τη χώρα αυτή ως πρότυπο- υπάρχει μία γενική διεύθυνση που διευθύνει τα πάντα και κατά τα τελευταία χρόνια πραγματοποιήθηκαν επενδύσεις, προσελήφθησαν ελεγκτές. Το σύστημα αποδίδει. Σε ποιου το όνομα θέλετε να διαλύσετε·
<P>
(Ο Πρόεδρος αφαιρεί το λόγο από τον ομιλητή)

<SPEAKER ID=40 LANGUAGE="PT" NAME="Queirσ">
Κύριε Πρόεδρε, η παρούσα έκθεση έχει ως αφετηρία μια αυτονόητη διαπίστωση, κάτι άλλωστε που εμείς οι ευρωβουλευτές αισθανόμαστε έντονα στο πετσί μας, εφόσον χρησιμοποιούμε πολύ συχνά το αεροπλάνο σαν μεταφορικό μέσο: το γεγονός ότι ο εναέριος χώρος σημειώνει όλο και μεγαλύτερη συμφόρηση, συνεπεία της αυξανόμενης ζήτησης του συγκεκριμένου μέσου μεταφοράς.
<P>
Η υπερβολική αυτή ποσότητα αεροπλάνων οδηγεί αναπόφευκτα σε μια αύξηση των καθυστερήσεων στην εναέρια κυκλοφορία, οι οποίες επιφέρουν δυσχέρειες στους επιβάτες, τις επιχειρήσεις, την επιχειρηματική δραστηριότητα και τον τουρισμό. Όπως και ο εισηγητής, έτσι και εμείς θεωρούμε ότι οι αεροπορικές μεταφορές θα πρέπει να αντιμετωπίζονται σαν ένα συνεκτικό σύνολο φορέων εκμετάλλευσης, αερολιμένων και υπηρεσιών ελέγχου της εναέριας κυκλοφορίας, των οποίων οι συνιστώσες έχουν άμεση αλληλεξάρτηση, και πως μόνο στο πλαίσιο μιας συνολικής εξέτασης θα μπορέσουμε να βρούμε τη λύση για τα προβλήματα χωρητικότητας του εναέριου χώρου.
<P>
Για το λόγο αυτό χαιρετίζουμε τη σύσταση της Ομάδας Υψηλού Επιπέδου, που απαρτίζεται από εκπροσώπους της πολιτικής και της στρατιωτικής αεροπορίας και της οποίας προεδρεύει η Επίτροπος κυρία Loyola de Palacio, που προέβη σε μελέτη του συγκεκριμένου προβλήματος των καθυστερήσεων των πτήσεων με στόχο την ελαχιστοποίηση των συνεπαγόμενων δυσχερειών, και που αναμένεται να υποβάλει, σε εύθετο χρόνο, μια έκθεση στο Συμβούλιο.
<P>
Όσον αφορά εμάς, ευελπιστούμε ότι η τελική αυτή έκθεση θα ασχοληθεί κατά κύριο λόγο με την κατάρτιση εφικτών προτάσεων και με την προβολή συγκεκριμένων, ρεαλιστικών και αποτελεσματικών λύσεων που θα οδηγήσουν στη διευθέτηση του προβλήματος των καθυστερήσεων που σημειώνονται στην εναέρια κυκλοφορία στην Ευρώπη, και ότι θα αφήσει στην άκρη κάποιες επίμαχες υποδείξεις οι οποίες δεν συμβάλλουν διόλου στην επίτευξη του παραπάνω στόχου, όπως είναι, φερ' ειπείν, η πρόταση περί προάσπισης του ελεύθερου ανταγωνισμού μεταξύ φορέων παροχής υπηρεσιών διαχείρισης της εναέριας κυκλοφορίας. Πράγματι, δεν μπορούμε να διακρίνουμε ποια σχέση υπάρχει ανάμεσα σε αυτή την προσδοκώμενη ελευθέρωση και το πρόβλημα των καθυστερήσεων, το οποίο χρειάζεται να επιλυθεί επειγόντως. Από τη άλλη, εκτιμούμε πως η οποιαδήποτε προβαλλόμενη λύση θα πρέπει να κινείται στο πλαίσιο του σεβασμού της εθνικής κυριαρχίας των κρατών μελών, με τη συγκέντρωση των ρυθμιστικών αρμοδιοτήτων μόνον στα αυστηρά απαραίτητα ζητήματα, και επίσης ότι θα πρέπει να διαφυλάσσει τις ιδιότυπες απαιτήσεις που απορρέουν από τις ιδιαίτερες αμυντικές και στρατιωτικές ανάγκες του κάθε κράτους, τηρώντας ταυτόχρονα τις δεσμεύσεις που ανελήφθησαν από όλους μας έναντι των διεθνών οργανισμών.
<P>
Αυτό δεν σημαίνει ότι τα κράτη δεν πρέπει να αναλάβουν την υποχρέωση να προσδώσουν όσο το δυνατόν μεγαλύτερη ευελιξία στην κυκλοφορία των αεροπλάνων στον ανώτερο εναέριο χώρο, αναζητώντας αποτελεσματικότερους τρόπους διασύνδεσης με τις επιχειρησιακές ανάγκες της στρατιωτικής αεροπορίας. Όπως επίσης, το ευρωπαϊκό πρόγραμμα διαχείρισης του εναέριου χώρου, σκοπός του οποίου είναι η επίτευξη απόλυτου συντονισμού και ολοκλήρωσης των συστημάτων ΑΤΜ σε ευρωπαϊκή κλίμακα, θα πρέπει να προωθηθεί παραπέρα στο πλαίσιο του Eurocontrol, από τη στιγμή που το πρόβλημα δεν εστιάζεται τόσο πολύ στον καταμερισμό του εναέριου χώρου, κάτι που αιτιολογείται κάλλιστα από σκοπιάς καταλληλότητας του αριθμού αεροπλάνων και διαδρομών που αναλαμβάνει ο κάθε ελεγκτής, αλλά μάλλον έχει να κάνει με την τεχνική εναρμόνιση των συστημάτων ΑΤΜ.

<SPEAKER ID=41 LANGUAGE="IT" NAME="Speroni">
Κύριε Πρόεδρε, η έκθεση είναι αξιέπαινη: αντιμετωπίζει ένα πραγματικά λεπτό και εξαιρετικά τεχνικό, θα έλεγα, θέμα, αλλά το πρόβλημα είναι ουσιαστικά πολιτικό.
<P>
Ακουσα να γίνεται λόγος για υπερβολικά μεγάλο αριθμό αεροπλάνων, για υπερβολικά μεγάλο αριθμό αεροπλάνων που έχουν ανατεθεί σε έναν και μόνο ελεγκτή, κλπ, αλλά εδώ αρκεί να δούμε τι συμβαίνει στην πιο προηγμένη αεροναυτικά χώρα, δηλαδή τις Ηνωμένες Πολιτείες της Αμερικής, όπου αυτά τα προβλήματα αντιμετωπίζονται και, παρότι δεν έχουν λυθεί πλήρως, έχουν βρει κατάλληλες λύσεις. Υπάρχει κυρίως ένα βασικό γεγονός: στις Ηνωμένες Πολιτείες της Αμερικής ισχύει ένας ενιαίος έλεγχος της εναέριας κυκλοφορίας. Στην Ευρώπη οι έλεγχοι εξακολουθούν να είναι δεκαπέντε, τουλάχιστον στην Ευρωπαϊκή Ένωση. Πρέπει επίσης να λάβουμε υπόψη μας ότι στη μέση βρίσκεται η Ελβετία, πρέπει να λάβουμε υπόψη τις γειτονικές χώρες, και όλα αυτά είναι οι δυσκολίες τις οποίες αντιμετωπίζουμε.
<P>
Είναι σωστό κατά συνέπεια να επιθυμούμε έναν ενιαίο έλεγχο της εναέριας κυκλοφορίας, τουλάχιστον για ολόκληρη την Ευρωπαϊκή Ένωση, περιλαμβάνοντας φυσικά, και για τεχνικούς λόγους, την Ελβετική Συνομοσπονδία. Αυτό είναι το βασικό σημείο και αυτό θα επιτρέψει την επίλυση πολλών προβλημάτων, μαζί με την ανάπτυξη της τεχνικής, και εδώ αναφέρομαι στα συστήματα TCAS, GPS και GNNS, που οπωσδήποτε ευνοούν μια πιο άνετη διενέργεια της εναέριας κυκλοφορίας.
<P>
Θα ήθελα να κλείσω με έναν προβληματισμό που προκαλεί η αρχή της επικουρικότητας: είναι μια βασική αρχή, που δεν είναι όμως πάντα εύκολη. Οι κανόνες συγκεκριμένα της αεροπορικής μεταφοράς, της εναέριας κυκλοφορίας είναι ίσως οι πιο διεθνείς κανόνες που υπάρχουν, μαζί με αυτούς της θαλάσσιας ναυσιπλοΐας, και κατά συνέπεια είναι δύσκολο να υπεισέλθουμε σε λεπτομέρειες.
<P>
Ένα τελευταίο πράγμα που θέλω να πω είναι το εξής: βλέπω ότι η έκθεση στοχεύει κυρίως στους μεγάλους αερομεταφορείς, τις αεροπορικές εταιρίες. Ας μην ξεχνάμε ότι υπάρχουν και άλλοι χρήστες του εναέριου χώρου: τα αεροταξί, οι ιδιωτικές εταιρίες, καθώς και οι ιδιώτες οδηγοί αεροπλάνων των αερολεσχών.

<SPEAKER ID=42 LANGUAGE="NL" NAME="Van Dam">
Κύριε Πρόεδρε, κυρία Επίτροπε, χρειάζεται να προσπαθήσει κανείς πολύ προκειμένου να κατακτήσει έστω και ένα μικρό κομμάτι της αγοράς των μεταφορών. Και μάλιστα όταν υπάρχει ισχυρός ανταγωνισμός, έντονες πιέσεις, παγκόσμιες σχέσεις συνεργασίας και σημαντικά εξωτερικά έξοδα. Αυτή είναι η κατάσταση την οποία αντιμετωπίζουν τη στιγμή αυτή οι αερομεταφορές.
<P>
Γι' αυτό οφείλουμε να σκεφθούμε το μέλλον του τομέα αυτού. Θεωρώ ότι δεν μπορούμε να περιμένουμε πλέον απεριόριστη ανάπτυξη. Βέβαια ορισμένες μεταφορικές ροές μπορούν να γίνονται μόνον αεροπορικώς. Όχι όμως και το μεγαλύτερο μέρος των μεταφορών. Εκεί ακριβώς θα πρέπει να επικεντρώσουμε την πολιτική μας, κάτι που απαιτεί όμως μία μακρόπνοη πολιτική και επικεντρωμένες και αποτελεσματικές επενδύσεις σε εναλλακτικές λύσεις. Δεν έχουμε επιτύχει κάτι τέτοιο ακόμη, ενώ η ανάπτυξη των διευρωπαϊκών δικτύων είχε μέχρι τώρα ανάμικτα αποτελέσματα.
<P>
Αυτό που χρειάζεται τώρα είναι να αναζητήσουμε εναλλακτικές λύσεις, βραχυπρόθεσμα πρώτα από όλα. Το σημαντικότερο είναι, πιστεύω, η κατά το δυνατόν καλύτερη χρήση του υφιστάμενου χώρου, τόσο δηλαδή του εναέριου χώρου όσο και του χώρου των αεροπλάνων. Κάτι τέτοιο απαιτεί, όπως ακούσαμε και από τον εισηγητή, τη λήψη οργανωτικών μέτρων αλλά και μέτρων που αφορούν το προσωπικό. Η δημιουργία του ενιαίου ευρωπαϊκού ουρανού θα δώσει για την ώρα μια αρκετά ισχυρή ώθηση προκειμένου να σκεφθούμε όλοι μας τι διαρθρωτικά μέτρα θα πρέπει να υιοθετηθούν κατά της απεριόριστης ανάπτυξης στον τομέα των αερομεταφορών. Αυτό ακριβώς είναι το καθήκον μας, πιστεύω, εάν θέλουμε να μεταφέρουμε στην πράξη τα ωραία λόγια περί βιώσιμης πολιτικής μεταφορών. Οφείλουμε όχι μόνο να διευκολύνουμε αλλά και να περιορίζουμε, όπου αυτό είναι αναγκαίο.
<P>
Ο εισηγητής έχει υποβάλει μία σειρά χρήσιμων προτάσεων. Ας μην επαναπαυόμαστε ωστόσο στις προτάσεις αυτές, αλλά ας εξακολουθήσουμε να σκεφτόμαστε σχετικά με το μέλλον του τομέα των μεταφορών και ιδιαίτερα των αερομεταφορών.

<SPEAKER ID=43 NAME="Χατζηδάκης">
Η έκθεση του κ. Atkins πραγματεύεται ένα θέμα που είναι ίσως το σημαντικότερο το οποίο έχει να χειρισθεί τόσο η κ. de Palacio όσο και εμείς ως Ευρωπαϊκό Κοινοβούλιο την προσεχή τετραετία ή πενταετία και πρέπει εν πρώτοις να συγχαρώ τον κ. Atkins για την προσέγγισή του στη συγκεκριμένη έκθεση.
<P>
Πέραν τούτων, είναι προφανές ότι το πρόβλημα είναι τεράστιο. Οι καθυστερήσεις στο σύνολο των πτήσεων από 12,7% που ήταν το 1991 πέρασαν στο 30% το 1999. Μέχρι το 2010 οι πτήσεις περίπου θα διπλασιαστούν. Συνέπειες αυτών είναι: χαμένος χρόνος, οικονομικές ζημιές, κορεσμός και άρα κίνδυνοι για την ασφάλεια. Το Eurocontrol αποδείχτηκε μηχανισμός ανεπαρκής για να διαχειρισθεί την εναέρια κυκλοφορία. Στα πλαίσια αυτά είναι απολύτως αναγκαίο η αντιπρόεδρος κ. de Palacio να προχωρήσει αποφασιστικά, όπως το έχει κάνει μέχρι τώρα, για την καθιέρωση ενός πραγματικά ενιαίου ευρωπαϊκού ουρανού. Τα δε κράτη μέλη, υπερβαίνοντας τη δικαιολογημένη, ίσως, ανησυχία τους για τη διαχείριση του εναέριου χώρου τους, θα πρέπει κάποια στιγμή να δουν μερικά χρόνια μπροστά, πέρα από τα σύνορά τους και πέρα από τη σημερινή κατάσταση, τις ανάγκες που δημιουργούνται. Πρέπει να προχωρήσουμε αμέσως, ρυθμίζοντας τις πολλές τεχνικές λεπτομέρειες, όπως επί παραδείγματι είναι οι σχέσεις πολιτικής και πολεμικής αεροπορίας. Εν τω μεταξύ όμως, οι επιβάτες θα πρέπει να αποζημιώνονται για τις καθυστερήσεις των αεροπορικών εταιρειών και θα πρέπει, βεβαίως, να ενημερώνονται για τα δικαιώματά τους.
<P>
Κλείνω την παρέμβασή μου υπενθυμίζοντας τη θέση του Ευρωπαϊκού Κοινοβουλίου, όταν ψηφίσαμε την έκθεση για την Διακυβερνητική Διάσκεψη, ότι η ρυθμιστική λειτουργία της εναέριας κυκλοφορίας στην Ευρώπη, στα κράτη μέλη τα δικά μας, πρέπει να περάσει στην Ευρωπαϊκή Ένωση.

<SPEAKER ID=44 LANGUAGE="EN" NAME="Simpson">
Κύριε Πρόεδρε, ευχαριστώ τον κύριο Atkins για την έκθεσή του, αλλά και για την προθυμία του να συνεργαστεί και να εργαστεί όχι μόνο με τη δική μου αλλά και με άλλες Ομάδες για τη σύνταξη αυτού του εγγράφου.
<P>
Δεν υπάρχει καμία αμφιβολία ότι οι καθυστερήσεις κατά τον έλεγχο της εναέριας κυκλοφορίας αποτελούν πρόβλημα. Αυτό γίνεται εμφανές ύστερα από μια επίσκεψη σε οποιοδήποτε από τα μεγάλα αεροδρόμια αυτή την εποχή του χρόνου. Πληροφορούμαι ότι ο μέσος όρος του χρόνου καθυστέρησης είναι ένα εικοσάλεπτο. Αυτό που μπορώ να πω από την εμπειρία μου είναι ότι κάποιος θα θέλει να τιμωρήσει πολύ άσχημα το Μάντσεστερ επειδή δεν έχει τύχει μέχρι στιγμής να ταξιδέψω με τη Sabena από Βρυξέλλες για Μάντσεστερ με καθυστέρηση περίπου 20 λεπτών. Μπορώ να πω με σιγουριά ότι το πρόγραμμα πλέον είναι απλά ένας οδηγός, όχι ένας οριστικός στόχος, κατά τον προγραμματισμό ενός ταξιδιού.
<P>
Πρόκειται σαφώς για ένα πρόβλημα που πρέπει να αντιμετωπίσουμε. Η έκθεση θα πρέπει να εξετάσει όλα τα ζητήματα που αφορούν στην εναέρια κυκλοφορία και να υιοθετήσει μια διττή μέθοδο όπως προτείνεται από την Επιτροπή. Δεν οφείλονται όμως όλες οι καθυστερήσεις σε ελέγχους της εναέριας κυκλοφορίας. Είναι η καλύτερη δικαιολογία των αεροπορικών εταιριών σε όλο τον κόσμο να λένε στους επιβάτες ότι η καθυστέρηση οφείλεται σε εναέρια κυκλοφορία. Δεν είναι ποτέ κανένας από τους ελεγκτές εναέριας κυκλοφορίας στο αεροδρόμιο για να γυρίσει και να πει ότι αυτό δεν είναι αλήθεια. Ειλικρινά, πολλές από τις καθυστερήσεις οφείλονται σε αδυναμίες κάποιων αεροπορικών εταιριών. Οι επιβάτες χάνονται. Δεν παύει να με εκπλήττει ο αριθμός των επιβατών που χάνονται στα αεροδρόμια! Αναρωτιέμαι τι σκαρώνουν αυτοί οι άνθρωποι. Κλασικά προκαλούν τόσες καθυστερήσεις όσες και η εναέρια κυκλοφορία.
<P>
Το θέμα του Eurocontrol είναι σημαντικό. Ήμαστε υπέρ του συμβιβασμού που γίνεται στο σημείο 8 όσον αφορά το Eurocontrol. Υποστηρίζουμε επίσης την ανάγκη να αφήσουν τα στρατιωτικά αεροπλάνα ελεύθερο ένα μέρος του εναέριου χώρου τους.
<P>
Τέλος, υπάρχουν κάποιες τροπολογίες της Ομάδας Τεχνικού Συντονισμού των Ανεξαρτήτων Βουλευτών σχετικά με αυτό. Με ενδιαφέρει ιδιαίτερα η τροπολογία αριθ. 24. Μπορώ απλά να υποθέσω ότι η Ομάδα Τεχνικού Συντονισμού των Ανεξαρτήτων Βουλευτών πρέπει ·
<P>
(Ο Πρόεδρος διακόπτει τον ομιλητή)

<SPEAKER ID=45 NAME="Pohjamo">
Αξιότιμε κύριε Πρόεδρε, θα ήθελα κι εγώ να ευχαριστήσω τον εισηγητή για την έξοχη έκθεσή του. Η εμπειρία της περασμένης Δευτέρας επιβεβαιώνει ότι πρόκειται για μια εξαιρετικά σημαντική έκθεση. Πολλοί βουλευτές αναγκάστηκαν να ταξιδέψουν με προορισμό εδώ, το Στρασβούργο, ακόμη και δεκαπέντε ώρες. Μερικές πτήσεις είχαν ακυρωθεί και πολλές πτήσεις είχαν μεγάλη καθυστέρηση. Η κατάσταση είναι πραγματικά ανυπόφορη: ο εναέριος χώρος παρουσιάζει μεγάλη συμφόρηση, οι πτήσεις έχουν διαρκώς καθυστέρηση και τα δικαιώματα των επιβατών που ταξιδεύουν με αεροπλάνα είναι εντελώς ανύπαρκτα.
<P>
Η έκθεση περιλαμβάνει μέτρα προς τη σωστή κατεύθυνση, τα οποία πρέπει να υλοποιηθούν χωρίς καθυστέρηση. Δεν νομίζω ωστόσο ότι αυτά επαρκούν, καθότι οι αερομεταφορές αναμένεται να διπλασιασθούν κατά τα αμέσως επόμενα δέκα χρόνια. Οι πτήσεις μικρών αποστάσεων πρέπει να μετατεθούν στους σιδηροδρόμους, προκειμένου να δημιουργηθεί χώρος για τις πτήσεις μεγάλων αποστάσεων, διότι δεν υπάρχουν άλλες εναλλακτικές λύσεις για τις πτήσεις μεγάλων αποστάσεων. Οι εκθέσεις που στοχεύουν στη βελτίωση της ανταγωνιστικότητας των σιδηροδρομικών μεταφορών είναι και από την άποψη αυτή εξαιρετικά σημαντικές. Πρέπει επίσης το περιβαλλοντικό τέλος για τις αερομεταφορές που βρίσκεται υπό σχεδιασμό να κατανεμηθεί κατά τέτοιο τρόπο, ώστε να μην επιβαρύνει υπερβολικά τις πτήσεις μεγάλων αποστάσεων και να ενθαρρύνει τη μετάθεση των πτήσεων μικρών αποστάσεων στους σιδηροδρόμους.

<SPEAKER ID=46 NAME="Ortuondo Larrea">
Κύριε Πρόεδρε, κυρία Επίτροπε, κυρίες και κύριοι συνάδελφοι, με την παγκοσμιοποίηση ανακαλύψαμε με ευχαρίστηση ότι πάνω απ' όλα, τα αεροπλάνα με αφετηρία τις πόλεις μας, μας φέρνουν κοντά σε οποιαδήποτε γωνιά του κόσμου, και μας άρεσε τόσο που πλέον δεν μπορούμε να ζήσουμε χωρίς να πετάμε. Όμως, όπως ακριβώς κάποια εποχή ανακαλύψαμε την κυκλοφοριακή συμφόρηση των πόλεων από τα αυτοκίνητα, τώρα είναι ο εναέριος χώρος που παθαίνει συμφόρηση με υπερβολική συχνότητα, συνήθως υφιστάμεθα καθυστερήσεις, χάνουμε τις αποσκευές μας και έχουμε υποστεί κάθε είδους απεργίες με εντάσεις και συνδικαλιστικό χαρακτήρα.
<P>
Εμείς οι καταναλωτές που χρησιμοποιούμε τα αεροπλάνα θεωρούμε ότι πρέπει να ορίσουμε και να προασπίσουμε τα συμφέροντά μας και να γίνει καλύτερη διαχείριση των αεροπορικών εταιρειών, των αεροδρομίων, των ωραρίων των πτήσεων και του εναέριου ελέγχου. Παράλληλα όμως πιστεύουμε πολλές φορές ότι πρέπει να μοιραστούμε περισσότερο μεταξύ μας οι Ευρωπαίοι την κυριαρχία του εναέριου χώρου και ότι υπάρχει μεγάλο μέρος δεσμευμένου εναέριου χώρου από το οποίο δεν αντλούμε το κοινωνικό όφελος που απαιτούν οι καιροί. Για τον λόγο αυτό, πέραν της μεταρρύθμισης του Eurocontrol, της αύξησης του αριθμού των ραδιοζεύξεων και της εφαρμογής των βελτιώσεων και των νέων τεχνολογιών στην παρακολούθηση των πτήσεων, προκειμένου να υπάρχουν περισσότεροι αεροδιάδρομοι και περισσότερα αεροπλάνα, στους σημερινούς καιρούς ομαλότητας είναι ανάγκη η εμπορική πολιτική αεροπορία να μπορεί να χρησιμοποιεί δεσμευμένους χώρους, ιδιαίτερα στα πιο υψηλά ποσοστά και επίπεδα, που συνήθως δεν χρησιμοποιούνται και τόσο πολύ για στρατιωτικές χρήσεις. Οι πολίτες το απαιτούν, και πιστεύω ότι είναι δυνατό να εξεύρουμε μια απόλυτα αποδεκτή λύση για όλους, μοιραζόμενοι, επιμένω, την κυριαρχία και τον δεσμευμένο εναέριο χώρο που χρησιμοποιείται από την πολεμική αεροπορία.

<SPEAKER ID=47 LANGUAGE="DE" NAME="Markov">
Κύριε Πρόεδρε, κυρία Επίτροπε, αξιότιμες κυρίες, αξιότιμοι κύριοι, θεωρώ και εγώ, όπως ο εισηγητής και οι προλαλήσαντες, επιτακτική την ανάγκη να λάβουμε κατάλληλα μέτρα, για να αντιμετωπίσουμε τις ολοένα αυξανόμενες καθυστερήσεις στην ευρωπαϊκή εναέρια κυκλοφορία, ώστε, τελικά, να εξαλείψουμε αυτό το φαινόμενο. Η συζήτηση, τόσο στην επιτροπή όσο και σήμερα, στην Ολομέλεια, περιστρέφεται πάντα γύρω από το "πώς", γύρω από τα καλύτερα μέσα και τις καλύτερες μεθόδους για μια διαφορετική διαχείριση της εναέριας κυκλοφορίας. Ο Sir Atkins, του οποίου την ειδική κατάρτιση εκτιμώ ιδιαίτερα, αλλά και η πλειοψηφία της Επιτροπής Περιφερειακής Πολιτικής, Μεταφορών και Τουρισμού, πιστεύουν ότι ο στόχος αυτός μπορεί να επιτευχθεί κατά κύριο λόγο μέσω μέτρων ελευθέρωσης.
<P>
Η ελευθέρωση αυξάνει αναμφισβήτητα τον αριθμό των προσφορών, δεν επιλύει όμως κάποια προβλήματα, ενώ δημιουργεί κιόλας νέα. Πρώτον: όσο τα κράτη μέλη θέτουν τα δίκαια εθνικά συμφέροντά τους πάνω από τα κοινά ευρωπαϊκά συμφέροντα κατά το συντονισμό και τη χρήση του ευρωπαϊκού εναέριου χώρου, δεν θα υπάρξουν ριζικές αλλαγές. Δεύτερον: Αυτή είναι και μία από τις αιτίες ανεπαρκούς αποτελεσματικότητας της Eurocontrol. Ανεξάρτητα από το αν θα υπάρξει ο διαχωρισμός των επιτροπών ρύθμισης και εποπτείας, από το αν θα προχωρήσετε στην ελευθέρωση ή στην ιδιωτικοποίηση, όσο δεν υπάρχει η πολιτική βούληση για την αποδοχή ότι τον ευρωπαϊκό εναέριο χώρο μπορούμε να τον διαχειριστούμε μόνο με γνώμονα το κοινό ευρωπαϊκό συμφέρον, δεν θα βοηθήσουν ούτε δέκα ακόμη τέτοιες εκθέσεις!
<P>
Τρίτον: πρέπει να δοθεί προτεραιότητα στη μη στρατιωτική χρήση του εναέριου χώρου. Σε μια ειρηνική και ενοποιημένη Ευρώπη δεν υφίσταται ούτε μία εύλογη αιτία για την δέσμευση μεγάλου τμήματος του εναέριου χώρου για στρατιωτική χρήση. Τέταρτον: δεν συμφωνείτε, ότι, αν αναγάγουμε την ελευθέρωση σε φετίχ, υπάρχει μεγάλη πιθανότητα να ελαχιστοποιηθούν οι προσφορές για τις λιγότερο προσοδοφόρες διαδρομές; Ότι δεν θα μπορέσει να υπάρξει θεμιτός ανταγωνισμός, αν δεν καθορίσουμε δεσμευτικά, ενιαία, κοινωνικά πρότυπα και πρότυπα ασφαλείας;
<P>
Πέμπτον: δεν χρειαζόμαστε την επέμβαση της Επιτροπής στις εθνικές κυβερνήσεις σε περιπτώσεις εργασιακών διενέξεων, όπως απαιτείται στο σημείο 14 της έκθεσης, αλλά έναν αποτελεσματικό κοινωνικό διάλογο μεταξύ όλων των παραγόντων της εναέριας κυκλοφορίας!

<SPEAKER ID=48 LANGUAGE="FR" NAME="Gollnisch">
Κύριε Πρόεδρε, η έκθεση του κ. Atkins κάνει λόγο για έναν ορισμένο αριθμό υπαρκτών προβλημάτων που θέτει η εξέλιξη του συστήματος εναέριας κυκλοφορίας στην Ευρώπη.
<P>
Κατά πρώτον, το θέμα της ασφάλειας. Οι εργασιακές διενέξεις που αναστατώνουν ορισμένες φορές την κυκλοφορία, αιχμαλωτίζουν, χωρίς σοβαρή προειδοποίηση, χιλιάδες επιβάτες. Οι ολοένα αυξανόμενες και ανυπόφορες καθυστερήσεις δεν οφείλονται, όπως τονίσαμε ήδη, μόνο στη συμφόρηση του εναέριου χώρου αλλά και στην αξίωση των εταιρειών, στα πλαίσια των επιταγών του κέρδους, τα αεροσκάφη τους να έχουν μία συγκεκριμένη συχνότητα, με αποτέλεσμα να υπάρχουν υπερβολικές, παράλογες και τελικά μη πρακτικές σύντομες καθυστερήσεις.
<P>
Η έκθεση όμως δεν θίγει ένα βασικό θέμα: το θέμα των δικαιωμάτων κυκλοφορίας. Επί του παρόντος, είναι εξαιρετικά δύσκολο για μία ευρωπαϊκή εταιρεία, μία γραμμή της οποίας πηγαίνει για παράδειγμα Παρίσι, Χιούστον και Σαν Φραντζίσκο, να παραλάβει επιβάτες από την Καλιφόρνια, καθώς αυτό θεωρείται από πλευράς δικαίου ως ενδομεταφορά. Αντίθετα, μία αμερικάνικη εταιρεία, η οποία πηγαίνει Νέα Υόρκη, Μαδρίτη, Παρίσι, αυτή μπορεί να παραλάβει επιβάτες στην Ισπανία για να τους μεταφέρει στην Ευρώπη. Στα πλαίσια της διεθνούς διαπραγμάτευσης των δικαιωμάτων της κυκλοφορίας, η έννοια αυτή του ευρωπαϊκού εναέριου χώρου·
<P>
(Ο Πρόεδρος αφαιρεί τον λόγο από τον ομιλητή)

<SPEAKER ID=49 LANGUAGE="FR" NAME="Esclopι">
Κύριε Πρόεδρε, παρατηρούμε ότι οι εναέριες μεταφορές καθίστανται ολοένα και περισσότερο προσβάσιμες για μεγαλύτερο αριθμό συμπολιτών μας. Αυτή η εκδημοκρατικοποίηση είναι βέβαια καλοδεχούμενη, εγείρει ωστόσο σημαντικά ερωτήματα για το μέλλον: αύξηση της κυκλοφορίας, κορεσμό των αεροδρομίων, συμφόρηση του ουρανού και μη σεβασμό του περιβάλλοντος, ιδιαίτερα από πλευράς ακουστικών οχλήσεων.
<P>
Η επιθυμία δημιουργίας μίας βέλτιστης εναέριας κυκλοφορίας στην Ευρώπη μαρτυρεί καλή διάθεση, γιατί όμως η Επιτροπή θα πρέπει να αμφισβητεί τις εναέριες πολιτικές των κρατών μελών και τις διμερείς συμφωνίες τους με τη δημιουργία ενός ενιαίου εναέριου χώρου; Βέβαια, από τη μία πλευρά, τάσσομαι υπέρ μίας ορθολογικής οργάνωσης των δρομολογίων των αεροπλάνων και από την άλλη πλευρά υπέρ μίας καλύτερης ροής της κυκλοφορίας, σεβόμενος πλήρως την προστασία του κοινού και την ασφάλεια των επιβατών.
<P>
Θα ήθελα πολύ να πιστέψω την κ. Palacio τη στιγμή που διαβεβαιώνει ότι, και σας παραθέτω τα όσα λέει, "δεν γίνεται λόγος στις εργασίες της Επιτροπής για ανταγωνισμό των υπηρεσιών ελέγχου εναέριας κυκλοφορίας ή ιδιωτικοποίησής τους ". Στην περίπτωση όμως αυτή, τα διάφορα κοινωνικά κινήματα του εμπλεκόμενου προσωπικού δεν έχουν βάση;
<P>
Η Επιτροπή ζητά την δημιουργία μίας πραγματικής αρχής για τη διαχείριση της εναέριας κυκλοφορίας, η οποία θα αποτελεί μία ισχυρή ρυθμιστική αρχή. Λέω όχι, όχι σε μία πλήρη αναμόρφωση του Εurocontrol, όχι σε μία καινούρια ρυθμιστική δομή - η παρούσα λειτουργία του οργανώνει με αποτελεσματικότητα, σε τελική ανάλυση, και ιδιαίτερα σε θέματα ασφαλείας, μία ισορροπημένη κυκλοφορία σεβόμενη τα εθνικά συστήματα, τα οποία κάθε κράτος πρέπει να δικαιούται- όχι σε εκπροσώπηση των κρατών μελών από την Επιτροπή στα τρίτα κράτη, εκμηδενίζοντας στην ουσία κάθε δυνατότητα λήψης πολιτικής απόφασης σε θέματα εναέριων μεταφορών.

<SPEAKER ID=50 NAME="Ripoll y Martνnez de Bedoya">
Κύριε Πρόεδρε, κυρία Αντιπρόεδρε της Επιτροπής, τόσο η ανακοίνωση της Επιτροπής, όσο και η έκθεση του εισηγητή, που είναι εξαίρετη, κινούνται στη γραμμή του προηγούμενου Ευρωπαϊκού Συμβουλίου της Λισσαβόνας, όπου ζητούνταν από την Επιτροπή μια σειρά συγκεκριμένων προτάσεων το συντομότερο δυνατό.
<P>
Τώρα, το Συμβούλιο είναι εκείνο το οποίο θα πρέπει να λάβει τις αναγκαίες και επείγουσες πολιτικές αποφάσεις που θα επιτρέψουν την ολοκλήρωση της ενιαίας αγοράς της αεροπορίας μέσω ενός ενιαίου συστήματος ελέγχου της εναέριας κυκλοφορίας.
<P>
Η αύξηση της ζήτησης βρίσκεται σε αυτή την φάση ανάμεσα στο 5% με 7% ετησίως και φαίνεται πιθανό να διατηρηθεί στα ίδια επίπεδα στα επόμενα χρόνια, κάτι που καθιστά ακόμα πιο δύσκολο το έργο κάποιων ευρωπαϊκών συστημάτων διαχείρισης της εναέριας κυκλοφορίας που αποδείχτηκαν ανίκανα να αντιμετωπίσουν μια τέτοια ανάπτυξη και στα οποία οφείλεται περισσότερο από το 50% των καθυστερήσεων, παρόλο που είναι γεγονός ότι υπάρχουν άλλες αιτίες, όπως οι δυνατότητες αυτές καθαυτές των αεροδρομίων και ένας προγραμματισμός των πτήσεων που δεν λαμβάνει υπόψη τις δυνατότητες των υποδομών.
<P>
Αλλος λόγος που καθιστά αναποτελεσματικό το υφιστάμενο σύστημα είναι η διαφορετική οργάνωση του πολιτικού και στρατιωτικού συστήματος, καθώς και τα διαφορετικά πρότυπα της επίγειας τεχνικής υποδομής. Ο εναέριος χώρος πρέπει να είναι προσιτός με τους ίδιους όρους για τη γενική, την εμπορική και πολεμική αεροπορία, πράγμα που δεν σημαίνει ότι δεν δίνεται προτεραιότητα, και μάλιστα αποκλειστικότητα πρόσβασης στους στρατιωτικούς σε περίπτωση κρίσης.
<P>
Όμως βέβαια, και μόνο το γεγονός ότι μπορεί να προκληθεί μια κρίση δεν δικαιολογεί κάποια κράτη μέλη να διατηρούν κανόνες που κυριαρχούσαν την εποχή του Ψυχρού Πολέμου. Καθίσταται εν τέλει αναγκαίο οι ελεγκτές εναέριας κυκλοφορίας στα κέντρα ελέγχου, πολιτικό και στρατιωτικό προσωπικό, να εργάζονται σε στενή συνεργασία.
<P>
Είναι σαφής η ανάγκη επίτευξης μιας αποτελεσματικότερης συνεργασίας μεταξύ των διαφόρων χρήσεων του εναέριου χώρου, και νομίζω πως η εν λόγω κοινή συνεργασία ή βάση πρέπει να αναζητηθεί σε ευρωπαϊκό επίπεδο.
<P>
Συγχαίρω τον εισηγητή και την Αντιπρόεδρο της Επιτροπής για τα κοινά σημεία στα οποία συμφωνούν σε ένα τόσο σημαντικό και ευαίσθητο θέμα για την καθημερινή ζωή των πολιτών μας. Η έκθεση του κ. Atkins αποτελεί μια λεπτομερή και ισόρροπη έκθεση, και παρουσιάζει την τωρινή και ορθή θέση του Κοινοβουλίου.
<P>
Τέλος, κυρία Αντιπρόεδρε, να ξέρετε ότι εκτιμούμε τις προσπάθειές σας και ότι θα σας υποστηρίξουμε στην κατεύθυνση που έχετε επιλέξει.

<SPEAKER ID=51 LANGUAGE="FR" NAME="Savary">
Κύριε Πρόεδρε, διατηρώ πάρα πολλές επιφυλάξεις σε σχέση με την έκθεση του κ. Atkins, καθώς φέρει το στίγμα των εμπορικών συμφερόντων που προάγονται μεταμφιεσμένα πίσω από την μάσκα των καλύτερων προθέσεων του κόσμου. Στην πραγματικότητα, οι αεροπορικές εταιρείες επιθυμούν την πλήρη απελευθέρωση του εναέριου ελέγχου, όχι τόσο για λόγους ασφαλείας, διαλειτουργικότητας ή μείωσης των καθυστερήσεων, αλλά προκειμένου να καταστεί δυνατή η πρόσβαση σε μία αγορά υπηρεσιών ελέγχου, η οποία θα επέτρεπε στις πιο ισχυρές μεταξύ αυτών να διασφαλίσουν ακριβoύς, αλλά εξασφαλισμένους χρόνους χρήσης, μεταθέτοντας στις υπόλοιπες εταιρείες και την ιδιωτική αεροπλοία το βάρος των καθυστερήσεων.
<P>
Υπό τη μορφή του ενιαίου ουρανού, μία τέτοια ελευθέρωση θα μας προσέφερε έναν ουρανό πολλών ταχυτήτων. Δεν δίνω μία διαφορετική ερμηνεία στην δίκη κατά των μαγισσών που πραγματοποιείται στην έκθεση αυτή μόνο για τις υπηρεσίες ελέγχου της πολιτικής αεροπορίας. Όλοι γνωρίζουμε ότι αυτές ευθύνονται μόνο για το 30% των καθυστερήσεων, ποσοστό το οποίο αξίζει να καταπολεμηθεί, που όμως εξαρτάται στο σύνολό του από στρατιωτικούς περιορισμούς. Πρόκειται για ένα πολιτικό πρόβλημα που εξαρτάται κατά πρώτον από τις διάφορες πολιτικές. Όλοι γνωρίζουμε ότι η σημαντική αύξηση της εναέριας κυκλοφορίας είναι η κύρια αιτία για την συμφόρηση και τον κορεσμού του ουρανού. Όλοι γνωρίζουμε ότι θα πρέπει να πολλαπλασιαστούν οι διάδρομοι και οι πλατφόρμες προκειμένου να μην επέλθει μεγαλύτερος κορεσμός, έστω και στο ελάχιστο.
<P>
Τέλος, στην χώρα μου, οι αεροπορικές εταιρείες επέλεξαν τη λύση να θέσουν σε κυκλοφορία λεωφορεία, τα οποία μεταφέρουν, από κάθε επαρχιακή πόλη της Γαλλίας, αριθμό επιβατών αντίστοιχο με εκείνον περίπου δώδεκα αεροσκαφών μικρής χωρητικότητας, κάθε πρωί από τις 6.30 μέχρι τις 8.30, μόνο στο αεροδρόμιο του Παρισιού. Μήπως κάτι τέτοιο οφείλεται στον έλεγχο εναέριας κυκλοφορίας, τη στιγμή που αυτός αρνείται να προσγειώνονται όλα τα αεροσκάφη στο Παρίσι;
<P>
Αυτά λοιπόν είναι τα βασικά αίτια των εναέριων καθυστερήσεων. Φυσικά, πρέπει να εφαρμοστεί ο ενιαίος ουρανός με μεταρρύθμιση του Eurocontrol και εναρμονισμένες υπηρεσίες ελέγχου σε ευρωπαϊκό επίπεδο. Προσωπικά όμως δεν νομίζω ότι οι υπηρεσίες συλλογικής ασφαλείας διέπονται μόνο από το κέρδος υπό τον έλεγχο των μετόχων. Και δεν πιστεύω ότι ο ενιαίος ευρωπαϊκός εναέριος ουρανός θα είναι στο μέλλον άνισα κατανεμημένος μεταξύ των αεροπορικών εταιρειών.
<P>
Εύχομαι, κυρία Επίτροπε, η Επιτροπή, στα πλαίσια της προετοιμασίας της μελλοντικής οδηγίας αναφορικά με τον ενιαίο ουρανό, να μπορέσει να αντιμετωπίσει το θέμα αυτό με μεγαλύτερη αμεροληψία, γενικότερη προσέγγιση και νηφαλιότητα.

<SPEAKER ID=52 LANGUAGE="FR" NAME="Laguiller">
Κύριε Πρόεδρε, υποστηρίζω τη διαμαρτυρία των ελεγκτών εναέριας κυκλοφορίας ενάντια στο σχέδιο της Ευρωπαϊκής Επιτροπής, η οποία πίσω από το όμορφο σλόγκαν του "ενιαίου ευρωπαϊκού ουρανού"; θα ανοίξει το δρόμο στην ιδιωτικοποίηση του ελέγχου εναέριας κυκλοφορίας.
<P>
Η έκθεση Atkins ανοίγει το δρόμο στον έλεγχο των ιδιωτικών εταιρειών, οι οποίες φλερτάρουν τον τομέα του ελέγχου εναέριας κυκλοφορίας, ο οποίος με την αύξηση της κυκλοφορίας, είναι πιθανό να αποφέρει κέρδη.
<P>
Η έκθεση αυτή κάνει λόγο για καθυστερήσεις, οι οποίες θα γίνουν ολοένα και πιο συχνές. Πώς όμως η υποταγή του ελέγχου εναέριας κυκλοφορίας στις προσταγές του ιδιωτικού κέρδους θα μπορούσε να βάλει τέλος στις καθυστερήσεις; Η κούρσα για την απόκτηση κερδών είναι αυτή ακριβώς που οδηγεί τις αεροπορικές εταιρείες σε επιλογές, οι οποίες οδηγούν με τη σειρά τους σε καθυστερήσεις.
<P>
Είναι προς το συμφέρον των επιβατών και της ασφάλειάς τους, όπως επίσης και προς το συμφέρον όσων εργάζονται στον τομέα αυτό, να παραμείνει ο έλεγχος εναέριας κυκλοφορίας μία δημόσια υπηρεσία με αποκλειστικό αντικείμενο τη διασφάλιση της καλής λειτουργίας της εναέριας κυκλοφορίας. Ο ανταγωνισμός, η αναζήτηση του κέρδους σε ένα τόσο ευαίσθητο τομέα όπως ο εναέριος έλεγχος θα είχαν αναπόφευκτα καταστρεπτικές συνέπειες. Αν είναι απαραίτητο να δοθεί ένα τέλος στις εθνικές ιδιαιτερότητες σε επίπεδο διαχείρισης της εναέριας κυκλοφορίας και σωστό να καταστεί ενιαίος ο ευρωπαϊκός εναέριος χώρος, αυτό θα πρέπει να γίνει απομακρύνοντας την όποια ιδέα ιδιωτικοποίησης, ανταγωνισμού, αναζήτησης κέρδους. Κατά συνέπεια, θα ψηφίσουμε κατά της έκθεσης αυτής.

<SPEAKER ID=53 LANGUAGE="EN" NAME="Farage">
Κύριε Πρόεδρε, πρέπει πραγματικά να συγχαρώ το συνάδελφό μου, Sir Robert Atkins του Βρετανικού Συντηρητικού Κόμματος, για την εξαιρετική του έκθεση όσον αφορά την καθιέρωση ενός ενιαίου ευρωπαϊκού ουρανού.
<P>
Αυτό αποδεικνύει αναμφισβήτητα ότι η μεγαλύτερη φιλοδοξία της Ευρωπαϊκής Ένωσης είναι ένα ενιαίο έθνος με την ενιαία εθνική του σημαία, τον ενιαίο εθνικό ύμνο, τον ενιαίο νόμιμο χώρο, τα ενιαία εθνικά σύνορα και τώρα οι πολίτες της Ευρώπης θα είναι σύντομα σε θέση να αναπνέουν τον ενιαίο ευρωπαϊκό αέρα. Ωστόσο, μετά την αποτυχία την ενιαίας πολιτικής για τη γη, που είναι γνωστή ως κοινή γεωργική πολιτική (ΚΓΠ), της ενιαίας θαλάσσιας πολιτικής, γνωστής ως κοινή αλιευτική πολιτική (ΚΑΠ), μπορούμε τώρα να περιμένουμε μια ανάλογη αποτυχία της πολιτικής του ενιαίου ουρανού. Κυρίως, με τόσες απεργίες των ελεγκτών εναέριας κυκλοφορίας, υποθέτω ότι μπορούμε να περιμένουμε τώρα την ενιαία ευρωπαϊκή απεργία. Έχετε όμως μπει πραγματικά στη μάχη υπέρ του ευρωσκεπτικιστικού κινήματος στο Ηνωμένο Βασίλειο, Sir Robert, σας συγχαίρω.

<SPEAKER ID=54 LANGUAGE="EN" NAME="Foster">
Κύριε Πρόεδρε, είναι γεγονός ότι πρέπει να χειριστούμε επειγόντως το θέμα των καθυστερήσεων της εναέριας κυκλοφορίας. Ωστόσο, αξίζει επίσης να σημειωθεί ότι το 33% των καθυστερήσεων των συστημάτων διαχείρισης της εναέριας κυκλοφορίας (ΑΤΜ) που καταγράφηκαν ανάμεσα στον Ιανουάριο και τον Ιούνιο του 1999 οφείλονταν κυρίως σε προσωρινή μείωση της ικανότητας που σχετίζονταν ως επί το πλείστον με την κρίση στο Κοσσυφοπέδιο. Το πραγματικό πρόβλημα έγκειται στους τομείς που καλύπτουν περιοχές στα βόρεια και τα νότια στις οποίες περιλαμβάνεται ο εναέριος χώρος της Ελβετίας, της Γαλλίας, της Ιταλίας, της Ισπανίας, ορισμένων περιοχών της Γερμανίας, του Μάαστριχτ και αυτές ευθύνονται για το 44% των καθυστερήσεων διαχείρισης ροής της εναέριας κυκλοφορίας και για 30 σημεία κυκλοφοριακής συμφόρησης.
<P>
Κάποτε, η Ελλάδα ήταν μέρος του προβλήματος. Ωστόσο, τα εντυπωσιακά αποτελέσματα των Ελλήνων αποδεικνύουν ότι μπορούν να επέλθουν βελτιώσεις αν αναληφθεί έντονη δράση και υπάρχει πραγματική συνεργασία εκ μέρους των εθνικών κυβερνήσεων. Πολύ συχνά το Eurocontrol χρησιμεύει ως εξιλαστήριο θύμα και κατηγορείται για τη σημερινή κατάσταση, αλλά εκείνοι που είναι πραγματικά άξιοι μομφής είναι οι εθνικές κυβερνήσεις για την αδράνειά τους στις περιοχές που έχω αναφέρει. Είναι αρκετά σαφές ότι το Ευρωπαϊκό Συμβούλιο Μεταφορών πρέπει να αναλάβει άμεσα δράση προκειμένου να διασφαλίσει ότι οι αποφάσεις για τον έλεγχο της εναέριας κυκλοφορίας εφαρμόζονται από όλα τα κράτη μέλη της Ευρώπης. Θα πρέπει να θυμόμαστε ότι το Eurocontrol είναι ο μοναδικός πανευρωπαϊκός θεσμός στο χώρο της διαχείρισης της εναέριας κυκλοφορίας και χρειάζεται την υποστήριξή μας.
<P>
Τέλος, οι εθνικές κυβερνήσεις πρέπει να ασχοληθούν επειγόντως με ένα ζήτημα που έχει τεθεί - τη σημαντική έλλειψη εργατικού δυναμικού της τάξης των 1.000 ελεγκτών εναέριας κυκλοφορίας σε ολόκληρη την Ευρώπη. Θα χρειαστεί πολλή δουλειά για να βελτιωθεί ο έλεγχος ροής. Επιπλέον, τόσο τα αεροδρόμια όσο και οι αεροπορικές εταιρίες πρέπει να εξετάσουν προσεκτικά τις μεθόδους τους, καθώς και αυτοί ευθύνονται πολύ συχνά για το υψηλό ποσοστό καθυστερήσεων που παρατηρείται.

<SPEAKER ID=55 LANGUAGE="SV" NAME="Stenmarck">
Κύριε Πρόεδρε, επιτρέψτε μου να αρχίσω απευθύνοντας ένα ευχαριστώ στον εισηγητή, κύριο Atkins, για τη σθεναρή στάση του, στην Επιτροπή για το γεγονός ότι κατέστησε αυτό το θέμα μια από τις προτεραιότητές της, καθώς επίσης και στην αρμόδια Επίτροπο, κυρία De Palacio, για το γεγονός ότι τόλμησε να κάνει τα λόγια πράξεις. Αυτό είχε ως συνέπεια να βρεθεί σε σύντομο χρονικό διάστημα πιο κοντά στην επίλυσή του το θέμα του ενιαίου ελέγχου της εναέριας κυκλοφορίας, από ό,τι, ίσως, έχει γίνει όλες τις άλλες φορές. Βέβαια, απομένουν πολλά να γίνουν. Πέραν των άλλων, πρέπει να πειστούν κάποια κράτη μέλη που είναι απρόθυμα· όμως, γι' αυτόν, ακριβώς, τον λόγο είναι τόσο εξαιρετικά σημαντικό το γεγονός ότι σήμερα το Ευρωπαϊκό Κοινοβούλιο παρέχει στην Επιτροπή την πλήρη στήριξή του για τη συνέχιση του έργου, καθώς βρισκόμαστε βέβαια στα μέσα ενός ακόμη χαοτικού καλοκαιριού σε ό,τι αφορά τις αεροπορικές συγκοινωνίες.
<P>
Η εξέλιξη που τώρα βλέπουμε θα οδηγήσει στον διπλασιασμό της εναέριας κυκλοφορίας τα έτη που έπονται του έτους 2010. Αυτό συνεπάγεται τη λήψη αναγκαίων πολιτικών αποφάσεων. Ειδάλλως, υπάρχει ο κίνδυνος ο συνωστισμός στον εναέριο χώρο στο μέλλον να μην οδηγήσει μόνο σε καθυστερήσεις 15, 30, ή 60 λεπτών, κάτι που πιθανώς μπορούμε να δεχτούμε, αλλά, αυτό να έχει ως αποτέλεσμα να μην είμαστε πλέον πεπεισμένοι ότι μπορούμε να ανταποκριθούμε στον τομέα της ασφάλειας. Αυτό είναι κάτι που δεν πρέπει να δεχτούμε ποτέ. Η έκθεση Atkins και η στάση της Επιτροπής πρέπει να ειδωθεί από αυτήν την οπτική. Η ΕΕ έχει διαθέσει πάρα πολύ χρόνο και δυνάμεις για να γκρεμίσει σύνορα και να δημιουργήσει μια ενιαία αγορά. Ωστόσο, κάθε ένας που ταξιδεύει ένα μίλι επάνω, ψηλά στον αέρα - εκεί βρισκόμαστε πολύ συχνά - μπορεί να δει ότι υπάρχουν σύνορα παντού. Στην έκθεση ορίζεται ένα ιδιαίτερα σφιχτό χρονοδιάγραμμα. Συμμερίζομαι αυτήν τη φιλοδοξία. Ας φροντίσουμε από κοινού, να είναι το καλοκαίρι του έτους 2000 το τελευταίο καλοκαίρι που θα επικρατεί αεροπορικό χάος στους ουρανούς της Ευρώπης. Αυτό είναι κάτι που η Επιτροπή με τη στήριξη της έκθεσης Atkins μπορεί, πραγματικά, να καταφέρει.

<SPEAKER ID=56 LANGUAGE="DE" NAME="Schierhuber">
Κύριε Πρόεδρε, κυρία Αντιπρόεδρε της Επιτροπής, αξιότιμες κυρίες, αξιότιμοι κύριοι, δεν έχει υπάρξει σχεδόν καμία έκθεση που να ξεπερνά την προκείμενη σε επικαιρότητα. Ακριβώς την κατάλληλη στιγμή - πριν από την καλοκαιρινή άδεια, αφού όλοι φεύγουν για διακοπές και όλο και περισσότεροι άνθρωποι χρησιμοποιούν το αεροπλάνο - το Κοινοβούλιο ασχολείται σήμερα με τα ζητήματα της εναέριας κυκλοφορίας. Ένα ακανθώδες ζήτημα, όπως όλοι γνωρίζουμε. Αυτό το βιώνουν όλοι οι επιβάτες των αερογραμμών. Και εκείνο που όλοι μας υπομένουμε είναι οι συχνά πολύωρες καθυστερήσεις. Οι επιβάτες που κατακλύζουν τους διαδρόμους, κάποιοι πλήττοντας, κάποιοι εκνευρισμένοι, κάποιοι ακόμα και επιθετικοί, ανήκουν πια στις καθημερινές εικόνες των αεροδρομίων. Ως κοινοβουλευτικοί το βιώνουμε περισσότερο από άλλους, ενώ στις διακοπές το βιώνουν και τα πλατιά τμήματα του πληθυσμού.
<P>
Θέλω να σας υπενθυμίσω μια ακόμη πτυχή του θέματος. Δεν είναι μόνο ότι για εκείνους που ταξιδεύουν για επαγγελματικούς σκοπούς δημιουργούνται πολλές δυσκολίες σχετικά με το προσωπικό τους πρόγραμμα. Όταν ένα αεροπλάνο δεν μπορεί να προσγειωθεί δημιουργούνται και πρόσθετες δαπάνες για την κηροζίνη, αλλά επιβαρύνεται και το περιβάλλον. Χαιρετίζω, επομένως, το γεγονός ότι η Επιτροπή υπέβαλε έκθεση σχετικά με τα σημαντικά αυτά θέματα, καθώς και ότι επιστρατεύτηκε η Ομάδα Υψηλού Επιπέδου, που ασχολείται με τα προβλήματα και τη δημιουργία ενός ενιαίου ευρωπαϊκού εναέριου χώρου. Ελπίζω το φθινόπωρο να έχουμε έγκαιρα τα τελικά αποτελέσματα της έρευνας και να μπορέσουμε τότε να προχωρήσουμε από κοινού με την Επιτροπή σε συγκεκριμένα έργα.
<P>
Ο παράγοντας της ασφάλειας για όλους τους επιβάτες, κυρίως όμως για εκείνους που ταξιδεύουν συχνά, έχει προτεραιότητα. Τα πρότυπα ασφαλείας δεν πρέπει σε καμιά περίπτωση να επιτρέπουν επικινδυνότητα. Γι' αυτό και η εναέρια κυκλοφορία πρέπει να ελέγχεται και να προστατεύεται με τον καλύτερο δυνατό τρόπο. Η Eurocontrol πρέπει να ικανοποιεί αυτά τα αιτήματα για ασφάλεια. Πρέπει όμως και εμείς να δημιουργήσουμε τους απαραίτητες γι' αυτό όρους πλαίσιο.

<SPEAKER ID=57 NAME="De Palacio">
Κύριε Πρόεδρε, θέλω καταρχάς να συγχαρώ ειλικρινά τον κ. Atkins για την προσπάθεια και το σοβαρό και επιμελές έργο που επιτέλεσε καθ' όλη τη διάρκεια αυτών των μηνών και που, όπως πολύ ορθά ανέφερε ο εισηγητής της Επιτροπής Βιομηχανίας, ο κ. Zimeray, φανερώνει τον κατακερματισμό του εναέριου χώρου, τόσο σε ό,τι αφορά τα διοικητικά σύνορα που υπάρχουν, όσο και τον τεχνολογικό κατακερματισμό, λόγω των διαφορετικών συστημάτων που εφαρμόζονται στις διάφορες χώρες.
<P>
Σε συνέχεια των προαναφερθέντων, κυρίες και κύριοι βουλευτές, πρέπει να κινηθούμε βάσει ενός γεγονότος που επισημαίνει η έκθεση: την αύξηση της εναέριας κυκλοφορίας, την αύξηση των καθυστερήσεων· βέβαια, ουδείς γνωρίζει καλύτερα την κατάσταση από εσάς τους ίδιους.
<P>
Είναι γεγονός και πρέπει να καταστεί σαφέστατο ότι δεν οφείλονται όλες οι καθυστερήσεις στη συμφόρηση της εναέριας κυκλοφορίας· σχεδόν το ήμισυ των καθυστερήσεων οφείλονται στις αεροπορικές εταιρείες, στα αεροδρόμια, και ενίοτε στις κλιματολογικές συνθήκες.
<P>
Είναι όμως γεγονός ότι υπάρχει ένα 50%, ή ίσως και λίγο περισσότερο, καθυστερήσεων που οφείλονται σε προβλήματα διαχείρισης της εναέριας κυκλοφορίας. Θέλω επίσης να καταστεί σαφέστατο ότι αυτό δεν σημαίνει πως φταίνε οι ελεγκτές. Δεν πρόκειται για πρόβλημα που αναφέρεται στην πρακτική ατόμων που επιτελούν μια εργασία με πολύ ένταση, εξαιρετικά δύσκολη, εξαιρετικά πολύπλοκη, και που πράττουν το ανθρωπίνως δυνατό προκειμένου να εγγυώνται το μέγιστο επίπεδο ασφάλειας, που αποτελεί το βασικό πρόβλημα: η εγγύηση του μέγιστου επιπέδου ασφάλειας. Οι ελεγκτές ενίοτε πρέπει να πραγματοποιούν την εργασία τους σε συνθήκες υπερφόρτωσης πτήσεων με έλλειψη ανθρώπινου δυναμικού, γεγονός που τους υποχρεώνει να εργάζονται περισσότερες ώρες από όσες θα όφειλαν, αλλά και με μεθόδους, τεχνολογίες και τεχνική υποστήριξη που δεν έχουν αναπτυχθεί επαρκώς.
<P>
Δεν πρόκειται για πρόβλημα ατόμων, ελεγκτών - θέλω να το ξεκαθαρίσω - οι οποίοι, και επιμένω, επιτελούν εξαίρετο έργο. Πρέπει να σας πω ότι είναι πράγματι εντυπωσιακό να τους δει κανείς επί το έργον, διότι έχουν την ευθύνη όλων των ζωών, όλων των ατόμων που σε δεδομένη στιγμή επιβαίνουν σε ένα αεροπλάνο.
<P>
Κατά τη γνώμη μου - όπως επισημαίνει η πρωτοβουλία "Ενιαίος Ουρανός" - εκείνο που λείπει είναι το σύστημα διαχείρισης, που μας φέρνει αντιμέτωπους με μια κατάσταση κατάτμησης, κατακερματισμού λόγω διοικητικών φραγμών, διοικητικών συνόρων - σε μια Ένωση που επέδειξε ικανότητα να καταστήσει κοινά τόσα πράγματα - και λόγω των τεχνητών διαιρέσεων σε ουρανό στρατιωτικής χρήσης και ουρανό πολιτικής χρήσης που υφίστανται σε πολλές χώρες, όταν εδώ και καιρό ξεπεράσαμε την εποχή του Ψυχρού Πολέμου, και διαιρέσεις που συν τοις άλλοις δεν ανταποκρίνονται στις πραγματικές ανάγκες της άμυνας των χωρών. Διότι, κυρίες και κύριοι βουλευτές, το μεγαλύτερο τμήμα των πτήσεων αεράμυνας πραγματοποιούνται στις χαμηλές ζώνες του εναέριου χώρου, όχι στις υψηλές. Και πέραν αυτού οι εν λόγω ζώνες του εναέριου χώρου χρησιμοποιούνται λίγες μόνο ώρες ημερησίως, όχι όλες τις μέρες και πολλές φορές λίγες μόνο φορές τον χρόνο.
<P>
Εκείνο περί του οποίου πρόκειται τελικά, κυρίες και κύριοι συνάδελφοι, είναι να θέσουμε σε κοινή χρήση μια ανώτερη ζώνη του εναέριου χώρου, να τη διαχειριστούμε από κοινού - όπως ανέφερε προ ολίγου ένας ομιλητής - ξεχνώντας τα σύνορα σε αυτή την ανώτερη ζώνη του εναέριου χώρου· σταματώντας να μιλάμε για βρετανικό, ισπανικό, γαλλικό ή σουηδικό εναέριο χώρο, μιλώντας απλά για ευρωπαϊκό εναέριο χώρο σε αυτή την υψηλή ζώνη, και αφήνοντας για κάτω από τα 29.500 πόδια, από τα 31.000 πόδια, θα πρέπει να καθορίσουμε σε ποιες ζώνες θα γίνεται η διαχείριση από τις εθνικές αρχές, για πόσο διάστημα, εδώ τίθενται άλλου είδους ζητήματα και το θέμα της στρατιωτικής χρήσης είναι πιο σαφές. Εν πάση περιπτώσει, πρέπει να θέσουμε κατά τρόπο ευέλικτο την πολιτική και στρατιωτική χρήση του εναέριου χώρου, να βελτιώσουμε την αποτελεσματικότητα στη διαχείριση και να διασφαλίσουμε στους ελεγκτές εναέριας κυκλοφορίας, που τώρα εργάζονται ενίοτε σε πραγματικά δύσκολες συνθήκες ένα πιο φιλικό περιβάλλον που να τους επιτρέπει να επιτελούν καλύτερα το έργο τους.
<P>
Κυρίες και κύριοι βουλευτές, έγινε λόγος για χρονοδιαγράμματα. Καταρχήν, η Ομάδα Υψηλού Επιπέδου, στην οποία θα διαβιβάσω τα συμπεράσματα του Κοινοβουλίου στην επόμενη συνάντησή της στις 14 του μηνός, θα ολοκληρώσει τις εργασίες της τον Οκτώβριο. Κατά συνέπεια, οι συγκεκριμένες προτάσεις που κατόπιν θα συναχθούν, θα παρουσιαστούν καθ' όλη τη διάρκεια των επόμενων μηνών και ελπίζουμε στο επόμενο Ευρωπαϊκό Συμβούλιο της άνοιξης, υπό τη σουηδική Προεδρία, οι συγκεκριμένες προτάσεις να έχουν τεθεί ήδη σε εφαρμογή. Αυτά είναι τα χρονοδιαγράμματα.
<P>
Η πρωτοβουλία "Ενιαίος Ουρανός" σε καμία περίπτωση δεν σημαίνει κατάργηση του Eurocontrol. Τουναντίον, το Eurocontrol είναι απολύτως απαραίτητο· αποτελεί απαραίτητο τμήμα που πρέπει να ενισχύσουμε, να συμπληρώσουμε, δεδομένου ότι εντός της Ευρωπαϊκής Ένωσης μπορεί να προχωρήσει κανείς περισσότερο από ότι στο χώρο και στο πλαίσιο του Eurocontrol.
<P>
Βάσει αυτών, κυρίες και κύριοι βουλευτές, πρέπει να μιλάμε για κάποιο ισχυρό ευρωπαϊκό κοινό ρυθμιστικό φορέα και πρέπει να ξεχάσουμε, διότι βεβαίως σε καμία περίπτωση δεν θα αναφέρεται ούτε στην ανακοίνωση, ούτε στις προτάσεις της Επιτροπής, την πολεμική - που κατά τη γνώμη μου έχει ανακύψει τεχνηέντως - μεταξύ ιδιωτικοποίησης και μη ιδιωτικοποίησης. Δεν υπεισερχόμαστε σε αυτά τα ζητήματα. Δεν είναι αυτός ο στόχος της εν λόγω πρωτοβουλίας. Αυτό θα μπορεί να το πράξει κάποια χώρα στο πλαίσιο των αρμοδιοτήτων της, αλλά βέβαια στο περιθώριο της πρωτοβουλίας "Ενιαίος Ουρανός" . Στην αντίθετη περίπτωση, αυτή η πρωτοβουλία θα επιτρέψει τη διασφάλιση ενός ισχυρού ευρωπαϊκού δημόσιου ρυθμιστικού φορέα. Περί αυτού πρόκειται, περί αυτής της από κοινού αντιμετώπισης και περί αυτής της ευέλικτης χρήσης.
<P>
Κυρίες και κύριοι βουλευτές, ευχαριστώντας σας όλους για το έργο σας, όλως ιδιαιτέρως δε τον εισηγητή, τον κ. Atkins, θέλω να σας πως ότι ελπίζω όλοι από κοινού να πετύχουμε τη βελτίωση της διαχείρισης της εναέριας κυκλοφορίας σε μία από τις πτυχές, που δεν είναι η μοναδική, και αφορά τις καθυστερήσεις. Εργαζόμαστε επίσης προκειμένου να επιλύσουμε το πρόβλημα των "κενών" , καθώς και άλλου είδους προβλήματα, κάθε πράγμα όμως στην ώρα του.

<SPEAKER ID=58 NAME="Πρόεδρος">
Ευχαριστώ πολύ, κυρία Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί σήμερα στις 12.00.

<CHAPTER ID=5>
Ασφάλεια και υγεία των εγκύων στην εργασία
<SPEAKER ID=59 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α5-0155/2000) της κ. Damiγo, εξ ονόματος της Επιτροπής Απασχόλησης και Κοινωνικών Υποθέσεων, σχετικά με την έκθεση της Επιτροπής για την εφαρμογή της οδηγίας 92/85/ΕΟΚ του Συμβουλίου, της 19ης Οκτωβρίου 1992, η οποία αφορά την εφαρμογή μέτρων που αποβλέπουν στη βελτίωση της υγείας και της ασφάλειας κατά την εργασία των εγκύων, λεχώνων και γαλουχουσών εργαζομένων.

<SPEAKER ID=60 NAME="Damiγo">
Κύριε Πρόεδρε, εκτιμώ ότι το νομοθετικό μέσο που εξετάζουμε σήμερα, στο πλαίσιο της έκθεσης αξιολόγησης που μας διαβίβασε η Επιτροπή, έχει εκπληρώσει το σκοπό του σε ό,τι αφορά τα δικαιώματα που απορρέουν από τις συμβάσεις εργασίας και τα συστήματα κοινωνικής ασφάλισης. Από την εφαρμογή του επωφελήθηκαν χιλιάδες εργαζόμενες γυναίκες σε μια σειρά χωρών της Ένωσης. Σήμερα, όμως, αυτό το νομοθέτημα είναι πλέον ξεπερασμένο. Και είναι ξεπερασμένο διότι μόλις προσφάτως αναθεωρήθηκε η σύμβαση της ΔΟΕ, που χρονολογείται από το 1952, και προσδοκάται ότι οι περισσότερες χώρες του πλανήτη θα επιφέρουν ουσιαστικές βελτιώσεις στα εφαρμοζόμενα μέτρα προστασίας της μητρότητας. Αναμένουμε, λοιπόν, με βεβαιότητα ότι η Ένωση θα παραμείνει, σε αυτή την υπόθεση όπως και σε άλλες, στην πρωτοπορία όσον αφορά την εφαρμογή κοινωνικών μέτρων.
<P>
Έτσι, δεν μπορούμε να πούμε πως τα πάντα έχουν επιλυθεί, από τη στιγμή που, σε θέματα που άπτονται της οργάνωσης της εργασίας, η μεταφορά της οδηγίας δεν έχει ολοκληρωθεί και, επιπλέον, η έμπρακτη εφαρμογή των διατάξεών της εμφανίζει ακόμη περισσότερες ελλείψεις. Σε καμία χώρα δεν τηρούνται τα τρία στάδια της οργάνωσης της θέσεως εργασίας, δηλαδή αλλαγή θέσης εργασίας σε περίπτωση που αξιολογείται κίνδυνος, μετακίνηση της εργαζόμενης, και μόνον κατόπιν τούτων χορήγηση άδειας ασθενείας, ένα ενδεχόμενο που μειώνει τα εισοδήματα της εργαζόμενης και ανακόπτει τις προοπτικές της για σταδιοδρομία.
<P>
Για να σας παραθέσω ένα παράδειγμα, θα σας πω ότι υπάρχουν χώρες όπου δεν τηρείται καν η ελάχιστη περίοδος αποκατάστασης της ικανότητας της μητέρας για εργασία, η διάρκεια της οποίας, σύμφωνα με τους ειδικούς, είναι 45 ημέρες μετά από έναν ομαλό τοκετό και για μια κανονική θέση εργασίας. Αρα, υπάρχουν χώρες οι οποίες δεν εφαρμόζουν επ' ουδενί τρόπω αυτούς τους κανόνες, με το πρόσχημα ότι παρέχουν στις γυναίκες το δικαίωμα επιλογής. Πιστεύουμε ότι θα πρέπει να εξασφαλισθεί στις γυναίκες η επιλογή να απολαμβάνουν μια σωστή άδεια μητρότητας την οποία θα μπορούν να μοιράζονται με τον πατέρα, αλλά η άδεια που συνεπάγεται των κινδύνων για την ίδια της την υγεία θα πρέπει να αποτελεί αντικείμενο αξιολόγησης και να διασφαλίζεται.
<P>
Από την άλλη μεριά, η παρούσα οδηγία δεν συσχετίζει την αξιολόγηση του κινδύνου με αντίστοιχες διατάξεις άλλων οδηγιών, ιδίως με αυτές που περιλαμβάνει η οδηγία-πλαίσιο περί αξιολόγησης κινδύνων και πληροφόρησης των εργαζομένων. Και επειδή δεν προβαίνει σε ανάλογη συνεργία, εισάγει μια άδικη αντίληψη αναφορικά με την απασχόληση των γυναικών, που συνίσταται στο ότι το κόστος της αξιολόγησης κινδύνου ενόψει της μητρότητας επιβαρύνει αποκλειστικά τις νέες γυναίκες σε αναπαραγωγική ηλικία. Το συγκεκριμένο κόστος πράγματι υποτιμάται, και δεν θα πρέπει να επιβαρύνει τον εργοδότη ή να επισύρει την υποχρέωση καταβολής του από τον εργοδότη μόνον όταν αυτός ενημερώνεται για την κατάσταση της γυναίκας από τον γιατρό της. Πρώτα και κύρια, επειδή τότε είναι πλέον αργά: η γυναίκα έχει ήδη διατρέξει τους κινδύνους από ακτινοβολίες, χημικές ουσίες στον περιβάλλοντα χώρο και εσφαλμένη στάση κατά την εργασία, που οδηγούν σε ολέθριες συνέπειες για την υγεία της και για την υγεία του εμβρύου, ακριβώς κατά τη διάρκεια των πρώτων εβδομάδων της εγκυμοσύνης. Κατά δεύτερον, διότι με αυτό τον τρόπο δεν διαφυλάσσεται η αναπαραγωγική υγεία ανδρών και γυναικών, και το ποσοστό στειρότητας έχει αυξηθεί τη σήμερον ημέρα αισθητά στην Κοινότητα: άνω το 11% των ζευγαριών την Ευρώπη παρουσιάζουν τέτοια προβλήματα, τα οποία απορρέουν από τον τρόπο ζωής που συνεπάγεται της υφιστάμενης μορφής οργάνωσης της οικονομίας, αλλά και του ότι η ίδια αυτή οργάνωση της οικονομίας γεννά τους συγκεκριμένους κινδύνους. Θα μπορούσα να παραθέσω ένα παράδειγμα: η έκθεση σε υψηλές θερμοκρασίες προκαλεί στειρότητα σε άνδρες και γυναίκες. Θα ήταν ευχής έργον εάν μπορούσε η Ένωση να θεσπίσει και να εφαρμόσει κάποια νομοθεσία προς αυτό το σκοπό, μιας και όντως διαθέτει σήμερα τα ανάλογα μέσα. Όσο για τις άδειες, έχουμε επίγνωση του κόστους που συνεπάγεται για την οικονομική δραστηριότητα η πρόταση για αύξηση του χρόνου αδείας. Και γνωρίζουμε ότι το συγκεκριμένο κόστος είναι πολύ μεγαλύτερο στην περίπτωση της εργασίας των γυναικών. Αλλά επίσης γνωρίζουμε ότι οι επαγγελματίες της υγείας συνιστούν μια ελάχιστη περίοδο πέντε μηνών κατά την οποία το βρέφος πρέπει να μείνει μέσα στο σπίτι, προστατευμένο από τον έξω κόσμο, αλλά κυρίως μεγαλώνοντας περιτριγυρισμένο από στοργή, σε ένα ευνοϊκό ψυχολογικό περιβάλλον, που θα του προσφέρει την απαραίτητη ισορροπία ώστε να μεγαλώσει με ασφάλεια, διότι το βρέφος έχει ανάγκη από τους γονείς του. Επομένως, η περίοδος της άδειας μητρότητας θα πρέπει να αυξηθεί, ενώ και οι δύο γονείς θα πρέπει να την απολαμβάνουν, στο πλαίσιο ενός υγιούς καταμερισμού.
<P>
Θα προσέθετα ακόμη ότι η οδηγία πρέπει επίσης να μεριμνήσει και για την παράλληλη οικονομία και τις άτυπες συμβάσεις εργασίας. Τέλος, ευελπιστώ ότι η Επιτροπή θα διευκρινίσει τι προτίθεται να κάνει με αυτή την υπόθεση, εφόσον σήμερα διαθέτει μια διευρυμένη νομική βάση, δηλαδή το άρθρο 13, εκτός από το πρώην άρθρο 118. Επομένως, σίγουρα θα μπορέσει να καλύψει και άλλα ζητήματα που περιλαμβάνονται στην έκθεση.

<SPEAKER ID=61 LANGUAGE="DE" NAME="Mόller, Emilia Franziska">
Κύριε Πρόεδρε, αξιότιμοι συνάδελφοι, η κυρία Damiγo συνέταξε μια εξαιρετική έκθεση, στην οποία ενσωμάτωσε καλά τη γνωμοδότησή μου εξ ονόματος της Επιτροπής για τα Δικαιώματα της Γυναίκας και των Ίσων Ευκαιριών. Η βελτίωση της ασφάλειας και της υγείας κατά την εργασία των εγκύων, λεχώνων και γαλουχουσών εργαζομένων έχει για όλους ιδιαίτερη σημασία, τόσο για την προστασία της γυναίκας όσο και για την προστασία του εμβρύου. Είναι ένα θέμα που αφορά ολόκληρη την κοινωνία και πρέπει να αντιμετωπιστεί με τη μεγαλύτερη δυνατή προσοχή.
<P>
Η έκθεση της Επιτροπής για την οδηγία του 1992 ασχολείται μόνον με την τεχνική εφαρμογή της οδηγίας και δεν υπεισέρχεται στις εν μέρει διαφορετικές εργασιακές συνθήκες ούτε στο διαφορετικό ρόλο της γυναίκας στην κοινωνία. Ο αριθμός των μονογονεϊκών οικογενειών έχει αλλάξει, ενώ όλο και περισσότερες γυναίκες αποβλέπουν στην οικονομική ανεξαρτησία. Η Επιτροπή πρέπει να υποβάλει μια πρόταση τροποποίησης της οδηγίας, στην οποία θα λαμβάνονται υπόψη όλες αυτές οι αλλαγές, και μάλιστα πρέπει να την υποβάλει το συντομότερο δυνατό, ως το τέλος του έτους. Υπάρχει σοβαρή ανάγκη νομοθετικής βελτίωσης. Αυτό ισχύει για τα προληπτικά μέτρα προστασίας της υγείας στον εργασιακό χώρο τόσο των γυναικών όσο και των εμβρύων. Πρέπει να αποφευχθούν οι κίνδυνοι. Πρέπει να απαγορευθούν όλες ανεξαιρέτως οι δραστηριότητες που θέτουν σε κίνδυνο την υγεία. Θα πρέπει να προβλεφθούν διαλείμματα για τον θηλασμό και να καταστεί δυνατή η γαλουχία στον εργασιακό χώρο. Η άδεια μητρότητας θα πρέπει να ανέρχεται σε τουλάχιστον 8 εβδομάδες. Πρέπει να ρυθμισθεί με σαφήνεια η οικονομική υποστήριξη, τόσο κατά την άδεια μητρότητας όσο και μετά τον τοκετό. Αλλά και το ζήτημα της επαναπρόσληψης της γυναίκας στη θέση εργασίας της πρέπει να διασαφηνιστεί. Όλες αυτές οι απαραίτητες ρυθμίσεις δεν πρέπει να οδηγήσουν σε κανενός είδους αποκλεισμό, ούτε να μειώσουν τις ευκαιρίες των γυναικών στην αγορά εργασίας.

<SPEAKER ID=62 LANGUAGE="DE" NAME="Stauner">
Κύριε Πρόεδρε, αξιότιμοι συνάδελφοι, η οδηγία 92/85/ΕΟΚ του Συμβουλίου, της 19ης Οκτωβρίου 1992, για την εφαρμογή της οποίας συζητάμε σήμερα, είναι μία από τις σημαντικότερες οδηγίες στον τομέα της τεχνικής και υγειονομικής ασφάλειας των εργαζομένων γυναικών και ανδρών. Θυμάμαι πολύ καλά τη διαδικασία θέσπισης της οδηγίας αυτής καθώς και τα προβλήματα που συζητήθηκαν τότε. Πρέπει να αποτιμηθεί θετικά το γεγονός ότι, παρά τη διαμάχη για τη νομική βάση, αναγνωρίστηκε τότε η σημασία των εργαζομένων γυναικών στην εσωτερική αγορά και έγινε ένα πρώτο βήμα για τον καθορισμό ελάχιστων προϋποθέσεων προστασίας των εγκύων εργαζομένων και των νεαρών μητέρων.
<P>
Η προκείμενη έκθεση της Επιτροπής καταδεικνύει την ανεπαρκή και πάλι εφαρμογή της οδηγίας και, επομένως, θα πρέπει να οδηγήσει σε μεγαλύτερη προσπάθεια εκ μέρους μας, ώστε να υλοποιηθεί νομικά και στην πράξη η προστασία των γυναικών σε μια ιδιαίτερη φάση της ζωής τους. Στην ουσία, είναι θλιβερό για μια κοινωνία να διαπιστώνεται η ανάγκη μεγαλύτερης προσοχής από την πλευρά μας για αυτόν ειδικά τον τομέα. Υποστηρίζω, λοιπόν, το αίτημα να αναθεωρηθεί η οδηγία το συντομότερο δυνατό. Ωστόσο, δεν θα κατορθώσουμε να το κάνουμε μέχρι το τέλος του 2000.
<P>
Μεμονωμένα αιτήματα που πρέπει να συμπεριληφθούν σε μια πρόταση τροποποίησης αυτής της οδηγίας εμπεριέχονται στις προκείμενες τροπολογίες, τις οποίες μπορούμε, επομένως, να αποδεχθούμε - τουλάχιστον εν μέρει - και εμείς στην Ομάδα του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών. Αυτές είναι, κατά πρώτον, το αίτημα μιας αυστηρής απαγόρευσης απόλυσης κατά τη διάρκεια της εγκυμοσύνης και της άδειας μητρότητας, και η εγγύηση ότι οι γυναίκες θα επαναπροσλαμβάνονται στις παλιές θέσεις τους μετά το πέρας της άδειάς τους, ή θα μετατίθενται σε ισάξιες θέσεις εργασίας, και ότι θα επιβάλλονται αποτελεσματικές κυρώσεις σε περίπτωση παράβασης αυτής της απαγόρευσης. Οποιαδήποτε παρέκκλιση από αυτά τα αιτήματα σημαίνει για τις γυναίκες, που θέλουν να συνδυάσουν το επάγγελμα και την μητρότητα, αν όχι τιμωρία, αδικαιολόγητα μειονεκτήματα στην επαγγελματική και προσωπική ζωή τους.
<P>
Υπό αυτό το πρίσμα, η αποτελεσματική προστασία των εγκύων εργαζομένων και των νεαρών μητέρων είναι μία από τις σημαντικότερες συμβολές σε μια ενεργό οικογενειακή πολιτική. Εν όψει της διεύρυνσης προς ανατολάς και της εκεί προστασίας, θέλω να επισημάνω ότι η εσωτερική αγορά δεν πρέπει να γίνει μειονέκτημα για τις έγκυες γυναίκες και τις νεαρές μητέρες.

<SPEAKER ID=63 LANGUAGE="IT" NAME="Ghilardotti">
Κύριε Πρόεδρε, κυρία Επίτροπε, πρώτα απ' όλα ένα ευχαριστώ στην εισηγήτρια για την εμπεριστατωμένη, σοβαρή και χωρίς επιφυλάξεις εργασία που επιτέλεσε σε αυτήν την έκθεση. Μιλάμε για ένα πολύ ευαίσθητο θέμα που έχει στενή σχέση με προβλήματα που θίγονται κατά καιρούς: τη γήρανση του πληθυσμού, τη δημογραφική εξέλιξη, το χαμηλό ποσοστό γεννήσεων, το δικαίωμα στην υγεία, το δικαίωμα στην εργασία, το δικαίωμα στην μητρότητα, την κοινωνική αξία της μητρότητας, που δεν μπορεί να αποτελεί μονάχα ένα ατομικό πρόβλημα της γυναίκας, αλλά πρέπει να βρει προστασία και στήριξη μέσα στην κοινωνία.
<P>
Η οδηγία του 1992, της οποίας αξιολογούμε σήμερα την εφαρμογή στα κράτη μέλη, έχει ακριβώς ως στόχο να θεσπίσει τα ελάχιστα μέτρα για την προώθηση της βελτίωσης της ασφάλειας και της υγείας κατά την εργασία των εγκύων και των λεχώνων σε περίοδο γαλουχίας.
<P>
Η έκθεση αξιολόγησης της Επιτροπής δείχνει ότι η οδηγία αποδείχθηκε χρήσιμη, επέφερε κάποια οφέλη σε ορισμένα κράτη μέλη όσον αφορά μερικές πτυχές του προβλήματος, όπως οι άδειες για λόγους υγείας και ασφάλειας κλπ. Εκτός όμως από αυτές τις απόψεις γενικού χαρακτήρα, εμείς συμμεριζόμαστε την επικριτική άποψη της εισηγήτριας σχετικά με την έκθεση της Επιτροπής.
<P>
Είναι μια έκθεση που παρουσιάστηκε με καθυστέρηση σε σχέση με τις προθεσμίες που είχαν οριστεί και η οποία στέκεται σχεδόν αποκλειστικά στις πτυχές της μεταφοράς σε νομικό και τεχνικό επίπεδο. Λείπουν, πράγματι, στατιστικές και συγκεκριμένα δεδομένα σχετικά με τις ζωτικές πτυχές της οδηγίας, όπως η παρακολούθηση της αξιολόγησης των κινδύνων στο χώρο εργασίας για τις εργαζόμενες εγκύους, η συχνότητα των ατυχημάτων και των επαγγελματικών ασθενειών. Δεν υπάρχουν ικανοποιητικές πληροφορίες σχετικά με το συντονισμό της νομοθετικής προσαρμογής των εξειδικευμένων ελέγχων, των κυρώσεων που έχουν εφαρμοστεί, των επιστημονικών ερευνών που στοχεύουν στην ανίχνευση, στην πρόληψη, στην εξάλειψη, στην επανόρθωση των επαγγελματικών κινδύνων. Δεν ασκήθηκε - πιστεύουμε - ένας σοβαρός έλεγχος από την πλευρά της Επιτροπής. Δεν υπήρξε ένας συντονισμός μεταξύ της Διεύθυνσης για την Υγιεινή και την Ασφάλεια και της Διεύθυνσης Ίσων Ευκαιριών και ήρθε στο φως η αμφισημία που παρουσιάζει, από την άποψη αυτή, η ίδια η οδηγία.
<P>
Η καθυστέρηση μιας έκθεσης αξιολόγησης - υπενθυμίζω ότι για τις χαμηλές ελάχιστες προδιαγραφές που προβλέπονται επιτεύχθηκε η συγκατάθεση της Ιταλίας μόνον έναντι της υποχρέωσης να πραγματοποιηθεί σύντομα επανεξέταση - θα έπρεπε να οδηγήσει σε μια πρόταση, από την πλευρά της Επιτροπής, για αναθεώρηση της οδηγίας, και ιδιαίτερα όσον αφορά ορισμένες πτυχές που τονίζονται από την εισηγήτρια: η διάρκεια της άδειας μητρότητας, η παράταση της άδειας μητρότητας σε καταστάσεις κινδύνου, ένας πιο σαφής ορισμός της έννοιας του κατάλληλου επιδόματος, η απαγόρευση απόλυσης κατά τη διάρκεια της εγκυμοσύνης και της άδειας μητρότητας με αποτελεσματικές κυρώσεις, η απαγόρευση οποιασδήποτε διάκρισης όσον αφορά την επαγγελματική ανέλιξη και τη βελτίωση των συνθηκών εργασίας, την υλοποίηση όλων των αναγκαίων μέτρων, που αποσκοπούν στην προστασία της υγείας και της ασφάλειας της γυναίκας και του εμβρύου, χωρίς να ζημιωθεί το δικαίωμα στην εργασία και την επαγγελματική ανέλιξη, η ενίσχυση του θηλασμού μέσω διαφοροποιημένων μέτρων.
<P>
Λαμβάνοντας ωστόσο υπόψη όλες τις αναγκαίες συμβατότητες, αυτό που θα έπρεπε να εμπνεύσει την Επιτροπή και τα κράτη μέλη, κατά την αναθεώρηση της οδηγίας, είναι η αρχή της μη διάκρισης και η αναγνώριση της μητρότητας και της πατρότητας ως βασικά, θεμελιώδη δικαιώματα για την ισορροπία της κοινωνίας.

<SPEAKER ID=64 NAME="Jensen">
Κύριε Πρόεδρε, είναι σημαντικό οι γυναίκες να έχουν καλές και ασφαλείς συνθήκες κατά την εγκυμοσύνη και τον τοκετό, ώστε να εξασφαλιστεί μια καλή αρχή στη μητέρα και το παιδί. Είναι σημαντικό η εγκυμοσύνη και η μητρότητα να μην πλήξουν τις δυνατότητες των γυναικών στην αγορά εργασίας. Υπάρχει μια οδηγία από το 1992, η οποία καθορίζει τα ελάχιστα δικαιώματα για την άδεια μητρότητας και απαιτήσεις για οικονομική αποζημίωση για τις γυναίκες ενόσω απέχουν από την αγορά εργασίας λόγω μητρότητας. Τώρα η Επιτροπή εξέτασε την εφαρμογή της εν λόγω οδηγίας στα κράτη μέλη και στην έκθεσή της η κυρία Damiγo επισημαίνει πολύ σωστά ότι η αναφορά της Επιτροπής περιέχει μόνο μια σύνοψη των τεχνικών και νομικών λεπτομερειών μεταφοράς της οδηγίας στα κράτη μέλη και δεν προβαίνει σε αξιολόγηση εάν η οδηγία παρέχει στην πράξη καλύτερες συνθήκες στις έγκυες γυναίκες ή στις γυναίκες που μόλις έχουν γεννήσει. Ως εκ τούτου, θεωρεί ότι η αναφορά της Επιτροπής δεν παρέχει επαρκή αιτιολόγηση για αναθεώρηση της οδηγίας. Επ' αυτού συμφωνώ με την εισηγήτρια. Κατά συνέπεια αντιτίθεμαι επίσης στη σύσταση αναθεώρησης της οδηγίας τώρα. Θεωρώ ότι δεν πρέπει να απαιτήσουμε μια πρόταση για νέα οδηγία, η οποία θα περιέχει το δικαίωμα για μεγαλύτερη άδεια και απαιτήσεις για μεγαλύτερη υποχρεωτική άδεια και η οποία θα καθορίζει λεπτομερέστερες απαιτήσεις για οικονομική αποζημίωση, χωρίς συνεπώς να λαμβάνει επαρκώς υπόψη τις διαφορές μεταξύ των κοινωνικών συστημάτων των κρατών μελών. Οι ισχύοντες κανόνες παρέχουν μεγάλη ευελιξία, και οι περισσότερες χώρες εξασφαλίζουν στις γυναίκες καλύτερες συνθήκες απ' ό,τι απαιτούν οι κοινοί κανόνες. Είναι να αναρωτιέται κανείς αν οι νέοι κανόνες θα σημαίνουν τίποτα το ιδιαίτερο στην πράξη. Εν πάση περιπτώσει, η άδεια μητρότητας και η οικονομική ενίσχυση αποτελούν προτεραιότητες που πρέπει να προταθούν σε κάθε κράτος ξεχωριστά. Αντιθέτως, θεωρώ ότι θα ήταν καλή ιδέα να αποκτήσουμε καλύτερη εικόνα της πραγματικής κατάστασης σε κάθε κράτος, ώστε οι κυβερνήσεις να μάθουν από τις καλές και άσχημες εμπειρίες τους και να αλληλοεμπνευστούν.

<SPEAKER ID=65 LANGUAGE="NL" NAME="Sφrensen">
Κύριε Πρόεδρε, συνάδελφοι, στα τέλη του 2000 η Ευρωπαϊκή Επιτροπή οφείλει να υποβάλει μία πρόταση οδηγίας περί μέτρων για τις εργαζόμενες κατά την εγκυμοσύνη, τη γέννηση και το θηλασμό. Η αξιολόγηση των υφισταμένων μέτρων έχει καθυστερήσει εδώ και τέσσερα ολόκληρα χρόνια και δεν πληροί πλέον τις απαιτήσεις που είχε θέσει τότε το Κοινοβούλιο. Αυτή η αξιολόγηση αποσκοπούσε στο να υπάρξει μία τροποποίηση της σχετικής πολιτικής.
<P>
Η Ομάδα των Πρασίνων/Ευρωπαϊκής Ελεύθερης Συμμαχίας θέλει να διευρυνθεί η προσφερόμενη προστασία. Στην έκθεση αναφέρθηκαν κυρίως θεσμικά ζητήματα. Εμείς πιστεύουμε ότι θα πρέπει να προστεθεί και το δικαίωμα επιστροφής της εργαζόμενης μετά από την άδεια εγκυμοσύνης στην ίδια ή σε μία ανάλογη θέση απασχόλησης.
<P>
Ζητούμε μία διεύρυνση των δικαιωμάτων των εγκύων και θηλαζουσών γυναικών. Στην πράξη οι γυναίκες αυτές γίνονται θύματα διακρίσεων παρά τα θεωρητικά δικαιώματα των οποίων υποτίθεται απολαύουν.
<P>
Γι' αυτό ζητούμε την αντιστροφή του βάρους απόδειξης. Ο εργοδότης οφείλει να αποδεικνύει ότι η απόλυση ή η αλλαγή του καθεστώτος της εργαζόμενης δεν έγινε εξαιτίας της εγκυμοσύνης της.
<P>
Θα θέλαμε τέλος να παρακαλέσουμε την Επιτροπή να μας εξηγήσει γιατί κατά την τελευταία συνεδρίαση της ΔΟΕ τα κράτη μέλη δεν υιοθέτησαν την κοινή θέση της Ένωσης. Πώς είναι δυνατόν το Ηνωμένο Βασίλειο να απέχει από την ψηφοφορία, γεγονός που, δεδομένης της διαδικασίας, αποτέλεσε αρνητική ψήφο;
<P>
Θα θέλαμε τέλος να ευχαριστήσουμε παρ' όλα αυτά την κυρία Damiγo για το έργο που πραγματοποίησε.

<SPEAKER ID=66 LANGUAGE="FR" NAME="Fraisse">
Κύριε Πρόεδρε, τη στιγμή που η Ευρώπη υπογραμμίζει, με τη σύνοδο Πεκίνο + 5 που πραγματοποιήθηκε στην Νέα Υόρκη, τον πρωτοποριακό ρόλο που διαδραματίζει για την εφαρμογή της αρχής της ισότητας μεταξύ γυναικών και ανδρών, η διασφάλιση της ελευθερίας τους εμφανίζεται εξίσου σημαντική.
<P>
Η ελευθερία αυτή προϋποθέτει το δικαίωμα ειδικής προστασίας των γυναικών, το οποίο είναι άρρηκτα συνδεδεμένο με το σώμα τους, ιδιαίτερα με την μητρότητα και πιο συγκεκριμένα με την εγκυμοσύνη.
<P>
Κατά συνέπεια, είμαστε ικανοποιημένοι με την εξαίρετη έκθεση της κ. Damiγo, η οποία σημειώνει τον επείγοντα χαρακτήρα της αναθεώρησης της οδηγίας του 1992. Το αίτημά της για επίσημη απαγόρευση των απολύσεων κατά την εγκυμοσύνη είναι ουσιαστικό και θα σταθώ μόνο στο σημείο αυτό. Θεωρώ ότι θα ήταν επικίνδυνο να δινόταν στον εργοδότη περιθώριο ελιγμών επί του θέματος, καθώς είναι αναμφίβολα σε θέση να το χρησιμοποιήσει υπέρ του.
<P>
Σήμερα, με την αναθεώρηση της Σύμβασης 103, η ΔΟΕ εξισορροπεί μειώνοντας την προστασία της εγκύου γυναίκας, καθώς γίνονται αποδεκτές ορισμένες απολύσεις "άσχετες" με την εγκυμοσύνη. Η Ευρώπη, με την έκθεση της κ. Damiγo και την αναθεώρηση της οδηγίας πρέπει να αποτελεί το σημείο αναφοράς, από πλευράς πολιτικής, για τα δικαιώματα των γυναικών όλου του κόσμου.

<SPEAKER ID=67 LANGUAGE="PT" NAME="Ribeiro e Castro">
Κύριε Πρόεδρε, αγαπητοί συνάδελφοι, θα ήθελα πρώτα απ' όλα να συγχαρώ τη συνάδελφό μας Elisa Damiγo για το θαυμάσιο έργο που επιτέλεσε με τη σύνταξη της παρούσας έκθεσης, στην πραγματοποίηση της οποίας συνεισφέραμε με μεγάλη ευχαρίστηση στους κόλπους της επιτροπής, υποστηρίζοντας εξ ολοκλήρου τις θέσεις της, αλλά επίσης καταθέτοντας μια σειρά τροπολογιών οι οποίες ενσωματώθηκαν στην τελική απόδοση της έκθεσης.
<P>
Εκτιμούμε ότι η έγκριση αυτής της έκθεσης σηματοδοτεί μια σημαντική στιγμή όταν η παρούσα κοινοβουλευτική σύνοδος οδεύει προς τη λήξη της, για τέσσερις ουσιαστικούς λόγους:
<P>
πρώτον, διότι θεωρούμε απαράδεκτο το να βλάπτεται η γυναίκα ή να υφίσταται κοινωνικές διακρίσεις λόγω της εγκυμοσύνης και της μητρότητας,
<P>
δεύτερον, διότι είναι αναγκαίο να ασχοληθούμε με πιο εντατικό τρόπο με τα προβλήματα που συνδέονται με τους κινδύνους για την υγεία της μητέρας και του βρέφους τα οποία απορρέουν από τις εργασιακές συνθήκες,
<P>
τρίτον, επειδή στους κόλπους της σύγχρονης κοινωνίας αποκτά όλο και μεγαλύτερη σημασία για όλους εκείνους που, όπως εμείς, μεριμνούν για την κατάσταση των ανθρώπων, το θέμα της συμφιλίωσης ανάμεσα στην προσωπική και την επαγγελματική ζωή, ή ανάμεσα στην οικογένεια και την εργασία, και το συγκεκριμένο πρόβλημα που εξετάζουμε συνιστά ακριβώς έναν από τους νευραλγικούς τομείς όπου η συμφιλίωση αυτή πρέπει να επιτευχθεί με υπεύθυνο τρόπο,
<P>
τέταρτον, διότι οι πολιτικές υπέρ της μητρότητας θα πρέπει γενικώς να συμβαδίζουν με τις πολιτικές υπέρ της οικογένειας και της γεννητικότητας, κυρίως σε μια εποχή όπου η κρίση της γήρανσης του ευρωπαϊκού πληθυσμού εξωθεί τα κράτη μέλη να ασχοληθούν όλο και περισσότερο με αυτή την υπόθεση.
<P>
Επί τη ευκαιρία αυτή θα εξετάσουμε επίσης ορισμένες τροπολογίες. Η θέση που θα υιοθετήσουμε θα καθορισθεί από την επίτευξη της ισορροπίας που εκτιμούμε ότι έχει επιτευχθεί σε αυτή την έκθεση. Αρα, δεν σκοπεύουμε να υποστηρίξουμε όλες τις τροπολογίες, εφόσον πιστεύουμε πως η ισορροπία που επιτεύχθηκε στην έκθεση θα διαταραχθεί με την ενσωμάτωση κάποιων προτάσεων που προβάλλονται σε συγκεκριμένες τροπολογίες. Απεναντίας, θα υποστηρίξουμε τις τροπολογίες που κατατέθηκαν από τους βρετανούς Συντηρητικούς συναδέλφους μας, ιδίως αυτές του συναδέλφου Bushill-Matthews, ο οποίος εφιστά την προσοχή στο πρόβλημα των μικρών και μεσαίων επιχειρήσεων, που νομίζουμε ότι πρέπει να ληφθούν υπόψη στο πλαίσιο των κανονιστικών ρυθμίσεων, τόσο σε κοινοτικό όσο και σε εθνικό επίπεδο.
<P>
Από την άλλη μεριά, όμως, θα χαιρόμασταν εάν οι βρετανοί Συντηρητικοί υποστήριζαν την έκθεση, διότι εάν μεν είναι γεγονός ότι κάποια συμπεράσματα της πορτογαλικής Προεδρίας υπογραμμίζουν αυτό το ζήτημα, θα ήθελα επιπλέον να επισημάνω ότι στο τελικό κείμενο της Συνόδου Κορυφής της Feira, στην παράγραφο 36, δίδεται έμφαση στη σημασία της κοινωνικής ευθύνης των επιχειρήσεων. Και εμείς, οι πορτογάλοι Χριστιανοδημοκράτες και Συντηρητικοί, προσδίδουμε μεγάλη σημασία σε αυτό το θέμα: θεωρούμε ότι και οι επιχειρήσεις επωμίζονται ένα μερίδιο κοινωνικής ευθύνης, στο οποίο οφείλουν να ανταποκριθούν εμπράκτως.
<P>
Δεν μου μένει παρά να επισημάνω ότι θα επιθυμούσαμε να γίνουν κάποιες χωριστές ψηφοφορίες με σκοπό τη βελτίωση του κειμένου της έκθεσης, στα σημεία όπου κατά τη γνώμη μας έχουν παρεισδύσει κάποιες προπετείς απόψεις. Δεν μπορούμε να αντιληφθούμε την εγκυμοσύνη σαν μια κατάσταση που χρήζει κοινωνικών παροχών. Αυτό είναι ένα σημείο, μεταξύ άλλων, όπου θα επιθυμούσαμε μια χωριστή ψηφοφορία με στόχο τη βελτίωση της έκθεσης. Τέλος, απευθύνω έκκληση σε όλους τους Χριστιανοδημοκράτες ώστε να υποστηρίξουν την παρούσα έκθεση της Σοσιαλίστριας συναδέλφου μου.

<SPEAKER ID=68 LANGUAGE="PT" NAME="Reis">
Κύριε Πρόεδρε, θα ήθελα ευθύς εξ αρχής να εκφράσω τη δυσαρέσκειά μου για την αδράνεια της Επιτροπής, η οποία μέχρι σήμερα δεν προέβη σε καμία ενέργεια με στόχο την αναθεώρηση, την αξιολόγηση και την κοινοποίηση της οδηγίας 92/85 περί προστασίας της μητρότητας. Παρ' όλα αυτά, ενώ καυτηριάζω τις σημαντικές ζημίες που υπέστησαν οι γυναίκες μητέρες συνεπεία αυτής της παράλειψης, θεωρώ ότι ουδέν κακόν αμιγές καλού, και η παρούσα έκθεση, που εκπονήθηκε με λαμπρό τρόπο από τη συνάδελφό μας Elisa Damiγo, είναι πράγματι ενδεικτική του ότι τα πράγματα μπορούν να εξελιχθούν καλά, εφόσον προσφέρεται τώρα η δυνατότητα στο Ευρωπαϊκό Κοινοβούλιο να προχωρήσει παραπέρα.
<P>
Η έκθεση αυτή αποσαφηνίζει έννοιες, προάγει την εναρμόνιση των κανόνων σε κοινοτική κλίμακα, εισάγει τον καταμερισμό των ευθυνών, λαμβάνει υπόψη της τους νέους κινδύνους που απορρέουν από τη σύγχρονη οργάνωση της εργασίας, αναζητεί κίνητρα ενόψει της αύξησης του πληθυσμού σε μια γερασμένη Ευρώπη και αντιμετωπίζει την εγκυμοσύνη σαν μια φυσιολογική κατάσταση της μητέρας, που πρέπει να γίνεται σεβαστή και να προστατεύεται.
<P>
Υπογραμμίζει και κατοχυρώνει ρητώς τα δικαιώματα των γυναικών ελεύθερων επαγγελματιών και όσων απασχολούνται με τηλεργασία, ενώ ταυτόχρονα δίδει έμφαση στην αυξημένη μέριμνα που πρέπει να υπάρχει για τις μονογονικές οικογένειες, περιπτώσεις που εμφανίζονται όλο και πιο συχνά στο ευρωπαϊκό τοπίο. Ο στόχος για αύξηση σε είκοσι εβδομάδες της περιόδου κατά την οποία θα χορηγείται άδεια μητρότητας είναι ένας φιλόδοξος στόχος που συνιστάται από τεχνικής σκοπιάς, ο οποίος θα πρέπει σταδιακά να εφαρμοστεί εμπράκτως, οπότε οφείλουμε να αρχίσουμε να διαμορφώνουμε τις οικονομικές προϋποθέσεις για την εφαρμογή του, καταμερίζοντας τα αντίστοιχα βάρη με αλληλέγγυο τρόπο ανάμεσα στα κράτη, τους εργοδοτικούς φορείς και τους εργαζόμενους. Έχει επίσης ουσιαστική σημασία, ενόψει της επίτευξης των προβαλλόμενων στόχων, να ενθαρρυνθεί η ανάπτυξη του διαλόγου και μια μεγαλύτερη διασύνδεση και συνεργασία ανάμεσα στους επαγγελματίες της υγείας και τους ειδικούς σε θέματα ασφάλειας και υγιεινής στους χώρους εργασίας, κατά τρόπο ώστε να καταλήξουμε να έχουμε ένα περιβάλλον εργασίας ευνοϊκότερο για την κατάσταση των εγκύων γυναικών.
<P>
Σε ό,τι αφορά τις υποψήφιες προς ένταξη χώρες, η Ευρωπαϊκή Κοινότητα θα πρέπει να επιδιώξει να κατοχυρώσει την αλληλεγγύη τους έτσι ώστε να επιτευχθεί, όσο το δυνατόν συντομότερα, μια ευαισθητοποίηση για την προώθηση των μέτρων που προβάλλονται σε αυτή την έκθεση, δεδομένου ότι στις χώρες εκείνες ενδέχεται να υπάρξουν μεγαλύτερες αντιστάσεις που θα μπορέσουν δυσκολότερα να ξεπεραστούν.
<P>
Τέλος, θα ήθελα να κρούσω τον κώδωνα του κινδύνου αναφορικά με το σημείο 9 της παρούσας έκθεσης, από τη στιγμή που τα μέτρα που προάγουν την προστασία της γυναίκας κατά τη μητρότητα, όπως οι ιδιαίτερα παρατεταμένες άδειες τοκετού, ενδέχεται να οδηγήσουν σε αρνητικά αποτελέσματα, μιας και οι εργοδότες θα θεωρούν ασύμφορη την πρόσληψη γυναικών και θα προτιμούν να προσλαμβάνουν άνδρες. Οφείλει, συνεπώς, η Επιτροπή να θέσει σε εφαρμογή ένα σύστημα εντοπισμού των κρουσμάτων απάτης και επιβολής αυστηρών κυρώσεων σε επιχειρήσεις που προβαίνουν σε παρόμοιες διακρίσεις.

<SPEAKER ID=69 NAME="Thorning-Schmidt">
Κύριε Πρόεδρε, η ψήφιση μιας οδηγίας δεν σημαίνει απαραίτητα ότι η πραγματικότητα θα αλλάξει ανάλογα προς τις επιθυμίες μας. Έχουμε εν προκειμένω ένα καλό παράδειγμα αυτού. Σύμφωνα με την αξιολόγηση της Επιτροπής η κατάσταση, όσον αφορά την ασφάλεια και την υγεία των εγκύων, μοιάζει αρκετά καλή, όμως αυτό φαίνεται μάλλον μόνο στα χαρτιά. Είναι όντως έτσι στην πραγματικότητα; Δεν είμαι βέβαιη για κάτι τέτοιο Οι ρυθμοί στην αγορά εργασίας είναι πιο φρενήρεις από ποτέ. Απαιτείται υψηλή αποτελεσματικότητα, οι γυναίκες πρέπει να εργάζονται σαν να μην είναι έγκυες, ακόμη κι όταν είναι. Αυτό προκαλεί άγχος και είναι ανθυγιεινό για την έγκυο και για το έμβρυο. Το γνωρίζουμε καλά και από έρευνες. Το Ευρωπαϊκό Κοινοβούλιο, το οποίο νομοθετεί, και εμείς ως αντιπρόσωποι του λαού απαιτούμε να μάθουμε εάν η νομοθεσία που θεσπίζουμε λειτουργεί τελικά στην πράξη. Πιστεύω ότι εδώ βλέπουμε ένα καλό παράδειγμα του πόσα λίγα κάνει η Επιτροπή στον συγκεκριμένο τομέα. Κατά συνέπεια το μήνυμα που θα στείλει το Κοινοβούλιο προς την Επιτροπή πρέπει να είναι ότι η δουλειά που έχει γίνει δεν είναι αρκετά καλή. Πρέπει να ξαναγίνει. Πρέπει να ξέρουμε εάν η νομοθεσία έχει αντίκρισμα. Οι εντελώς δικονομικές αναλύσεις της Επιτροπής δείχνουν εξάλλου ήδη από τώρα ότι υπάρχει ανάγκη για περαιτέρω προστασία. Θεωρώ ότι υπάρχει μεγαλύτερη ανάγκη να μάθουμε ποιες είναι οι αρμόζουσες παροχές, ενώ πρέπει επίσης να υπάρξουν αυστηρότεροι κανόνες κατά της απόλυσης στη διάρκεια της εγκυμοσύνης. Η Επιτροπή πρέπει να στρωθεί στη δουλειά πάλι από την αρχή και να υποβάλει τις αναγκαίες προτάσεις. Το ευρωπαϊκό κοινωνικό μοντέλο χαρακτηρίζεται από υψηλό επίπεδο προστασίας. Αυτός είναι ένας τομέας - κι αυτό το λέω απευθυνόμενη προς την Ομάδα των Φιλελευθέρων, η οποία έχει πάρει μια εντελώς διαφορετική άποψη - όπου η ΕΕ πρέπει να ασκήσει μεγάλη επιρροή. Δεν πρέπει να επαφίεται στο κάθε κράτος μέλος μεμονωμένα. Η συμμετοχή των γυναικών στην αγορά εργασίας αποτελεί προϋπόθεση για να πετύχουμε τους φιλόδοξους στόχους που θέσαμε όσον αφορά την απασχόληση και τον εκσυγχρονισμό του ευρωπαϊκού κοινωνικού μοντέλου. Κατά συνέπεια, ο εκσυγχρονισμός και οι προσπάθειες στον προκείμενο τομέα είναι ουσιώδεις και δεν μπορούμε να τα αφήσουμε στα κράτη μέλη. Πρέπει να μεριμνήσει από κοινού η Ευρώπη.

<SPEAKER ID=70 LANGUAGE="SV" NAME="Olle Schmidt">
Κύριε Πρόεδρε, σήμερα, πολλές γυναίκες υπόκεινται σε διακρίσεις στους χώρους της εργασίας τους. Γνωρίζουμε ότι πολλές χάνουν τις δουλειές τους όταν μένουν έγκυες. Αυτό είναι εντελώς απαράδεκτο! Η έκθεση Damiγo περιέχει πολλές καλές προτάσεις, όμως, εμείς οι Σουηδοί Φιλελεύθεροι, έχουμε, ωστόσο, αντιρρήσεις κατ' αρχήν σε σχέση με την έκθεση. Θέλω να πω στον εκπρόσωπο της Ομάδας μου, ο οποίος μόλις προηγουμένως ομιλούσε εδώ, ότι σε αυτό το Κοινοβούλιο θα έπρεπε να διερωτώμαστε συχνότερα το εξής: με τι θα πρέπει, πραγματικά, να ασχολείται το Ευρωπαϊκό Κοινοβούλιο; Σε πόσο βάθος θα πρέπει να προχωράμε στις λεπτομέρειες; Πιστεύουμε στην αρχή της επικουρικότητας, δηλαδή, ότι οι αποφάσεις θα πρέπει να λαμβάνονται όσο το δυνατόν πλησιέστερα σε αυτούς τους οποίους αφορούν.
<P>
Η κοινωνική πολιτική είναι ένας τομέας όπου οι αρμοδιότητες της ΕΕ πρέπει να είναι περιορισμένες, εκτός των περιπτώσεων που αφορούν την ελεύθερη κυκλοφορία των πολιτών στην Ένωση. Κάθε κράτος μέλος πρέπει να έχει την πλήρη ευθύνη και δικαίωμα να αποφασίζει μόνο του για το δικό του κοινωνικό σύστημα προστασίας. Η γονική άδεια και το επίδομα γονικής αδείας αποτελούν παραδείγματα θεμάτων τα οποία δεν είναι άμεσα υπερεθνικά. Δεν πιστεύουμε σε μια λεπτομερή κοινή ευρωπαϊκή νομοθεσία στον κοινωνικό τομέα. Ωστόσο, αυτό δεν εμποδίζει να υπάρχει συνεργασία και ανταλλαγή ιδεών μεταξύ των κρατών μελών στον κοινωνικό τομέα.
<P>
Στην έκθεση Damiγo συναντώνται από τη μία δικαιολογημένα αιτήματα για παροχή ενός καλού επιπέδου ασφάλειας για τις εργαζόμενες σε ολόκληρη την Ευρώπη, προϋποθέσεις για τη βελτίωση της κυκλοφορίας και τη βελτίωση της αποτελεσματικότητας της ενιαίας αγοράς, και από την άλλη προϋποθέσεις για το δικαίωμα λήψης αποφάσεων σε εθνικό επίπεδο, όσον αφορά λεπτομέρειες του κοινωνικοπολιτικού συστήματος. Εδώ, η έκθεση παρουσιάζει μια ανισορροπία.
<P>
Η τελευταία ερώτησή μου είναι η εξής: γιατί πρέπει να αποφασίσει το Ευρωπαϊκό Κοινοβούλιο ότι σε ολόκληρη την Ευρώπη κάθε γυναίκα θα πρέπει να παίρνει άδεια οκτώ εβδομάδων όταν έχει γεννήσει παιδί; Γνωρίζω πολλές γυναίκες που έχουν επιστρέψει στις εργασίες τους σε μικρότερο χρονικό διάστημα - πρέπει να ισχύει η ελευθερία της επιλογής!

<SPEAKER ID=71 LANGUAGE="PT" NAME="Figueiredo">
Κύριε Πρόεδρε, είναι δικαιολογημένη η κριτική που ασκεί στην Επιτροπή η κ. Elisa Damiγo, η συντάκτρια της παρούσας έκθεσης, για τις καθυστερήσεις κατά τη διαδικασία αναθεώρησης της ισχύουσας οδηγίας. Είναι θετικό το ότι η εισηγήτρια εκφράζει τη λύπη της για το γεγονός ότι η Επιτροπή δεν τήρησε το σαφές χρονοδιάγραμμα που όριζε η οδηγία και δεν προέβη σε αξιολόγηση της εφαρμογής και της αποτελεσματικότητάς της, ενώ εμμένει στην ανάγκη για επείγουσα υποβολή μιας πρότασης αναθεώρησης, στο πλαίσιο της οποίας προτείνει μια σειρά μέτρων, που επί της ουσίας υποστηρίζουμε και με τα οποία συμφωνούμε.
<P>
Εξάλλου, κατά τη συζήτηση που διεξήχθη στις κοινοβουλευτικές επιτροπές, καταθέσαμε διάφορες τροπολογίες που σκοπό είχαν τη διασφάλιση του δεσμευτικού δικαιώματος διακοπής της εργασίας για θηλασμό, την εξάλειψη των διακρίσεων σε βάρος των εγκύων, λεχώνων και γαλουχουσών εργαζόμενων γυναικών, ιδίως όσον αφορά το ύψος του μισθού, τη δυνατότητα ανεμπόδιστης σταδιοδρομίας και εξασφάλισης της θέσης εργασίας, εφιστώντας ειδικότερα την προσοχή στην κατάσταση των εργαζόμενων γυναικών με σύμβαση ορισμένου χρόνου ή με άτυπες συμβάσεις εργασίας.
<P>
Σε γενικές γραμμές, οι προτάσεις μας έγιναν αποδεκτές, με εξαίρεση την τροπολογία που ζητούσε την καταβολή επιδόματος κατά τη διάρκεια διακοπής της δραστηριότητας και κατά την άδεια μητρότητας, το οποίο πρέπει να αντιστοιχεί στο 100% του προηγούμενου μισθού και να λαμβάνεται υπόψη για τον υπολογισμό του ύψους της σύνταξης. Ελπίζω ότι το Κοινοβούλιο θα αποδεχθεί την παραπάνω τροπολογία.

<SPEAKER ID=72 LANGUAGE="IT" NAME="Nobilia">
Κύριε Πρόεδρε, εάν η πρόθεση της Επιτροπής επί του θέματος ήταν να βελτιώσει πραγματικά την ασφάλεια και την υγεία των εγκύων ή λεχώνων εργαζομένων, μπορούμε να πούμε ότι δεν επέτυχε το στόχο της. Είναι δύο, πράγματι, τα προφανή κενά της έκθεσής της: η καθυστέρηση και ο περιορισμός. Η έκθεση θα έπρεπε να είχε δει το φως ήδη από το 1997 αλλά, παρότι καθυστέρησε, θα έπρεπε τουλάχιστον να βρει λύση στην όχι και τόσο σαφή διατύπωση ορισμένων άρθρων της οδηγίας, και να διευκρινίσει επίσης τις τόσες πολλές αόριστες έννοιες που προκάλεσαν πολλαπλές ερμηνείες. Χωρίς να μιλήσω, μεταξύ των διαφόρων χρήσιμων στοιχείων που απουσιάζουν, για τα πορίσματα των ερωτηματολογίων που απεστάλησαν στα κράτη μέλη, καθώς και για τα αποτελέσματα του νομοθετικού συντονισμού και των σχετικών δραστηριοτήτων από την πλευρά του Ευρωπαϊκού Κέντρου Τυποποίησης.
<P>
Ήδη από το 1992, το Ευρωπαϊκό Κοινοβούλιο θεωρούσε αναγκαία την αναθεώρηση εκείνης της οδηγίας, γι' αυτό σήμερα, δεδομένης της ανάγκης για μια κοινωνική οικονομία της αγοράς, είναι αποδεκτοί οι στόχοι της έκθεσης της συναδέλφου Damiγo: η σύνδεση των πολιτικών για τη μητρότητα με την οικογενειακή πολιτική και η εξάλειψη των αοριστιών με την επίτευξη μιας συγκεκριμένης, σημαντικής βελτίωσης στα δικαιώματα των εγκύων και λεχώνων εργαζομένων.

<SPEAKER ID=73 NAME="Avilιs Perea">
Κύριε Πρόεδρε, κυρία Αντιπρόεδρε της Επιτροπής, η ενσωμάτωση των γυναικών στην αγορά εργασίας οδηγεί σε δεδομένη στιγμή στο να συμπέσει ο εργασιακός τους βίος με μια εγκυμοσύνη, πράγμα που ενίοτε τις υποχρεώνει να λάβουν συμπληρωματικές άδειες προκειμένου να μην διακινδυνέψουν την υγεία τους, ούτε την υγεία του εμβρύου. Η εγκυμοσύνη είναι μια φυσική κατάσταση της γυναίκας που η κοινωνία πρέπει να τη σεβαστεί, να τη στηρίξει, να την προστατέψει.
<P>
Η κοινωνία πρέπει να φροντίσει ιδιαίτερα την εργαζόμενη μητέρα παρέχοντάς της τη μονιμότητα της θέσης εργασίας της. Η ενσωμάτωση των γυναικών στον κόσμο της εργασίας είναι μια οριστική πραγματικότητα και δεν πρέπει οι γυναίκες να οδηγούνται σε μια κατάσταση, όπου να πρέπει να επιλέξουν ανάμεσα στο να έχουν παιδιά ή να διατηρήσουν τη θέση εργασίας τους λόγω των επιπλοκών που μια εγκυμοσύνη θα μπορούσε να τους δημιουργήσει.
<P>
Η γήρανση του πληθυσμού, με κοινό χαμηλό ποσοστό γεννήσεων στην Ευρωπαϊκή Ένωση, το καθιστά ως γεγονός μείζονος σημασίας για όλους τους κοινωνικούς φορείς. Τόσης σημασίας όπως η προστασία της εγκύου αποτελεί η διευκόλυνση του μητρικού θηλασμού, που είναι ευεργετική τόσο για την υγεία της μητέρας, όσο και για εκείνη του βρέφους. Η προστασία της μητρότητας και ο μητρικός θηλασμός δεν μπορούν να θεωρηθούν ως άνιση μεταχείριση μεταξύ ανδρών και γυναικών, δεδομένου ότι η μητρότητα είναι αποκλειστική ιδιότητα των γυναικών και είναι η γυναίκα εκείνη που πρέπει να προστατευθεί, ανεξαρτήτως του γεγονότος ότι από τμήμα της γονικής άδειας μπορούν να επωφεληθούν οι άντρες.
<P>
Τα κράτη μέλη πρέπει να αναλάβουν τις ενδεχόμενες αρνητικές συνέπειες αυτής της οδηγίας ενθαρρύνοντας τη σύναψη συμβάσεων μεταξύ των επιχειρηματιών και των νέων γυναικών, απαλλάσσοντάς τους από κοινωνικές δαπάνες στη διάρκεια της γονικής άδειας. Η οδηγία πρέπει να περιλάβει ελάχιστη άδεια 20 εβδομάδων, με υποχρεωτική περίοδο τουλάχιστον 8 εβδομάδων μετά τη γέννα. Πρέπει να εγγυηθούμε ελάχιστο μισθό 80% χωρίς απώλεια των αντίστοιχων συνταξιοδοτικών δικαιωμάτων. Η απαγόρευση της απόλυσης στη διάρκεια της εγκυμοσύνης πρέπει να εφαρμοστεί αυστηρά. Η εγκυμοσύνη δεν πρέπει σε καμία περίπτωση να αποτελέσει αιτία διακρίσεων κατά των γυναικών.

<SPEAKER ID=74 NAME="Izquierdo Rojo">
Η Επιτροπή για τα Δικαιώματα της Γυναίκας καταγγέλλει ομόφωνα στη γνωμοδότησή της την καθυστέρηση της Επιτροπής, σοβαρότερη διαπίστωση μάλιστα εάν ληφθεί υπόψη ότι ξεκινά από το 1992 έως το 2000, που είναι η περίοδος που επήλθαν οι μεγαλύτερες αλλαγές στην πρόσβαση των γυναικών στην εργασία.
<P>
Επιπροσθέτως, πιστεύουμε ότι αυτή η αδυναμία στο κανονιστικό πλαίσιο ενδεχομένως να ενθαρρύνει ένα πολύ σοβαρό φαινόμενο, που εμφανίζεται μεταξύ των νέων, την εγκατάλειψη της μητρότητας.
<P>
Ζητούμε από την Επιτροπή, πριν από το τέλος του 2000, να καταθέσει τροπολογία της οδηγίας 92/85/ΕΟΚ και η εν λόγω οδηγία να εφαρμόζεται για κάθε έγκυο εργαζομένη, σε όλους τους τομείς και σε όλα τα επαγγέλματα, χωρίς εξαιρέσεις και όρους.
<P>
Ο νέος κανονισμός πρέπει να είναι σαφής και προωθημένος. Πρέπει να συνεκτιμά τις νέες εργασιακές συνθήκες, καθώς και τη νέα οικογενειακή κατάσταση των μονογονικών οικογενειών. Η έγκυος εργαζομένη πρέπει να διαθέτει επαρκή προστασία, ενδεδειγμένη για την κατάστασή της, αυτό όμως δεν μπορεί να συνεπάγεται ούτε διάκριση ούτε μείωση των εργασιακών της ευκαιριών, αλλά το αντίθετο.
<P>
Πρέπει να φανούμε ικανοί να λάβουμε ενδεδειγμένα μέτρα προκειμένου ο θηλασμός να είναι συμβατός με την εργασία. Όντως, κύριε Πρόεδρε, στις μέρες μας, στη σημερινή Ευρώπη, δεν επιτρέπεται το διαζύγιο των γυναικών από την εργασία τους, πόσο μάλλον το διαζύγιο των γυναικών από τη μητρότητα.

<SPEAKER ID=75 LANGUAGE="EN" NAME="Bushill-Matthews">
Κύριε Πρόεδρε, η έκθεση της Επιτροπής, την οποία έχω διαβάσει εξονυχιστικά, αναφέρει: "Σε γενικές γραμμές η οδηγία 92/85/ΕΟΚ έχει εφαρμοστεί σωστά από τα κράτη μέλη και αυτό αντικατοπτρίζεται στον μικρό αριθμό καταγγελιών για τα δικαιώματα των εγκύων εργαζομένων που έλαβε η Επιτροπή";. Η εισηγήτρια το έχει αγνοήσει αυτό, λέγοντας ουσιαστικά ότι είναι άσχετο, υποστηρίζοντας ότι η αρχική πρόταση οδηγίας δεν ικανοποίησε τους στόχους της.
<P>
Μου αρέσουν κάποιες από τις προτάσεις στην έκθεσή της. Τη συγχαίρω για τον ενθουσιασμό με τον οποίο επιδίωξε την υλοποίηση των στόχων του προγράμματος εργασιών της. Αλλά γενικά δεν πρόκειται για ένα πρόγραμμα εργασιών για την υγεία και την ασφάλεια. Είναι σε μεγάλο βαθμό ένα παραδοσιακό σοσιαλιστικό πρόγραμμα.
<P>
Πρώτον, σκοπός της έκθεσής της είναι να εναρμονίσει την κοινωνική πολιτική σε όλη την Ευρωπαϊκή Ένωση αντί να ρυθμίζονται οι λεπτομέρειες από τα κράτη μέλη - μια άποψη που υποστήριξε δυναμικά ο κύριος Olle Schmidt νωρίτερα σε αυτή τη συζήτηση. Δεύτερον, θέλει να βελτιώσει τους όρους και τις συνθήκες απασχόλησης για τις έγκυες εργαζόμενες και τις νέες μητέρες παρέχοντας επιπλέον άδεια μητρότητας και καθορίζοντας ελάχιστα όρια απολαβών. Κανένα από αυτά δεν είναι πραγματικά ζήτημα υγείας και ασφάλειας. Προτείνει λύσεις για τις οποίες δεν υπάρχει πρόβλημα υγείας και ασφάλειας.
<P>
Ως βρετανοί Συντηρητικοί επιβεβαιώνουμε το ενδιαφέρον μας για την υγεία και την ασφάλεια όλων των εργαζομένων, ειδικά των ευάλωτων ομάδων. Επιβεβαιώνουμε τη δέσμευσή μας ως προς την επικουρικότητα, όσον αφορά τους όρους και τις συνθήκες απασχόλησης. Επιβεβαιώνουμε όμως επίσης το ενδιαφέρον μας να βοηθήσουμε περισσότερες γυναίκες να βρουν δουλειά αντί να θέτουμε μεγαλύτερα εμπόδια όσον αφορά την απασχόληση των γυναικών. Ως εκ τούτου, ζητούμε από το Κοινοβούλιο να απορρίψει την έκθεση.

<SPEAKER ID=76 LANGUAGE="DE" NAME="Grφner">
Κύριε Πρόεδρε, θέλω να συγχαρώ την κυρία Damiγo, η οποία ανέπτυξε αυτά τα σημαντικά αιτήματα στην έκθεσή της. Αντιθέτως, η Επιτροπή, στην έκθεση αξιολόγησης που υπέβαλε με σχεδόν 4 χρόνια καθυστέρηση, προσπάθησε να προσπεράσει τα ουσιώδη ζητήματα. Από το 1992, τα κράτη μέλη άφησαν να περάσουν ανεκμετάλλευτα σημαντικά χρόνια, στα οποία θα μπορούσαν να εισαγάγουν βελτιώσεις για εκατομμύρια γυναίκες και να εξοπλιστούν απέναντι στους νέους όρους πλαίσιο του αιώνα της πληροφόρησης. Πάρα πολλά παραθυράκια στην οδηγία, η μη κατοχυρωμένη αντιστροφή του βάρους της αποδείξεως, όπως και η έλλειψη διατάξεων για τις οικονομικές αποδοχές κάνουν εμφανή την επιτακτική ανάγκη βελτιώσεων. Για τους εργοδότες, οι κοινωνικές παροχές είναι παράγοντες κόστους, τους οποίους, ει δυνατόν, αποφεύγουν. Για πολλές γυναίκες, όμως, αυτό προφανώς σημαίνει ότι πρέπει να αποφασίσουν: ή δουλειά ή παιδιά. Οι βλέψεις τους για οικονομική ανεξαρτησία δεν πρέπει όμως να τις εξαναγκάζει στην επιλογή: ή καριέρα ή παιδιά. Η δυνατότητα επιλογής είναι ανθρώπινο δικαίωμα, τόσο για τις γυναίκες όσο και για τους άντρες, και ο συνδυασμός οικογένειας και επαγγέλματος αποτελεί κεντρικό σοσιαλδημοκρατικό αίτημα.
<P>
Η εγκυμοσύνη δεν είναι ασθένεια, και το γεγονός ότι οι εργαζόμενες στερούνται αποδοχών κατά την άδεια που προβλέπεται στο πλαίσιο προστασίας της μητρότητας, πρέπει να αλλάξει·όπως και το ότι η δυνάμει ικανότητα απόκτησης παιδιών λειτουργεί ως μειονέκτημα για το σύνολο των γυναικών στην αγορά εργασίας. Εδώ, το κοινοτικό δίκαιο πρέπει να αλλάξει. Η Επιτροπή για τα Δικαιώματα των Γυναικών και τις Ίσες Ευκαιρίες θα ηγηθεί της Ευρωπαϊκής Ένωσης στον αγώνα για την αύξηση της άδειας μητρότητας σε 20 εβδομάδες και για τον δραστικό περιορισμό των ειδικών διατάξεων σε τομείς όπως, για παράδειγμα, ο τομέας των ξενοδοχείων και εστιατορίων.
<P>
Σε περιπτώσεις εγκυμοσύνης υψηλού κινδύνου και πολλαπλών γεννήσεων απαιτείται ειδική βοήθεια, ενώ η υγεία των εγκύων γυναικών πρέπει να είναι σημαντική για τις κοινωνίες του 21ου αιώνα. Ελπίζω να είναι σημαντική και για τους συναδέλφους, οι οποίοι μιλούν ακατάσχετα μεταξύ τους. Πρέπει να διατυπώσουμε ομόφωνα το αίτημα αναθεώρησης της Σύμβασης αριθ. 103 της ΔΟΕ, ενώ για τις μικρές και τις μεσαίες επιχειρήσεις η βοήθεια θα πρέπει να ρυθμισθεί σε κάποιο άλλο σημείο - για παράδειγμα, στη Συνθήκη - και όχι σ' αυτή την οδηγία.

<SPEAKER ID=77 LANGUAGE="FR" NAME="Hermange">
Κύριε Πρόεδρε, το κείμενο αυτό είναι σημαντικό καθώς η σχετική νομοθεσία ενέχει ουσιαστικές συνέπειες για την ευημερία των γυναικών και των παιδιών, δηλαδή για το μέλλον της κοινωνίας μας.
<P>
Από αυτή την άποψη, μας προκαλεί έκπληξη το γεγονός ότι η Επιτροπή χρειάστηκε να περιμένει ένα τόσο μεγάλο χρονικό διάστημα για να μας παρουσιάσει την έκθεση αξιολόγησής της για την εφαρμογή της οδηγίας αυτής και των προτάσεων για την βελτίωση των συνθηκών λήψης άδειας μητρότητας. Θεωρώ ότι στα πλαίσια της πρότασης αυτής για αναθεώρηση της οδηγίας που ζητούμε από την Επιτροπή να παρουσιάσει σε σύντομο χρονικό διάστημα, είναι σημαντικό να διαφυλαχθεί η ουσία τριών θεμελιωδών αρχών για την γυναίκα και την κύηση: απαγόρευση απόλυσεων των εγκύων ή γυναικών σε άδεια μητρότητας, δικαίωμα λήψης ελάχιστης υποχρεωτικής άδειας και καταβολή αποδοχών για την εν λόγω άδεια, οι οποίες θα συνυπολογισθούν στα συνταξιοδοτικά δικαιώματα.
<P>
Θεωρώ εξάλλου ότι αυτή η νέα οδηγία θα πρέπει να περιλαμβάνει ουσιαστικές βελτιώσεις, ιδιαίτερα την παροχή της δυνατότητας σε κάθε γυναίκα λήψης άδειας μητρότητας που θα ανέρχεται σε 20 εβδομάδες, χωρίς η εν λόγω υπάλληλος να είναι υποχρεωμένη να λάβει την άδεια αυτή στο σύνολό της, αλλά με υποχρέωση του εργοδότη να προτείνει τη λήψη της άδειας αυτής και να παραχωρήσει υποχρεωτικά ένα διάστημα τουλάχιστον οκτώ εβδομάδων μετά τον τοκετό, προκειμένου να ευνοηθεί η ανάπτυξη του δεσμού μητέρας-παιδιού.
<P>
Όσον αφορά τις περιπτώσεις επικίνδυνων για την υγεία εγκυμοσύνων και τις περιπτώσεις γέννησης παιδιών με αναπηρίες, είναι προφανές ότι θα πρέπει να προβλεφθούν προσαρμοσμένες στις ανωτέρω περιπτώσεις προτάσεις, οι οποίες θα προσφέρουν, λαμβάνοντας υπόψη τις ιδιαιτερότητες κάθε περίπτωσης, παράταση της άδειας μητρότητας.
<P>
Όσον αφορά τον ορισμό των παροχών, θεωρώ ότι το ποσό που θα ορισθεί, θα πρέπει να ανέρχεται τουλάχιστον στο 80% του προ της εγκυμοσύνης μισθού, ακόμα και κατά τον ορισμό των συνταξιοδοτικών δικαιωμάτων. Τέλος, θα ήταν καλό το κείμενο αυτό να ενισχύσει την επίσημη απαγόρευση των απολύσεων κατά την εγκυμοσύνη και την άδεια τοκετού.

<SPEAKER ID=78 LANGUAGE="IT" NAME="Mantovani">
Κύριε Πρόεδρε, συγχαίρω την εισηγήτρια για την εργασία που επιτέλεσε για την προστασία της γυναίκας σε μια ιδιαίτερη στιγμή της ζωής της, όπως εκείνη της εγκυμοσύνης και της μητρότητας. Αποτελεί σίγουρα ένα βήμα προόδου, όχι μόνο υπέρ της γυναίκας γενικά, αλλά και για την υπεράσπιση του δικαιώματος στην οικογένεια και την προάσπιση των βασικών αξιών της.
<P>
Το Ευρωπαϊκό Λαϊκό Κόμμα υποστήριξε πάντοτε ότι η έννοια της οικογένειας, θεωρούμενης ως θεμελιώδη πυρήνα της κοινωνίας, είναι η βάση για το ευρωπαϊκό οικοδόμημα και οι χριστιανικές αξίες από τις οποίες εμπνέεται επιβάλλουν το σεβασμό της. Σε μια στιγμή, έπειτα, κατά την οποία η Ευρώπη παρουσιάζει δημογραφικά προβλήματα, είναι αναγκαίο τα θεσμικά όργανα να αποστείλουν ένα ισχυρό μήνυμα ώστε να καθησυχάσουν τις γυναίκες που εργάζονται, οι οποίες πρέπει να έχουν την επαρκή ηρεμία και τις εγγυήσεις που είναι απαραίτητες ώστε να επιλέξουν να γίνουν μητέρες. Να γιατί είναι αναγκαίο να έχουν στη διάθεσή τους μια κατάλληλη περίοδο αποχής από την εργασία πριν από τον τοκετό και ακόμα περισσότερο μετά, παρουσία ενός παιδιού που πρέπει να θηλάσουν, να μεγαλώσουν και να εκπαιδεύσουν. Το επίδομα συνεπώς κατά την περίοδο αυτή δεν πρέπει να υποστεί ιδιαίτερες περικοπές και πολύ λιγότερο μπορούν να υποστούν περικοπές οι συνταξιοδοτικές παροχές. Προσθέτω ότι, επί του προκειμένου, πρέπει να εξασφαλίζονται και οι ελεύθερες επαγγελματίες μέσω ενός δικαιώματος για επίδομα, του οποίου η κάλυψη μπορεί να γίνεται από εθνικά τομεακά ταμεία με βάση το σύστημα των εισφορών.
<P>
Εκφράζω, τέλος, τη σύμφωνη γνώμη μου σχετικά με την απαγόρευση απόλυσης της γυναίκας κατά τη διάρκεια αυτής της περιόδου, μαζί με το γεγονός ότι οι δαπάνες που προκύπτουν από τα επιδόματα που προορίζονται για μια εργαζόμενη μητέρα δε βαρύνουν άμεσα την ιδιωτική επιχείρηση στην οποία εργάζεται, αλλά αναλαμβάνονται εξ ολοκλήρου από τους εθνικούς οργανισμούς, ούτως ώστε να αποφευχθούν τόσο οι αρνητικές επιπτώσεις που μπορεί να υπάρξουν για μια γυναίκα στην αγορά εργασίας όσο και οι πρακτικές που προκαλούν διακρίσεις.

<SPEAKER ID=79 NAME="Πρόεδρος">
Κυρίες και κύριοι βουλευτές σας παρακαλώ λίγη ησυχία, όχι θρησκευτική, αλλά κοινοβουλευτική, προκειμένου να μπορέσουμε να ακούσουμε με προσοχή την Επίτροπο κ. De Palacio.

<SPEAKER ID=80 NAME="De Palacio">
Κύριε Πρόεδρε, θέλω καταρχάς να ευχαριστήσω την κ. Damiγo για την εξαίρετη έκθεση που εκπόνησε, παρά το γεγονός ότι εμπεριέχει σειρά επικρίσεων αναφορικά με τις ενέργειες της Επιτροπής. Επικρίσεων που πρέπει να αποδεχθώ, διότι αποτελούν γεγονός, βασίζονται σε πραγματικά γεγονότα. Πρέπει όμως να προβάλω μια δικαιολογία και να δώσω μια εξήγηση. Για την εκπόνηση του κειμένου της, η Επιτροπή χρειάστηκε να βασιστεί στα έγγραφα που διαβιβάστηκαν από τα διάφορα κράτη μέλη, και δυστυχώς, αυτά τα έγγραφα δεν διαβιβάστηκαν με όλη την ταχύτητα και ευέλικτη ανταπόκριση που θα επιθυμούσε η Επιτροπή. Αυτό το γεγονός εξηγεί την καθυστέρηση στην υποβολή.
<P>
Προφανώς, η Επιτροπή συμμερίζεται πλήρως το ενδιαφέρον του Κοινοβουλίου για τη βελτίωση της προστασίας των εγκύων εργαζομένων, καθώς και αυτών που πρόκειται να γεννήσουν.
<P>
Η κοινοτική νομοθεσία και η νομολογία του Δικαστηρίου των Ευρωπαϊκών Κοινοτήτων μας παρέχουν ακόμη ένα επαρκές πλαίσιο, αν και αναμφίβολα πρόκειται για καίρια στοιχεία προκειμένου να συνεχίσουμε να ενισχύσουμε την ουσιαστική πτυχή της διασφάλισης των δικαιωμάτων των εργαζομένων γυναικών σε περίπτωση εγκυμοσύνης.
<P>
Η οδηγία 92/85 εγκρίθηκε πριν από τη Συνθήκη του Αμστερνταμ. Αντιλαμβανόμαστε ότι ακριβώς τώρα, μετά τη Συνθήκη, μπορούμε να προχωρήσουμε ακόμη πιο πέρα και να κάνουμε μερικά θετικά βήματα. Αυτό είναι εκείνο που επιδιώκουμε και για τον λόγο αυτό πρόκειται να ετοιμάσουμε μια συμπληρωματική έκθεση σχετικά με την εφαρμογή της οδηγίας, έκθεση που θα υποβάλουμε το 2002.
<P>
Όπως πολύ καλά γνωρίζει το Σώμα, η Επιτροπή ενέκρινε την περασμένη βδομάδα τη νέα κοινωνική της ατζέντα για την περίοδο 2000-2005 και σε αυτό το πλαίσιο είναι που ευελπιστούμε να δώσουμε την ενδεδειγμένη λύση, όχι μόνο σε αυτό το συγκεκριμένο πρόβλημα, αλλά και σε μια ολόκληρη σειρά ζητημάτων.

<SPEAKER ID=81 LANGUAGE="NL" NAME="Staes">
Κύριε Πρόεδρε, είναι η τελευταία φορά αυτή την εβδομάδα που θα συνεδριάσουμε μαζικά σε αυτή την αίθουσα. Θα ήθελα να επιστήσω την προσοχή σας και την προσοχή των συναδέλφων σε ένα πολύ λυπηρό γεγονός. Το Κοινοβούλιο έχει πολύ καλή φήμη στον Τύπο, διότι κατορθώσαμε εδώ και 20 χρόνια να κάνουμε δις ημερησίως μία ανακοίνωση Τύπου χάριν των δημοσιογράφων.
<P>
Τώρα τροποποιήθηκε το σχετικό σύστημα. Είδα πώς εφαρμόσθηκε το σύστημα κατά την τελευταία εβδομάδα. Η ανακοίνωση Τύπου σχετικά με το μνημόσυνο του πρώην προέδρου Pflimlin εκδόθηκε μόλις στις 23.22 το βράδυ της Δευτέρας. Η έκθεση σχετικά με τη Διάσκεψη Κορυφής της Feira δόθηκε στη δημοσιότητα την Τρίτη το πρωί. Η έκθεση σχετικά με τη συνεδρίαση για την απαλλαγή που έγινε την Τρίτη το πρωί δόθηκε στη δημοσιότητα στις 21.12 το βράδυ. Η έκθεση για τη συζήτηση που κάναμε για τη Ζιμπάμπουε την Τρίτη το απόγευμα δημοσιεύθηκε στις 22.55 το βράδυ. Η έκθεση για την Ευρωπαϊκή Κεντρική Τράπεζα, θέμα που συζητήθηκε την Τετάρτη το πρωί, δημοσιεύθηκε στις 20.00 της ίδιας μέρας. Η βραδύτητα αυτή καθιστά εντελώς άχρηστη για τους δημοσιογράφους της ανακοίνωση Τύπου. Την ώρα που δίνονται στη δημοσιότητα οι ανακοινώσεις Τύπου οι συντάξεις των εφημερίδων έχουν ήδη κλείσει και οι ανακοινώσεις αναφέρονται πλέον σε παλιές ειδήσεις.
<P>
Θα σας παρακαλούσα, κύριε Πρόεδρε, να επιστρέψετε στο παλιό σύστημα και να μεριμνήσετε, ούτως ώστε οι καθημερινές ανακοινώσεις Τύπου όχι μόνο να δίνονται εγκαίρως, αλλά και να περιέχουν μία πλήρη επισκόπηση των συζητήσεων, αποκεντρωμένες ανά γλώσσα. Θα σας παρακαλούσα να ζητήσετε από το Προεδρείο να σκεφθεί σοβαρά το ζήτημα και να επανέλθει στην απόφαση που είχε λάβει κατά το παρελθόν.

<SPEAKER ID=82 NAME="Πρόεδρος">
Αξιότιμε συνάδελφε, οι παρατηρήσεις σας θα διαβιβαστούν φυσικά στις υπηρεσίες μας, ούτως ώστε να μπορέσουμε να κάνουμε τη δουλειά μας κατά τον καλύτερο δυνατό τρόπο.
<P>
  

<SPEAKER ID=83 LANGUAGE="EN" NAME="Atkins">
Κύριε Πρόεδρε, σχετικά με ένα διαδικαστικό θέμα· λυπάμαι που καθυστερώ το Κοινοβούλιο ενώ ξέρω ότι πρέπει να διεξαχθεί ένας μεγάλος αριθμός ψηφοφοριών.
<P>
Έχω μόλις διαπιστώσει από την ημερήσια διάταξη ότι η ψηφοφορία για την έκθεσή μου πρόκειται να διεξαχθεί τελευταία. Δεν ζητήθηκε η γνώμη μου για αυτό. Μάλιστα υπέδειξα νωρίτερα ότι αυτή έπρεπε να διεξαχθεί όσο το δυνατόν πιο νωρίς επειδή - και καθώς είμαι μεταξύ εκείνων που ασχολούνται με την πολιτική αεροπορία, το ξέρω αυτό καλύτερα από τους περισσότερους - υπάρχει μόνο μια πτήση για να επιστρέψω σπίτι μου. Και έτσι τώρα έχω αποκλειστεί! Απευθύνομαι λοιπόν στη μεγαλοψυχία του Κοινοβουλίου και αναρωτιέμαι αν θα ήταν δυνατόν να διεξαχθεί νωρίς και όχι αργά η ψηφοφορία για την έκθεση Atkins.

<SPEAKER ID=84 NAME="Πρόεδρος">
Σημειώνω το αίτημά σας.

<SPEAKER ID=85 LANGUAGE="DE" NAME="Mombaur">
Κύριε Πρόεδρε, αν πρόκειται να ικανοποιήσετε το αίτημα του συναδέλφου, προτείνω να ανακοινώσετε τη σειρά των ψηφοφοριών όπως αυτή προέκυψε χθες. Αυτό θα ήταν διαφορετικό!
<P>
(Χειροκροτήματα)

<SPEAKER ID=86 NAME="Πρόεδρος">
Κύριε Mombaur, δεν έκανα δεκτό το αίτημα του κυρίου Atkins, απλώς το κατέγραψα. Υπάρχει μια καθορισμένη σειρά ψηφοφοριών, την οποία θα ακολουθήσω, και λυπάμαι εάν ορισμένες από αυτές τις εκθέσεις δε θα ψηφιστούν σήμερα το πρωί αλλά το απόγευμα.
<P>
Προχωρούμε τώρα στην ψηφοφορία.

<CHAPTER ID=6>
ΨΗΦΟΦΟΡIΕΣ
<SPEAKER ID=87 LANGUAGE="NL" NAME="πρόταση κανονισμού του Συμβουλίου για την τροποποίηση του κανονισμού (ΕΚ) αριθ. 1251/1999 που αφορά τη θέσπιση καθεστώτος στήριξης των παραγωγών ορισμένων αροτραίων καλλιεργειών, για την υπαγωγή σε αυτό του λίνου και της κάνναβης που προορίζονται για την παραγωγή ινών">

<P>
[COM(1999) 576 - C5-0280/1999 - 1999/0236(CNS)]
<P>
και την πρόταση κανονισμού του Συμβουλίου που αφορά την κοινή οργάνωση αγοράς στον τομέα του λίνου και της κάνναβης που προορίζονται για την παραγωγή ινών
<P>
[COM(1999) 576 - C5-0281/1999 - 1999/0237(CNS)]
<P>
Maat (PPE-DE). (NL) Κύριε Πρόεδρε, το ζήτημα είναι ότι έχει υποβληθεί συμβιβαστική πρόταση και γι' αυτό θα ήθελα να ρωτήσω σχετικά την Επιτροπή, διότι αυτή η συμβιβαστική πρόταση, απ' ό,τι αποδείχθηκε, έχει αρνητικότερες συνέπειες για τους παλαιότερους καλλιεργητές λίνου στην Ευρώπη, σε σχέση με την υπόλοιπη Ευρώπη, από ό,τι η πρόταση της Επιτροπής. Πιστεύω ότι είναι άδικο κάτι τέτοιο, διότι αυτή η ομάδα δεν ευθύνεται για το πρόβλημα ούτε της διεύρυνσης της καλλιέργειας ούτε της παράβασης της ισχύουσας ρύθμισης. Θα ήθελα να μου πει η Επιτροπή, καθώς πρόκειται για μία συμβιβαστική πρόταση με τη δική της θέση, εάν α) η Επιτροπή είναι διατεθειμένη να εφαρμόσει την τροπολογία 51, η οποία προστέθηκε στη συμβιβαστική πρόταση και β) εάν η Επιτροπή είναι διατεθειμένη να συζητήσει με το Συμβούλιο την ιδιαίτερη θέση των καλλιεργητών λίνου του Βελγίου, των Κάτω Χωρών και της βόρειας Γαλλίας. Με ένα μικρό ποσό ύψους 3 εκατ. ευρώ μπορεί να αντιμετωπισθούν τα προβλήματά τους και θα παρακαλούσα θερμά την Επιτροπή να δώσει ιδιαίτερη προσοχή στο ζήτημα. Παρακαλώ απαντήστε στα δύο ερωτήματά μου.

<SPEAKER ID=88 LANGUAGE="DE" NAME="Graefe zu Baringdorf">
Κύριε Πρόεδρε, το είπατε ήδη: διεξάγεται ψηφοφορία επί των συμβιβαστικών τροπολογιών, οι οποίες διατυπώθηκαν στο πλαίσιο ανεπίσημων διαπραγματεύσεων με την Επιτροπή. Στις 16 Μαΐου αναπέμψαμε την έκθεση προς επανεξέταση στην επιτροπή, και στο μεσοδιάστημα μπορέσαμε να επιφέρουμε βελτιώσεις σε σημεία της έκθεσης. Με τον χειρισμό αυτό, το Κοινοβούλιο εξέφρασε εκ νέου την επιθυμία έναντι της Επιτροπής ότι θέλουμε να επιτύχουμε και στην Επιτροπή Γεωργίας, και στον γεωργικό τομέα, την πλήρη συναπόφαση. Αυτό το επιτύχαμε στην πράξη με τον χειρισμό αυτό. Θέλω να ευχαριστήσω την Επιτροπή για τη συνεργασία της στο πεδίο αυτό, και ελπίζω ότι η Επιτροπή θα υποστηρίξει στο Συμβούλιο τους συμβιβασμούς στους οποίους καταλήξαμε, έτσι ώστε μόνο ομόφωνα να μπορέσουν να αναπεμφθούν. Κατ' αυτόν τον τρόπο επιτύχαμε μια ισχυρή θέση σύμπραξης Επιτροπής και Κοινοβουλίου, που ελπίζω ότι θα αποτελέσει παράδειγμα και για την Διακυβερνητική Διάσκεψη στη Νίκαια.

<SPEAKER ID=89 LANGUAGE="DE" NAME="Schierhuber">
Κύριε Πρόεδρε, αξιότιμη Επιτροπή, αξιότιμοι συνάδελφοι, θέλω πραγματικά να ευχαριστήσω θερμά όχι μόνο την Επιτροπή, αλλά όλους τους συνεργάτες, όλους τους συναδέλφους στην Επιτροπή Γεωργίας, για το ότι μπορέσαμε εδώ να επεξεργασθούμε από κοινού αυτό το συμβιβασμό! Σας παρακαλώ να εγκρίνετε σήμερα αυτόν το φάκελο. Διαφορετικά το Συμβούλιο θα είναι σε θέση στις 16 και 17 Ιουλίου να αποφασίσει χωρίς τη θέση του Κοινοβουλίου, γιατί σύμφωνα με απόφαση του Δικαστηρίου των Ευρωπαϊκών Κοινοτήτων δεν επιδεικνύουμε την απαιτούμενη φερεγγυότητα και το απαιτούμενο πνεύμα συνεργασίας. Γι' αυτό και θα παρακαλούσα να εγκρίνουμε σήμερα αυτόν το φάκελο. Και πάλι σας ευχαριστώ θερμά για τη συνεργασία!

<SPEAKER ID=90 NAME="Πρόεδρος">
Κυρία Επίτροπε, θέλετε να απαντήσετε στην ερώτηση του συναδέλφου;

<SPEAKER ID=91 LANGUAGE="DE" NAME="Schreyer">
Κύριε Πρόεδρε, αξιότιμες κυρίες, αξιότιμοι κύριοι. Μερικές σύντομες παρατηρήσεις: Επιβεβαιώνω τη σύμφωνη γνώμη της Επιτροπής ως προς τις συμβιβαστικές τροπολογίες 12 και 13. Η Επιτροπή διατηρεί μόνο κάποιες επιφυλάξεις σχετικά με τη νομοθετική διατύπωση και τη διάταξη των συμβιβαστικών τροπολογιών στο κείμενο. Το περιεχόμενο όμως της έκθεσης θα υποστηριχθεί από την Επιτροπή στη συζήτηση με το Συμβούλιο. Αναφορικά με την τροπολογία 46 θέλω να σας επιστήσω την προσοχή στο ότι οι ελεύθερες μεταβιβάσεις των εθνικών εγγυημένων ποσοτήτων μεταξύ των κρατών μελών μπορούν να χρησιμοποιηθούν μόνο μια φορά, γιατί διαφορετικά μπορούν εύκολα να προκληθούν στρεβλώσεις στο σύστημα κατανομής. Σχετικά με την τροπολογία 51, η Επιτροπή λαμβάνει υπόψη τις ανησυχίες της Επιτροπής Γεωργίας και Ανάπτυξης της Υπαίθρου αναφορικά με το επίπεδο ενίσχυσης των καλλιεργειών μακρών ινών, δεν μπορεί όμως παρά να επισημάνει για άλλη μια φορά ότι οι δυνατότητες αξιολόγησης είναι, φυσικά, περιορισμένες, όταν πρέπει ήδη μετά το πρώτο έτος εφαρμογής της μεταρρύθμισης να εκπονηθεί έκθεση για αυτήν.
<P>
Επιτρέψτε μου να σας ευχαριστήσω, εξ ονόματος του συναδέλφου μου, κυρίου Fischler, και της Επιτροπής, για τη συνεργασία σας. Πιστεύω ότι οι συμβιβαστικές τροπολογίες που επεξεργαστήκαμε συνέβαλαν στη βελτίωση και, προπαντός, στην πρόοδο, φυσικά, στο θέμα αυτό.
<P>
(Το Σώμα εγκρίνει το ψήφισμα νομοθετικού περιεχομένου)   
<P>
αΕκθεση χωρίς συζήτηση (Α5-0182/2000) της κυρίας Stauner εξ ονόματος της Επιτροπής Απασχόλησης και Κοινωνικών Υποθέσεων, σχετικά με το σχέδιο κατευθυντηρίων γραμμών για τις διάφορες κατηγορίες καινοτόμων ενεργειών στο πλαίσιο του άρθρου 22 του γενικού κανονισμού (ΕΚ) αριθ. 1260/1999 της 21ης Ιουνίου 1999 - Καινοτόμοι ενέργειες σύμφωνα με το άρθρο 6 του κανονισμού του ΕΚΤ [C5-235/2000 - 2000/2127(COS)]
<P>
(Το Σώμα εγκρίνει το ψήφισμα)  
<P>
Έκθεση (Α5-0183/2000) του κυρίου Bourlanges εξ ονόματος της Επιτροπής Προϋπολογισμών, σχετικά με τον συμπληρωματικό και διορθωτικό προϋπολογισμό αριθ. 1/2000 στον προϋπολογισμό των Ευρωπαϊκών Κοινοτήτων για το οικονομικό έτος 2000 [C5-0314/2000]
<P>
(Το Σώμα εγκρίνει το ψήφισμα)  
<P>
Έκθεση (Α5-0192/2000) του κυρίου Virrankoski εξ ονόματος της Επιτροπής Προϋπολογισμών, σχετικά με τον συμπληρωματικό και διορθωτικό προϋπολογισμό 2 στον προϋπολογισμό των Ευρωπαϊκών Κοινοτήτων για το οικονομικό έτος 2000 [C5-0342/2000]
<P>
(Το Σώμα εγκρίνει το ψήφισμα)  
<P>
Έκθεση (Α5-0190/2000) της κυρίας Stauner εξ ονόματος της Επιτροπής Ελέγχου του Προϋπολογισμού, σχετικά με τη χορήγηση απαλλαγής προς την Επιτροπή για την εκτέλεση του γενικού προϋπολογισμού της Ευρωπαϊκής Ένωσης για το οικονομικό έτος 1998
<P>
[SEC (1999) 412 - C5-0006/1999 - 1999/2050(DEC)]
<P>
(Το Σώμα εγκρίνει το ψήφισμα)  
<P>
Έκθεση (Α5-0167/2000) της κυρίας Rόhle εξ ονόματος της Επιτροπής Ελέγχου του Προϋπολογισμού, σχετικά με τη χορήγηση απαλλαγής στην Επιτροπή για τη δημοσιονομική διαχείριση του έκτου, έβδομου και όγδοου Ευρωπαϊκού Ταμείου Ανάπτυξης για το οικονομικό έτος 1998
<P>
[COM(1999) 227 - C5-0003/1999 - 1999/2004(DEC)]
<P>
(Το Σώμα εγκρίνει το ψήφισμα)  
<P>
Έκθεση (Α5-0189/2000) του κυρίου Kuhne εξ ονόματος της Επιτροπής Ελέγχου του Προϋπολογισμού, σχετικά με τη χορήγηση απαλλαγής όσον αφορά την εκτέλεση του γενικού προϋπολογισμού για το οικονομικό έτος 1998: Τμήμα Ι - Ευρωπαϊκό Κοινοβούλιο / Παράρτημα Διαμεσολαβητής
<P>
[SEC(1999) 414 - C5-0008/1999 - 1999/2051(DEC)]

<SPEAKER ID=92 LANGUAGE="DE" NAME="Poettering">
Κύριε Πρόεδρε, κυρίες και κύριοι συνάδελφοι, λυπάμαι που πρέπει να τοποθετηθώ σχετικά με την έκθεση του συναδέλφου κ. Kuhne, πρόκειται όμως για μια βαρυσήμαντη διαδικασία. Όπως όλοι γνωρίζουμε, σε αυτή την έκθεση που ασχολείται με την απαλλαγή του προϋπολογισμού του Κοινοβουλίου για το έτος 1998 υπάρχει ένα σημείο 18, υποσημείο 6. Αυτό το υποσημείο αναφέρεται στην Ομάδα μας. Υπήρχε μια συμφωνία - γεγονός που μπορούν να επιβεβαιώσουν όλοι οι πρόεδροι των Ομάδων- μεταξύ των προέδρων των Ομάδων, ότι με την εν λόγω έκθεση δεν θα αναφερθούμε σε συγκεκριμένες περιπτώσεις ξεχωριστών Ομάδων, αλλά ότι θα προσπαθήσουμε από κοινού, να αντιμετωπίζουμε μελλοντικά τα προβλήματα που θα προκύπτουν. Εντούτοις, εφόσον η εν λόγω διατύπωση υπήρχε έτσι στην έκθεση, υπέβαλλα εκ μέρους της Ομάδας μου μια αίτηση συμβιβασμού, και πριν από μερικές ημέρες μου έδωσαν να καταλάβω ότι ο συμβιβασμός αυτός έβρισκε σύμφωνο τον εισηγητή. Κατόπιν αυτού, παραιτηθήκαμε από την υποβολή αίτησης η οποία θα ασχολείτο και με προβλήματα της Ομάδας των Σοσιαλιστών. Τώρα ακούω, ότι η Ομάδα των Σοσιαλιστών δεν πρόκειται προφανώς να υποστηρίξει τη δική μας τροπολογία αριθ. 10, η οποία φέρει το όνομά μου.
<P>
Δηλώνω εδώ ξεκάθαρα, με απόλυτη σοβαρότητα και προς μεγάλη μου λύπη, ότι εδώ εγκαταλείφθηκε η συμφωνία των προέδρων των Ομάδων. Εδώ εγκαταλείφθηκε η δίκαιη συμπεριφορά! Εξηγώ επίσης, ότι η Ομάδα μας νιώθει παραπλανημένη, όχι μόνο εγώ προσωπικά, αλλά και ολόκληρη η Ομάδα. Αν δεν συμφωνήσει η Ομάδα των Σοσιαλιστών με τη συμβιβαστική τροπολογία αριθ. 10 - αυτό είναι δική της υπόθεση - τότε σας επισημαίνω ότι η απόφαση που θα λάβει η εν λόγω Ομάδα εδώ σήμερα, είναι βαρυσήμαντη.
<P>
(Χειροκροτήματα από την Ομάδα του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών)

<SPEAKER ID=93 NAME="Πρόεδρος">
Κύριε Poettering, όπως γνωρίζετε, οι αιτιολογήσεις ψήφου γίνονται μετά τις ψηφοφορίες. Τώρα δεν μπορούμε να ανοίξουμε μια τέτοια συζήτηση, παρόλο που το θέμα είναι πολύ λεπτό.

<SPEAKER ID=94 NAME="Barσn Crespo">
Όντως, κύριε Πρόεδρε, διαπιστώνω ότι ο νόμος δεν αντιμετωπίζει ισότιμα τους πάντες, διότι εγώ θέλησα να παρέμβω στην ίδια κατεύθυνση, στην προηγούμενη Ολομέλεια, αναφορικά με το ψήφισμα για τη Feira, και δεν μου εδόθη η άδεια να λάβω τον λόγο, και το έπραξα τη δέουσα στιγμή, στο τέλος. Ενθυμούμαι ότι υπήρξε γενικευμένη αναταραχή σε εκείνα τα έδρανα, προκειμένου να γίνει σεβαστός ο Κανονισμός. Σήμερα δεν συνέβη κάτι τέτοιο.
<P>
Εκείνο το οποίο θέλω να επισημάνω εξ ονόματος της Ομάδας μου είναι ότι είναι απολύτως απαράδεκτο, πρώτο, να αναφέρεται μια συμφωνία που δεν υφίσταται, δεύτερο να απειλείται η Ομάδα μου. Δεν έχει νόημα η προσπάθεια περιορισμού της ψήφου των άλλων. Δέχομαι κάποιος να μπορεί να υπεραμύνεται των θέσεών του, εκείνο όμως που δεν δέχομαι είναι σε αυτή την πράξη, πριν από την ψηφοφορία, να απειλείται η Ομάδα μου αναφορικά με ένα θέμα που ψηφίστηκε από την Επιτροπή Ελέγχου του Προϋπολογισμού, με τις ψήφους μάλιστα των βουλευτών εκείνων των εδράνων.
<P>
(Χειροκροτήματα) Πέραν αυτού, και ολοκληρώνω, κύριε Πρόεδρε, λέγοντας ότι δεν υπάρχει καμία ονομαστική αναφορά καμίας Ομάδας στην έκθεση Kuhne. Υποδεικνύω στον κ. Poettering να αναγνώσει προσεχτικά την έκθεση.
<P>
(Χειροκροτήματα από την Ομάδα του Κόμματος των Ευρωπαίων Σοσιαλιστών)

<SPEAKER ID=95 LANGUAGE="DE" NAME="Kuhne">
Κύριε Πρόεδρε, θέλω ως εισηγητής να κάνω δύο-τρεις σύντομες παρατηρήσεις. Πρώτα μια γενική παρατήρηση. Πιστεύω πως θα ήταν καλό, στις μελλοντικές διαδικασίες απαλλαγής, να συνηθίσουμε σε αυτό το Κοινοβούλιο να μην θυμόμαστε την ευαισθησία απέναντι στις διατυπώσεις μόνο όταν θίγουν τις δικές μας μετοχές. Δεύτερον: εγώ ο ίδιος στην αρχική μου έκθεση που έγινε δεκτή από την επιτροπή τον Μάρτιο και για την οποία λήφθηκε απόφαση εδώ τον Απρίλιο, είχα προτείνει να συμπεριλάβουμε στην εν λόγω έκθεση ένα πρόβλημα που αφορά την δική μου πολιτική Ομάδα. Στην επιτροπή τότε, η Ομάδα μου και οι Πράσινοι ψήφισαν υπέρ της επίλυσης αυτού του προβλήματος. Πρόκειται για το θέμα της πληρωμής των κομματικών υπαλλήλων με πόρους της Ομάδας. Η εν λόγω αίτησή μου βγήκε τότε από το σχέδιο εισήγησης μέσω της πλειοψηφίας του Ευρωπαϊκού Λαϊκού Κόμματος και των Φιλελεύθερων. Ίσως ο κ. Poettering να μην το γνωρίζει ακόμη αυτό, οπότε του το γνωστοποιώ.
<P>
Θα ήθελα ως εισηγητής να κάνω μια βασική παρατήρηση για μια διαδικασία απαλλαγής. Τον Απρίλιο υπήρξε μια αίτηση του Ευρωπαϊκού Λαϊκού Κόμματος από τον κ. Elles, ο οποίος συνέδεσε την απαλλαγή του προϋπολογισμού του Κοινοβουλίου με το θέμα των οικονομικών των Ομάδων. Αυτή ήταν η αίτησή σας την οποία και επιβάλλατε! Γι' αυτό συμπεριλαμβάνεται αυτό το σημείο. Υπήρχε τότε μια ρητή αναφορά στην έκθεση του Ελεγκτικού Συνεδρίου. Σε κανέναν εισηγητή για τη διαδικασία απαλλαγής δεν μπορεί να αφαιρεθεί το δικαίωμα έγκρισης ή απόρριψης της απαλλαγής όσον αφορά τις Ομάδες μέσω μιας συμφωνίας των προέδρων των Ομάδων, είτε αυτή η συμφωνία είναι υπαρκτή είτε όχι. Το να επικαλείται κανείς, ότι οι πρόεδροι των Ομάδων απαλλάσσουν τον εαυτό τους αποτελεί από μόνο του θέμα που χρήζει περαιτέρω συζητήσεων.
<P>
(Χειροκροτήματα) Μια τελευταία παρατήρηση σχετικά με τον χαρακτήρα του συμβιβασμού: Έχουμε δει πολλές φορές άτομα να ορίζουν τα ίδια τις τροπολογίες τους ως συμβιβασμούς. Κανείς και σε καμία χρονική στιγμή δεν απηύθυνε σε μένα το ερώτημα, αν η αίτησή μου αποτελεί συμβιβασμό ή όχι. Ερωτήθηκα μόνο αν θα μπορούσα να εξοικειωθώ με αυτή την τροπολογία και εγώ απάντησα αρνητικά. Διότι η εν λόγω τροπολογία δεν αυξάνει με κανέναν τρόπο τη διαφάνεια στο ζήτημα περί του οποίου πρόκειται, και γι' αυτό το λόγο παραμένω αντίθετος σε αυτήν.
<P>
(Χειροκροτήματα)
<P>
(Το Σώμα εγκρίνει την απόφαση)  
<P>
Σύσταση για τη δεύτερη ανάγνωση (Α5-0193/2000) της Επιτροπής Περιβάλλοντος, Δημόσιας Υγείας και Πολιτικής των Καταναλωτών, σχετικά με την κοινή θέση του Συμβουλίου για την έκδοση του κανονισμού του Ευρωπαϊκού Κοινοβουλίου και του Συμβουλίου που αφορά τη θέσπιση συστήματος αναγνώρισης και καταγραφής των βοοειδών και την επισήμανση του βοείου κρέατος και των προϊόντων με βάση το βόειο κρέας, καθώς και την κατάργηση του Κανονισμού (ΕΚ) 820/97
<P>
[8251/1/2000 - C5-0270/2000 - 1999/0204(COD)] (εισηγητής: κύριος Παπαγιαννάκης)

<SPEAKER ID=96 LANGUAGE="DE" NAME="Schreyer">
Οι τροπολογίες 1, 2, 3 και 5 στοχεύουν στην κατάργηση της υποχρεωτικής δήλωσης της κατηγορίας του ζώου στις ετικέτες. Στην Επιτροπή Διαχείρισης έχουν ήδη λάβει χώρα συζητήσεις για τον ορισμό της κατηγορίας και η Επιτροπή είναι πεπεισμένη ότι θα βρεθούν λύσεις οι οποίες θα ικανοποιήσουν την πλειοψηφία, αν όχι όλα τα κράτη μέλη. Συνεπώς, η Επιτροπή είναι της άποψης ότι η εισαγωγή των διατάξεων για την επισήμανση από την 1η Σεπτεμβρίου έχει αποφασιστική σημασία. Αν ανακινηθεί και πάλι η όλη συζήτηση, η έναρξη ισχύος θα καθυστερήσει. Σε αυτή την περίπτωση δεν μπορούν να γίνουν δεκτές οι τροπολογίες.
<P>
Όσον αφορά την τροπολογία 4, η Επιτροπή κατέληξε στο συμπέρασμα ότι αυτό το σχέδιο κανονισμού απαιτεί ήδη την πλήρη εξασφάλιση της προέλευσης. Γι' αυτό η Επιτροπή δεν βλέπει κανένα λόγο να δεχθεί αυτή την τροπολογία και όσον αφορά στην τροπολογία 6, είναι ενάντια στην αποδοχή της. Ωστόσο, εξ ονόματος της Επιτροπής σας εφιστώ την προσοχή στο ότι είναι ήδη δυνατόν να δηλώνεται η ημερομηνία παρασκευής του κιμά υπό την απλουστευμένη προαιρετική διαδικασία. Ας μου επιτραπεί να σας τονίσω ξανά ότι ο κ. Fischler εξήγησε χθες ότι μετά τις συζητήσεις που έλαβαν χώρα στο Κοινοβούλιο κατά την πρώτη ανάγνωση, έγινε αποδεκτό ένα μεγάλο μέρος των αλλαγών οι οποίες και συμπεριλήφθηκαν ήδη στο κείμενο.
<P>
(Ο Πρόεδρος αναγγέλλει την έγκριση της κοινής θέσης (όπως τροποποιήθηκε)   
<P>
Σύσταση για τη δεύτερη ανάγνωση (Α5-0165/2000) της Επιτροπής Περιβάλλοντος, Δημόσιας Υγείας και Πολιτικής των Καταναλωτών, σχετικά με την κοινή θέση του Συμβουλίου εν όψει της έγκρισης κανονισμού του Ευρωπαϊκού Κοινοβουλίου και του Συμβουλίου που αφορά την εκούσια συμμετοχή οργανισμών σε κοινοτικό σύστημα οικολογικής διαχείρισης και οικολογικού ελέγχου (EMAS)
<P>
[10677/2/99 - C5-0098/2000 - 1998/0303(COD)] (εισηγήτρια: κύρια Garcμa-Orcoyen Tormo)

<SPEAKER ID=97 LANGUAGE="DE" NAME="Schreyer">
Η Επιτροπή μπορεί να δεχτεί τις τροπολογίες 1, 2 και το τρίτο μέρος της 19. Οι τροπολογίες 3, 4, 16, το τέταρτο μέρος της 19 και οι 22, 25 και 30 εκ της οποίας το πρώτο και τρίτο μέρος. Η τροπολογία 32 και το δεύτερο μέρος της 33 γίνονται ουσιαστικά αποδεκτές. Η Επιτροπή δεν μπορεί να δεχτεί τις υπόλοιπες τροπολογίες.
<P>
Μετά την τροπολογία αριθ. 49

<SPEAKER ID=98 LANGUAGE="DE" NAME="Scheele">
Κύριε Πρόεδρε, προκειμένου να γίνει αποδεκτή η τροπολογία 41 από την Ομάδα του Ευρωπαϊκού Λαϊκού Κόμματος και τους Φιλελεύθερους, προτείνω την ακόλουθη προφορική τροπολογία: αντί για την "ενεργό συμμετοχή των εργαζόμενων και των εκπροσώπων τους" προστίθεται "η συμμετοχή των εργαζομένων και των εκπροσώπων τους στην οργάνωση" .
<P>
(Ο Πρόεδρος αναγγέλλει την έγκριση της κοινής θέσης (όπως τροποποιήθηκε)   
<P>
Σύσταση για τη δεύτερη ανάγνωση (Α5-0166/2000) της Επιτροπής Περιβάλλοντος, Δημόσιας Υγείας και Πολιτικής των Καταναλωτών, σχετικά με την κοινή θέση του Συμβουλίου ενόψει της έγκρισης οδηγίας του Ευρωπαϊκού Κοινοβουλίου και του Συμβουλίου που αφορά τις οριακές τιμές βενζολίου και μονοξειδίου του αέρα του περιβάλλοντος [5860/1/2000 - C5-0182/2000 - 1998/0333(COD)] (εισηγήτρια: κ. Breyer)

<SPEAKER ID=99 NAME="Schreyer">
, Επιτροπή. (DE) Η Επιτροπή δεν μπορεί να δεχτεί την τροπολογία 4. Αποδέχεται ουσιαστικά τις τροπολογίες 5 και 6 και πλήρως τις τροπολογίες 2 και 3.

<SPEAKER ID=100 NAME="Πρόεδρος">
Δεν υπάρχουν οι τροπολογίες 5 και 6. Εδώ υπάρχουν μονάχα τέσσερις τροπολογίες.

<SPEAKER ID=101 LANGUAGE="EN" NAME="Heaton-Harris">
Κύριε Πρόεδρε, σχετικά με ένα διαδικαστικό θέμα, είναι καλό να διαπιστώσουμε εάν η Επίτροπος για τον προϋπολογισμό έχει τα τελευταία στοιχεία για τους αριθμούς.
<P>
(Ο Πρόεδρος αναγγέλλει την έγκριση της κοινή θέσης (όπως τροποποιήθηκε)
<P>
   Σύσταση για τη δεύτερη ανάγνωση (Α5-0164/2000) της Επιτροπής Περιβάλλοντος, Δημόσιας Υγείας και Πολιτικής των Καταναλωτών σχετικά με την κοινή θέση του Συμβουλίου εν όψει της έγκρισης σύστασης του Ευρωπαϊκού Κοινοβουλίου και του Συμβουλίου για τον καθορισμό ελάχιστων κριτηρίων σχετικά με τις περιβαλλοντικές επιθεωρήσεις στα κράτη μέλη [5684/1/2000 - C5-0181/2000 - 1998/0358(COD)] (εισηγήτρια: κ. Jackson)

<SPEAKER ID=102 LANGUAGE="DE" NAME="Schreyer">
, Επιτροπή. (DE) Κύριε Πρόεδρε, σας παρακαλώ να συγχωρήσετε για άλλη μια φορά το λάθος. Οι τροπολογίες 1, 3, 4, 5, 6, 7, 8, 9, το πρώτο μέρος της 10, καθώς και οι 11, 12, 13, 14, 15- το πρώτο, τρίτο και τέταρτο μέρος της 15 -,16, 17 και 18 δεν μπορούν να γίνουν αποδεκτές από την Επιτροπή. Επίσης αν η πρόταση διατυπωθεί ως σύσταση, η Επιτροπή θα μπορούσε να δεχτεί και τις τροπολογίες 2, 10 -από αυτήν το δεύτερο μέρος - και το δεύτερο μέρος της 15 σχετικά με το σημείο 9.
<P>
(Ο Πρόεδρος αναγγέλλει την έγκριση της κοινής θέσης (όπως τροποποιήθηκε)
<P>
   Ευρωπαϊκό Συμβούλιο της Santa Maria da Feira, 19/20 Ιουνίου 2000
<P>
Πρόταση ψηφίσματος (Β5-0583/2000)
<P>
(Το Σώμα απορρίπτει την πρόταση ψηφίσματος)- Πρόταση ψηφίσματος (Β5-0585/2000)
<P>
(Το Σώμα απορρίπτει την πρόταση ψηφίσματος)- Κοινή πρόταση ψηφίσματος()σχετικά με τα συμπεράσματα του Ευρωπαϊκού Συμβουλίου της Feira της 19ης και 20ής Ιουνίου
<P>
(Το Σώμα εγκρίνει το ψήφισμα)
<P>
Κοινή πρόταση ψηφίσματος (3) σχετικά με την αντιπροσωπία παρατηρητών της Ευρωπαϊκής Ένωσης στις εκλογές στη Ζιμπάμπουε
<P>
(Το Σώμα εγκρίνει το ψήφισμα)  
<P>
Σωματεμπορία
<P>
Πρόταση ψηφίσματος Β5-0595/2000 σχετικά με τη λαθρομετανάστευση και την ανακάλυψη των πτωμάτων 58 λαθρομεταναστών στο Ντόβερ
<P>
(Το Σώμα απορρίπτει την πρόταση ψηφίσματος)- Κοινή πρόταση ψηφίσματος (4)

<SPEAKER ID=103 LANGUAGE="DE" NAME="Ceyhun">
Κύριε Πρόεδρε, ως εκπρόσωπος του λαού πιστεύω ότι είναι σημαντικό να αναλαμβάνουμε τις ευθύνες μας όταν έχουμε υπογράψει κάτι. Φυσικά για τις κοινοβουλευτικές εργασίες δεν είναι ιδιαίτερα ευχάριστο όταν ξαφνικά πρέπει να ανακαλέσουμε. Στην Ομάδα μας όμως υπάρχουν διαφορετικές απόψεις σχετικά με το θέμα της παράνομης μετανάστευσης και το δουλεμπόριο. Για το λόγο αυτό αποσύραμε την υπογραφή μας. Παρακαλώ αυτό να ληφθεί υπόψη.
<P>
(Το Σώμα εγκρίνει το κοινό ψήφισμα)   
<P>
Πρόεδρος. Λόγω του προχωρημένου της ώρας, διακόπτουμε εδώ την ψηφοφορία, που θα επαναληφθεί στις 17.30.

<SPEAKER ID=104 LANGUAGE="DE" NAME="Roth-Behrendt">
. (DE) Κύριε Πρόεδρε, σέβομαι την απόφασή σας. Θα ήθελα όμως να αναλογιστούμε ότι το να διεξάγει κανείς ψηφοφορίες σε ζητήματα νομοθεσίας - και η επόμενη έκθεση είναι νομοθετική έκθεση - την Πέμπτη το απόγευμα τον μήνα Ιούλιο είναι κάτι παραπάνω από επιπόλαιο! Αντιτίθεμαι δραστικά σε αυτό!
<P>
(Χειροκροτήματα)

<SPEAKER ID=105 NAME="Πρόεδρος">
Κυρία Roth-Behrendt, θέλω να σας πληροφορήσω ότι δεν υπάρχει μονάχα μια έκθεση νομοθετικού περιεχομένου, αλλά τέσσερις! Κατά συνέπεια, εάν θέλαμε να τις εξετάσουμε όλες με τον ίδιο τρόπο θα έπρεπε να συνεχίσουμε την ψηφοφορία και μετά τις 14.00, πράγμα που δεν μπορούμε να κάνουμε. Και έπειτα για να γίνει κανονικά η ψηφοφορία πρέπει να υπάρχει ένα Σώμα διαθέσιμο, κάτι που δε συμβαίνει αυτή τη στιγμή.
<P>
Λήγει εδώ η ψηφοφορία.
<P>
  
<P>
ΑΙΤΙΟΛΟΓΗΣΕΙΣ ΨΗΦΟΥ   

<SPEAKER ID=106 LANGUAGE="EN" NAME="Goodwill">
Κύριε Πρόεδρε, εν όψει της ψηφοφορίας για την έκθεση Παπαγιαννάκη θα ήθελα να ζητήσω από την Επιτροπή να συγκαλέσει μια επιτροπή συνδιαλλαγής την επόμενη βδομάδα έτσι, ώστε να διευθετήσουμε το θέμα πριν την προθεσμία της 1ης Σεπτεμβρίου. Διαβιβάστε σας παρακαλώ αυτό στην Επίτροπο επειδή δεν ακούει αυτή τη στιγμή.
<P>
  
<P>
Έκθεση Schierhuber (A5-0124/2000)

<SPEAKER ID=107 NAME="Αλαβάνος">
. Υπάρχουν σοβαρές επιφυλάξεις για την πρόταση κανονισμού ΕΚ 1251/1999 σχετικά με τον λίνο και την κάνναβι που προορίζονται για την παραγωγή ινών. Κι αυτό γιατί η κατανομή των ποσοστώσεων ανάμεσα στις χώρες μέλη είναι ανισομερής. Χώρες με εκτεταμένο αγροτικό τομέα και με υψηλό ποσοστό απασχόλησης σε αγροτικές εργασίες, όπως η Ελλάδα, έχουν στη διάθεσή τους το χαμηλότερο όριο ποσοστώσεων, τόσο για τον λίνο όσο και για την κάνναβι.
<P>
Με την ευκαιρία, πρέπει να τονίσουμε ότι χρειάζεται μια εκστρατεία διαφώτισης στις χώρες μέλη ώστε να κατανικηθεί η άγνοια και δημαγωγία σχετικά με την υφαντική κάνναβι, που σε περιπτώσεις όπως της Ελλάδας έφθασαν στο κλείσιμο από την αστυνομία καταστημάτων που πουλούσαν υφαντά από κάνναβι και στην καταστροφή μικρών επιχειρήσεων.
<P>
Έκθεση Stauner (A5-0182/2000)

<SPEAKER ID=108 LANGUAGE="IT" NAME="Fatuzzo">
Κύριε Πρόεδρε, οι συνταξιούχοι, όπως και οι ηλικιωμένοι, είναι υπέρ των καινοτομιών, παρόλο που κάποιοι πιθανώς να πιστεύουν το αντίθετο και κατά συνέπεια, κάθε περίπτωση στην οποία, κατά τη λήψη αποφάσεων σχετικά με τα διαρθρωτικά ταμεία, εισάγονται κανόνες για την υλοποίηση καινοτόμων δράσεων, δεν μπορεί παρά να έχει τη στήριξή μου ως εκπρόσωπο του Κόμματος των Συνταξιούχων. Εύχομαι, στην περίπτωση αυτή - και το κάνω ευχαρίστως - αφού εξήγησα φυσικά ότι ψήφισα υπέρ, ότι στο μέλλον, στα πλαίσια των προς χρηματοδότηση σχεδίων ως καινοτόμες δράσεις, θα ενταχθούν και σχέδια που θα αποσκοπούν όχι μόνο στη βελτίωση της εργασιακής δραστηριότητας υπό τη στενή της έννοια, αλλά και σε όλα όσα αφορούν τους συνταξιούχους, οι οποίοι, κατά την περίοδο απουσίας τους από την εργασιακή δραστηριότητα, περίοδος η οποία από ευρύτερη άποψη αποτελεί μια συνέχεια της εργασιακής δραστηριότητας, απολαμβάνουν της συνεισφοράς που καταβάλλει κανείς όταν εργάζεται.
<P>
Έκθεση Virrankoski (A5-0192/2000)

<SPEAKER ID=109 LANGUAGE="IT" NAME="Dell'  Alba">
Κύριε Πρόεδρε, παρεμβαίνω απλώς για να πω ότι οι ριζοσπάστες βουλευτές απείχαν από αυτή την ψηφοφορία της έκθεσης Virrankoski, γιατί το Συμβούλιο θέλησε να εντάξει στον προϋπολογισμό του Συμβουλίου και τις δαπάνες που προέρχονται από τις αποστολές, που στρατιωτικοί εμπειρογνώμονες ή άλλοι θα μπορούσαν να κληθούν να πραγματοποιήσουν στα πλαίσια της ΚΕΠΠΑ.
<P>
Δεδομένου ότι το Κοινοβούλιό μας ήταν πάντα ιδιαίτερα προσεκτικό ώστε οι δαπάνες που σχετίζονται με την ΚΕΠΠΑ να αποτελούν αναπόσπαστο μέρος του προϋπολογισμού της Ένωσης, και να περιλαμβάνονται κατά συνέπεια στον προϋπολογισμό της Επιτροπής, ανησυχούμε για την παρέκκλιση που μπορεί να προκύψει από την έκθεση Virrankoski, από την τάση δηλαδή να εντάσσονται όλο και περισσότερο στον προϋπολογισμό του Συμβουλίου λειτουργικές και επιχειρησιακές δαπάνες που αφορούν την ΚΕΠΠΑ.
<P>
Αυτός είναι ο λόγος για τον οποίον απείχαμε όσον αφορά την έκθεση Virrankoski.

<SPEAKER ID=110 NAME="McKenna, Schφrling και Schrφder, Ilka">
Καταψηφίσαμε την παροχή επιπλέον χρημάτων για στρατιωτικούς συμβούλους επειδή πιστεύουμε ότι μια πολιτική ειρήνης χρειάζεται ειδικούς σε θέματα ειρήνης και μη βίαιη επίλυση διαφορών.
<P>
Έκθεση Stauner (A5-0190/2000)

<SPEAKER ID=111 LANGUAGE="DE" NAME="Raschhofer">
Κύριε Πρόεδρε, θεωρώ ότι το Κοινοβούλιο δεν μπορεί να είναι ικανοποιημένο με όσα έχουν μέχρι στιγμής επιτευχθεί. Με την απαλλαγή της Επιτροπής υπάρχει κίνδυνος να χαθεί η αξιοπιστία στον τομέα του ελέγχου του προϋπολογισμού και της καταπολέμησης της απάτης. Επίσης δεν ξέρω αν σε αυτό το Κοινοβούλιο υπάρχει η συναίσθηση ότι μαζί με τη χορήγηση απαλλαγής αναλαμβάνουμε και την ευθύνη των ζημιών. Θα είναι δύσκολο να εξηγήσουμε στους πολίτες της Ευρώπης ότι στην περίπτωση Flιchard δαπανήθηκαν άσκοπα 14 εκατ. ευρώ από φόρους και ότι το Κοινοβούλιο αρκείται σε υποσχέσεις άνευ περιεχομένου. Όσοι ψήφισαν σε αυτό το Κοινοβούλιο υπέρ της απαλλαγής της Επιτροπής αναλαμβάνουν εντελώς προσωπικά την ευθύνη. Δεν πρέπει να μας εκπλήσσει το γεγονός ότι οι πολίτες χάνουν όλο και περισσότερο την εμπιστοσύνη τους στην Ευρώπη.
<P>
Ως εκ τούτου, δηλώνω εξ ονόματος της Ομάδας μας, ότι γι' αυτό το λόγο καταψηφίσαμε τη χορήγηση απαλλαγής στην Επιτροπή.

<SPEAKER ID=112 NAME="Camre">
Τα μέλη της Ομάδας Ένωση για την Ευρώπη των Εθνών κατά τη σημερινή ψηφοφορία της 6ης Ιουλίου 2000 ψήφισαν κατά της απαλλαγής για την εφαρμογή του κοινού προϋπολογισμού της Ευρωπαϊκής Ένωσης για το 1998. Ο λόγος είναι ότι η παρούσα Επιτροπή, η οποία είχε αναλάβει την υποχρέωση να υλοποιήσει εκτεταμένες διαχειριστικές μεταρρυθμίσεις, δεν δείχνει επαρκή βούληση για τη δρομολόγηση των εν λόγω μεταρρυθμίσεων. Οι πολυάριθμες περιπτώσεις έλλειψης βούλησης, οι καθυστερήσεις και η άρνηση προσκόμισης διάφορων εγγράφων στην Επιτροπή Ελέγχου του Προϋπολογισμού, καθώς και το ανήκουστο γεγονός ότι σημαντικότατες αναφορές και πρακτικά εξαφανίζονται από τα αρχεία όπου ανήκουν, αποτελούν δυσάρεστη απόδειξη ότι συνεχίζει να κυριαρχεί ένα μοντέλο διαχείρισης που ανήκει σε εποχές απόλυτης μοναρχίας. Είναι πασίδηλο ότι η αδιαφάνεια έχει ως στόχο την προστασία των μελών και των υπαλλήλων της Επιτροπής από τις κυρώσεις που εφαρμόζονται σε κάθε δημοκρατική, εθνική διαχείριση, χωρίς την οποία η διαχείριση της Ευρωπαϊκής Ένωσης ποτέ δεν θα λειτουργήσει σωστά. Κατά τη συζήτηση επί της έκθεσης ανέφερα δύο από τις υποθέσεις που συνεχίζουν να εκκρεμούν, αλλά δεν είναι παρά μεμονωμένα συμπτώματα ενός συστήματος που νοσεί.
<P>
Η Επιτροπή ακόμη - έναν χρόνο μετά τον διορισμό της - δεν έχει υποβάλει καμία πρόταση για εκ θεμελίων αλλαγή των διατάξεων του καταστατικού του υπαλληλικού προσωπικού, το οποίο εξασφαλίζει προστασία των δικαιωμάτων σε περιπτώσεις αμέλειας και έλλειψης τιμιότητας, πράγμα εντελώς παράλογο σε μια διαχείριση που διατείνεται ότι είναι δημοκρατική. Η συζήτηση της εν λόγω έκθεσης στην Επιτροπή Ελέγχου του Προϋπολογισμού έδειξε επιπροσθέτως ότι ορισμένα μέλη του Κοινοβουλίου προτιμούν να προστατεύουν την Επιτροπή κατά των πολιτών που πληρώνουν τον προϋπολογισμό της ΕΕ, παρά να υπερασπίζονται την απαίτηση για τίμια και αποτελεσματική διαχείριση των χρημάτων τους. Ασκείται απαράδεκτη πίεση κατά πολλών εισηγητών, ενώ τα ύποπτα κυκλώματα που έχουν συμφέροντα πίσω από την παρεμπόδιση της διαλεύκανσης των σοβαρών περιστατικών απάτης και χρηματισμού στη διαχείριση της Επιτροπής, δεν έχουν διστάσει να προβούν σε απειλές για τη σωματική ακεραιότητα.
<P>
Η πλειοψηφία των μελών του Κοινοβουλίου ψήφισαν σήμερα υπέρ της χορήγησης απαλλαγής. Δεν πιστεύω ότι πολλά από τα εν λόγω μέλη είναι ικανοποιημένα με την οικονομική διαχείριση της Επιτροπής, αλλά φτάσαμε στο σημείο η πλειοψηφία να προτιμά να κλείνει τα μάτια της παρά να διακινδυνέψει οι πολίτες και οι εκλογείς της να μάθουν όλες τις πληροφορίες για τις σκανδαλώδεις συνθήκες που επικρατούν τόσα χρόνια τώρα. Είμαι πεπεισμένος ότι η πλειοψηφία των μελών κάποια στιγμή θα μετανιώσει την υποχωρητικότητά της.

<SPEAKER ID=113 LANGUAGE="DE" NAME="Stauner">
Στις 6 Ιουνίου πρότεινα ως εισηγήτρια στην Επιτροπή Ελέγχου του Προϋπολογισμού, τη χορήγηση απαλλαγής στην Επιτροπή για το οικονομικό έτος 1998. Σήμερα ψήφισα κατά της χορήγησης απαλλαγής.
<P>
Αποφασιστική σημασία για αυτό είχε η συμπεριφορά της αρμόδιας για τον προϋπολογισμό Επιτρόπου σχετικά με την περίπτωση Flιchard. Η επιχείρηση αυτή ήταν ύποπτη για απάτη από το 1992.
<P>
Παρόλα αυτά, απαλλάχτηκε από μια ποινική εγγύηση ύψους 14,6 εκατ. ευρώ. Παρ' όλα αυτά, η Επιτροπή συνέχισε για χρόνια τις συναλλαγές μαζί της, χωρίς να θέτει ερωτήματα. Τώρα η ιταλική αστυνομία δίωξης οικονομικού εγκλήματος διενεργεί έρευνες και λέγεται ότι η εταιρία είναι βαθιά αναμεμειγμένη σε εμπόριο μαύρης αγοράς και τη νοθεία βουτύρου σε μεγάλη κλίμακα.
<P>
Φυσικά δεν πρέπει να προδικάζουμε τίποτα. Η αρμόδια για τον προϋπολογισμό Επίτροπος όμως δεν έχει το δικαίωμα να αρνείται να γνωστοποιήσει πόσα εκατομμύρια κατέβαλε η Επιτροπή τα τελευταία χρόνια σε αυτή την εταιρία.
<P>
Η κ. Schreyer υποσχέθηκε τα νούμερα αυτά στις 24 Μαΐου στην Επιτροπή Ελέγχου του Προϋπολογισμού, αλλά δεν τα έχει υποβάλει μέχρι σήμερα. Με συνεχώς καινούριες δικαιολογίες. Την Τρίτη ήθελε σε αυτό το Κοινοβούλιο να μας πείσει με παραπλανητικό τρόπο ότι η διάταξη 2390/1999 εμποδίζει την κοινοποίηση αυτών των αριθμών.
<P>
Ο προϋπολογισμός της Κοινότητας δεν αποτελεί μυστικό λογαριασμό. Αν η Επιτροπή αρνείται να λογοδοτήσει, μόνη απάντηση μπορεί να είναι η άρνηση της χορήγησης απαλλαγής.

<SPEAKER ID=114 LANGUAGE="NL" NAME="Van Dam">
. (NL) Η χορήγηση απαλλαγής προς την Ευρωπαϊκή Επιτροπή κάθε άλλο παρά αυτονόητη είναι. Κατά τα προηγούμενα χρόνια οι χρηματοοικονομικές παρατυπίες ήταν τόσο σημαντικές, ούτως ώστε αναγκαστήκαμε να αρνηθούμε τη χορήγηση απαλλαγής, κάτι που οδήγησε στην παραίτηση της Επιτροπής Santer. Τη στιγμή αυτή συζητούμε για το δημοσιονομικό έτος 1998 και είναι εξαιρετικά δύσκολο να λάβουμε μία απόφαση. Την ευθύνη για το πρόβλημα φέρει αποκλειστικά η προηγούμενη Επιτροπή, ωστόσο συζητούμε τη στιγμή αυτή με τη σημερινή Επιτροπή Prodi. Αυτή έχει ξεκινήσει μία καλύτερη διαχείριση και ερευνά τις απάτες του παρελθόντος.
<P>
Φέτος την άνοιξη το Ευρωπαϊκό Κοινοβούλιο σωστά ανέβαλε τη χορήγηση απαλλαγής για το 1999 προκειμένου να υπάρξει περισσότερη σαφήνεια και να πραγματοποιηθούν βελτιώσεις. Σε μεγάλο βαθμό μας δόθηκαν οι σχετικές υποσχέσεις, παρ' όλο που το ποσοστό των σοβαρών λαθών, το οποίο ξεπερνά το 5%, παραμένει απαράδεκτα υψηλό. Και πώς αλλιώς να χαρακτηρίσω παρά κοροϊδία το γεγονός ότι η έκθεση της συνεδρίασης της Επιτροπής στην οποία μειώθηκε ουσιαστικά το πρόστιμο για την υπόθεση Flθchard έχει κάνει φτερά.
<P>
Η Επιτροπή Ελέγχου του Προϋπολογισμού αντιμετώπισε έντονο δίλημμα: θα έπρεπε να καταλήξει σε μία σκληρή κριτική ή μήπως να δώσει μία δεύτερη ευκαιρία στην Επιτροπή; Οι επεξηγήσεις που λάβαμε από τον εισηγητή είναι πραγματικά περίεργες και πλήττουν το κύρος της Επιτροπής.
<P>
Στο δίλημμα για το εάν θα χορηγήσουμε τελικά την απαλλαγή απαντήσαμε αποφασίζοντας να δώσουμε μια ευκαιρία στη σημερινή Ευρωπαϊκή Επιτροπή για το 1998. Θα πρέπει βέβαια αυτή να συνειδητοποιήσει ότι δεν δημιουργείται προηγούμενο για την απαλλαγή του 1999. Για το 1999 είναι αυτή εν μέρει υπεύθυνη και της δόθηκε μάλιστα η ευκαιρία στο μεταξύ να βάλει τα πράγματα σε τάξη.
<P>
  

<SPEAKER ID=115 NAME="Πρόεδρος">
Η κυρία Redondo μου ζήτησε το λόγο για ένα διαδικαστικό θέμα.

<SPEAKER ID=116 NAME="Redondo Jimιnez">
Κύριε Πρόεδρε, θα ήθελα να ζητήσω η ψηφοφορία σε σχέση με την έκθεση που αναφέρεται στην προστασία των δασών να αναβληθεί για την επόμενη συνεδρίαση, διότι σήμερα, για επιτακτικούς λόγους, πρέπει να φύγω από το Κοινοβούλιο στις 17.00.

<SPEAKER ID=117 NAME="Πρόεδρος">
Κυρία Redondo, υπάρχουν διάφορες εκθέσεις νομοθετικού χαρακτήρα τις οποίες δεν μπορέσαμε να θέσουμε σε ψηφοφορία, γιατί δεν υπήρχε καθόλου χρόνος και, κατά συνέπεια, θα τεθούν σε ψηφοφορία σήμερα το απόγευμα, στο τέλος της ώρας των ψηφοφοριών επί των επειγόντων θεμάτων, όπως πάντα.

<SPEAKER ID=118 LANGUAGE="DE" NAME="Swoboda">
Κύριε Πρόεδρε, ας μου επιτραπεί να σας ζητήσω επιτακτικά, στο μέλλον κατά τη σειρά των ψηφοφοριών να φροντίσουμε ώστε να ψηφίζονται πρώτα οι νομοθετικές πράξεις. Διότι πράγματι το πρωταρχικό καθήκον του Κοινοβουλίου είναι να ψηφίζει νόμους!
<P>
(Χειροκροτήματα)
<P>
Δεν συμφωνώ με το γεγονός ότι σήμερα διακόψαμε μετά από μιάμιση μόλις ώρα, αλλά πρέπει να το δεχτώ. Είμαι όμως κάθετα αντίθετος με το να ακολουθήσουμε μια σειρά με την οποία αυτόματα θα ψηφίζονται νόμοι την Πέμπτη το βράδυ. Παρακαλώ, να γίνει η ανάλογη αλλαγή στην σειρά των ψηφοφοριών.

<SPEAKER ID=119 NAME="Πρόεδρος">
Όπως γνωρίζετε, συγκεκριμένες αποφάσεις λαμβάνονται από τη Διάσκεψη των Προέδρων. Κανονικά, όταν η ψηφοφορία ξεκινά το μεσημέρι, διαρκεί μια ώρα. Σήμερα ξεκινήσαμε στις 12.15 και τελειώσαμε την ψηφοφορία γύρω στις 13.30. Ο χρόνος που είχαμε στη διάθεσή μας για να ψηφίσουμε μερικά ψηφίσματα, όπως το Ευρωπαϊκό Συμβούλιο της Feira, η Ζιμπάμπουε και η σωματεμπορία ήταν σχετικά σύντομος. Η ψηφοφορία σχετικά με τα σχέδια νομοθετικού περιεχομένου διαρκεί σχετικά περισσότερο. Ωστόσο αυτό δεν είναι ένα θέμα με το οποίο πρέπει να ασχοληθούμε τώρα. Θα λάβουμε υπόψη την παρατήρησή σας και θα τη διαβιβάσουμε στη Διάσκεψη των Προέδρων, γιατί κατά τις ψηφοφορίες, έτσι όπως ψηφίσαμε, όλα τα θέματα που εξετάζονται σε δεύτερη ανάγνωση - τα οποία αποτελούν ένα στοιχείο που αφορά την ικανότητα που έχουμε ως νομοθετική Συνέλευση - ψηφίζονται επίσης μαζί με τα σχέδια που σχετίζονται με την εξουσία που έχουμε ως συννομοθέτες.

<SPEAKER ID=120 LANGUAGE="DE" NAME="Roth-Behrendt">
Συγγνώμη κύριε Πρόεδρε, που θα συνεχίσω ξανά από εκεί όπου σταμάτησα προηγουμένως και που θα επανέλθω σε αυτό που είπε μόλις τώρα ο κ. Swoboda. Κύριε Πρόεδρε, κατανοώ όλα όσα είπατε. Αλλά αυτή την εβδομάδα για πρώτη φορά δεν είχαμε ψηφοφορίες την Τρίτη το μεσημέρι. Αυτό ήταν μια απόφαση που ελήφθη. Εμείς είμαστε αντίθετοι σε αυτό, η πλειοψηφία του Κοινοβουλίου - αν το ήξερε-, οι εισηγητές - η κ. Redondo Jimιnez ή ο κ. Arvidsson και άλλοι - θα ήταν και αυτοί σίγουρα αντίθετοι. Αν κάνουμε όμως κάτι τέτοιο, τότε απαιτείται από μας και μια σχετική ευελιξία. Σε αυτό το σχετικά μικρό όργανο τολμώ να το πω, οι περισσότεροι από εμάς είναι έμπειροι βουλευτές και γνωρίζουμε ότι υπάρχουν διαφορετικές συνεδριάσεις. Η συνεδρίαση του Ιουλίου την Πέμπτη είναι μια συνεδρίαση ιδιαίτερα ευαίσθητη. Αυτό το γνωρίζουμε, μπορεί να μην είναι ευχάριστο, αλλά έτσι είναι. Γι' αυτό σας παρακαλώ, να εξετάσετε αν οι τέσσερις νομοθετικές εκθέσεις που βρίσκονται ακόμη στην ημερήσια διάταξη και οι οποίες δεν απαιτούν χρονοβόρες ψηφοφορίες, μπορούν να αναβληθούν για την επόμενη συνεδρίαση. Η κ. Redondo Jimιnez το ζήτησε η ίδια όσον αφορά την έκθεσή της και έχει την υποστήριξή μου. Ελπίζω ότι ο κ. Arvidsson - αυτό αφορά τους τομείς που γνωρίζω - θα είναι και αυτός σύμφωνος και σας παρακαλώ να έρθετε σε επαφή με τους εισηγητές και τις Ομάδες. Ο κ. Swoboda το έχει πει ήδη και μπορώ να το επαναλάβω και για την δική μου Ομάδα: θα συμφωνήσουμε αν αυτές οι τέσσερις νομοθετικές εκθέσεις θα αναβληθούν για τον Σεπτέμβριο ή για μια συνεδρίαση στις Βρυξέλλες.

<SPEAKER ID=121 NAME="Πρόεδρος">
Κυρία Roth-Behrendt, γνωρίζετε ότι μπορεί κανείς να επιτύχει αναβολή της συζήτησης είτε στην αρχή της συνεδρίασης, το πρωί, είτε στην αρχή της ψηφοφορίας. Σήμερα το απόγευμα, λοιπόν, όταν θα ξεκινήσουμε τις ψηφοφορίες, θα υπάρξει πιθανώς ένας εισηγητής ή ένας συνάδελφος ο οποίος θα ζητήσει να ψηφίσουμε το Σεπτέμβριο. Ως προς αυτό το αίτημα δεν έχω καμία αντίρρηση.

<SPEAKER ID=122 LANGUAGE="DE" NAME="Roth-Behrendt">
Κύριε Πρόεδρε, έχετε απόλυτο δίκιο, αυτή είναι η σωστή διαδικασία αλλά, αν το σχεδιάσουμε και αν είναι σίγουρο ότι θα υποστηρίξει ο κ. Swoboda ή εγώ ή και άλλοι, είναι δίκαιο να ενημερώσουμε και τους εισηγητές γι' αυτή την πιθανότητα.

<SPEAKER ID=123 NAME="Πρόεδρος">
Όπως και να έχει, ο Προεδρεύων θα ενημερωθεί για το αίτημα αυτό και θα δώσει φυσικά το λόγο σε ένα βουλευτή ο οποίος τη στιγμή εκείνη θα το διατυπώσει επίσημα.
<P>
  
<P>
Έκθεση Rόhle (Α5-0167/2000)

<SPEAKER ID=124 LANGUAGE="IT" NAME="Fatuzzo">
Κύριε Πρόεδρε, ψήφισα κατά της έκθεσης Rόhle. Πρώτον θεωρώ ότι υπάρχει ένα αριθμητικό λάθος, γιατί, το 1998, γίνεται λόγος για προϋπολογισμό 10.940.000 εκατομμυρίων ευρώ - όπως τουλάχιστον αναφέρεται στο ιταλικό κείμενο - πράγμα το οποίο μου φαίνεται, έτσι, εκ πρώτης άποψης, κάπως υπερβολικό. Πιστεύω ότι υπάρχει λάθος τουλάχιστον τριών μηδενικών.
<P>
Κλείνοντας αυτήν την παρένθεση, θα ήθελα να τονίσω ότι, μεταξύ των άλλων πτυχών οι οποίες, όπως τόνισε ήδη η εισηγήτρια στην έκθεσή της, δεν πηγαίνουν καλά - λόγος για τον οποίον θα ήταν λογικό να κλείσουμε με ένα αίτημα για καταψήφιση του εγγράφου της - θα ήταν κατάλληλο να χορηγούσαμε στο μέλλον ένα τουλάχιστον τμήμα αυτών των πόρων και στις οργανώσεις εθελοντών, πολλοί από τους οποίους είναι ηλικιωμένοι και συνταξιούχοι, που είναι διαθέσιμοι να ταξιδέψουν ανά τον κόσμο για να βοηθήσουν στην ανάπτυξη των χωρών που έχουν ανάγκη.

<SPEAKER ID=125 LANGUAGE="FR" NAME="Caullery">
- (FR) Δικαιολογημένα, κατά τη συνεδρίασή του στις 13 Απριλίου 2000, το Ευρωπαϊκό Κοινοβούλιο αποφάσιζε να αναβληθεί η απόφαση για τη χορήγηση απαλλαγής στην Ευρωπαϊκή Επιτροπή, όσον αφορά την εκτέλεση του προϋπολογισμού για το οικονομικό έτος 1998. Η απόφαση αυτή ήταν δικαιολογημένη, καθώς οι πολίτες των κρατών μας έχουν το δικαίωμα να ζητούν εξηγήσεις για τον τρόπο με τον οποίο ξοδεύονται τα χρήματα της Ευρωπαϊκής Ένωσης, δηλαδή τα δικά τους χρήματα.
<P>
Η Ομάδα μας, αποφασισμένη, υποστηρίζει απόλυτα κάθε ενέργεια προκειμένου να αγωνισθούμε σθεναρά ενάντια στην απάτη και την κατάχρηση δημοσίου χρήματος. Πράγματι, οι παρατυπίες που διαπιστώθηκαν, τόσο αυτές που έθιξε η κ. Stauner στην έκθεσή της σε σχέση με την αμφισβητούμενη διαχείριση της Επιτροπής όσο και οι παρατυπίες που τονίστηκαν στην έκθεση της κ. Rόhle αναφορικά με τα διάφορα ευρωπαϊκά ταμεία ανάπτυξης, δεν μπορούν να αφήσουν κανέναν αδιάφορο και πλήττουν την εικόνα και την αξιοπιστία της Κοινότητας στο σύνολό της.
<P>
Επιπλέον, αγαπητοί μου συνάδελφοι, θα πρέπει να συναγάγουμε όλα τα απαραίτητα συμπεράσματα τόσο σε ό,τι αφορά ασφαλώς την τιμωρία των υπευθύνων όσο και την εφαρμογή πολύ πιο διαφανών διαδικασιών. Οι εκθέσεις των κυριών Rόhle και Stauner, όπως προκύπτει από τις ψηφοφορίες που πραγματοποιήθηκαν στην Επιτροπή Ελέγχου του Προϋπολογισμού, θεωρούμε ότι κινούνται προς αυτή την κατεύθυνση.
<P>
Η έκθεση της κ. Rόhle όσον αφορά τα διάφορα Ευρωπαϊκά Ταμεία Ανάπτυξης (ΕΤΑ) θέτει πλέον ξεκάθαρα την Επιτροπή προ των ευθυνών της. Ζητεί μεγαλύτερη διαφάνεια για το σύνολο των μελλοντικών ενισχύσεων, οι οποίες θα δοθούν από την Κοινότητα στις αναπτυσσόμενες χώρες. Η ανησυχία για περισσότερη ηθική στην πολιτική των ενισχύσεων και αποτελεσματικότητα στην χρησιμοποίησή τους είναι μία αρχή η οποία τίθεται πλέον με σαφήνεια, γεγονός που χαροποιεί την Ομάδα μας.
<P>
Θα πρέπει επίσης να αποδεχτούμε το γεγονός ότι, με το πρόσχημα ενός καλύτερου ελέγχου για μια πιο τίμια και ορθολογική χρησιμοποίηση των ευρωπαϊκών ταμείων - αναφέρομαι ιδιαίτερα στις χώρες της Αφρικής, της Καραϊβικής και του Ειρηνικού - η προσπάθειά μας θα αποτελέσει αφορμή για την οργάνωση μίας αβάσιμης δίκης ενάντια ορισμένων κρατών της Ένωσης- έστω κι αν πρόκειται για ένα από τα κυριότερα κράτη σε παροχή καθαρών εισφορών, και εννοώ την Γαλλία - μέσω μιας δίωξης μαγισσών που, όπως λέγεται, θα είχε στο στόχαστρό της ορισμένους υψηλόβαθμους διοικητικούς υπαλλήλους της ίδιας υπηκοότητας.
<P>
Η μεγαλύτερη διαφάνεια στα οικονομικά των πολιτικών ομάδων του Σώματός μας αποτελεί επίσης μία από τις πρωταρχικές μας ανησυχίες. Οι πολίτες της Ευρώπης δεν θα κατανοούσαν εξάλλου μια άλλη άποψη. Επιπλέον, πρέπει να εφαρμόσουμε τις απαντήσεις που μας δίνει το δικό μας θεσμικό όργανο, μετά τις παρατηρήσεις του Ελεγκτικού Συνεδρίου και να ενθαρρύνουμε δίχως καθυστέρηση την εφαρμογή κάθε αναγκαίας μεταρρύθμισης σύμφωνα με τον οικονομικό κανονισμό και την αρχή της διαφάνειας.
<P>
Τέλος, θα έλεγα ότι αρμόζει -κι αυτό είναι κάτι σαφές για εμάς- να μην προκληθεί σύγχυση μεταξύ της διαδικασίας απαλλαγής, η οποία αντιπροσωπεύει μία γενική εκτίμηση επί της διαχείρισης της Ευρωπαϊκής Επιτροπής, όπως αυτή προβλέπεται από τη Συνθήκη, και της αντιμετώπισης διαφόρων συγκεκριμένων θεμάτων αδιαμφισβήτητης βαρύτητας, τα οποία έχουν επίσης έναν συγκεκριμένο χαρακτήρα και αντιπροσωπεύουν ένα χαμηλό ποσό σε σχέση με το σύνολο του προϋπολογισμού. Ας είμαστε λογικοί!
<P>
Επιπλέον, το να λάβουμε υπόψη μας τις συμπληρωματικές λεπτομέρειες που είχαμε ζητήσει από την Επιτροπή την άνοιξη, στα πλαίσια της έκθεσης Stauner, δεν σημαίνει σε καμία περίπτωση για την Ομάδα μας ότι το θεσμικό μας όργανο θα εμφανίσει στη συνέχεια αμνησία, στα πλαίσια του εντοπισμού απαράδεκτων πρακτικών σε βάρος των χρημάτων των συμπολιτών μας.
<P>
Η Ομάδα μας χαιρετίζει τις αξιέπαινες προσπάθειες των εισηγητριών κ. Stauner και Rόhle και του κ. Kuhne. Ωστόσο, θα πρέπει να είμαστε προσεκτικοί και να μπορέσουμε να παρατηρήσουμε, στην πράξη, ποια θα είναι η στάση της Ευρωπαϊκής Επιτροπής, εν όψει των δεσμεύσεων που ανέλαβε. Επιπλέον, επί του παρόντος, η Ομάδα μας κρίνει απαραίτητο να απέχει.
<P>
Έκθεση Kuhne (Α5-0189/2000)

<SPEAKER ID=126 NAME="Stauner">
Ψήφισα κατά της χορήγησης απαλλαγής στον Γενικό Γραμματέα, διότι σε σχέση με την αγορά του κτιρίου της ASP στις Βρυξέλλες έδωσε παραπλανητικές πληροφορίες στα πολιτικά όργανα λήψης αποφάσεων.
<P>
Δόθηκε εσφαλμένα η εντύπωση ότι το Συμβούλιο και η Επιτροπή συμφώνησαν για τη χρηματοδότηση του κτιρίου με τη βοήθεια του τότε κτηματομεσίτη.
<P>
Επιπλέον, δόθηκε εσφαλμένα η εντύπωση ότι η χρηματοδότηση του κτιρίου με τη βοήθεια του κτηματομεσίτη ήταν μια έμμεση μορφή χρηματοδότησης. Στην πραγματικότητα όμως το Κοινοβούλιο χρεώθηκε άμεσα το 1998 με ποσά ύψους 472 εκατ. ECU όπως και με 7 δις βελγικά φράγκα σε έναν όμιλο τραπεζών υπό την διοίκηση της WestLB, χωρίς να υπάρξει προηγούμενη προκήρυξη έργου στην Επίσημη Εφημερίδα.
<P>
Σύμφωνα με τις διαπιστώσεις του Ελεγκτικού Συνεδρίου παραβιάστηκαν οι σχετικοί δημοσιονομικοί κανόνες.
<P>
Έκθεση Παπαγιαννάκη (Α5-0193/2000)

<SPEAKER ID=127 LANGUAGE="FR" NAME="Grossetκte">
. (FR) Χρειάστηκε να γνωρίσουμε το σκάνδαλο των τρελών αγελάδων για να συνειδητοποιήσουμε την αναγκαιότητα βελτίωσης της ανιχνευσιμότητας και της επισήμανσης των προϊόντων διατροφής. Η Ευρώπη άργησε πολύ να αντιδράσει και έχει σημειώσει μεγάλη καθυστέρηση στο θέμα του βοείου κρέατος. Σήμερα, με την ομοφωνία του Συμβουλίου, μας δίνεται επιτέλους η δυνατότητα να επιδείξουμε κάποια αποφασιστικότητα.
<P>
Πράγματι, η κοινή θέση που μας έχει υποβληθεί ενσωματώνει έναν σημαντικό αριθμό τροπολογιών, τις οποίες το Ευρωπαϊκό Κοινοβούλιο ενέκρινε σε πρώτη ανάγνωση. Όσον αφορά τις υποχρεωτικές αναφορές, την ένδειξη της πρόελευσης, τις ημερομηνίες επεξεργασίας, τον κιμά και το προαιρετικό σύστημα, θεωρώ ότι το Κοινοβούλιο πρέπει να είναι ικανοποιημένο: εισακουσθήκαμε από το Συμβούλιο.
<P>
Αυτός είναι ο λόγος για τον οποίο υποστήριξα με αποφασιστικότητα την κοινή αυτή θέση ως έχει και δεν υπερψήφισα καμία τροπολογία.
<P>
Η συζήτηση επικεντρώθηκε σε ορισμένα συγκεκριμένα σημεία και ιδιαίτερα στην εμφάνιση επί της ετικέτας της κατηγορίας του ζώου. Ορισμένοι συνάδελφοι μας εξήγησαν, καλή τη πίστει, ότι η αναφορά αυτή δεν συμβάλει διόλου στην βελτίωση της ανιχνευσιμότητας του βοείου κρέατος. Έχουν δίκιο.
<P>
Ωστόσο, μετά τα διαδοχικά σκάνδαλα στα είδη διατροφής, τα οποία ανέκαθεν το Κοινοβούλιό μας κατήγγελλε με σθένος, πώς θα μπορούσαμε σήμερα να μην λάβουμε υπόψη μας τον σημαντικότατο ρόλο που διαδραματίζει ο καταναλωτής; Η ρητή αναφορά της κατηγορίας απαντά σε ένα αίτημα. Συμβάλλει στην αποκατάσταση της εμπιστοσύνης των καταναλωτών.
<P>
Πρέπει να γίνει διάκριση ανάμεσα σε δύο ήδη πληροφοριών:
<P>
πληροφορίες που επιτρέπουν την βελτίωση της ανιχνευσιμότητας, οι οποίες όμως δεν προορίζονται άμεσα για την πληροφόρηση του τελικού καταναλωτή. Όντας πολύ εξειδικευμένες, οι πληροφορίες αυτές κατανοούνται ρητώς μόνο από τους επαγγελματίες. Εκπληρώνουν μία υγειονομική λειτουργία. Βάσει των αναφορών αυτών θα μπορούν να πραγματοποιούνται οι έλεγχοι. Κάνουμε λοιπόν λόγο για την καθιέρωση του συστήματος αναγνώρισης και ανιχνευσιμότητας.
<P>
το δεύτερο είδος πληροφοριών προορίζεται άμεσα για τον πολίτη, όπως εσείς και εγώ, που αγοράζει το κρέας του κάθε μέρα. Τι θέλει να γνωρίζει; Θέλει να είναι σίγουρος ότι το προϊόν που θα καταναλώσει είναι κατάλληλο: Το σύστημα ανιχνευσιμότητας και αναγνώρισης θα επιτρέψει τη διασφάλιση της ασφάλειας και της ποιότητας του βοείου κρέατος. Ο πολίτης όμως επιθυμεί επίσης να μάθει για ποιο είδος κρέατος πρόκειται. Αυτού του είδους η αναφορά στην ετικέτα απευθύνεται άμεσα στον τελικό καταναλωτή και του παρέχει μία κατανοητή πληροφορία. Είναι λάθος να πούμε ότι αυτό δεν ωφελεί σε τίποτε.
<P>
Αντίθετα, αυτού του είδους η επισήμανση είναι εξίσου σημαντική με τον ορισμό υγειονομικών εγγυήσεων.
<P>
Η Ευρώπη πρέπει να βοηθήσει τους καταναλωτές της, οι οποίοι αποφεύγουν το βόειο κρέας από την εποχή που ξέσπασε το σκάνδαλο των τρελών αγελάδων, να το εμπιστευτούν εκ νέου. Οι συνέπειες είναι σημαντικές για το σύνολο του τομέα των γεωργικών ειδών διατροφής, ο οποίος πλήγηκε σφοδρότατα από αυτή την κρίση
<P>
Αυτά τα δύο είδη πληροφοριών δεν είναι ανταγωνιστικά, το ένα συμπληρώνει το άλλο και συμβάλλουν, το καθένα στο δικό του επίπεδο, στην αποκατάσταση της εμπιστοσύνης των ευρωπαίων καταναλωτών.
<P>
Η εμπιστοσύνη των καταναλωτών μας δεν επιβάλλεται, κερδίζεται.
<P>
Έκθεση Garcia-Orcoyen Tormo (Α5-0165/2000)

<SPEAKER ID=128 NAME="Crowley">
Αποτελεί σωστό στόχο πολιτικής της Ευρωπαϊκής Ένωσης η διασφάλιση ότι οι επιχειρήσεις επιτελούν το έργο τους με τρόπο φιλικό προς το περιβάλλον. Το κοινοτικό σύστημα οικολογικής διαχείρισης και οικολογικού ελέγχου που είναι γνωστό ως EMAS έδωσε την ευκαιρία στις εταιρίες της Ευρωπαϊκής Ένωσης να εξασφαλίσουν την πιστοποίηση ότι εφαρμόζουν καλές περιβαλλοντικές πρακτικές κατά τις εργασίες τους. Αυτό που συζητάμε σήμερα εδώ είναι η αναθεώρηση του αρχικού κανονισμού του 1993, βάσει του οποίου τέθηκε σε εφαρμογή το κοινοτικό σύστημα οικολογικής διαχείρισης και οικολογικού ελέγχου.
<P>
Τα κριτήρια για να συμπεριληφθεί κάποιος στον κατάλογο EMAS είναι πολύ αυστηρά. Η ουσία είναι ότι ανακοινώνονται δημοσίως τα αποτελέσματα κάθε εθνικής αρχής διαπίστευσης σε κάθε κράτος μέλος της Ευρωπαϊκής Ένωσης. Κάθε εθνική αρχή διαπίστευσης διεξάγει αναλυτική και εξονυχιστική έρευνα όλων των δραστηριοτήτων ενός πιθανού αιτούντα, σύμφωνα με το σύστημα οικολογικής διαχείρισης και οικολογικού ελέγχου που μπορεί να επηρεάζουν το περιβάλλον.
<P>
Σύμφωνα με τον νέο κανονισμό που συζητάμε σήμερα εδώ θα καταστεί ευκολότερη για τις μικρομεσαίες επιχειρήσεις η πρόσβαση για υποβολή αίτησης έγκρισης στα πλαίσια του συστήματος EMAS. Ως επί το πλείστον, μόνο μεγαλύτερες βιομηχανίες επιδίωκαν μέχρι σήμερα αναγνώριση σύμφωνα με το κοινοτικό σύστημα οικολογικής διαχείρισης και οικολογικού ελέγχου.
<P>
Πρέπει να θυμόμαστε ότι το σύστημα EMAS είναι για την Ευρώπη το αντίστοιχο του Διεθνούς Οργανισμού Τυποποίησης γνωστού ως ISO14001. Στην ουσία, αυτός ο Διεθνής Οργανισμός Τυποποίησης ISO είναι ισοδύναμος του IOSO9000 για τις ευρωπαϊκές εταιρίες, αλλά με την κατάλληλη περιβαλλοντική χροιά.
<P>
Είναι η σωστή πολιτική για την Ευρωπαϊκή Ένωση το να διασφαλίσει ότι όλες οι εταιρίες στην Ευρώπη σέβονται το περιβάλλον, καθώς επίσης ότι εφαρμόζονται οι απαραίτητες πρακτικές, προκειμένου να είναι βέβαιο ότι οι δραστηριότητές τους δεν θα έχουν αρνητικό αντίκτυπο για το περιβάλλον με οποιοδήποτε σχήμα ή μορφή. Γι' αυτό ακριβώς υποστηρίζω ανεπιφύλακτα τις προτάσεις να διασφαλιστεί ευκολότερη πρόσβαση για τις μικρομεσαίες επιχειρήσεις, προκειμένου να ενσωματωθούν στο πλαίσιο EMAS.
<P>
Το σύστημα αυτό θα πρέπει να χαρακτηρίζεται από μεγαλύτερη ευελιξία ανεξαρτήτως του πόσο αυστηροί είναι οι κανόνες, έτσι ώστε να εξασφαλιστεί ότι όλοι οι τομείς και όλες οι επιχειρήσεις στην Ευρωπαϊκή Ένωση θα έχουν την ευκαιρία να εξασφαλίσουν την έγκριση σύμφωνα με το κοινοτικό σύστημα οικολογικής διαχείρισης και οικολογικού ελέγχου.
<P>
Υποστηρίζω ανεπιφύλακτα αυτό το πρόγραμμα και συστήνω αυτή την έκθεση.
<P>
Σύσταση για τη δεύτερη ανάγνωση Breyer (Α5-0166/2000)

<SPEAKER ID=129 NAME="Fatuzzo">
Κύριε Πρόεδρε, ψήφισα υπέρ της σύστασης αυτής που καθορίζει οριακές τιμές για το βενζόλιο και το μονοξείδιο του άνθρακα στον αέρα του περιβάλλοντος. Είμαι φυσικά υπέρ, γιατί εάν κάποιοι βλάπτονται, πρώτοι μεταξύ αυτών είναι σίγουρα οι ηλικιωμένοι και οι συνταξιούχοι, που όπως είναι προφανές έχουν ήδη μερικές φορές προβλήματα στους πνεύμονες. Πέραν τούτου, θα ήθελα να τονίσω το αίτημά μου να μην ανησυχούμε στο μέλλον μονάχα για το τι αναπνέουν οι πολίτες, αλλά και για το τι αναπνέουν οι εργαζόμενοι που έχουν σχέση, για παράδειγμα, με το βενζόλιο και το μονοξείδιο του άνθρακα.
<P>
Θα ήταν καλό να ενδιαφερθούμε και για τη μείωση του ωραρίου εργασίας τους συγκριτικά με τους άλλους εργαζόμενους, ούτως ώστε να μπορέσουν να απολαύσουν το μέσο όρο ζωής όλων των πολιτών.
<P>
Πιστεύω ότι η Ευρωπαϊκή Ένωση θα έπρεπε να ενδιαφερθεί ιδιαίτερα για το πώς και το πόσο εργάζονται οι πολίτες που εισπνέουν αυτές τις βλαβερές ουσίες, για τις οποίες σωστά ανησυχούμε ώστε να μην τις εισπνέουν οι πεζοί. Οι εργαζόμενοι πρέπει να είναι ακόμα πιο προστατευμένοι.
<P>
Σύσταση για τη δεύτερη ανάγνωση Jackson (Α5-0164/2000)

<SPEAKER ID=130 NAME="Fatuzzo">
Κύριε Πρόεδρε, ψήφισα υπέρ και συγχαίρω την εισηγήτρια, κυρία Jackson, που επέμεινε τόσο ώστε να μετατραπεί σε οδηγία αυτή η σύσταση σχετικά με την πρακτική οργάνωση περιβαλλοντικών επιθεωρήσεων. Είναι ανώφελο να εγκρίνει το Κοινοβούλιο αυτό εκατοντάδες οδηγίες, σημαντικότατες και χρησιμότατες ρυθμίσεις εάν στη συνέχεια δε διεξάγονται πραγματικοί, συγκεκριμένοι και επαρκείς έλεγχοι, ώστε να εφαρμοστούν πραγματικά οι εν λόγω ρυθμίσεις και να υπάρξει ένα πρακτικό όφελος για όλους τους πολίτες της Ευρωπαϊκής Ένωσης, και ιδιαίτερα - όπως είπα πριν λίγο - όταν πρόκειται για την περιβαλλοντική υγεία, όπως στην περίπτωση αυτή, και όταν η παράβαση των κανόνων προκαλεί βλάβη κυρίως στους ηλικιωμένους και στους συνταξιούχους.

<SPEAKER ID=131 NAME="Fitzsimons">
Ο κύριος σκοπός αυτής της σύστασης είναι να ενισχύσει τη συμμόρφωση και να συμβάλει σε μια πιο ομοιόμορφη εφαρμογή και επιβολή τήρησης της κοινοτικής περιβαλλοντικής νομοθεσίας στα κράτη μέλη. Αυτό το σχέδιο σύστασης καθιερώνει ελάχιστα κριτήρια που πρέπει να εφαρμόζονται κατά την οργάνωση, τη διενέργεια, τις περαιτέρω ενέργειες και τη δημοσίευση των αποτελεσμάτων των περιβαλλοντικών επιθεωρήσεων.
<P>
Προβλέπει περιβαλλοντικές επιθεωρήσεις σε όλες τις βιομηχανικές και άλλες επιχειρήσεις, των οποίων οι εκπομπές και οι απορρίψεις στο περιβάλλον υπόκεινται σε συγκεκριμένους όρους εξουσιοδότησης ή χορήγησης αδειών. Αυτό θα ίσχυε ασφαλώς για όλες τις εταιρίες που λαμβάνουν άδειες ελέγχου μόλυνσης υπό την αιγίδα της Υπηρεσίας Προστασίας του Περιβάλλοντος.
<P>
Σύμφωνα με το κείμενο αυτής της σύστασης, οι περιβαλλοντικές επιθεωρήσεις θα περιλαμβάνουν: επιτόπιες επισκέψεις, εξακρίβωση εσωτερικής παρακολούθησης από τους ιδιοκτήτες των ελεγχόμενων εγκαταστάσεων, επί τόπου έλεγχο των κτιρίων, του εξοπλισμού και της καταλληλότητας της περιβαλλοντικής διαχείρισης, αλλά και των αρχείων που τηρούν οι ιδιοκτήτες.
<P>
Συγκεκριμένα, προβλέπονται δύο είδη επιθεωρήσεων, οι τακτικές επιθεωρήσεις που θα διενεργούνται ως μέρος ενός συγκεκριμένου προγράμματος επιθεώρησης και οι μη τακτικές επιθεωρήσεις ως επακόλουθο καταγγελιών σε σχέση με το ζήτημα και την ανανέωση ή τροποποίηση διαφόρων αδειών.
<P>
Τα κράτη μέλη θα υποχρεούνται να καταρτίζουν εκ των προτέρων σχέδια για δραστηριότητες περιβαλλοντικών επιθεωρήσεων που να καλύπτουν ολόκληρη την αντίστοιχη περιοχή και τις εγκαταστάσεις σε αυτή. Αυτά τα σχέδια θα διατίθενται στο κοινό στα πλαίσια ευρύτερων και γενικότερων εκστρατειών πληροφόρησης που προβλέπονται σε αυτή την πρόταση.
<P>
Σύμφωνα με αυτό το σχέδιο σύστασης, κάθε σχέδιο θα πρέπει να ορίζει τη γεωγραφική περιοχή που καλύπτει, να καλύπτει ένα ορισμένο χρονικό διάστημα, να περιλαμβάνει συγκεκριμένους όρους για την αναθεώρησή του, να προσδιορίζει τις συγκεκριμένες τοποθεσίες ή τους τύπους των εγκαταστάσεων που καλύπτονται, να καθορίζει τα προγράμματα των τακτικών περιβαλλοντικών επιθεωρήσεων, να ορίζει και να σκιαγραφεί τις διαδικασίες των μη τακτικών περιβαλλοντικών επιθεωρήσεων, να προβλέπει το συντονισμό ανάμεσα σε διαφορετικές αρχές επιθεώρησης.
<P>
Θα ήθελα να συγχαρώ την εισηγήτρια, Caroline Jackson, για την έκθεσή της. Σε αυτή, ζητά να μετατραπεί η εν λόγω πρόταση σε μια οδηγία που θα εφαρμοζόταν ομοιόμορφα σε όλη την Ευρωπαϊκή Ένωση. Η εισηγήτρια πιστεύει ότι μόνο μια οδηγία μπορεί να αναγκάσει τα κράτη μέλη να εισαγάγουν αυτά τα συστήματα επιθεώρησης. Ως μέλος της Επιτροπής Περιβάλλοντος, Δημόσιας Υγείας και Πολιτικής των Καταναλωτών του Ευρωπαϊκού Κοινοβουλίου, είμαι υπέρ της ανάγκης να καθιερώσουν τα κράτη μέλη εναρμονισμένες περιβαλλοντικές επιθεωρήσεις.
<P>
Το Συμβούλιο της Ευρωπαϊκής Ένωσης πρέπει να λαμβάνει υπόψη του το Ευρωπαϊκό Κοινοβούλιο σε αυτό το θέμα. Πρέπει να θυμόμαστε όλοι ότι το Ευρωπαϊκό Κοινοβούλιο έχει την εξουσία της συναπόφασης σε περιβαλλοντικά ζητήματα ως αποτέλεσμα της εφαρμογής των διατάξεων της Συνθήκης του Αμστερνταμ. Η Ευρωπαϊκή Ένωση έχει επίσης αρμοδιότητα σε περιβαλλοντικά ζητήματα σύμφωνα με το άρθρο 130 της Συνθήκης του Μάαστριχτ.
<P>
Ευρωπαϊκό Συμβούλιο της Santa Maria da Feira της 19ης-20ής Ιουνίου 2000

<SPEAKER ID=132 LANGUAGE="FR" NAME="Berthu">
Κύριε Πρόεδρε, το Συμβούλιο της Feira, στις 19 και 20 του περασμένου Ιουνίου επέδειξε κάποια υποκρισία σε αρκετά θέματα και θα αναφέρω τέσσερα από αυτά.
<P>
Σχετικά με την Αυστρία, η οποία αντιμετωπίστηκε στο περιθώριο του επίσημου οργάνου του Συμβουλίου, οι δεκατέσσερις αρχηγοί κρατών και κυβερνήσεων, αφού έκαναν την ανοησία να επιβάλουν αδικαιολόγητες ποινές, γελοιοποιήθηκαν μην μπορώντας να ξεφύγουν από το αδιέξοδο όπου βρέθηκαν μόνοι τους. Η υπόθεση αυτή είναι ιδιαίτερα σοβαρή γιατί δείχνει σαφώς ότι οι εξουσίες επιβολής που έχουν παραχωρηθεί στην Ένωση μπορούν εύκολα να στραφούν κατά της εθνικής δημοκρατικής έκφρασης. Θα πρέπει να το θυμόμαστε αυτό.
<P>
Σχετικά με το σχέδιο του Χάρτη των Θεμελιωδών Δικαιωμάτων, οι αρχηγοί κρατών και κυβερνήσεων υποκρίθηκαν στην πλειοψηφία τους ότι δεν γνωριζαν, ακόμη αν ήθελαν να συμπεριλάβουν σε αυτόν τα κοινωνικά δικαιώματα και να δώσουν στο κείμενο δεσμευτικό χαρακτήρα. Και σε αυτό το σημείο, πρόκειται για καθαρή υποκρισία που αποσκοπεί στο να αποκοιμήσει τις αντιπαραθέσεις. Στην πραγματικότητα, η πλειοψηφία επιθυμεί αυτό το διεξοδικό και δεσμευτικό κείμενο γιατί πρόκειται, υπό την κάλυψη της καλύτερης προάσπισης των αρχών της Ευρώπης, να φιμώσει τη δημοκρατική έκφραση κάθε λαού ξεχωριστά. Με την πρόφαση της ενοποίησης των δικαιωμάτων των πολιτών, οι κυβερνήσεις θα επιτύχουν να αφαιρέσουν από τους λαούς αυτό το θεμελιώδες συνταγματικό δικαίωμα ορισμού των δικαιωμάτων που βρίσκεται για τον καθένα, στο κέντρο της ιστορίας του και του πολιτισμού του.
<P>
Σχετικά με τη διεύρυνση, υπενθυμίζοντας τις ευχές του για διαπραγματεύσεις που να ολοκληρωθούν γρήγορα, το Συμβούλιο επέδειξε την υποκρισία να εγείρει νέα εμπόδια στις υποψήφιες χώρες, όπως για παράδειγμα, τον ίδιο τον Χάρτη, που προφανώς υπάρχει κίνδυνος να περιπλέξει τις διαδικασίες ένταξης.
<P>
Ακόμα και στο θέμα των ενισχυμένων συνεργασιών, που προστέθηκε στην ημερήσια διάταξη της Διακυβερνητικής Διάσκεψης, το Συμβούλιο δεν υπήρξε διόλου ειλικρινές και δεν είπε ποτέ τι πραγματικά εννοούσε με αυτό. Έθεσα πριν από λίγο, στην Επιτροπή Συνταγματικών Υποθέσεων, μια ερώτηση στον Joschka Fischer σχετικά με αυτό το θέμα, αλλά απέφυγε την απάντηση. Θα επανέλθουμε αργότερα.

<SPEAKER ID=133 NAME="Αλαβάνος">
. Τέσσερις παρατηρήσεις είναι σημαντικές σχετικά με την πορτογαλική Προεδρία και την καταληκτήρια Σύνοδο Κορυφής της Santa Maria da Feira:
<P>
Πρώτο: Η Ευρωπαϊκή Ένωση έκανε ένα ακόμη επικίνδυνο βήμα προς την στρατιωτικοποίηση, με την προώθηση της οργάνωσης στρατιωτικής και αστυνομικής δύναμης της Ευρωπαϊκής Ένωσης και την ανάπτυξη ενός ατλαντικού πλαισίου μέσα στο οποίο κινείται. Αντίθετα υπήρξε ένα έλλειμμα σε θετικές ενέργειες υπέρ της ειρήνης, όπως δείχνει και η συνέχιση της τελμάτωσης στη Γιουγκοσλαβία.
<P>
Δεύτερο: Οι εξελίξεις στην Διακυβερνητική κατευθύνονται περισσότερο προς την "Ευρώπη των δύο ταχυτήτων" παρά προς τον εκδημοκρατισμό, όπως δείχνουν τόσο η συνεχής αναφορά στην "ενισχυμένη συνεργασία" όσο και οι διάφορες προτάσεις για τη μείωση του βάρους των μικρών χωρών τόσο στο Συμβούλιο όσο και στην Επιτροπή.
<P>
Τρίτο: Η Ευρωπαϊκή Ένωση, κάτω από την πίεση ιδιαίτερα του Ηνωμένου Βασιλείου, δεν κατέληξε σε συγκεκριμένη συμφωνία και δεσμευτικό χρονοδιάγραμμα σχετικά με την φορολογική ενημέρωση, αφήνοντας ελεύθερους τους φορολογικούς παραδείσους "μέσα στην Ένωση".
<P>
Τέταρτο: Η Σύνοδος της Λισσαβώνας, στο μέσο της πορτογαλικής Προεδρίας, έδωσε ένα ακόμη σήμα υπέρ της εγκατάλειψης του ευρωπαϊκού μοντέλου πρόνοιας και της προσαρμογής στο αμερικάνικο μοντέλο.

<SPEAKER ID=134 NAME="Blak, Lund και Thorning-Schmidt">
Οι Δανοί σοσιαλδημοκράτες του Ευρωπαϊκού Κοινοβουλίου ψήφισαν σήμερα υπέρ του ψηφίσματος για τα συμπεράσματα της Συνόδου του Ευρωπαϊκού Συμβουλίου στη Feira στις 19 και 20 Ιουνίου 2000. Ψηφίσαμε υπέρ διότι θέλουμε να προσυπογράψουμε τη διαπίστωση ότι ήταν μια καλή Προεδρία, η οποία έθεσε μια θετική ημερήσια διάταξη με προοπτική για την Ευρώπη, η οποία άλλωστε αντανακλάται στο παράρτημα του ψηφίσματος για την παρακολούθηση της Συνόδου Κορυφής της Λισσαβόνας. Η επί του συνόλου ψήφος, ωστόσο, δεν πρέπει να ληφθεί ως παραδοχή ότι στηρίζουμε την πρόθεση για διευρυμένη ημερήσια διάταξη στη Διακυβερνητική Διάσκεψη και έγκριση του Χάρτη Θεμελιωδών Δικαιωμάτων με νομική δέσμευση στη Συνθήκη, και επ' αυτού σας παραπέμπουμε στις σχετικές επεξηγήσεις ψήφου στις οποίες προβήκαμε στη Σύνοδο Κορυφής του Ελσίνκι, στη σύγκληση της Διακυβερνητικής Διάσκεψης, στη θέση του Ευρωπαϊκού Κοινοβουλίου επί της Διακυβερνητικής Διάσκεψης και κατά την προετοιμασία της Συνόδου Κορυφής στη Feira.

<SPEAKER ID=135 LANGUAGE="FR" NAME="Lulling">
. (FR) Δεν μου ήταν δυνατό να ψηφίσω υπέρ του συμβιβαστικού ψηφίσματος, κυρίως γιατί η παράγραφος σχετικά με την φορολόγηση είναι υπερβολικά ισχνή και επιφέρει μια στρεβλωμένη κρίση σχετικά με αυτό που πραγματικά αποφασίστηκε στη Feira.
<P>
Αυτό το Σώμα θα ήταν καλό να διαπιστώσει, με ικανοποίηση βέβαια, την αποφασιστικότητα των αρχηγών κρατών και κυβερνήσεων να φτάσουν σε ολοκληρωμένη συμφωνία σχετικά με το σύνολο του φορολογικού πακέτου (φορολογία εισοδημάτων καταθέσεων, φορολογία επιχειρήσεων, τόκων και οφειλών) το αργότερο στο τέλος του 2002. Θα έπρεπε να επιβεβαιώσουμε την ανάγκη διατήρησης της ανταγωνιστικότητας των ευρωπαϊκών οικονομικών αγορών με την ταυτόχρονη έγκριση ισοδύναμων μέτρων στις κύριες τρίτες χώρες και όμοια μέτρα στα εξαρτώμενα ή συνδεδεμένα εδάφη. Επίσης, θα έπρεπε να έχουμε ζητήσει να λαμβάνουμε τις εκθέσεις που θα πρέπει να παρουσιάσει η Επιτροπή, σε τακτικά διαστήματα σχετικά με την εφαρμογή των συστημάτων ανταλλαγής πληροφοριών και παρακράτησης στην πηγή σε θέματα φορολογίας καταθέσεων, καθώς και την έκθεση σε σχέση με τη βάση στην οποία θα αποφασιστούν η έγκριση και η εφαρμογή της οδηγίας. Υπενθυμίζω ότι αυτό δεν συνέβη.
<P>
Γνωρίζω ότι οι απόψεις σχετικά με τον φορολογικό συμβιβασμό που συζητήθηκε την τελευταία στιγμή στη Feira διίστανται σε μεγάλο βαθμό. Αντανακλώνται σε ολόκληρο τον ευρωπαϊκό τύπο. Δεν μπορώ να αποφύγω να αναφέρω ορισμένους τίτλους: "Αναβλητικός συμβιβασμός σχετικά με την φορολογία καταθέσεων" , "Αμφιβολίες σχετικά με τον φορολογικό συμβιβασμό της Feira" , "Συμφωνία βιτρίνας και επίμονες αποκλίσεις" , "Ασταθής συμφωνία" , "Παρακράτηση στην πηγή, συνύπαρξη, τίποτα από τα παραπάνω;" ή στα γερμανικά "Schotte Brown stδrkt Finansplatz London. London setzt sich im EU-Steuerstreit durch", "ο Σκωτσέζος Brown ενισχύει το Λονδίνο ως οικονομικό χώρο. Το Λονδίνο επιβάλλεται στην ευρωπαϊκή φορολογική διένεξη " , "Schweizer Banken sehen keinen Handlungsbedarf" " οι ελβετικές τράπεζες δεν θεωρούν ότι υπάρχει ανάγκη δράσης " , "Bevor das Bankgeheimnis fδllt, mόssen alle Finanzplδtze mitmachen" « για να αποκαλυφθεί το τραπεζικό μυστικό, πρέπει να συνεργασθούν όλοι οι οικονομικοί χώροι" .
<P>
Η διαπίστωση της Basler Zeitung της 24ης του περασμένου Ιουνίου, επίσης λέει πολλά σχετικά: "Eher wird das Matterhorn abgebrochen, als dass die Stimmbόrgerschaft der Schweiz das Bankpersonal von der Schweigepflicht entbindet und den Finanzminister in Bern zum Steuereintreiber Brόssels macht" «πιο εύκολο είναι να γκρεμιστεί η κορυφή Matterhorn παρά να απαλλάξουν οι Ελβετοί πολίτες το προσωπικό των τραπεζών από την υποχρέωση του απορρήτου και να κάνουν τον Υπουργό Οικονομικών της Βέρνης φοροεισπράκτορα των Βρυξελλών" .
<P>
Σε αυτό το πλαίσιο, ο τίτλος της Εcho της 24ης Ιουνίου, που δικαιολογημένα διαπιστώνει ότι "χωρίς επαρκείς εγγυήσεις, το Λουξεμβούργο θα μπλοκάρει την οδηγία σχετικά με την φορολογία" και ότι "η ανταλλαγή πληροφοριών θα πρέπει επίσης να εφαρμοστεί από τις ανταγωνιστικές θέσεις" , αντικατοπτρίζει αυτό που πραγματικά αποφασίστηκε στη Feira.
<P>
Το γεγονός ότι το ψήφισμά μας διαμαρτύρεται για το χρονοδιάγραμμα της Feira, αποτελεί ένδειξη της άγνοιας ή της αυταπάτης των συντακτών αυτού του αποσπάσματος, στους οποίους θα ήθελα να υπενθυμίσω αυτό που επισήμανε ο Λουξεμβούργιος πρωθυπουργός σχετικά με αυτό το θέμα στη Feira, δηλαδή ότι όσον αφορά τη φορολογία των καταθέσεων "υπάρχουν ακόμη περίπου πενήντα τεχνικά ζητήματα για τα οποία το Συμβούλιο δεν συζήτησε ποτέ" .
<P>
Το να κατηγορούμε σε αυτό το πλαίσιο το χρονοδιάγραμμα ότι δεν αντικατοπτρίζει το επείγον του προβλήματος συνιστά μια ανεύθυνη έλλειψη ρεαλισμού.

<SPEAKER ID=136 LANGUAGE="FR" NAME="Souchet">
. (FR) Μια έκφραση που εκπλήσσει βγήκε από τα χείλη του προηγούμενου Προεδρεύοντα του Συμβουλίου, όταν μας παρουσίασε τη Δευτέρα το βράδυ τον απολογισμό της πορτογαλικής Προεδρίας. "Δεν πρέπει, δήλωσε ο Πρωθυπουργός Antonio Guterres, να αφήσουμε να επικρατήσει μια διακυβερνητική παρέκκλιση. Η συζήτηση σχετικά με την ομοσπονδιακή Ευρώπη, η οποία μόλις εγκαινιάστηκε, πρέπει να εκτελεστεί στο σύνολό της" . Δεν είναι παράδοξο να βλέπουμε τον εκπρόσωπο των κυβερνήσεων των κρατών μελών να καταγγέλλει τον κίνδυνο "διακυβερνητικής παρέκκλισης" της Ευρωπαϊκής Ένωσης;
<P>
Το παράδοξο είναι ακόμη μεγαλύτερο γιατί αυτό που έλαμψε στα μάτια όλων, ή σχεδόν όλων, είναι αντίθετα το αδιέξοδο στο οποίο οδηγούν απαρέγκλιτα οι ομοσπονδιακές λύσεις, και ιδιαίτερα η πιο πρόσφατη, εκείνη των ενισχυμένων συνεργασιών. Για να επιχειρήσουμε να επιλύσουμε την ανυπέρβλητη αντίθεση μεταξύ της ομοσπονδιακής ιδέας και της διεύρυνσης, η συνταγή θαύμα των ενισχυμένων συνεργασιών προβλήθηκε ιδιαίτερα κατά τη διάρκεια της πορτογαλικής Προεδρίας. Παρουσιάστηκε εδώ ακριβώς, την Τρίτη από τον Πρόεδρο Chirac, ως κάποιου είδους καθολική λύση, με μια "εμπροσθοφυλακή" "πρωτοπόρων χωρών" που θα χαράσσουν την πορεία όλων. Ας σημειώσουμε με την ευκαιρία αυτή, σχετικά με την πρωτοπορία, την επανεμφάνιση στο πλαίσιο της ευρωπαϊκής ομοσπονδιακής ιδέας, εκφράσεων που γνώρισαν άλλοτε μεγάλη τύχη σε άλλα ιδεολογικά πλαίσια.
<P>
Η προβολή, σε κλίμα λυρικο-ιδεολογικό, μιας τέτοιας ιδέας κρύβει τους πραγματικούς κινδύνους που περιέχει η γενίκευση της αρχής της ειδικής πλειοψηφίας και επομένως η κατάργηση του κανόνα της ομοφωνίας.
<P>
Όχι μόνο οι ενισχυμένες συνεργασίες καταγγέλλονται έντονα, και δικαιολογημένα, από τα μικρά και μεσαία κράτη μέλη, ως απόπειρες κατά της αξιοπρέπειάς τους, ενώ η εθνική κυριαρχία αποτελεί μια αρχή που εγγυάται την ισότητα και τον σεβασμό όλων. Αλλά και στο εσωτερικό των ίδιων των ενισχυμένων συνεργασιών, βλέπουμε ότι η εφαρμογή της αρχής της πλειοψηφίας, στη θέση της ομοφωνίας, υπάρχει κίνδυνος να δημιουργήσει ανυπόφορες εντάσεις, αποδίδοντας ένα εκ των πραγμάτων μονοπώλιο λήψης αποφάσεων σε μια και μόνη επικρατούσα χώρα. Ώστε φαίνεται ότι η αρχή της ειδικής πλειοψηφίας αν δεν είναι εφαρμόσιμη σε 35 χώρες, δεν είναι ούτε σε 2 ή σε 3. Η "λύση θαύμα" αποκαλύπτεται ότι στην πραγματικότητα είναι μια διπλή πηγή εντάσεων που κινδυνεύει να επηρεάσει βαθιά την ευρωπαϊκή συνεργασία.
<P>
Για τους λόγους αυτούς, στη θέση των ενισχυμένων συνεργασιών, οι οποίες θα αποτελούσαν απαραίτητα έναν παράγοντα επικίνδυνων εντάσεων, προτείνουμε διαφοροποιημένες συνεργασίες, που να συνάπτονται μεταξύ κυρίαρχων κρατών, ελεύθερων να αποφασίζουν την σύναψη των συμφωνιών που επιθυμούν, στους τομείς που επιθυμούν, με την προϋπόθεση ότι αυτές δεν ζημιώνουν τα θεμελιώδη συμφέροντα των εταίρων τους.
<P>
  
<P>
Σωματεμπορία

<SPEAKER ID=137 LANGUAGE="FR" NAME="Bordes, Cauquil και Laguiller">
. (FR) Οι βουλευτές του Εργατικού Αγώνα συμμερίζονται την αγανάκτηση που εκφράστηκε με την πρόταση της Συνομοσπονδιακής Ομάδας της Ευρωπαϊκής Ενωτικής Αριστεράς, την οποία ψηφίσαμε, μπροστά στο θάνατο των 58 μεταναστών της Douvres, και τόσων άλλων, που επιχείρησαν να περάσουν τα εξωτερικά ή τα εσωτερικά σύνορα της Ευρωπαϊκής Ένωσης.
<P>
Για να θέσουμε τέλος σε μια κατάσταση στην οποία η δυστυχία διώκει εκατομμύρια ανθρώπους προς χώρες όπου ελπίζουν ότι θα ζήσουν κάπως καλύτερα, θα έπρεπε να θέσουμε τέλος σε ένα κοινωνικό σύστημα, το οποίο, προκειμένου να θέσει απίστευτα πλούτη σε μερικά χέρια, επιβάλει τη φτώχεια στην πλειοψηφία του πλανήτη. Δεν είναι βέβαια μια ψηφοφορία του Κοινοβουλίου η οποία θα καταλήξει σε αυτή την ανατροπή, που ωστόσο αποτελεί ζωτική ανάγκη για την ανθρωπότητα.
<P>
Προκαλεί αγανάκτηση ότι ακόμη και σε τομείς όπου τα υπάρχοντα θεσμικά όργανα, εθνικά και ευρωπαϊκά, θα μπορούσαν να κάνουν κάτι, δεν το κάνουν. Το δράμα της Douvres συνέβη ανάμεσα σε δύο ευρωπαϊκές χώρες. Τα σιδηρόφρακτα που εγκαθιστούμε γύρω από την Ευρωπαϊκή Ένωση υπάρχουν ακόμη και στο εσωτερικό της για τους υπηκόους τρίτων χωρών. Και οι φραγμοί αυτοί είναι ικανοί να σκοτώνουν.
<P>
Δεν αρκεί να καταγγέλλουμε τα καθάρματα που πλουτίζουν επιδιδόμενοι στη σωματεμπορία. Πρέπει να εξασφαλίσουμε στους μετανάστες δικαιώματα που θα έπρεπε να έχουν όλα τα ανθρώπινα όντα. Θα πρέπει να εξασφαλίσουμε την ελεύθερη κυκλοφορία των προσώπων. Πρέπει να θέσουμε τέλος στις πολιτικές μετανάστευσης που μετατρέπουν τους μετανάστες σε υπάνθρωπους στερούμενους δικαιωμάτων, αν όχι σε παρανόμους, θηράματα της αστυνομίας.
<P>
Θέλουμε να διαμαρτυρηθούμε έντονα, κατά της πολιτικής της γαλλικής κυβέρνησης, η οποία επαίρεται στον ρόλο της προεδρεύουσας της Ευρωπαϊκής Ένωσης, αλλά αρνείται να νομιμοποιήσει 65.000 εργαζόμενους μετανάστες που έχουν καταλήξει να μην έχουν πιστοποιητικά μετά από την εφαρμογή άδικων νόμων. Και απαιτούμε την άμεση νομιμοποίησή τους.

<SPEAKER ID=138 LANGUAGE="PT" NAME="Miranda">
Η τραγωδία που συντελέστηκε στο λιμάνι του Dover, όπου έχασαν τη ζωή τους 58 μετανάστες, όπως και εκείνη που συνέβη πριν από μερικούς μήνες και κόστισε τη ζωή σε δύο παιδιά από τη Γουϊνέα τα οποία βρέθηκαν παγιδευμένα στις ρόδες ενός αεροσκάφους της SABENA, αποτελούν περιστατικά που αναδεικνύουν με τον πιο τρομακτικό τρόπο τις ανεπάρκειες και τα σφάλματα των εφαρμοζόμενων πολιτικών συνεργασίας και ανάπτυξης, καθώς και την ακαταλληλότητα των πολιτικών μετανάστευσης και ασύλου που δρομολογούνται από την Ευρωπαϊκή Ένωση και τα κράτη μέλη της.
<P>
Γεγονότα σαν και αυτά, που έρχονται να βαρύνουν ακόμη περισσότερο το κατηγορητήριο κατά των ολέθριων συνεπειών της παγκοσμιοποίησης, θέτουν επιτακτικά επί τάπητος την ανάγκη χάραξης προσανατολισμών και δρομολόγησης μέτρων που θα βοηθήσουν να γεφυρωθεί το χάσμα που χωρίζει τις ανεπτυγμένες από τις αναπτυσσόμενες χώρες, καθώς και την ιδιαίτερα σημαντική ανάγκη να προωθηθούν, σε εθνικό και σε κοινοτικό επίπεδο, θαρραλέα νομοθετήματα που θα ρυθμίζουν τα ζητήματα της μετανάστευσης, τα οποία θα προάγουν την ανεκτικότητα και θα προσβλέπουν συγκεκριμένα στη βελτίωση των συνθηκών υποδοχής των μεταναστών, στην ενσωμάτωσή τους και στην πλήρη αναγνώριση των πολιτικών, οικονομικών, κοινωνικών και πολιτιστικών τους δικαιωμάτων.
<P>
Με αυτή τη λογική καταθέσαμε μια πρόταση τροπολογίας. Και δεν μπορούμε να προσυπογράψουμε και απορρίπτουμε τη συμβιβαστική πρόταση, ακριβώς επειδή αυτή δεν διαπνέεται από ένα τέτοιο πνεύμα, λόγω του ότι είναι μιασμένη από την αρνητική αντίληψη που λέει πως χρειάζεται να οικοδομήσουμε μια "Ευρώπη-φρούριο" και επειδή προκρίνει την "επίλυση" των προβλημάτων της μετανάστευσης με την εφαρμογή καθαρά αστυνομικών μέτρων.
<P>
  

<SPEAKER ID=139 LANGUAGE="FR" NAME="Lulling">
Κύριε Πρόεδρε, θα αιτιολογήσω την ψήφο μου γραπτώς. Ωστόσο, θα μπορούσα να παρέμβω επί διαδικαστικού θέματος;
<P>
Αλλοτε, όταν ήμασταν παρόντες στην ψηφοφορία και υποβάλλαμε γραπτή αιτιολόγηση ψήφου, μπορούσαμε να αποχωρήσουμε γιατί ο Πρόεδρος ανακοίνωνε ότι είχε, στην τάδε έκθεση τις τάδε και δείνα γραπτές αιτιολογήσεις ψήφου. Τώρα, πρέπει να περιμένουμε. Χθες, περίμενα 40 λεπτά για να ανακοινωθεί ότι έκανα την αιτιολόγηση ψήφου μου γραπτώς, Είναι χαμένος χρόνος. Αυτό που κάνουμε είναι πάντως ήδη κάπως απάνθρωπο: ψηφίζουμε από τις 12 στις 13.30 και μετά, μένουμε εδώ μέχρι τις 4 για να πούμε ότι κάναμε γραπτή αιτιολόγηση ψήφου!
<P>
Οι υπηρεσίες μου είπαν ότι έπρεπε να είμαι εδώ. Ίσως θα μπορούσατε να αποδεχθείτε... εντούτοις, δεν μπορούμε να αποσαφηνίσουμε τα πράγματα; Δέχομαι όσοι δεν συμμετέχουν στην ψηφοφορία μιας έκθεσης ή ενός ψηφίσματος να μην μπορούν να υποβάλουν γραπτή αιτιολόγηση ψήφου, αλλά όσοι έχουν συμμετάσχει στην ψηφοφορία, που έχουν υποβάλει τη γραπτή τους αιτιολογηση ψήφου, γιατί θα πρέπει να περιμένουν εδώ ακόμη μισή ώρα; Δεν θα μπορούσατε να το διευκρινίσετε αυτό;

<SPEAKER ID=140 NAME="Πρόεδρος">
Κυρία Lulling, ξέρετε με ποιους πρέπει να τα βάλετε; Με τους συναδέλφους σας που κάνουν τις αιτιολογήσεις ψήφου! Εάν όλοι όσοι βρίσκονται εδώ τις έκαναν γραπτώς, εσείς θα μπορούσατε να κάνετε την δική σας αιτιολόγηση λίγο νωρίτερα. Πάντως, οι συνάδελφοί σας έχουν το δικαίωμα να κάνουν αιτιολογήσεις ψήφου για όλες τις εκθέσεις που ψηφίζουμε.

<SPEAKER ID=141 LANGUAGE="SV" NAME="Sacrιdeus">
Κύριε Πρόεδρε, θέλω να σχολιάσω τις παραγράφους 2 και 3 στις οποίες υποστηρίζεται ότι η Διακυβερνητική Διάσκεψη είναι το κλειδί εν όψει της διεύρυνσης. Αυτό δεν ισχύει. Το κλειδί είναι, βασικά, ο χειρισμός των διαπραγματεύσεων με τις υποψήφιες χώρες, καθώς επίσης και τα αποτελέσματα που θα επιτευχθούν. Σήμερα, δεν υπάρχει μια καταληκτική ημερομηνία και οι υποψήφιες χώρες θεωρούν ότι η ΕΕ είναι ιδιαίτερα ασαφής όσον αφορά τις θέσεις της.
<P>
Θέλω επίσης να σχολιάσω την παράγραφο 10, το περιεχόμενο της οποίας θεωρώ ότι συνεπάγεται μια ατυχή εξέλιξη προς την κατεύθυνση της στρατιωτικοποίησης της Ευρωπαϊκής Ένωσης. Αυτή τη δήλωση την κάνω και ως εκπρόσωπος μιας χώρας η οποία είναι αδέσμευτη.
<P>
Τέλος, θέλω να σχολιάσω την παράγραφο 11, όπου γίνεται λόγος για "ένα θετικό βήμα προς την κατεύθυνση της απαραίτητης φορολογικής εναρμόνισης στην Ευρώπη". Τι ισχυρισμός είναι αυτός; Εδώ, θέλω να κάνω αναφορά στο σουηδικό σύνταγμα και στη διατύπωσή του για "το πανάρχαιο δικαίωμα του σουηδικού λαού να φορολογεί εαυτόν".
<P>
(Η συνεδρίαση διακοπείσα στις 13.50, επαναλαμβάνεται στις 15.00)

<CHAPTER ID=7>
ΣΥΖΗΤΗΣΗ ΕΠI ΕΠIΚΑIΡΩΝ ΘΕΜΑΤΩΝ
<SPEAKER ID=142 NAME="Πρόεδρος">
Η ημερήσια διάταξη προβέπει τη συζήτηση επί επικαίρων, επειγόντων και σημαντικών θεμάτων.
<P>
Ο λόγος παραχωρείται στον κ. Maaten για διαδικαστικό θέμα.

<SPEAKER ID=143 LANGUAGE="NL" NAME="Maaten">
Κυρία Πρόεδρε, θα ήθελα να λάβω το λόγο τώρα στην αρχή της συζήτησης επί επικαίρων θεμάτων διότι πιστεύω ότι τώρα είναι η στιγμή να αναφερθώ σε αυτό το ζήτημα δεδομένου του άρθρου 46 του εσωτερικού κανονισμού. Η ημερήσια διάταξη περιλαμβάνει ένα ψήφισμα σχετικά με το EURO2000 και τους χούλιγκανς. Και παρ' όλο που είμαστε σίγουροι ότι αυτό το ζήτημα θα συζητηθεί, περιλαμβάνονται στο ψήφισμα αυτό στοιχεία τα οποία τη στιγμή αυτή ερευνώνται ακόμα από τις δικαστικές αρχές των Κάτω Χωρών. Πιστεύουμε λοιπόν ότι είναι πρόωρο να κρίνουμε την κατάσταση καθ' ην στιγμήν δεν έχουν ολοκληρωθεί οι δικαστικές έρευνες. Θα πρότεινα γι' αυτό, βάσει του άρθρου 146, να αναβάλουμε τη συζήτηση για το ψήφισμα για τη σύνοδο του Σεπτεμβρίου. Βλέπω μάλιστα σε αυτό το άρθρο ότι το αίτημα αυτό θα πρέπει να τεθεί άμεσα σε ψηφοφορία.

<SPEAKER ID=144 NAME="Πρόεδρος">
Αγαπητέ συνάδελφε, καταρχήν, το άρθρο για το οποίο μιλάτε αναφέρεται μόνο σε μια ομάδα ή σε 32 βουλευτές.
<P>
Δεύτερον, δεν αφορά άμεσα το θέμα των επειγόντων, γιατί η ίδια η αρχή των επειγόντων μας είναι να αποφασίζουμε μετά από συζήτηση στην αρχή της περιόδου συνόδου για να ορίσουμε το πλαίσιό τους. Δεν είναι όπως η παραπομπή σε επιτροπή. Κατά συνέπεια, το επείγον θέμα είτε γίνεται αποδεκτό, είτε απορρίπτεται. Αν γίνει αποδεκτό, οφείλουμε να ολοκηρώσουμε τη διαδικασία και η συζήτηση πρέπει να πραγματοποιηθεί.

<SPEAKER ID=145 NAME="Bautista Ojeda">
Κυρία Πρόεδρε, θα σας παρακαλούσα να διαβιβάσετε στην κ. Fontaine την μεγάλη μας ανησυχία, προκειμένου να προβεί στις δέουσες ενέργειες στα ιθύνοντα θεσμικά όργανα, ανησυχία που υπάρχει στον κόλπο του Algeciras λόγω της παρουσίας, εδώ και πάνω από δύο μήνες, ενός πυρηνικού υποβρυχίου του Ηνωμένου Βασιλείου, του HM Tireless, με βλάβη, απ' ότι φαίνεται με σοβαρότατο πρόβλημα στο σύστημα ψύξης.
<P>
Σύμφωνα με τις τελευταίες πληροφορίες φαίνεται ότι επιδιώκουν να το επισκευάσουν επί τόπου. Οι κάτοικοι της περιοχής αντιτίθενται απολύτως, με κοινό ψήφισμα όλων των πολιτικών ομάδων που εγκρίθηκε σήμερα, να περατωθεί η επισκευή εκεί πέρα.
<P>
Ζητούμε κατεπειγόντως ως Σώμα από την κυβέρνηση του Ηνωμένου Βασιλείου να ρυμουλκήσει άμεσα αυτό το σκάφος εκτός του κόλπου και να το επισκευάσει στην Αγγλία, όπου υποθέτουμε τουλάχιστον ότι θα διαθέτουν τις ανάλογες εγκαταστάσεις για τον σκοπό αυτό.
<P>
(Χειροκροτήματα)

<SPEAKER ID=146 NAME="Πρόεδρος">
Αγαπητέ συνάδελφε, η παρέμβασή σας θα διαβιβαστεί στην κ. Fontaine η οποία, είμαι βέβαιη, θα δώσει την αρμόζουσα προσοχή.

<SPEAKER ID=147 LANGUAGE="NL" NAME="Blokland">
Κυρία Πρόεδρε, υπάρχουν τελικά πολιτικές ομάδες οι οποίες υποστηρίζουν το αίτημα του κ. Maaten. Ομίλησε εξ ονόματος της Ομάδας των Φιλελευθέρων, αλλά και η Ομάδα μου υποστηρίζει το αίτημά του. Σας παρακαλώ λοιπόν να προβούμε στην ψηφοφορία σύμφωνα με τον εσωτερικό κανονισμό.

<SPEAKER ID=148 NAME="Πρόεδρος">
Όχι, κύριε Blokland, ο κανονισμός δεν προβλέπει να τίθεται σε ψηφοφορία η αναβολή επείγοντος θέματος. Η περίπτωση των επειγόντων θεμάτων είναι μια πολύ ειδική. Τέθηκε σε ψηφοφορία τη Δευτέρα και το Σώμα, αμετάκλητα, όρισε το πλαίσιο. Από τη στιγμή που πρόκειται για επείγον θέμα, δεν μπορεί να αναβληθεί. Φυσικά, το σύνολο των επιχειρημάτων που αναπτύξατε εσείς και ο κ. Maaten μπορούν να εξεταστούν κατά τη διάρκεια της συζήτησης, αλλά δεν θέτω σε ψηφοφορία την αναβολή αυτής της συζήτησης.

<SPEAKER ID=149 LANGUAGE="NL" NAME="Blokland">
Κυρία Πρόεδρε, μας εξηγήσατε κάπως την κατάσταση, ωστόσο εγώ διάβασα το σχετικό κείμενο, στο οποίο δεν αναφέρεται απολύτως τίποτα σχετικά με έλλειψη δυνατότητας σε επείγουσες συζητήσεις. Για κάθε ζήτημα το οποίο συμφωνεί το Κοινοβούλιο να περιληφθεί στην ημερήσια διάταξη τη Δευτέρα, μπορεί να αποφασιστεί στη συνέχεια μέσα στην εβδομάδα να αφαιρεθεί από την ημερήσια διάταξη εφόσον υπάρχουν νέα στοιχεία. Τέτοια νέα στοιχεία υπάρχουν. Γνωρίζουμε τη στιγμή αυτή ότι η ολλανδική δικαιοσύνη έχει ξεκινήσει σχετική έρευνα. Μου φαίνεται λοιπόν προφανές ότι όταν λάβαμε την απόφαση να συζητήσουμε το ζήτημα αυτό τη Δευτέρα, δεν γνωρίζαμε τι συνέβαινε στις Κάτω Χώρες. Τώρα διαθέτουμε νέες πληροφορίες. Θα πρέπει να τις λάβουμε υπόψη. Γι' αυτό πιστεύω ότι η ερμηνεία του εσωτερικού κανονισμού που κάνετε δεν συνάδει με το γράμμα του κανονισμού.

<SPEAKER ID=150 NAME="Πρόεδρος">
Πιστεύω, κ. Blokland, ότι η ερμηνεία μου αντιστοιχεί στο γράμμα και στο πνεύμα του κανονισμού μας. Αναφέρεται με σαφήνεια ότι η ημερήσια διάταξη - δεδομένου ότι πρόκειται για τον καθορισμό της ημερήσιας διάταξης - καταρτίζεται από αυτό το Σώμα στην αρχή της περιόδου συνόδου, πράγμα που έγινε. Ανεξάρτητα από αυτό, αν προκύψουν νέα στοιχεία, μπορείτε να τα αναφέρετε στη διάρκεια της συζήτησης και αυτό θα διαφωτίσει την ψήφο των συναδέλφων μας. Αλλά κρατώ αυτή την ερμηνεία, η οποία συνδέεται με την αρχή της ημερήσιας διάταξης και ταυτόχρονα με την αρχή των επειγόντων θεμάτων.

<SPEAKER ID=151 NAME="Knφrr Borrΰs">
Κυρία Πρόεδρε, παρεμβαίνω μόνο για να προσυπογράψω τα όσα είπε ο σύντροφος του Ανδαλουσιανού Κόμματος, της Ανδαλουσίας, και να υποδείξω ως τόπο επισκευής του βρετανικού πυρηνικού υποβρυχίου τους κήπους των Ανακτόρων του Μπάνκινχαμ, όπου μπορούν να μεταφέρουν το αναφερθέν "κήτος" .

<SPEAKER ID=152 NAME="Πρόεδρος">
Αγαπητοί συνάδελφοι, αναπτύχθηκαν όλα τα επιχειρήματα σχετικά με αυτό το θέμα της αναβολής. Παραμένω στη θέση μου και σας προτείνω να περάσουμε τώρα αμέσως στη συζήτηση, γιατί οι συνάδελφοί μας περιμένουν, σχετικά με τα νησιά Φίτζι και τα νησιά του Σολομώντος.

<CHAPTER ID=8>
Νησιά Φίτζι και Νησιά του Σολομώντος
<SPEAKER ID=153 NAME="Πρόεδρος">
Η ημερήσια διάταξη προβλέπει την κοινή συζήτηση των ακόλουθων προτάσεων ψηφίσματος:
<P>
B5-0607/2000 του βουλευτή Speroni, εξ ονόματος της Ομάδας Τεχνικού Συντονισμού των Ανεξάρτητων Βουλευτών, σχετικά με τα Νησιά Φίτζι,
<P>
B5-0616/2000 της βουλευτή Ludford, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, σχετικά με την κατάσταση στα Νησιά Φίτζι και τα Νησιά του Σολομώντος,
<P>
B5-0620/2000 των βουλευτών Corrie και Johan Van Hecke, εξ ονόματος της Ομάδας του Ευρωπαϊκού Λαϊκού Κόμματος (Χριστιανοδημοκρατών) και των Ευρωπαίων Δημοκρατών, σχετικά με την κατάσταση στα Νησιά Φίτζι και τα Νησιά του Σολομώντος,
<P>
B5-0629/2000 του βουλευτή Marset Campos, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς - Αριστεράς των Πρασίνων των Βορείων Χωρών, σχετικά με την κατάσταση στα Νησιά Φίτζι και τα Νησιά του Σολομώντος,
<P>
B5-0636/2000 του βουλευτή Lucas, εξ ονόματος της Ομάδας των Πρασίνων/ Ευρωπαϊκή Ελεύθερη Συμμαχία, σχετικά με την κατάσταση στα Νησιά Φίτζι,
<P>
B5-0640/2000 του βουλευτή Lucas, εξ ονόματος της Ομάδας των Πρασίνων/ Ευρωπαϊκή Ελεύθερη Συμμαχία, σχετικά με την κατάσταση στα Νησιά του Σολομώντος,
<P>
B5-0644/2000 των βουλευτών van den Berg και Kinnock, εξ ονόματος της Ομάδας του Κόμματος των Ευρωπαίων Σοσιαλιστών, σχετικά με την κατάσταση στα Νησιά Φίτζι και τα Νησιά του Σολομώντος.

<SPEAKER ID=154 LANGUAGE="IT" NAME="Speroni">
Κυρία Πρόεδρε, αυτό που συμβαίνει στα νησιά Φίτζι αποδεικνύει για μια ακόμα φορά ότι οι συναισθηματικές ψευδαισθήσεις αυτών που πιστεύουν στην πολυεθνική και πολυφυλετική κοινωνία στην πραγματικότητα δεν έχουν αντίκρισμα. Βλέπουμε πράγματι ότι η σύγκρουση σε αυτά τα νησιά ανάμεσα στην αρχική εθνότητα και στην εθνότητα των μεταναστών στην πραγματικότητα μπορεί να ξέσπασε με ξαφνικό, αλλά όχι ιδιαίτερα βίαιο τρόπο. Το ίδιο συμβαίνει στα γειτονικά νησιά του Σολομώντα, το ίδιο συμβαίνει σε διάφορες περιοχές του κόσμου. Αρκεί να σκεφτούμε αυτό που συνέβη στην περιοχή των Μεγάλων Λιμνών στην Αφρική, αρκεί να σκεφτούμε αυτό που συνέβη στη νήσο του Τιμόρ, ή αυτό που συμβαίνει στις Μολούκες, όπου αποδεικνύεται ότι η συμβίωση μεταξύ κοινοτήτων, με εντελώς διαφορετική παράδοση, κουλτούρα και ιστορία, πέρα από τους ευσεβείς πόθους αυτών που επιθυμούν την πλήρη παγκοσμιοποίηση και από αυτή την άποψη, στην πραγματικότητα δε επιτυγχάνεται.
<P>
Κατά τη γνώμη μου, πρέπει, συνεπώς, να στοχεύσουμε κυρίως στην προστασία των αυτοχθόνων εθνοτήτων, ώστε οι αρχικοί κάτοικοι των νησιών Φίτζι να μην έχουν το τέλος των νοτιαμερικανών ινδιάνων, ή εκείνο των αρχικών πληθυσμών της κεντρικής και βορείου Αμερικής, και να προσπαθήσουμε ώστε να διατηρηθεί ο πολιτισμός τους μέσα από τον έλεγχο της άτακτης μετανάστευσης, ώστε αυτό που συμβαίνει εκεί να μη συμβεί, όπως δυστυχώς συνέβη ήδη στα Βαλκάνια, και στην Ευρώπη μας.

<SPEAKER ID=155 LANGUAGE="EN" NAME="Ludford">
Κυρία Πρόεδρε, εμείς στο Κοινοβούλιο πολύ σωστά είμαστε ιδιαίτερα προσεκτικοί όσον αφορά περιοχές όπου οι εθνοτικές εντάσεις οδηγούν σε συγκρούσεις και προσπάθειες ανατροπής της δημοκρατίας και του κράτους δικαίου. Τόσο στα νησιά Φίτζι όσο και στα νησιά του Σολομώντα υπονομεύεται η δημοκρατική κυβέρνηση, ο νόμος και η τάξη. Στα νησιά Φίτζι ο σκοπός πρέπει να είναι η αποκατάσταση της νόμιμης κυβέρνησης που εξελέγη βάσει του πολυφυλετικού συντάγματος του 1997, το οποίο εγκρίθηκε και από τις δύο εθνοτικές ομάδες - τους Ινδο-Φίτζι και τους αυτόχθονες Φίτζι. Η βία κατά της περιουσίας και των πολιτών πρέπει να σταματήσει και οι όμηροι πρέπει να αφεθούν ελεύθεροι.
<P>
Η προσωρινή πολιτική διοίκηση που καθιερώθηκε στα Φίτζι δεν πληροί τα συνταγματικά και δημοκρατικά κριτήρια. Καλούμε ως εκ τούτου την Επιτροπή να ξεκινήσει με αποφασιστικότητα τις διαδικασίες για να διακοπεί η αναπτυξιακή συνεργασία με τα Φίτζι. Οι πολιορκημένοι κάτοικοι των Φίτζι περιμένουν από την Ευρωπαϊκή Ένωση, την οποία θεωρούν φάρο της δημοκρατίας και της φυλετικής ισότητας, να προστρέξει σε βοήθειά τους. Προειδοποιούμε επίσης τα νησιά του Σολομώντα ότι μπορεί να χρειαστεί διακοπή της παροχής ενισχύσεων ώστε να αποκατασταθεί η δημοκρατία, η ειρήνη και η σταθερότητα.

<SPEAKER ID=156 LANGUAGE="EN" NAME="Corrie">
Κυρία Πρόεδρε, θέλω να εστιάσω το λόγο μου στα νησιά του Σολομώντα, αλλά πρώτα θα πω δύο πράγματα για τα νησιά Φίτζι. Ο αντιπρόεδρος ΑΚΕ-ΕΕ είναι ένας από εκείνους που κρατούνται όμηροι και θα ήθελα να σας ζητήσω να στείλετε μια επιστολή υποστήριξης στην οικογένειά του.
<P>
Η αντιπροσωπεία ΑΚΕ-ΕΕ πήγε στα νησιά του Σολομώντα για να εξετάσει προσεκτικά την εθνοτική ένταση. Κατέστη σαφές μετά τις συνομιλίες ότι αναμενόταν πραξικόπημα. Γιατί συνέβη; Όταν φθάσαμε βρήκαμε ένα απόλυτο κενό. Δεν υπήρχε διάλογος ανάμεσα στις αντιμαχόμενες πλευρές. Το κοινοβούλιο δεν λειτουργούσε. Δεν υπήρχε νόμος και τάξη, καθώς εκείνοι που ήταν αστυνομικοί τη μέρα ήταν μαλεϊτιανοί αγωνιστές το βράδι και άνοιξαν το οπλοστάσιό τους στους Μαλεϊτιανούς το πρωί του πραξικοπήματος.
<P>
Το 99,9% του Γκουανταλκανάλ βρίσκεται υπό την κατοχή της ομάδας IMF και μόνο η πόλη Χονιάρα βρίσκεται στα χέρια Μαλεϊτιανών. Η κατάσταση είναι ανυπόφορη. Σκοπός της εθνοτικής σύγκρουσης είναι να απελαθούν από το Γκουανταλκανάλ 40.000 Μαλεϊτιανοί και να επιστρέψουν στο νησί τους, σε μεγάλες κακουχίες, χωρίς αποζημίωση. Καθώς αυτοί έκαναν όλη τη δουλειά, το Γκουανταλκανάλ βρίσκεται τώρα σε στασιμότητα τόσο στις αγροτικές όσο και στις αστικές περιοχές.
<P>
Η παρουσία της κυρίας Kinnock και η δική μου παρουσία επηρέασαν πραγματικά την κατάσταση προς το καλύτερο. Πετύχαμε την ανάπτυξη διαλόγου. Καταφέραμε να αποσυρθεί η αίτηση 48ωρης παραίτησης του πρωθυπουργού. Τους συμβουλεύσαμε να συγκαλέσουν εκ νέου το κοινοβούλιο και να κάνουν μια συζήτηση για την κατάσταση, κάτι που πραγματοποιήθηκε. Προς μεγάλη μας έκπληξη ο αρχηγός της αντιπολίτευσης είναι τώρα πρωθυπουργός. Όλα αυτά συνέβησαν επειδή τονίσαμε ότι η Ευρωπαϊκή Ένωση θα μπορούσε να αποσύρει τις ενισχύσεις αν το πραξικόπημα γινόταν με την απειλή των όπλων. Αυτές οι ενισχύσεις αποτελούν το 25% του ΑΕΠ της χώρας.
<P>
Η χώρα όμως είναι χρεωκοπημένη και ο νέος πρωθυπουργός θα αντιμετωπίσει τα ίδια προβλήματα με τον προηγούμενο. Πρέπει να κάνει πιο δραστήρια την κοινοβουλευτική δομή, να εργαστεί για την κατάπαυση του πυρός και στη συνέχεια να διεξαγάγει συνομιλίες για την αποζημίωση μέσω εξωτερικής βοήθειας. Η εξωτερική βοήθεια θα είναι επίσης απαραίτητη για την αποκατάσταση του νόμου και της τάξης.
<P>
Θα ήθελα να τελειώσω ευχαριστώντας τα μέλη της αντιπροσωπείας εκεί που ήταν τόσο χρήσιμα για μας.

<SPEAKER ID=157 LANGUAGE="FR" NAME="Rod">
Κυρία Πρόεδρε, αγαπητοί συνάδελφοι, ο Ειρηνικός, πράγματι, φέρνει πάντα στο μυαλό παραδείσιες εικόνες: παραλίες, φοίνικες, ήλιο. Σήμερα η πραγματικότητα είναι πολύ πιο θλιβερή. Τα δύο πραξικοπήματα που συνέβησαν τον τελευταίο καιρό στα νησιά Φίτζι αποκαλύπτουν στην πραγματικότητα ασταθή κράτη, διαιρεμένα από τη φτώχεια. Το απίστευτο σε αυτή την υπόθεση είναι ότι, εκτός από την παθητικότητα των θεσμικών οργάνων μας, προφασιζόμαστε πάντα τις διεθνοτικές εντάσεις για να ερμηνεύσουμε αυτές τις συγκρούσεις. Ωστόσο, κατανοούμε καλά ότι τα πραγματικά αίτια δεν έγκεινται μόνο σε αυτές. Στα νησιά του Σολομώντος, η μεγάλη πλειοψηφία του πληθυσμού είναι Μελανήσιοι και χριστιανοί. Στα Φίτζι, σχεδόν ο μισός πληθυσμός είναι ινδικής καταγωγής, αλλά η καταγωγή αυτή ανάγεται στον προηγούμενο αιώνα. Παρά τις διαφορές αυτές όμως, όλοι συμβιώνουν ομαλά στα νησιά Φίτζι.
<P>
Πιστεύω ότι υπάρχουν άλλα αίτια από αυτές τις εθνοτικές συγκρούσεις. Αρνούμαστε, παραδείγματος χάριν, τον ρόλο που διαδραματίζουν όσοι επωφελούνται από αυτές τις διαμάχες: οι πολυεθνικές και οι τοπικοί πολιτικοί. Για τις πρώτες, οι περίοδοι αστάθειας σημαίνουν λιγότερες υποχρεώσεις σε κοινωνικά θέματα, στη φορολογία, στο περιβάλλον, δεδομένου ότι το κράτος είναι τις περιόδους αυτές πολύ ανίσχυρο και οι διαμάχες ευνοούν τη βιομηχανία όπλων γιατί είναι απαραίτητος ο εξοπλισμός των πολιτικών ομάδων.
<P>
Όσον αφορά τους πολιτικούς άνδρες, η πρακτική που συνίσταται στην αντιπαράθεση των μεν με τους δε, όπως η ακροδεξιά στη Γαλλία για παράδειγμα, καθιστά δυνατή τη δημιουργία ενός πολιτικού χώρου ή τη διατήρηση της εξουσίας στη θέση της. Η πρακτική αυτή είναι δυνατή μόνο και μόνο γιατί ο πληθυσμός είναι φτωχός και γιατί πάσχει από έλλειψη γνώσης του άλλου. Στην προκειμένη περίπτωση, οι δύο διαμάχες θα έπρεπε να επιτρέψουν σε ορισμένους να ανακτήσουν την εξουσία ή να κατακτήσουν μια εξουσία που δε θα κατόρθωναν να αποκτήσουν με την κάλπη.
<P>
Στα Φίτζι το πραξικόπημα υποκινήθηκε από έναν επιχειρηματία σε πτώχευση, ο οποίος επικαλέστηκε την μακρινή καταγωγή του από τα νησιά Φίτζι για να νομιμοποιήσει τη δράση του. Όσον αφορά τον νέο Πρωθυπουργό, επίσης προέρχεται από τον επιχειρηματικό κόσμο. Στα νησιά του Σολομώντος, μια εικονική ψηφοφορία του Κοινοβουλίου έφερε στην εξουσία έναν νέο Πρωθυπουργό, εκλεγμένο χάρη στα όπλα. Αυτά τα δύο παραδείγματα στηρίζουν καλά την άποψή μας για τη διαμάχη.
<P>
Το κοινό ψήφισμα είναι ωστόσο, υπερβολικά ηθικοπλαστικό και ζητά στην πραγματικότητα την επιστροφή στην πρότερη κατάσταση. Όπως συμβαίνει αρκετά συχνά, δεν φτάνει στις πραγματικές ρίζες αυτής της διαμάχης: η φτώχεια και ο υποκείμενος και ιδιοτελής ρόλος των οικονομικών και πολιτικών παραγόντων. Από αυτή την άποψη, αν θέλουμε να είμαστε πραγματικά αποτελεσματικοί, πρέπει να προλάβουμε τις νέες συγκρούσεις και για τον λόγο αυτό, να βοηθήσουμε πραγματικά την ανάπτυξη της εκπαίδευσης, της τοπικής οικονομίας και της τοπικής δημοκρατίας. Με τον τρόπο αυτό ίσως επιτύχουμε να αλλάξουμε τα πράγματα.

<SPEAKER ID=158 LANGUAGE="EN" NAME="Moraes">
Κυρία Πρόεδρε, τα σχόλιά μου θα είναι για το θέμα των νησιών Φίτζι. Μερικές μέρες πριν, κάποιοι από τις εθνοτικές ομάδες των Ινδο-Φίτζι αντιπροσωπεύοντας αυτή την κοινότητα και τους Ινδούς της διασποράς που ανησυχούν για αυτές τις συγκρούσεις ήρθαν στο Κοινοβούλιο. Εξέφρασαν τη βαθύτατη ανησυχία τους για την κατάσταση στα Φίτζι, για τη σημασία της και για το πώς θα μπορούσε να επηρεάσει ινδικές κοινότητες σε άλλες περιοχές του κόσμου. Αυτό που τους ανησυχούσε δεν ήταν ακριβώς η εθνοτική ινδική κοινότητα, αλλά τα Φίτζι. Τα Φίτζι είχαν ένα πολυφυλετικό σύνταγμα το 1997. Σκοπός του ήταν η επίλυση των εθνοτικών προβλημάτων στα νησιά, συμπεριλαμβανομένου του ζητήματος της γης και αυτό το σύνταγμα είχε εγκριθεί ομόφωνα από ένα εθνοτικό φιτζιανό κοινοβούλιο και είχε την ευλογία του Μεγάλου Συμβουλίου Αρχηγών. Αποτελούσε πρότυπο συντάγματος για μια πολυφυλετική κοινωνία και ένα ακμάζον νησί. Είναι σαφές ότι η ανομία και η βία υπονόμευσαν αυτό το σύνταγμα, αλλά πρέπει να εξετάσουμε βαθύτερα τις αιτίες των συγκρούσεων. Αυτό το Κοινοβούλιο πρέπει να διασφαλίσει ότι, σε εκείνες τις χώρες που παρέχουμε ενισχύσεις, παρακολουθούμε την κατάλυση του νόμου και της τάξης και εξετάζουμε τα συμφέροντα εκείνων των εθνοτικών μειονοτήτων που κινδυνεύουν. Οι ανησυχίες που εκφράζονται είναι αληθινές. Έχουμε την ικανότητα να διακόψουμε την παροχή ενισχύσεων αν πιστεύουμε ότι κάτι δεν πάει καλά στα Φίτζι. Εγώ και η Glenys Kinnock και άλλοι συνάδελφοι που γνωρίσαμε την εθνοτική ινδική κοινότητα θέλουμε να τους βοηθήσουμε να βρουν μια λύση σε αυτές τις συγκρούσεις.

<SPEAKER ID=159 NAME="Verheugen">
. (DE) Κυρία Πρόεδρε, κυρίες και κύριοι, η Επιτροπή παρακολουθεί τα γεγονότα στα νησιά Φίτζι από τις 18 Μαίου με αυξανόμενη ανησυχία. Είναι πραγματικά αποκαρδιωτικό να βλέπει κανείς τα επιτεύγματα μιας ολόκληρης δεκαετίας να απειλούνται. Είχαμε εκεί ένα σύνταγμα που δεν βασιζόταν στον ρατσισμό. Τώρα αυτό καταργήθηκε. Είχαμε μια δημοκρατικά εκλεγμένη κυβέρνηση. Αυτή έπεσε και αντικαταστάθηκε από μια κυβέρνηση που ονομάστηκε από τον στρατό μεταβατική κυβέρνηση.
<P>
Τα Φίτζι έχουν ήδη υποστεί τεράστιες οικονομικές ζημιές. Τα Φίτζι κινδυνεύουν να χάσουν την εμπιστοσύνη των επενδυτών. Από πολιτικής πλευράς, τα Φίτζι, τα οποία με περηφάνια ήθελαν να δώσουν το όνομά τους στη νέα συμφωνία εταιρικής σχέσης μεταξύ των κρατών ΑΚΕ και της ΕΕ για τα επόμενα 20 χρόνια, κινδυνεύουν να επιδεινώσουν τις σχέσεις τους με τη διεθνή κοινότητα των κρατών. Κινδυνεύουν ακόμη να αποκλειστούν από την Κοινοπολιτεία.
<P>
Η Επιτροπή προετοιμάζει μια πρόταση προς το Συμβούλιο για την εφαρμογή του άρθρου 366 a της Σύμβασης της Λομέ, διότι πιστεύει ότι οι θεμελιώδεις αρχές της Σύμβασης - δημοκρατία, κράτος δικαίου και τήρηση των ανθρωπίνων δικαιωμάτων - δεν εξασφαλίζονται πλέον στα Φίτζι. Θα ήθελα να υπενθυμίσω, ότι σε αυτή την απόφαση προβλέπονται προς το παρόν διαβουλεύσεις μεταξύ των κομμάτων. Περαιτέρω μέτρα ή κυρώσεις θα συζητηθούν σε μία δεύτερη φάση με βάση τα αποτελέσματα των διαβουλεύσεων και την αξιολόγησή τους. Για αυτό το λόγο είναι την παρούσα στιγμή πολύ νωρίς για να εξετάσουμε περαιτέρω μέτρα ή κυρώσεις. Οποιαδήποτε απάντηση πρέπει να είναι καλά επεξεργασμένη και να έχει ένα σαφή στόχο. Πρέπει να αποφύγουμε τις συνέπειες που είχε η απαιτούμενη από τα συνδικάτα απαγόρευση εμπορίας στην Αυστραλία και την Νέα Ζηλανδία, δηλαδή την απόλυση περισσοτέρων από 4000 εργαζομένων στη βιομηχανία ετοίμων ενδυμάτων και τουρισμού.
<P>
Τώρα στα νησιά του Σολομώντα. Και σε αυτό το σημείο η Επιτροπή παρακολουθεί με ανησυχία την επιδείνωση της κατάστασης της ασφάλειας. Η Επιτροπή υποστηρίζει όλες τις προσπάθειες των μεσολαβητών για να επιτευχθεί από τα εμπλεκόμενα μέρη η ανοιχτή και χωρίς την απειλή βίας εξέταση των επίμαχων ερωτημάτων και των διαφορετικών απόψεων. Η Επιτροπή διατηρεί σε ετοιμότητα τις υπηρεσίες της για την υποστήριξη της ειρηνευτικής διαδικασίας, μόλις το επιτρέψει η πολιτική κατάσταση και η κατάσταση της ασφάλειας.

<SPEAKER ID=160 NAME="Πρόεδρος">
Η κοινή συζήτηση έληξε.
<P>
Η ψηφοφορία θα διεξαχθεί αύριο στις 17.30.

<CHAPTER ID=9>
Θιβέτ
<SPEAKER ID=161 NAME="Πρόεδρος">
Η ημερήσια διάταξη προβλέπει την κοινή συζήτηση των ακόλουθων προτάσεων ψηφίσματος:
<P>
B5-0608/2000, του βουλευτή Pannella και άλλων, της Ομάδας Τεχνικού Συντονισμού των Ανεξάρτητων Βουλευτών, σχετικά με την ανάγκη να σταματήσει η κινεζική αποικιοκρατία και να εγκριθεί ένα νέο καθεστώς για το Θιβέτ,
<P>
B5-0610/2000, της βουλευτή Sanders-ten Holte, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, σχετικά με την επείγουσα ανάγκη σινο-θιβετιανών διαπραγματεύσεων ενόψει της έγκρισης ενός νέου καθεστώτος για το Θιβέτ,
<P>
B5-0617/2000, των βουλευτών Muscardini και Collins, εξ ονόματος της Ομάδας Ένωσης για την Ευρώπη των Εθνών, σχετικά με το Θιβέτ,
<P>
B5-0621/2000, των βουλευτών Thomas Mann και Bowis, εξ ονόματος της Ομάδας του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών, σχετικά με το πρόγραμμα μείωσης της φτώχειας στη Δυτική Κίνα και το μέλλον του Θιβέτ,
<P>
B5-0641/2000, των βουλευτών Messner και Frassoni εξ ονόματος της Ομάδας των Πρασίνων/Ευρωπαϊκή Ελεύθερη Συμμαχία, σχετικά με την επείγουσα ανάγκη σινο-θιβετιανών διαπραγματεύσεων ενόψει της έγκρισης ενός νέου καθεστώτος για το Θιβέτ,
<P>
B5-0645/2000, των βουλευτών Sakellariou και Veltroni, εξ ονόματος της Ομάδας του Κόμματος των Ευρωπαίων Σοσιαλιστών, σχετικά με το Θιβέτ

<SPEAKER ID=162 LANGUAGE="FR" NAME="Dupuis">
Κυρία Πρόεδρε, κύριε Επίτροπε, αγαπητοί συνάδελφοι, πιστεύω ότι ετοιμαζόμαστε να ψηφίσουμε ένα σημαντικό κείμενο σχετικά με το Θιβέτ, και ότι έχουμε σήμερα τη δυνατότητα να κάνουμε ένα ποιοτικό άλμα σε αυτή τη θεμελιώδη μάχη.
<P>
Πρόκειται για μια μάχη δικαίου, και μάλιστα διεθνούς δικαίου. Το Θιβέτ βρίσκεται υπό κατοχή, το Θιβέτ κυριεύτηκε από τα κινεζικά στρατεύματα το 1949 και από τότε, είναι υπό την κατοχή των Κινέζων και αποτελεί αποικία τους.
<P>
Πιστεύω ότι φυσικά, πρέπει να υπερψηφίσουμε μαζικά αυτό το ψήφισμα, αλλά και να υπερψηφίσουμε επίσης την τροπολογία που κατατέθηκε από τον κ. Thomas Mann, την Ομάδα των Φιλελευθέρων και την Ομάδα των Πρασίνων, τροπολογία που ζητά από τις κυβερνήσεις μας να εξετάσουν τη δυνατότητα αναγνώρισης της εξόριστης θιβετιανής κυβέρνησης αν, σε διάστημα τριών ετών, οι κινεζικές αρχές και η εξόριστη κυβέρνηση του Θιβέτ δεν έχουν καταλήξει εν τέλει, σε μια συμφωνία ουσιαστικής αυτονομίας του Θιβέτ.
<P>
Δεν μπορούμε πια να αφήσουμε μόνο στην καλή, και σε αυτή την περίπτωση στην πολύ κακή, θέληση των αρχών του Πεκίνου την πλήρη ελευθερία να μην αντιμετωπίσει αυτό το πρόβλημα. Πρέπει να τους υποχρεώσουμε, πρέπει να επιβεβαιώσουμε μέσω της πολιτικής δράσης του Κοινοβουλίου μας τη βούλησή μας να επιλυθεί επιτέλους αυτό το ζήτημα που χρονίζει εδώ και 50 χρόνια.
<P>
Θα ήθελα να απευθύνω μια ιδιαίτερη έκκληση στους φίλους της αριστεράς, στους φίλους σοσιαλιστές, στους φίλους κομμουνιστές: σταματήστε να έχετε δύο μέτρα και δύο σταθμά! Θυμόμαστε όλοι τις μεγάλες μάχες για την άρση της αποικιοκρατίας στην Αφρική, για την απελευθέρωση της Αλγερίας, του Βιετνάμ. Με τα αποτελέσματα που βλέπουμε σήμερα, αυτή η τελευταία χώρα βρίσκεται πάντοτε στα χέρια ενός συστήματος απολυταρχικού, δικτατορικού.
<P>
Διεξάγεται σήμερα στο Θιβέτ ένας αγώνας χωρίς βία για τη δημοκρατία. Δεν υπάρχει κανένας λόγος να μην κάνουμε εδώ αυτό που κάναμε εκεί, πολλοί από μας, εκείνα τα χρόνια. Πρέπει σήμερα το ζήτημα του Θιβέτ να γίνει ένα ζήτημα δικαίου, ένα ζήτημα επιβεβαίωσης της μη-βίας από τη διεθνή κοινότητα.
<P>
Η Κίνα είναι μια μεγάλη χώρα που έχει δικαίωμα στη δημοκρατία. Είναι προφανές, αλλά αυτό δεν μπορεί να αποτελεί λόγο για να θυσιαστεί περισσότερο το δικαίωμα των Θιβετιανών να ζουν με τον δικό τους πολιτισμό, με πλήρη αυτονομία σε όλους τους τομείς που πρέπει να διέπουν τους λαούς.
<P>
Προσκαλώ λοιπόν, πολύ ειλικρινά, τους φίλους σοσιαλιστές και τους φίλους κομμουνιστές να υπερψηφίσουν αυτό το ψήφισμα και αυτή την τροπολογία, κατά τρόπον ώστε το Κοινοβούλιο για μια φορά τουλάχιστον να γίνει πρωτοπόρο σε αυτή τη μάχη της ελευθερίας, της δημοκρατίας και της μη-βίας.

<SPEAKER ID=163 LANGUAGE="NL" NAME="Sanders-Ten Holte">
Κυρία Πρόεδρε, χρόνια πολλά στον Δαλάι Λάμα! Δεν γνωρίζω ωστόσο αν θα είναι και τόσο ευτυχισμένα τα γενέθλια του Δαλάι Λάμα, διότι η σημαντικότερη συμβολή της Ευρωπαϊκής Ένωσης στον κόσμο είναι ως γνωστόν ο αγώνας της υπέρ της δημοκρατίας και των ανθρωπίνων δικαιωμάτων, τα οποία εξακολουθούν να καταπατώνται στο Θιβέτ. Σε αυτά τα πλαίσια θα ήθελα να επιστήσω την προσοχή σας στα εξής ζητήματα.
<P>
Πρώτον, πώς είναι δυνατό να μην διεξάγεται μέχρι σήμερα ένας ουσιαστικός διάλογος σε επίσημο επίπεδο μεταξύ της κινεζικής κυβερνήσεως και της θιβετανικής εξόριστης κυβερνήσεως; Κάθε λογής "έμμεσες" επαφές που πραγματοποιήθηκαν δεν μπόρεσαν να φέρουν αποτέλεσμα. Το Ευρωπαϊκό Κοινοβούλιο οφείλει να υιοθετήσει μια πιο αποφασιστική στάση προκειμένου να υποστηρίξουμε την αρχή της μη βίας, στόχος στον οποίο αποσκοπεί το παρόν ψήφισμα.
<P>
Δεύτερον, πώς είναι δυνατό να συζητά ένα τόσο σημαντικό ίδρυμα όπως η Παγκόσμια Τράπεζα τη χρηματοδότηση ενός κινεζικού προγράμματος το οποίο κατ' ουσίαν αποτελεί εποικισμό του Θιβέτ; Τέτοιες προσπάθειες θα πρέπει να καταπολεμούνται και σ' αυτό ακριβώς αποσκοπεί το παρόν ψήφισμα.
<P>
Τρίτον, πώς είναι δυνατό να κοιτά η Ευρωπαϊκή Ένωση πρώτα από όλα τα οικονομικά της συμφέροντα στις σχέσεις της με την Κίνα; Είναι απαράδεκτο να θυμόμαστε το λαό του Θιβέτ μόνο όποτε μας συμφέρει.
<P>
Με δυο λόγια, κυρία Πρόεδρε, ζητώ να υπάρξει ένας πραγματικός διάλογος στα πλαίσια του σχεδίου των πέντε σημείων που πρότεινε ο Δαλάι Λάμα· τότε θα μπορέσει ολόκληρος ο λαός του Θιβέτ να δει ευτυχισμένες ημέρες.

<SPEAKER ID=164 LANGUAGE="DE" NAME="Mann, Thomas">
(PPE-DE). (DE) Κύριε Πρόεδρε, κύριε Επίτροπε Verheugen, κυρίες και κύριοι, αύριο η Παγκόσμια Τράπεζα θα λάβει μια απόφαση που έχει ζωτική σημασία για το Θιβέτ. Στα δυτικά της Κίνας πρόκειται να ανακουφιστεί με διεθνή υποστήριξη η φτώχεια της περιοχής, και ποιος δεν θα ήταν πρόθυμος να βοηθήσει εκείνους που δεν μπορούν να βοηθήσουν τους εαυτούς τους. Στα πλαίσια αυτού του προγράμματος όμως θα μεταφερθούν αναγκαστικά 58.000 άνθρωποι στο Θιβέτ, δηλαδή σε τέτοια κλίμακα που θα οδηγήσει στο να αποτελούν οι κάτοικοι του Θιβέτ μειονότητα στην ίδια τους την πατρίδα και αυτό μετά από δεκαετίες καταστροφής του πολιτισμού τους, των μοναστηριών τους, μετά από διωγμούς και απειλές για την ίδια τους τη ζωή!
<P>
Τα μέλη της διακομματικής ομάδας για το Θιβέτ και πολλοί άλλοι ευρωβουλευτές απευθύνθηκαν πριν από 14 ημέρες στον Πρόεδρο της Παγκόσμιας Τράπεζας στην Ουάσινγκτον προκειμένου να μην αθετήσει τις αρχές της για την προστασία απειλούμενων λαών. Απευθύναμε επιστολές στα εθνικά κοινοβούλια, στα Υπουργεία Οικονομικών της Ευρώπης, στις ΗΠΑ και σε άλλες ηπείρους και φυσικά στον Επίτροπο κ. Chris Patten. Απευθύναμε μια επείγουσα έκκληση στα μέλη του Συμβουλίου της Παγκόσμιας Τράπεζας για να εξεταστεί με ακρίβεια η έκθεση από ανεξάρτητους ελεγκτές. Διότι οι εν λόγω ελεγκτές εκφράζουν βαθύτατες ανησυχίες για το αν αυτή η μετακίνηση λόγω του αρδευτικού προγράμματος είναι σύμφωνη με την προστασία του περιβάλλοντος ή κοινωνικά αποδεκτή. Όταν δαπανούνται δημόσια χρήματα πρέπει και η αιτιολόγηση γι' αυτήν τη δαπάνη να δημοσιοποιείται.
<P>
Όπως διαπίστωσα ο ίδιος πρόσφατα στο Πεκίνο, η Κίνα, ενισχυμένη από την προγραμματιζόμενη συμμετοχή της στον ΠΟΕ, αποκτά αυξανόμενη συναίσθηση του ρόλου της ως επικείμενη παγκόσμια δύναμη. Αυτό όμως αποτελεί παράλληλα και υποχρέωση για πιο υπεύθυνη δράση απ' ό,τι μέχρι πρότινος όπως π.χ για την υλοποίηση της έννοιας της μιας Κίνας-πολλών συστημάτων. Πρέπει επιτέλους να διασφαλιστεί η υποσχεθείσα πλήρης αυτονομία του Θιβέτ. Σε αυτήν ανήκουν η θρησκευτική ελευθερία, η ελευθερία της γνώμης, η πολιτιστική και κοινωνική ιδιωτική ζωή. Οι διμερείς συνομιλίες πρέπει να διεξαχθούν με εξουσιοδοτημένους αρμόδιους. Για το σκοπό αυτό ο Δαλάι Λάμα είναι ανά πάσα στιγμή διαθέσιμος. Εκείνος, κάτοχος του Νομπέλ Ειρήνης και παγκόσμια αποδεκτή προσωπικότητα, γιορτάζει σήμερα - η συνάδελφός μου, μου το επισήμανε ήδη - την 65η επέτειο των γενεθλίων του και είναι εδώ και 50 χρόνια ο ηγέτης του λαού του Θιβέτ. Το σχέδιο ειρήνης των πέντε σημείων ισχύει ακόμη και αποτελεί απόδειξη της βαθύτατα ειρηνικής του πορείας. Είναι επιτέλους καιρός να διεξαχθούν εποικοδομητικές συνομιλίες πάνω σε αυτή τη βάση. Εν ονόματι της Ομάδας του Ευρωπαϊκού Λαϊκού Κόμματος και της διακομματικής ομάδας για το Θιβέτ κάνω έκκληση σε όλα τα μέλη του Ευρωπαϊκού Κοινοβουλίου να υποστηρίξουν το ψήφισμά μας. Μονάχα μια παγκόσμια διαμαρτυρία λίγο πριν από την απόφαση της Παγκόσμιας Τράπεζας, δηλαδή αύριο, μπορεί να εμποδίσει μια πολύ σημαντική λανθασμένη εξέλιξη. Tashi delek!

<SPEAKER ID=165 LANGUAGE="NL" NAME="Maes">
Κυρία Πρόεδρε, κύριε Επίτροπε, αγαπητοί συνάδελφοι, για δέκατη τρίτη φορά συζητούμε ένα ψήφισμα για το Θιβέτ και αν δούμε τα αποτελέσματα που επιτύχαμε μέχρι σήμερα, θα τα χαρακτήριζα ιδιαίτερα πενιχρά. Γι' αυτό απευθύνομαι στον Επίτροπο. Ζητώ τα τρία ισχυρότερα όργανα της Ευρωπαϊκής Ένωσης να απευθυνθούν από κοινού στην παγκόσμια κοινή γνώμη και ειδικότερα στις κινεζικές αρχές και στην Παγκόσμια Τράπεζα.
<P>
Οι συνάδελφοι το ανέφεραν ήδη. Οφείλουμε να θέσουμε τέλος στον εσωτερικό αποικισμό, στη βάρβαρη καταστροφή της πολιτιστικής ενότητας του λαού του Θιβέτ. Κάτι τέτοιο είναι δυνατό μόνον εφόσον η Παγκόσμια Τράπεζα σταματήσει να χρηματοδοτεί τον ακριβώς αντίθετο στόχο, δηλαδή την εισροή Κινέζων στο Θιβέτ προκειμένου να καταστραφεί ο ντόπιος πολιτισμός. Είναι απαράδεκτο να διαθέτουμε τα χρήματα των φορολογουμένων για να χρηματοδοτούμε τέτοιους στόχους!
<P>
Ελπίζω να καταβάλετε κι εσείς κάθε δυνατή προσπάθεια προκειμένου να υπάρξει μία αλλαγή πλεύσης, όπως ζητούν και οι συνάδελφοι στην τροπολογία, και να απαιτήσουμε, εάν δεν υπάρξει αλλαγή σε τρία χρόνια, την αναγνώριση της προσωρινής κυβέρνησης του Θιβέτ, αντί να εξακολουθήσουμε να βαδίζουμε σημειωτόν όπως κάνουμε σήμερα.

<SPEAKER ID=166 LANGUAGE="IT" NAME="Vattimo">
Κυρία Πρόεδρε, η Ομάδα των Σοσιαλιστών στηρίζει, φυσικά, με όλες της τις δυνάμεις την πρόταση για το ψήφισμα αυτό, του οποίου ο επείγων χαρακτήρας αποδεικνύεται με καθοριστικό τρόπο από το γεγονός ότι η Παγκόσμια Τράπεζα πρόκειται να λάβει την απόφαση στην οποία έγινε ήδη αναφορά. Με τη χρηματοδότηση, δηλαδή, του προγράμματος κατά της φτώχειας στη δυτική Κίνα υπάρχει ο φόβος της νομιμοποίησης, από την πλευρά της κινεζικής κυβέρνησης, μιας μαζικής μεταφοράς ατόμων κινεζικής εθνότητας στο Θιβέτ, με τον κίνδυνο, και μάλιστα με την ξεκάθαρη πρόθεση, να μειωθούν οι θιβετιανοί σε μια μειονότητα της οποίας η εξαφάνιση, από πλευράς πολιτιστικής, γλωσσικής και θρησκευτικής παράδοσης, θα είναι από κει και πέρα ένα σχεδόν φυσικό επακόλουθο.
<P>
Πιστεύουμε ότι είναι πάρα πολύ σημαντικό να εκφραστεί το Κοινοβούλιο κατά της απόφασης αυτής της Παγκόσμιας Τράπεζας. Τονίζουμε ότι οι κυβερνήσεις πρέπει να κάνουν ότι τους είναι δυνατόν, με όλα τα μέσα - ακόμα και οικονομικά, τα οποία διαθέτουν, δεδομένου ότι η Κίνα θέλει να μπει στον ΠΟΕ, κλπ, κλπ - ώστε η Κίνα να σεβαστεί την αυτονομία του Θιβέτ και να ξαναρχίσουν οι διαπραγματεύσεις, το συντομότερο, ανάμεσα στην κινεζική κυβέρνηση και τον Δαλάι Λάμα, με σκοπό τον καθορισμό ενός νέου καθεστώτος για το Θιβέτ, όπως απορρέει από το πρώτο σημείο των συμπερασμάτων μας στο ψήφισμα αυτό.
<P>
Αυτές οι διαπραγματεύσεις θα έπρεπε να στηρίζονται - όπως υπενθυμίστηκε ήδη - πάνω στα πέντε σημεία του προγράμματος του Δαλάι Λάμα, που υποστηρίζουμε με κάθε τρόπο και στον οποίον ευχόμαστε επίσης χρόνια πολλά για τα γενέθλιά του.

<SPEAKER ID=167 LANGUAGE="EN" NAME="Bowis">
Κυρία Πρόεδρε, έπειτα από πενήντα χρόνια, γιορτάζουμε τα τελευταία χρόνια το τέλος του πολέμου, την ίδρυση των Ηνωμένων Εθνών, την ίδρυση του Παγκόσμιου Οργανισμού Υγείας, την επανάκτηση της ανεξαρτησίας των κρατών της Βαλτικής από τη σοβιετική αυτοκρατορία, αλλά δυστυχώς επίσης έπειτα από 50 χρόνια είμαστε υποχρεωμένοι να θυμόμαστε την επέτειο της παράνομης κατοχής του Θιβέτ από την Κίνα: πενήντα χρόνια καταδυνάστευσης και καταπίεσης των Θιβετιανών από το καθεστώς της Κίνας.
<P>
Δεν θα πρέπει ποτέ να επιτρέψουμε να θεωρηθεί αυτό τετελεσμένο γεγονός, εξ ου και η τροπολογία επί αυτού του ψηφίσματος να ασκηθεί πίεση στην Κίνα, την οποία υποστηρίζω ένθερμα. Από αυτό προκύπτει, επίσης, το συνολικό ψήφισμα προκειμένου να ζητηθεί από την Παγκόσμια Τράπεζα να αποσύρει την υποστήριξή της από το επονομαζόμενο πρόγραμμά μας, που θα σήμαινε τη μετακίνηση 60.000 περίπου Κινέζων σε μια περιοχή που τώρα κατοικείται από 4.000 Θιβετιανούς που βγάζουν τα προς το ζην από τα κοπάδια τους, καθώς επίσης την εκμετάλλευση των φυσικών πόρων του Θιβέτ. Και οι δύο ενέργειες είναι ανήθικες, και οι δύο έρχονται σε αντίθεση με το διεθνές δίκαιο και οι δύο απαιτούν την ανάληψη δράσης από αυτό το Κοινοβούλιο και την Ένωση για λογαριασμό του Θιβέτ και των πολιτών του.

<SPEAKER ID=168 LANGUAGE="SV" NAME="Eriksson">
Κύριε Πρόεδρε, κατ' αρχάς, θέλω να δηλώσω ότι σήμερα ομιλώ εκ μέρους της Αριστεράς των Πρασίνων των Βορείων Χωρών. Θεωρούμε ότι οι κάτοικοι του Θιβέτ θα πρέπει να έχουν την αυτονομία την οποία επιδιώκουν οι ίδιοι. Επίσης, μας ανησυχεί η απροθυμία της Κίνας να συμμετάσχει σε έναν διάλογο.
<P>
Θα ήθελα να απευθυνθώ στον Επίτροπο και να πω ότι ελπίζω η Επιτροπή να έχει πολύ καλές επαφές με τους εκπροσώπους της Παγκόσμιας Τράπεζας, διότι αύριο θα ληφθούν ήδη αποφάσεις. Ο χρόνος που έχουμε, λοιπόν, για να επηρεάσουμε την Παγκόσμια Τράπεζα, προς την οποία αυτό το ψήφισμα απευθύνεται πρωτίστως, είναι πολύ λίγος.
<P>
Συνήθως, είναι αρκετά δύσκολο να επηρεαστεί, γενικά, η Παγκόσμια Τράπεζα. Γι' αυτόν, λοιπόν, τον λόγο θα ήθελα μια αναφορά για το αν είναι, γενικά, δυνατόν από πλευράς αυτού εδώ του θεσμικού οργάνου να μπορέσει να επηρεάσει, ή αν θα πρέπει να προσπαθήσουμε κατά τη διάρκεια της νύχτας να έρθουμε σε επικοινωνία με τους εκπροσώπους των κυβερνήσεών μας, καθώς εδώ δεν υπάρχει κάποια ευρύτερη παρουσία του Συμβουλίου.

<SPEAKER ID=169 LANGUAGE="IT" NAME="Angelilli">
Κυρία Πρόεδρε, είχα την ευκαιρία να διαπιστώσω προσωπικά την κατάσταση στο Θιβέτ, μια κατάσταση πολύ πιο σοβαρή, ταπεινωτική και θλιβερή από αυτήν που μπορούμε να εκφράσουμε στο Σώμα αυτό, όπως και σε κάθε άλλη συνέλευση.
<P>
Οι Κινέζοι, κατά τη διάρκεια των τελευταίων σαράντα ετών, αρνήθηκαν με πραγματικά βίαιο τρόπο την ελευθερία στους Θιβετιανούς, κατήργησαν την ταυτότητα αυτού του λαού και, επιπλέον, καταπάτησαν τα ανθρώπινα δικαιώματα και κυρίως την αξιοπρέπεια των ατόμων. Να γιατί είναι αναγκαίο ένα Κοινοβούλιο που επιδεικνύει τόση ευαισθησία για τα ανθρώπινα δικαιώματα και για τον αγώνα κατά της ξενοφοβίας και του ρατσισμού να απαιτήσει από την Κίνα τη διαπραγμάτευση ενός νέου καθεστώτος για την πλήρη ακριβώς αναγνώριση των δικαιωμάτων των Θιβετιανών, ένα καθεστώς που να εγγυάται πραγματικά την πλήρη αυτονομία στο λαό αυτό.
<P>
Θέλω όμως να είμαι απολύτως σαφής, κινδυνεύοντας, ίσως, να φανώ ακόμα και επιθετική. Πρέπει να προσέξουμε τις υποκρισίες. Είναι πράγματι ανώφελο να συνυπογράφουμε, όπως κάνουμε σήμερα, ένα κοινό ψήφισμα γεμάτο από καλές αρχές, ωραία λόγια, αλλά και αγανάκτηση και να επιτρέπουμε έπειτα, ακόμα και για οικονομικούς ή εμπορικούς λόγους, να γίνονται δεκτές οι ανώτατες κινεζικές αρχές με τις ανώτατες τιμές από τους υπουργούς μας και από τους δημάρχους των διαφόρων ευρωπαϊκών πρωτευουσών, όπως θα γίνει, για παράδειγμα, αύριο κιόλας, στη Ρώμη, όπου ο Rutelli, που είναι δήμαρχος της Ρώμης και ευρωβουλευτής, θα υποδεχθεί επισήμως τον κινέζο Πρωθυπουργό ή ίσως μια αντιπροσωπεία.
<P>
Πιστεύω ότι, εάν συνεχίσουμε να θυσιάζουμε τις αρχές και τα δικαιώματα στο όνομα της οικονομίας, θα είναι πολύ δύσκολο, πέρα από τις δηλώσεις αρχών που μπορούν να γίνονται στις αίθουσες των κοινοβουλίων, να φτάσουμε σε μια πραγματική λύση για το θιβετιανό λαό.

<SPEAKER ID=170 NAME="Verheugen">
Κυρία Πρόεδρε, η Επιτροπή από κοινού με το Κοινοβούλιο είναι ιδιαίτερα ανήσυχη για την κατάσταση των ανθρωπίνων δικαιωμάτων στο Θιβέτ. Η ανησυχία μας εστιάζεται περισσότερο στον σεβασμό της πολιτιστικής, γλωσσικής και θρησκευτικής ταυτότητας της αυτόνομης περιοχής του Θιβέτ από τις κινέζικες αρχές.
<P>
Έχουμε καταπιαστεί επανειλημμένα με το θέμα αυτό στα πλαίσια του διμερούς διαλόγου με την Κίνα συζητώντας το σημείο "δικαιώματα του ανθρώπου" . Η Ευρωπαϊκή Ένωση ζήτησε προπάντων την επανέναρξη του διαλόγου με τον Δαλάι Λάμα όσο πιο σύντομα γίνεται. Θεωρούμε ότι η έναρξη ενός άμεσου διαλόγου μεταξύ του Δαλάι Λάμα και των κινεζικών αρχών είναι ο μόνος ρεαλιστικός τρόπος επίτευξης μιας διαρκούς και ειρηνικής λύσης του ζητήματος του Θιβέτ.
<P>
Ενόψει της συνεργασίας, η Ευρωπαϊκή Ένωση είναι της άποψης ότι η υποστήριξη των προγραμμάτων παροχής βοηθείας στο Θιβέτ είναι προς το συμφέρον του πληθυσμού, υπό την προϋπόθεση ότι η ομάδα των αυτοχθόνων κατοίκων της χώρας θα έχει άμεσο κέρδος από τα προγράμματα αυτά όπως και προτεραιότητα στη διαχείρισή τους. Αυτό ακριβώς συνέβη και στο παρελθόν με την σχετική επίσημη διαβεβαίωση των κινεζικών αρχών.
<P>
Όσον αφορά το θέμα της Παγκόσμιας Τράπεζας, μπορώ να σας ανακοινώσω ότι η Επιτροπή δεν συμμετέχει στο σχετικό πρόγραμμα της Παγκόσμιας Τράπεζας. Γι' αυτό και δεν πιστεύω πως την τελευταία στιγμή έχουμε μεγάλες δυνατότητες επιρροής. Αν μπορέσουμε να ασκήσουμε κάποια επιρροή, αυτό θα γίνει μέσω των κρατών μελών.

<CHAPTER ID=10>
Δικαιώματα τoυ Αvθρώπoυ
<SPEAKER ID=171 NAME="Πρόεδρος">
Η ημερήσια διάταξη προβλέπει την κοινή συζήτηση των ακόλουθων προτάσεων ψηφίσματος:
<P>
Παιδιά στρατιώτες στην Ουγκάντα
<P>
B5-0611/2000 της βουλευτή Ludford, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, σχετικά με την απαγωγή παιδιών στη Βόρεια Ουγκάντα,
<P>
B5-0622/2000 του βουλευτή Mauro και άλλων, εξ ονόματος της Ομάδας του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών, σχετικά με την απαγωγή παιδιών από τον ALR,
<P>
B5-0630/2000 των βουλευτών Sylla και Vinci, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς - Αριστεράς των Πρασίνων των Βορείων Χωρών, σχετικά με την Ουγκάντα,
<P>
B5-0637/2000 των βουλευτών Maes και Lambert, εξ ονόματος της Ομάδας των Πρασίνων/ Ευρωπαϊκής Ελεύθερης Συμμαχίας, σχετικά με την απαγωγή παιδιών στην Ουγκάντα,
<P>
B5-0646/2000 του βουλευτή van den Berg, εξ ονόματος της Ομάδας του Κόμματος των Ευρωπαίων Σοσιαλιστών, σχετικά με την απαγωγή παιδιών στην Ουγκάντα,
<P>
Κατάσταση στις Μολούκες Νήσους
<P>
B5-0609/2000 του βουλευτή Belder, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, σχετικά με τις Μολούκες Νήσους,
<P>
B5-0612/2000 του βουλευτή Maaten, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, σχετικά με τις Μολούκες Νήσους,
<P>
B5-0623/2000 της βουλευτή Maij-Weggen, εξ ονόματος της Ομάδας του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών, σχετικά με τις Μολούκες Νήσους,
<P>
B5-0643/2000 των βουλευτών McKenna και Langendijk, εξ ονόματος της Ομάδας των Πρασίνων/ Ευρωπαϊκής Ελεύθερης Συμμαχίας, σχετικά με τις Μολούκες Νήσους,
<P>
B5-0647/2000 του βουλευτή van den Berg, εξ ονόματος της Ομάδας του Κόμματος των Ευρωπαίων Σοσιαλιστών, σχετικά με τις Μολούκες Νήσους,
<P>
Θανατική ποινή στις Ηνωμένες Πολιτείες
<P>
B5-0613/2000 των βουλευτών Malmstrφm, Haarder και Watson, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, σχετικά με τη θανατική ποινή στις Ηνωμένες Πολιτείες και την υπόθεση του ιταλο-αμερικανού πολίτη Derek Rocco Barnabei,
<P>
B5-0619/2000 του βουλευτή Dupuis και άλλων, εξ ονόματος της Ομάδας Τεχνικού Συντονισμού των Ανεξαρτήτων Βουλευτών, σχετικά με την επικείμενη εκτέλεση του Derek Rocco Barnabei στη Βιρτζίνια;
<P>
B5-0624/2000 του βουλευτή Salafranca Sαnchez-Neyra και άλλων, εξ ονόματος της Ομάδας του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών, σχετικά με τη θανατική ποινή στις Ηνωμένες Πολιτείες,
<P>
B5-0631/2000 του βουλευτή Cossutta και άλλων, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς - Αριστεράς των Πρασίνων των Βορείων Χωρών, σχετικά με τη θανατική ποινή στις Ηνωμένες Πολιτείες και την υπόθεση του κ. Derek Rocco Barnabei,
<P>
B5-0638/2000 της βουλευτή Maes και άλλων, εξ ονόματος της Ομάδας των Πρασίνων/Ευρωπαϊκής Ελεύθερης Συμμαχίας, σχετικά με τη θανατική ποινή,
<P>
B5-0648/2000 των βουλευτών Veltroni και Dνez Gonzαlez, εξ ονόματος της Ομάδας του Κόμματος των Ευρωπαίων Σοσιαλιστών, σχετικά με τη θανατική ποινή στις Ηνωμένες Πολιτείες και ειδικότερα με την υπόθεση του Rocco Barnabei,
<P>
Χούλιγκανς
<P>
B5-0625/2000 του βουλευτή Van Hecke και άλλων, εξ ονόματος της Ομάδας του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών, σχετικά με τον "χουλιγκανισμό" κατά τη διάρκεια του Euro 2000,
<P>
B5-0632/2000 των βουλευτών Παπαγιαννάκη, Sylla και Cossutta, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς - Αριστεράς των Πρασίνων των Βορείων Χωρών, σχετικά με τον "χουλιγκανισμό" κατά τη διάρκεια του Euro 2000,
<P>
B5-0649/2000 των βουλευτών Desama και van den Berg, εξ ονόματος της Ομάδας του Κόμματος των Ευρωπαίων Σοσιαλιστών, σχετικά με τον "χουλιγκανισμό" κατά τη διάρκεια του Euro 2000,
<P>
Ιράκ
<P>
B5-0614/2000 του βουλευτή Nicholson of Winterbourne, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, σχετικά με το Ιράκ,
<P>
B5-0618/2000 των βουλευτών Muscardini και Andrews, εξ ονόματος της Ομάδας Ένωση για την Ευρώπη των Εθνών, σχετικά με το Ιράκ,
<P>
B5-626/2000 του βουλευτή Khanbhai και άλλων, εξ ονόματος της Ομάδας του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών, σχετικά με το Ιράκ,
<P>
B5-633/2000 της βουλευτή Morgantini και άλλων, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς - Αριστεράς των Πρασίνων των Βορείων Χωρών, σχετικά με το Ιράκ,
<P>
B5-0639/2000 της βουλευτή McKenna και άλλων, εξ ονόματος της Ομάδας των Πρασίνων/ Ευρωπαϊκής Ελεύθερης Συμμαχίας, σχετικά με το εμπάργκο των Ηνωμένων Εθνών στο Ιράκ,
<P>
B5-0650/2000 του βουλευτή Sakellariou, εξ ονόματος της Ομάδας του Κόμματος των Ευρωπαίων Σοσιαλιστών, σχετικά με την κατάσταση στο Ιράκ.
<P>
Παιδιά στρατιώτες στην Ουγκάντα

<SPEAKER ID=172 LANGUAGE="SV" NAME="Thors">
Κυρία Πρόεδρε, κύριε Επίτροπε, πολλά μπορεί να πει κανείς γι' αυτό το θέμα. Κατ' αρχάς, ελπίζω κυρίως ότι το Συμβούλιο και η Επιτροπή θα δραστηριοποιηθούν αναφορικά με το να τεθεί αυτό το θέμα και στο Συμβούλιο Ασφαλείας επίσης, όταν στο τέλος αυτού του μηνός θα συζητηθεί το σχέδιο δράσης σχετικά με τα παιδιά που εμπλέκονται σε ένοπλες συγκρούσεις.
<P>
Δεύτερον, παρατηρήσαμε με ικανοποίηση σήμερα ότι καταβάλλονται προσπάθειες επίτευξης μιας κοινής λύσης σε, τουλάχιστον, μία άλλη διαμάχη που αφορά τα παιδιά στρατιώτες. Αυτή η λύση είναι το αποκαλούμενο ψήφισμα των διαμαντιών στο Συμβούλιο Ασφαλείας.
<P>
Τρίτον, μπορούμε να διαπιστώσουμε ότι έχουν γίνει ορισμένα γενικά βήματα προόδου όσον αφορά τα παιδιά στρατιώτες. Υπάρχει το εθελοντικό επισυναπτόμενο πρωτόκολλο ενάντια στο καθεστώς των παιδιών στρατιωτών και τις δραστηριότητες στην Αφρική.
<P>
Θέλω να ζητήσω από τον Ολομέλεια να στηρίξει αυτό το ψήφισμα. Επίσης, εύχομαι να θέσει από κοινού η ΕΕ αυτό το θέμα στο Συμβούλιο Ασφαλείας στο τέλος του τρέχοντος μηνός, κατά την παρακολούθηση της γενικής συζήτησης σχετικά με τα παιδιά σε ένοπλες συγκρούσεις.

<SPEAKER ID=173 LANGUAGE="IT" NAME="Mauro">
Κυρία Πρόεδρε, ιδιαίτερα η κατάσταση στην περιοχή της βορείου Ουγκάντας και του νοτίου Σουδάν δίνει κατά κάποιο τρόπο την εικόνα του δράματος των παιδιών - στρατιωτών. Αυτή η παρέμβαση, όπως και το ψήφισμα που παρουσιάστηκε, έχει σκοπό να ωθήσει το Κοινοβούλιο και τα ευρωπαϊκά θεσμικά όργανα προς πιο σταθερές πρωτοβουλίες που προχωρούν πέρα από τις περιπτώσεις επείγουσας ανάγκης. Η ένοπλη σύγκρουση, στην περιοχή αυτή, αποτελεί μια σταθερά των τελευταίων τριάντα ετών. Η κοινωνία των πολιτών έχει καταστραφεί τελείως και, για πάνω από δώδεκα χρόνια, διάφορες ομάδες στασιαστών επιτέλεσαν σφαγές μεταξύ των πληθυσμών της βορείου Ουγκάντας. Τα αγαπημένα τους θύματα ήταν τα παιδιά και οι έφηβοι, δεδομένου ότι αυτά πλήττονται και επηρεάζονται ευκολότερα. Σήμερα, το 60 τοις εκατό περίπου των στρατιωτών του Lord' s Resistance Army (Στρατού Αντίστασης του Κυρίου) είναι παιδιά κάτω των δεκαέξι ετών. Η στρατηγική είναι ακριβώς η χειραγώγηση και ο βίαιος εξαναγκασμός, ούτως ώστε με τη σειρά τους να μπορούν να σκοτώνουν και να βασανίζουν τους άλλους. Οι έφηβες κοπέλες δίνονται στους στασιαστές ως σύζυγοι, αλλά αυτό που κυρίως πρέπει να σημειωθεί είναι ότι η στάση του LRA δεν άλλαξε καθόλου, ούτε και έπειτα από τις συμφωνίες του Ναϊρόμπι μεταξύ Ουγκάντας και Σουδάν τον περασμένο Δεκέμβριο.
<P>
Είχα την ευκαιρία, τις προηγούμενες ημέρες, να μιλήσω με μια από τις κοπέλες που δραπέτευσε από τα στρατόπεδα του νοτίου Σουδάν και επιβεβαίωσε ότι ο LRA δεν έχει καμία πρόθεση να αλλάξει τη στάση του. Αυτό αποδεικνύεται και από το γεγονός ότι σήμερα τελέστηκε στην Ουγκάντα η κηδεία του John Baptista Ochaia, που είναι ο εκπρόσωπος του προέδρου της περιφέρειας του Kitgum, που πέθανε μόλις προχτές έπειτα από τον τραυματισμό του σε ενέδρα του LRA.
<P>
Είναι απαράδεκτο συνεπώς, να τηρείται μια σχεδόν συνένοχη στάση σε αυτήν την κατάσταση από την πλευρά των ευρωπαϊκών αρχών και από την πλευρά πολλών ευρωπαϊκών εμπορικών οργανισμών, χωρίς να υπάρχει βούληση να σπάσουμε κατά κάποιο τρόπο τον φαύλο κύκλο που υπονομεύει το μέλλον μιας γενιάς.

<SPEAKER ID=174 LANGUAGE="FR" NAME="Sylla">
Κυρία Πρόεδρε, αγαπητοί συνάδελφοι, οι πόλεμοι υπήρξαν πάντοτε σκληροί και οι εμφύλιοι πόλεμοι, ακόμη φοβερότεροι. Ωστόσο, περάσαμε ακόμη ένα κατώφλι προς τη βαρβαρότητα και την ευτέλεια χρησιμοποιώντας παιδιά για να πολεμήσουμε, να σκοτώσουμε ή να σκοτωθούμε. Έτσι ο LRA, η ένοπλη αντίσταση, δεν διστάζει να απαγάγει επτάχρονα αγόρια, να τα υποβάλει σε ακραίες βιαιότητες για να τα εκπαιδεύσει να πολεμούν και να τρομοκρατούν τους χωρικούς. Δεν διστάζει να επιδοθεί ακόμη και σε σεξουαλική εκμετάλλευση γυναικών και νεαρών κοριτσιών. Τα παιδιά αυτά εφόσον επιζήσουν, πρέπει να το ξέρουμε, σημαδεύονται ούτως ή άλλως για όλη τους τη ζωή. Χρειάζεται χρόνος, υπομονή, αγάπη, για να τους ξαναδώσουμε την ελπίδα.
<P>
Για τον λόγο αυτόν, πρέπει να επεκτείνουμε την παροχή βοήθειας και στήριξης στην Unicef η οποία έθεσε σε εφαρμογή ένα πρόγραμμα δράσης που επιτρέπει σε παιδιά να επιστρέψουν σε μια φυσιολογική ζωή. Επίσης, κυρία Πρόεδρε, πρέπει να σταματήσουμε να υπεκφεύγουμε. Το Σουδάν πρέπει να διακόψει τη βοήθεια που παρέχει στον LRA. Εδώ πρόκειται κατά τη γνώμη μου, για μια σύμπραξη που το καθιστά εξίσου ένοχο. Και το Κοινοβούλιο πρέπει να παρέμβει στην κυβέρνηση της Ουγκάντα, προκειμένου να βρεθεί μια ειρηνική λύση σε αυτή τη διαμάχη στα βόρεια της Ουγκάντα, η οποία σας θυμίζω ότι σε δεκαπέντε χρόνια είχε 100.000 νεκρούς. Ολόκληρος ο πληθυσμός το περιμένει και όλα τα παιδιά το ελπίζουν. Το Συμβούλιο Ασφαλείας πρέπει να το καταλάβει.

<SPEAKER ID=175 LANGUAGE="SV" NAME="Schφrling">
Κυρία Πρόεδρε, χαίρομαι πραγματικά για την παρουσίαση αυτού του ψηφίσματος. Ελπίζω να απευθυνθεί έτσι μια έκκληση προς την Επιτροπή και τα κράτη μέλη για να δραστηριοποιηθούν πραγματικά σε αυτό το θέμα.
<P>
Πριν μερικές εβδομάδες προβλήθηκε στη σουηδική τηλεόραση ένα ντοκυμαντέρ από το Νότιο Σουδάν. Σε αυτό το ντοκυμαντέρ αναφέρθηκε ότι οι ξένοι επενδυτές και οι εταιρίες πετρελαίου, συμπεριλαμβανομένης μιας εταιρίας πετρελαίου από τη χώρα μου, τη Σουηδία, προστατεύονται από στρατεύματα τα οποία χρησιμοποιούν παιδιά στρατιώτες Αυτές οι κατηγορίες έχουν βρει στήριξη επίσης από τη Διεθνή Αμνηστία, η οποία έχει αποδείξει ότι ένα μέρος των εσόδων από το πετρέλαιο χρησιμοποιούνται και για τη χρηματοδότηση του εμφυλίου πολέμου στο Νότιο Σουδάν. Εκεί χρησιμοποιούνται παιδιά στρατιώτες από την Ουγκάντα, τα οποία εξαναγκάζονται να συμμετέχουν σε ένοπλες συγκρούσεις.
<P>
Πρέπει να ασκήσουμε πίεση στις διεθνείς εταιρίες πετρελαίου και στους επενδυτές. Πρέπει, όπως αναφέρεται στο σημείο 8 του ψηφίσματος, να κάνουμε μια δυναμική έκκληση προς αυτές τις εταιρίες να παύσουν τις δραστηριότητές τους στο Σουδάν έως ότου βρεθεί μια ειρηνική λύση στη σύγκρουση.

<SPEAKER ID=176 LANGUAGE="NL" NAME="Van den Berg">
Κυρία Πρόεδρε, θα ήθελα καταρχήν να εκφράσω την ευγνωμοσύνη μου στο συνάδελφο Van Hecke και τη σύζυγό του Els De Temmerman για τις προσπάθειες που κατέβαλαν προκειμένου να δοθεί δημοσιότητα σε ευρωπαϊκό επίπεδο στο πρόβλημα των παιδιών στρατιωτών στη Βόρεια Ουγκάντα.
<P>
Το σίγουρο είναι ότι η συμφωνία του Ναϊρόμπι του 1999 δεν μπόρεσε να εφαρμοσθεί στην πράξη. Τίθεται έτσι το ερώτημα σχετικά με την επιρροή της Ευρωπαϊκής Ένωσης και την ετοιμότητά της να προβαίνει μαζί με τα κράτη μέλη σε κοινές πρωτοβουλίες.
<P>
Θα ήθελα να ρωτήσω συγκεκριμένα τον Επίτροπο Verheugen τι έχει να πει για το ζήτημα που αναφέρεται σαφέστατα στο ψήφισμά μας, δηλαδή τη διακοπή των επενδύσεων για το πετρέλαιο και τους αγωγούς πετρελαίου στο Σουδάν. Οι πιέσεις μας υπέρ της ειρήνης και το ενδιαφέρον μας για τη βόρεια περιοχή του Σουδάν μπορούν να καταλήξουν σε συγκεκριμένα βήματα εξωτερικής πολιτικής, η οποία θα χαρακτηρίζεται από στενή συνεργία μεταξύ του τμήματος των ενισχύσεων, του τμήματος της εξωτερικής πολιτικής και του εμπορικού τμήματος. Μια τέτοια δράση θα πρέπει να αναληφθεί το ταχύτερο δυνατόν. Βλέπουμε τη στιγμή αυτή ότι οι επενδύσεις αυξάνονται διαρκώς και συγχρόνως ότι ασκούμε ελάχιστες πιέσεις εκεί όπου θα μπορούσαμε να επέμβουμε ουσιαστικά, αντίθετα από ό,τι κάναμε μέχρι τώρα.
<P>
Τίθεται στη συνέχεια και το ευρύτερο ζήτημα των Ηνωμένων Εθνών. Τον Μάιο έγινε δεκτό το πρωτόκολλο στη Γενική Συνέλευση. Θα διεξαχθεί μία συζήτηση στο Συμβούλιο Ασφαλείας σε λίγο, τον Ιούλιο. Στη συζήτηση αυτή θα έχουμε την ευκαιρία να δώσουμε μία άριστη εικόνα της Ευρώπης, μίας Ευρώπης η οποία δεν ενδιαφέρεται μόνο για τις εσωτερικές της υποθέσεις, αλλά κοιτά και προς τα έξω. Εκεί θα μπορούσαμε όλα τα κράτη μέλη από κοινού να ζητήσουμε με κάθε τρόπο να επιβληθεί το όριο των 18 ετών, την ταχεία υπογραφή και μία αποτελεσματικά συντονισμένη δράση των διαφόρων χωρών σχετικά με την εκπαίδευση και την απασχόληση των παιδιών στρατιωτών. Ήδη παρέχουμε σημαντικές ενισχύσεις σε πολλές και διάφορες χώρες. Είναι καλές οι υπηρεσίες που προσφέρουμε στα πλαίσια αυτά. Θα ήταν λοιπόν πολύ ωραίο εάν μπορούσαμε να παρουσιάσουμε τα αιτήματά μας μιλώντας με μία φωνή. Θα ήθελα να μου πει ο Επίτροπος Verheugen εάν υπάρχουν πολλές πιθανότητες να έχουμε μία επιτυχή συμμετοχή στο Συμβούλιο Ασφαλείας τον Ιούλιο.

<SPEAKER ID=177 LANGUAGE="EN" NAME="Banotti">
Κυρία Πρόεδρε, ήμουν στην Ουγκάντα τον Ιανουάριο όταν αφέθηκαν ελεύθερα κάποια από τα μικρά κορίτσια που είχαν πέσει θύματα απαγωγής και είχαν στρατολογηθεί από τον LRA. Πολλά από αυτά τα νέα κορίτσια δεν έχουν επαφή με τις οικογένειές τους και εξαφανίζονται από τα σπίτια τους για πολλά χρόνια. Ως αποτέλεσμα βιασμών και εκμετάλλευσης γίνονται οι ίδιες μητέρες, κάτι που τις αποξενώνει περισσότερο από τις κοινότητες από τις οποίες είχαν τόσο βάναυσα απαχθεί.
<P>
Ανεξαρτήτως του πόσα καλοδιατυπωμένα ψηφίσματα έχουμε, εφόσον εμείς στην Κοινότητα δεν καταφέρνουμε να αντιμετωπίσουμε τα ζητήματα που αφορούν τα παιδιά στη δική μας κοινότητα, δεν μπορούμε να εκφράσουμε έντονα τις ανησυχίες μας πάνω σε αυτό το θέμα. Πολλές από τις πολιτικές μας επηρεάζουν τα δικαιώματα και τα συμφέροντα των παιδιών, αλλά αυτή την εβδομάδα ο Επίτροπος Prodi είπε ότι δεν θεωρούσε απαραίτητο να έχουμε μια αφοσιωμένη μονάδα που να ασχολείται με τα δικαιώματα των παιδιών εντός της Κοινότητας. Αυτό θα καταστήσει πιο ανίσχυρη τη θέση μας αν προσπαθήσουμε να τη διατυπώσουμε στα πλαίσια της ειδικής Διάσκεψης Κορυφής των Ηνωμένων Εθνών για τα παιδιά τον επόμενο χρόνο, στην οποία ένα σημαντικό ζήτημα θα είναι εκείνο των παιδιών στρατιωτών.
<P>
Κατάσταση στις Νήσους Μολούκες

<SPEAKER ID=178 LANGUAGE="NL" NAME="Belder">
Κυρία Πρόεδρε, οι κάτοικοι των Μολούκων νήσων ζητούν ξανά σήμερα την προσοχή μας. Μετά από μία σχετικά ήρεμη περίοδο, η πρόσφατη άφιξη μερικών εκατοντάδων Mujahedin οι οποίοι ζητούν τον εξισλαμισμό των Μολούκων νήσων οδήγησε σε νέα κλιμάκωση. Η μακροχρόνια ειρηνική συνύπαρξη μουσουλμάνων και χριστιανών φαίνεται ότι έχει διακοπεί οριστικά.
<P>
Η θαρραλέα στάση του προέδρου Wahid θα πρέπει να υπογραμμισθεί. Την προηγούμενη εβδομάδα τόλμησε μάλιστα να επικρίνει τη στάση ορισμένων βουλευτών. Εάν εξαρτώνταν αποκλειστικά από τον Πρόεδρο της Ινδονησίας, θα μπορούσαμε να είχαμε ελπίδες για ένα ειρηνικό μέλλον των Μολούκων νήσων. Η συνεχής παρουσία των σκοτεινών δυνάμεων στο διοικητικό μηχανισμό, όπως του στρατού, της αστυνομίας και των κρατικών αρχών, αποσταθεροποιεί ωστόσο την κατάσταση σε υψηλό βαθμό. Χρειάζεται να γίνει ένας μεγάλος αγώνας προκειμένου να εξαρθρωθούν τα ακραία φανατικά στοιχεία των διαφόρων θρησκευτικών ομάδων.
<P>
Θα ήθελα να απευθύνω ορισμένες συγκεκριμένες συστάσεις προς την κυβέρνηση της Ινδονησίας. Καταρχήν, θα πρέπει να αντιμετωπισθεί με κάθε μέσον η εισαγωγή όπλων και στρατιωτών στα νησιά μέσω αυστηρών συνοριακών ελέγχων. Επιπλέον, θα πρέπει να ξανασκεφθούμε την ανάπτυξη διεθνών δυνάμεων παρέμβασης. Οι έντονες αντιθέσεις εντός του στρατού και της αστυνομίας φαίνεται ότι δεν επιτρέπουν την αντιμετώπιση των συγκρούσεων από τους ίδιους τους Ινδονήσιους χωρίς εξωτερική παρέμβαση.
<P>
Τέλος, θα ήθελα να επιστήσω την προσοχή σας στα θύματα αυτών των συγκρούσεων, στους κοινούς πολίτες. Δεν θα πρέπει να μας απασχολεί μόνον ο καταλογισμός ευθυνών για αυτές τις συγκρούσεις, θα πρέπει πρώτα απ' όλα να παράσχουμε επαρκή βοήθεια στους πρόσφυγες και στους εκτοπισμένους. Ένας ανθρωπιστικός διάδρομος είναι απαραίτητος στα πλαίσια αυτά. Υποστηρίζουμε θερμά την έκκληση προς την Επιτροπή και τα κράτη μέλη προκειμένου να δοθεί γενναιόδωρη βοήθεια στον πληθυσμό. Η απουσία πολιτικών και οικονομικών συμφερόντων στην περιοχή δεν θα πρέπει να καθορίζει το ύψος της βοήθειας που θα χορηγήσουμε. Έχουμε να αντιμετωπίσουμε πραγματικές ανάγκες, γιατί ο πληθυσμός των Μολούκων υποφέρει.

<SPEAKER ID=179 LANGUAGE="NL" NAME="Manders">
Κυρία Πρόεδρε, μήπως επαναλαμβάνεται η ιστορία στην Ινδονησία; Οι αιματηρές συγκρούσεις μεταξύ μουσουλμάνων και χριστιανών απειλούν την ασφάλεια στις Μολούκες νήσους. Χιλιάδες άνθρωποι έχασαν τη ζωή τους ή αναγκάστηκαν να εγκαταλείψουν τις εστίες τους, ενώ η νέα και εύθραυστη διαδικασία εκδημοκρατισμού, την οποία ξεκίνησε τόσο φιλόδοξα η κυβέρνηση Wahid, απειλείται από τις συγκρούσεις αυτές. Τα ίδια ακριβώς συνέβησαν πριν από μερικούς μήνες στο Ανατολικό Τιμόρ. Ως μέλος του Κοινοβουλίου, είδα ιδίοις όμμασιν κατά τη διάρκεια επίσκεψής μου στα πλαίσια αντιπροσωπείας παρατηρητών τις φρικτές συνέπειες που μπορεί να έχει αυτή η κατάσταση. Οφείλουμε να συνειδητοποιήσουμε ότι η βία στις Μολούκες αποτελεί κίνδυνο για τη σταθερότητα στην περιοχή. Γι' αυτό θεωρώ εξαιρετικά σημαντικό να παράσχει άμεσα η διεθνής κοινότητα χρηματοοικονομική και ηθική υποστήριξη, προκειμένου να αντιμετωπισθούν τα προβλήματα στην Ινδονησία. Η διεθνής κοινότητα οφείλει επίσης να παρακολουθεί διαρκώς τις εξελίξεις στην περιοχή και να παράσχει κάθε δυνατή ενίσχυση στην κυβέρνηση της χώρας προκειμένου να τεθεί τέλος σ' αυτή την ανθρώπινη τραγωδία.

<SPEAKER ID=180 LANGUAGE="NL" NAME="Maij-Weggen">
Κυρία Πρόεδρε, ως εισηγήτρια της Επιτροπής Εξωτερικών Υποθέσεων για την Ινδονησία δίστασα κάπως κατά την υποβολή αυτού του ψηφίσματος, καθώς θα διεξαγάγουμε φέτος το φθινόπωρο μία μεγάλη συζήτηση των σχέσεων της Ευρωπαϊκής Ένωσης με την Ινδονησία. Η κατάσταση στις Μολούκες νήσους είναι ωστόσο τόσο σοβαρή ούτως ώστε χρειάζεται να διεξαχθεί επειγόντως σήμερα αυτή η συζήτηση.
<P>
Μετά από μερικούς μήνες ηρεμίας στην περιοχή, ξέσπασαν πάλι βιαιότητες κατά τις τελευταίες εβδομάδες και έχασαν ξανά τη ζωή τους δεκάδες άνθρωποι, ενώ χιλιάδες άλλοι αναγκάστηκαν να εγκαταλείψουν τις εστίες τους. Το δράμα του σκάφους το οποίο κατευθυνόταν γεμάτο πρόσφυγες από τη Doema στη Halmahera κόστισε ενδεχομένως τη ζωή σε πεντακόσιους ανθρώπους. Χθες μόλις πυρπολήθηκαν δύο συνοικίες της Ambon από τους Mujahedin. Περισσότεροι από τρεις χιλιάδες νεκροί και περισσότεροι από εκατό χιλιάδες πρόσφυγες είναι τα θύματα στην περιοχή τη στιγμή αυτή. Πρόκειται για πραγματική καταστροφή. Πολλές οικογένειες στην Ολλανδία οι οποίες κατάγονται από την περιοχή ανησυχούν φοβερά ή έχουν κιόλας βυθιστεί σε βαθύ πένθος.
<P>
Κυρία Πρόεδρε, παρά το δράμα αυτό θεωρώ ότι οφείλουμε να εξακολουθήσουμε να υποστηρίζουμε τον πρόεδρο Wahid και την αντιπρόεδρο Soekarnopoetri. Όχι αυτοί, αλλά αντιπολιτευτικές δυνάμεις που αγωνίζονται κατά της κυβέρνησης φαίνεται ότι προκαλούν τις συγκρούσεις στις Μολούκες. Οι ισλαμικές παραστρατιωτικές οργανώσεις χρηματοδοτούνται και εξοπλίζονται απ' ό,τι φαίνεται από τις ομάδες αυτές, ενώ υποστηρίζονται μάλιστα κάποτε από περιφερειακές στρατιωτικές δυνάμεις οι οποίες υποτίθεται ότι προστατεύουν τον τοπικό πληθυσμό. Θεωρούμε ότι η κυβέρνηση της Ινδονησίας θα πρέπει να παρέμβει με περισσότερη αποφασιστικότητα προκειμένου να προστατεύσει τους κατοίκους των Μολούκων νήσων. Θεωρούμε επίσης ότι οι διεθνείς παρατηρητές, οι δημοσιογράφοι και τα μέλη των ανθρωπιστικών οργανώσεων οφείλουν να έχουν πρόσβαση στην περιοχή, προκειμένου να προσφέρουν αρωγή στον τοπικό πληθυσμό. Πιστεύουμε κυρίως ότι η ΕΕ οφείλει να λάβει σαφή θέση, όπως ακριβώς έκαναν οι Ηνωμένες Πολιτείες και ότι η ΕΕ θα πρέπει να χορηγήσει τις ενισχύσεις της κατευθείαν στα θύματα.
<P>
Κυρία Πρόεδρε, οι συνάδελφοί μας από την Ομάδα των Πρασίνων υπέβαλαν μία σειρά τροπολογιών οι οποίες έχουν ενδεχομένως καλούς σκοπούς, όμως πιστεύω ότι είναι αντιπαραγωγικές, διότι μπορεί τελικά να λειτουργήσουν υπέρ των δυνάμεων που αντιμάχονται τη σημερινή κυβέρνηση, δυνάμεις οι οποίες είναι συνυπεύθυνες για τις προκλήσεις στις Μολούκες. Απορρίπτω λοιπόν την τροπολογία για το άρθρο 7α και καλώ τους συναδέλφους των άλλων Ομάδων να πράξουν το ίδιο. Το σημαντικότερο είναι ωστόσο να υπάρξει μία αποφασιστική παρέμβαση της Ένωσης. Αυτό ακριβώς ζητά το ψήφισμα και θα ήθελα να ακούσουμε από την Ευρωπαϊκή Επιτροπή τι έχει να πει σχετικά.

<SPEAKER ID=181 LANGUAGE="NL" NAME="Lagendijk">
Κυρία Πρόεδρε, συνάδελφοι, καθίσταται όλο και σαφέστερο ότι οι βίαιες συγκρούσεις στις Μολούκες νήσους δεν αποτελούν κάποιες βιαιότητες που ξέσπασαν αυθόρμητα μεταξύ διαφορετικών ομάδων του τοπικού πληθυσμού, μεταξύ μουσουλμάνων και χριστιανών. Πρόκειται για ένα βίαιο αγώνα για την εξουσία και για μία καλά ενορχηστρωμένη σύγκρουση μεταξύ τμημάτων του στρατού, μεταξύ της κυβέρνησης και των αντιπάλων της εις βάρος του τοπικού πληθυσμού.
<P>
Αφενός βρίσκεται το Laskar Jihad, μία ομάδα φανατικών μουσουλμάνων την οποία υποστηρίζουν τμήματα του στρατού και αφετέρου ειδικές δυνάμεις της αστυνομίας οι οποίες υποστηρίζουν τους χριστιανούς. Με άλλα λόγια, οι μηχανισμοί ασφαλείας οι οποίοι όφειλαν να εξασφαλίζουν τη σταθερότητα στην περιοχή, είναι διαιρεμένοι σε δύο στρατόπεδα.
<P>
Το μήνυμα που πιστεύω ότι θα πρέπει να απευθύνει το Ευρωπαϊκό Κοινοβούλιο στον πρόεδρο Wahid, και μπορώ να καθησυχάσω στο σημείο αυτό, ελπίζω, τη συνάδελφο Maij-Weggen, είναι ότι εξακολουθούμε να βλέπουμε κριτικά την πρόοδο και την ταχύτητα των μεταρρυθμίσεων σχετικά με την κατάσταση των ανθρωπίνων δικαιωμάτων και τον τρόπο με τον οποίο η κυβέρνηση προστατεύει τους κατοίκους των Μολούκων νήσων. Επιπλέον, θα μπορούσαμε να στείλουμε το μήνυμα ότι υποστηρίζουμε τον πρόεδρο Wahid στον αγώνα του κατά εκείνων των τμημάτων του στρατού, τα οποία προσπαθούν διαρκώς να υποσκάψουν τις δημοκρατικές μεταρρυθμίσεις και στον αγώνα του κατά ανθρώπων όπως ο Amien Rais, προέδρου του Λαϊκού Κογκρέσου, ο οποίος χαρακτήρισε για παράδειγμα τους νεαρούς που ανήκουν στο Laskar Jihad ως την καρδιά του Έθνους. Στα πλαίσια αυτά ο Πρόεδρος αξίζει την υποστήριξή μας, ωστόσο θα ήθελα να εξακολουθήσουμε να βλέπουμε κριτικά ό,τι δεν πάει καλά στην Ινδονησία.

<SPEAKER ID=182 LANGUAGE="NL" NAME="Van den Berg">
Κυρία Πρόεδρε, εκ μέρους της σοσιαλιστικής Ομάδας θα ήθελα να υποστηρίξω αυτά που ανέφερε η κυρία Maij-Weggen. Είναι σημαντικό τη στιγμή αυτή να προσφέρουμε υποστήριξη στην κυβέρνηση Wahid. Υποστήριξη σημαίνει, και αναφέρομαι στη λογική θέση της Επιτροπής και του Συμβουλίου, ότι θα αναζητήσουμε με κάθε τρόπο μέσα με στόχο τη στήριξη της κυβέρνησης στις προσπάθειές της να φέρει την ειρήνη και να παρέμβει δραστήρια κατά των συγκρούσεων. Αυτό ακριβώς την καλούμε και εμείς να κάνει.
<P>
Βλέπουμε επίσης με έντονα κριτικό βλέμμα ό,τι συμβαίνει στην περιοχή, και ανησυχούμε ιδιαίτερα για την κοινότητα των κατοίκων από τις Μολούκες που ζουν στις Κάτω Χώρες, μας απασχολούν τα αισθήματα και οι ανησυχίες των ανθρώπων αυτών. Κάνουμε έκκληση ώστε να μεριμνήσουμε να βοηθήσουμε τον πρόεδρο Wahid, διότι καθ' ην στιγμήν προτείνουμε την αποστολή διεθνών παρατηρητών, άλλοι παράγοντες επεμβαίνουν και υποσκάπτουν τη θέση του. Στα πλαίσια αυτά συμφωνώ με το Ευρωπαϊκό Λαϊκό Κόμμα και θα ζητούσα να εκφράσουμε την έντονη ανησυχία μας, τη μεγάλη προθυμία μας να παράσχουμε βοήθεια, βοήθεια η οποία να χορηγηθεί μέσω του προέδρου Wahid, και να θέσουμε όρους για τη βοήθεια αυτή, πάλι μέσω του Προέδρου, γιατί την παρούσα στιγμή αυτός είναι το άλογο στο οποίο οφείλουμε να ποντάρουμε.

<SPEAKER ID=183 LANGUAGE="PT" NAME="Coelho">
Κυρία Πρόεδρε, πιστεύω πως η συνάδελφός μας Maij-Weggen έχει απόλυτο δίκιο όταν χαρακτηρίζει την κατάσταση ως καταστροφική. Είναι όντως μια περίπλοκη κατάσταση, όπου καταγράφεται ο θάνατος πολλών ανθρώπων. Και πρόκειται για μια κατάσταση που πρέπει να μας οδηγήσει στον εξής προβληματισμό: γιατί άραγε ορισμένες κοινότητες, που μέχρι σήμερα συνυπήρχαν σχετικά ειρηνικά, εξελίσσονται ξαφνικά σε αυτό το βαθμό εντάσεων και εκτοξεύονται τόσες απειλές; Νομίζω πως πίσω από αυτά τα περιστατικά κρύβονται σκοτεινές δυνάμεις που ενεργοποιούνται, και ότι δεν είναι τυχαία η ομοιότητα ανάμεσα σε συγκεκριμένες ενέργειες που παρατηρούνται σήμερα στις Μολούκες και σε ανάλογες ενέργειες που ζήσαμε παλαιότερα στο Ανατολικό Τιμόρ.
<P>
Πίσω από όλες αυτές τις κινήσεις κρύβονται πράγματι κάποιες δυνάμεις οι οποίες επιδιώκουν να υποσκάψουν τις προσπάθειες εκδημοκρατισμού που καταβάλλει ο Πρόεδρος Wahid. Και εμείς οφείλουμε να κατανοήσουμε αυτό το γεγονός και να το αντιπαλέψουμε. Εξετάζοντας το θέμα από αυτή τη σκοπιά, θεωρώ ότι οι αναφορές που γίνονται στο συμβιβαστικό ψήφισμα είναι εξαιρετικά προσήκουσες και, για το λόγο αυτό, το υποστηρίζουμε εξ ολοκλήρου.
<P>
Θανατική ποινή στις Ηνωμένες Πολιτείες

<SPEAKER ID=184 LANGUAGE="IT" NAME="Manisco">
Κυρία Πρόεδρε, στο ψήφισμα σχετικά με τη θανατική ποινή που συμφωνήσαμε με τις άλλες Ομάδες ζητήσαμε από τον κυβερνήτη της Βιρτζίνια να χαρίσει τη ζωή σε ένα θανατοποινίτη.
<P>
Στο κατάλογο των παραληπτών, προς τους οποίους απευθύνεται το ψήφισμά μας, παραλείφθηκε κατά λάθος το όνομα του κυβερνήτη της Βιρτζίνια. Σας παρακαλώ, εάν μπορείτε να διατάξετε να προστεθεί, στο τέλος του κειμένου του ψηφίσματός μας, το όνομα του κυβερνήτη της Βιρτζίνια, προς τον οποίον απευθύνεται ακριβώς η αίτησή μας.

<SPEAKER ID=185 NAME="Πρόεδρος">
Ναι, αγαπητέ συνάδελφε, έχετε απόλυτο δίκιο. Στο σώμα του ψηφίσματος, γινόταν αναφορά σε αυτή την πολιτεία. Θα πρέπει λοιπόν, από τεχνικής απόψεως, να το διαβιβάσουμε στον κυβερνήτη της Βιρτζίνια και επομένως, θα τεθεί σε ψηφοφορία με αυτή την τροποποίηση.

<SPEAKER ID=186 LANGUAGE="SV" NAME="Thors">
Κυρία Πρόεδρε, όλοι μπορούμε να προσυπογράψουμε αυτό το οποίο διατυπώνεται στο ψήφισμα. Γνωρίζουμε ότι η Επιτροπή για τα ανθρώπινα δικαιώματα του ΟΗΕ ζήτησε τον περασμένο Απρίλιο ένα μορατόριουμ. Φέτος επαναλήφθηκε αυτό το αίτημα. Επίσης, έκανε έκκληση προς όλα τα κράτη, στα οποία εξακολουθεί να ισχύει η θανατική ποινή, να μειώσουν σταδιακά τον αριθμό των αξιόποινων εκείνων πράξεων για τις οποίες επιβάλλεται η ποινή θανάτου. Ο αριθμός των ανθρώπων οι οποίοι περιμένουν να θανατωθούν στις Ηνωμένες Πολιτείες είναι εξοργιστικά μεγάλος. Σύμφωνα με στοιχεία που έχω στη διάθεση μου πρόκειται για 3.670 άτομα.
<P>
Στο ψήφισμα επισημαίνουμε το καθεστώς ανασφάλειας που επικρατεί από πλευράς δικαιοσύνης όσον αφορά τις εν λόγω υποθέσεις. Υπάρχουν, λοιπόν, λόγοι να απαιτήσουμε να ερευνηθούν όλες οι υποθέσεις, δηλαδή, να επανεξεταστούν όλες οι υποθέσεις με άτομα τα οποία περιμένουν την ποινή τους και, παραδείγματος χάριν, να διερευνηθεί αν η δίκη τους ήταν σωστή. Γι' αυτό, χρειάζεται ένα μορατόριουμ για όλες τις υποθέσεις, ακόμα και για εκείνες που δεν αναφέρονται στα ψηφίσματα.
<P>
Επίσης, υπάρχουν ελπίδες ότι το θέμα της επιβολής θανατικής ποινής στις Ηνωμένες Πολιτείες έχει αποκτήσει μια νέα πολιτική βαρύτητα. Αξιολογώ επίσης το έργο που έχουν καταβάλει οι οργανώσεις για τα ανθρώπινα δικαιώματα ώστε να δοθεί έμφαση σε αυτό το θέμα.

<SPEAKER ID=187 LANGUAGE="FR" NAME="Dupuis">
Κύριε Πρόεδρε, κύριε Επίτροπε, αγαπητοί συνάδελφοι, η κ. Thors το είπε, υπάρχει ομοφωνία στο Σώμα για την υποστήριξη αυτού του ψηφίσματος. Πρέπει να αναρωτηθούμε επίσης, σχετικά με τη δράση της Ευρωπαϊκής Ένωσης και με την ικανότητά της να συνεχίσει, στο επίπεδο των Ηνωμένων Εθνών και της διεθνούς κοινότητας, αυτή την πρωτοβουλία υπέρ του διεθνούς μορατόριουμ. Έχουμε γνώση της δυσκολίας που συναντούν τα θεσμικά μας όργανα, που οφείλεται σε μεγάλο βαθμό στον περίεργο χαρακτήρα τους, ιδιαίτερα στον τομέα της εξωτερικής πολιτικής, τομέα που βρίσκεται υπό την ευθύνη ενός Επιτρόπου, ενός Υπάτου Εκπροσώπου και δεκαπέντε Υπουργών εξωτερικών.
<P>
Για να μην επαναλάβουμε την περσινή αποτυχία στο πλαίσιο των Ηνωμένων Εθνών, είναι απαραίτητο να συντονίσουμε τη δράση της Ευρωπαϊκής Ένωσης. Έχω υποβάλει σε αυτή την κατεύθυνση, μια τροπολογία για να ζητήσω αυτή η πολιτική στο πλαίσιο των Ηνωμένων Εθνών υπέρ της καθιέρωσης ενός παγκόσμιου μορατόριουμ να συντονίζεται από τον Ύπατο Εκπρόσωπο για την Κοινή Εξωτερική Πολιτική και Πολιτική Ασφάλειας. Καλώ λοιπόν τους συναδέλφους να υποστηρίξουν αυτές τις τροπολογίες.

<SPEAKER ID=188 LANGUAGE="IT" NAME="Manisco">
Κύριε Πρόεδρε, κύριοι συνάδελφοι, από το βήμα αυτό ζητάμε από τον κυβερνήτη της Βιρτζίνια να χαρίσει τη ζωή σε έναν πιθανώς αθώο θανατοποινίτη, τον Derek Rocco Barnabei. Ενώ συζητάμε για το ψήφισμα αυτό, σε ένα κελί μελλοθανάτων της ίδιας πολιτείας, αποστειρώνουν τις βελόνες για τη θανατηφόρο ένεση με την οποία θα θανατωθεί, σε λίγες ώρες, ο Michael Clagget, ένοχος, πιθανώς, πολλαπλών δολοφονιών που διέπραξε πριν χρόνια.
<P>
Δεν ξέρω πια πόσα ψηφίσματα έχουμε εγκρίνει κατά τις τελευταίες δύο κοινοβουλευτικές περιόδους στη μάταιη προσπάθειά μας να θέσουμε τέλος, στις Ηνωμένες Πολιτείες και αλλού, στην ποινή του θανάτου. Είναι σίγουρο ότι πολλές ακόμα εκτελέσεις, με όλο και πιο έντονους ρυθμούς, θα πραγματοποιηθούν μέσα στον Αύγουστο στη Βιρτζίνια και σε άλλες πολιτείες, και πρώτα απ' όλες στο Τέξας, του οποίου ο κυβερνήτης - που σχεδόν σίγουρα πρόκειται να είναι ο μελλοντικός Πρόεδρος των Ηνωμένων Πολιτειών της Αμερικής - κατέχει το απόλυτο ρεκόρ, με τις θανατικές εκτελέσεις 132 ανθρώπων τα τελευταία πέντε χρόνια.
<P>
Δεν ξέρω εάν ο George W. Bush υπερηφανεύεται ιδιαίτερα για το ρεκόρ αυτό, αλλά ξέρω - γιατί μου το έγραψε ο ίδιος σε ένα γράμμα στις 22 Μαρτίου - ότι είναι σίγουρος ότι επιτελεί με αμεροληψία τα ύψιστα καθήκοντα μιας δίκαιης και αλάνθαστης δικαιοσύνης.
<P>
Στο υπό εξέταση ψήφισμα αυτού του Κοινοβουλίου λάβαμε υπόψη μας τη συζήτηση που έχει ξεκινήσει στις Ηνωμένες Πολιτείες: όχι βέβαια σχετικά με την κατάργηση της θανατικής ποινής, αλλά σχετικά με ένα μορατόριουμ που θα οδηγήσει σε μια ασφαλέστερη διαχείρισή της, που δε θα είναι όμως λιγότερο αμείλικτη. Μπορεί να κάναμε καλά, αλλά φοβάμαι ότι όλες αυτές οι προσπάθειές μας - όπως εξάλλου έγραψε πρόσφατα η αμερικανική εφημερίδα Herald Tribune - είναι καταδικασμένες να παραμείνουν flatus vocis, νεκρό γράμμα, και κατά συνέπεια, αγαπητοί συνάδελφοι, ίσως έφτασε η στιγμή όχι βέβαια για μποϊκοτάζ και κυρώσεις, τα οποία απεχθανόμαστε, αλλά για την προώθηση, για παράδειγμα, του ευρωπαϊκού τουρισμού μονάχα προς αυτές τις δώδεκα περίπου Πολιτείες της Αμερικής που δεν εφαρμόζουν τη θανατική ποινή. Ο κίνδυνος για αντίποινα είναι σοβαρός, πολύ σοβαρός: εάν απαρνηθούμε τον Ντόναλντ Ντακ και την Ντίσνεϋλαντ στη Φλόριντα, θα έχουμε αμερικανικό μποϊκοτάζ της Τζοκόντας στο Λούβρο. Είναι ένας κίνδυνος που τώρα πια πρέπει να διατρέξουμε, σε μια τελευταία προσπάθεια να θέσουμε τέλος σε έναν τόσο βάρβαρο και τόσο ατιμωτικό θεσμό για την ανθρώπινη οικογένεια.

<SPEAKER ID=189 LANGUAGE="EN" NAME="MacCormick">
Κύριε Πρόεδρε, οι Ηνωμένες Πολιτείες, όπως θυμόμαστε, είναι η μοναδική χώρα στον κόσμο που διαθέτει τον περισσότερο καιρό από όλους έναν κατοχυρωμένο χάρτη δικαιωμάτων με δυνατότητα δικαστικής επίλυσης. Αποτελεί ως εκ τούτου τρομερή ειρωνεία ότι οι Ηνωμένες Πολιτείες είναι μια από τις λίγες χώρες του ανεπτυγμένου κόσμου που διατηρεί και εφαρμόζει τη θανατική ποινή. Ασχολούμαστε σήμερα με μια συγκεκριμένη περίπτωση, εκείνη του Derek Rockwell Barnabei: κάθε άνθρωπος είναι ένα ξεχωριστό άτομο και πρέπει να τον υποστηρίξουμε ως τέτοιον.
<P>
Κάνουμε σήμερα έκκληση για τη ζωή του, αλλά είναι επίσης σύμβολο μιας πρακτικής που θεωρούμε αποκρουστική και που ξέρουμε ότι εξακολουθεί να εφαρμόζεται σε πολλά μέρη των Ηνωμένων Πολιτειών.
<P>
Εμένα προσωπικά μου αρέσουν ιδιαίτερα οι Ηνωμένες Πολιτείες και πολλές πτυχές του τρόπου ζωής τους. Επισκέπτομαι συχνά τη νομική σχολή του πανεπιστημίου του Τέξας και άλλες νομικές σχολές των Ηνωμένων Πολιτειών. Τις θαυμάζω ιδιαίτερα, αλλά παράλληλα λυπάμαι πραγματικά που βλέπω αυτή την πολιτεία και τον κυβερνήτη της να εφαρμόζει αυτή την πρακτική τόσο συχνά και να καυχιέται γι' αυτή στις προεδρικές εκστρατείες.

<SPEAKER ID=190 LANGUAGE="IT" NAME="Vattimo">
Κύριε Πρόεδρε, ο επείγων χαρακτήρας του ψηφίσματός μας οφείλεται στην περίπτωση του Derek Rocco Bernabei. Σε αυτήν τη συγκεκριμένη περίπτωση υπάρχουν βάσιμες αμφιβολίες, και στην αμερικανική κοινή γνώμη, ότι έγινε ένα δικαστικό σφάλμα. Είναι προφανές ότι όταν πρόκειται για την ποινή του θανάτου, το δικαστικό σφάλμα είναι ιδιαίτερα σοβαρό. Δεν ξεχνάμε ότι έχουν αναγνωριστεί δικαστικά σφάλματα σε ανάλογες περιπτώσεις και, όχι τυχαία, επρόκειτο για άτομα που δεν είχαν τη δυνατότητα να χρησιμοποιήσουν ακριβούς δικηγόρους. Πιστεύω ότι και οι νομικές σχολές στις Ηνωμένες Πολιτείες θα λειτουργούν καλά αφού οι δικηγόροι αμείβονται τόσο καλά, αλλά αμείβονται από αυτούς που έχουν τα χρήματα για κάτι τέτοιο.
<P>
Κατά συνέπεια, ζητάμε τη διακοπή αυτής της απόφασης, ζητάμε από το Προεδρείο του Κοινοβουλίου - λαμβάνοντας υπόψη και το έγγραφο που υπέγραψαν πάρα πολλοί συνάδελφοι αυτές τις μέρες - να γράψει απευθείας στις αρμόδιες αρχές ώστε να επιστήσει, με ιδιαίτερα πιεστικό τρόπο, την προσοχή σχετικά με το θέμα αυτό και ζητάμε επίσης να καταργηθεί, φυσικά, η ποινή του θανάτου στις Ηνωμένες Πολιτείες, προς τις οποίες έχουμε εκδηλώσει πολλές φορές το θαυμασμό μας για πολλούς λόγους: γι' αυτό ακριβώς είναι τόσο σκανδαλώδες το γεγονός ότι τις βλέπουμε να διατηρούν αυτό το βάρβαρο τελετουργικό.
<P>
Βανδαλισμός στον αθλητισμό

<SPEAKER ID=191 LANGUAGE="NL" NAME="Van Hecke">
Κύριε Πρόεδρε, το ποδόσφαιρο είναι γιορτή. Αυτό ήταν το σύνθημα με το οποίο το Βέλγιο και οι Κάτω Χώρες οργάνωσαν τις προηγούμενες τρεις εβδομάδες το Euro2000. Στο αθλητικό επίπεδο ήταν όντως μία γιορτή, εκτός ίσως για τους Ιταλούς φίλους μας. Μια γιορτή ωστόσο η οποία επισκιάστηκε για άλλη μία φορά από τη συμπεριφορά ορισμένων υποτιθέμενων φιλάθλων. Κυρίως πριν και μετά τον αγώνα Γερμανίας-Αγγλίας υπήρξαν σημαντικές ταραχές. Συνολικά μεταφέρθηκαν 173 άνθρωποι στα νοσοκομεία, έγιναν 1400 συλλήψεις, ενώ 500 Αγγλοι φίλαθλοι μεταφέρθηκαν άρον άρον πίσω στην Αγγλία με C 130.
<P>
Ορισμένοι, ακόμα και μέσα στο Κοινοβούλιο, προσπαθούν να υποτιμήσουν τα συμβάντα. Προσωπικά, κύριε Πρόεδρε, πιστεύω ότι υπάρχουν όρια στο υψηλό κοινωνικό κόστος που συνεπάγεται ο χουλιγκανισμός. Διότι είναι απαράδεκτο να μεταβάλλεται μία χώρα σε αστυνομοκρατούμενο κράτος εξαιτίας ενός ποδοσφαιρικού πρωταθλήματος για ολόκληρες ημέρες. Στο Βέλγιο χρησιμοποιήθηκαν κατά μέσον όρο 500 αστυνομικοί από την κρατική αστυνομία ανά αγώνα, καθώς και άλλες εκατοντάδες αστυνομικοί από τις τοπικές αστυνομίες. Ώρα είναι λοιπόν να λάβουν οι εθνικές κυβερνήσεις μέτρα πρόληψης προκειμένου να θέσουν υπό έλεγχο τον σκληρό πυρήνα των χούλιγκανς. Η Γερμανία μας έχει δώσει ήδη το καλό παράδειγμα.
<P>
Συγκεκριμένα θα πρέπει να επιβληθεί απαγόρευση εισόδου ή εξόδου από τη χώρα στους λεγόμενους "φιλάθλους" οι οποίοι έχουν βεβαρημένο ποινικό μητρώο εξαιτίας συμμετοχής τους σε βίαια επεισόδια στα πλαίσια ποδοσφαιρικών αγώνων. Δεν είναι λοιπόν πρώτα απ' όλα ζήτημα περισσότερων ή λιγότερων ελέγχων στα σύνορα, αλλά αποτελεσματικότερης και πιο συνεπούς αστυνομικής συνεργασίας. Ας εξαγάγουμε τα κατάλληλα συμπεράσματα από τα γεγονότα στις Βρυξέλλες και το Σαρλερουά. Σκληρά μέτρα και καλή συνεργασία απαιτούνται τώρα περισσότερο από ποτέ προκειμένου να περιορισθεί αυτή η άσκοπη βία. Ο χουλιγκανισμός έχει ξεπεράσει, κυριολεκτικά και μεταφορικά, κάθε φραγμό.

<SPEAKER ID=192 LANGUAGE="IT" NAME="Morgantini">
Κύριε Πρόεδρε, είναι πάρα πολλές οι τραγωδίες στα γήπεδα και έξω από αυτά: φαινόμενα που αποτελούν δείγματα αστάθειας και ατομικής κοινωνικής δυσφορίας, μιας κουλτούρας που προβάλλει τη δύναμη, στα πλαίσια της οποίας χάνεται η λογική και υπερισχύει η βία.
<P>
Το ψήφισμα του Κοινοβουλίου επαναλαμβάνει τις ανησυχίες του για την επέκταση του φαινομένου των χούλιγκανς και ζητά μέτρα πρόληψης, με τα οποία συμφωνώ και εγώ. Σε αυτήν όμως ακριβώς την περίπτωση είναι απαραίτητο οι δυνάμεις της τάξης, κατά το δύσκολο έργο τους, να μη χάνουν και αυτές τη λογική. Θα ήθελα να εκφράσω εδώ τη διαμαρτυρία μου για τη συμπεριφορά των δυνάμεων της τάξης της Ολλανδίας απέναντι σε μια αποστολή ιταλών δημοσιογράφων που κινηματογραφούσαν τις ταλαιπωρίες μιας ομάδας αναπήρων που μεταφέρονταν στα χέρια στις κερκίδες επειδή δεν υπήρχαν αρκετές θέσεις στη διάθεσή τους. Οι αρχές εμπόδισαν τους δημοσιογράφους να εκτελέσουν το καθήκον τους, τους χτύπησαν, τους έριξαν κάτω και τους σταμάτησαν.
<P>
Είδαμε στην ταινία, που προβλήθηκε σήμερα το πρωί εδώ στο Κοινοβούλιο, εικόνες που δεν αφήνουν αμφιβολία σχετικά με τη σαφή πρόθεση να εμποδιστεί η ελευθερία του Τύπου. Υπάρχουν διάφορες ερμηνείες σχετικά με το συμβάν και για το λόγο αυτό ζητάμε, από την πλευρά των ολλανδικών αρχών, να διεξαχθεί έρευνα ώστε να αποδοθούν οι ευθύνες και δεν θέλουμε να επαναληφθούν ξανά επεισόδια αυτού του είδους.

<SPEAKER ID=193 LANGUAGE="NL" NAME="Van den Berg">
Κύριε Πρόεδρε, δεν μιλούμε εδώ αποκλειστικά για τους χούλιγκανς αλλά γενικά για το EURO2000, γεγονός που με χαροποιεί ιδιαίτερα. Στα πλαίσιά του ολόκληρη η Ευρώπη κατόρθωσε να διοργανώσει μία μεγαλειώδη γιορτή του ποδοσφαίρου, πρώτα απ' όλα οι βελγικές και ολλανδικές αρχές οι οποίες ανέλαβαν την κύρια ευθύνη της διοργάνωσης και κατόπιν τα τεράστια πλήθη φιλάθλων από ολόκληρη την Ευρώπη που συμμετείχαν στη διοργάνωση. Όλοι τους φοβόντουσαν πάρα πολύ τη βία και τις αθλιότητες που προξενούν οι χούλιγκανς. Τελικά υπήρξε μία μεγάλη και επιτυχής γιορτή και σωστά υπογραμμίζει το ψήφισμα ότι θα πρέπει να συγχαρούμε τις βελγικές και ολλανδικές αρχές για την επιτυχία τους αυτή.
<P>
Υπάρχει βέβαια και μία μικρή ομάδα χούλιγκανς, οι οποίοι εδώ και πολύ καιρό προσπαθούν να εκτροχιάσουν τέτοιες γιορτές. Το κατόρθωσαν αυτό σε πολύ περιορισμένο βαθμό. Και εξακολουθούν κάπου κάπου να προξενούν βλάβες. Η δράση τους κοστίζει πολύ, αποτελεί μία αθλιότητα και γι' αυτό υποστηρίζουμε το παρόν ψήφισμα. Η πρωτοβουλία των Υπουργών Εσωτερικών του Βελγίου και των Κάτω Χωρών προκειμένου να συζητηθεί η δυνατότητα επιβολής απαγόρευσης εισόδου και εξόδου από τη χώρα σε τέτοιας λογής χούλιγκανς κατά τη διοργάνωση τέτοιων επικίνδυνων εκδηλώσεων είναι ιδιαίτερα σημαντική.
<P>
Κι ερχόμαστε στο τρίτο σημείο: το επεισόδιο με τους Ιταλούς. Το σίγουρο είναι ότι οι συνάδελφοι έχουν λάβει διαφορετικές πληροφορίες σχετικά με ό,τι συνέβη στο Kuip στο Ρότερνταμ, ορισμένοι μάλιστα έχουν την εντύπωση ότι υπήρξε μία σοβαρή εκτροπή της κατάστασης και επ' αυτής της βάσης διαμόρφωσαν την άποψή τους. Αλλοι έχουν την εντύπωση, βάσει τέτοιων πληροφοριών, ότι ναι μεν η κατάσταση τέθηκε εκτός ελέγχου, αλλά τα πράγματα δεν ήταν τελικά και τόσο τραγικά.
<P>
Το σημαντικό για μένα είναι, και μιλώ εδώ ως Ολλανδή, η οποία φυσικά και θα ήθελε να δει την ομάδα της πρωταθλήτρια της Ευρώπης και συγχαίρω τους Γάλλους θερμά για την επιτυχία τους, ότι όταν συμβαίνουν γεγονότα για τα οποία ορισμένοι συνάδελφοι, απευθύνομαι εδώ και προς τους Ολλανδούς συναδέλφους, έχουν την εντύπωση από τις εικόνες που βλέπουν ότι τα πράγματα πήγαν στραβά α) δεν θα πρέπει να θεωρούμε ότι αυτές οι καταστάσεις αφορούν ολόκληρο το EURO2000 και β) δεν θα πρέπει επίσης να κάνουμε σα να απέτυχε ολόκληρη η διοργάνωση. Θα πρέπει να αναγνωρίσουμε ότι υπάρχει ένα πρόβλημα και να ζητήσουμε συγκεκριμένα στοιχεία. Είμαι επομένως υπέρ του να διοργανωθεί μία σε βάθος έρευνα από τις ολλανδικές αρχές. Κάτι τέτοιο υπεσχέθη ευτυχώς ο πρωθυπουργός Kok. Εγώ θα ήθελα να διαμορφώσω γνώμη βάσει των αποτελεσμάτων αυτής της έρευνας. Θα ήθελα βέβαια να εκφράσω την έντονη συμπάθειά μου και τη λύπη μου για ό,τι συνέβη στους Ιταλούς συναδέλφους. Είναι αυτονόητο κάτι τέτοιο, παρ' όλα αυτά ζητώ να λάβουμε θέση μόνο αφού πρώτα πληροφορηθούμε τα αποτελέσματα της έρευνας.

<SPEAKER ID=194 LANGUAGE="EN" NAME="Heaton-Harris">
Κύριε Πρόεδρε, θα ξεκινήσω με μια δήλωση συμφέροντος, επειδή είμαι εδώ και 18 χρόνια διαιτητής ποδοσφαίρου 1ης κατηγορίας και είμαι αφοσιωμένος στην αγγλική ένωση ποδοσφαίρου, και παράλληλα με τα συγχαρητήριά μου τόσο προς τη Γαλλία που κέρδισε το Euro 2000 με τόσο φανταστικό τρόπο όσο και, αν και απρόθυμα, προς τη Γερμανία που κέρδισε τη διεξαγωγή του παγκόσμιου πρωταθλήματος του 2006.
<P>
Θέλω επίσης να εξασφαλίσω ότι σε αυτό το Κοινοβούλιο καταδικάζουμε όντως δριμύτατα τους χούλιγκανς· όλους τους χούλιγκανς ανεξάρτητα από ποια χώρα κατάγονται και όποιο και αν είναι το υπόβαθρό τους. Παρατηρώ όσα είπε ο κύριος Van Hecke για τον επαναπατρισμό κάποιων άγγλων οπαδών ποδοσφαίρου με αεροπλάνα C130. Ήταν πραγματικά μεγάλη ντροπή που η βελγική αστυνομία αντέδρασε υπερβολικά με τέτοιο τρόπο, εκδιώκοντας από τα μπαρ αξιοπρεπείς συνηθισμένους οπαδούς ποδοσφαίρου, συγκαταλέγοντάς τους στα απόβλητα που είναι οι χούλιγκαν του ποδοσφαίρου.
<P>
Το ερώτημα είναι: τι μήνυμα πέρασαν οι αρχές του ποδοσφαίρου μερικούς μήνες πριν το ευρωπαϊκό πρωτάθλημα 2000; Είχαμε ένα πρόβλημα με δύο οπαδούς της Leeds που δολοφονήθηκαν σε έναν αγώνα του πρωταθλήματος ΟΥΕΦΑ εναντίον της Galatasaray στην Κωνσταντινούπολη, ωστόσο δεν έχουν ληφθεί ακόμη μέτρα εναντίον της Galatasaray - δεν αποκλείστηκε από το ΟΥΕΦΑ.
<P>
Στη Δανία όταν η Galatasaray έπαιξε με την Αρσεναλ, συνελήφθησαν κάποιοι οπαδοί της Αρσεναλ χωρίς όμως να κατηγορηθούν για χουλιγκανισμό. Στη συνέχεια έχουμε την απραξία της βρετανικής κυβέρνησης, που αποφάσισε να μην επιβάλει επιπλέον κυρώσεις όσον αφορά την παρεμπόδιση των ανθρώπων να ταξιδέψουν, αν και ήξερε ότι ίσως προκαλέσουν προβλήματα. Έτσι, όλοι αυτοί οι παράγοντες έκαναν ουσιαστικά πολλούς να σκεφτούν: "Λοιπόν αυτό το ευρωπαϊκό πρωτάθλημα 2000 είναι εύκολη υπόθεση. Θα έπρεπε να μας επιτραπεί να πάμε εκεί και σκοπεύουμε να πάμε και να έχουμε έναν καλό αγώνα";, αντί να παρακολουθήσουν τη θαυμάσια γιορτή του ποδοσφαίρου όπως θα έπρεπε να είναι.
<P>
Αυτό το Κοινοβούλιο και άλλοι έξω από αυτό θα πρέπει να εξετάσουν το θέμα αντικειμενικά, επειδή έχουμε τώρα το περιθώριο για να σκεφτούμε λογικά τι ρεαλιστικά μέτρα θα πρέπει να πάρουμε εναντίον των χούλιγκαν του ποδοσφαίρου και να κάνουμε έναν παραλληλισμό με τα δικαιώματα των πολιτών να κινούνται ελεύθερα στην ήπειρό μας.

<SPEAKER ID=195 LANGUAGE="IT" NAME="Napoletano">
Κύριε Πρόεδρε, θα ήθελα να σημειώσω ότι αυτό το ψήφισμα έχει ως τίτλο "Euro 2000"; και όχι "Χούλιγκανς" , όπως φαίνεται στον πίνακα. Και να πω ότι ως βουλευτές και πολιτικοί, έχουμε μια μεγάλη ευθύνη σε σχέση με τα αθλητικά φαινόμενα, και ιδιαίτερα το ποδοσφαιρικό: πρέπει να υπενθυμίζουμε διαρκώς ότι πρόκειται για παιχνίδι. Για το λόγο αυτό πρέπει να ανησυχούμε όταν, το παιχνίδι αυτό επιβαρύνεται υπερβολικά είτε από οικονομικά συμφέροντα είτε από έντονα συναισθήματα, που η πολιτική δεν πρέπει κατά κανένα τρόπο να στηρίζει. Πιστεύω ότι στους νέους μας, ακόμα και στους πιο φανατικούς, σε εκείνους που επενδύουν περισσότερα από συναισθηματικής άποψης στα γεγονότα αυτά, πρέπει πάντοτε να υπενθυμίζουμε ότι πρόκειται για ένα παιχνίδι και όταν το παιχνίδι είναι ωραίο, όπως ήταν οι ευρωπαϊκές συναντήσεις, πιστεύω ότι είναι μια μεγάλη επιτυχία για όλους μας.
<P>
Καταλαβαίνω επίσης γιατί οι αρχές που είναι υπεύθυνες για τη διοργάνωση, θεωρούν αυτά τα αθλητικά γεγονότα ιδιαίτερα πολύπλοκα. Θυμόμαστε την τραγωδία στο στάδιο του Χέιζελ. Γι' αυτό το λόγο πιστεύω ότι αξίζουμε συγχαρητηρίων για τη διοργάνωση. Σε αυτό το θετικό πλαίσιο, θυμίζουμε, ωστόσο, το επεισόδιο στο στάδιο του Ρότερνταμ, και λόγω του ότι συνέβη σε μια πολύ ιδιαίτερη περίσταση, που αφορά τη δυνατότητα πρόσβασης των ατόμων με ειδικές ανάγκες στις εκδηλώσεις αυτές, που θα έπρεπε να μπορεί να διεξάγεται με ηρεμία και άνεση. Επιπλέον μας κατέπληξε η βιαιότητα της αστυνομίας που χτύπησε τους δημοσιογράφους, οι οποίοι επεσήμαιναν ένα πολύ σοβαρό πρόβλημα που αφορά τη δυνατότητα πρόσβασης και μετακίνησης των ατόμων με ειδικές ανάγκες.
<P>
Επαναλαμβάνω ότι, κατά τη γνώμη μας, δεν έχει δημιουργηθεί κάποιο κλίμα από τις αρχές. Επρόκειτο όμως για μια σοβαρή ενέργεια από την πλευρά των δυνάμεων της τάξης, και για το λόγο αυτό καλώ όλους τους συναδέλφους να μην το θεωρήσουν ως εθνικό χαρακτηριστικό, γιατί πιστεύω ότι το περιεχόμενο της συμβιβαστικής πρότασης ψηφίσματος μπορεί να γίνει αποδεκτό και να ψηφιστεί από όλους.

<SPEAKER ID=196 NAME="Πρόεδρος">
Ευχαριστώ κυρίες και κύριοι συνάδελφοι. Δεδομένου ότι πολλοί εξ υμών επανέλαβαν τις αναφορές στον τίτλο του θέματος της ημερήσιας διάταξης, προκειμένου να μην χάνετε περισσότερο χρόνο με ένα λάθος, θα τον χάσω εγώ με μια διευκρίνιση.
<P>
Το θέμα της ημερήσιας διάταξης, όπως εγκρίθηκε από την Ολομέλεια, είναι "Χούλιγκανς" .
<P>
Ο τίτλος του ψηφίσματος ενδεχομένως να είναι πράγματι αυτός που αναφέρετε, στην ημερήσια όμως διάταξη αναφέρεται ως "Χούλιγκανς" , στην παράγραφο "Ανθρώπινα Δικαιώματα".
<P>
Δράττομαι της ευκαιρίας προκειμένου να επιμείνω, για τα συνοπτικά πρακτικά, ότι στα καστιλιάνικα το "χούλιγκανς" είναι αγγλισμός για βανδάλους συγκεκριμένου είδους, κατά κανόνα βρετανούς.

<SPEAKER ID=197 LANGUAGE="IT" NAME="Procacci">
Κύριε Πρόεδρε, αξιότιμοι συνάδελφοι, η συμβιβαστική πρόταση ψηφίσματος, που σε λίγο θα ψηφίσουμε, μου φαίνεται ιδιαίτερα ισορροπημένη. Συγκεκριμένα το περιστατικό στο Ρότερνταμ δεν προσβάλλει την γνώμη που έχουμε για τα ανθρώπινα δικαιώματα ή την ποιότητα της δημοκρατίας στην Ολλανδία, την οποία θεωρώ μια από τις ελεύθερες χώρες του κόσμου, αλλά παραμένει ένα δυσάρεστο περιστατικό, τόσο λόγω της ανάρμοστης συμπεριφοράς απέναντι σε άτομα με ειδικές ανάγκες, όσο και για τη βία κατά δημοσιογράφων που δεν έκαναν τίποτε άλλο από το καθήκον τους. Λίγο ενδιαφέρει εάν αυτοί ήταν Ιταλοί. Η Ευρωπαϊκή Ένωση, μέσω της ύψιστης δημοκρατικής της έκφρασης που είναι το Κοινοβούλιο, στιγματίζει ένα συμβάν που σημειώθηκε στο εσωτερικό της. Αυτό πιστεύω ότι είναι το σωστό πνεύμα!
<P>
Όλα όσα αφορούν τις εθνικές πτυχές θα αποτελέσουν αντικείμενο πιθανών δράσεων των αντίστοιχων κυβερνήσεων και δεν μας αφορούν. Κατά τα άλλα, η Ευρωπαϊκή Ένωση, κυρίως με τα ψηφίσματά της επί των επειγόντων θεμάτων, δεν παραλείπει να εκφράζει αυστηρές θέσεις σχετικά με ορισμένες χώρες ή ορισμένα επεισόδια που σημειώνονται σε κάθε μέρος του πλανήτη, στα οποία δεν γίνονται σεβαστά τα ανθρώπινα δικαιώματα. Ποια αξιοπιστία θα είχε αυτή η δράση της, εάν δεν ήταν ικανή να αναγνωρίσει επεισόδια αυτού του είδους και στο εσωτερικό της;

<SPEAKER ID=198 LANGUAGE="NL" NAME="Lagendijk">
Κύριε Πρόεδρε, σχετικά με το ίδιο το πρωτάθλημα δεν έχω να πω και πολλά: η Γαλλία είναι μία υπέροχη πρωταθλήτρια Ευρώπης, ενώ ο φόβος ότι η κατάσταση θα τεθεί γενικά εκτός ελέγχου σίγουρα δεν επαληθεύθηκε, παρά τα εξαιρετικά λυπηρά επεισόδια στα οποία αναφέρθηκε και ο κ. Van Hecke, στα οποία συμμετείχαν ιδιαίτερα Αγγλοι φίλαθλοι.
<P>
Μετά το τέλος του τελικού, και φοβούμαι ότι η όλη συζήτηση τείνει να επικεντρωθεί σε αυτό ακριβώς το σημείο, αλλά, τέλος πάντων, τι να κάνουμε, πιστεύω ότι συνέβησαν διάφορα απαράδεκτα πράγματα. Αναφέρομαι ιδιαίτερα στη βάρβαρη αντιμετώπιση των δημοσιογράφων. Πιστεύω ότι οι αστυνομικοί και οι συνοδοί, οι οποίοι βρίσκονταν προφανώς σε ένταση, επέδειξαν υπερβάλλοντα ζήλο. Τι συνέβη ωστόσο πριν και για ποιους λόγους είναι ακόμη ασαφές. Τι συνέβη ακριβώς με τους Ιταλούς φιλάθλους με ειδικές ανάγκες; Ήταν γνωστό ότι θα προσέρχονταν τόσο μαζικά; Το λέω αυτό ως τακτικός επισκέπτης του Kuip, γνωρίζω δε ότι το Kuip διαθέτει θέσεις για φιλάθλους με ειδικές ανάγκες, αλλά όχι για απεριόριστο αριθμό. Μήπως αυτοί οι φίλαθλοι με ειδικές ανάγκες δεν ήθελαν να κινηματογραφηθούν; Τέτοιες ερωτήσεις θα πρέπει να ερευνηθούν, η δε ολλανδική κυβέρνηση υποσχέθηκε ήδη τη διεξαγωγή μιας τέτοιας έρευνας. Μέχρις ότου η έρευνα αυτή ολοκληρωθεί θα ήθελα να απόσχω από οποιαδήποτε κριτική. Η Ομάδα μου θα καταψηφίσει επομένως οποιοδήποτε τμήμα του ψηφίσματος στο οποίο εκφράζεται κριτική.
<P>
Θα ήθελα να απευθύνω έκκληση στους Ιταλούς συναδέλφους αλλά και προς τον ιταλικό Τύπο, ιδιαίτερα όμως στους Ιταλούς συναδέλφους, να αποφύγουν οποιαδήποτε σύγκριση με το δράμα του Heizel για παράδειγμα. Κάτι τέτοιο είναι αναμφίβολα υπερβολικό. Με τέτοιες συγκρίσεις θέτετε εν αμφιβόλω τα σοβαρά γεγονότα τα οποία θα πρέπει να ερευνηθούν. Θα ήθελα να πω το εξής: κάτι συνέβη, το οποίο ερευνάται, παρακαλώ όμως ας μην γινόμαστε υπερβολικοί.

<SPEAKER ID=199 LANGUAGE="FR" NAME="Sylla">
Κύριε Πρόεδρε, σας ευχαριστώ που υπενθυμίσατε παρόλα αυτά ότι ο τίτλος του θέματος της ημερήσιας διάταξης που εξετάζουμε είναι ο χουλιγκανισμός.
<P>
Πριν από δυο μήνες, έκανα έκκληση στο Κοινοβούλιο σχετικά με τη ανάγκη δράσης κατά των εκτρόπων στα οποία δεν παύουν να επιδίδονται οι χούλιγκανς κατά τη διάρκεια του Euro 2000. Τα μέτρα που ελήφθησαν από τις βελγικές αρχές επέτρεψαν την άμβλυνση των ξεκάθαρα ρατσιστικών, ξενόφοβων και ομόφοβων βιαιοτήτων των χούλιγκανς.
<P>
Η ανάγκη λοιπόν γίνεται επιτακτική να σκεφτούμε σχετικά με τα μέσα που πρέπει να εφαρμοστούν προκειμένου να εξουδετερωθούν οι δράστες αυτών των βιαιοπραγιών, που συχνά χειραγωγούνται από ακροδεξιά κινήματα. Είναι ακόμη υπερβολικά εύκολο για τους χούλιγκανς να μετακινούνται χωρίς επιπτώσεις στο εσωτερικό των χωρών της Ένωσης. Πρέπει να ληφθούν άμεσες κυρώσεις στις χώρες που προσάγονται ως ένοχοι παραβάσεων. Σε εκείνους που αναγνωρίζονται και καταγράφονται σε μητρώα ως ένοχοι βίαιων πράξεων πρέπει να απαγορεύεται η πρόσβαση στα γήπεδα στις μεγάλες αθλητικές διοργανώσεις. Τα σωματεία των οπαδών και οι ποδοσφαιρικές ομάδες πρέπει να γίνουν περισσότερο υπεύθυνοι, γιατί πρέπει να ομολογήσουμε ότι, κατά καιρούς, ρίχνουν λάδι στη φωτιά. Αυτή τη δράση ευαισθητοποίησης απέναντι στην ευθύνη ανέλαβε η Υπουργός Νέας Γενιάς και Αθλητισμού της Γαλλίας, κ. Marie-George Buffet, η οποία τελικά καρποφόρησε.
<P>
Πιστεύω λοιπόν, ότι το Κοινοβούλιο μπορεί να διαδραματίσει έναν πραγματικό ρόλο ώθησης προς τα κράτη μέλη και την UEFA έτσι, ώστε να τεθούν άμεσα σε εφαρμογή τέτοιου είδους μέτρα, γιατί η κόκκινη κάρτα, κύριε Πρόεδρε, πρέπει βέβαια να χρησιμοποιείται στο γήπεδο, αλλά και απέναντι στους χούλιγκανς, εντός και εκτός γηπέδων.

<SPEAKER ID=200 LANGUAGE="NL" NAME="Beysen">
Κύριε Πρόεδρε, αγαπητοί συνάδελφοι, κάθε μορφής βία θα πρέπει φυσικά να καταδικάζεται, όπως ακριβώς και οι φοβερές εκφάνσεις του χουλιγκανισμού κατά το Euro2000. Παρ' όλα αυτά πιστεύω ότι τα φοβερά επεισόδια μεγεθύνονται πέρα πάσης αναλογίας, τόσο από ένα μέρος του Τύπου όσο και από ένα μέρος της πολιτικής τάξης. Αντίθετα, η εξαιρετικά καλή διοργάνωση του Euro2000 δεν τονίσθηκε όπως θα έπρεπε, μία οργάνωση η οποία θα μείνει αξέχαστη σε πολλά εκατομμύρια ανθρώπων.
<P>
Ως αντιπρόσωπος μίας συνδιοργανώτριας χώρας, θα ήθελα να συγχαρώ όλους όσους συμμετείχαν στην οργάνωση και στην τήρηση της τάξης. Η επιτυχία του Euro2000 κατέδειξε ότι μικρές χώρες μπορούν να αναλαμβάνουν μεγάλες διοργανώσεις. Η επιτυχία του Euro2000 δεν θα πρέπει να επισκιασθεί από τις βίαιες εκδηλώσεις μίας μειοψηφίας. Όλα τα κράτη μέλη οφείλουν να λαμβάνουν συντονισμένα τα κατάλληλα μέτρα. Το Euro2000 δεν αποτέλεσε απλώς και μόνο μία μεγαλειώδη γιορτή του ποδοσφαίρου, αλλά υπήρξε και μία γιορτή συναδέλφωσης και αλληλεγγύης μεταξύ των πολιτών της Ευρωπαϊκής Ένωσης.

<SPEAKER ID=201 LANGUAGE="NL" NAME="Maaten">
Κύριε Πρόεδρε, η Ομάδα των Φιλελευθέρων ψήφισε τη Δευτέρα κατά του να περιληφθεί το σημείο αυτό στην ημερήσια διάταξη. Βλέποντας τώρα το ψήφισμα, μου δίνεται η εντύπωση ότι είχαμε δίκιο. Το να δίνουμε συγχαρητήρια σε ένα ψήφισμα αποτελεί βέβαια πράξη αβρότητας, αλλά δεν νομίζω ότι είναι ακριβώς αυτό το καθήκον του Κοινοβουλίου. Το ζήτημα του χουλιγκανισμού δεν μπορεί να χαρακτηρισθεί επείγον διότι μας απασχολεί εδώ και χρόνια. Είναι βέβαια σημαντικό και θα πρέπει να το συζητήσει το Κοινοβούλιο, όχι όμως ως επείγον.
<P>
Τίθεται κατόπιν το ζήτημα του τι ακριβώς συνέβη στο Ρότερνταμ. Φυσικά χρειάζεται να πραγματοποιηθεί έρευνα διότι οι κατηγορίες είναι εξαιρετικά σοβαρές. Μία τηλεοπτική ομάδα παρέμεινε κρατούμενη μία ολόκληρη νύκτα. Πρόκειται για κάτι που θα πρέπει να εξετασθεί πολύ σοβαρά και ας ελπίσουμε να υπάρχουν πολύ καλές δικαιολογίες για την κράτηση αυτή. Η σχετική έρευνα έχει ξεκινήσει. Ο εισαγγελέας εξετάζει την υπόθεση στις Κάτω Χώρες, και γι' αυτό θεωρώ απολύτως πρώιμο να αποφανθεί σχετικά το Κοινοβούλιο. Πιστεύω ότι δεν έχει έρθει ακόμα η ώρα για κάτι τέτοιο. Θα ήταν άκαιρη μία πολιτική κρίση για το τι συνέβη, καθ' ην στιγμήν η Εισαγγελία ερευνά την υπόθεση. Πιστεύω επομένως ότι και οι τροπολογίες που αφορούν το συγκεκριμένο συμβάν δεν θα πρέπει να γίνουν δεκτές. Φυσικά μπορούμε να επανέλθουμε στην υπόθεση αυτή εφόσον αποδειχθεί ότι πραγματικά συνέβη κάτι το οποίο είχε ως συνέπεια την παραβίαση ανθρωπίνων δικαιωμάτων, πιστεύω ωστόσο ότι είναι πρόωρο να λάβουμε μία τέτοια απόφαση τη στιγμή αυτή.

<SPEAKER ID=202 LANGUAGE="FR" NAME="Ducarme">
Κύριε Πρόεδρε, θα ήθελα καταρχήν να απευθυνθώ στον συνάδελφο κ. Heaton­Harris ο οποίος, περίπου ένα μήνα πριν, πίστευε ότι έπρεπε να απαγορευθεί η αθλητική εκδήλωση στο Charleroi: θα γίνονταν, ισχυριζόταν, φοβερά έκτροπα. Θα έλεγα σε εκείνον που είναι διαιτητής, με πολύ αθλητικό πνεύμα, ότι εκείνη τη στιγμή θα είχα κάνει πολύ καλά να σφυρίξω.
<P>
Στη συνέχεια, πιστεύω ότι θα πρέπει να ενδιαφερθούμε για την ουσία του θέματος: πιστεύω πράγματι, ότι αν μπορούμε να έχουμε, όπως υποδεικνύει το ψήφισμα, μεγαλύτερη συνεργασία μεταξύ των διαφόρων κρατών μελών όταν πραγματοποιείται μια τέτοια εκδήλωση, θα υπήρχε κάποια πρόοδος.
<P>
Αν αύριο, μπορούσαμε να επιτύχουμε ώστε οι υπότροποι χούλιγκανς να μην μπορούν να παρακολουθούν άλλους αθλητικούς αγώνες και αν, τέλος, όπως μόλις είπε ο κ. Fodι Sylla, είχαμε τη δυνατότητα να έχουμε παρακολούθηση σε ένα θέμα όπως αυτό, προκειμένου να ξεκινήσουμε μια άλλη παιδεία σχετικά με τη συμπεριφορά στα γήπεδα, ο αθλητισμός θα ήταν αυτός που θα υπερίσχυε και όχι η πολιτική ανησυχία.
<P>
Ολοκληρώνω, κύριε Πρόεδρε, ελπίζοντας ότι ο λόγος μου και ο ρυθμός του λόγου μου ήταν έτσι όπως τον ζητήσατε, δηλαδή ανθρώπινοι.
<P>
Ιράκ

<SPEAKER ID=203 LANGUAGE="EN" NAME="Andrews">
Κύριε Πρόεδρε, τα Ηνωμένα Έθνη έχουν αποδυναμωθεί από δύο μέλη του Συμβουλίου Ασφαλείας όσον αφορά τις κυρώσεις που επιβάλλονται στο Ιράκ. Ο Κόφι Αννάν είναι ένας καλός και αξιότιμος άνθρωπος. Ωστόσο, θα έπρεπε να παραιτηθεί γνωρίζοντας ότι ο κόσμος είναι εντελώς αντίθετος με τη δυσανάλογη αυστηρότητα αυτών των κυρώσεων. Η Ευρωπαϊκή Ένωση πρέπει να εκφράσει ανοιχτά την αντίθεσή της σε κυρώσεις που ισοδυναμούν με πραγματική γενοκτονία. Υποτίθεται ότι στόχος των κυρώσεων είναι να απαλλαγούμε από τον Σαντάμ Χουσεΐν. Εξακολουθεί να βρίσκεται εκεί δέκα χρόνια μετά. Στην πραγματικότητα, ο αληθινός σκοπός των κυρώσεων είναι ο έλεγχος του πετρελαίου και η κατάρτιση των αμερικανών και βρετανών πιλότων έτσι, ώστε να μπορούν να διασφαλίσουν την επιβίωση των στρατιωτικο-βιομηχανικών συμπλεγμάτων, τόσο στις ΗΠΑ, όσο και στη Βρετανία. Κατά την πρόσφατη επίσκεψή μου στο Ιράκ είδα παιδιά να πεθαίνουν από αναπνευστικές μολύνσεις, διάρροια, λευχαιμία, γαστρεντερίτιδα και υποσιτισμό. Θα πρέπει να θυμόμαστε ότι πρόκειται για μια χώρα που έχει τα δεύτερα μεγαλύτερα αποθέματα πετρελαίου στον κόσμο. Στους χώρους λειτουργίας διαρρέουν ακατέργαστα λύματα και χρησιμοποιούνται απαρχαιωμένα μηχανήματα. Είμαστε μάρτυρες του αργού στραγγαλισμού ενός υπέροχου έθνους και ενός υπέροχου λαού. Είμαι φίλος του Ισλάμ και νομίζω ότι θα πρέπει να σταματήσουμε, σε αυτή την Ευρωπαϊκή Ένωση και στο Ευρωπαϊκό Κοινοβούλιο, να δαιμονοποιούμε τους Αραβες και το Ισλάμ.

<SPEAKER ID=204 LANGUAGE="NL" NAME="Maes">
Κύριε Πρόεδρε, είχαμε υποβάλει αρχικά ένα κείμενο για την ίδια υπόθεση και με το ίδιο περιεχόμενο, το κείμενό μας ωστόσο είναι πολύ πιο λεπτομερές και ακριβές από το κείμενο του λεγόμενου κοινού ψηφίσματος. Θα προτιμούσα να συζητήσουμε βάσει ενός ακριβέστερου και λεπτομερέστερου κειμένου. Γιατί δεν συζητείται το δικό μας κείμενο; Εμείς είχαμε αποσύρει την υπογραφή μας από το λεγόμενο κοινό ψήφισμα, θεωρώντας ότι το αρχικό κείμενο που είχαμε υποβάλει εμείς θα μπορούσε να αποτελέσει μία πολύ καλύτερη βάση συζήτησης.

<SPEAKER ID=205 NAME="Πρόεδρος">
Κυρία Maes, ίσως δεν συνεννοούμαστε καλά, αλλά εάν εσείς αποσύρατε την υπογραφή σας από ένα κοινό ψήφισμα, ή δεν το υπογράψατε, το κείμενο εξακολουθεί να υφίσταται και θα τεθεί σε ψηφοφορία βάσει των υφιστάμενων κανόνων.

<SPEAKER ID=206 LANGUAGE="NL" NAME="Maes">
Διανέμεται και αυτό το κείμενο; Μπορούν να το λάβουν οι συνάδελφοι; Βλέπω ότι πάρα πολλοί από αυτούς δεν έχουν δει καν αυτό το κείμενο.

<SPEAKER ID=207 NAME="Πρόεδρος">
Ναι, βεβαίως.
<P>
Δεν γνωρίζαμε ότι υπήρχε πρόβλημα διανομής, αλλά εφόσον το λέτε, θα το ελέγξουμε και θα διανείμουμε το κείμενο.

<SPEAKER ID=208 LANGUAGE="EN" NAME="Khanbhai">
Κύριε Πρόεδρε, το Ιράκ βρισκόταν σε εμπόλεμη κατάσταση με το Ιράν από το 1980 μέχρι το 1989. Σε αυτό το χρονικό διάστημα, οι ΗΠΑ και η ΕΕ υποστήριζαν το Ιράκ θεωρώντας το Ιράν ως την πραγματική απειλή για τη Μέση Ανατολή. Το Ιράκ εισέβαλε στο Κουβέιτ στις 2 Αυγούστου 1990. Αυτή ήταν μια λανθασμένη και απαράδεκτη κίνηση. Τα Ηνωμένα Έθνη απάντησαν εγκρίνοντας το Ψήφισμα 661 για την επιβολή κυρώσεων στο Ιράκ. Η κίνηση των Ηνωμένων Εθνών ήταν δικαιολογημένη. Οι ΗΠΑ και η Βρετανία επέβαλαν μια ζώνη απαγόρευσης πτήσεων τον Απρίλιο του 1991. Το 1994, το Ιράκ αναγνώρισε την εδαφική ακεραιότητα του Κουβέιτ. Από το 1991 μέχρι το 1997, οι επιθεωρητές των Ηνωμένων Εθνών - η Ειδική Επιτροπή Έρευνας των Ηνωμένων Εθνών στο Ιράκ (UNSCOM) - συστηματικά και ευρέως επιθεωρούσαν, κατέστρεφαν και εξακρίβωναν την ικανότητα του Ιράκ να κατασκευάζει όπλα μαζικής καταστροφής. Ο εκπρόσωπος των Ηνωμένων Εθνών ανέφερε στα Ηνωμένα Έθνη το 1997 ότι το έργο της UNSCOM είχε καλύψει ουσιαστικά τα πάντα σχετικά με το Ιράκ. Το 1998 ο Διεθνής Οργανισμός Ατομικής Ενέργειας δήλωσε ότι το Ιράκ δεν είχε πλέον τη δυνατότητα παραγωγής πυρηνικών όπλων.
<P>
Το πρόγραμμα "πετρέλαιο αντί τροφίμων" που ξεκίνησε το 1996 αποδείχτηκε υπερβολικά γραφειοκρατικό και ακατάλληλο και οδήγησε σε μακρόχρονες καθυστερήσεις κατά την προμήθεια βασικών φαρμάκων και τροφίμων. Από τα 28 δισεκατομμύρια δολάρια που ήταν τα έσοδα από το πετρέλαιο μέσα σε τρία χρόνια, μόνο τα 7 δισεκατομμύρια χρησιμοποιήθηκαν για εισαγωγές ενώ 12 δισεκατομμύρια παραμένουν ακινητοποιημένα σε μια τράπεζα στη Νέα Υόρκη.
<P>
Αν σκοπός των κυρώσεων ήταν να καταστρέψουν τις στρατιωτικές δυνατότητες του Ιράκ, τότε το έχουν καταφέρει. Αν σκοπός των κυρώσεων ήταν να εκτοπίσουν το Σαντάμ Χουσεΐν, αυτό δεν έχει ακόμη επιτευχθεί δέκα χρόνια μετά.
<P>
Ωστόσο, δέκα χρόνια κυρώσεων έχουν προκαλέσει αφόρητη δυστυχία και τεράστια δεινά στα 22 εκατομμύρια κατοίκων του Ιράκ. Το υψηλό ποσοστό παιδικής θνησιμότητας, η μείωση της προσδόκιμης διάρκειας ζωής και η αύξηση των περιπτώσεων προσβολής από καρκίνο και θεραπεύσιμες ασθένειες εξακολουθούν να καταστρέφουν τον κοινωνικό ιστό μιας χώρας, που κάποτε απολάμβανε ένα υψηλό βιοτικό επίπεδο. Ο πνευματικός αποκλεισμός έχει στερήσει από γιατρούς, δασκάλους και άλλους επαγγελματίες τη δυνατότητα να παρακολουθήσουν την εξέλιξη της επιστήμης και της τεχνολογίας.
<P>
Πιστεύω ότι η Ευρωπαϊκή Ένωση πρέπει να επανεκτιμήσει τη θέση της, όσον αφορά την παροχή βοήθειας προς εκείνους που περνάνε έντονες δοκιμασίες. Σήμερα υπάρχουν έξι κράτη της Ευρωπαϊκής Ένωσης - η Γερμανία, η Γαλλία, η Ιταλία, η Ισπανία, η Πορτογαλία και η Ελλάδα - που έχουν σήμερα διπλωματικούς αντιπροσώπους στο Ιράκ. Αυτοί οι διπλωμάτες συμμερίζονται την άποψη της Υπηρεσίας των Ηνωμένων Εθνών στο Ιράκ, του ΠΟΕ, του Ερυθρού Σταυρού και άλλων μη κυβερνητικών οργανώσεων ότι η Ευρωπαϊκή Ένωση μπορεί μέσω της διπλωματίας της να πετύχει κάτι σημαντικό. Οι κοινοβουλευτικοί μας και οι υπάλληλοι της Επιτροπής θα πρέπει να πάρουν μέρος σε αποστολές εξακρίβωσης στοιχείων στο Ιράκ για να συναντηθούν με βουλευτές του κοινοβουλίου του Ιράκ, διπλωμάτες της ΕΕ, διεθνείς υπηρεσίες και μη κυβερνητικές οργανώσεις. Ένας τέτοιος διάλογος θα συμβάλει στην επαλήθευση των γεγονότων ως έχουν και στο να διαπιστωθεί πώς μπορεί να ξεπεραστεί αυτό το αδιέξοδο, έτσι ώστε να αρθούν οι κυρώσεις για μη στρατιωτικούς προμηθευτές. Ελπίζω ότι το Κοινοβούλιο θα υπερψηφίσει αυτό το ψήφισμα.

<SPEAKER ID=209 LANGUAGE="IT" NAME="Morgantini">
Κύριε Πρόεδρε, είμαι πεπεισμένη ότι κάθε είδος αποκλεισμού, πέρα από αυτόν σχετικά με την παράδοση όπλων, είναι κατά των ανθρωπίνων δικαιωμάτων και δεν έχει κανένα αποτέλεσμα ενάντια στα αυταρχικά καθεστώτα. Το ταξίδι που έκανα στο Ιράκ με έκανε ακόμα πιο αμείλικτη απέναντι στο γεγονός ότι, εν ονόματι της υπεράσπισης της δημοκρατίας και των δικαιωμάτων του ιρακινού λαού, που καταπιέζεται από τον Σαντάμ Χουσείν, σκοτώνεται ένας λαός και καταστρέφεται μια χώρα. Αυτό που επιτελείται είναι μια πνευματική γενοκτονία. Αυτά είναι τα λόγια του υπεύθυνου του Προγράμματος Παγκόσμιας Βοήθειας. Το είδαμε στα νοσοκομεία: παιδιά συνοδευόμενα από τις μητέρες τους να σε κοιτούν με διάπλατα μάτια που σε βασανίζουν τη νύχτα, γιατροί ανήμποροι που συμπαραστέκονται στην αγωνία.
<P>
Το πρόγραμμα Πετρέλαιο αντί Τροφίμων προβλέπει ότι κάθε εμπόρευμα που εισάγεται πρέπει να περάσει από τον έλεγχο της επιτροπής απαλλαγών. Συμβόλαια που έχουν συναφθεί για εκατομμύρια δολάρια παρακρατούνται εδώ και χρόνια από το φόβο της διπλής χρήσης: φάρμακα, ανταλλακτικά, υγειονομικός εξοπλισμός, μολύβια με γραφίτη δεν μπορούν να περάσουν. Για τη Βαγδάτη δεν υπάρχουν αεροπορικές γραμμές, ούτε και ψηφίσματα του ΟΗΕ που να τις απαγορεύουν, αλλά οι ΗΠΑ και η Μεγάλη Βρετανία έχουν επιβάλει μια ζώνη απαγόρευσης πτήσεων.
<P>
Θα ήθελα να έπαυε η Ευρώπη τις καθυστερήσεις και να διέκοπτε μονομερώς το εμπάργκο, εκτός από αυτό των όπλων, και να ξανάρχιζαν οι πτήσεις της πολιτικής αεροπορίας. Για τη δημοκρατία στο Ιράκ ας εμπιστευτούμε το λαό! Μια νέα κοπέλα της ιρακινής αντιπολίτευσης, η Rabye, ενώ έπεφταν οι βόμβες στο χωριό της, μου έλεγε: "Σκοτώνετε και το όνειρό μας ότι θα είμαστε εμείς αυτοί που θα οικοδομήσουμε τη δημοκρατία μας."

<SPEAKER ID=210 LANGUAGE="EN" NAME="McKenna">
Κύριε Πρόεδρε, αν κάποιος χρειάζεται οποιαδήποτε απόδειξη ότι υπάρχει κάποιο σοβαρό πρόβλημα με τις συνεχιζόμενους κυρώσεις εις βάρος του Ιράκ, αρκεί να εξετάσουμε τον αριθμό των παραιτήσεων των υψηλόβαθμων ατόμων εντός των Ηνωμένων Εθνών. Μπορούμε επίσης να λάβουμε υπόψη όσα είπε η Mary Robinson που καταδίκασε απερίφραστα όσα συμβαίνουν σε σχέση με τις κυρώσεις.
<P>
Αυτό που συμβαίνει είναι ότι διώκονται θύματα, αθώοι άνθρωποι, γυναίκες και παιδιά, άνθρωποι χωρίς εξουσία, χωρίς κάποιο είδος ελέγχου. Υπάρχει ένας σιωπηλός συνεχής πόλεμος εις βάρος των ανθρώπων του Ιράκ που δεν μας έχει απασχολήσει και πολύ και χαίρομαι που κάποιοι από το Κοινοβούλιο επισκέφτηκαν το Ιράκ για να διαπιστώσουν ιδίοις όμμασιν την κατάσταση. Είναι εξαιρετικά σημαντικό.
<P>
Δεν υπάρχει καμία εντολή για τον παράνομο βομβαρδισμό από τις ΗΠΑ και τη Βρετανία, που δεν καλύπτεται από κανένα ψήφισμα του Συμβουλίου Ασφαλείας των Ηνωμένων Εθνών και αποτελεί αποτρόπαια ενέργεια: δεν πρέπει να επιτρέψουμε να συνεχιστεί. Το πώς μπορούμε να επιτρέπουμε να συνεχίζεται ένας τέτοιος παράνομος βομβαρδισμός είναι κάτι τελείως ανήκουστο.
<P>
Η υποδομή του Ιράκ έχει καταστραφεί εντελώς. Και πάλι τα θύματα εδώ είναι αθώοι άνθρωποι που δεν έχουν καμία εξουσία. Πρέπει επίσης να συγχαρώ εδώ κάποιους οργανισμούς στις κοινότητές μας που κάνουν κάτι ή προσπαθούν να ευαισθητοποιήσουν τους πολίτες, και σε αυτό το σημείο θα ανέφερα εκείνες τις μεμονωμένες φωνές που δεν εφαρμόζουν τις κυρώσεις - νομίζω ότι διαδραματίζουν σημαντικό ρόλο και θα ήθελα να εκφράσω εδώ την υποστήριξή μου προς αυτούς.
<P>
Πρέπει επίσης να έχουμε υπόψη μας ότι οτιδήποτε μέτρα λάβουμε στο μέλλον κατά του Ιράκ, θα πρέπει να εστιάσουμε την προσοχή μας στην προώθηση των ανθρωπίνων δικαιωμάτων και της δημοκρατίας, ενώ θα πρέπει επίσης να φροντίσουμε για την προστασία των Κούρδων στο βορρά και των σιιτών στο νότο παρέχοντας εγγυήσεις για κάποιο είδος αυτονομίας. Ούτε αυτό μπορούμε να το λησμονήσουμε.

<SPEAKER ID=211 LANGUAGE="DE" NAME="Sakellariou">
Κύριε Πρόεδρε, στις 15 Απριλίου του τρέχοντος έτους, μετά από διεξοδική συζήτηση με το Συμβούλιο και την Επιτροπή, αποφασίσαμε την εκπόνηση ενός ψηφίσματος που θα μπορούσε να υποστηριχθεί από ένα συντριπτικό κομμάτι αυτού του Κοινοβουλίου. Σε αυτό το ψήφισμα κάναμε έκκληση στο Συμβούλιο και την Επιτροπή να κάνουν τα πάντα για να προστατεύσουν τη ζωή και την υγεία του ιρακινού λαού και να δοθεί ένα τέλος στα βάσανά του.
<P>
Είχαμε ζητήσει να σταματήσει και το εμπάργκο τροφίμων και φαρμάκων, διότι δεν πλήττει τον Σαντάμ Χουσεϊν αλλά τον ιρακινό λαό. Ζητήσαμε να σταματήσουν αμέσως οι βομβαρδισμοί που πραγματοποιούνται από τις ΗΠΑ και το Ηνωμένο Βασίλειο χωρίς ανάλογη εντολή του Συμβουλίου Ασφαλείας του ΟΗΕ, διότι και αυτοί με τη σειρά τους δεν πλήττουν και τιμωρούν τους θύτες στο Ιράκ, αλλά τα θύματα. Φυσικά από την αρχή αυτού του ψηφίσματος επιβεβαιώσαμε και υπογραμμίσαμε την ευθύνη της ιρακινής κυβέρνησης για την αποδοχή του ελέγχου των Ηνωμένων Εθνών όσον αφορά την καταστροφή των ατομικών, βακτηριολογικών και χημικών όπλων και τη συνεισφορά στη διαλεύκανση της τύχης των αγνοουμένων του Κουβέιτ.
<P>
Με τη σημερινή συζήτηση και τη νέα αίτηση θέλουμε να επιτύχουμε σήμερα τρεις περαιτέρω στόχους. Πρώτον, θέλουμε να συμπληρώσουμε την έκκληση στο Συμβούλιο και την Επιτροπή με την αντίστοιχη αίτηση στο Συμβούλιο Ασφαλείας των Ηνωμένων Εθνών. Δεύτερον, θέλουμε να προτείνουμε στο Κοινοβούλιό μας να αναλάβει πρωτοβουλία και να οργανώσει επί τόπου μια αποστολή ενημέρωσης, μια fact finding mission. Τρίτον, θέλουμε να διασφαλίσουμε ότι τα Ηνωμένα Έθνη, ο Παγκόσμιος Οργανισμός Υγείας και ο Ερυθρός Σταυρός στο Ιράκ, θα φροντίσουν έτσι ώστε οι φτωχοί και αδύναμοι να έχουν κάποιο όφελος από το υπάρχον πρόγραμμα "Πετρέλαιο αντί Τροφίμων" .

<SPEAKER ID=212 LANGUAGE="EN" NAME="Perry">
Κύριε Πρόεδρε, όπως και ο κύριος Andrews παίρνω το λόγο σήμερα το απόγευμα ως κάποιος που θεωρεί τον εαυτό του φίλο του αραβικού και ισλαμικού κόσμου. Αυτό το ψήφισμα είναι δυνατόν να εγκριθεί μόνο αν θεωρηθεί ότι η αιτιολογική σκέψη Α και η παράγραφος 1 αποτελούν το ουσιαστικότερο τμήμα του. Υποστηρίζουμε ότι οποιαδήποτε χαλάρωση των κυρώσεων θα πρέπει να εξαρτηθεί από το αν το Ιράκ σέβεται τα ψηφίσματα των Ηνωμένων Εθνών. Συγκεκριμένα θα πρέπει να ζητήσουμε από το Ιράκ να συνεργαστεί με τη Διεθνή Επιτροπή του Ερυθρού Σταυρού για τον εντοπισμό των 604 πολιτών του Κουβέιτ που εξαφανίσθηκαν ως αποτέλεσμα της παράνομης κατοχής του Κουβέιτ από το Ιράκ.
<P>
Αν γίνει κάποια επίσκεψη από την Ευρωπαϊκή Ένωση στο Ιράκ θα πρέπει να περιλαμβάνει επίσκεψη σε εκείνες τις οικογένειες στο Κουβέιτ που ακόμη περιμένουν να μάθουν δέκα χρόνια μετά τι απέγιναν οι αγαπημένοι τους. Οποιαδήποτε πιο αδύναμη θέση εκ μέρους της Ευρωπαϊκής Ένωσης δεν θα βοηθήσει τους ανθρώπους του Ιράκ, αλλά θα τους καταδικάσει σε διαρκή τυραννία.

<SPEAKER ID=213 LANGUAGE="FR" NAME="Coϋteaux">
Κύριε Πρόεδρε, είναι πολύ λίγο ένα λεπτό, για ένα τόσο σοβαρό θέμα. Και λέω σοβαρό γιατί πρόκειται ούτε λίγο ούτε πολύ, για την επιβίωση ενός λαού, και αυτού που πρέπει να αποκαλείται, όπως έκανε παλιότερα ένας Γάλλος Υπουργός Αμυνας, ο κ. Chevθnement, μια διεθνής δίωξη ενάντια σε ένα έθνος που προσπαθούσε να διαφύγει της νέας παγκόσμιας τάξης πραγμάτων. Αυτή η δίωξη προμηνύει ένα πολύ άσχημο μέλλον.
<P>
Αυτή η νέα παγκόσμια τάξη πραγμάτων, έκφραση του κ. Bush για να καλύψει τα συμφέροντα των πολυεθνικών και στην προκειμένη περίπτωση των μεγάλων αμερικανικών πετρελαϊκών εταιρειών, είναι για μας όλο και πιο δυσβάσταχτη. Σχετικά με αυτό, μας εκπλήσσει η σιωπή των ανθρωπιστικών κύκλων απέναντι την κατάσταση των Ιρακινών που υποφέρουν, και για περισσότερο από ένα εκατομμύριο από αυτούς ήδη, που πεθαίνουν εξαιτίας μας. Τι αντίθεση και τι υποκρισία ανάμεσα στον ανθρωπισμό και σε αυτό το ολοκαύτωμα, του οποίου ήμαστε όλοι συλλογικά δράστες και αυτό λόγω καθαρής δειλίας απέναντι στην αμερικανική δύναμη, αυτή τη μεγάλη αυτοκρατορία στην οποία, σχετικά με κανένα θέμα, αυτό το Σώμα ειδικότερα και η Ευρώπη γενικότερα, δεν είναι ικανά να αντιταχθούν, όπως απέδειξε χθες ακόμη η ψηφοφορία σχετικά με το Echelon.
<P>
Το σοβαρότερο θέμα, και αυτό είναι το συμπέρασμά μου, γιατί υπάρχουν σίγουρα υπερβολικά πολλά να ειπωθούν, είναι ότι, για μια φορά, μια χώρα του Νότου κατόρθωσε να αναπτυχθεί και ότι οι χώρες του Βορρά, στη σειρά πίσω από την Ουάσιγκτον, δεν σταμάτησαν να επιδίδονται στην καταστροφή της. Είναι απείρως επικίνδυνο και ανησυχητικό για τον αιώνα που ξεκινά.

<SPEAKER ID=214 LANGUAGE="NL" NAME="Belder">
Κύριε Πρόεδρε, ποιος δεν συμπονεί τον σκληρά δοκιμαζόμενο λαό του Ιράκ; Θα ήθελα να πιστεύω ότι αυτή η συμπάθεια αποτελεί το κίνητρο όσων κατέθεσαν το κοινό ψήφισμα. Οι πολιτικές συνέπειες του ψηφίσματος αυτού αποτελούν ωστόσο μία χαμένη ευκαιρία ή, σωστότερα, πρόκειται για μία φοβερή καταστροφή για το απελευθερωμένο κουρδικό τμήμα της πάλαι ποτέ Μεσοποταμίας. Να σας πω τι ακριβώς εννοώ. Αντίθετα με τα αναφερόμενα στις αιτιολογικές σκέψεις Β και Γ, η σημερινή ενσάρκωση του Ναβουχοδονόσορα, ο Σαντάμ Χουσεΐν, κατέστρεψε αυτό τον αρχαίο πολιτισμό που τόσο πολύ διατείνεται ότι θαυμάζει. Αναφέρομαι στον πρώτο και δεύτερο πόλεμο του Κόλπου συν άλλα πέντε χρόνια, την περίοδο 1991-1996, κατά την οποία η Βαγδάτη αρνούνταν κατηγορηματικά να συνεργασθεί στο πρόγραμμα πετρέλαιο αντί τροφίμων, με αποτέλεσμα να παρατείνεται περαιτέρω το μαρτύριο αυτού του λαού.
<P>
Τη στιγμή αυτή επιτρέπεται στο καθεστώς του Ιράκ να εξάγει πετρέλαιο, και μάλιστα χωρίς κανένα περιορισμό, για την αγορά αγαθών που προορίζονται για ανθρωπιστικούς λόγους. Πολύ θα ήθελα να ξέρω τι έκανε τον Σαντάμ να θέλει ξαφνικά να ανακουφίσει τον πόνο των συμπατριωτών του. Τι συμβαίνει εξάλλου με το 13% της χώρας το οποίο είναι προστατευόμενη περιοχή για τους Κούρδους, αφ' ης στιγμής οι κυρώσεις αίρονται αιφνιδιαστικά; Θεωρώ περίεργη τη χρήση του όρου "πνευματικό εμπάργκο" , στην αιτιολογική σκέψη Δ. Πραγματικά, οι Ιρακινοί διανοούμενοι εδώ και δεκαετίες στενάζουν κάτω από το πνευματικό εμπάργκο που έχει επιβάλει το κόμμα του Σαντάμ, το Baath. Στην πραγματικότητα ο τύραννος του ποταμού Τίγρη ενδιαφέρεται αποκλειστικά για ένα συγκεκριμένο τύπο επιστημόνων: αυτούς που αναπτύσσουν όπλα μαζικής καταστροφής. Πρόκειται για μία έμμονη ιδέα για το Σαντάμ Χουσεΐν, η οποία καταδεικνύει ακριβώς την εξαιρετικά επικίνδυνη αφέλεια της παραγράφου 3 του κοινού ψηφίσματος, διότι η άρση της ζώνης απαγόρευσης πτήσεων στο Βόρειο Ιράκ και η διακοπή των διεθνών εγγυήσεων για τους Κούρδους απέναντι στον άσπονδο εχθρό τους τον Σαντάμ θα κάνει πιθανώς εκατομμύρια Κούρδους να πάρουν για άλλη μία φορά το δρόμο της προσφυγιάς, καθώς γνωρίζουν πολύ καλά την πραγματική αξία των υποσχέσεων του Σαντάμ. Σίγουρα δεν είναι αυτός ο στόχος όσων υπέβαλαν το ψήφισμα. Γι' αυτό και η αρνητική ψήφος μου.

<SPEAKER ID=215 LANGUAGE="DE" NAME="Verheugen">
Κύριε Πρόεδρε, εξ ονόματος της Επιτροπής θέλω να απαντήσω σε πέντε θέματα. Θέλω γι' αυτό να πω περιληπτικά πάνω στα θέματα των ανθρωπίνων δικαιωμάτων, ότι η εξωτερική πολιτική της Επιτροπής υπηρετεί πάντα με τον ίδιο τρόπο τον στόχο της να συμβάλλει στην αποφυγή συγκρούσεων, στην αποφυγή της παραβίασης των ανθρωπίνων δικαιωμάτων και να προωθεί τη δημοκρατία και τα ανθρώπινα δικαιώματα.
<P>
Όπου συναντούμε βίαιες συγκρούσεις και παραβίαση των ανθρωπίνων δικαιωμάτων, χρησιμοποιούμε με αποφασιστικότητα τις δυνατότητές μας, είτε μέσω διαλόγου, είτε μέσω διπλωματικών μέτρων, είτε μέσω της οικονομικής μας συνεργασίας και της παροχής βοήθειας στα συγκεκριμένα κράτη, προσπαθώντας να ασκήσουμε θετική επιρροή στην επίλυση των συγκρούσεων και την προώθηση της δημοκρατίας και των ανθρωπίνων δικαιωμάτων. Αυτό ισχύει ιδιαίτερα για τις συγκρούσεις που αναφέρθηκαν εδώ σήμερα - στην Ουγκάντα, το Σουδάν και την Ινδονησία.
<P>
Πάνω στο θέμα της θανατικής ποινής στις ΗΠΑ θέλω απλώς να πω ότι δυστυχώς δεν έχει αλλάξει τίποτα. Η στάση της Ευρωπαϊκής Ένωσης είναι και παραμένει πλήρως αμετακίνητη. Η επιβολή της θανατικής ποινής αποτελεί στον ευρωπαϊκό κατάλογο αξιών μια βάρβαρη πράξη, η οποία δεν δικαιολογείται επ' ουδενί. Γι' αυτό δεν θα παραιτηθούμε από τις προσπάθειές μας να επιτύχουμε παγκοσμίως την κατάργηση της θανατικής ποινής.
<P>
Πρέπει κανείς να χαιρετήσει τη συζήτηση που ξεκίνησε τώρα στις ΗΠΑ. Δείχνει ξεκάθαρα ότι ένα σημαντικό επιχείρημά μας για την απόρριψη της θανατικής ποινής δείχνει να ασκεί σχετική επιρροή και στις ΗΠΑ, ότι δηλαδή η επιβολή της θανατικής ποινής δεν είναι αντάξια ενός κράτους δικαίου, για τον πολύ απλό λόγο επειδή μια λανθασμένη απόφαση δεν μπορεί μετά να διορθωθεί. Έχουν υπάρξει πολλές καταδίκες που οδήγησαν στον θάνατο αθώων ανθρώπων.
<P>
Σχετικά με το Ιράκ θα ήθελα να πω ότι η Επιτροπή θεωρεί πως η ευθύνη για τις τρομακτικές συνθήκες που επικρατούν σε αυτή τη χώρα βαραίνουν αποκλειστικά τον Σαντάμ Χουσείν και το καθεστώς του. Οι συνθήκες θα μπορούσαν να αλλάξουν μέσα σε μία νύχτα αν το καθεστώς ήταν διατεθειμένο να εκπληρώσει τις απαιτήσεις της διεθνούς κοινότητας, την οποία εκπλήρωση έχει ήδη εν μέρει υποσχεθεί. Δυστυχώς δεν έχει αλλάξει τίποτα στο γεγονός ότι το ιρακινό καθεστώς πρέπει να αντιμετωπίζεται ως ένα καθεστώς το οποίο μπορεί να αναταράξει την ειρήνη και τη σταθερότητα όχι μόνο της περιοχής αλλά και την παγκόσμια ειρήνη συνολικά και εξαιτίας αυτού, η κατάργηση των κυρώσεων μπορεί να επιτευχθεί μόνο μέσω της πλήρους τήρησης των αποφάσεων του Συμβουλίου Ασφαλείας, γεγονός το οποίο το ιρακινό καθεστώς γνωρίζει πολύ καλά.
<P>
Η Ευρωπαϊκή Ένωση προσπαθεί με τις δυνατότητες που διαθέτει να λάβει υπόψη της τις ανθρωπιστικές συνέπειες αυτής της πολιτικής και να παράσχει βοήθεια όπου αυτό είναι δυνατό. Είναι όμως γνωστό σε όλους σε αυτό το Κοινοβούλιο ότι το πρόγραμμα "πετρέλαιο αντί τροφίμων" έχει αδυναμίες για τις οποίες ευθύνεται το ιρακινό καθεστώς, όπως και ότι για το λόγο αυτό το όργανό μας ECHO δρα ακόμη στο Ιράκ.
<P>
Θα ήθελα να πω κάτι παραπάνω στο θέμα που αναφέρεται για πρώτη φορά εδώ, δηλαδή στο θέμα των χούλιγκαν και του ποδοσφαίρου. Η Επιτροπή χαιρετίζει το βάρος που δίνει το Κοινοβούλιο στην καταπολέμηση του χουλιγκανισμού στους αγώνες ποδοσφαίρου, γεγονός το οποίο εκφράζεται στις διάφορες προτάσεις ψηφίσματος. Εδώ και αρκετά χρόνια τα κράτη μέλη και η Επιτροπή προσπαθούν για μια ενισχυμένη συνεργασία σε αυτόν τον τομέα. Αυτό οδήγησε στη λήψη αρκετών κοινών μέτρων. Για παράδειγμα, υπάρχουν κοινές προδιαγραφές για την ασφάλεια στα γήπεδα, κοινές προδιαγραφές για τον εντοπισμό των φανατικών, την αποστολή αστυνομικών στο εξωτερικό με σκοπό την συνεργασία με την αστυνομία της χώρας που φιλοξενεί τους αγώνες και υπάρχει ανταλλαγή πληροφοριών.
<P>
Ένα σημαντικό μέσο είναι το εγχειρίδιο για τη συνεργασία των αστυνομικών αρχών και τα μέτρα για την πρόληψη της βίας, όπου διεξάγονται αγώνες ποδοσφαίρου μεταξύ ομάδων διαφορετικών κρατών, το οποίο ψηφίστηκε από το Συμβούλιο τον Ιούνιο του 1999. Το εγχειρίδιο περιέχει σαφείς κανόνες συμπεριφοράς για την αστυνομία που χρησιμοποιήθηκαν για πρώτη φορά στο Ευρωπαϊκό Πρωτάθλημα του 2000 στην Ολλανδία και το Βέλγιο. Ο απολογισμός του Ευρωπαϊκού Πρωταθλήματος 2000 θα οδηγήσει σε αρκετά χρήσιμα συμπεράσματα για τις πιθανές βελτιώσεις της καταπολέμησης του χουλιγκανισμού.
<P>
Τον επιστημονικό απολογισμό διεξάγει ένα ολλανδό-βελγικό πρόγραμμα, στα πλαίσια του προγράμματος για τη συνεργασία των αστυνομικών και τελωνειακών αρχών που συγχρηματοδοτείται από την Ευρωπαϊκή Ένωση. Η αξιολόγηση των αστυνομικών αποστολών κατά το Ευρωπαϊκό Πρωτάθλημα 2000 μπορεί να χρησιμοποιηθεί μελλοντικά σε ανάλογες εκδηλώσεις. Αυτό είναι ιδιαίτερα σημαντικό για τη Γερμανία στην οποία ανατέθηκε σήμερα η διοργάνωση του Παγκόσμιου Πρωταθλήματος Ποδοσφαίρου του 2006.
<P>
Η Επιτροπή θέλει να περιμένει τα αποτελέσματα του προγράμματος, προτού κάνει συγκεκριμένες προτάσεις για τη βελτίωση των σημερινών μέτρων. Ωστόσο, μπορεί κανείς από τώρα να αναγνωρίσει ότι σε επίπεδο ΕΕ πρέπει να συμφωνήσουμε για την απαγόρευση των μετακινήσεων στους καταδικασμένους χούλιγκαν σε αγώνες ποδοσφαίρου με υψηλό ποσοστό κινδύνου, και ότι πρέπει να βρούμε μια δυνατότητα να καταπολεμήσουμε αποτελεσματικά τις βιαιότητες στις αθλητικές διοργανώσεις, έτσι ώστε το ποδόσφαιρο - όπως είπε και ένα μέλος του Κοινοβουλίου- να παραμείνει πραγματικά ένα παιχνίδι.
<P>
Σχετικά με αυτό θα ήθελα να θυμίσω ότι η Ολλανδία και το Βέλγιο στα πλαίσια της συνεργασίας στον τομέα της δικαιοσύνης και των εσωτερικών υποθέσεων σκοπεύουν να καταθέσουν προτάσεις για περαιτέρω μέτρα για την καταπολέμηση του χουλιγκανισμού στους αγώνες ποδοσφαίρου. Οι εν λόγω εργασίες βρίσκονται βέβαια ακόμη σε πολύ πρώιμη φάση. Μετά τον απολογισμό του Ευρωπαϊκού Πρωταθλήματος 2000 θα πραγματοποιηθούν σαφέστερες επαφές μεταξύ της Επιτροπής και των δύο αυτών χωρών.

<SPEAKER ID=216 LANGUAGE="EN" NAME="Andrews">
Κύριε Πρόεδρε, επιτρέψτε μου να πω ότι είμαι σοκαρισμένος και τρομοκρατημένος από την απάντηση της Επιτροπής στο θέμα του Ιράκ και από τον απορριπτικό τρόπο με τον οποίο το αντιμετώπισαν. Επιτρέψτε μου μόνο να αναφέρω στον Επίτροπο και την Επιτροπή, τη ρήση του Oscar Wilde ότι στις συναλλαγές μας με τη ζωή, το πεπρωμένο ποτέ δεν κλείνει το βιβλίο του. Το Ιράκ αξίζει καλύτερης αντιμετώπισης από την απάντηση της Επιτροπής. Νιώθω απολύτως τρομοκρατημένος.

<SPEAKER ID=217 LANGUAGE="EN" NAME="Manisco">
Θα ήθελα να εκφράσω την πλήρη δυσαρέσκειά μου για την απάντηση της Επιτροπής. Αυτό μόνο.

<SPEAKER ID=218 LANGUAGE="EN" NAME="Perry">
Εάν θα είστε δίκαιος, κύριε Πρόεδρε, επιτρέψτε μου να εκφράσω την πλήρη ικανοποίησή μου για την απάντηση της Επιτροπής.

<SPEAKER ID=219 NAME="Πρόεδρος">
Ωραία, είχαμε μία θέση υπέρ και μία κατά. Ευχαριστούμε τον κύριο Επίτροπο που δεν επιθυμεί να παρέμβει. Ας είμαστε σύντομοι και ας προχωρήσουμε όλοι παρακάτω.
<P>
Η σύζητηση έληξε.
<P>
Η ψηφοφορία θα διεξαχθεί στις 17:30.

<CHAPTER ID=11>
Βενεζουέλα
<SPEAKER ID=220 NAME="Πρόεδρος">
Η ημερήσια διάταξη προβλέπει την κοινή συζήτηση επί των ακόλουθων προτάσεων ψηφίσματος:
<P>
Β5-0615/2000 των βουλευτών Di Pietro και Sαnchez Garcνa, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, σχετικά με τη Βενεζουέλα·
<P>
Β5-0627/2000 του βουλευτή Salafranca Sαnchez-Neyra και άλλων, εξ ονόματος της Ομάδας του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών, σχετικά με την ανοικοδόμηση και την αποκατάσταση των ζωνών που επλήγησαν από τις καταστροφικές πλημμύρες στη Βενεζουέλα, τον Δεκέμβριο του 1999·
<P>
Β5-0634/2000 του βουλευτή Wurz και άλλων, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς - Αριστεράς των Πρασίνων των Βορείων Χωρών, σχετικά με τη Βενεζουέλα·
<P>
Β5-0642/2000 των βουλευτών Frassoni και Knφrr Borrΰs, εξ ονόματος της Ομάδας των Πρασίνων/ Ευρωπαϊκή Ελεύθερη Συμμαχία, σχετικά με την ανοικοδόμηση των ζωνών που επλήγησαν τον Δεκέμβριο του 1999 από τις πλημμύρες στη Βενεζουέλα·
<P>
Β5-0652/2000 των βουλευτών Linkohr και Menιndez del Valle, εξ ονόματος της Ομάδας του Κόμματος των Ευρωπαίων Σοσιαλιστών, σχετικά με την ανοικοδόμηση των ζωνών που επλήγησαν τον Δεκέμβριο του 1999 από τις πλημμύρες στη Βενεζουέλα·

<SPEAKER ID=221 NAME="Sαnchez Garcνa">
Κύριε Πρόεδρε, κυρίες και κύριοι συνάδελφοι, έχουμε σήμερα την ευκαιρία να επιδείξουμε την αλληλεγγύη μας στο λαό της Βενεζουέλας, που γνώρισε το Δεκέμβριο του περασμένου έτους τις συνέπειες μιας φυσικής καταστροφής που έπληξε τις ακτές των πολιτειών Vargas και Miranda και προξένησε το θάνατο 50.000 ατόμων. Συνεπώς, επιμένουμε στη σημασία που ενέχει η έγκριση αυτής της απόφασης που, τελικά, είναι η λογική συνέπεια της έκθεσης της ειδικής επιτροπής που ταξίδεψε στη Βενεζουέλα, προκειμένου να λάβει επί τόπου γνώση της πραγματικότητας της φυσικής καταστροφής, όπως και η αντανάκλαση της συνεκτικότητας των πολιτικών δεσμεύσεων της Ευρωπαϊκής Ένωσης. Με αυτό ελπίζω να καταστεί δυνατή η χρηματοδότηση κατά τρόπο ουσιαστικό του προγράμματος αποκατάστασης των ζωνών που επλήγησαν και να εκπονηθούν ακολούθως τα σχέδια αυτού του είδους δράσεων. Παράλληλα, θα ενδεικνυόταν να ληφθούν υπόψη, χάριν συντονισμού, τα προγράμματα χρηματοδοτικής βοήθειας των κρατών μελών στις κοινοτικές περιοχές.

<SPEAKER ID=222 NAME="Salafranca Sαnchez-Neyra">
Κύριε Πρόεδρε, όπως μόλις υπενθύμισε ο κ. Sαnchez Garcνa, αυτό το ψήφισμα εντάσσεται στο πλαίσιο της απόφασης που ελήφθη από τη Διάσκεψη των Προέδρων για μια ad hoc αποστολή στη Βενεζουέλα, προκειμένου να εκτιμήσει τις τραγικές συνέπειες των πλημμυρών του Δεκεμβρίου σε αυτή τη χώρα. Αυτός ο φάκελος της Βενεζουέλας είναι σοβαρός και επείγον. Είναι σοβαρός διότι υπολογίζεται - οι απώλειες δεν έχουν προσδιοριστεί ακριβώς ακόμη - ότι σε αυτή την τραγωδία έχασαν τη ζωή τους περισσότεροι από 30.000 άνθρωποι. Και είναι επείγον, κύριε Πρόεδρε, διότι η αποστολή του Ευρωπαϊκού Κοινοβουλίου πραγματοποιήθηκε το Φεβρουάριο και μέχρι σήμερα δεν μπορέσαμε να καταλήξουμε σε οριστικά συμπεράσματα. Νομίζω ότι το Ευρωπαϊκό Κοινοβούλιο βρίσκεται πλέον στα όρια της αξιοπιστίας του.
<P>
Επωφελούμαι της παρουσίας της Επιτροπής προκειμένου να ρωτήσω τον κ. Επίτροπο με ποιο τρόπο εφήρμοσε η Επιτροπή την εντολή που έλαβε από το Ευρωπαϊκό Κοινοβούλιο με το ψήφισμα που εγκρίθηκε τον Ιανουάριο για την εκτίμηση της κοινοτικής ανταπόκρισης στην τραγωδία που έπληξε τη Βενεζουέλα. Ελπίζω η Επιτροπή να είναι ικανή να κινητοποιήσει τους αναγκαίους ανθρώπινους πόρους, προκειμένου να ανταποκριθεί στις προτεραιότητες που επισημαίνει το Κοινοβούλιο, και είμαι βέβαιος ότι εάν η Επιτροπή, όπως πρότεινε στο προσχέδιο προϋπολογισμού για το οικονομικό έτος 2001, μπορέσει να δαπανήσει 815 εκατομμύρια ευρώ στα Βαλκάνια, θα μπορεί να δαπανήσει τουλάχιστον 50 εκατομμύρια ευρώ στη Βενεζουέλα.
<P>
Αυτή η υπόθεση, κύριε Πρόεδρε, θέτει ένα πρόβλημα που προσλαμβάνει διαστάσεις πέρα από το ψήφισμα σχετικά με τη Βενεζουέλα. Και το πρόβλημα συνίσταται στη διασφάλιση της ικανότητας ανταπόκρισης του Κοινοβουλίου σε αυτού του είδους τις καταστάσεις. Κύριε Πρόεδρε, πρέπει να καταστήσουμε ξεκάθαρο τι είναι αυτό το οποίο θέλουμε: θέλουμε άραγε ένα πραγματικό Κοινοβούλιο ή θέλουμε ένα κατ' επίφαση Κοινοβούλιο; Θέλουμε άραγε ένα Κοινοβούλιο που να αναλαμβάνει πλήρως τις υποχρεώσεις του ή θέλουμε μήπως ένα Κοινοβούλιο που να αναλώνεται στο να προσυπογράφει τις προτεραιότητες άλλων θεσμικών οργάνων; Περί αυτού πρόκειται στη συζήτηση για τον προϋπολογισμό του οικονομικού έτους 2001 και περί αυτού επρόκειτο στη συζήτηση για τον προϋπολογισμό του οικονομικού έτους 2000.
<P>
Εκείνο το οποίο θέλω να πω απλώς, κύριε Πρόεδρε, είναι ότι όταν υπάρχει θέληση, πάντα υπάρχει τρόπος και ότι αυτό το ψήφισμα συνεπάγεται την αποφασιστική δέσμευση του Ευρωπαϊκού Κοινοβουλίου στην έκφραση της θέλησής του να συνδράμει και να επιδείξει αλληλεγγύη, την αλληλεγγύη της Ευρωπαϊκής Ένωσης, προς την κοινωνία και τον λαό της Βενεζουέλας. Και είμαι πεπεισμένος, κύριε Πρόεδρε, ότι βασιζόμενοι σε αυτή τη θέληση θα μπορέσουμε να βρούμε, σε έναν προϋπολογισμό που υπάρχει κονδύλι 100.000 εκατομμυρίων ευρώ για το τρέχον έτος και θα υπάρχει ανάλογο ποσό για τα επόμενα έτη, έναν τρόπο προκειμένου να συνδράμουμε στις ανάγκες των θυμάτων αυτής της τραγωδίας.

<SPEAKER ID=223 NAME="Marset Campos">
Κύριε Πρόεδρε, τα τρία ζητήματα που θέλει να θέσει η Συνομοσπονδιακή Ομάδα της Ευρωπαϊκής Ενωτικής Αριστεράς/Αριστερά των Πρασίνων των Βορείων Χωρών σε σχέση με τη βοήθεια που μπορεί και πρέπει να δώσει η Ευρωπαϊκή Ένωση στη Βενεζουέλα με αφορμή την τρομερή καταστροφή λόγω των πλημμυρών, είναι: πρώτον, να πράξει τα μέγιστα δυνατά από οικονομικής και τεχνικής άποψης στην επίλυση των συνεπειών που προκλήθηκαν και να μη μειώσει τη βοήθεια, όπως επιδιώκει η Επιτροπή, προκειμένου να αντιμετωπιστεί η χρηματοδότηση άλλης καταστροφής, αυτή τη φορά τεχνητής, που προκλήθηκε από εμάς στο Κοσσυφοπέδιο και στη Γιουγκοσλαβία, στα Βαλκάνια.
<P>
Δεύτερον, να επικυρώσει και να εφαρμόσει τους όρους και τις αποφάσεις της Διάσκεψης Κορυφής του Κυότο για τη μείωση των ρύπων στην ατμόσφαιρα που προκαλούν το φαινόμενο του θερμοκηπίου, και κατά συνέπεια κλιματολογικές αλλαγές, και τις αρνητικές τους συνέπειες.
<P>
Τρίτο, να επιδείξει την αλληλεγγύη της Ευρωπαϊκής Ένωσης προς τη Βενεζουέλα, και εν γένει προς τη Λατινική Αμερική, προκειμένου με αυτόν τον τρόπο να καταστεί δυνατό να ελεγχθούν οι αρνητικές συνέπειες του βάρους της βαριάς μπότας του βόρειου τμήματος της ηπείρου στο υπόλοιπο.

<SPEAKER ID=224 NAME="Knφrr Borrΰs">
Κύριε Πρόεδρε, σε σχέση με αυτό το ψήφισμα που μιλά για αλληλεγγύη προς τον λαό της Βενεζουέλα, θέλω να εκφράσω την πλήρη συμφωνία μας με κάποιες ιδέες.
<P>
Καταρχάς, υπάρχει το αίτημα η βοήθεια να πρέπει να φθάνει αποτελεσματικά στα άτομα και τις ομάδες που την έχουν περισσότερο ανάγκη. Δεν αντιτιθέμεθα, ως Ομάδα, όπως είναι λογικό, στο να μιλάμε, όπως μιλάμε, για τις ΜΜΕ και τις βιομηχανίες εν γένει, αλλά φαίνεται υπερβολικός αυτός ο ζήλος να μιλάμε για αυτές τις ομάδες, ενώ δεν μιλάμε για άλλες με πιο επείγουσες ανάγκες. Πάνω απ' όλα - όπως επεσήμανε ο κ. Salafranca - είναι ανάγκη να μην υπονομευθεί η αποτελεσματικότητα των μέτρων βοήθειας λόγω έλλειψης ανθρώπινων πόρων.
<P>
Δεύτερο, η καταγγελία ότι δεν έγινε δεκτό κάτι τόσο βασικό για την Ομάδα μας, όπως είναι η συμπερίληψη των πληθυσμών που επλήγησαν όταν έλθει η στιγμή να σχεδιάσουμε και να εφαρμόσουμε μέτρα βοήθειας, προκειμένου να μην βρεθούμε κατόπιν αντιμέτωποι με μια κατάσταση όπου γίνονται πράγματα που δεν χρειάζονται ή που δεν είναι επιθυμητά.
<P>
Τρίτον, τελευταίο αλλά όχι ήσσονος σημασίας, είναι ανάγκη να εξετασθεί ο τρόπος με τον οποίο παράγουμε, καθώς και ο τρόπος με τον οποίο καταναλώνουμε φυσικούς πόρους, διότι αυτό αποτελεί την αιτία των καταστροφών, ώστε να μην χρειαστεί να θρηνούμε για αυτές περιοδικά.

<SPEAKER ID=225 NAME="Medina Ortega">
Κύριε Πρόεδρε, δεν θέλω να πω ότι το γεγονός πως σε αυτό το Σώμα υπάρχει ιδιαίτερη ευαισθησία προς την περιοχή της Λατινικής Αμερικής μας εμποδίζει να στηρίξουμε επίσης τις προσπάθειες που καταβάλλει η Επιτροπή σε σχέση με την Κεντρική και Ανατολική Ευρώπη και με την ανοικοδόμηση των Βαλκανίων. Εκείνο που μας απασχολεί αυτή τη στιγμή είναι η εγκατάλειψη αυτής της περιοχής που αρχίζουμε να διαπιστώνουμε στη διάρκεια του τελευταίου έτους εκ μέρους της νέας Επιτροπής. Φαίνεται ξαφνικά ωσάν η Λατινική Αμερική να εξαφανίστηκε από τον χάρτη των προβληματισμών της Επιτροπής.
<P>
Βέβαια, είχαμε μια καλή εμπειρία με τη συμβολή της Ευρωπαϊκής Ένωσης στην περιοχή της Κεντρικής Αμερικής μετά την καταστροφή του τυφώνα Mitch, παρατηρούμε δε μια καλή αρχική αντίδραση της Επιτροπής, που έσπευσε να χορηγήσει 400.000 ευρώ για την ανθρωπιστική βοήθεια στη Βενεζουέλα όταν ενέσκηψε η καταστροφή που ανέφεραν οι προηγούμενοι ομιλητές.
<P>
Σε αυτή τη φάση γνωρίζουμε ότι η Επιτροπή έχει τη δυνατότητα, τα μέσα, τους πόρους προκειμένου να χορηγήσει πιο σημαντική βοήθεια. Αυτού του είδους οι καταστροφές προκαλούνται δυστυχώς με κάποια συχνότητα και μου δίνεται η εντύπωση ότι η περιοχή της Λατινικής Αμερικής επωφελείται επαρκώς από τις κοινοτικές ενισχύσεις. Βασιζόμαστε σε εργαλεία, σε μέσα, σε καλές αντιπροσωπείες, και βασιζόμαστε συν τοις άλλοις στην ευρωπαϊκή παρουσία σε αυτές τις περιοχές. Πρέπει να υπενθυμίσω για παράδειγμα ότι η Ευρωπαϊκή Ένωση είναι ο βασικός έξωθεν χορηγός βοήθειας στη Βενεζουέλα και ότι έχουμε πολλούς πολιτιστικούς και κοινωνικούς δεσμούς με αυτές τις χώρες. Κατά συνέπεια, ελπίζω η Επιτροπή να εξετάσει με την καλύτερη δυνατή θέληση τα αιτήματα που προβάλλει το Ευρωπαϊκό Κοινοβούλιο προκειμένου, με τους διαθέσιμους πόρους, να ικανοποιηθούν αυτά τα αιτήματα και να εκπονηθεί ένα σχέδιο που να μην περιορίζεται στη βασική ανθρωπιστική βοήθεια, αλλά να βοηθήσει αυτή τη χώρα, που καταβάλλει μια μεγάλη προσπάθεια, να ανοικοδομηθεί προς όφελος της ιδίας, αλλά ενδεχομένως και προς δικό μας όφελος, διότι η ανάπτυξη της Λατινικής Αμερικής ωφελεί πιθανόν όσο καμία άλλη την ευρωπαϊκή ήπειρο.

<SPEAKER ID=226 LANGUAGE="PT" NAME="Marques">
Κύριε Πρόεδρε, πέρασαν ήδη πάνω από έξι μήνες μετά την τραγωδία που αποτέλεσαν οι πλημμύρες στη Βενεζουέλα. Συμμετέχοντας στην ad hoc επιτροπή που συγκρότησε το Ευρωπαϊκό Κοινοβούλιο, είχα την ευκαιρία να διαπιστώσω αυτοπροσώπως τις τρομακτικές συνέπειες μιας θεομηνίας που χαρακτηρίζεται ως η μεγαλύτερη φυσική καταστροφή που συνέβη ποτέ στη Λατινική Αμερική.
<P>
Μόνον άμα το δει κανείς από κοντά μπορεί να το πιστέψει. Όσο εντυπωσιακές και αν ήταν οι φωτογραφίες και οι εικόνες που μετέδωσαν οι τηλεοράσεις, δεν κάνουν παρά να μας προσφέρουν μια χλωμή ιδέα για το πραγματικό μέγεθος της καταστροφής. Είχαμε επίσης την ευκαιρία να καταγράψουμε την ανεκτίμητη δράση αλληλεγγύης που προωθούν οι μη κυβερνητικές οργανώσεις για να συμπαρασταθούν στους πλημμυροπαθείς. Αυτή η επείγουσα ανθρωπιστική βοήθεια που προσφέρεται από τις ΜΚΟ δεν θα μπορούσε να δρομολογηθεί δίχως τη χρηματοδοτική στήριξη της Επιτροπής. Για το λόγο αυτό, θέλω να επαινέσω όλους όσοι κατέστησαν εφικτή την προώθησή της.
<P>
Τώρα όμως πρέπει να δοθεί προτεραιότητα στην αποκατάσταση και ανοικοδόμηση των περιοχών που επλήγησαν από τις πλημμύρες, καθώς και στην παροχή κινήτρων για ανάκαμψη της οικονομικής δραστηριότητας. Στο πλαίσιο μιας νέας χωροταξικής διαμόρφωσης, είναι αναγκαίο να ξαναχτιστούν κατοικίες, να ανοικοδομηθούν διάφορα έργα υποδομής και να παρασχεθούν κίνητρα στους μικρομεσαίους επιχειρηματίες, που έχασαν ό,τι είχαν και δεν είχαν στην καταστροφή, ώστε να ξαναρχίσουν τη δραστηριότητά τους, σε πολλές περιπτώσεις από το μηδέν. Συνειδητοποιώ πλήρως ότι το έργο της ανοικοδόμησης είναι τιτάνιο. Ίσως αυτός είναι ο λόγος που έχει καθυστερήσει. Μέχρι στιγμής, το μόνο που έγινε είναι η απελευθέρωση μερικών δρόμων από τα εμπόδια, καθώς και η μερική αποκατάσταση της ομαλής παροχής νερού και ηλεκτρικής ενέργειας και λίγα ακόμη πράγματα. Και οι πληγέντες από τη θεομηνία αρχίζουν ήδη να αγανακτούν με την καθυστέρηση, για τον πρόσθετο λόγο ότι πολλοί κρέμονται ακόμη από την παρεχόμενη βοήθεια για να μπορέσουν να επιβιώσουν. Είναι επιτακτική ανάγκη να δημιουργηθούν εκ νέου οι χιλιάδες θέσεις εργασίας που χάθηκαν λόγω των πλημμυρών.
<P>
Η κυβέρνηση της Βενεζουέλας έχει ανάγκη από σημαντική βοήθεια ώστε να μπορέσει να δρομολογήσει αυτό το υπεράνθρωπο έργο. Όσον αφορά το έργο της ανοικοδόμησης, που δεν σηκώνει άλλη αναβολή, η Επιτροπή οφείλει να επιδείξει την ίδια αλληλεγγύη όπως όταν έσπευσε να χορηγήσει έκτακτη ανθρωπιστική βοήθεια στις χώρες που επλήγησαν από τον τυφώνα Mitch. Γι' αυτό, απευθύνουμε έκκληση στην Επιτροπή ώστε να καταβάλει μια ουσιαστική προσπάθεια χρηματοδότησης στη διάρκεια της προσεχούς πενταετίας. Μια τέτοια ενέργεια επιβάλλεται για στοιχειώδεις λόγους αλληλεγγύης, αλλά και λόγω των ιστορικών δεσμών που μας συνδέουν με τη Βενεζουέλα και προς όφελος της δημοκρατικής σταθερότητας στη χώρα.

<SPEAKER ID=227 LANGUAGE="DE" NAME="Verheugen">
Αρχικά θα ήθελα να τονίσω ότι η Επιτροπή, σε αντίθεση με την άποψη που εκφράστηκε εδώ, εκτιμά ιδιαίτερα την πολιτική σημασία της Λατινικής Αμερικής και ειδικά τον τελευταίο καιρό έχει αναλάβει μια σειρά από πρωτοβουλίες που υπογραμμίζουν την ιδιαίτερη πολιτική σημασία της περιοχής για την Ευρώπη. Δεύτερον, θα ήθελα να επισημάνω ότι αξίζει, ακόμη και στην περίπτωση της καταστροφής στη Βενεζουέλα να αναλογιστούμε τα αίτια και την επιρροή όπως και την ευθύνη σε σχέση με τα παραπάνω. Αλλωστε η Ένωση προσέφερε από την αρχή ευρύτατη βοήθεια και θα συνεχίσει να την προσφέρει και μελλοντικά. Η βοήθεια αυτή εντοπίζεται σε δύο σημεία. Αρχικά στην υποστήριξη της αναδόμησης στο κρατίδιο Vargas. Μπορούμε από τώρα να διακρίνουμε πιο καθαρά τις απαιτήσεις που υπάρχουν. Αυτό δεν ίσχυε από την αρχή. Κατανοώ βέβαια ότι γεννάται ανυπομονησία επειδή ορισμένα πράγματα κυλάνε αργά. Δεν έγιναν όμως προτάσεις για προγράμματα από την κυβέρνηση της Βενεζουέλας. Δεν το λέω με κριτική διάθεση. Είναι μάλλον δύσκολο για την κυβέρνηση της Βενεζουέλας να αποφασίσει πολύ γρήγορα για τις προτεραιότητες που πρέπει να τεθούν. Επομένως, είμασταν υποχρεωμένοι να στείλουμε μια επιτροπή ειδικών στη Βενεζουέλα για να διαπιστώσουν οι ίδιοι ποιες είναι οι προτεραιότητες. Το αποτέλεσμα είναι τώρα στη διάθεσή μας. Σε λίγες ημέρες θα γίνει μια ανάλογη ανακοίνωση στο Συμβούλιο για τα μέτρα που θα ληφθούν και για το ύψος των χρηματικών ποσών με τα οποία θα υποστηριχθούν.
<P>
Το δεύτερο στοιχείο - κατά την άποψή μου είναι ακόμη πιο σημαντικό από την βοήθεια αναδόμησης - είναι η βοήθεια για την πρόληψη των καταστροφών, θέλουμε δηλαδή να συμμετάσχουμε στην εδραίωση και την έναρξη προγραμμάτων τα οποία ασχολούνται με την διοίκηση και τους φυσικούς κινδύνους στα κρατίδια του Falcon Miranda και του Jarakui. Η πρόληψη των καταστροφών - αυτό το μάθαμε από την καταστροφή στην Βενεζουέλα - έχει δυνατότητες βελτίωσης. Πιστεύω ότι μακροπρόθεσμα θα βοηθήσουμε περισσότερο τους ανθρώπους αν επικεντρωθούμε εκεί.
<P>
Η χρηματοδότηση αυτών των δύο μέτρων αποτελεί ένα πολύ δύσκολο ζήτημα, διότι είναι πραγματικό πρόβλημα για την Επιτροπή το γεγονός ότι συνέχεια το Συμβούλιο και το Κοινοβούλιο της εκφράζουν επιθυμίες, ως προς το τι πρέπει να κάνει και που πρέπει να βοηθήσει, δυστυχώς όμως κανείς δεν λέει στην Επιτροπή που θα βρει τα χρήματα για όλα αυτά. Να τα τυπώσουμε μόνοι μας δεν μπορούμε, όπως ξέρετε. Θα βρούμε έναν τρόπο να το χρηματοδοτήσουμε και αυτό, θα κάνουμε ρεαλιστικές προτάσεις, όπως και προτάσεις που θα λάβουν υπόψη τους την συνεισφορά της ίδιας της χώρας ενόψει των έντονα αυξημένων εσόδων από την εξαγωγή πετρελαίου.

<SPEAKER ID=228 NAME="Πρόεδρος">
Ευχαριστώ πολύ, κύριε Επίτροπε.
<P>
Η κοινή συζήτηση έληξε.
<P>
Η ψηφοφορία θα διεξαχθεί στις 17.30.

<CHAPTER ID=12>
Ευρωπαϊκό Παρατηρητήριο για τον ρατσισμό και την ξενοφοβία
<SPEAKER ID=229 NAME="Πρόεδρος">
Η ημερήσια διάταξη προβλέπει την κοινή συζήτηση των ακόλουθων προτάσεων ψηφίσματος:
<P>
Β5-0628/2000 του βουλευτή Van Velzen, εξ ονόματος της Ομάδας του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών, σχετικά με την πολεμική αναφορικά με το Ευρωπαϊκό Παρατηρητήριο για τον Ρατσισμό και την Ξενοφοβία·
<P>
Β5-0635/2000 του βουλευτή Wurtz και άλλων, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς - Αριστεράς των Πρασίνων των Βορείων Χωρών, σχετικά με την παραίτηση του κ. Pelinka, αυστριακού αντιπροσώπου στο Διοικητικό Συμβούλιο του Ευρωπαϊκού Παρατηρητηρίου για τον Ρατσισμό και την Ξενοφοβία ·
<P>
Β5-0651/2000 του βουλευτή Ford και άλλων, εξ ονόματος της Ομάδας του Κόμματος των Ευρωπαίων Σοσιαλιστών, σχετικά με την παραίτηση του κ. Pelinka, αυστριακού εκπροσώπου στο Διοικητικό Συμβούλιο του Ευρωπαϊκού Παρατηρητηρίου για τον Ρατσισμό και την Ξενοφοβία ·

<SPEAKER ID=230 LANGUAGE="DE" NAME="Pirker">
Κύριε Πρόεδρε, συμφωνώ με την άποψη του κ. Watson, προέδρου της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων, ο οποίος δήλωσε σε συνέντευξή του ότι η αίτηση κατεπείγοντος που κατέθεσε ο κ. Swoboda, είναι ένας λανθασμένος τρόπος και περιμένει έναν πιο ώριμο τρόπο χειρισμού. Συμφωνώ με αυτή την άποψη, διότι ο κ. Swoboda στην αιτιολόγηση της αίτησης που παρουσίασε στο Κοινοβούλιο αναφέρθηκε σε παλαιότερες διαμάχες μεταξύ της κυβέρνησης της Αυστρίας και της διευθύντριας του Παρατηρητηρίου για τον Ρατσισμό. Είναι το χρονικό διάστημα κατά το οποίο ο Viktor Klima, ένας άντρας του Σοσιαλιστικού Κόμματος της Αυστρίας ήταν αρχηγός της κυβέρνησης στην Αυστρία και η κυβέρνηση κυριαρχούνταν από το Σοσιαλιστικό Κόμμα. Είναι δυσάρεστο όταν κάνει κάτι τέτοιο ένας σοσιαλιστής από την Αυστρία, αλλά σε καμία περίπτωση δεν χρειάζεται επείγουσα αντιμετώπιση.
<P>
Υποστηρίζω αυτό που είπε ο κ. Watson, διότι ο κ. Swoboda της τωρινής κυβέρνησης διαβεβαιώνει ότι οι σχέσεις με το εν λόγω Παρατηρητήριο έχουν βελτιωθεί πάλι. Θα έπρεπε να χαίρεται γι' αυτό, όπως κάνω εγώ και πολλοί άλλοι. Ούτε αυτό όμως δεν αποτελεί λόγο για αίτηση κατεπείγοντος, ακόμη περισσότερο δεν αποτελεί λόγο για αίτηση κατεπείγοντος αν σας μεταφέρω τι λέει η διευθύντρια αυτής της υπηρεσίας σε μια από τις εξουσιοδοτημένες συνεντεύξεις της. Επαινεί ρητά τη νέα εξωτερική πολιτική της Αυστρίας και αναγνωρίζει στην κυβέρνηση πως βεβαίως δεν υπήρξε καμία πρωτοβουλία εχθρική προς τους αλλοδαπούς και πως αντίθετα, σε αυτό το θέμα συντελέστηκε πρόοδος. Λέει ότι η πρόοδος αυτή δεν ήταν εφικτή στην κοκκινο-μαύρη κυβέρνηση και ότι φυσικά δεν παρεμποδίστηκε στην εργασία της σε καμία περίπτωση.
<P>
Λοιπόν, προς τι όλα αυτά κ. Swoboda; Προφανώς θέλετε ως αυστριακός σοσιαλιστής να δημιουργήσετε απλώς μια βάση για να καταφερθείτε εδώ εναντίον της Αυστρίας. Αυτό αποτελεί ντροπή για έναν Αυστριακό και είναι άκρως κατακριτέο!

<SPEAKER ID=231 LANGUAGE="FR" NAME="Sylla">
Kύριε Πρόεδρε, ζητώ συγνώμη από τους διερμηνείς αν μίλησα πολύ γρήγορα πριν από λίγο.
<P>
Θα ήθελα να σας μιλήσω για την παραίτηση του κ. Pelinka από το Διοικητικό Συμβούλιο του Παρατηρητηρίου της Βιέννης. Πιστεύω ότι αυτό που συνέβη στον κ. Pelinka, διακεκριμένο πανεπιστημιακό που απολαμβάνει τον σεβασμό της επιστημονικής κοινότητας, αποκαλύπτει την πραγματική φύση του συνασπισμού που βρίσκεται στην εξουσία στην Αυστρία. Η ακροδεξιά, κυρίως όταν βρίσκεται στην εξουσία, διακρίνεται στην τέχνη να εξωθεί στα άκρα τους αντιπάλους της. Και αυτό που συνέβη στην περίπτωση του κ. Pelinka δεν είναι ούτε σύμπτωση ούτε τύχη. Ξεκίνησαν αρχικά με το να τον διαβάλλουν, τον καταδίωξαν μέσω μιας άδικης απόφασης που εκδόθηκε από μια δικαιοσύνη υπό τις εντολές του Φιλελεύθερου Κόμματος της Αυστρίας (FPΦ), δεδομένου ότι ο σημερινός υπουργός Δικαιοσύνης του FPΦ ήταν ο δικηγόρος του Jφrg Haider όταν εκείνος προσέφευγε κατά του κ. Pelinka για δυσφήμηση. Στη συνέχεια, έκαναν την εργασία του Παρατηρητηρίου αφόρητη με μια δημόσια εκστρατεία πίεσης κατά των μελών του.
<P>
Πιστεύω ότι ο Haider εκφράζει - και πρέπει να το αναγνωρίσουμε - την περιφρόνησή του απέναντι στις κυρώσεις που του επιβάλλει σήμερα η Ευρωπαϊκή Ένωση, γιατί τη στιγμή που η πορτογαλική Προεδρία αναλαμβάνει την πρωτοβουλία να προτείνει τον διορισμό τριών εμπειρογνωμόνων, τη στιγμή εκείνη, παίρνει την απόφαση να ανταπαντήσει απαιτώντας δημοψήφισμα για την άρση των κυρώσεων, ένα δημοψήφισμα απόλυτα δημαγωγικό, λαϊκίστικο και αντιευρωπαϊκό.
<P>
Πρόκειται επίσης για μια πρόκληση που απευθύνει ο Jφrg Haider στο σύνολο της Κοινότητας. Μας υπενθυμίζει ότι το Παρατηρητήριο είναι δημιούργημα της Ευρωπαϊκής Ένωσης και ότι η Πρόεδρός μας παρίστατο στα εγκαίνιά του πριν από τρεις μήνες. Αυτή είναι η απόδειξη, για όσους αμφέβαλαν ακόμη, ότι δεν πρέπει να διαπραγματευόμαστε με την ακροδεξιά, γιατί κάθε μικρή νίκη που κερδίζει, την ενδυναμώνει και την καθιστά καθημερινό φαινόμενο. Δεν θα αρκούσε να άμβλυνε η Ευρωπαϊκή Ένωση τη θέση της απέναντι στην Αυστρία, για να αρχίσουν, ως εκ θαύματος, ο Haider και οι φίλοι του να υπερασπίζονται τα ανθρώπινα δικαιώματα και να αρνηθούν την ιδεολογία τους.
<P>
Ως απάντηση, πρέπει να προσφέρουμε την απόλυτη υποστήριξή μας στον κ. Pelinka. Πρέπει επίσης να βοηθήσουμε το Παρατηρητήριο σε ανθρώπινο, πολιτικό και οικονομικό επίπεδο και, τέλος, τα κράτη μέλη πρέπει να συνεχίσουν να απομονώνουν την αυστριακή Κυβέρνηση και, προσφέροντας την υποστήριξή μας στον αυστριακό λαό, να απομονώσουμε τον συνασπισμό, που είναι απαράδεκτος και άδικος.
<P>
(Χειροκροτήματα)

<SPEAKER ID=232 LANGUAGE="EN" NAME="Ford, Glyn">
Κύριε Πρόεδρε, είχα την τιμή να εκπροσωπήσω το Ευρωπαϊκό Κοινοβούλιο στη διαχειριστική επιτροπή του Ευρωπαϊκού Παρατηρητηρίου για τον Ρατσισμό και την Ξενοφοβία, όπου ένας από τους συναδέλφους μου ήταν ο καθηγητής Anton Pelinka, ως εκπρόσωπος της Αυστριακής κυβέρνησης. Ο κ. Pelinka διαδραμάτισε σημαντικό ρόλο στις διαβουλεύσεις μας, συστήνοντας μετριοπάθεια όταν κάποιοι ήθελαν να προχωρήσουμε πολύ μακρυά και πολύ γρήγορα, αντιστεκόμενος στις φθηνές και εύκολες στερεότυπες λύσεις που πρότειναν αυτοί για τους οποίους διεξήγαμε τις έρευνες και επιβάλλοντας τον ρεαλισμό αντί της υπερβολής. Γενικώς, ήταν ένας απογοητευτικός φίλος για όσους από εμάς ήθελαν να προχωρήσουμε παραπέρα και ταχύτερα.
<P>
Γι' αυτό τον λόγο εξεπλάγην όταν ανακάλυψα ότι ο καθηγητής Pelinka είναι θύμα της άδικης και διακριτικής μεταχείρισης της κυβέρνησης της χώρας του. Κατ' αρχάς, όταν ο δικηγόρος του κ. Haider, ενεργώντας ως κατήγορος και δικαστής στην υπόθεση της δυσφήμισης του κ. Haider, τον οποίο ο καθηγητής Pelinka χαρακτήρισε υπεύθυνο για το γεγονός ότι κατέστησε πολιτικά αποδεκτές τις θέσεις και τις δηλώσεις των εθνικιστών σοσιαλιστών. Δεύτερον, όταν υποχρεώθηκε σε παραίτηση από τη θέση του αντιπροέδρου της διαχειριστικής επιτροπής του Παρατηρητηρίου εξαιτίας των διοικητικών παρενοχλήσεων από τμήματα της τωρινής αυστριακής κυβέρνησης.
<P>
Το ψήφισμα αυτό αναθέτει στην Επιτροπή Ελευθεριών και Δικαιωμάτων των Πολιτών, όπως ζήτησε ο κ. Watson τη Δευτέρα, να παρακολουθήσει εκ του σύνεγγυς αυτές τις εξελίξεις. Ενδεχομένως δεν θα πρέπει να μας εκπλήσσει ό,τι συνέβη. Το 1992, ο κ. Haider είχε πει για τον καθηγητή Pelinka, όταν ο τελευταίος είχε επισημάνει το ναζιστικό παρελθόν του Hans Steinecker, προδρόμου του Φιλελεύθερου Κόμματος: "Τέλειωσε ο καιρός για τους πλαστογράφους της ιστορίας και για όσους προσβάλουν την Αυστρία. Οι σχέσεις του κ. Pelinka με την Carinthia έχουν διαταραχτεί και ο τρόπος με τον οποίο διαδίδει ψεύδη διαρκώς είναι απαράδεκτος."
<P>
Φέτος τον Μάρτιο το Φιλελεύθερο Κόμμα δήλωσε: "Για μια ακόμη φορά οι εφημερίδες είχαν δίκιο. Τώρα ο Hδider απειλεί εμάς." Όμως δεν απειλεί κανέναν. Είναι λογικό. Όταν ταΐζω έναν σκύλο και με δαγκώσει, τότε δεν θα τον ταΐσω ξανά γιατί αλλιώς μπορεί να με δαγκώσει πάλι. Οι εμπειρογνώμονες έχουν μπροστά τους ένα δύσκολο χρέος για τους επόμενους έξι μήνες.
<P>
(Χειροκροτήματα)

<SPEAKER ID=233 LANGUAGE="DE" NAME="Stenzel">
Κύριε Πρόεδρε, κύριε Επίτροπε, αρχικά θα ήθελα να δηλώσω ότι απορρίπτω κατηγορηματικά την παρατήρηση του κ. Sylla, ότι στη χώρα μας, τη Δημοκρατία της Αυστρίας έχουμε Δικαιοσύνη η οποία εξαρτάται από την πολιτική.
<P>
(Χειροκροτήματα) Δεύτερον θα ήθελα να δηλώσω ότι υπάρχουν πολλά επείγοντα ζητήματα που αξίζουν να εξετασθούν σε αυτό το Κοινοβούλιο. Η αίτηση κατεπείγοντος σχετικά με το ευρωπαϊκό παρατηρητήριο για τον ρατσισμό και την ξενοφοβία που εδρεύει στη Βιέννη, όπως ζήτησε ο κ. Swoboda, δεν απαιτεί επείγουσα αντιμετώπιση. Διότι αφορμή στάθηκε μια καθαρά προσωπική υπόθεση του καθηγητή Pelinka. Η παραίτησή του από το Διοικητικό Συμβούλιο αυτής της υπηρεσίας έγινε οικειοθελώς. Ο πραγματικός λόγος ήταν ότι είχε αρνηθεί να εκπληρώσει κάτι το αυτονόητο που αρμόζει σε κάθε αυστριακό πολίτη, δηλαδή να λογοδοτήσει για τη δραστηριότητά του όταν πληρώνεται γι' αυτήν από την Αυστριακή Δημοκρατία. Είναι άγνωστο τι σχέση έχει αυτό με το Ευρωπαϊκό Κοινοβούλιο.
<P>
Γι' αυτό είναι αυτονόητο να αρνηθούμε την αιτιολογική σκέψη Α αυτής της πρότασης ψηφίσματος και να μην μπορούμε να συμμερισθούμε την ανησυχία για αυτό το θέμα.
<P>
Επιπλέον πρέπει να διαπιστώσουμε ότι το Παρατηρητήριο για τον Ρατσισμό, κυρίως λόγω της δραστηριότητας του τωρινού Καγκελάριου και του τότε Υπουργού Εξωτερικών Wolfgang Schόssel, έχει την έδρα του στη Βιέννη και είμαστε περήφανοι που έχουμε έναν τέτοιο θεσμό στη Βιέννη που έχει στραμμένο το άγρυπνο βλέμμα του στην ξενοφοβία και τον ρατσισμό σε όλα τα ευρωπαϊκά κράτη, διότι από την έκθεση αυτής της υπηρεσίας προκύπτει ότι καμία χώρα δεν είναι απρόσβλητη από τέτοιες τάσεις. Παρεμπιπτόντως, η Αυστρία έχει αυστηρότατες διατάξεις ενάντια στον νεοναζισμό και την επανεμφάνιση αντίστοιχης δράσης. Ενδεχομένως σε αυτό το σημείο να οφείλουμε να παρατηρήσουμε ότι για μια θλιβερή περίπτωση, την περίπτωση Omufuma, ευθύνεται ένας σοσιαλιστής Υπουργός Εσωτερικών. Προφανώς και ο κ. Swoboda είχε συναίσθηση της αμηχανίας που προκάλεσε η αρχική του αίτηση, διότι διαφορετικά δεν θα προέκυπτε η ουσιαστικά λογική και αρκετά πιο μετριοπαθής πρόταση ψηφίσματος η οποία μπορεί να υποστηριχθεί από όλους μας.
<P>
(Χειροκροτήματα)

<SPEAKER ID=234 LANGUAGE="DE" NAME="Swoboda">
Κύριε Πρόεδρε, επιθυμώ συνειδητά να μην ασχοληθώ με την φτηνή πολεμική, ιδιαίτερα του συναδέλφου κ. Pirker, αλλά να κρατήσω τη συζήτηση σε κάποιο επίπεδο και επομένως θα παραμείνω στα γεγονότα. Γεγονός είναι ότι το Παρατηρητήριο για τον Ρατσισμό και την Ξενοφοβία είχε κατά τις πρώτες εβδομάδες όντως δυσκολίες οι οποίες είχαν πολιτικά κίνητρα καθώς και ότι ιδιαίτερα ο συνάδελφος Pirker είχε επιπλήξει με άξεστο τρόπο τη διευθύντρια την οποία αναφέρει σήμερα ως μάρτυρα για την καλή πορεία των πραγμάτων. Γεγονός είναι - και αυτό το υποστήριξα και στη σημερινή μου πρώτη παρέμβαση, οι κυρίες και οι κύριοι που λένε τόσο μεγάλα λόγια, δεν παρευρίσκονταν την Δευτέρα - ότι Δόξα τω Θεώ τα πράγματα έχουν καλυτερέψει, επειδή η δρ. Winkler, διευθύντρια του Παρατηρητηρίου, αλλά και ο νέος εκπρόσωπος της αυστριακής κυβέρνησης κατέβαλαν προσπάθειες για να επαναφέρουν την κατάσταση στα λογικά της πλαίσια.
<P>
Γεγονός επίσης είναι ότι η κατάσταση παραμένει κρίσιμη, ενώ υποστηρίζω παράλληλα, όπως και η δρ. Winkler, ότι δυστυχώς υπάρχουν και αρκετές άλλες κυβερνήσεις εκτός από την αυστριακή που δεν προσφέρουν στο Παρατηρητήριο επαρκή υποστήριξη. Είναι επείγον να ζητηθεί από όλες τις κυβερνήσεις - όπως πρότεινα και ο ίδιος - να υποστηρίξουν το εν λόγω Παρατηρητήριο. Είναι επίσης γεγονός ότι δυστυχώς το ανακοινωθέν δημοψήφισμα στην Αυστρία, ενάντια στο οποίο εκφράστηκαν πριν από μερικές ημέρες και εκπρόσωποι του Ευρωπαϊκού και ιδιαίτερα του Αυστριακού Λαϊκού Κόμματος που βρίσκονται σε αυτό το Κοινοβούλιο, μπορεί να οξύνει επικίνδυνα την κατάσταση και το κλίμα, διότι ανακινούνται εδώ αντιευρωπαϊκά αισθήματα που σίγουρα δεν βοηθούν το έργο του συγκεκριμένου Παρατηρητηρίου. Γι' αυτό το λόγο θέλω από αυτή τη θέση να πω τη γνώμη μου και απευθύνω έκκληση στην κυβέρνηση, στους υπεύθυνους αυτής της κυβέρνησης, να μην διεξαχθεί αυτό το δημοψήφισμα και να μην υποδαυλίζουν νέο μίσος, να μην υποδαυλίζουν ένα αντιευρωπαϊκό κλίμα που δεν μπορεί να αρέσει ιδιαίτερα σε ένα κόμμα όπως το Αυστριακό Λαϊκό Κόμμα το οποίο ήταν πάντοτε ένα κόμμα υπέρ της Ευρώπης. Είμαι κάθετα αντίθετος σε ένα τέτοιο κλίμα και εναποθέτω τις ελπίδες μου σε αυτό το Κοινοβούλιο.

<SPEAKER ID=235 LANGUAGE="FR" NAME="Ducarme">
Κύριε Πρόεδρε, θα σας πω αμέσως ότι η Ομάδα του Ευρωπαϊκού Κόμματος των Φιλελεύθερων Δημοκρατών και Μεταρρυθμιστών αρνήθηκε να υπογράψει το κοινό ψήφισμα για έναν πολύ απλό λόγο: βρίσκουμε ότι έχει υπερβολικό πάθος, δεν έχει την απαραίτητη αυστηρότητα και δεν προσφέρει τη δυνατότητα μιας περισσότερο πολιτικής και ισορροπημένης λύσης εξ ονόματος του Κοινοβουλίου.
<P>
Το ψήφισμα αυτό είναι υπερβολικά αδύναμο, γιααυτό δεν θα το ψηφίσουμε. Εκτιμούμε ότι το πρόβλημα που συνδέεται με την παραίτηση του κ. Pelinka είναι αρκετά σημαντικό για να μην προσεγγιστεί με ένα ψήφισμα, που δίνει χώρο στο πάθος, αλλά που δεν έχει ουσία και είναι πολύ αμβλυμμένο.
<P>
Επιτρέψτε μου μια παρατήρηση προς τη Συνομοσπονδιακή Ομάδα της Ευρωπαϊκής Ενωτικής Αριστεράς και την Ομάδα του Κόμματος των Ευρωπαίων Σοσιαλιστών. Δεν κατανοώ τη συμφωνία τους με το κείμενο όπως κατατέθηκε, σε σχέση με το αρχικό κείμενο που είχαν εκπονήσει οι ίδιοι. Στο εξής, θα επιθυμούσαμε στην Ομάδα των Φιλελευθέρων, και αυτή είναι η επιθυμία του κ. Watson, να τεθεί ουσιαστικά το θέμα στην επιτροπή του και να μάθουμε με εξαιρετικά σαφή τρόπο αν η αυστριακή κυβέρνηση παραβίασε το άρθρο 10 της Συνθήκης, δηλαδή εάν δεν τήρησε τις υποχρεώσεις της απέναντι στο Παρατηρητήριο.
<P>
Αν δεν τήρησε τις υποχρεώσεις της, αποτελεί αρμοδιότητα του Κοινοβουλίου να πράξει ανάλογα απέναντι στην Επιτροπή και απέναντι στο Συμβούλιο. Το θέμα είναι να το γνωρίζουμε και σήμερα δεν το γνωρίζουμε.

<SPEAKER ID=236 LANGUAGE="DE" NAME="Voggenhuber">
Κύριε Πρόεδρε, και η δική μου Ομάδα υποστηρίζει την πρόταση του Προέδρου της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων για την προσεκτική προσέγγιση αυτού του ζητήματος στην εν λόγω επιτροπή. Παρ' όλα αυτά συμφωνούμε με αυτό το ψήφισμα, διότι σε αντίθεση με τα πρώτα σχέδια, αποτελεί μια άκρως μετριοπαθή και υπεύθυνη αντίδραση στις περιγραφές που έκανε η διευθύντρια του Παρατηρητηρίου στην Επιτροπή Εσωτερικών Υποθέσεων.
<P>
Το τωρινό ψήφισμα υπήρξε αντικείμενο διαπραγμάτευσης και συναπόφασης και από το Ευρωπαϊκό Λαϊκό Κόμμα. Με εκπλήσσει ως εκ τούτου ιδιαιτέρως η ανικανότητα των βουλευτών του Αυστριακού Λαϊκού Κόμματος να συμφωνήσουν με αυτό το ψήφισμα που αποτελεί μία από τις πρώτες ανησυχίες και ένα πρώτο αίτημα στην αυστριακή κυβέρνηση, και αντίθετα μας δίνουν μια γεύση του τρόπου με τον οποίο αντιμετωπίζει η αυστριακή κυβέρνηση τους επικριτές της. Εδώ ο κ. Pirker διαβάζει τις δηλώσεις της διευθύντριας του Παρατηρητηρίου και αποσιωπά τις συνταρακτικές δηλώσεις της περί δυσφημήσεως της εν λόγω υπηρεσίας στο Κοινοβούλιο, δηλώσεις περί συστηματικών παρενοχλήσεων, περί της απουσίας κανονισμών ασφαλείας, περί της απουσίας υποστήριξης, τις οποίες έκανε στην Επιτροπή όπου δέχθηκε από τον ίδιο δριμύτατες επιθέσεις.
<P>
Λυπάμαι που και οι βουλευτές του Αυστριακού Λαϊκού Κόμματος δίνουν εδώ μια γεύση για το πώς αντιμετωπίζουν στη χώρα τους όσους ασκούν κριτική στην κυβέρνηση, όπου γίνονται προσπάθειες να τους παρουσιάσουν ως προδότες της χώρας τους. Ακούσατε τις δηλώσεις του κ. Pirker ότι οι κριτικές στρέφονται εναντίον της Αυστρίας, και αυτό πράγματι αποτελεί καταστρεπτική προσπάθεια κατασκευής μιας σύγκρουσης ανάμεσα στην υπεράσπιση των ανθρωπίνων δικαιωμάτων και στον πατριωτισμό! Αυτό είναι ένα αισχρό φρόνημα!

<SPEAKER ID=237 LANGUAGE="DE" NAME="Raschhofer">
Κύριε Πρόεδρε, αξιότιμοι συνάδελφοι, διεξάγουμε μια συζήτηση για μια πρόταση ψηφίσματος που δεν έχει ουσία. Τα σημεία όπου υπάρχουν παράπονα είναι δυσδιάκριτα, αυτό σημαίνει ότι συζητάμε για μια σχετικά ασαφή κατάσταση πραγμάτων. Ποιος γνωρίζει πραγματικά την επιστολή παραίτησης του κ. Pelinka; Ποιος γνωρίζει τις πραγματικές συνθήκες της παραίτησής του; Αυτό που ξέρουν στην Αυστρία για την παραίτηση του κ. Pelinka είναι το γεγονός ότι κυκλοφορούν γύρω από αυτήν διαφορετικές εκδοχές από διαφορετικές πλευρές. Αυτό που γνωρίζω εγώ, είναι το γεγονός ότι εκκρεμεί μια δίκη μεταξύ του κ.Pelinka και του κ. Haider. Σε καμία περίπτωση δεν είναι υπόθεση της πολιτικής ή οποιουδήποτε Κοινοβουλίου να ασκήσει κριτική σε μια δίκη ενός ανεξάρτητου δικαστηρίου η οποία δεν έχει καν ολοκληρωθεί.
<P>
Σε κάθε κράτος δικαίου υπάρχουν νομικά μέσα που προβλέπονται από το Σύνταγμα. Μια πολιτική που δεν σέβεται την ανεξαρτησία της δικαιοσύνης, εν τέλει δεν σέβεται την αρχή της διάκρισης των εξουσιών και παραβιάζει έτσι μια θεμελιώδη αρχή της δημοκρατίας. Ο ρατσισμός και η ξενοφοβία είναι ένα βαρυσήμαντο πρόβλημα το οποίο πρέπει να ληφθεί σοβαρά υπόψη σε ολόκληρη την Ευρωπαϊκή Ένωση. Παντού όπου εμφανίζεται πρέπει να καταπολεμάται με κάθε μέσο. Αυτό που περιμένω από το Παρατηρητήριο, είναι μια αντικειμενική καταγραφή των γεγονότων και μια συγκριτική θεώρηση που θα δώσει τη δυνατότητα στην πολιτική να αντιδράσει. Αυτό που δεν περιμένω από την εν λόγω υπηρεσία είναι η ανάμειξη σε θέματα καθημερινής πολιτικής και η εκτέλεση της εντολής της μέσα από ένα ιδεολογικό πρίσμα. Διότι πίσω από τις έννοιες ρατσισμός και ξενοφοβία βρίσκονται άνθρωποι και η μοίρα τους που δεν προσφέρονται για κατάχρηση για ένα πολιτικό σώου. Αυτό που απορρίπτω, είναι το γεγονός ότι αυτή η μη διαφοροποιημένη πρόταση ψηφίσματος προέρχεται από εκείνους τους αυστριακούς βουλευτές που τάχα ενδιαφέρονται για την πατρίδα μου.

<SPEAKER ID=238 LANGUAGE="DE" NAME="Verheugen">
Κύριε Πρόεδρε, η Επιτροπή είναι ευγνώμων για την πολύτιμη συνεισφορά του καθηγητή Pelinka στο ρόλο του ως μέλος του Διοικητικού Συμβουλίου για τον θεσμό του Ευρωπαϊκού Παρατηρητηρίου για τον Ρατσισμό και την Ξενοφοβία. Αποτελεί ωστόσο συνεχή πρακτική της Επιτροπής, να μην παίρνει θέση ως προς τις δίκες ατόμων στα κράτη μέλη. Αυτό ισχύει ιδιαίτερα για την συγκεκριμένη περίπτωση, η οποία βρίσκεται εκτός του πεδίου εφαρμογής του κοινοτικού δικαίου. Εξάλλου, η Επιτροπή δεν μπορεί να τοποθετηθεί στους λόγους που οδήγησαν στην παραίτηση του καθηγητή Pelinka από το Διοικητικό Συμβούλιο της εν λόγω υπηρεσίας.
<P>
Οι αρμόδιες υπηρεσίες της Επιτροπής έχουν ήδη ζητήσει από τις αυστριακές αρχές να διορίσουν ένα νέο μέλος στο Διοικητικό Συμβούλιο. Η Επιτροπή υπογραμμίζει τη σημασία της ανεξαρτησίας των μελών του Διοικητικού Συμβουλίου, όπως αυτή ρυθμίζεται στον κανονισμό για τη σύσταση του Παρατηρητηρίου. Δεν πιστεύω ότι χρειάζεται εδώ να βεβαιώσω, διότι το ξέρουν όλοι, ότι η Επιτροπή έχει υποστηρίξει μέχρι τώρα την υπηρεσία αυτή στη Βιέννη με όλες της τις δυνάμεις και σκοπεύει να συνεχίσει να το κάνει και μελλοντικά.
<P>
Είμαστε πεπεισμένοι, ότι το Παρατηρητήριο θα παίξει σημαντικό ρόλο στην καταπολέμηση του ρατσισμού, της ξενοφοβίας και του αντισημιτισμού. Θα ήθελα για άλλη μια φορά να υπογραμμίσω ρητά ότι η Επιτροπή δίνει μεγάλο βάρος στην διαφύλαξη κάτω από οποιεσδήποτε συνθήκες του χαρακτήρα του Παρατηρητηρίου ως ανεξάρτητου θεσμού, ο οποίος απολαμβάνει μέγιστη αυτονομία κατά την εκτέλεση των εργασιών του.

<SPEAKER ID=239 NAME="Πρόεδρος">
Η συζήτηση επί επικαίρων, επειγόντων και σημαντικών θεμάτων έληξε.
<P>
Προχωρούμε τώρα στην ψηφοφορία.
<P>
Πριν από την ψηφοφορία για τα παιδιά-στρατιώτες στην Ουγκάντα:

<SPEAKER ID=240 LANGUAGE="DE" NAME="Sakellariou">
Κύριε Πρόεδρε, συμφωνήσαμε σε μια κοινή πρόταση ψηφίσματος για την οποία συνεργάστηκαν πέντε Ομάδες. Αφότου ήταν έτοιμο το έγγραφο, προστέθηκε στην πρόταση και μια έκτη Ομάδα. Θεωρώ ότι αντίκειται στον Κανονισμό μας, να προστίθεται μια Ομάδα σε αυτή την πρόταση χωρίς να ερωτηθούν οι υπόλοιπες Ομάδες. Η Ομάδα μου θεωρεί την κίνηση αυτή ως παραβίαση του Κανονισμού και σας παρακαλώ, κύριε Πρόεδρε, να το εξετάσετε. Λόγω του ότι συνεργαστήκαμε για αυτή την πρόταση ψηφίσματος θα ψηφίσουμε υπέρ της πρότασης και σας παρακαλώ να μεριμνήσετε ώστε η έκτη Ομάδα να διαγραφεί από αυτήν.

<SPEAKER ID=241 NAME="Πρόεδρος">
Το εξετάσαμε αυτό το θέμα και από όσο γνωρίζουμε δεν υπάρχει κανένας κανονισμός ο οποίος να απαγορεύει σε κάποιον να υπογράψει ένα άλλο ψήφισμα. Επομένως, η υπογραφή μπορεί να ισχύσει. Θα συνιστούσα όμως το ζήτημα αυτό να διερευνηθεί για το μέλλον.
<P>
Πριν από την ψηφοφορία για τη Βενεζουέλα:

<SPEAKER ID=242 LANGUAGE="DE" NAME="Sakellariou">
Κύριε Πρόεδρε, εδώ πρόκειται για την ίδια περίπτωση που περιέγραψα και στην αρχή. Εμμένω στο ότι πρέπει να το εξετάσετε, διότι ακριβώς σε αυτή την περίοδο συνόδου, ένας συνάδελφός μας ήθελε να υπογράψει μια πρόταση ψηφίσματος άλλων Ομάδων και αναγκάστηκε να προσκομίσει γραπτή άδεια των άλλων Ομάδων. Δεν γίνεται να εφαρμόζονται δύο διαφορετικές διαδικασίες μέσα στην ίδια εβδομάδα. Γι' αυτό το λόγο θα ήθελα να σας ζητήσω να εξετάσετε τα παραπάνω και να μας ενημερώσετε για το αποτέλεσμα αυτής της εξέτασης. Κατά τα άλλα υποστηρίζουμε αυτή την πρόταση διότι συμμετείχαμε και εμείς στην εκπόνησή της.

<SPEAKER ID=243 NAME="Πρόεδρος">
Κατανοώ απόλυτα αυτό που λέτε. Θα εξετάσουμε το ζήτημα, όμως επί του παρόντος δεν φαίνεται να υπάρχει κάποιος κανονισμός.

<SPEAKER ID=244 LANGUAGE="FR" NAME="Dell'Alba">
Κύριε Πρόεδρε, όπως είπατε, ο κ. Sakellariou στην αρχή της περιόδου συνόδου μας χάρισε τέσσερις αιτήσεις τροποποίησης της ημερήσιας διάταξης που απορρίφθηκαν όλες, και τώρα θέλει να κλείσει την περίοδο συνόδου με άλλη μια αίτηση που είναι, όπως ήδη είπατε, απόλυτα μη αποδεκτή. Μπορούμε να συνεχίσουμε έτσι, αλλά χάνουμε χρόνο. Ο κ. Πρόεδρος ήδη απάντησε. Μου φαίνεται ότι έχει απόλυτο δίκιο.

<SPEAKER ID=245 NAME="Πρόεδρος">
Δεν θα ήθελα περαιτέρω συζήτηση. Θα εξετάσουμε το ζήτημα.

<CHAPTER ID=13>
ΨΗΦΟΦΟΡIΕΣ
<SPEAKER ID=246 NAME="Knφrr Borrΰs">
Κύριε Πρόεδρε, παρεμβαίνω μόνο για να εκφράσω την τεράστια θλίψη μου, καθώς μόλις λάβαμε την είδηση για ένα τρομερό δυστύχημα που προκλήθηκε στους ισπανικούς δρόμους, καθώς ένα φορτηγό κατέπεσε σε ένα λεωφορείο με καταλανούς μαθητές, και με προσωρινό απολογισμό 20 νεκρούς και 30 τραυματίες, μεταξύ των οποίων μερικοί βαριά τραυματισμένοι.

<SPEAKER ID=247 LANGUAGE="SV" NAME="Arvidsson">
Κύριε Πρόεδρε, ως εισηγητής του προηγούμενου θέματος έχω την εντολή να εξηγήσω ότι οι βουλευτές της Ομάδας του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών απείχαμε από την ψηφοφορία για το ψήφισμα σχετικά με τη νομοθεσία, διότι έχει υιοθετηθεί η πρόταση τροπολογίας 6 του άρθρου 2 της οδηγίας. Θα κατατεθεί έγγραφη αιτιολόγηση ψήφου.
<P>
Έκθεση (A5-0152/2000) της κ. Redondo Jimιnez, εξ ονόματος της Επιτροπής Περιβάλλοντος, Δημόσιας Υγείας και Πολιτικής των Καταναλωτών, σχετικά με
<P>
την πρόταση κανονισμού του Ευρωπαϊκού Κοινοβουλίου και του Συμβουλίου που τροποποιεί τον κανονισμό (ΕΟΚ) αριθ. 3528/86 για την προστασία των δασών στην Κοινότητα από την ατμοσφαιρική ρύπανση (COM(1999) 379 - C5-0076/1999 -1999/0159(COD))
<P>
την πρόταση κανονισμού του Ευρωπαϊκού Κοινοβουλίου και του Συμβουλίου που τροποποιεί τον κανονισμό (ΕΟΚ) αριθ. 2158/92 για την πυροπροστασία των κοινοτικών δασών (COM(1999) 379 - C5-0077/1999 - 1999/0160(COD))
<P>
(Το Σώμα εγκρίνει και τα δύο ψηφίσματα νομοθετικού περιεχομένου)
<P>
Έκθεση (A5-0186/2000) της κ. Hieronymi, εξ ονόματος της Επιτροπής Πολιτισμού, Νεότητας, Παιδείας, Μέσων Ενημέρωσης και Αθλητισμού, σχετικά με την πρόταση απόφασης του Ευρωπαϊκού Κοινοβουλίου και του Συμβουλίου που αφορά την εφαρμογή προγράμματος κατάρτισης για τους επαγγελματίες της ευρωπαϊκής βιομηχανίας οπτικοακουστικών προγραμμάτων (MEDIA - Κατάρτιση) (2001-2005) (COM(1999) 658 - C5-0059/2000 - 1999/0275(COD))
<P>
και
<P>
σχετικά με την πρόταση απόφασης του Συμβουλίου περί της εφαρμογής προγράμματος για την ενθάρρυνση της ανάπτυξης, της διανομής και της προώθησης των ευρωπαϊκών οπτικοακουστικών έργων (MEDIA Plus - Ανάπτυξη, διανομή και προώθηση) (2001-2005) (COM(1999) 658 - C5-0119/2000 - 1999/0276(CNS))
<P>
(Το Σώμα εγκρίνει και τα δύο ψηφίσματα νομοθετικού περιεχομένου)
<P>
Έκθεση (A5-0185/2000) της κ. Sanders-ten Holte εξ ονόματος της Επιτροπής Πολιτισμού, Νεότητας, Παιδείας, Μέσων Ενημέρωσης και Αθλητισμού, σχετικά με την πρόταση σύστασης του Ευρωπαϊκού Κοινοβουλίου και του Συμβουλίου περί ευρωπαϊκής συνεργασίας για την αξιολόγηση της ποιότητας στη σχολική εκπαίδευση (COM(1999) 709 - C5-0053/2000 - 2000/0022(COD))

<SPEAKER ID=248 LANGUAGE="EN" NAME="Heaton-Harris">
Κύριε Πρόεδρε, θα ήθελα να κάνω μια παρατήρηση επί της εφαρμογής του Κανονισμού. Μετά τις συζητήσεις με το Συμβούλιο χθες βράδυ, αναρωτιέμαι εάν αυτή η έκθεση είναι πράγματι αρκετά κοντά στην αρχική πρόταση ώστε να είναι εφικτή η διαδικασία της πρώτης ανάγνωσης. Υπάρχει οπωσδήποτε μια σειρά τροπολογιών για τις οποίες χρειαζόμαστε περαιτέρω διευκρινίσεις. Εάν τις υπερψηφίσουμε, μήπως αυτό θα σημαίνει ότι η έκθεση απομακρύνεται από τα όρια στα οποία επιτρέπεται να ψηφίζει το Κοινοβούλιό μας; Αυτό αφορά τις τροπολογίες 4, 5, 6, 18, 21, 33, 36, 40, 42 και 46, εκ των οποίων ορισμένες, υπαινίσσονται άμεσα πολιτικές σε μεμονωμένα σχολεία στα κράτη μέλη. Θα ήθελα να ξέρω εάν πρόκειται πράγματι για νόμιμη διαδικασία, επί της οποίας να ψηφίσουμε τώρα.

<SPEAKER ID=249 NAME="Πρόεδρος">
Όλες οι τροπολογίες έχουν ελεγχθεί και έχουν εγκριθεί από τις υπηρεσίες, για αυτό θα προχωρήσουμε τώρα στην ψηφοφορία.
<P>
(Το Σώμα εγκρίνει το ψήφισμα νομοθετικού περιεχομένου)
<P>
Έκθεση (A5-0180/2000) του κ. Mombaur εξ ονόματος της Επιτροπής Βιομηχανίας, Εξωτερικού Εμπορίου, Έρευνας και Ενέργειας, σχετικά με τη δεύτερη έκθεση της Επιτροπής προς το Συμβούλιο και το Ευρωπαϊκό Κοινοβούλιο για την κατάσταση της ελευθέρωσης των ενεργειακών αγορών (COM(1999) 198 - COM(1999) 164 - COM(1999) 612 - COM (2000) 297 - C5-0163/2000 - 2000/2097(COS))
<P>
(Το Σώμα εγκρίνει το ψήφισμα)
<P>
Έκθεση (A5-0169/2000) του κ. Radwan, εξ ονόματος της Επιτροπής Οικονομικής και Νομισματικής Πολιτικής, σχετικά με την ετήσια έκθεση 1999 της Ευρωπαϊκής Κεντρικής Τράπεζας (C5-0195/2000 - 2000/2118(COS))
<P>
(Το Σώμα εγκρίνει το ψήφισμα)
<P>
Έκθεση (A5-0170/2000) του κ. Karas, εξ ονόματος της Επιτροπής Οικονομικής και Νομισματικής Πολιτικής, σχετικά με την ανακοίνωση της Επιτροπής με θέμα την επικοινωνιακή στρατηγική που θα πρέπει να υιοθετηθεί για τα τελικά στάδια της ΟΝΕ (COM(2000) 57 - C5-0104/2000 - 2000/2019(COS))
<P>
(Το Σώμα εγκρίνει το ψήφισμα)
<P>
Έκθεση (A5-0162/2000) του κ. Lambert, εξ ονόματος της Επιτροπής Αναφορών, σχετικά με τις εργασίες της Επιτροπής Αναφορών κατά το κοινοβουλευτικό έτος 1999-2000
<P>
(Το Σώμα εγκρίνει το ψήφισμα)
<P>
Έκθεση (A5-0181/2000) της κ. Thors, εξ ονόματος της Επιτροπής Αναφορών, σχετικά με την ετήσια έκθεση για τις δραστηριότητες του Ευρωπαίου Διαμεσολαβητή για το 1999 (C5-0303/2000)
<P>
(Το Σώμα εγκρίνει το ψήφισμα)
<P>
Έκθεση (A5-0141/2000) του κ. Atkins, εξ ονόματος της Επιτροπής Περιφερειακής Πολιτικής, Μεταφορών και Τουρισμού, επί της ανακοίνωσης της Επιτροπής προς το Συμβούλιο και το Ευρωπαϊκό Κοινοβούλιο με τίτλο: "Δημιουργία του ενιαίου ευρωπαϊκού ουρανού" (COM(1999) 614 - C5-0085/2000 - 2000/2053(COS))
<P>
(Το Σώμα εγκρίνει το ψήφισμα)
<P>
Έκθεση (A5-0155/2000) της κ. Damiγo, εξ ονόματος της Επιτροπής Απασχόλησης και Κοινωνικών Υποθέσεων, σχετικά με την έκθεση της Επιτροπής για την εφαρμογή της οδηγίας 92/85/ΕΟΚ του Συμβουλίου της 19ης Οκτωβρίου 1992 η οποία αφορά την εφαρμογή μέτρων που αποβλέπουν στη βελτίωση της υγείας και της ασφάλειας κατά την εργασία των εγκύων, λεχώνων και γαλουχουσών εργαζομένων (COM(1999) 100 - C5-0158/1999 - 1999/2151(COS)) Συντάκτρια γνωμοδότησης "διαδικασία Hughes": Emilia Franziska Mόller, Επιτροπή για τα Δικαιώματα της Γυναίκας και τις Ίσες Ευκαιρίες
<P>
(Το Σώμα εγκρίνει το ψήφισμα)
<P>
Πρόεδρος. Η ψηφοφορία έληξε.
<P>


<SPEAKER ID=250 NAME="Knφrr Borrΰs">
Κύριε Πρόεδρε, παρεμβαίνω μόνο για να διευκρινίσω την πληροφορία που μετέφερα προ ολίγου στο Σώμα. Όντως, το ατύχημα που προκλήθηκε στην Ισπανία είναι εξαιρετικά σοβαρό. Ο αριθμός των νεκρών παιδιών ανέρχεται σε 27 και οι οικογένειές τους, στις οποίες επιθυμούμε να εκφράσουμε τα συλλυπητήριά μας, είναι από το Cerdanyola del Vallιs και το Viladecans, στη Βαρκελώνη.

<SPEAKER ID=251 NAME="Πρόεδρος">
Θα φροντίσω, ώστε η Πρόεδρος να ενημερωθεί διεξοδικά για το γεγονός αυτό και να πραγματοποιήσει την πρότασή σας.

<SPEAKER ID=252 LANGUAGE="FR" NAME="Sylla">
Κύριε Πρόεδρε, δεν γνωρίζω τη σοβαρότητα των γεγονότων, αλλά αν υπάρχουν νεκρά παιδιά, θα πρότεινα στο Σώμα να τηρήσουμε ίσως, ενός λεπτού σιγή.

<SPEAKER ID=253 NAME="Πρόεδρος">
Χρειαζόμαστε περισσότερες πληροφορίες για το συνολικό μέγεθος της τραγωδίας.
<P>
ΑΙΤΙΟΛΟΓΗΣΕΙΣ ΨΗΦΟΥ - Έκθεση Redondo Jimιnez (A5-0152/2000)

<SPEAKER ID=254 LANGUAGE="IT" NAME="Fatuzzo">
Κύριε Πρόεδρε, ψήφισα υπέρ της έκθεσης Redondo, που ρυθμίζει την παρέμβαση της Ευρωπαϊκής Ένωσης σε περίπτωση πυρκαγιών και ατμοσφαιρικής μόλυνσης. Σίγουρα πρόκειται για έναν θετικό κανονισμό. Ψήφισα υπέρ, αλλά θα ήθελα στο μέλλον να λαμβάναμε υπόψη, κατά την εφαρμογή αυτής της πρότασης, ότι κοντά στα δάση ζουν πολλοί ηλικιωμένοι και συνταξιούχοι οι οποίοι είναι, ενίοτε, οι μοναδικοί εναπομείναντες στην επαρχία και στις απομονωμένες περιοχές, στις οποίες συχνά σημειώνονται πυρκαγιές. Θα ήταν καλό, συνεπώς, και μάλιστα κατάλληλο, να χρησιμοποιήσουμε αυτά τα άτομα στον αγώνα κατά των πυρκαγιών.

<SPEAKER ID=255 NAME="Figueiredo">
Η παρούσα έκθεση περιλαμβάνει τροποποιήσεις στους ισχύοντες κανονισμούς για την προστασία των δασών της Κοινότητας από την ατμοσφαιρική ρύπανση και τις πυρκαγιές. Από τη σκοπιά της Πορτογαλίας, ιδιαίτερη σημασία παρουσιάζουν οι τροπολογίες που εισάγονται στον κανονισμό περί πυροπροστασίας των δασών.
<P>
Πράγματι, είναι αναγκαίο να υπάρξει ολοένα και πιο αυξημένη μέριμνα για τα μεσογειακά δάση τα οποία πλήττονται σε μεγάλο βαθμό από τις πυρκαγιές. Προς το σκοπό αυτό χρειάζεται να διατεθούν σημαντικοί χρηματοδοτικοί πόροι για δράσεις αναδάσωσης και για τη δρομολόγηση των αναγκαίων μέτρων πρόληψης κατά των πυρκαγιών.
<P>
Για την Πορτογαλία, μια χώρα όπου εκτεταμένες δασικές εκτάσεις έχουν καταστραφεί από τις πυρκαγιές, αποκτά θεμελιώδη σημασία η αύξηση των πιστώσεων που θα συμπληρώσουν τις επενδύσεις που πραγματοποιούνται σε εθνικό επίπεδο, μεταξύ άλλων για την κατασκευή υποδομών και για την προμήθεια εξοπλισμού που θα χρησιμοποιηθεί για δράσεις πυροπροστασίας, είτε από τους φορείς τοπικής αυτοδιοίκησης είτε από συλλόγους ιδιοκτητών δασικών εκτάσεων ή από οργανισμούς διαχείρισης χέρσων εκτάσεων. Κατά συνέπεια, είναι πολύ σημαντικό να αυξηθεί το κοινοτικό κονδύλι που διατίθεται προς το σκοπό αυτό και να καθορισθεί στα 77 εκατομμύρια ευρώ, όπως προτείνει η εισηγήτρια, αντί των 50 εκατομμυρίων που αναφέρονται στην πρόταση της Επιτροπής.
<P>
Καλό θα ήταν επίσης να τεθεί σε λειτουργία ένα κοινοτικό σύστημα ανταλλαγής πληροφοριών με αντικείμενο τις δασικές πυρκαγιές, ώστε να δοθεί η δυνατότητα μιας καλύτερης επίγνωσης της υπάρχουσας κατάστασης, επιτρέποντας έτσι μια αποτελεσματικότερη πάλη κατά των πυρκαγιών των δασών και των αιτίων που τις προκαλούν.

<SPEAKER ID=256 LANGUAGE="FR" NAME="Isler Bιguin">
. (FR) Θα μιλήσω εκ μέρους μου, προσωπικά, σχετικά με την έκθεση που αφορά τα δάση.
<P>
Γνωρίζω ότι η Επιτροπή Γεωργίας μας λέει ότι κάνουμε λάθος συζήτηση, υπερασπιζόμενοι μια αύξηση του προϋπολογισμού στο πλαίσιο αυτών των εκθέσεων.
<P>
Προσωπικά, εκτιμώ ότι έχουμε την πολιτική ευθύνη να στέλνουμε ισχυρά πολιτικά σήματα στην Επιτροπή, στο Συμβούλιο και στους πολίτες.
<P>
Τον Δεκέμβριο του 1999, ένα τμήμα της Ένωσης υπέστη ζημιές από φοβερές θύελλες που κατέστρεψαν ένα μεγάλο μέρος των δασών της Νότιας και της Ανατολικής Γαλλίας και προκάλεσαν την απελπισία των πληγέντων, ιδιαίτερα των κατόχων μικρών ιδιοκτησιών.
<P>
Επίσης γνωρίζω ότι δεν μπορούμε να φτιάχνουμε το ένα χαλώντας το άλλο. Υπερψηφίζοντας τις προτάσεις της εισηγήτριας, θέλησα να συνεισφέρω στην εφαρμογή μιας πραγματικής δασικής πολιτικής της Ένωσης. Γιατί παρά τον κολοσσιαίο προϋπολογισμό της ΚΓΠ, το δάσος που αποτελεί αναπόσπαστο τμήμα της γεωργίας παραμένει ο μεγάλος παραμελημένος.

<SPEAKER ID=257 LANGUAGE="FR" NAME="Mathieu">
. (FR) Εδώ πρόκειται για δυο κανονισμούς του Συμβουλίου που θεσπίζουν μια συστηματική παρακολούθηση των δασικών οικοσυστημάτων μοναδική στον κόσμο.
<P>
Ο κανονισμός 3582/86 αφορά την προστασία των δασών ενάντια στην ατμοσφαιρική ρύπανση και ο κανονισμός 2158/92 όρισε ένα πλαίσιο για την καταπολέμηση των πυρκαγιών στα δάση. Η εισηγήτρια προτείνει να αυξήσουμε τα ποσά που προορίζονται γι' αυτά τα δύο προγράμματα, ενώ η πρόταση της Επιτροπής αποσκοπεί στη ραγδαία μείωσή τους. Η μέθοδος της εισηγήτριας είναι η ενδεδειγμένη. Φαίνεται πράγματι λογικό, να λάβουμε υπόψη τον διπλασιασμό σχεδόν από το 1998, την ημερομηνία της τελευταίας διεύρυνσης, της δασικής έκτασης της Κοινότητας, και να ανταποκριθούμε στις απαιτήσεις της δασικής στρατηγικής της Ευρωπαϊκής Ένωσης.
<P>
Βέβαια, δεν υπάρχει νομική υποστήριξη στη Συνθήκη που να επιτρέπει τη δημιουργία μιας κοινής δασικής πολιτικής. Το θέμα δεν είναι να χρησιμοποιηθεί αυτή η έκθεση για την επανέναρξη της συζήτησης, αλλά μόνο να υπενθυμίσουμε ότι η δασική στρατηγική της Ένωσης στηρίζεται στην επικουρικότητα. Με άλλα λόγια, μια δράση δεν προτείνεται παρά μόνο αν αντιπροσωπεύει προστιθέμενη αξία σε σχέση με την εθνική δράση. Το ζήτημα είναι αν υπάρχει προστιθέμενη αξία. Η επικουρικότητα όμως είναι υπέρ μιας κοινοτικής δράσης σε αυτό το συγκεκριμένο πλαίσιο.
<P>
Αληθεύει ότι τα όσα διακυβεύονται δεν παρουσιάζονται με τους ίδιους όρους στα δάση των δεκαπέντε. Έτσι, οι σκανδιναβικές χώρες - που παρείχαν το μεγαλύτερο μέρος των δασών κατά την διεύρυνση του 1998 - πλήττονται κυρίως από την ατμοσφαιρική ρύπανση, το βάρος των κλιματολογικών πιέσεων και την οξίνιση του εδάφους, ενώ τα κράτη του Νότου υφίστανται περισσότερο τις επιπτώσεις της απερήμωσης, της ξηρασίας και των πυρκαγιών. Αυτές οι διαφορές όμως, δεν πρέπει να θέσουν ξανά υπό αμφισβήτηση την ανάγκη διαχείρισης μιας τέτοιας παρακολούθησης σε κοινοτικό επίπεδο, την ώρα που η αλληλεξάρτηση των επιβαρυντικών παραγόντων που επιδρούν στα δασικά οικοσυστήματα είναι συνήθως απόλυτα αναγνωρισμένη.
<P>
Εξάλλου, η αύξηση της χρηματοδότησης φθάνει σε ένα ορισμένο σημείο. Στην πραγματικότητα, μετά από τις φοβερές θύελλες του περασμένου Δεκεμβρίου, οι κίνδυνοι πυρκαγιών απειλούν τις δασικές εκτάσεις μας, όπου εξάλλου έχουν ήδη σημειωθεί πυρκαγιές σε πολλές περιπτώσεις. Η πρόληψη όμως καταστροφών αυτού του τύπου προϋποθέτει βελτίωση της πυρασφάλειας.
<P>
Εφόσον η Επιτροπή υποστηρίζει στην ανακοίνωσή της, στις 2 Φεβρουαρίου 2000, να προσφύγουμε στην αρχή της προφύλαξης με όλα τα μέσα και ότι ένα πρόγραμμα κοινοτικής δράσης για την αστική προστασία, που θεσπίστηκε με απόφαση του Συμβουλίου στις 9 Δεκεμβρίου 1999, δεν περιμένει παρά ένα πράγμα, να χρησιμοποιηθεί, δεν είναι σκόπιμο να ακρωτηριαστεί οικονομικά ο κανονισμός 2158/92.
<P>
Όσον αφορά την καταπολέμηση της ατμοσφαιρικής ρύπανσης, αυτή παίρνει μια νέα διάσταση υπό το φως των προσανατολισμών που έχει ορίσει η Επιτροπή στα θέματα των κλιματικών μεταβολών, της βιοποικιλότητας και της βιώσιμης διαχείρισης. Η παρακολούθηση των οικοσυστημάτων προαναγγέλλεται διεπιστημονική. Αν η ατμοσφαιρική ρύπανση έχει χάσει τον χαρακτήρα της καυτής επικαιρότητας έναντι αυτών των νέων προτεραιοτήτων, εντάσσεται με συνεκτικότητα στις προκλήσεις σε παγκόσμια κλίμακα.
<P>
Ωστόσο, η ουσία του προβλήματος είναι πολιτική. Εκφράστηκαν κατά καιρούς αμφιβολίες σχετικά με τη σημασία των δασών από τις χώρες μέλη, ενώ η δασική βιομηχανία απασχολεί 2,2 εκατ. άτομα στην Ευρώπη και το δάσος καλύπτει 36% της έκτασης της Ένωσης!
<P>
Υποθετικά, ο διάβολος είναι εκείνος που δαγκώνει την ουρά του: οι εν λόγω κανονισμοί χρειάζονται πολιτική υποστήριξη. Αλλά για τους παραχωρηθεί, τα δίκτυα πρέπει να έχουν την ικανότητα να εντοπίζουν τις αλλαγές και βέβαια τους κινδύνους. Μια κατάλληλη οικονομική υποστήριξη όμως είναι απαραίτητη για να αποδειχθεί επιστημονικά η ύπαρξη τέτοιων κινδύνων!
<P>
Αναμένοντας την ανανέωση αυτών των προγραμμάτων πέραν του 2001, αποτελεί πολιτική μας ευθύνη να τα υποστηρίξουμε οικονομικά. Διότι τα συλλεγέντα στοιχεία υποτίθεται ότι χρησιμεύουν ως τεχνική υποστήριξη σε πολιτικές αποφάσεις στους τομείς όπου "χωρίς διαπίστωση, δεν υπάρχει δράση" .

<SPEAKER ID=258 NAME="Θεωνάς">
Η σημασία των δασών για τη διατήρηση θεμελιωδών οικολογικών ισορροπιών του οικοσυστήματος της ίδιας της ζωής είναι τεράστια. Δυστυχώς, δεν είναι ανάλογη η προστασία και η προσοχή που τους αποδίδεται. Οι τεράστιες καταστροφές που έχουν υποστεί τα δάση τα τελευταία έτη και οι πλημμελείς αντιδράσεις για την αντιμετώπισή τους θέτουν σε σοβαρό κίνδυνο τόσο την οικολογική ισορροπία όσο και την υγεία, την ασφάλεια και πολλές αξίες, πολιτιστικές, κοινωνικές, άρρηκτα συνδεδεμένες με το δασικό πλούτο.
<P>
Τα τελευταία χρόνια οι ορεινές - δασικές περιοχές, και ιδιαίτερα αυτές της Μεσογείου, έχουν πληγεί σοβαρά από την αποδάσωση, τις πυρκαγιές, την απερήμωση, την εγκατάλειψη, την καταχρηστική εκμετάλλευση, την ανεπαρκή αναδάσωση, με αποτέλεσμα την απώλεια πολύτιμων δεκάδων χιλιάδων εκταρίων δασικώv εκτάσεωv.
<P>
Σας φέρνω το δραματικό πρόβλημα της Ελλάδας, που είναι η πρώτη χώρα σε αριθμό καιόμεvης έκτασης αvά πυρκαγιά σε όλη τηv Ευρώπη. Μόνο το 10% των εκτάσεων που καταστρέφονται στην Ελλάδα αναδασώνονται. Το υπόλοιπο 90% είτε εγκαταλείπεται είτε, στο μεγαλύτερο μέρος του, καταπατείται και δομείται παράνομα, από οικονομικά συμφέροντα (π.χ. τουριστικές επιχειρήσεις, κατά κανόνα ευνοούμενες των εκάστοτε κυβερνήσεων) που αξιοποιούν τις πυρκαγιές ­ ή και ευθύνονται ίσως για τους εμπρησμούς που τις προκαλούν ­, το ανεπίλυτο ιδιοκτησιακό πρόβλημα, την έλλειψη δασικού κτηματολογίου και τη μη καταγραφή της δασικής περιουσίας του δημοσίου, προκειμένου να αυξήσουν την κερδοφορία τους.
<P>
Είναι γεγονός ότι υπάρχει μεγάλη ποικιλομορφία των κοινοτικών δασών (βόρεια, εύκρατα, μεσογειακά και τροπικά) και αντίστοιχη ποικιλομορφία προβλημάτων και ιδιαιτεροτήτων. Η μέχρι σήμερα δασική πολιτική της Ε.Ε όχι μόνο δεν κατάφερε, με τις αποσπασματικές, συγκυριακές, ασυνεπείς και ασυνεχείς της πολιτικές και τα ανεπαρκέστατα κονδύλια που διέθεσε, να αντιμετωπίσει στοιχειωδώς τα προβλήματα αυτά αλλά, επιπλέον, έρχεται η Επιτροπή με προτάσεις περαιτέρω μείωσης των ήδη ελάχιστων κονδυλίων για την προστασία των δασών από τη φωτιά και την ατμοσφαιρική ρύπανση. Το αιτιολογικό των προτεινόμενων μειώσεων είναι η μειωμένη απορρόφηση των κονδυλίων κατά την παρελθούσα περίοδο ! Τα προβλήματα όμως δεν λύθηκαν. Το αντίθετο μάλιστα, επιτάθηκαν. Δεν είναι απλώς υποκριτική μια τέτοια πολιτική. Είναι συνένοχη και εμπρηστική.
<P>
Εμείς επιμένουμε.
<P>
Καλούμε και το Ε.Κ να θυμηθεί τα επαvειλημμέvα ψηφίσματα και τις θέσεις τoυ για τηv αvάγκη εvίσχυσης τωv μέτρωv πρόληψης και καταπoλέμησης των πυρκαγιών, πρoστασίας και αξιoπoίησης τoυ δασικoύ πλoύτoυ σε όλες τις περιoχές της Ένωσης. Πιστεύουμε ότι oι κoιvoτικoί δημoσιovoμικoί πόρoι πoυ διατέθηκαv για τα δάση ήταv και παραμέvoυv ιδιαίτερα αvεπαρκείς και ζητάμε την αύξησή τους στο ύψος των πραγματικών αναγκών και της σημασίας των δασών.
<P>
Είναι απαραίτητο, σε συvεργασία με τις εθvικές και τoπικές αρχές, τoυς αρμόδιoυς φoρείς, vα αvαληφθούν οι κατάλληλες πρωτoβoυλίες για τη χάραξη απoτελεσματικής δασικής πoλιτικής και τηv αvάπτυξη άμεσης και συvτovισμέvης δράσης, με στόχo τηv αvαγέvvηση και αvαδάσωση τωv κατεστραμμέvωv δασικών περιoχώv, με σεβασμό στις βιoκλιματικές και oικoλoγικές συvθήκες της κάθε περιoχής και, στη βάση τωv σύγχρovωv επιστημovικώv δεδoμέvωv και μεθόδωv, επιβάλλεται, επαναλαμβάνουμε, να διατεθούν από την ΕΕ και τις κυβερνήσεις τα απαραίτητα κονδύλια για την δημιουργία των αναγκαίων υποδομών και την πρόσληψη επαρκούς προσωπικού, που αν κρίνουμε απο την Ελλάδα είναι σε πλήρη ανεπάρκεια.
<P>
Έτσι θα συμβάλoυμε στηv πρoστασία, αvάπτυξη, oικoλoγική αvόρθωση και παραγωγική αξιoπoίηση τωv δασώv τωv χωρώv αυτώv.

<SPEAKER ID=259 LANGUAGE="IT" NAME="Fatuzzo">
Κύριε Πρόεδρε, απείχα κατά την ψηφοφορία σχετικά με την έκθεση Arvidsson για την απαγόρευση της χρήσης των φθαλικών ενώσεων.
<P>
Απείχα όπως και όλη η Ομάδα του Ευρωπαϊκού Λαϊκού Κόμματος, αλλά η δική μου αποχή ήταν ακόμα πιο αμφίβολη. Αμφίβολη γιατί λίγο πριν έρθω στην Ολομέλεια για την ψηφοφορία αναρωτήθηκα: δεδομένου ότι απαγορεύουμε τη χρήση μιας ουσίας, όπως οι φθαλικές ενώσεις, όχι παντού και πάντα στο έδαφός μας αλλά μονάχα όταν αυτές χρησιμοποιούνται στα παιχνίδια για παιδιά, τι θα συμβεί στις εταιρίες που παράγουν τις ενώσεις αυτές; Δεν υπάρχει πιθανότητα να χρησιμοποιήσουν τις φθαλικές ενώσεις για άλλους σκοπούς; Ίσως για αντικείμενα που μπορούν να χρησιμοποιηθούν από τους ηλικιωμένους και τους συνταξιούχους; Ή ίσως για άλλη χρήση; Αυτό θα με ανησυχούσε πολύ!
<P>
Δε θέλω να συνεχίσω, κύριε Πρόεδρε, γιατί δεν είμαστε κεκλεισμένων των θυρών, και κατά συνέπεια προτιμώ να σταματήσω εδώ.

<SPEAKER ID=260 LANGUAGE="SV" NAME="Arvidsson">
. (SV) Αν εγκριθεί η πρόταση τροπολογίας 6 του άρθρου 2 της οδηγίας, ισχύει η κάτωθι αιτιολόγηση ψήφου της Ομάδας του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών του Κοινοβουλίου.
<P>
Οι βουλευτές της Ομάδας του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών επιλέγουν να απέχουν από την ψηφοφορία για το ψήφισμα σχετικά με τη νομοθεσία, εφόσον υιοθετήθηκε η πρόταση τροπολογίας 6 του άρθρου 2 της οδηγίας.
<P>
Αιτιολόγηση: είναι πολύ δύσκολος ο χειρισμός του θέματος της σήμανσης με την επικόλληση ενός προειδοποιητικού κειμένου σε παιχνίδια που απευθύνονται σε παιδιά ηλικίας 3 έως 6 ετών, καθώς και σε προϊόντα παιδικής φροντίδας, τα οποία έχουν παρασκευαστεί πλήρως ή μερικώς από μαλακό πλαστικό PVC - το οποίο περιέχει φθαλικές ενώσεις, όπως και το περιτύλιγμά τους και, στην πραγματικότητα, υπάρχει ο κίνδυνος αυτό να μετατραπεί εμμέσως σε διεύρυνση της απαγόρευσης. Συνεπώς, το περιεχόμενο της απόφασης σχετικά με τη σήμανση υπερβαίνει το επιστημονικό υπόβαθρο της οδηγίας.

<SPEAKER ID=261 LANGUAGE="FR" NAME="Caudron">
. (FR) Το θέμα της ασφάλειας των παιχνιδιών είναι ένα θέμα που με αγγίζει ιδιαίτερα. Ήμουν εισηγητής σε αυτό το θέμα το 1992 και παρακολουθώ με πολύ μεγάλη προσοχή τις νομοθετικές εξελίξεις σε αυτό το θέμα. Όσον αφορά τις φθαλικές ενώσεις, αυτές τις χημικές ουσίες που χρησιμοποιούνται για την ευκαμψία του PVC, υπερασπίστηκα πάντοτε ισχυρά μέτρα με σκοπό την προστασία, όπως αρμόζει, αυτής της ομάδας των ιδιαίτερα ευαίσθητων καταναλωτών, των παιδιών.
<P>
Πειράματα σε ζώα απέδειξαν την τοξικότητα και τον καρκινογόνο χαρακτήρα ορισμένων φθαλικών ενώσεων. Οι ουσίες αυτές μπορούν πράγματι να προκαλέσουν ηπατικές, νεφρικές παθήσεις και βλάβες των όρχεων στα παιδιά που πιπιλούν ή δαγκώνουν θήλαστρα, κουδουνίστρες ή δακτύλιους για την οδοντοφυΐα.
<P>
Αυτή η απαρίθμηση κινδύνων προκάλεσε τη θεμιτή ανησυχία των γονέων, γεγονός που θα έπρεπε να οδηγήσει στην έγκριση αυστηρών μέτρων που να ανταποκρίνονται στις απαιτήσεις της αρχής της προφύλαξης. Όμως, το λιγότερο που μπορούμε να πούμε είναι ότι η αντίδραση της Επιτροπής, μολονότι υπήρξε σχετικά γρήγορη (αίτηση γνωμοδότησης στην επιστημονική επιτροπή, μελέτες τοξικότητας, οικοτοξικότητα και επιπτώσεις στο περιβάλλον, επείγουσα απόφαση απαγόρευσης και πρόταση τροποποίησης των σχετικών οδηγιών), ήταν ιδιαίτερα άτολμη απέναντι στις προκλήσεις και απέναντι στους στόχους εγγύησης ενός υψηλού επιπέδου προστασίας των καταναλωτών και προστασίας της ανθρώπινης υγείας.
<P>
Τι μας πρότεινε η Ευρωπαϊκή Επιτροπή; Πρότεινε την απαγόρευση των παιχνιδιών, που περιέχουν μία από τις 6 φθαλικές ενώσεις που ενοχοποιούνται, τα οποία προορίζονται να τα φέρουν στο στόμα παιδιά μικρότερα των τριών ετών, να τοποθετηθεί προειδοποίηση επάνω στα παιχνίδια που περιέχουν μία από τις 6 φθαλικές ενώσεις που ενοχοποιούνται, τα οποία προορίζονται να τα βάζουν στο στόμα παιδιά μικρότερα των τριών ετών και να αναθεωρηθεί η οδηγία μετά από τέσσερα χρόνια. Είναι βέβαια μια εντελώς ανεπαρκής πρόταση!
<P>
Είναι γελοίο να προβλέπεται μια απαγόρευση μόνο για τα παιχνίδια ή αντικείμενα για παιδιά που προορίζονται να φέρονται στο στόμα. Στην πραγματικότητα, όλοι οι γονείς το γνωρίζουν, τα παιδιά μικρής ηλικίας βάζουν τα πάντα στο στόμα. Πρέπει λοιπόν να απαγορευθούν τα παιχνίδια ή αντικείμενα που είναι πιθανό να φέρονται ολόκληρα ή μερικώς στο στόμα και που περιέχουν φθαλικές ενώσεις. Στην πραγματικότητα, η έλλειψη πληροφοριών πρέπει να μας οδηγήσει να εφαρμόσουμε την αρχή της προφύλαξης. Θα ήθελα επίσης να υπογραμμίσω ότι θα πρέπει να επιδείξουμε ιδιαίτερη εγρήγορση απέναντι σε ουσίες που θα χρησιμοποιηθούν για την αντικατάσταση των φθαλικών ενώσεων.
<P>
Εξάλλου, είναι απαραίτητη η γενίκευση της επισήμανσης των παιχνιδιών και αντικειμένων για παιδιά που περιέχουν φθαλικές ενώσεις και μπορούν να φέρονται στο στόμα.
<P>
Για να μην προτρέπονται τα παιδιά να δαγκώνουν ή να πιπιλούν τα παιχνίδια τους, θα πρέπει να προστεθεί μια διάταξη που να προβλέπει την απαγόρευση προσθήκης αρωματικών ουσιών.
<P>
Πρέπει να προβλέψουμε την αναθεώρηση της οδηγίας κατά τέτοιον τρόπο ώστε να την ενημερώνουμε σε συνάρτηση με τις προόδους της επιστημονικής γνώσης. Είμαι πεπεισμένος ότι στην τρέχουσα κατάσταση πληροφόρησής μας πρέπει να επιδείξουμε τη μεγαλύτερη προνοητικότητα. Υποστήριξα τις τροπολογίες που έχουν κατατεθεί από τους σοσιαλιστές βουλευτές της Επιτροπής Περιβάλλοντος.
<P>
Τελειώνοντας, θα υπενθυμίσω ότι όσον αφορά το θέμα της ασφάλειας των παιχνιδιών, οι κανόνες που αφορούν τη σήμανση CE είναι υπερβολικά διφορούμενοι και θα πρέπει να αποτελέσουν γρήγορα αντικείμενο αποσαφήνισης.

<SPEAKER ID=262 NAME="Kauppi">
Η βλαβερότητα των φθαλικών ενώσεων για την ανθρώπινη υγεία δεν έχει κατορθωθεί να αποδειχθεί επιστημονικά. Επί παραδείγματι στις Ηνωμένες Πολιτείες, σύμφωνα με έρευνα που διεξήγαγε η επιτροπή προστασίας καταναλωτών U.S. Consumer Product Safety Commission, μόνον ελάχιστα παιδιά, εάν όχι κανένα, μπορούν να κινδυνεύσουν να εκτεθούν στα βλαβερά χημικά, διότι οι ποσότητες φθαλικών ενώσεων που περιέχονται στα παιχνίδια δεν ανέρχονται σε επίπεδο που θα τις καθιστούσε επιβλαβείς. Εφόσον οι ποσότητες φθαλικών ενώσεων που πιθανά μεταφέρονται στον οργανισμό του παιδιού είναι πολύ ελάχιστες, η ομάδα έρευνας δεν συνιστά την απαγόρευση των φθαλικών ενώσεων.
<P>
Προσωπικά δεν υποστηρίζω την "υπέρβαση αυτοάμυνας" και την παρατραβηγμένη απαγόρευση, η οποία δεν έχει αιτιολογηθεί υπό το φως των επιστημονικών δεδομένων. Οι οξείες τοξικές παρενέργειες των φθαλικών ενώσεων είναι ασήμαντες και δεν ερεθίζουν τον βλεννογόνο ή το δέρμα. Παρ' όλο που στα 1980 διαπιστώθηκε ότι πολύ μεγάλες ποσότητες φθαλικών ενώσεων προκάλεσαν όγκους στο ήπαρ σε αρουραίους και ποντίκια, επίσημοι κύκλοι στην Ευρώπη και τις Ηνωμένες Πολιτείες δεν έχουν ωστόσο επιβεβαιώσει ότι οι φθαλικές ενώσεις εγκυμονούν κινδύνους για καρκίνο στον άνθρωπο. Επιπλέον θεωρώ παράξενη τη σκέψη να υποκαθιστούνται οι φθαλικές ενώσεις με ουσίες, για τις επιπτώσεις των οποίων δεν υπάρχουν καθόλου ερευνητικά δεδομένα.
<P>
Υποστηρίζω ωστόσο τη διενέργεια περαιτέρω ερευνών για εκείνες τις φθαλικές ενώσεις, για τις επιπτώσεις των οποίων δεν μπορούμε να είμαστε σίγουροι. Παρ' όλα αυτά το πρόβλημα είναι στην πράξη επουσιώδες, διότι η ευρωπαϊκή βιομηχανία παιχνιδιών έχει κατά το πλείστον εγκαταλείψει τις φθαλικές ενώσεις.
<P>
Έκθεση Hieronymi (A5-0186/2000)

<SPEAKER ID=263 NAME="Fatuzzo">
Κύριε Πρόεδρε, σχετικά με την έκθεση MEDIA ψήφισα υπέρ αλλά πιστεύω ότι, αφού είναι οι ηλικιωμένοι και οι συνταξιούχοι αυτοί οι οποίοι παρακολουθούν πιο συχνά τις τηλεοράσεις μας και ενδιαφέρονται συνεπώς πολύ για αυτές τις ενισχύσεις της Ευρωπαϊκής Ένωσης, θα ήταν καλό να μπορούν να βλέπουν μια ευρωπαϊκή τηλεόραση, ευρωπαϊκά προγράμματα που μεταδίδονται σε μια ευρωπαϊκή τηλεόραση. Πιστεύω ότι κατά τον τρόπο αυτό θα καταφέρναμε πολύ περισσότερο να διαφυλάξουμε τον πολιτισμό των εθνών μας, που είναι γνωστός στην Ευρώπη, αντί να εισάγουμε κινηματογραφικές ταινίες μονάχα από άλλα κράτη μεταξύ των οποίων, κυρίως, τις Ηνωμένες Πολιτείες της Αμερικής. Εύχομαι συνεπώς ότι στο παρόν έγγραφο θα ληφθεί υπόψη αυτή η πρότασή μου.

<SPEAKER ID=264 LANGUAGE="SV" NAME="Sacrιdeus">
. (SV) Οι Σουηδοί Χριστιανοδημοκράτες έχουν κατ' αρχήν αντιρρήσεις, με βάση την αρχή της επικουρικότητας όπως αυτή έχει καθοριστεί στις Συνθήκες του Μάαστριχτ και του Αμστερνταμ, όσον αφορά τη χρήση, γενικά, κοινοτικών πόρων για την ανάπτυξη, παραγωγή καθώς και προώθηση αυτού που αποκαλείται ευρωπαϊκό φιλμ, καθώς επίσης και της εκπαίδευσης στον τομέα του φιλμ.
<P>
Αυτοί οι οικονομικοί πόροι χρειάζονται πολύ περισσότερο για την ανοικοδόμηση του Κοσσυφοπεδίου, που είναι μια ευρωπαϊκή οικονομική βοήθεια, η οποία ακόμη δεν έχει βρει την επίλυσή της από πλευράς προϋπολογισμού, μετά από ένα έτος εσωτερικών αντιθέσεων σε σχέση με τον προϋπολογισμό στην ΕΕ.
<P>
Η ιδέα της εξισορρόπησης της αμερικανικής κυριαρχίας στον τομέα του φιλμ και του πολιτισμού είναι κατανοητή και αξιέπαινη. Όμως, αποτελεί υπόθεση της ιδιωτικής βιομηχανίας ταινιών και των ίδιων των κρατών μελών. Η Ευρωπαϊκή Ένωση πρέπει, αντιθέτως, να απομακρύνει πραγματικά ότι δεν υπάγεται στα κύρια καθήκοντά της.
<P>
  

<SPEAKER ID=265 NAME="Μαστοράκης">
Κύριε Πρόεδρε, θα ήθελα να παρακαλέσετε τους συναδέλφους να επεξηγούν την ψήφο τους γραπτώς όταν ακολουθούν συζητήσεις σε εκθέσεις ή, τουλάχιστον, να μένουν μέχρι το τέλος εάν επεξηγήσουν προφορικά, όπως έχουν δικαίωμα. Για καθέναν από εμάς είναι θέμα σεβασμού προς το Σώμα η γραπτή επεξήγηση ψήφου αυτήν την ώρα.

<SPEAKER ID=266 NAME="Πρόεδρος">
Σημειώνουμε την παρατήρησή σας, κύριε Μαστοράκη.
<P>
   - Έκθεση Sanders-ten Holte (A5-0185/2000)

<SPEAKER ID=267 LANGUAGE="FR" NAME="Bordes, Cauquil και Laguiller">
. (FR) Απείχαμε από αυτό το πρόγραμμα παρόλο που είμαστε πεπεισμένοι ότι μια πολιτική ανταλλαγών και συνεργασίας μεταξύ των διαφόρων χωρών στον τομέα της εκπαίδευσης θα συνεισέφερε στη βελτίωση της ποιότητας, ευνοώντας την ανάμιξη των πολιτισμών και τις ανταλλαγές μεταξύ των λαών που ζουν στην Ευρώπη.
<P>
Αλλά ένας τέτοιος προσανατολισμός δεν θα είναι ένας παράγοντας προόδου παρά μόνο αν στηρίζεται σε μια εκπαιδευτική πολιτική των διαφόρων κρατών, που να στοχεύει να δώσει ενισχυμένα μέσα στη δημόσια εκπαίδευση, προσιτά σε όλους. Αυτή η προτεραιότητα όμως, δεν επικυρώνεται πουθενά στα κείμενα, αλλά κυρίως, δεν εφαρμόζεται σε καμία από τις χώρες της Ευρωπαϊκής Ένωσης.
<P>
Ανησυχούμε με διάφορες εκφράσεις που μεταφέρουν μια περιοριστική και χρηστική αντίληψη μιας συνεργασίας, της οποίας οι στόχοι υπαγορεύονται από τις επιταγές της αγοράς και τις πρωτοβουλίες επιχειρήσεων ή ιδιωτικών οργανισμών που αναζητούν ανθρώπινο δυναμικό που προτίθενται να εκπαιδεύσουν και να εξειδικεύσουν σύμφωνα με τις ανάγκες τους. Η εισαγωγή όμως, των νόμων της αγοράς στην εκπαίδευση, σημαίνει διατήρηση της ποιότητας για μια μειονότητα καταστρέφοντάς την για την πλειοψηφία.
<P>
Για τους λόγους αυτούς, ψηφίσαμε υπέρ των τροπολογιών που εφιστούν την προσοχή απέναντι σε ένα υπερβολικά σημαντικό ρόλο της αγοράς στην εκπαίδευση.

<SPEAKER ID=268 NAME="Figueiredo">
Είναι γνωστό πως ο ορισμός της ποιότητας της εκπαίδευσης συνιστά ένα εξαιρετικά πολύπλοκο πολιτικό ζήτημα, δεδομένου ότι αυτός συναρτάται, συγκεκριμένα, από τους επιδιωκόμενους στόχους, τα μέσα που επιστρατεύονται για την επίτευξή τους και τις συνθήκες κάτω από τις οποίες οι στόχοι αυτοί υλοποιούνται.
<P>
Επομένως, η συνεργασία σε ευρωπαϊκή κλίμακα με σκοπό την αξιολόγηση της εκπαίδευσης και τον προσδιορισμό δεικτών ποιότητας δεν θα πρέπει να αξιοποιηθεί για τη δημιουργία προτύπων αξιολόγησης, μιας και έχει ουσιαστική σημασία η διατήρηση της ποικιλομομορφίας των μεθόδων και των προσεγγίσεων, λαμβάνοντας υπόψη τις διαφορετικές πραγματικότητες, καθώς και την πολυμορφία των ιστορικών, κοινωνικών, πολιτιστικών και πολιτικών καταστάσεων που υπάρχουν σε κάθε χώρα.
<P>
Μια εφικτή συνεργασία, η οποία θα προωθείται στηριζόμενη στην ανταλλαγή εμπειριών αναφορικά με την αξιολόγηση της ποιότητας της πρωτοβάθμιας και της δευτεροβάθμιας εκπαίδευσης, θα πρέπει λοιπόν να ξεκινά από το δεδομένο ότι έχουμε εδώ έναν ιδιαίτερα ευαίσθητο τομέα, και ότι οφείλει να αναγνωρίζει πλήρως την αρμοδιότητα των κρατών μελών να καθορίζουν το περιεχόμενο της διδασκαλίας και να προβαίνουν στην οργάνωση των συστημάτων εκπαίδευσης και κατάρτισης, καθώς και την πολιτιστική και γλωσσική τους πολυμορφία.
<P>
Έκθεση Mombaur (A5-0180-2000)

<SPEAKER ID=269 LANGUAGE="IT" NAME="Fatuzzo">
Κύριε Πρόεδρε, ψήφισα υπέρ και για το λόγο ότι σε μια αιτιολογική σκέψη αναφέρεται ότι ο ανταγωνισμός δεν απαγορεύει στα κράτη να επιβάλλουν υποχρεώσεις δημόσιας υπηρεσίας στα πλαίσια του γενικού συμφέροντος. Θα ήθελα να ευχηθώ, κατά την υλοποίηση αυτής της αιτιολογικής σκέψης, να οριστεί ότι, όσον αφορά τις παροχές αερίου για οικιακή χρήση, θα λαμβάνεται υπόψη ότι πολλά άτομα δεν έχουν εισοδήματα - και μεταξύ αυτών οι συνταξιούχοι που δεν έχουν τα προς το ζην - και για το λόγο αυτό θα έπρεπε να καθοριστεί μια απαλλαγή για τη χρησιμοποίηση μιας ορισμένης ποσότητας αερίου, ή ενέργειας άλλου είδους, που θα παρέχεται δωρεάν.

<SPEAKER ID=270 LANGUAGE="FR" NAME="Bordes, Cauquil και Laguiller">
. (FR) Στην ουσία, όπως και σε κάθε έκφρασή της, αυτή η έκθεση αποτελεί έναν πανηγυρικό του ανταγωνισμού και της οικονομίας της αγοράς. Η αποκλειστική ανησυχία του συντάκτη της είναι υπό την κάλυψη μιας ενοποίησης των αγορών ενέργειας στην Ευρώπη, να παραδόσει το σύνολο αυτού του τομέα στο ιδιωτικό κέρδος. Ή ακριβέστερα, διαχωρίζοντας την παραγωγή του ηλεκτρισμού και τη διαχείριση του δικτύου διανομής, ο συντάκτης θέλει βεβαίως να παραχωρήσει στα κράτη την ενασχόληση με αυτά που απαιτούν πολλές επενδύσεις και αποφέρουν λίγα, με την προϋπόθεση να αφήσουν στον ιδιωτικό τομέα αυτά που αποφέρουν πολλά κέρδη.
<P>
Η ενοποίηση της παραγωγής και της διανομής της ενέργειας στην κλίμακα του συνόλου της Ευρωπαϊκής Ένωσης, ο προγραμματισμός και η εκλογίκευση της μιας και της άλλης, θα μπορούσαν να αποτελούν πρόοδο, αλλά με την προϋπόθεση ότι το σύνολο θα παραμείνει μια δημόσια υπηρεσία που θα ασχολείται αποκλειστικά με την ικανοποίηση των αναγκών, και όχι με τη μεγιστοποίηση του ιδιωτικού κέρδους.
<P>
Η προσέγγιση του συντάκτη της έκθεσης είναι ακριβώς η αντίστροφη. Αν η "διαδικασία ελευθέρωσης" που υποστηρίζει, ετίθετο σε εφαρμογή θα αποτελούσε οπισθοδρόμηση. Κατά συνέπεια, καταψηφίσαμε αυτή την έκθεση.

<SPEAKER ID=271 LANGUAGE="FR" NAME="Butel">
. (FR) Ως νέο μέλος αυτού του Σώματος, έχω συγκλονιστεί! Δεν συμμετείχα στην προηγούμενη κοινοβουλευτική περίοδο που ήταν μάρτυρας του μεγάλου ξεπουλήματος της έννοιας των δημοσίων υπηρεσιών "αλά γαλλικά". Αναφέρομαι ασφαλώς στο ξεπούλημα στους τομείς των μεταφορών, των ταχυδρομείων ή ακόμη και των τηλεπικοινωνιών.
<P>
Προτείνοντας την κατάρτιση μιας αναφοράς για τη μεταφορά σε εθνικό επίπεδο των οδηγιών του Δεκεμβρίου 1996 σχετικά με την ηλεκτρική ενέργεια και του Ιουνίου 1998 για το αέριο, η έκθεση Mombaur προδίδει με σαφήνεια την υπερ-φιλελεύθερη φιλοσοφία της Επιτροπής που ζητά, με το πρόσχημα της υλοποίησης της εσωτερικής αγοράς ενέργειας προς το μεγαλύτερο δυνατό όφελος των καταναλωτών, το πλήρες άνοιγμα αυτών των αγορών στον ελεύθερο ανταγωνισμό.
<P>
Η διαδικασία είναι αμετάβλητη: η Επιτροπή προτείνει μια μινιμαλιστική οδηγία με το επιχείρημα ότι η ελευθέρωση της αγοράς δεν μπορεί παρά να είναι προσοδοφόρα σε ένα πλαίσιο απορρύθμισης· στη συνέχεια, οι οπαδοί της άποψης "πάντα περισσότερη Ευρώπη" τη μεταφέρουν σε εθνικό επίπεδο προχωρώντας πιο μακριά (στις αρχές του έτους, 65% της ευρωπαϊκής αγοράς είχε ελευθερωθεί ενώ η οδηγία όριζε μόνο 30%!) και τέλος, η Επιτροπή σε δεύτερο χρόνο, "νομιμοποιεί" με πολύ πιο υποχρεωτικό τρόπο μια de facto κατάσταση.
<P>
Αυτό είναι ακόμη πιο απαράδεκτο γιατί τα προβλήματα παραμένουν! Γιατί να υλοποιηθεί μια ενιαία αγορά ενέργειας εφόσον η ηλεκτρική ενέργεια και το αέριο δε είναι συγκρίσιμα (όσον αφορά την παραγωγή/διανομή, την εξέλιξη της αγοράς, την έννοια της δημόσιας υπηρεσίας); Πώς να ζητηθεί από έναν παροχέα υπηρεσιών να εξασφαλίσει μια συνέχεια και μια δίκαιη δημόσια υπηρεσία εφόσον δεν είναι αποδοτική οικονομικά; Παράλληλα, πώς να αξιώσει από τα παλιά μονοπώλια να αναλάβουν σήμερα τη λειτουργία υπό πλήρη ανταγωνισμό, όταν πρέπει να συνεχίσουν να αποσβένουν σοβαρές επενδύσεις, που αποτελούν καρπό των πολιτικών επιλογών του παρελθόντος; Πώς να ζητήσουμε όλο και χαμηλότερες τιμές στο ιερό και όσιο όνομα του ανταγωνισμού χωρίς να τεθούν και πάλι υπό αμφισβήτηση οι τρέχουσες απαιτήσεις σε θέματα πυρηνικής ασφάλειας; Πώς μπορούμε να αντικαταστήσουμε την εθνική αντίληψη της δημόσιας υπηρεσίας με την κοινοτική αντίληψη της αποστολής γενικού συμφέροντος που είναι πολύ πιο περιοριστική;
<P>
Θα μπορούσα να συνεχίσω έτσι για σελίδες και σελίδες. Πρέπει να γνωρίζετε ότι χρειάστηκαν δεκαετίες δημοκρατικής παράδοσης προκειμένου να καταστεί δυνατή η σταδιακή οικοδόμηση των δημόσιων υπηρεσιών μας. Μόνο τέσσερα χρόνια για τη μεταφορά της κοινοτικής νομοθεσίας σε εθνικό επίπεδο θα είναι αρκετά για να τις εξουδετερώσουν!
<P>
Επομένως, δεν μπορέσαμε να υπερψηφίσουμε αυτή την έκθεση που εκφράζει τη βούληση της πανίσχυρης Επιτροπής να πηγαίνει πάντοτε πιο μακριά και όλο και πιο γρήγορα στην κατεύθυνση της ελευθέρωσης. Φυσικά, ο φιλελευθερισμός μπορεί να είναι ευκταίος, αλλά σταδιακά, σε ήπια δόση και χωρίς να αποκλείεται οριστικά ο κρατικός παρεμβατισμός, με την απειλή να υποστούμε μελλοντικά τις οικονομικές συνέπειες αυτής της παραίτησης!

<SPEAKER ID=272 NAME="Figueiredo">
Κατ' εφαρμογή των συμπερασμάτων της Ευρωπαϊκής Συνόδου Κορυφής της Λισσαβόνας της 23ης και 24ης Μαρτίου του τρέχοντος έτους, που αποφάσισε την επιτάχυνση των ρυθμών ελευθέρωσης τομέων όπως αυτοί του αερίου, της ηλεκτρικής ενέργειας, των ταχυδρομικών υπηρεσιών και των μεταφορών, η Ευρωπαία Επίτροπος αρμόδια για θέματα Ενέργειας υπέβαλε μια δέσμη ρυθμίσεων που προσβλέπουν στην επίσπευση της ελευθέρωσης του τομέα της ηλεκτρικής ενέργειας, μεταξύ των οποίων περιλαμβάνεται η δημιουργία μηχανισμών συνεννόησης με στόχο τη διευθέτηση πιθανών προσκομμάτων στη διαδικασία της ελευθέρωσης και η διενέργεια διαπραγματεύσεων με τρίτες χώρες ενόψει της πρόσβασής τους στην κοινοτική αγορά.
<P>
Όπως γνωρίζουμε, το Ευρωπαϊκό Συμβούλιο της Santa Maria da Feira ανέθεσε στην Επιτροπή "να υποβάλει, το αργότερο μέχρι τον Μάρτιο του 2001, μια έκθεση σχετικά με την κατάσταση των αγορών ενέργειας με βάση τις αποφάσεις που ελήφθησαν στο πλαίσιο της στρατηγικής της Λισσαβόνας" κατά τρόπο ώστε να μπορέσει να γίνει μια αξιολόγηση, στη Σύνοδο Κορυφής της Στοκχόλμης, τον Μάρτιο του 2001, των προόδων που επιτεύχθηκαν στην πορεία ελευθέρωσης της αγοράς της ηλεκτρικής ενέργειας. Έτσι, με την υποστήριξη διαφόρων κυβερνήσεων, στη διάρκεια του εξαμήνου της πορτογαλικής Προεδρίας ενισχύθηκαν διάφοροι μηχανισμοί άσκησης πίεσης με στόχο την επιτάχυνση μιας πορείας η οποία είχε ήδη ξεκινήσει το Δεκέμβριο του 1996 με την έκδοση της οδηγίας περί ηλεκτρικής ενέργειας, μιας πορείας που περιελάμβανε το άνοιγμα της αγοράς σε διάφορα στάδια ώστε να οδηγηθεί σταδιακά σε πλήρη ελευθέρωση μέχρι το 2003, ενώ η οδηγία του 1998 για το αέριο ορίζει ότι το τελευταίο στάδιο της ελευθέρωσης αυτού του τομέα θα ολοκληρωθεί το έτος 2008, γεγονός που θα έχει σοβαρές επιπτώσεις για την Πορτογαλία, και ειδικότερα για τη Δημόσια Επιχείρηση Ηλεκτρισμού της Πορτογαλίας (EDP), τους εργαζόμενους σε αυτή την επιχείρηση και τους Πορτογάλους καταναλωτές.
<P>
Με τον τρόπο αυτό τίθενται σε δεύτερη μοίρα τόσο τα προβλήματα απασχόλησης των εργαζόμενων στις επιχειρήσεις του κλάδου όσο και τα συμφέροντα του κάθε επιμέρους κράτους μέλους, συμπεριλαμβανομένης της υπόθεσης της υπεράσπισης μιας ποιοτικής υπηρεσίας κοινής ωφέλειας που θα εξυπηρετεί τα συμφέροντα των καταναλωτών. Για το λόγο αυτό, διαφωνούμε εξ ολοκλήρου με την έκθεση.

<SPEAKER ID=273 NAME="Θεωνάς">
. Στόχος της εν λόγω έκθεσης είναι να δικαιολογήσει την απελευθέρωση της ενέργειας, κυρίως της ηλεκτρικής, αλλά και του φυσικού αερίου. Ουσιαστικά αφαιρεί από το Δημόσιο αυτόν τον παραγωγικό τομέα στρατηγικής σημασίας και παραδίδει όλη τη δραστηριότητά του στο ιδιωτικό κεφάλαιο για να πολλαπλασιάσει τα κέρδη του. Το κράτος παραμένει μόνο σαν ρυθμιστής των μονοπωλιακών συμφερόντων και σαν επιτηρητής των κατευθύνσεων που αποφασίζει η ΕΕ, σε βάρος της οικονομίας της χώρας και του συμφέροντος του λαού. Το όλο σκεπτικό της έκθεσης δεν κινείται στην κατεύθυνση εξυπηρέτησης των λαϊκών συμφερόντων, αυτών του απλού πολίτη, ούτε στην ανάπτυξη της κάθε χώρας, αλλά στην εξυπηρέτηση των συμφερόντων των μεγάλων μονοπωλίων.
<P>
Στην έκθεση περιέχονται αρκετές ανακρίβειες, στην προσπάθεια ωραιοποίησης της απελευθέρωσης της ενέργειας. Για παράδειγμα δεν αληθεύει ότι στη Μ. Βρετανία ο ανταγωνισμός μείωσε τις τιμές και αύξησε τις θέσεις απασχόλησης. Μέσα σε 4-5 χρόνια από την ιδιωτικοποίηση της ηλεκτρικής ενέργειας υπήρξε πολύ μεγάλη αύξηση τιμών, μείωση προσωπικού, σταμάτημα χάραξης εθνικού μακροχρόνιου προγράμματος ανάπτυξης της ηλεκτρικής ενέργειας. Σε άλλο σημείο η ίδια η έκθεση παραδέχεται τη μείωση θέσεων εργασίας ως συνέπεια της απελευθέρωσης, αλλά θεωρεί ότι θα υπάρξει αύξηση θέσεων σε μη παραγωγικούς κλάδους, χρηματιστήριο, διαφήμιση, χρηματομεσιτικές επιχειρήσεις κλπ.
<P>
Από μια μελέτη που έγινε στη Δημόσια Επιχείρηση Ηλεκτρισμού στην Ελλάδα, η απελευθέρωση της ηλεκτρικής ενέργειας θα μειώσει το προσωπικό της από 32.000 σε 20.000, διαλύοντας ταυτόχρονα πολλές χρήσιμες για την ΔΕΗ και την οικονομία της χώρας υπηρεσίες, όπως προαγωγή νέων τεχνολογιών, μελέτες σταθμών κλπ. Η ιδιωτικοποίηση και απελευθέρωση θα οδηγήσουν σε αύξηση τιμών, ιδιαίτερα σημαντική για τους καταναλωτές των μικρών νησιών του Αιγαίου, που πληρώνουν την κιλοβατώρα σε τιμή υποπολαπλάσια του κόστους της.
<P>
Είναι επίσης απαράδεκτο να υποχρεώνεται μια δημόσια επιχείρηση να διαθέτει το τεράστιας αξίας δίκτυο μεταφοράς και διανομής της για χρήση στους ιδιώτες στο όνομα του δήθεν ανταγωνισμού. Αν η ΕΕ ήθελε υγιή ανταγωνισμό, όπως η ίδια τον εννοεί, θα έπρεπε να υποχρεώνει τους ιδιώτες να δημιουργήσουν δικά τους δίκτυα και μονάδες παραγωγής για να ανταγωνισθούν τις δημόσιες επιχειρήσεις και όχι οι δημόσιες επιχειρήσεις να "προσφέρουν" το δίκτυό τους στους ανταγωνιστές τους. Απλά με αυτόν τον τρόπο θέλουν να διευκολύνουν τη μεταφορά πλούτου στο μεγάλο κεφάλαιο. Για τον ίδιο ακριβώς λόγο επιχειρείται ο διαχωρισμός των κλάδων για να μην μπορεί η όποια δημόσια επιχείρηση να λειτουργεί με στόχο το βέλτιστο αποτέλεσμα των καθετοποιημένων δραστηριοτήτων της, ώστε να είναι ανταγωνιστική.
<P>
Η παραγωγή ενέργειας δεν είναι ένα απλό καταναλωτικό προϊόν. Ο τομέας της ενέργειας είναι ιδιαίτερα σημαντικός για την οικονομική ανάπτυξη μιας χώρας και ζωτικός για την άμυνά της. Επομένως, η απελευθέρωση των ενεργειακών αγορών θέτει εν κινδύνω όχι μόνο την ασφάλεια μιας χώρας αλλά και την αναπτυξιακή της πορεία. Αυτός ο κίνδυνος διαφαίνεται ξεκάθαρα αφού, όπως τονίζεται στην έκθεση, "οι δημόσιες επιχειρήσεις ενέργειας πρέπει να λειτουργούν σε μια ευρωπαϊκή αγορά μέσα σε μια Ευρώπη χωρίς σύνορα. Οι επιχειρήσεις αυτές δεν έχουν πια καθαρό εθνικό προσανατολισμό αλλά ούτε και οι μέτοχοί τους" .
<P>
Για τους λόγους αυτούς, οι ευρωβουλευτές της GUE/NGL καταψηφίζουμε την έκθεση του κ. P. M. Mombaur.

<SPEAKER ID=274 NAME="Rovsing">
Μας προκαλεί χαρά ότι οι αγώνες για τη δημιουργία ενός ελευθερωμένου τομέα ενέργειας επιτέλους αρχίζουν να καρποφορούν στ' αλήθεια. Οι περισσότερες χώρες σταδιακά υλοποιούν σφαιρικές διαρθρωτικές αλλαγές της αγοράς. Ορισμένες χώρες έχουν ήδη προβεί σε πλήρη ελευθέρωση και χαίρομαι ιδιαίτερα που η Δανία βρίσκεται μεταξύ των πρωτεργατών. Η Δανία πρέπει να εκμεταλλευθεί την προνομιακή αυτή θέση και την πλήρη ελευθέρωση όπως έχει ήδη συμβεί στη Σουηδία, για παράδειγμα. Είναι συνεπώς θλιβερό ότι η δανική κυβέρνηση κατά τα φαινόμενα δεν σχεδιάζει επί του παρόντος να κάνει τα τελευταία βήματα προς την κατεύθυνση της πλήρους ελευθέρωσης.
<P>
Η εξαιρετική έκθεση του κυρίου Mombauer χτυπά διάνα τον στόχο σε πολλά σημεία. Πρέπει ειδικά να επισημάνουμε ότι είναι σημαντικό ότι ήδη λαμβάνεται υπόψη η κατάσταση που επικρατεί στις υποψήφιες χώρες. Η ελευθέρωση του τομέα ενέργειας των ανατολικών χωρών θα απαιτήσει ειδικά μέτρα, και πρέπει να ληφθεί ειδικά υπόψη το περιβάλλον. Είναι επίσης σημαντικό να επισημάνουμε ότι η παραγωγή ηλεκτρικής ενέργειας πρέπει να είναι διαφανής και ότι οι ειδικές ενισχύσεις προς αυτήν δεν πρέπει σε καμία περίπτωση να προκαλέσουν στρέβλωση του ανταγωνισμού.
<P>
Έκθεση Radwan (A5-0169/2000)

<SPEAKER ID=275 LANGUAGE="FR" NAME="Berthu">
Κύριε Πρόεδρε, η ετήσια έκθεση της Ευρωπαϊκής Κεντρικής Τράπεζας για το 1999 δεν μακρηγορεί ιδιαίτερα σχετικά με το μεγάλο ερώτημα που θέτουν όλοι οι παρατηρητές: γιατί το ευρώ, που είχε προαγγελθεί ως ισχυρό νόμισμα, αποδεικνύεται σε τελική ανάλυση ένα αδύναμο νόμισμα; Η Τράπεζα αφιερώνει μια σελίδα από τις περίπου διακόσιες σε αυτό το θέμα, με ένα μικροσκοπικό γράφημα, όπου βρίσκουμε μόνο τη διαπίστωση της εξασθένησης του ευρώ. Όσον αφορά τις εξηγήσεις, η μόνη που παρέχεται, είναι η διαφορά της υγείας της οικονομίας και των δομών μεταξύ Ευρώπης και Ηνωμένων Πολιτειών.
<P>
Αυτό αληθεύει, αλλά είναι ανεπαρκές. Θα έπρεπε να αναφερθεί, καταρχήν, ότι η Ευρώπη δεν είναι μια χώρα, με έναν λαό, ένα κράτος, μια οικονομική κυβέρνηση και κατά συνέπεια το ευρώ θεωρείται γενικώς πιο εύθραυστο απ' ό,τι ένα εθνικό νόμισμα. Επιπλέον, αρχικά κυκλοφόρησε σε υπερβολικά υψηλό επίπεδο, ακριβώς γιατί αξιολογήθηκε από τις υπάρχουσες αξίες των πραγματικών εθνικών νομισμάτων, ενώ δεν διαθέτει τις δικές τους εγγενείς ιδιότητες.
<P>
Πώς θέλουν να καταπολεμήσουν οι ευρωπαίοι ιθύνοντες αυτή την υποτίμηση; Καταρχήν, έμμεσα, μέσω πολιτικών ευνοϊκών για την ανάπτυξη και δεν μπορούμε παρά να επικροτήσουμε αυτή την κατηγορία δράσεων. Αλλά, παράλληλα, βλέπουμε την Ευρωπαϊκή Κεντρική Τράπεζα να αυξάνει τα επιτόκια, επισήμως για να καταπολεμήσει έναν πληθωρισμό... που είναι ανύπαρκτος, στην πραγματικότητα για να στηρίξει την ισοτιμία του ευρώ. Είναι δίκοπο μαχαίρι, γιατί όταν χρησιμοποιείται σε μια λάθος στιγμή του κύκλου, μπορεί να διακόψει την ανάπτυξη την οποία προσπαθούμε, κατά τα άλλα, να αναθερμάνουμε.
<P>
Αλλη αμφίβολη λύση: η φυγή προς τα μπρος, με την ενίσχυση του ευρώ των έντεκα, που θα οδηγούσε προοδευτικά σε μια οικονομική κυβέρνηση της Ευρώπης. Αυτό βραχυπρόθεσμα, δεν θα άλλαζε πολλά. Για να φτάσουμε στην ουσία του προβλήματος, θα πρέπει να άρουμε κάθε αυτονομία από τους λαούς της Ευρώπης, αυτό όμως, είναι φυσικά αδύνατο. Εν πάση περιπτώσει, τίθεται παράλληλα σε εφαρμογή το κλείδωμα του συστήματος. Όπως εξήγησα σε πρόσφατο συνέδριο της Γαλλικής Εθνοσυνέλευσης, ο Χάρτης των Θεμελιωδών Δικαιωμάτων θα έχει μεταξύ άλλων, το ρόλο να δεσμεύσει ακόμη περισσότερο τους λαούς απέναντι στο κοινοτικό δίκαιο και επομένως, απέναντι στο ενιαίο νόμισμα. Αυτή η περιπέτεια συμβάλλει στο να μας οδηγήσει στην απώλεια των ελευθεριών μας.

<SPEAKER ID=276 LANGUAGE="NL" NAME="Peijs">
Κύριε Πρόεδρε, δεν πρόκειται για αιτιολογήσεις ψήφου αλλά για συνέχιση της συζήτησης. Δε θυμούμαι τι ψήφισε ο κ. Berthu, όχι ότι με ενδιαφέρει, ωστόσο δεν πρόκειται για αιτιολόγηση ψήφου αλλά απλώς για συνέχιση της συζήτησης.

<SPEAKER ID=277 LANGUAGE="IT" NAME="Fatuzzo">
Κύριε Πρόεδρε, ψήφισα υπέρ της έκθεσης Radwan παρόλο που στο σημείο 9, στη σελίδα 8, ζητείται η επιτάχυνση των διαρθρωτικών μεταρρυθμίσεων των συστημάτων κοινωνικής πρόνοιας, με μια διατύπωση η οποία, για να το πω έτσι, μου δημιούργησε κάποιες αμφιβολίες. Να πρόκειται άραγε για το σύνηθες αίτημα που τόσες φορές, κάτω από αυτά τα λόγια, κρύβει το αίτημα για τη μείωση των συνταξιοδοτικών παροχών στους πολίτες, ώστε να περιοριστούν οι δαπάνες στους προϋπολογισμούς των εθνικών κυβερνήσεων; Εάν ήταν λοιπόν αυτή η πρόθεση της έκθεσης, θα ήθελα να τονίσω ότι θα έπρεπε αντίθετα να εννοηθεί ως ένας εξορθολογισμός για την αποφυγή της σπατάλης στις καταβολές των συνταξιοδοτικών παροχών κοινωνικής μέριμνας οι οποίες, εάν γινόταν καλύτερη διαχείριση, θα εμπόδιζαν τη συνεχή μείωση των παροχών, με την περικοπή των συντάξεων των ηλικιωμένων σε ολόκληρη την Ευρώπη.

<SPEAKER ID=278 NAME="Figueiredo">
Η υπό εξέταση έκθεση εκθειάζει τις μονεταριστικές πολιτικές που εφαρμόζει η Ευρωπαϊκή Κεντρική Τράπεζα (ΕΚΤ), ιδίως όσον αφορά τη σταθερότητα των τιμών, παραβλέποντας το γεγονός ότι τη σήμερον ημέρα δεν ζούμε πλέον σε μια περίοδο συνεχούς πτώσης των επιτοκίων αλλά, αντιθέτως, σε μια φάση όπου αυτά σημειώνουν όλο και μεγαλύτερη άνοδο, με σοβαρότατες επιπτώσεις στην οικονομική κατάσταση των νοικοκυριών με χαμηλότερα εισοδήματα που προσφεύγουν στην τραπεζική πίστη για απόκτηση ιδιόκτητης κατοικίας, όπως συμβαίνει στην Πορτογαλία.
<P>
Κατά την άποψη του εισηγητή, ο οποίος εκφράζει την ικανοποίησή του για τη δραστηριότητα της ΕΚΤ, εκείνο που έχει ουσιαστική σημασία είναι η αυστηρή τήρηση των κριτηρίων ονομαστικής σύγκλισης που καθορίζονται στο Σύμφωνο Σταθερότητας, ακόμη και από πλευράς των χωρών που υπέβαλαν αίτηση για προσχώρηση, καθώς και η προώθηση των πολιτικών που συνδέονται με αυτήν, και συγκεκριμένα η συγκράτηση των μισθών, η ελαστικοποίηση της αγοράς εργασίας και των συστημάτων κοινωνικής ασφάλισης και η επίσπευση της ελευθέρωσης των τομέων των υπηρεσιών και των κεφαλαίων. Φθάνει μέχρι σε σημείο να κατακρίνει τις χώρες της ζώνης του ευρώ που προχώρησαν σε μείωση του χρόνου εργασίας, δεδομένου ότι, κατά τη γνώμη του, μια τέτοια ενέργεια "κατέστησε τις αγορές εργασίας πιο δύσκαμπτες αντί πιο ευέλικτες".
<P>
Με τον τρόπο αυτό, ο εισηγητής φοράει το μανδύα του υπερμάχου του πλέον εξεζητημένου καπιταλιστικού νεοφιλελευθερισμού. Αυτό δεν μπορεί παρά να προκαλεί την εντονότατη διαμαρτυρία μας, που εκφράζεται με την καταψήφιση της έκθεσης.
<P>
Έκθεση Karas (A5-0170/2000)

<SPEAKER ID=279 LANGUAGE="FR" NAME="Berthu">
Κύριε Πρόεδρε, πρόκειται για την έκθεση του Ευρωπαϊκού Κοινοβουλίου σχετικά με τη επικοινωνιακή στρατηγική που θα πρέπει να υιοθετηθεί κατά το τελευταίο στάδιο εφαρμογής της νομισματικής ένωσης, έκθεση την οποία καταψήφισα, για να το γνωρίσει και η κ. Peijs.
<P>
Η έκθεση αυτή αντανακλά την ανησυχία πολλών υπευθύνων έναντι της σχεδόν απόλυτης έλλειψης ενδιαφέροντος του κοινού για την εφαρμογή του ευρώ. Ωστόσο, απέχουμε μόλις ενάμιση χρόνο από μια προθεσμία σταθμό: την απόσυρση των εθνικών νομισμάτων και την κυκλοφορία φυσικών κερμάτων και χαρτονομισμάτων σε ευρώ. Μέχρι σήμερα, βέβαια, το παιχνίδι αποδείχθηκε σχετικά εύκολο για το ευρώ, εφόσον το πρώτο στάδιο αφορούσε κυρίως τους τεχνικούς, τους τραπεζικούς, τους επενδυτές και τους χρήστες των χρηματιστηρίων αξιών, οι οποίοι όλοι ήταν ήδη καλά ενημερωμένοι, και, εξάλλου, στο σύνολό τους, πεπεισμένοι εκ των προτέρων. Υπό αυτές τις συνθήκες, η ευκολία της καθιέρωσης του ευρώ σε αυτό το στάδιο δεν εκπλήσσει.
<P>
Αλλά από τώρα και στο εξής, θα παιχτεί μια πολύ πιο δύσκολη παρτίδα: η συνάντηση με τον πολίτη που, συχνά δεν έχει ακόμη καταλάβει καλά τι είδους προσπάθειες θα του ζητούνταν και που θα βρεθεί παγιδευμένος από ήδη ειλημμένες αποφάσεις. Προκειμένου να αντισταθμιστεί αυτό το κενό, το Ευρωπαϊκό Κοινοβούλιο ζητά την εντατικοποίηση της επικοινωνιακής πολιτικής, αυξάνοντας τις πιστώσεις κατά 30% περίπου, έως 38 εκατ. ευρώ ετησίως. Για να απεμπλακούν οι παράγοντες της λήψης αποφάσεων που μπορεί να διστάζουν, προσθέτει με κάποια αφέλεια, παραθέτω το ψήφισμα που ψηφίστηκε, ότι "σύμφωνα με το άρθρο 37, παράγραφος α, της διοργανικής συμφωνίας της 6ης Μαΐου 1999, η πολιτική ενημέρωσης αποτελεί μια αυτόνομη δραστηριότητα που δεν χρειάζεται καμία νομική βάση" .
<P>
Υπό αυτές τις συνθήκες, πράγματι, γιατί να τα εγκαταλείψουμε;
<P>
Υπογραμμίζω, με την ευκαιρία, ότι πάντοτε αμφισβητούσαμε τη δυνατότητα της Επιτροπής να εμπλακεί σε έξοδα χωρίς νομική βάση και ότι αμφισβητήσαμε αυτή τη διοργανική συμφωνία που το Συμβούλιο είχε την αδυναμία να αποδεχθεί, σε αντίθεση με τις συνήθεις αρχές της καλής διαχείρισης των δημοσίων πόρων.

<SPEAKER ID=280 LANGUAGE="IT" NAME="Fatuzzo">
Κύριε Πρόεδρε, θα ανταποκριθώ στις προσδοκίες της κυρίας Peijs συντομεύοντας την παρέμβασή μου και περιοριζόμενος να πω ότι ψήφισα υπέρ της έκθεσης αυτής με την ευχή ότι σε όλους τους συνταξιούχους, στις 31 Δεκεμβρίου 2001, να δοθεί ένα κομπιουτεράκι που θα μετατρέπει το νόμισμά τους σε ευρώ.

<SPEAKER ID=281 LANGUAGE="SV" NAME="Sacrιdeus">
Κύριε Πρόεδρε, ανήκω στους βουλευτές εκείνους οι οποίοι έχουν υποβάλει την πρόταση τροπολογίας 7, ζητώντας να περιοριστεί η εκστρατεία πληροφόρησης της Επιτροπής για το ευρώ στις χώρες εκείνες που έχουν ενταχθεί στην εν λόγω νομισματική ζώνη. Αυτό συνεπάγεται ότι η Σουηδία, η Δανία και η Μεγάλη Βρετανία θα έπρεπε να εξαιρεθούν, καθώς βρίσκονται στη φάση όπου η κορώνα και η λίρα εξακολουθούν να είναι τα νομίσματα αυτών των χωρών. Είναι ένα λογικό αίτημα να μην υλοποιεί η ΕΕ ενημερωτικές εκστρατείες που χρηματοδοτούνται από φόρους σε ευαίσθητα θέματα εσωτερικής πολιτικής στα κράτη μέλη. Ουσιαστικά, πρόκειται για την ανοχή του ενός προς τον άλλον και του σεβασμού των δημοκρατιών διαδικασιών κάθε λαού.

<SPEAKER ID=282 NAME="Blak και Lund">
Οι Δανοί σοσιαλδημοκράτες ψήφισαν υπέρ της έκθεσης του κυρίου Karas σχετικά με την επικοινωνιακή στρατηγική που θα πρέπει να υιοθετηθεί για τα τελικά στάδια της ΟΝΕ. Η εισαγωγή των νέων κοινών χαρτονομισμάτων και κερμάτων θα έχει μεγάλη πρακτική σημασία για τους πολίτες και τις επιχειρήσεις. Όχι μόνο επειδή τα χαρτονομίσματα και τα κέρματα είναι νέα, αλλά επειδή πρέπει κανείς να συνηθίσει στις 'νέες τιμές' όταν μετατρέπονται στο νέο κοινό νόμισμα. Πρέπει να υπάρχει εμπιστοσύνη στο χρήμα. Κατά συνέπεια, είναι σημαντικό να παρέχονται οι αναγκαίες πληροφορίες - οι οποίες φυσικά πρέπει να είναι περισσότερες από όσες παρέχουν τα κράτη μέλη όταν παρουσιάζουν νέα σχέδια χαρτονομισμάτων και κερμάτων. Με την ψήφο μας δώσαμε βαρύτητα στη διεξαγωγή των ενημερωτικών δραστηριοτήτων από το κάθε κράτος μέλος ξεχωριστά, και να συναφθούν σχετικές ειδικές συμφωνίες με το κάθε κράτος. Συμφωνούμε πως είναι σωστό η δανική κυβέρνηση να μη συνάψει τέτοια συμφωνία. Προσδοκούμε με χαρά να μπορέσει να συνάψει και η Δανία μια τέτοια συμφωνία όταν, καλώς εχόντων των πραγμάτων, ο δανικός λαός πει ναι στο κοινό νόμισμα κατά το δημοψήφισμα της 28ης Σεπτεμβρίου 2000.

<SPEAKER ID=283 NAME="Figueiredo">
Έχοντας ως αφετηρία την αρχή ότι το κοινό ευρωπαϊκό νόμισμα συνιστά έναν ουσιώδη και προσδιοριστικό παράγοντα της πορείας προς την απόκτηση μιας ευρωπαϊκής ταυτότητας, αλλά αναγνωρίζοντας ταυτόχρονα ότι όλοι οι πολίτες της Κοινότητας, όπως και οι πολίτες που διαμένουν τόσο σε χώρες που δεν συμμετέχουν στη νομισματική ένωση όσο και σε υποψήφιες χώρες, θα επηρεαστούν σημαντικά από την εισαγωγή των χαρτονομισμάτων και κερμάτων σε ευρώ, ο εισηγητής, ευθυγραμμιζόμενος με την πρόταση της Επιτροπής, υποστηρίζει τη διεξαγωγή μιας ενημερωτικής εκστρατείας με σκοπό την ενδυνάμωση της εμπιστοσύνης των πολιτών στο ευρώ και τη διασφάλιση της απρόσκοπτης εισαγωγής του από την 1η Ιανουαρίου 2002.
<P>
Αναφορικά με το τραπεζικό σύστημα, ο εισηγητής προτείνει στην Επιτροπή να επιταχύνει τη δράση της με στόχο "την αποφυγή των υψηλών τραπεζικών προμηθειών για τις διαμεθοριακές μεταφορές χρημάτων και το υψηλό κόστος μετατροπής μέσα στη ζώνη του ευρώ".
<P>
Σε διάφορα σημεία της έκθεσης, ωστόσο, παρατηρείται κατ' επανάληψη μια σύγχυση ανάμεσα στην αναγκαία τεχνική πληροφόρηση που θα καταστήσει ευκολότερη την προσαρμογή στο νέο νόμισμα των πολιτών και των επιχειρήσεων, ιδίως των ΜΜΕ, και σε διαφημιστικές εκστρατείες υπέρ της Οικονομικής και Νομισματικής Ένωσης, κάτι με το οποίο δεν συμφωνούμε. Επί παραδείγματι, ο εισηγητής αναφέρει τις γυναίκες ως μια ομάδα-στόχο στην οποία πρέπει να δοθεί προτεραιότητα, με εκστρατείες που θα διεξαχθούν με τη βοήθεια γυναικείων οργανώσεων και περιοδικών, δεδομένου ότι οι γυναίκες είναι αυτές που ακόμη διατηρούν έντονες επιφυλάξεις σχετικά με την καθιέρωση του ευρώ.

<SPEAKER ID=284 LANGUAGE="NL" NAME="Meijer">
. (NL) Το κόμμα μου, το Σοσιαλιστικό Κόμμα των Κάτω Χωρών, δεν υπήρξε ποτέ υπέρμαχος της βιαστικής εισαγωγής του κοινού νομίσματος στις χώρες της Ευρωπαϊκής Ένωσης. Το ευρώ μας εμποδίζει να ρυθμίζουμε την οικονομία μέσω της αλλαγής των επιτοκίων και των νομισματικών ισοτιμιών. Εξάλλου, η λεγόμενη σταθερότητα του ευρώ έχει ως τίμημα μεγάλες περικοπές στο εισόδημα των μη εργαζομένων και στις παροχές για την παιδεία, την υγεία, την κατοικία και τις δημόσιες μεταφορές. Γι' αυτό και θεωρώ ότι το ευρώ είναι προς το συμφέρον αποκλειστικά των επιχειρηματιών, όλων όσων κάνουν πανάκριβες διακοπές και των μελών του Ευρωπαϊκού Κοινοβουλίου, όχι όμως και της μεγάλης πλειονότητας των πολιτών.
<P>
Στο βαθμό που υπήρχε εμπιστοσύνη προς το ευρώ, η εμπιστοσύνη αυτή μειώθηκε σημαντικά παράλληλα με την πτώση της ισοτιμίας του σε σχέση με τη δανική και τη σουηδική κορώνα, τη βρετανική λίρα και το νόμισμα πολλών χωρών εκτός Ευρωπαϊκής Ένωσης. Καταλαβαίνω λοιπόν ότι οι υπέρμαχοι του ευρώ χρειάζονται τη στιγμή αυτή μία προπαγανδιστική εκστρατεία.
<P>
Η έκθεση Karas απευθύνεται πρώτα απ' όλα στην αποκατάσταση της εμπιστοσύνης του ευρύτερου κοινού για το ευρώ, χρησιμοποιώντας μεταξύ άλλων αθλητικές ενώσεις και το εκπαιδευτικό σύστημα. Επιδιώκει συγχρόνως να καταγγείλει τις πρακτικές των απατεώνων και των κερδοσκόπων, οι οποίοι εκμεταλλεύονται την εισαγωγή του ευρώ. Συμφωνώ απολύτως με αυτό το τμήμα της έκθεσης, συνολικά ωστόσο μου ήταν αδύνατο να υπερψηφίσω την έκθεση αυτή.

<SPEAKER ID=285 LANGUAGE="FR" NAME="Thomas-Mauro">
Απορρίπτω την έκθεση Karas συνολικά.
<P>
Αν ο στόχος της εξοικείωσης των Ευρωπαίων με το μελλοντικό τους νόμισμα νομιμοποιείται απόλυτα, δεδομένου ότι η επιλογή της εγκατάλειψης των εθνικών νομισμάτων έχει πραγματοποιηθεί (κάτω από συνθήκες που καταδικάζω), αρνούμαι με όλες μου τις δυνάμεις την προπαγάνδα που συνθέτει αυτό το κείμενο υπέρ αυτού που ο κ. Karas αποκαλεί "ένα ουσιαστικό στοιχείο της διαδικασίας της ευρωπαϊκής ενοποίησης" που "συμβάλλει στη διαμόρφωση της ευρωπαϊκής ταυτότητας" .
<P>
Πρέπει τουλάχιστον να αναγνωρίσουμε σε αυτό το κείμενο το γεγονός ότι φέρνει στο φως το τεράστιο ψεύδος στο οποίο κατέφυγαν οι υποστηρικτές της ομοσπονδιακής Ευρώπης όταν το 1992 ζήτησαν από τους Γάλλους να επικυρώσουν τη Συνθήκη του Μάαστριχτ: το ενιαίο νόμισμα ήταν τότε παρόν ως ένα καθαρά τεχνικό μέσο που στόχευε σε μια καλύτερη λειτουργία της οικονομίας έναντι στο δολάριο και το γεν και ως μια απόλυτα ουδέτερη επιχείρηση όσον αφορά την εθνική κυριαρχία. Πόσο μακριά βρισκόμασταν τότε από το ουσιαστικό στοιχείο της διαδικασίας ενοποίησης!
<P>
Αυτό το κείμενο θα αποτελέσει, ας μην αμφιβάλλουμε, ένα βασικό όπλο για όλους εκείνους που, στη Μεγάλη Βρετανία, τη Σουηδία και τη Δανία, μάχονται για να διατηρήσουν τις εθνικές τους δημοκρατίες: Το ευρώ είναι ακριβώς, ακόμη κι αν οι οπαδοί του το αρνούνται σήμερα σε αυτές τις χώρες, η πολεμική μηχανή μιας ομοσπονδιακής Ευρώπης που η συντριπτική πλειοψηφία των πληθυσμών τους αρνείται.
<P>
Επομένως, όταν οι συνάδελφοί μου απορρίπτουν την τροπολογία που κατέθεσε ο William Abitbol, που απλώς ζητά αυτός ο στόχος υπέρ της ενοποίησης να εκτίθεται σαφώς στα επικοινωνιακά προγράμματα της Επιτροπής, συμβάλλουν σε μια επιχείρηση ψευδούς προπαγάνδας που είναι βέβαιο ότι θα έχει κυρώσεις από τους εκλογείς τους.
<P>
Το ψήφισμα της έκθεσης Karas ισχυρίζεται ότι οι γυναίκες, για ανεξήγητους λόγους, δεν συμμετέχουν στον γενικό ενθουσιασμό που θα έπρεπε να συνοδεύει την εφαρμογή του ευρώ. Συναντάμε εδώ και πάλι, τους δυσάρεστους τόνους των προπαγανδιστών επαναστατών όλων των εποχών, που βλέπουν σε κάθε εστία μια αντιδραστική συνομωσία των γυναικών και των παπάδων σε άρνηση του αύριο που εγκωμιάζουν. Φαίνεται, δεν σκέφτηκε κανείς ότι ίσως, λόγω της πείρας τους στην καθημερινή οικονομία, οι γυναίκες είναι περισσότερο από επιφυλακτικές στη μετάβαση στο ευρώ. Να τι είναι αξιόμεμπτο και προδίδει μάλιστα τη δικτατορία της μοναδικής σκέψης που συνίσταται στο να κατηγορεί τους αντιπολιτευόμενους, τις αντιπολιτευόμενες, ή τους "επιφυλακτικούς" απέναντι στο ευρώ, ως ανίδεους, αναλφάβητους, υπανάπτυκτους. Να σε τι οδηγεί η τυφλή υποστήριξη της ομοσπονδιακής τάσης!
<P>
Έκθεση Lambert (A5-0162/2000)

<SPEAKER ID=286 LANGUAGE="FR" NAME="Montfort">
. (FR) Οι ετήσιες εκθέσεις δραστηριότητας του Διαμεσολαβητή και της Επιτροπής Αναφορών αποτελούν τμήμα των παραδόσεων αυτού του Σώματος. Στους απολογισμούς αυτών των δύο θεσμικών οργάνων, το Κοινοβούλιο απαντά με τη σειρά του, με δύο εκθέσεις αρκετά παρόμοιες του ενός έτους με το άλλο.
<P>
Ωστόσο υπάρχει μια καινοτομία: η έκθεση Thors, που στηρίζεται ειδικότερα στις εργασίες της Επιτροπής Συνταγματικών Υποθέσεων και στην αίτηση του κ. Sφderman, ισχυρίζεται ότι δίνει στον Διαμεσολαβητή το δικαίωμα γενικής πρόσβασης σε όλα τα έγγραφα τα οποία είναι απαραίτητο να συμβουλευτεί για τη σύσταση αγωγών. Είμαστε αντίθετοι σε αυτή την πρόταση, όχι γιατί θα αρνούμασταν κάθε έλεγχο στη διοίκηση, αλλά γιατί τέτοιου είδους εξουσίες υπερβαίνουν τις αρμοδιότητες ενός Διαμεσολαβητή και φθάνουν σε εκείνες του δικαστή.
<P>
Είναι προφανές, και δεν θα ισχυριστούμε βέβαια εμείς το αντίθετο, ότι η παραληρούσα κοινοτική διοίκηση και οι ζημιογόνος δράση της δεν μπορούν παρά να δημιουργήσουν στους συμπολίτες μας μια αυξανόμενη δυσαρέσκεια και εξαιτίας της να προκληθούν όλο και περισσότερες προσφυγές. Ο πολλαπλασιασμός των αρμοδιοτήτων, η διαφοροποίηση των πεδίων παρέμβασης, η νομοθετική βουλιμία της Επιτροπής και του Σώματος αυτού, είναι βέβαιο ότι δεν θα διευθετήσουν αυτό το φαινόμενο.
<P>
Δεν είναι όμως ο Διαμεσολαβητής και οι λίγοι συνεργάτες του που θα κατορθώσουν να ανταποκριθούν κατάλληλα σε αυτές τις προκλήσεις. Έγκειται στην πολιτική μας αρμοδιότητα να σταματήσουμε τις ίδιες τις πηγές αυτών των διαφορών, προτιμώντας την ποιότητα στην εργασία μας από έναν κειμενικό ακτιβισμό που να δικαιολογεί την ύπαρξή μας, με πραγματικό σεβασμό στην αρχή της επικουρικότητας ώστε να αποφεύγεται η Ένωση να εκφράζεται σε θέματα που δεν την αφορούν, ασκώντας εμείς οι ίδιοι, αν παρίσταται ανάγκη, τις αρμοδιότητες που διαθέτουμε όσον αφορά τον έλεγχο των κοινοτικών θεσμικών οργάνων.
<P>
Έχουμε δει πάρα πολλές φορές αυτό το Σώμα να βρίσκει καταφύγιο πίσω από επιτροπές εμπειρογνωμόνων, γιατί αρνιόταν να αναλάβει τις δικές του πολιτικές ευθύνες. Αν πρέπει να αφήσουμε στον Διαμεσολαβητή τον έλεγχο των προβλημάτων διοικητικής φύσεως, πρέπει να μάθουμε από την πλευρά μας να ελέγχουμε, απ' άκρη σε άκρη, την τρελή κοινοτική μηχανή που έχει ξεφύγει προς τα μπρος σε μια θανατηφόρο πορεία. Οι υπερβολές που πρέπει να καταπολεμήσουμε είναι συχνά ο καρπός της ίδιας της φύσης του παρόντος ευρωπαϊκού οικοδομήματος και επομένως πρέπει να τις καταπολεμήσουμε στη ρίζα.
<P>
Έκθεση Atkins (A5-0141/2000)

<SPEAKER ID=287 LANGUAGE="IT" NAME="Fatuzzo">
Κύριε Πρόεδρε, μην πείτε στην κυρία Peijs ότι δεν την διευκολύνω. Ψήφισα πράγματι υπέρ της έκθεσης Atkins γιατί για τους συνταξιούχους, που δεν έχουν πολλά χρήματα, η ακρίβεια της άφιξης στον προορισμό τους όταν παίρνουν το αεροπλάνο είναι κάτι πάρα πολύ σημαντικό, διότι έχουν, ακριβώς, λίγο χρόνο στη διάθεσή τους.

<SPEAKER ID=288 LANGUAGE="FR" NAME="Caudron">
. (FR) Αυτή η περίοδος συνόδου είναι πλούσια σε εκθέσεις που αφορούν τις μεταφορές. Δυστυχώς, οφείλω να επισημάνω ότι αντιμετωπίζουμε αυτόν τον τομέα μόνο από τη φιλελεύθερη σκοπιά.
<P>
Η έκθεση του κ. Atkins, η οποία αναφέρεται στην πρόταση της Ευρωπαϊκής Επιτροπής σχετικά με τον ενιαίο ουρανό, εντάσσεται σε αυτή τη λογική της ελευθέρωσης των πάντων. Το γεγονός αυτό ήταν που οδήγησε σε απεργία τους γάλλους ελεγκτές εναέριας κυκλοφορίας την περασμένη εβδομάδα. Με αυτό τον τρόπο εκδήλωσαν την ανησυχία τους ενώπιον μιας εξ ολοκλήρου εμπορικής αντίληψης του επαγγέλματός τους. Κατανοώ την κίνησή τους, γεγονός που δεν ισχύει για τον κ. Atkins ο οποίος, στην έκθεσή του, "καλεί την Επιτροπή να παρακινήσει τις κυβερνήσεις των κρατών μελών, οι οποίες ανέχονται σήμερα να διαταράσσεται η εναέρια κυκλοφορία από εθνικές εργασιακές διενέξεις, να αντιμετωπίσουν επειγόντως το ζήτημα αυτό". Είναι εξευτελιστικό!
<P>
Κανείς δεν αρνείται ότι η υποβάθμιση της κατάστασης της εναέριας κυκλοφορίας αποτελεί πραγματικότητα. Πράγματι, υπάρχει κορεσμός στους αεροδιάδρομους και τους αερολιμένες, οι καθυστερήσεις είναι καθημερινή πρακτική, καθώς ένα στα τρία αεροπλάνα δεν φτάνει στον προορισμό του την καθορισμένη ώρα και όλα αυτά συνοδεύονται από ηχητική και περιβαλλοντική ρύπανση.
<P>
Θέλω συνεπώς να χαιρετίσω τη βούληση της κ. De Palacio, της αρμόδιας Επιτρόπου για θέματα μεταφορών, να καταπιαστεί με το πρόβλημα, ώστε να οδηγηθούμε ταχύτατα στη δημιουργία ενός ενιαίου ευρωπαϊκού ουρανού. Παρόλα αυτά, διαφωνώ πλήρως με τα μέσα που μας παρουσίασε όπως διαφωνώ και με τις προτάσεις της έκθεσης.
<P>
Στην πραγματικότητα, πρόκειται για την ανάπτυξη του ανταγωνισμού στους κόλπους των κέντρων εναέριας κυκλοφορίας διαχωρίζοντας τις ρυθμιστικές αρχές από τους φορείς παροχής υπηρεσιών. Η λειτουργία του ελέγχου μπορεί να εκτελείται από ξεχωριστές εταιρείες το κεφάλαιο των οποίων θα μπορούσε να ανήκει είτε στις αεροπορικές εταιρείες είτε στους ιδιωτικούς φορείς παροχής υπηρεσιών. Η ελευθέρωση αυτή θα έχει ως αποτέλεσμα να καταστεί ευάλωτη η ασφάλεια των εναέριων μεταφορών, γεγονός βεβαίως απαράδεκτο και σε αντίθεση με τη Συνθήκη ΕΚ, που θέτει ως έναν από τους πρωταρχικούς στόχους της κοινής πολιτικής μεταφορών τη βελτίωση της ασφάλειας στον τομέα των μεταφορών.
<P>
Βέβαια, η Γαλλία αποτελεί μια μεμονωμένη περίπτωση στην Ευρώπη, όπου στις περισσότερες χώρες τον έλεγχο εναέριας κυκλοφορίας διαχειρίζονται υπηρεσίες, υπό την αιγίδα του κράτους, οι οποίες όμως είναι ανοιχτές στο ιδιωτικό κεφάλαιο. Η Γαλλία επιθυμεί να διατηρήσει αυτές τις δραστηριότητές της στον δημόσιο τομέα. Θα πρέπει να εφαρμόσουμε εδώ την αρχή της επικουρικότητας και να επιτρέψουμε σε κάθε κράτος μέλος να διαχειρίζεται τον έλεγχο εναέριας κυκλοφορίας. Πρόκειται για μια απαίτηση, καθώς μάλιστα το πρόβλημα των καθυστερήσεων δεν οφείλεται στους ελέγχους εναέριας κυκλοφορίας, οι οποίοι είναι υπαίτιοι για λιγότερο από το 25 % των καθυστερήσεων!
<P>
Εν κατακλείδι, στηρίζω τις προτάσεις που αποσκοπούν στην ενίσχυση του ρόλου της Eurocontrol, της πανευρωπαϊκής υπηρεσίας που είναι υπεύθυνη ως ρυθμιστική αρχή για τη διαχείριση του εναέριου χώρου των ευρωπαϊκών κρατών· των κρατών μελών της ΕΕ, καθώς και των τρίτων χωρών. Η έκθεση αδίκως υποτιμά τις δυνατότητες αυτής της αρχής, και ψήφισα κατά αυτής της απολύτως απαράδεκτης έκθεσης.

<SPEAKER ID=289 LANGUAGE="FR" NAME="Lienemann">
. (FR) Ψήφισα κατά της έκθεσης του κ. Atkins, γιατί βρίσκεται σε πλήρη διάσταση με την πραγματικότητα και εκφράζει μια μάλλον εκ των προτέρων ιδεολογική θεώρηση, παρά το μέλημα να ανταποκριθεί στις πραγματικές ανάγκες των συμπολιτών μας και των χρηστών των αεροπορικών μεταφορών.
<P>
Βέβαια, δεν υπάρχει περίπτωση να αρνηθεί κανείς την ανάγκη για βελτίωση της κατάστασης της ρύθμισης και του ελέγχου εναέριας κυκλοφορίας στην Ευρώπη υπό το πνεύμα του ενιαίου ευρωπαϊκού ουρανού. Είναι προφανές ότι η διέλευση των αεροπλάνων που διασχίζουν τους ουρανούς μας δεν θα πρέπει να αντιμετωπίζεται με ασυνέπεια, χωρίς συντονισμό και με πολύπλοκο τρόπο. Και είναι αλήθεια ότι εάν σημειώθηκαν πρόοδοι με τη Eurocontrol, ήρθε η ώρα να ξεπεράσουμε ένα νέο στάδιο και να βελτιώσουμε τη διάταξη, με μια μείζονα επιταγή η οποία πρέπει να είναι υπεράνω όλων, δεδομένου ότι η ασφάλεια, η ρύθμιση και ο έλεγχος της εναέριας κυκλοφορίας δεν πρέπει να εξαρτώνται από τον νόμο περί ανταγωνισμού, αλλά από την αντίληψη της εξυπηρέτησης του κοινού συμφέροντος. Εξάλλου, οι Ηνωμένες Πολιτείες δεν ελευθέρωσαν ποτέ τον δικό τους έλεγχο της εναέριας κυκλοφορίας διότι τον διαχειρίζεται ένας κρατικός οργανισμός. Αυτό τα λέει όλα!
<P>
Ωστόσο, ολόκληρη η έκθεση Atkins αποσκοπεί στον ανταγωνισμό μιας υπηρεσίας για την οποία δεν κατανοούμε πώς θα μπορούσε να αποτελέσει πηγή ιδιωτικού κέρδους και η οποία εντοπίζει τα κριτήρια των επιδόσεών της στα αποδεσμευθέντα κέρδη!
<P>
Επιπλέον, το πρόσχημα που προβάλλεται υπέρ της επιτάχυνσης αυτής της ελευθέρωσης είναι οι καθυστερήσεις των αεροπλάνων. Πράγματι, είναι ανάγκη να επιλύσουμε αυτό το πρόβλημα, όμως για να είμαστε αποτελεσματικοί θα πρέπει να εκτιμήσουμε τα ουσιαστικά αίτια αυτών των καθυστερήσεων και τις πραγματικές λύσεις. Κατ' αρχάς ας σημειωθεί ότι φέτος υπήρξαν θετικές εξελίξεις, δεδομένου ότι στη Γαλλία, οι καθυστερήσεις μειώθηκαν και μάλιστα ουσιαστικά. Αυτό αποδεικνύει πρωτίστως ότι πρέπει να διακρίνουμε μεταξύ των συγκυριακών (χρήση του χώρου από τις ένοπλες δυνάμεις για το Κοσσυφοπέδιο, αλλαγή του συστήματος ελέγχου, κλπ.) και των διαρθρωτικών δυσλειτουργιών.
<P>
Πρέπει επίσης να σταθμίσουμε οτιδήποτε εναπόκειται στις αεροπορικές εταιρείες ή στη στενότητα του ευρωπαϊκού πολιτικού χώρου, όσον αφορά τον αριθμό των πτήσεων. Σε τελική ανάλυση, ο έλεγχος της εναέριας κυκλοφορίας δεν φέρει το μέγιστο μέρος της ευθύνης για αυτές τις καθυστερήσεις και σε κάθε περίπτωση η βελτίωση του συστήματος εξαρτάται από την καλύτερη οργάνωση του συντονισμού των διαφορετικών συστημάτων ελέγχου που υπάρχουν στα κράτη μέλη, εδραιώνοντας σε αυτό τον ρόλο τη Eurocontrol.
<P>
Αυτά λοιπόν θα έπρεπε να αποτελέσουν την προτεραιότητα και τις κατευθυντήριες γραμμές του ενιαίου ευρωπαϊκού ουρανού. Όμως, δυστυχώς, η Επιτροπή δεν φαίνεται να βρίσκεται σε αυτή την κατεύθυνση και η έκθεση Atkins εμφανίζεται ακόμη χειρότερη ως προς αυτό.

<SPEAKER ID=290 LANGUAGE="NL" NAME="Meijer">
. (NL) Ο τομέας των αερομεταφορών ήταν ανέκαθεν οργανωμένος ιδιαίτερα φιλελεύθερα. Ο λόγος είναι ότι οι κυβερνήσεις συναγωνίζονταν μεταξύ τους στην κατασκευή όλο και περισσότερων, όλο και μεγαλύτερων αεροδρομίων, ενώ εκτός των αεροδρομίων δεν υπάρχει κανενός άλλου είδους υποδομή που να είναι συγκρίσιμη με τους σιδηροδρόμους ή τους αυτοκινητοδρόμους. Στον τομέα αυτό είθισται επομένως από παλιά να συναγωνίζονται μεταξύ τους οι διάφορες αεροπορικές εταιρείες που εκτελούν το ίδιο δρομολόγιο. Αλλά και οι τιμές των αεροπορικών εισιτηρίων αποδεικνύουν αυτή την ελευθερία. Δεν υπάρχει καμία σχέση μεταξύ της διανυόμενης απόστασης και της τιμής του εισιτηρίου. Εκεί όπου η εταιρεία επιδιώκει να προσελκύσει περισσότερους επιβάτες η τιμή είναι χαμηλή. εκεί ωστόσο όπου θεωρεί ότι έχει αρκετούς επιβάτες η τιμή είναι υψηλή.
<P>
Στο τομέα αυτό δεν μένουν και πολλά να φιλελευθεροποιηθούν. Παρ' όλα αυτά υπάρχουν ορισμένοι οι οποίοι θεωρούν μια περαιτέρω φιλελευθεροποίηση ως πανάκεια, η οποία θα επιλύσει ως δια μαγείας όλα τα προβλήματα. Θα οδηγήσει δηλαδή σε φθηνότερα εισιτήρια, σε μεγαλύτερη προσφορά πτήσεων και θα καταργήσει τις καθυστερήσεις. Η Ομάδα της Ευρωπαϊκής Ενωτικής Αριστεράς θεωρεί πολύ μονομερείς τέτοιες σκέψεις, διότι λαμβάνουν υπόψη τα συμφέροντα μόνο δύο ομάδων: αφενός των αεροπορικών επιχειρήσεων και αφετέρου των καταναλωτών, οι οποίοι ενδιαφέρονται αποκλειστικά να μπορούν να πετάνε όλο και περισσότερο, όλο και φθηνότερα.
<P>
Πιστεύουμε ότι υπάρχουν κάποια άλλα στοιχεία τα οποία είναι σημαντικότερα, όπως η ασφάλεια των επιβατών, η εξασφάλιση της απασχόλησης του προσωπικού, η προστασία του περιβάλλοντος, καθώς και η προστασία των σιδηροδρόμων απέναντι στο ντάμπινγκ των τιμών και άλλες μορφές αθέμιτου ανταγωνισμού.
<P>
Δεν έχει και πολύ νόημα να κατηγορούμε το προσωπικό για όλα τα δεινά που υφίστανται οι επιβάτες. Το προσωπικό αναγκάζεται κάποτε να απεργήσει για λόγους αυτοπροστασίας. Δεν ευθύνεται επίσης ούτε και η Eurocontrol, η οποία έχει αναλάβει ορισμένα διασυνοριακά καθήκοντα. Η ασφάλεια δεν θα πρέπει να μπαίνει σε δεύτερη μοίρα στο κυνήγι του κέρδους που κάνουν οι επιχειρήσεις, οι οποίες θέλουν να κατακτήσουν την αγορά από την Eurocontrol. Για το πρόβλημα ευθύνεται πολύ περισσότερο η υπέρμετρη ανάπτυξη της αεροπορίας και ο ανταγωνισμός των τιμών, ο οποίος γίνεται εις βάρος των σιδηροδρομικών μεταφορών μακρών αποστάσεων. Το πρόβλημα αυτό δεν επιλύεται με τις σημερινές προτάσεις. Στα πλαίσια της κριτικής στάσης μας υποβάλαμε 11 τροπολογίες. Βλέπουμε τώρα ότι μία πλειοψηφία του Κοινοβουλίου δεν συμμερίζεται τις απόψεις μας και γι' αυτό δεν μπορέσαμε να συμφωνήσουμε με την τελική εκδοχή της έκθεσης Atkins.

<SPEAKER ID=291 NAME="Miranda">
Η παρούσα έκθεση, παρ' ότι λαμβάνει ως αφετηρία κάποιες υπαρκτές καταστάσεις - όπως είναι η πύκνωση της εναέριας κυκλοφορίας ή οι καθυστερήσεις που σημειώνονται σε διάφορες πτήσεις - και παρ' όλο που ξεκινά από μερικούς σωστούς συλλογισμούς - ιδίως την αναγκαιότητα διασφάλισης και αύξησης της ασφάλειας των αερομεταφορών - παραλείπει ωστόσο να αναφέρει τα βαθύτερα αίτια που γεννούν αυτές τις καταστάσεις, τα οποία είναι άρρηκτα συνδεδεμένα με τα διαδοχικά στάδια της ελευθέρωσης του τομέα των αερομεταφορών και με τον ξέφρενο ανταγωνισμό που προέκυψε ως αποτέλεσμα αυτής της ελευθέρωσης. Ειδικότερα, η έκθεση καταλήγει σε βιαστικά και εσφαλμένα συμπεράσματα, τα οποία προκρίνουν σαφώς την ελευθέρωση του εναέριου χώρου και τη μελλοντική ανάληψη του ελέγχου του από τις κυριότερες αεροπορικές εταιρείες.
<P>
Αν και όντως συμφωνούμε στο ότι επιβάλλεται μια πραγματική συνεργασία και ότι χρειάζεται απαραιτήτως να ληφθούν κάποια τεχνικά μέτρα ώστε να μπει μια τάξη σε αυτό τον τομέα, δεν μπορούμε ωστόσο να συμφωνήσουμε με τις προβαλλόμενες κατευθύνσεις, που προάγουν μια φιλελευθεροποίηση ακόμη πιο ριζική από αυτήν που προάγουν οι προτάσεις της Επιτροπής.
<P>
Από τη στιγμή που θα αποδεχθούμε τις συγκεκριμένες προτάσεις, θα οδηγηθούμε σε επιδείνωση των ήδη υπαρκτών προβλημάτων στον τομέα της ασφάλειας και θα έχουμε να αντιμετωπίσουμε περισσότερα κοινωνικά προβλήματα, εκτός του ότι θα προέκυπταν διάφορα ζητήματα αναφορικά με τα κυριαρχικά δικαιώματα του κάθε κράτους στον εναέριο χώρο του, ζητήματα που αποκτούν μεγαλύτερη σημασία από τη στιγμή που τον εν λόγω εναέριο χώρο χρησιμοποιούν και οι στρατιωτικές αεροπορίες των αντίστοιχων κρατών.

<SPEAKER ID=292 LANGUAGE="FR" NAME="Vachetta">
. (FR) Στις 26 Ιουνίου 2000, οι γάλλοι ελεγκτές εναέριας κυκλοφορίας κατέβηκαν σε απεργία προκειμένου να διαμαρτυρηθούν για τα σχέδια της Ευρωπαϊκής Ένωσης για ελευθέρωση του ελέγχου της εναέριας κυκλοφορίας: θα ήθελα να δηλώσω την αλληλεγγύη μου για αυτή την απεργία και για τις απαιτήσεις των συνδικάτων του ελέγχου εναέριας κυκλοφορίας.
<P>
Οι απαντήσεις στον κορεσμό του ευρωπαϊκού εναέριου χώρου προκαλούν μια φυγή προς τα εμπρός, με την αύξηση των αερολιμένων και των αεροδιαδρόμων, την υποβάθμιση των εργασιακών συνθηκών των εργαζομένων σε αυτό τον τομέα και την αύξηση των οχλήσεων.
<P>
Αντιθέτως, τασσόμαστε υπέρ μιας εναρμονισμένης ανάπτυξης των μεταφορών σε ευρωπαϊκή κλίμακα, βάσει της οποίας θα δίνεται προβάδισμα στην ικανοποίηση των πραγματικών κοινωνικών αναγκών και θα επιλέγεται για παράδειγμα η σιδηροδρομική οδός για τις ανάγκες της πλειοψηφίας, κυρίως για αποστάσεις μικρότερες των 500 χιλιομέτρων.
<P>
Η ελευθέρωση του ελέγχου εναέριας κυκλοφορίας δεν θα λύσει το πρόβλημα των καθυστερήσεων, εφόσον ο έλεγχος της εναέριας κυκλοφορίας ευθύνεται μόνο για το 20 έως 30% των καθυστερήσεων.
<P>
Γνωρίζουμε ότι σήμερα στη Γαλλία για παράδειγμα, οι ένοπλες δυνάμεις μονοπωλούν το 80% του εναέριου χώρου. Γιατί δεν τίθεται αυτό το ζήτημα υπό αμφισβήτηση;
<P>
Η Επιτροπή προφασίζεται τις καθυστερήσεις προκειμένου να προχωρήσει στη διάκριση μεταξύ ενός ευρωπαϊκού γραφείου ρύθμισης και την εφαρμογή μιας εσωτερικής ιδιωτικοποιημένης αγοράς στον τομέα της παροχής υπηρεσιών αεροπορικών μεταφορών.
<P>
Τέτοιου είδους μέτρα, ειλημμένα υπό την πίεση της επιρροής των αεροπορικών εταιρειών, δεν μπορούν να εφαρμοστούν παρά μόνο εις βάρος της ασφάλειας, και για τον πρόσθετο λόγο ότι οι ίδιες οι εταιρείες θα έχουν τη δυνατότητα να παρουσιαστούν ως υποψήφιες για την παροχή τέτοιων υπηρεσιών.
<P>
Για αυτούς τους λόγους καταψήφισα αυτή την έκθεση.
<P>
Έκθεση Damiγo (A5-0141/2000)

<SPEAKER ID=293 LANGUAGE="IT" NAME="Fatuzzo">
Ψήφισα υπέρ της έκθεσης Damiγo, κύριε Πρόεδρε, και για το λόγο ότι ψήφισα υπέρ της τροπολογίας που προβλέπει το 100 τοις εκατό του επιδόματος μητρότητας. Η μητρότητα δεν είναι μια ασθένεια. Σήμερα το πρωί οι εφημερίδες, στην Ιταλία, έγραφαν ότι θα απαλλαγούν από τους φόρους οι θεραπείες για τους σκύλους και τις γάτες. Τότε λοιπόν, εάν υπάρχουν χρήματα για τους σκύλους και τις γάτες, πρέπει να υπάρχουν και για τις γυναίκες που γεννούν, που δεν είναι άρρωστες, αλλά είναι άτομα που έχουν δικαίωμα σε ολόκληρο το επίδομα.

<SPEAKER ID=294 LANGUAGE="SV" NAME="Sacrιdeus">
Κύριε Πρόεδρε, αυτή η έκθεση για τη λήψη μέτρων για τη βελτίωση της ασφάλειας και τη υγείας στους χώρους εργασίας για εργαζόμενες οι οποίες είτε είναι έγκυες, είτε έχουν γεννήσει πρόσφατα, είτε θηλάζουν, είναι ιδιαίτερα αξιέπαινη και οδηγεί προς τη σωστή κατεύθυνση· πέραν των άλλων, το άρθρο 11 έχει πολλές θετικές προτάσεις. Παράλληλα, θέλω να προειδοποιήσω για το ενδεχόμενο μιας εξέλιξης, η οποία να συνεπάγεται ότι στο Ευρωπαϊκό Κοινοβούλιο θα ασχολούμαστε με την πολιτική και τη νομοθεσία στον κοινωνικό τομέα, κάτι που θεωρώ ότι αποτελεί καθ' ολοκληρίαν υπόθεση των κρατών μελών. Πρόκειται για ένα πολύ σημαντικό σκέλος της πολιτιστικής και κοινωνικής ταυτότητας που δημιουργεί κάθε λαός και κάθε χώρα. Αποτελεί ένα από τα πλέον σημαντικά θέματα σε κάθε εκλογική αναμέτρηση στη Σουδία, όπως και σε άλλες χώρες. Ας το αφήσουμε να παραμείνει ένα εθνικό θέμα!

<SPEAKER ID=295 LANGUAGE="EN" NAME="Scallon">
Κύριε Πρόεδρε, οι έγκυες μητέρες και τα αγέννητα παιδιά τους, οι λεχώνες και οι γαλουχούσες μητέρες χρειάζονται όσο το δυνατό περισσότερη στήριξη κατά τη διάρκεια αυτής της πολύ σημαντικής περιόδου, η οποία είναι σημαντική όχι μόνο για κάθε μητέρα και παιδί, αλλά και για την κοινωνία, λαμβάνοντας υπόψη το χαμηλό ποσοστό γεννήσεων και τη γήρανση του πληθυσμού σήμερα στην Ευρώπη. Βέβαια οι επιχειρήσεις έχουν κοινωνικές ευθύνες. Ωστόσο, αδιαμφισβήτητα οι κυβερνήσεις θα πρέπει να δώσουν το παράδειγμα, κυρίως στις χώρες εκείνες, όπως η δική μου, όπου ο ρόλος της μητέρας και η οικογένεια προστατεύονται από το Σύνταγμα. Δυστυχώς, αυτό φαίνεται πως δεν ισχύει στην Ιρλανδία όσον αφορά την άδεια μητρότητας μετ' αποδοχών, τις εγκαταστάσεις για γαλουχία και την εξαίρεση από τη νυχτερινή εργασία.
<P>
Δίνω αυτά τα παραδείγματα για να τονίσω το γεγονός ότι μόνο η συμφωνία επί μιας οδηγίας δεν σημαίνει ότι αυτή εφαρμόστηκε. Είναι καιρός να σταματήσουμε να υποκρινόμαστε πως σεβόμαστε τις εργαζόμενες μητέρες, τα παιδιά τους και τις οικογένειές τους στους κόλπους της Ευρωπαϊκής μας Κοινότητας.

<SPEAKER ID=296 NAME="Bordes, Cauquil και Laguiller">
Στο πλαίσιο αυτής της έκθεσης, ψηφίσαμε τις παραγράφους που βαίνουν προς την κατεύθυνση της προστασίας των εργαζόμενων γυναικών, τόσο από την άποψη της υγείας και του μισθού τους όσο και από την άποψη της υγείας του παιδιού.
<P>
Ωστόσο, είναι θλιβερό το γεγονός ότι η έκθεση δεν προτείνει καν την ευθυγράμμιση, σε όλους τους τομείς, των πλεονεκτημάτων και των δικαιωμάτων σύμφωνα με τις χώρες που είναι οι πλέον ευνοϊκές για τις εργαζόμενες εγκύους.
<P>
Επιπλέον, δεν θέλουμε η ψήφος μας υπέρ της ειδικής προστασίας των γυναικών που εκτελούν νυχτερινή εργασία κατά τη διάρκεια της εγκυμοσύνης τους να υπάρχει η πιθανότητα να ερμηνευθεί ως αναγνώριση της νομιμότητας της νυχτερινής εργασίας των γυναικών. Αντιθέτως, θέλουμε να επαναλάβουμε την αντίθεσή μας ως προς τη νυχτερινή εργασία, όταν αυτή δεν είναι κοινωνικά χρήσιμη, όχι μόνο για τις γυναίκες αλλά και για τους άνδρες.
<P>
Η απαγόρευση της νυχτερινής εργασίας για τις γυναίκες αποτελούσε για τη Γαλλία κεκτημένο του εργατικού κινήματος. Το να επανέλθουμε σε αυτό το θέμα αποτελεί κοινωνική οπισθοχώρηση. Η επίκληση της ισότητας μεταξύ ανδρών και γυναικών προσθέτει σε αυτή την κατάσταση την υποκρισία. Μια υποκρισία που προορίζεται να καλύψει το γεγονός ότι ο νομοθέτης επιθυμεί περισσότερο να εξασφαλίσει στους εργοδότες μια επικερδή χρήση του προσωπικού τους παρά να εγγυηθεί την υγεία και την ασφάλεια των εργαζομένων τους.

<SPEAKER ID=297 LANGUAGE="EN" NAME="Miller">
. (EN) Απείχα από την τροπολογία 2 που υποβλήθηκε εξ ονόματος του κ. Bushill-Matthews και η οποία ζητούσε να αναγνωρίζονται οι ειδικές ανάγκες των ΜΜΕ, όταν εφαρμόζουν τη νομοθεσία για την υγεία και την ασφάλεια. Συμφωνώ απολύτως με αυτή τη βούληση, ωστόσο, η τροπολογία είναι περιττή καθώς το άρθρο 137(2) της Συνθήκης ορίζει με σαφήνεια ότι "οδηγίες που αφορούν κοινωνικά θέματα, συμπεριλαμβανομένης της υγείας και της ασφάλειας, δεν θα πρέπει να επιβάλουν διοικητικούς, οικονομικούς και νομικούς περιορισμούς κατά τρόπο που να ανακόπτεται η δημιουργία και η ανάπτυξη ΜΜΕ."
<P>
Ως εκ τούτου, θεωρώ ότι οι απόψεις που εκφράζονται στην τροπολογία καλύπτονται ήδη και δεν χρειάζεται να τις επαναλάβουμε στην έκθεση.

<SPEAKER ID=298 NAME="Θεωνάς">
. Βρισκόμαστε για άλλη μία φορά μπροστά σε καταιγισμό καλών προθέσεων που ακόμη και όταν μεταφράζονται σε σύνταξη θετικών προτάσεων είναι καταδικασμένες να παραμείνουν κενό γράμμα αφού δεν προσεγγίζεται η ουσία του προβλήματος και δεν θίγεται η κεντρική κατεύθυνση που το δημιουργεί.
<P>
Η πρόταση του Ευρωπαϊκού Κοινοβουλίου έχει πολλές θετικές προτάσεις που όμως ακυρώνονται από την ίδια την ανεπάρκειά της να θέσει συνολικά το πρόβλημα των αρνητικών εξελίξεων στην εργασία και τις εργασιακές σχέσεις. Από τη στιγμή που δεν θίγεται η κεντρική κατεύθυνση αναδιάρθρωσης των εργασιακών σχέσεων, συρρίκνωσης και κατάργησης θεμελιωδών δικαιωμάτων και κατακτήσεων των εργαζομένων, όταν το πλαίσιο των εργασιακών συνθηκών ­ ελαστικοποίηση του χρόνου και των συνθηκών εργασίας, πρόσκαιρη και μερική απασχόληση, περικοπή της κοινωνικής ασφάλισης και προστασίας ­ το πλαίσιο που διαμορφώνεται είναι απόλυτα αρνητικό και ανασταλτικό για την εφαρμογή της όποιας πολιτικής για την προστασία των εργαζομένων γυναικών κατά την περίοδο πριν και μετά την εγκυμοσύνη.
<P>
Θα θέλαμε να δοθεί ιδιαίτερη σημασία και να υπογραμμιστούν οι κίνδυνοι που αφορούν στην αυστηρή απαγόρευση των απολύσεων, ιδιαίτερα υπό το υπάρχον και εντεινόμενο κράτος της γενίκευσης των άτυπων συμβάσεων εργασίας, τον έμμεσο αποκλεισμό στις προσλήψεις εγκύων γυναικών, την ανάγκη όχι απλά της διατήρησης και κατοχύρωσης αλλά και της αύξησης της άδειας μητρότητας, την ύπαρξη σαφέστερου καθορισμού του επιδόματος αδείας, στην τήρηση αυστηρότερων και ουσιαστικότερων ελέγχων για τη νυχτερινή εργασία των εγκύων και των λεχώνων εργαζομένων γυναικών.
<P>
Ταυτόχρονα με την ενίσχυση του νομικού προστατευτικού πλαισίου που αφορά στην ασφάλεια και υγεία των εγκύων, συμπληρώνοντας τα κενά και συγκεκριμενοποιώντας ασάφειες ­ "δούρειους ίππους" παράκαμψης και παραβίασής του, πρέπει να αντιμετωπιστεί η έλλειψη πολιτικής βούλησης για την ουσιαστική εφαρμογή της οδηγίας από τις κυβερνήσεις των κρατών μελών, έλλειψη που αποδεικνύεται εύκολα αν εξετάσει κανείς τη στάση των ελεγκτικών μηχανισμών των κρατών μελών το προηγούμενο διάστημα. Χαρακτηριστικό το παράδειγμα της Ελλάδας και των ελλιπών ελέγχων ως προς την εργοδοτική υποχρέωση για ύπαρξη ολοκληρωμένης γραπτής εκτίμησης του επαγγελματικού κινδύνου στους χώρους εργασίας, στα πλαίσια της οποίας πρέπει να εντάσσεται και η ιδιαίτερη ανάλυση των κινδύνων για τις εγκύους και λεχώνες εργαζόμενες.
<P>
Η πραγματικότητα απoδεικνύει ότι όταν η απασχολησιμότητα και η "προσαρμοστικότητα" ανάγονται σε κατευθυντήρια γραμμή των κοινοτικών προτεραιοτήτων για τα θέματα απασχόλησης, καθίσταται ουσιαστικά ανύπαρκτη κάθε προστασία και ακυρώνονται στην πράξη επιμέρους ρυθμίσεις. Τo πρόβλημα νείναι πoιές νείναι oι κατευθύνσεις πoυ δίνoνται, τί είδoυς πoλιτική απασχόλησης ασκείται. Και δυστυχώς η ΕΕ, όπως επιβεβαιώνεται, επιμένει στον παραπέρα δραστικό περιορισμό των επιδομάτων και της κοινωνικής ασφάλισης, τροποποιεί προς το χειρότερο διατάξεις που αφορούν τις απολύσεις, την συρρίκνωση ή κατάργηση των προστατευτικών διατάξεων σχετικά με τις συνθήκες εργασίας.
<P>
Δεν επιτρέπονται αυταπάτες oύτε για τo χαρακτήρα της πoλιτικής απασχόλησης και γενικά της κoινωνικής πoλιτικής της ΕΕ oύτε για τα συμφέρoντα πoυ αυτή εκφράζει. Για το λόγο αυτό, όσο και αν συμμεριζόμαστε τη θετική τοποθέτηση του ΕΚ για το θέμα της προστασίας των εγκύων εργαζομένων γυναικών, πιστεύουμε ότι δεν πρόκειται παρά για μια ακόμη έκθεση ιδεών και καλών προθέσεων. Γιααυτό καλούμε τις εργαζόμενες και τους εργαζόμενους να συνεχίσουν τους κοινωνικούς τους αγώνες για συνολική αλλαγή της εφαρμοζόμενης πολιτικής, για την προώθηση μιας άλλης, με κέντρο τον άνθρωπο και το σεβασμό των αναγκών και της αξιοπρέπειας του. Αγώνες με πρωταρχικό στόχο την υλοποίηση της αρχής της πλήρους και σταθερής απασχόλησης, με πλήρη και κατοχυρωμένα κοινωνικά δικαιώματα για όλους. Μόνο το πλαίσιο αυτό μπορεί να εγγυηθεί τα δικαιώματα της ιδιαίτερα ευαίσθητης κατηγορίας των εγκύων γυναικών, τα δικαιώματα και το σεβασμό της ζωής που δεν αποτελεί πρώτη ύλη κέρδους και δεν υπάγεται σε νόμους του κόστους, του ανταγωνισμού και της ανελέητης αγοράς.

<SPEAKER ID=299 LANGUAGE="FR" NAME="Vachetta">
. (FR) Είμαστε υπέρ όλων των τροποποιήσεων της οδηγίας που αποσκοπούν στη βελτίωση της προστασίας των εγκύων εργαζομένων πριν, κατά τη διάρκεια και μετά την άδεια μητρότητας. Το ψήφισμα προτείνει την πλήρωση των κενών της υφιστάμενης οδηγίας και την εναρμόνιση των ευρωπαϊκών νομοθεσιών προκειμένου να ευθυγραμμιστούν με εκείνες τις νομοθεσίες που εγγυώνται τα περισσότερα δικαιώματα.
<P>
Προσυπογράφουμε τέτοιου είδους προτάσεις εξ ονόματος της διασφάλισης του δικαιώματος των εργαζομένων στην υγεία. Και αυτό, για τον πρόσθετο λόγο ότι τα σχέδια τροποποίησης της Σύμβασης της ΔΟΕ σχετικά με την προστασία της μητρότητας (Σύμβαση 103) αφήνουν να διαφανούν πάρα πολλές οπισθοχωρήσεις, όπως ο αποκλεισμός ορισμένων γυναικών από το δικαίωμα της άδειας μητρότητας, η ελάχιστη διάρκεια αυτής της άδειας και η δυνατότητα απόλυσης μιας γυναίκας κατά τη διάρκεια της άδειάς της.
<P>
Είναι ανάγκη να ορίσουμε ένα αυστηρό ευρωπαϊκό πλαίσιο για την προστασία των εγκύων έναντι κάθε διάκρισης κατά την πρόσληψη, όσον αφορά το ζήτημα των συνθηκών εργασίας, την πρόσβαση και τη διάρκεια της άδειας μητρότητας: 20 εβδομάδες εκ των οποίων οι 8 υποχρεωτικά μετά τον τοκετό. Πρέπει να προστατευθούν από κάθε παράνομη απόλυση και ο προηγούμενος μισθός τους πρέπει να διασφαλισθεί. Τέλος, η νυχτερινή εργασία για τις γυναίκες και τους άνδρες σε τομείς όπου δεν είναι απαραίτητη πρέπει να καταργηθεί, αντί να επιδιωχθεί η προσαρμογή της για τις εγκύους.

<CHAPTER ID=14>
Ανάπτυξη των θαλασσίων μεταφορών μικρών αποστάσεων
<SPEAKER ID=300 NAME="Πρόεδρος">
Η ημερήσια διάταξη προβλέπει τη συζήτηση της έκθεσης Peijs (A5-0139/2000), εξ ονόματος της Επιτροπής Περιφερειακής Πολιτικής, Μεταφορών και Τουρισμού, σχετικά με την ανακοίνωση της Επιτροπής προς το Συμβούλιο, το Ευρωπαϊκό Κοινοβούλιο, την Οικονομική και Κοινωνική Επιτροπή και την Επιτροπή των Περιφερειών με τίτλο: "Η ανάπτυξη των θαλασσίων μεταφορών μικρών αποστάσεων στην Ευρώπη: Μια δυναμική εναλλακτική λύση στην αλυσίδα των βιώσιμων μεταφορών - Δεύτερη διετής έκθεση προόδου".
<P>
Τον λόγο έχει η κ. Peijs, εισηγήτρια.

<SPEAKER ID=301 LANGUAGE="NL" NAME="Peijs">
Κύριε Πρόεδρε, το 1995 η Επιτροπή υπέβαλε στη βάση της στρατηγικής που είχε διατυπωθεί στη Λευκή Βίβλο περί της κοινοτικής πολιτικής μεταφορών την ανακοίνωση σχετικά με την ανάπτυξη των ακτοπλοϊκών μεταφορών. Έχουμε τώρα τη δεύτερη ετήσια έκθεση προόδου σχετικά με αυτό το ζήτημα. Μετά από πέντε χρόνια ωστόσο, είναι σαφές ότι η ανάπτυξη των ακτοπλοϊκών μεταφορών αποτελεί μία ωραία υπόσχεση και μόνο, η οποία δεν πραγματοποιήθηκε, παρά την προφορική υποστήριξη που έλαβε από το Συμβούλιο Μεταφορών της 8ης Δεκεμβρίου 1999, στην οποία δίνεται προτεραιότητα στις ακτοπλοϊκές μεταφορές μικρών αποστάσεων.
<P>
Δεν προσπαθούμε να στηρίξουμε τις ακτοπλοϊκές μεταφορές από ρομαντισμό και μόνο. Το ζήτημα είναι ότι οι μεταφορές διά θαλάσσης αναμένεται να αυξηθούν κατά 70% κατά την επόμενη δεκαετία. Είναι αδύνατο να καλύψουμε την αυξανόμενη ζήτηση αποκλειστικά μέσω των οδικών μεταφορών. Γι' αυτό και οι ακτοπλοϊκές μεταφορές δεν αποτελούν ανταγωνιστή των οδικών, των σιδηροδρομικών ή των ποτάμιων μεταφορών, αλλά αποτελούν ένα από τα μέσα που περιλαμβάνει η αλυσίδα των μεταφορών. Όλοι μας ενδιαφερόμαστε να βρούμε τρόπους, προκειμένου να μειωθούν στο ελάχιστο τα προβλήματα που προξενούν οι μεταφορές με φορτηγά, τα οποία διασχίζουν ταχύτατα κατοικημένες περιοχές.
<P>
Οι μεταφορές θα πρέπει να είναι επίσης όσο το δυνατό καθαρότερες. Στα πλαίσια αυτά οι ακτοπλοϊκές μεταφορές πληρούν και τους υψηλότερους όρους. Η ταχύτητα δεν είναι ίσως το σημαντικότερο χαρακτηριστικό των ακτοπλοϊκών μεταφορών. Σίγουρα όμως είναι η ασφάλεια. Η απαγόρευση κυκλοφορίας των οχημάτων κατά τα σαββατοκύριακα και η κυκλοφοριακή συμφόρηση της κυκλοφορίας αποτελούν γνωστές πληγές των οδικών μεταφορών. Πολύ συχνά οι ακτοπλοϊκές μεταφορές μπορούν να προσφέρουν μία λύση γι' αυτά τα προβλήματα εφόσον χρησιμοποιηθούν συμπληρωματικά προς άλλα μέσα μεταφοράς. Βέβαια δεν θέλω να ισχυριστώ ότι οι ακτοπλοϊκές μεταφορές αποτελούν πανάκεια.
<P>
Μπορούμε σίγουρα να αντιμετωπίσουμε πολλά από τα προβλήματα που έχουν παρουσιασθεί εάν χρησιμοποιήσουμε όσο το δυνατόν καλύτερα μπορούμε τα διάφορα μέσα μεταφοράς και εάν τα αλληλοσυνδέσουμε με τον αποτελεσματικότερο δυνατό τρόπο. Γι' αυτό ωστόσο θα πρέπει να πληρούνται διάφοροι όροι.
<P>
Η Επιτροπή κάνει ρητή αναφορά στην ανακοίνωσή της στις επιχειρήσεις. Σωστά γίνεται αυτή η αναφορά, όμως ως εισηγήτρια θα ήθελα να παρουσιάσω την κατάσταση στις σωστές διαστάσεις της. Σε πάρα πολλά σημεία μπορούν οι εθνικές, τοπικές και περιφερειακές αρχές να ζητήσουν τη σωστή ισορροπία και να δώσουν μία ώθηση στις ακτοπλοϊκές μεταφορές.
<P>
Η Ευρωπαϊκή Επιτροπή αναλύει το πρόβλημα στην ανακοίνωσή της. Το Κοινοβούλιο και εγώ προσωπικά εξετάσαμε με κριτικό πνεύμα τα σχέδια της Επιτροπής και προσπαθήσαμε σε συνεργασία με όλους τους ενεχόμενους φορείς, όπως αρμόζει στο Κοινοβούλιο, να καταλήξουμε στην παρούσα έκθεση. Οι επιχειρήσεις καλούνται να αναλάβουν πρακτικές ευθύνες, γεγονός που κατά τη γνώμη τους παραλύει την ανάπτυξη των ακτοπλοϊκών μεταφορών. Περιμένουμε τα αποτελέσματα της σχετικής έκθεσης στο σημείο αυτό.
<P>
Θα ήθελα να υπογραμμίσω ορισμένα σημεία. Επαναλαμβάνω ότι οι μεταφορές μικρών αποστάσεων μπορούν να καταστούν επιτυχείς στην Ευρώπη μόνον εφόσον αποτελέσουν ένα ολοκληρωμένο μέρος της όλης αλυσίδας των μεταφορών. Οι συνδέσεις με το εσωτερικό των διαφόρων χωρών μέσω του σιδηροδρομικού, ποτάμιου και οδικού δικτύου είναι απαραίτητες στα πλαίσια αυτά. Θα πρέπει λοιπόν να υπάρξει οργανική σύνδεση με τα άλλα μέσα μεταφοράς, κάτι που θέτει συγκεκριμένες απαιτήσεις υποδομής.
<P>
Οι ακτοπλοϊκές μεταφορές προσφέρονται ιδιαίτερα για εξειδικευμένες μορφές μεταφορών. Αναφέρομαι κυρίως στα αυτοκίνητα. Οι καινοτομίες στην κατασκευή εξειδικευμένων σκαφών είναι αποφασιστικής σημασίας στα πλαίσια αυτά και μπορούν να δώσουν ώθηση και στο ναυπηγικό τομέα της Ευρώπης.
<P>
Σημαντική επίσης είναι και η εικόνα που δίνει ο τομέας. Η εικόνα αυτή θα πρέπει να βελτιωθεί ουσιαστικά. Ο τομέας υποφέρει από τη σημαντική γραφειοκρατία που επικρατεί. Οι διαδικασίες είναι βραδύτατες. Σιγά σιγά ωστόσο εντοπίζουμε πολλές θετικές εξελίξεις στον τομέα. Οι επιχειρήσεις οφείλουν να αναλάβουν τις ευθύνες τους, για παράδειγμα δημιουργώντας περιφερειακά γραφεία προώθησης και εμπορίας, αν και βέβαια δεν μπορεί να επιλύσει όλα τα προβλήματα του τομέα η αγορά και μόνο. Τα κράτη μέλη οφείλουν να αντιμετωπίσουν τους παράγοντες που παραλύουν τις ακτοπλοϊκές μεταφορές. Αναφέρομαι για παράδειγμα στο μονοπώλιο των οδικών μεταφορών, με όλες τις συνέπειες που αυτό έχει για τις τιμές ελλιμενισμού των ακτοπλοϊκών σκαφών στο Μπιλμπάο το οποίο αποτελεί λιμάνι ακτοπλοϊκών μεταφορών μικρών αποστάσεων (short sea port).
<P>
Οι γραφειοκρατικές διαδικασίες είναι παντού υπερβολικές και επιβάλλουν απειρία διοικητικών διαδικασιών προς έλεγχο των φορτώσεων και εκφορτώσεων. Αυτό προξενεί σημαντικές ζημιές στις ακτοπλοϊκές μεταφορές σε σύγκριση με άλλα μέσα μεταφοράς.
<P>
Το Κοινοβούλιο ζητά να υπάρχει ευελιξία σε αυτόν τον τομέα, ούτως ώστε να μπορέσει να βελτιώσει τη θέση του ως προς τις τιμές που προσφέρει. Προτείνουμε για παράδειγμα την φοροαπαλλαγή για υπηρεσίες πλοήγησης σε λιμάνια όπου ο καπετάνιος μπορεί να αποδείξει ότι διαθέτει μεγάλη πείρα. Εξάλλου, στο παρόραμα περιλαμβάνεται στο σημείο αυτό ένα ιδιαίτερα ενοχλητικό λάθος. Γίνεται λόγος για την πείρα του πλοηγού. Φυσικά θα πρέπει να κάνουμε λόγο για την πείρα του καπετάνιου, διότι ειδάλλως δεν θα είχε νόημα το κείμενο.
<P>
Τη στιγμή αυτή η αγορά παραμένει κατακερματισμένη. Γι' αυτό το Κοινοβούλιο στην έκθεσή του υπογραμμίζει την ανάγκη μιας "συγκεντρωτικής" (one stop shop) προσέγγισης κατά την προσφορά υπηρεσιών μεταφορών προς τους τελικούς χρήστες. Η προσέγγιση αυτή θα πρέπει να καλύπτει όλες τις υπηρεσίες μεταφορών πολλαπλών μέσων, ούτως ώστε να αντιμετωπισθεί ο κατακερματισμός των παρεχόμενων υπηρεσιών που επικρατεί σήμερα.
<P>
Στην έκθεσή μου ζητώ εξάλλου την παροχή κινήτρων από την Επιτροπή. Χρειάζονται τέτοια κίνητρα προκειμένου να ενισχυθούν οι μεταφορές μικρών αποστάσεων. Ζητώ να πραγματοποιηθούν επενδυτικά σχέδια ιδιαίτερα στη λεκάνη της Μεσογείου και στους λιμένες της Αδριατικής, προκειμένου να ενισχύσουμε τη διασύνδεση των μεταφορών σε ευρωπαϊκό επίπεδο. Οι ακτοπλοϊκές μεταφορές χρειάζονται συγκεκριμένους προορισμούς. Μπορεί να διαθέτεις υπέροχα ακτοπλοϊκά (short sea) τερματικά στο Ρότερνταμ, όμως χρειάζεσαι και έναν προορισμό προκειμένου να ξεκινήσεις το ταξίδι σου. Κατά τον καθορισμό νέων γραμμών χρειάζεται να υπάρχει μία κρίσιμη μάζα και μπορεί να περάσουν ένα ή και δύο χρόνια προτού αυτή δημιουργηθεί. Η Ευρωπαϊκή Ένωση οφείλει να βοηθήσει με φθηνά δάνεια της Ευρωπαϊκής Τράπεζας Επενδύσεων προκειμένου να δημιουργηθούν τέτοιες δυνατότητες.
<P>
Εξάλλου, θα θέλαμε να δούμε στοιχεία και στατιστικές βάσει των οποίων να μπορούν οι επιχειρήσεις να πραγματοποιούν τις επενδύσεις τους. Κανείς δεν γνωρίζει τι, πώς, πού και σε τι ποσότητες μεταφέρεται. Πιστεύω ότι χρειαζόμαστε επειγόντως συγκεκριμένες στατιστικές σχετικά με το τι μεταφέρεται και πού. Τέτοιες στατιστικές είναι απαραίτητες προκειμένου να δημιουργήσουμε μία πολιτική για τις μεταφορές οι οποίες θα αυξηθούν σημαντικά κατά τα επόμενα έτη.

<SPEAKER ID=302 NAME="Ojeda Sanz">
Κύριε Πρόεδρε, εξ ονόματος των συντρόφων μου Ripoll και Pιrez Αlvarez, που επεξεργάστηκαν αυτή την έκθεση - αλλά που χρειάστηκε να απουσιάσουν - θέλω να συγχαρώ την εισηγήτρια, την κ. Peijs, για την εξαίρετη έκθεση που συνέταξε, πρωτίστως διότι καταπιάνεται με ένα σημαντικό πρόβλημα από μια πολύ πραγματιστική και πρακτική άποψη. Θέλω να πω συν τοις άλλοις ότι λυπούμαι αυτή τη στιγμή για δύο πράγματα: ένα, που δεν μπορώ να μάθω τη γνώμη του φίλου μας Fatuzzo σχετικά με τον τρόπο που επηρεάζουν οι θαλάσσιες μεταφορές μικρών αποστάσεων τα συμφέροντα των Ευρωπαίων συνταξιούχων, και δεύτερον, που υπάρχουν τόσοι λίγοι συνάδελφοι βουλευτές, διότι, σκεπτόμενοι τα στενά συμφέροντα αυτού του Σώματος, είναι πιθανό κάποια μέρα να λυπούνται για το γεγονός ότι δεν είχαν ενημερωθεί για το θέμα των θαλάσσιων μεταφορών μικρών αποστάσεων, διότι ίσως να χρειαστεί να τις χρησιμοποιήσουμε μια από αυτές τις μέρες προκειμένου να έλθουμε ή να φύγουμε από το Στρασβούργο.
<P>
Μπαίνοντας στην ουσία του ζητήματος, πρέπει να πω στην κ. Peijs ότι παρακολουθήσαμε με μεγάλο ενδιαφέρον τις εξελίξεις και τις δράσεις που υλοποιήθηκαν τα τελευταία χρόνια στην Ευρωπαϊκή Ένωση, ιδιαίτερα βάσει της σύστασης του φόρουμ των θαλάσσιων βιομηχανιών, με στόχο την προώθηση των θαλάσσιων μεταφορών μικρών αποστάσεων ως εναλλακτική λύση στις χερσαίες μεταφορές.
<P>
Τόσο η έκθεση της Επιτροπής, όσο και η έκθεση της εισηγήτριας καθιστούν προφανή τα διάφορα συγκριτικά πλεονεκτήματα αμφότερων των μέσων μεταφοράς, από τα οποία θα τόνιζα σε ό,τι αφορά τις θαλάσσιες μεταφορές, το μικρότερο κορεσμό των υποδομών, το μικρότερο κόστος τους, τη μικρότερη κατανάλωση ενέργειας και συνακόλουθα τη μικρότερη εκπομπή ρύπων στην ατμόσφαιρα, και τη βελτίωση των επικοινωνιών με τις περιοχές στην περιφέρεια της Ευρωπαϊκής Ένωσης.
<P>
Θεωρούμε - και νομίζω πως σε αυτό συμφωνούμε όλοι - ότι η μεταφορά φορτίων δια θαλάσσης αντί δια ξηράς θα έπρεπε να τεθεί ως στόχος προτεραιότητας των επιμέρους πολιτικών για τις μεταφορές στην Ευρωπαϊκή Ένωση. Θα ήθελα να σταθώ στο γεγονός ότι τα τελευταία δύο χρόνια πραγματοποιήθηκαν μια σειρά από ενέργειες που είχαν θετικές συνέπειες για τις θαλάσσιες μεταφορές μικρών αποστάσεων. Αυτό κατέστησε δυνατή, όπως σημειώνει η έκθεση της Επιτροπής μεταξύ 1990 και 1997, την αύξηση των διακοινοτικών θαλάσσιων μεταφορών κατά 23%. Μολαταύτα, πρόκειται για μια αντικειμενικά μέτρια αύξηση - μόνο κατά ένα συνολικό 3% ετησίως - και συγκριτικά μικρότερη αυτής που γνώρισαν την ίδια περίοδο οι χερσαίες μεταφορές, ήτοι 26%. Κατά συνέπεια, αντί να συγκλίνουν αυτές οι σχετικές θέσεις μεταξύ θαλάσσιων και χερσαίων μεταφορών, η διαφορά αμφότερων συνέχισε να αυξάνεται. Όλα τα στοιχεία δείχνουν κατά συνέπεια ότι όχι μόνο δεν συγκεκριμενοποιούνται πιο ενεργητικά ποσοτικά μέτρα, αλλά ενδεχομένως λείπει μια ποιοτικά διαφορετική εστίαση.
<P>
Νομίζουμε πως η έκθεση της κ. Peijs είναι πολύ ισόρροπη, θα θέλαμε όμως να επιστήσουμε την προσοχή σε έναν από τους καίριους στόχους για την προώθηση των θαλάσσιων μεταφορών μικρών αποστάσεων: την ταυτόχρονη μείωση του χρόνου και του άμεσου κόστους των λιμενικών εργασιών των πλοίων που παρέχουν αυτού του είδους τις υπηρεσίες. Σε πολλές περιπτώσεις οι λιμενικές υπηρεσίες - τόσο σε σχέση με τα πλοία, όσο και σε σχέση με τα εμπορεύματα - παρέχονται χωρίς αποτελεσματικό ανταγωνισμό ή με πολύ περιορισμένο ανταγωνισμό και αυτό προκαλεί συχνά την κατάχρησης της δεσπόζουσας θέσης, όπως είναι η φορολόγηση υποχρεωτικών υπηρεσιών που δεν χρειάζονται και ούτε καν χρησιμοποιούνται, όπως επί παραδείγματι η παροχή υπηρεσιών πλοήγησης, ρυμούλκησης, αγκυροβόλιου ή ελλιμενισμού, όπως και η καταβολή πολύ υψηλών τελών.
<P>
Γεγονός είναι ότι, εκτός πολύ συγκεκριμένων εξαιρέσεων, οι θαλάσσιες διωκεάνιες υπηρεσίες δεν πρέπει να αντιμετωπίζουν τον οδικό ανταγωνισμό, και στην πλειοψηφία των περιπτώσεων, ούτε οι αερομεταφορές συνεπάγονται πρακτικό ανταγωνισμό για αυτές.
<P>
Βάσει όλων αυτών, νομίζουμε πως, εάν επιδιώκεται η προώθηση των θαλάσσιων μεταφορών μικρών αποστάσεων κατά τρόπο πραγματιστικό και αποτελεσματικό, είναι απαραίτητο να τροποποιήσουμε την υφιστάμενη μορφή παροχής λιμενικών υπηρεσιών, βελτιώνοντας την αποτελεσματικότητά τους και μειώνοντας το κόστος τους. Παράλληλα πρέπει να λάβουμε υπόψη εκείνο που συνεπάγεται αυτό το γεγονός για την οικονομία των περιοχών όπου υπάρχει ναυπηγική βιομηχανία. Αυτό σημαίνει αναζωογόνηση όλης της περιοχής, όπως πολύ καλά γνωρίζουν όσοι ζουν σε εκείνες τις πόλεις, σε εκείνες τις περιφέρειες όπου η ναυπηγική βιομηχανία αποτελεί ένα πολύ δραστήριο στοιχείο της τοπικής οικονομίας.

<SPEAKER ID=303 LANGUAGE="DE" NAME="Stockmann">
Κύριε Πρόεδρε, κύριε Επίτροπε, κυρίες και κύριοι συνάδελφοι, μου τέθηκε το εξής ερώτημα: γιατί υποστηρίζουμε τόσο πολύ σε ευρωπαϊκό επίπεδο τις θαλάσσιες μεταφορές μικρών αποστάσεων; Η απάντηση είναι: έχουμε ένα όραμα. Πάνω σε ασφαλή και φιλικά προς το περιβάλλον πλοία μεταφέρονται μεγάλες ποσότητες εμπορευμάτων γύρω από την ήπειρό μας. Τα εμπορεύματα εκφορτώνονται εκεί, όπου μπορούν να φτάσουν συντομότερα στον προορισμό τους από την ξηρά. Η κυκλοφορία θα αποσυμφορηθεί πολύ, διότι θα συμπληρωθεί ένα περαιτέρω μέλος της διατροπικής αλυσίδας μεταφορών. Φυσικά απέχουμε πολλά ναυτικά μίλια από μια τέτοια πραγματικότητα, ακόμη και αν, όπως δείχνει η έκθεση, τα δύο τελευταία χρόνια έχουν επιτευχθεί αρκετά.
<P>
Η καλή έκθεση της κ. Peijs ασχολείται με τα σημερινά εμπόδια και τις στρατηγικές για την υλοποίηση των οραμάτων μας. Υπήρξε μεγάλη συμφωνία στην επιτροπή. Τι μπορούμε να κάνουμε εσωτερικά για τις θαλάσσιες μεταφορές μικρών αποστάσεων; Θα ήθελα να πω κάτι πάνω σε αυτό: στον τεχνικό τομέα να καθιερώσουμε μια περισσότερο φιλική προς το περιβάλλον τεχνολογία των κινητήρων και ειδικούς σταθμούς για την ταχεία μεταφόρτωση. Στον τομέα της οργάνωσης για τις διασυνοριακές μεταφορές, ενιαία έγγραφα και διατυπώσεις για τις μεταφορές, απλουστευμένες διοικητικές διαδικασίες και λιγότερες υπηρεσίες πλοήγησης, όπου αυτό δεν είναι οπωσδήποτε απαραίτητο.
<P>
Τι μπορούμε να κάνουμε για τις θαλάσσιες μεταφορές μικρών αποστάσεων ως μέρος της διατροπικής αλυσίδας; Αρχικά να βελτιώσουμε τις διεπαφές με τους άλλους φορείς μεταφορών με μοντέρνες εγκαταστάσεις μεταφόρτωσης - ιδιαίτερα με την εσωτερική ναυσιπλοΐα -, την τυποποίηση των εμπορευματοκιβωτίων, την προώθηση των υπηρεσιών επιμελητείας των μεταφορών για τη συνολική αλυσίδα μεταφορών και πολλά άλλα, που βρίσκονται μέσα στην έκθεση. Πιστεύω, ότι πρέπει να εξετάσουμε αυτές τις σκέψεις και προς την κατεύθυνση των προενταξιακών στρατηγικών μας.
<P>
Εν τω μεταξύ, διεξάγονται συζητήσεις στρογγυλής τραπέζης. Η έκθεση υποστηρίζει ότι θα ήταν καλή η ανταλλαγή των βέλτιστων πρακτικών. Αυτό είναι σωστό, διότι για ποιο λόγο προωθούμε τόσο καιρό ένα κέντρο αναφοράς για τη διατροπική κυκλοφορία; Θα ήταν καλό να γίνει περισσότερη έρευνα και πάνω από όλα να δημιουργήσουμε πιλοτικά προγράμματα στον διατροπικό τομέα.
<P>
Συνολικά η έκθεση προσφέρει ένα ολόκληρο πακέτο σωστών συστάσεων. Ελπίζω ότι η επόμενη έκθεση προόδου σε δύο χρόνια θα αναφέρει ότι πλησιάσαμε λίγο στο όραμά μας, το όραμα ενός επιτυχημένου διατροπικού συστήματος κυκλοφορίας στην Ευρώπη.

<SPEAKER ID=304 LANGUAGE="EN" NAME="Attwooll">
Κύριε Πρόεδρε, υπάρχουν τρεις πτυχές αυτής της άριστης έκθεσης της κ. Peijs, τις οποίες θα ήθελα να τονίσω και να εξηγήσω με παραδείγματα. Παρόλο που αυτά προέρχονται από τη δική μου εκλογική περιφέρεια, γνωρίζω ότι είναι αντιπροσωπευτικά πολλών παρόμοιων περιοχών.
<P>
Κατ' αρχάς, το θέμα της διατροπικότητας και της ανάγκης για βελτιστοποίηση της υποδομής για τις συνδέσεις με την ενδοχώρα. Αυτή την εβδομάδα υπερψηφίσαμε μέτρα φιλικά προς το περιβάλλον, σχεδιασμένα να ενθαρρύνουν τις σιδηροδρομικές μεταφορές φορτίων. Σε αυτό το πλαίσιο είναι ζωτικής σημασίας η καλή πρόσβαση των σιδηροδρομικών μεταφορών στα λιμάνια. Θα πρέπει, ωστόσο, να παραδεχτούμε πως ορισμένες φορές οι οδικές μεταφορές είναι εκείνες που παρέχουν την αναγκαία πρόσβαση στην ενδοχώρα. Αναφέρω την αναγραφή στον χάρτη των ΔΔ της οδού A75 από το Gretna έως το Stranraer, δεδομένης της σπουδαιότητας της για τις θαλάσσιες μεταφορές από και προς τη Βόρειο Ιρλανδία. Δεύτερον, τον βαθμό στον οποίο οι επαφές των απομακρυσμένων και νησιωτικών περιοχών με τους γείτονές τους εξαρτάται από τη θάλασσα. Συχνά αντιμετωπίζουμε τη θάλασσα σαν κάτι που χωρίζει τις κοινότητες. Καλύτερα όμως να την αντιμετωπίσουμε σαν μια εθνική οδό που τις ενώνει.
<P>
Η Ομάδα μου προσυπογράφει τις τροπολογίες 1 και 4 αντίστοιχα. Θα πρόσθετα όμως, ότι για την περιβαλλοντική βιωσιμότητα θα πρέπει να αντιμετωπίσουμε με τον ίδιο τρόπο τις συνδέσεις μεταξύ των χερσονήσων.
<P>
Στα δυτικά της Σκωτίας, η οδική διαδρομή από το Gourock μέχρι το Dunoon είναι είκοσι φορές μεγαλύτερη από τη θαλάσσια, ενώ η απόσταση από το Tarbert στο Portavadie είναι είκοσι πέντε φορές μεγαλύτερη. Τρίτον, είναι σημαντικό να εξακολουθήσουμε να αναγνωρίζουμε τη ζωτική σημασία πολλών θαλασσίων διαδρομών μικρών αποστάσεων. Δεν μιλώ μόνο από την άποψη της ανάγκης στήριξης των υποχρεώσεων του δημοσίου τομέα σε αυτό το πλαίσιο. Χρειάζεται επίσης να βρούμε άλλους θεμιτούς τρόπους μείωσης του κόστους που συνδέεται με τις μεταφορές σε νησιωτικές και απομακρυσμένες κοινότητες. Οι οικονομίες τους είναι σταθερά ευάλωτες και απλούστατα δεν είναι καθόλου καλό το γεγονός ότι οι αγρότες στο Isle of Lewis πρέπει να πληρώνουν διπλάσια για το σανό τους από ό,τι οι αγρότες που ζουν κοντά στο Inverness. Ελπίζω ότι η Επιτροπή θα λάβει σοβαρά υπόψη αυτά τα θέματα όταν θα αναπτύξει την πολιτική της στην περιοχή.

<SPEAKER ID=305 LANGUAGE="EN" NAME="MacCormick">
Κύριε Πρόεδρε, στην Ομάδα μου καλωσορίζουμε την έκθεση Peijs και την στάση της Επιτροπής στην οποία ανταποκρίνεται η έκθεση. Είναι όντως αλήθεια ότι οι θαλάσσιες μεταφορές μικρών αποστάσεων είναι φιλικές προς το περιβάλλον και αποδοτικές ως προς το κόστος και είναι όντως αλήθεια ότι στηρίζουν την οικονομική ανάπτυξη των θαλάσσιων περιοχών. Ωστόσο, εμείς στη Σκωτία ζητούμε συνεπώς από την Επιτροπή να οργανωθεί έναντι της επερχόμενης ελευθέρωσης των θαλασσίων μεταφορών στα δυτικά της Σκωτίας.
<P>
Όπως ακριβώς επεσήμανε η κ. Attwooll πριν λίγο, στην περιοχή αυτή δεν έχουμε μόνο νησιωτικές μεταφορές, αλλά επίσης σημαντικές θαλάσσιες συνδέσεις μικρών αποστάσεων, μεταξύ αυτών που εμείς αποκαλούμε λίμνες και οι γεωλόγοι φιορδ, όπου, αντί να διανύσει κανείς μια απόσταση 150 χιλιομέτρων μέσα από ένα στενό ορεινό δρόμο, μπορεί να ακολουθήσει με πλοίο μια στενή θαλάσσια διαδρομή.
<P>
Εάν θα έπρεπε να ερμηνεύσουμε λογικά τον κανονισμό για τις θαλάσσιες ενδομεταφορές, θα έπρεπε να πούμε ότι, οπωσδήποτε, αυτές οι χερσόνησοι αντιστοιχούν πρακτικά σε νησιά και ότι οι υποχρεώσεις κοινής ωφέλειας ισχύουν και σε αυτές τις περιπτώσεις. Στην περίπτωση αυτή θα ήταν αρκετά νόμιμο το κράτος να στηρίξει τις υπηρεσίες σε αυτές τις περιοχές. Με τον ίδιο τρόπο θα μπορούσε κανείς να αντιμετωπίσει συνολικά το πακέτο των διαδρομών στα δυτικά της Σκωτίας, από το να το αντιμετωπίζει τμηματικά καλώντας τους ιδιώτες επιχειρηματίες να επιλέξουν τις λιγοστές προσοδοφόρες διαδρομές, καθιστώντας δύσκολη τη βιωσιμότητα των διαδρομών που δεν είναι αποδοτικές καθ' όλη τη διάρκεια του έτους. Θέλουμε μια ολιστική αντιμετώπιση για αυτού του είδους τα θέματα σε ολόκληρη την Ευρώπη, και θέλουμε μια δημιουργική προσέγγιση εκ μέρους της Επιτροπής.
<P>
Έχουν περάσει έξι εβδομάδες από τότε που υπέβαλα μια ερώτηση στην Επιτροπή σχετικά με το εάν θα αντιμετωπίσει τις χερσονήσους ισότιμα με τα νησιά. Νωρίτερα απαίτησε λεπτομερή γνώση για τη δυτική Σκωτία. Ακόμη δεν έχει απαντήσει σε αυτό. Ζητώ να απαντήσει στο ζήτημα ως κατεπείγον ζήτημα.

<SPEAKER ID=306 LANGUAGE="DE" NAME="Markov">
Κύριε Πρόεδρε, κυρία εισηγήτρια, αξιότιμοι συνάδελφοι, η ανακοίνωση της Επιτροπής για την ανάπτυξη των θαλασσίων μεταφορών μικρών αποστάσεων στην Ευρώπη και η πολύ καλή έκθεση της συναδέλφου κ. Peijs που βασιζόταν σε αυτήν προσφέρει μια αληθινή εικόνα της ανάπτυξης του εν λόγω φιλικού προς το περιβάλλον τρόπου μεταφορών κατά τα τελευταία δύο χρόνια στην Ευρώπη. Ιδιαίτερα μέσω της ανάπτυξης και προώθησης των θαλασσίων μεταφορών μικρών αποστάσεων πραγματοποιήθηκε ένα σημαντικό βήμα προς την ανάπτυξη ενός πολυτροπικού συστήματος μεταφορών για την Ευρωπαϊκή Ένωση και τις περιοχές που συνορεύουν με αυτήν.
<P>
Αποτελεσματικότητα, ευνοϊκά κόστη, φιλικότητα προς το περιβάλλον και αειφορία διακρίνουν αυτό το είδος μεταφοράς σε αντίθεση με τις οδικές μεταφορές και μπορούν να σχηματίσουν μια αξιόλογη εναλλακτική στις παράκτιες περιοχές. Είναι ωστόσο απαραίτητη η προώθηση της συνεργασίας των διαφορετικών τρόπων μεταφοράς για να την καλύτερη αξιοποίηση των εκάστοτε πλεονεκτημάτων. Γι' αυτό είναι απαραίτητη μια σειρά ευρωπαϊκών, εθνικών και περιφερειακών μέτρων προώθησης από τον κρατικό αλλά και τον ιδιωτικό τομέα, ούτως ώστε οι λιμένες που αποτελούν το νευραλγικό σημείο εντός της αλυσίδας μεταφορών, να ρυθμιστούν και να αναπτυχθούν στοχοθετημένα, με βάση τις ειδικές απαιτήσεις.
<P>
Πέραν τούτου ισχύει ότι πρέπει να προσαρμοστούν τα τεχνικά και οργανωτικά συνοδευτικά δεδομένα, όπως οι διοικητικές διατυπώσεις και τα έγγραφα, οι τελωνειακές διαδικασίες και οι διαδικασίες φόρτωσης με τέτοιο τρόπο ώστε να κάνουν εφικτή τη γρήγορη και ομαλή αλλαγή από το ένα είδος μεταφοράς στο άλλο και από τη μια χώρα σε άλλη. Περαιτέρω βήματα υποστήριξης πρέπει να είναι τα ειδικά κίνητρα για την ανάπτυξη καινοτόμων τεχνολογιών, οι ειδικοί σταθμοί εκτελωνισμού για την θαλάσσια κυκλοφορία μικρών αποστάσεων και η ενσωμάτωση των λιμένων στη στρατηγική ανάπτυξης των παράκτιων περιοχών.
<P>
Αυτό είναι σημαντικό για την ενίσχυση της οικονομικής και κοινωνικής συνοχής και της σύνδεσης μεταξύ των κέντρων και των περιφερειακών περιοχών εντός της Ευρωπαϊκής Ένωσης. Η αναπτυσσόμενη οικονομική συνεργασία μεταξύ της ΕΕ και των γειτονικών της χωρών, η με αυτήν συνδεόμενη και αυξανόμενη ανάγκη μεταφορών μπορούν να υλοποιηθούν αποτελεσματικά μέσω της ενσωμάτωσης της θαλάσσιας κυκλοφορίας μικρών αποστάσεων στον οργανωτικό σχεδιασμό για την αλυσίδα της μεταφοράς "από πόρτα σε πόρτα" .

<SPEAKER ID=307 LANGUAGE="NL" NAME="Blokland">
Κύριε Πρόεδρε, εξ ονόματος της συναδέλφου Rijk van Dam θα ήθελα να πω τα εξής: η πολιτική μεταφορών απαιτεί συγκεκριμένες επιλογές. Μία βιώσιμη πολιτική μεταφορών απαιτεί ακόμα περισσότερα, ή τουλάχιστον άλλου είδους επιλογές. Καθήκον μας εδώ στο Κοινοβούλιο είναι να διευκολύνουμε τη ροή αγαθών και ανθρώπων, ούτως ώστε αυτή να έχει όσο το δυνατόν λιγότερο αρνητικές συνέπειες.
<P>
Μιλούμε εδώ για τις θαλάσσιες μεταφορές, την ακτοπλοΐα μικρών αποστάσεων, οι οποίες έχουν τη φήμη ότι μπορούν να προσφέρουν λύσεις σε πολλές από τις αρνητικές συνέπειες, όπως για παράδειγμα τη χρήση του χώρου και τη μόλυνση του περιβάλλοντος, που αντιμετωπίζει τη στιγμή αυτή ο τομέας των μεταφορών στην Ευρώπη. Ωστόσο, όπως είπε πολύ σωστά η κυρία Peijs, ο τομέας δεν αξιοποιεί τη στιγμή αυτή τις ευκαιρίες που υπάρχουν.
<P>
Θα ήθελα να υπογραμμίσω ορισμένα σημεία στη συνέχεια.
<P>
Ακούμε συχνά ότι η ακτοπλοΐα, και γενικότερα οι ακτοπλοϊκές μεταφορές, αποτελεί ένα φιλικό προς το περιβάλλον τομέα μεταφορών όσον αφορά τις εκπομπές ανά μεταφερόμενη μονάδα. Αυτό είναι σίγουρα σωστό. Ωστόσο, η πρόοδος που σημειώνεται σε αυτό τον τομέα σε άλλα μέσα μεταφοράς, ιδιαίτερα στις οδικές μεταφορές, υποσκάπτει τη θέση αυτή. Προκειμένου να υπάρξει η αναγκαία βελτίωση στην κατάσταση χρειάζεται μία δραστική επέμβαση. Δεδομένων των εξελίξεων στον τομέα των οδικών μεταφορών με τις νέες ευρωπαϊκές προδιαγραφές εκπομπών για τα καύσιμα, πιστεύω ότι μία βελτίωση των περιβαλλοντικών αποδόσεων της ακτοπλοΐας θα πρέπει να ενισχυθεί μέσω της υιοθέτησης μίας ευρωπαϊκής οδηγίας περί των ανωτάτων επιτρεπομένων εκπομπών από τις μηχανές των πλοίων.
<P>
Περαιτέρω, αντίθετα από ορισμένους συναδέλφους, θεωρώ ότι η ακτοπλοΐα θα πρέπει να λειτουργεί όχι μόνο συμπληρωματικά ως προς τα ήδη υπάρχοντα μέσα μεταφορών, αλλά επίσης ως εναλλακτική λύση για τις διακοινοτικές μεταφορικές ροές. Δεδομένης της προβληματικής σχετικά με τον καταμερισμό ή τη μείωση των ECO-points στην Αυστρία, είναι ιδιαίτερα αναγκαία η δημιουργία μιας εναλλακτικής διαδρομής από βορρά προς νότο και αντιστρόφως. Οπωσδήποτε, ένα τμήμα αυτής της διαδρομής μπορεί να καλυφθεί από την ακτοπλοΐα.
<P>
Τρίτον, σχετικά με την κατάσταση στους λιμένες. Εάν θέλει να καταστεί η ακτοπλοΐα ταχύτερα ανταγωνιστικότερη στους λιμένες, είναι απαραίτητο να ληφθούν μέτρα σε σχέση με τον εκτελωνισμό και τις δραστηριότητες φόρτωσης και εκφόρτωσης, όπως υπογραμμίζει σωστά η εισηγήτρια.
<P>
Εάν μπορέσουμε να εκσυγχρονίσουμε και να βελτιώσουμε τον τομέα, θα πρέπει οπωσδήποτε να πληροφορηθεί το κοινό τις νέες δυνατότητες που προσφέρει αυτός. Σε ορισμένα κράτη, όπως οι Κάτω Χώρες, έχουν δημιουργηθεί γραφεία ενημέρωσης για αυτό το σκοπό, τα οποία λειτουργούν με μεγάλη επιτυχία. Θα ήθελα να συστήσω να συμβάλουν οι εθνικές ή περιφερειακές αρχές με τον τρόπο αυτό προκειμένου να ανθίσει ο τομέας της ακτοπλοΐας.
<P>
Συνοψίζοντας, κύριε Πρόεδρε, η έκθεση της κυρίας Peijs είναι πλήρης. Τη συγχαίρω θερμά. Εφόσον αναλάβουν τις ευθύνες τους όλοι οι ενδιαφερόμενοι φορείς, θα μπορέσουμε σίγουρα να αναφωνήσουμε όλοι σε μερικά χρόνια το σύνθημα που ακούγεται στις Κάτω Χώρες: "Θαλάσσιες μεταφορές, η καλύτερη λύση!"

<SPEAKER ID=308 LANGUAGE="EN" NAME="Purvis">
Κύριε Πρόεδρε, για τους μακρινούς επισκέπτες, τα θαλάσσια ταξίδια στα νησιά της Σκωτίας είναι ρομαντικά και πράγματι η ομορφιά πάντοτε συγκινεί τόσο τους ντόπιους όσο και τους επισκέπτες. Για όσους όμως ζουν και εργάζονται εκεί, οι νησιωτικές θαλάσσιες μεταφορές αποτελούν αφενός μια ουσιαστική σανίδα σωτηρίας και αφετέρου ένα δαπανηρό εμπόδιο που θα πρέπει να ξεπεράσουν για τη δική τους οικονομική και κοινωνική ευημερία.
<P>
Το αποτρεπτικό κόστος δεν είναι μόνο τα εισιτήρια, όσες δυσκολίες και αν συνεπάγονται συχνά, αλλά το πρόβλημα της κράτησης, της αναμονής στις ουρές, της προσαρμογής στα χρονοδιαγράμματα που προσφέρουν λίγα εναλλακτικά δρομολόγια και επιπλέον οι κίνδυνοι των καθυστερήσεων και των ακυρώσεων εξαιτίας του καιρού ή μηχανικών προβλημάτων ή απεργιών, κίνδυνοι που από καιρό σε καιρό κρατούν τα νησιά σε ομηρία.
<P>
Υπάρχει σοβαρή ανησυχία για τα νησιά της Σκωτίας την περίοδο που η πολιτική ανταγωνισμού της Ε.Ε., η οποία απαιτεί να καταστούν αυτές οι υπηρεσίες αντικείμενο ανταγωνιστικών προσφορών, θα υπονομεύσει αυτές τις ζωτικής σημασίας υπηρεσίες ακόμη και στο επίπεδο που βρίσκονται σήμερα και θα αυξήσει το κόστος ζωής και λειτουργίας των επιχειρήσεων. Χρειάζεται να διαβεβαιώσουμε όσους ζουν και εργάζονται σε αυτά τα ευάλωτα νησιά και τις απομακρυσμένες χερσονήσους ότι δεν έχουν να φοβηθούν τίποτα εάν συμπεριλάβουν ένα μέτρο ανταγωνισμού στη διαδικασία σύναψης αυτών των συμβολαίων.
<P>
Θα ήθελα να ζητήσω από την Επιτροπή να κάνει ό,τι μπορεί για να διαβεβαιώσει τα νησιά της Σκωτίας, τη σκωτική εκτελεστική εξουσία που προς το παρόν αγωνίζεται για αυτή την κατάσταση και το Κοινοβούλιο, ότι είναι σε θέση να διασφαλίσει ότι αυτή η διαδικασία λειτουργεί σωστά και ότι δεν υπονομεύει, αλλά βελτιώνει τις υπηρεσίες θαλασσίων μεταφορών στα νησιά της Σκωτίας. Ενδεχομένως μέσω του Επιτρόπου Verheugen μπορώ να προσκαλέσω την Επίτροπο Μεταφορών, τη συνάδελφό του, κ. de Palacio, να με συνοδεύσει σε ένα ρομαντικό ταξίδι στα νησιά της Σκωτίας.

<SPEAKER ID=309 NAME="Μαστοράκης">
Κύριε πρόεδρε, κύριε Επίτροπε, κύριοι συνάδελφοι, ζώντας σε μια χώρα με τεράστιο μήκος ακτών και πάρα πολλά νησιά, ζώντας μάλιστα σε νησί, μπορώ να ξέρω από πρώτο χέρι την αξία των θαλάσσιων μεταφορών μικρών αποστάσεων. Βέβαια, βασικός τομέας είναι και η μεταφορά επιβατών, όμως η υπό συζήτηση έκθεση επικεντρώνεται στη μεταφορά εμπορευμάτων, αναφερόμενη στη σχετική ανακοίνωση της Επιτροπής.
<P>
Αξίζει να σημειωθεί ότι, παρά την αύξηση του όγκου των μεταφορών αυτού του είδους τα τελευταία χρόνια, οι οδικές μεταφορές αυξήθηκαν περισσότερο· τούτο σημαίνει ότι θα πρέπει να δοθεί ιδιαίτερη προσοχή στις φιλικότερες για το περιβάλλον θαλάσσιες μεταφορές. Η σημερινή εικόνα παραμένει ακόμη σχεδόν απωθητική για τον πελάτη, αφού του δίνει την αίσθηση ενός μέσου αρκετά πεπαλαιωμένου, αργού και πολύπλοκου. Πρόσθετα εμπόδια στην ανάπτυξη των μεταφορών αυτών συνιστούν οι διοικητικές διαδικασίες που θεωρούνται βελτιώσιμες, αλλά και οι καθυστερήσεις, οι μη πλήρεις υποδομές και τα μη διαφανή τέλη σε κάποια λιμάνια, καθώς και οι επιβαρύνσεις στον ελλιμενισμό που θα μπορούσαν να αποφεύγονται. Είναι δυνατή, πάντως, η καλυτέρευση της εικόνας τους, ώστε να καταστούν μια βιώσιμη εναλλακτική λύση για εκείνα τα φορτία που μπορούν να μεταφερθούν με διάφορους τρόπους. Αναφέρομαι, βέβαια, στους τόπους που δεν είναι δέσμιοι των θαλάσσιων μεταφορών, όπως είναι τα νησιά, για τα οποία πρέπει να υπάρχει πάντα ειδική μέριμνα. Είναι βασικός ο ρόλος του ιδιωτικού τομέα, αλλά υπάρχουν πτυχές της λειτουργίας της αγοράς που απαιτούν παρέμβαση φορέων του δημοσίου σε περιφερειακό, εθνικό και ευρωπαϊκό επίπεδο, μάλιστα ακόμη και οικονομική συνεισφορά, ώστε οι νησιώτες να μην αισθάνονται δευτέρας κατηγορίας Ευρωπαίοι.
<P>
Η ανάπτυξη της ακτοπλοΐας έχει άμεσο αντίκτυπο στην κοινωνική και οικονομική ανάπτυξη των περιφερειών μας και άρα στη συνοχή της Ευρωπαϊκής Ένωσης. Προφανώς με αυτό το πνεύμα είδε το αντικείμενό της η εισηγήτριά μας και ασχολήθηκε με πολλή σοβαρότητα, οπότε θεωρώ υποχρέωσή μου ως νησιώτης να την ευχαριστήσω ιδιαίτερα.
<P>
Ευχαριστούμε επίσης τον Επίτροπο κ. Verheugen, που βλέπω ότι έχει φορέσει τα ακουστικά του, και για την προσοχή που επέδειξε στην παρακολούθηση των επεξηγήσεων ψήφου των συναδέλφων προηγουμένως.

<SPEAKER ID=310 NAME="Sαnchez Garcνa">
Κύριε Πρόεδρε, κυρίες και κύριοι συνάδελφοι, σε μια φάση κατά την οποία προσπαθούμε να αμβλύνουμε τις περιφερειακές διαφορές καθίσταται ενδεδειγμένη η έκθεση της κ. Peijs, που αντιμετωπίζει το θέμα των θαλάσσιων μεταφορών μικρών αποστάσεων και ζητεί από τα κράτη μέλη και από την Επιτροπή να λάβουν μέτρα προκειμένου να προωθήσουν αυτού του είδους τις μεταφορές.
<P>
Όπως πάντα, επιτρέψτε μου να υπενθυμίσω ότι η περιφερειακή και διαρθρωτική πολιτική της Ένωσης συνιστά στο σύνολό της μια απάντηση στα συγκεκριμένα μειονεκτήματα που αντιμετωπίζουν κάποιες ευρωπαϊκές περιφέρειες, όπως οι καλούμενες εξόχως απόκεντρες περιφέρειες. Η Επιτροπή υπέβαλε τον περασμένο Μάρτιο μια έκθεση, στην οποία σχεδιάζεται μια στρατηγική προσανατολισμένη στη βιώσιμη ανάπτυξη των εν λόγω μεταφορών και που ενέχει διάφορες βασικές πτυχές, μεταξύ των οποίων διακρίνονται οι σχέσεις των εν λόγω περιοχών με τον γεωγραφικό τους περίγυρο, που ως ένα βαθμό προσδιορίζουν σημαντικό τμήμα της ανάπτυξής τους.
<P>
Κατά συνέπεια, αντιλαμβανόμαστε ότι η έκθεση της κ. Peijs είναι η ενδεδειγμένη, κυρίως εάν ενισχυθεί με την τροπολογία που κατέθεσα αναφορικά με τη συμπερίληψη των θαλάσσιων μεταφορών μεταξύ λιμένων που βρίσκονται στο έδαφος εξόχως απόκεντρων περιφερειών της Ένωσης και των χωρών του γεωγραφικού τους περίγυρου. Κατ' αυτόν τον τρόπο θα μπορούσε να διορθωθεί το λάθος στο οποίο υπέπεσε η Επιτροπή όταν επεξεργάστηκε τη διετή έκθεση σχετικά με την ανάπτυξη αυτού του είδους μεταφορών δίνοντας έναν ατελή ορισμό στις θαλάσσιες μεταφορές μικρών αποστάσεων.

<SPEAKER ID=311 NAME="Paasilinna">
Αξιότιμε κύριε Πρόεδρε, αξιότιμε Επίτροπε, αξιότιμοι συνάδελφοι, οι θαλάσσιες μεταφορές μικρών αποστάσεων είναι οι πλέον οικονομικές, αποτελεσματικές και κατάλληλες για τις απομακρυσμένες περιφέρειες. Ευχαριστώ την κυρία Peijs για την ενδιαφέρουσα και καλή έκθεσή της. Στην πατρίδα μου οι θαλάσσιες μεταφορές είναι σχεδόν εξ ολοκλήρου τέτοιες θαλάσσιες μεταφορές μικρών αποστάσεων, συνεπώς υπό την έννοια αυτή είναι για εμάς σημαντικές. Αποτελούμε εξαίρεση και για τον λόγο ότι έχουμε χερσαία σύνδεση με την υπόλοιπη ΕΕ μόνο μέσω του Βορρά, οπότε και η σημασία της ναυσιπλοϊας είναι πάρα πολύ μεγάλη. Επιπλέον δε οι σιδηρόδρομοί μας είναι διαφορετικού πλάτους από ό,τι αλλού στην Ευρωπαϊκή αΕνωση.
<P>
Ιδιομορφία αποτελεί ωστόσο το ότι στην πατρίδα μου οι θαλάσσιες μεταφορές σταματούν πάντα τον χειμώνα, εάν δεν λάβουμε μέτρα, διότι η θάλασσα παγώνει. Αυτό έχει οδηγήσει στο σημείο να αναγκασθούμε να συγκροτήσουμε ειδικό στόλο παγοθραυστικών. Πρόκειται για πλοία μεγάλης ισχύος, η ενέργεια ενός πλοίου ισούται με την ενέργεια που καταναλώνει μια πόλη. Ούτως εχόντων των πραγμάτων - αφού έχουμε αυτό το εμπόδιο μετακίνησης - ελπίζουμε να μπορέσουμε να ενισχύσουμε οικονομικά αυτή τη λειτουργία των παγοθραυστικών, διότι ο Θεός μας όρισε αυτό το εμπόδιο και δεν μπορούμε να κάνουμε απολύτως τίποτα γι' αυτό.
<P>
Είναι επίσης λυπηρό ότι οι συνέπειες για την απασχόληση και οι κοινωνικές συνέπειες αυτής της ναυσιπλοΐας δεν θίγονται επαρκώς. Το φτηνό εργατικό δυναμικό αποτελεί κάτω από τέτοιες συνθήκες εξαιρετικό κίνδυνο, άρα ιδιαιτέρως στον Βορρά και ιδιαιτέρως στους πάγους. Πώς ένας άνθρωπος που φοράει σόρτς, που δεν κατέχει ούτε κατ' όνομα επαγγελματικά προσόντα, τα βγάζει πέρα σε τριάντα βαθμών παγετό και σε τρία μέτρα πάγο; Αυτό είναι πρόβλημα. Το προσωπικό αεροπορίας είναι πάντοτε καλά εκπαιδευμένο, όμως δεν μπορούμε να πούμε το ίδιο γι' αυτό το φτηνό εργατικό δυναμικό, το οποίο απασχολείται στα πλοία. Προσδοκώ λοιπόν την επέμβαση της Επιτροπής στο θέμα αυτό.

<SPEAKER ID=312 NAME="Pohjamo">
Αξιότιμε κύριε Πρόεδρε, θέλω κι εγώ να συγχαρώ την κυρία Peijs για την επιτυχημένη της έκθεση. Οι ευρωπαϊκές μεταφορές παρουσιάζουν πολλά προβλήματα και μποτιλιαρίσματα: οι εθνικοί οδοί και ο εναέριος χώρος παρουσιάζουν συμφόρηση και η ανταγωνιστικότητα των σιδηροδρόμων είναι ανεπαρκής. Την εβδομάδα αυτή παρουσιάστηκαν εδώ στο Κοινοβούλιο πολλές σημαντικές εκθέσεις σχετικές με τις μεταφορές, οι οποίες στοχεύουν όλες στην εκτόνωση των συμφορήσεων και τη μείωση των κυκλοφοριακών μποτιλιαρισμάτων.
<P>
Η εξαιρετική έκθεση της κυρίας Peijs στοχεύει στην εκμετάλλευση των δυνατοτήτων των θαλασσίων μεταφορών μικρών αποστάσεων. Αυτή αποτελεί σημαντικό συμπλήρωμα των εκθέσεων που αφορούν τις σιδηροδρομικές και εναέριες μεταφορές. Χρειαζόμαστε πράγματι λειτουργικές και ανταγωνιστικές αλυσίδες τεχνικο-οργανωτικής υποδομής, στις οποίες θα συνδυάζονται οι οδικές μεταφορές, οι σιδηροδρομικές μεταφορές, οι θαλάσσιες μεταφορές μικρών αποστάσεων και επίσης η σύγχρονη τεχνολογία της πληροφορικής. Για τις απομακρυσμένες θαλάσσιες χώρες, στις οποίες ανήκει επίσης η Φινλανδία, οι θαλάσσιες μεταφορές μικρών αποστάσεων αποτελούν πραγματική ζωτική προϋπόθεση, ακριβώς όπως διαπίστωσε πριν λίγο ο κ. Paasilinna.
<P>
Θέλω να τονίσω την καταλληλότητα και διαθεσιμότητα των λιμενικών και των συναφών με τους λιμένες υπηρεσιών. Οι λιμένες πρέπει να συμπεριληφθούν στα διευρωπαϊκά δίκτυα ως μέρος της βασικής δομής των μεταφορών. Η υλοποίηση των μέτρων που προτείνονται στην έκθεση προϋποθέτει την αγαστή συνεργασία μεταξύ της Ένωσης, των κρατών μελών, της τοπικής διοίκησης, καθώς και των επιχειρήσεων, και να δοθεί πραγματικά σημασία στις θαλάσσιες μεταφορές μικρών αποστάσεων.

<SPEAKER ID=313 LANGUAGE="EN" NAME="Nicholson">
Κύριε Πρόεδρε, καταρχάς, θα ήθελα να συγχαρώ την εισηγήτρια για την άριστη έκθεσή της. Είναι σαφές ότι αφιέρωσε πολύ χρόνο σε αυτή και ανέδειξε πολλά προβλήματα.
<P>
Μπορούμε να δούμε ξεκάθαρα τα διαφορετικά προβλήματα που αντιμετωπίζουν οι διάφορες περιοχές της Ευρωπαϊκής Ένωσης. Κάθε περιοχή έχει το δικό της ιδιαίτερο πρόβλημα. Πρέπει να αναγνωρίσουμε ότι θα χρειαστεί χρόνος για να πετύχουμε τον τελικό μας στόχο. Δεν υπάρχει όμως αμφιβολία ότι οι θαλάσσιες μεταφορές μικρών αποστάσεων είναι ένα θέμα για το οποίο πρέπει να αγωνιστούμε για να έχουμε καλύτερα αποτελέσματα από ό,τι είχαμε μέχρι τώρα. Είναι οπωσδήποτε λογικό να μεταφέρουμε περισσότερα αγαθά μέσω θαλάσσης παρά οδικώς. Είναι μια λύση περισσότερο φιλική για το περιβάλλον και πιο παραδεκτή από κάθε άποψη. Πρέπει όμως να βεβαιωθούμε ότι θα σταθμίσουμε σωστά τα πράγματα. Προς αυτή την κατεύθυνση κατέβαλε προσπάθειες η εισηγήτρια.
<P>
Ένα από τα σημαντικότερα προβλήματα θα είναι πάντοτε ο παράγοντας κόστος. Προκειμένου τα λιμάνια να είναι πιο ανταγωνιστικά θα πρέπει να γίνουν πιο αποδοτικά και για αυτό το σκοπό θα χρειαστούν οπωσδήποτε μεγαλύτερη στήριξη.
<P>
Στηρίζω την έκκληση της κ. Attwooll για το A75. Αναγνωρίζεται ότι εμείς στη Βόρεια Ιρλανδία εξάγουμε προϊόντα μέσω ενός πολύ ακριβού θαλάσσιου δρόμου μεταξύ της Βόρειας Ιρλανδίας και της Σκωτίας. Είναι η κύρια διέξοδός μας για κάθε τι που παράγουμε. Από τη Σκωτία μεταφέρονται εποχούμενα ως την Αγγλία. Σίγουρα θα μπορούσε να υπάρξει ένας πιο αποδοτικός και περιβαλλοντικά ικανοποιητικός τρόπος για να γίνεται αυτό, όμως δεν υπάρχει φθηνότερος τρόπος. Για να επιβιώσουν η βιομηχανία και η γεωργία μας θα πρέπει να είναι αποδοτικές ως προς το κόστος.
<P>
Μεταξύ του Ballycastle και της νότιας Σκωτίας είχαμε μια πολύ καλή υπηρεσία πορθμειακής συγκοινωνίας, η οποία πρόσφατα αναγκάστηκε να κλείσει εξαιτίας της ελλιπούς στήριξης και της γραφειοκρατίας.

<SPEAKER ID=314 LANGUAGE="FR" NAME="Caudron">
Κύριε Πρόεδρε, κυρία εισηγήτρια, θα ήθελα καταρχάς να συγχαρώ την εισηγήτρια για την ποιότητα της έκθεσής της. Όλοι οι συνάδελφοι που παρενέβησαν, επεσήμαναν όπως και εσείς και εξέφρασαν τη λύπη τους για το γεγονός ότι οι θαλάσσιες μεταφορές μικρών αποστάσεων πλήττονται από μια άσχημη φήμη, λαμβάνοντας υπόψη τη βραδύτητα ή την αναποτελεσματικότητά τους, παρόλο που αποτελούν μια απάντηση στην κυκλοφοριακή συμφόρηση, στο υψηλό κόστος των υποδομών και στο περιβαλλοντικό κόστος.
<P>
Εξάλλου, τα τελευταία αυτά χρόνια, οι μεταφορές αυτές γνώρισαν μια αδιαμφισβήτητη επιτυχία, παρόλο που παραμένουν ανεπαρκείς και παραγνωρισμένες. Εντούτοις, παρουσιάζουν όπως είπατε και εσείς, πλεονεκτήματα από άποψη κόστους, ενέργειας, αποτελεσματικότητας, περιφερειακής συνοχής, περιβάλλοντος ακόμη και διατροπικών μεταφορών, δεδομένου ότι πρόκειται για ένα ιδεώδες μέσο όσον αφορά την εφαρμογή των πολυτροπικών μεταφορών. Θα πρέπει λοιπόν να ληφθούν άμεσα μέτρα για την ενίσχυση της αποτελεσματικότητας των λιμενικών εργασιών και τη μείωση του χρόνου αναμονής στα λιμάνια. Προσωπικά, επιμένω ότι οι δημόσιες αρχές θα πρέπει να παίξουν τον δικό τους ρόλο, τόσο σε περιφερειακό όσο και σε εθνικό και ευρωπαϊκό επίπεδο.
<P>
Παρόλα αυτά από την έκθεσή σας ανακύπτουν δύο σημεία που μου δημιουργούν πρόβλημα. Κατ' αρχάς, είναι η πρόταση που αποσκοπεί στην κατάρτιση ενός καταλόγου των πλέον κατάλληλων λιμένων για τις θαλάσσιες μεταφορές μικρών αποστάσεων. Κατά τη γνώμη μου αυτός ο κατάλογος δειν είναι απαραίτητος, γιατί ενέχει τον κίνδυνο να πλήξει τα λιμάνια που δεν είναι απολύτως κατάλληλα σήμερα και τα οποία όμως θα γίνουν στο μέλλον. Επιπλέον, προτείνεται μια "συγκεντρωτική" προσέγγιση στην προσφορά υπηρεσιών τεχνικο-οργανωτικής υποδομής των μεταφορών στους τελικούς χρήστες. Είμαι υπέρ ενός συστήματος πληροφόρησης, όμως προσωπικά, είμαι κατά της πρότασης να συγκεντρώνεται σε ένα μεγάλο λιμάνι, που είναι ήδη σε θέση ισχύος, το σύνολο των υπηρεσιών.
<P>
Τέλος, θα ήθελα, ως μέλος της Επιτροπής Βιομηχανίας, να ειπωθεί με σαφήνεια ότι οι θαλάσσιες μεταφορές μικρών αποστάσεων δεν θα πρέπει να θεωρούνται ως μια εναλλακτική λύση, αλλά ότι χρειάζεται μια διατροπική στρατηγική η οποία να εφαρμόζει τη συμπληρωματικότητα μεταξύ των διαφόρων τρόπων μεταφοράς. Σε αυτό το πλαίσιο και υπό αυτό το πνεύμα, τα κράτη μέλη θα πρέπει επιπλέον να εναρμονίσουν τις ρυθμίσεις τους, ιδιαιτέρως όσον αφορά τις χερσαίες μεταφορές που συχνά προκαλούν από άποψη στρεβλώσεων, ασυνέχειες. Εάν θέλουμε να έχουμε ένα πολυτροπικό σύστημα, είναι σημαντικό να διαθέτουμε ένα σύνολο μέσων μεταφοράς και κανόνων οι οποίοι θα είναι, αν όχι κοινοί, τουλάχιστον τέλεια εναρμονισμένοι.

<SPEAKER ID=315 LANGUAGE="EN" NAME="Verheugen">
Κύριε Πρόεδρε, επιτρέψτε μου να ευχαριστήσω την κ. Peijs για την άριστη έκθεσή της και για τον μόχθο που κατέβαλε γι' αυτή. Η έκθεση δείχνει ότι οι θαλάσσιες μεταφορές μικρών αποστάσεων είναι ένα θέμα στο οποίο υπάρχει ευρύτατη συμφωνία μεταξύ υμών, των κρατών μελών και της Επιτροπής και η συμφωνία προχωρά περαιτέρω. Δεν γνωρίζω κανέναν πολίτη και κανέναν οργανισμό που να μην επιθυμεί την ανάπτυξη των θαλάσσιων μεταφορών μικρών αποστάσεων.
<P>
Στο παρελθόν ήμασταν ένοχοι για το γεγονός ότι μιλούσαμε περιφρονητικά για τις θαλάσσιες μεταφορές μικρών αποστάσεων. Αναφέραμε το δυναμικό τους και με αυτό υπονοούσαμε ότι δεν απέδιδαν πολύ καλά. Όμως αποδίδουν καλά. Δεν διαφημίστηκε πολύ, όμως οι θαλάσσιες μεταφορές μικρών αποστάσεων ήταν ο μόνος τρόπος μεταφοράς ο οποίος, στη διάρκεια της δεκαετίας του 90, μπορούσε λίγο πολύ να συμβαδίσει με την ανάπτυξη των οδικών μεταφορών.
<P>
Για αυτό πρέπει να δείξουμε εμπιστοσύνη στον κλάδο των θαλάσσιων μεταφορών μικρών αποστάσεων. Εντούτοις, πάντοτε υπάρχει περιθώριο για βελτίωση. Ο κλάδος των θαλάσσιων μεταφορών είναι ο πρώτος που το αναγνωρίζει. Επιτρέψτε μου να αναφέρω ορισμένα βασικά θέματα της έκθεσης της κ. Peijs. Χρειαζόμαστε μια περιεκτική προσέγγιση για να καταστήσουμε αυτές τις μεταφορές μια γνήσια, άμεση έννοια. Θα πρέπει να ενταχθούν πλήρως στην αλυσίδα των μεταφορών και να προσφέρονται από συγκεντρωτικές υπηρεσίες.
<P>
Διάφορες δυσχέρειες παρακωλύουν την ανάπτυξη των θαλάσσιων μεταφορών μικρών αποστάσεων. Οι υπηρεσίες της Επιτροπής τον τελευταίο καιρό αναγνωρίζουν αυτές τις δυσχέρειες και τις πιθανές λύσεις, από κοινού με τα νέα κράτη μέλη και τον βιομηχανικό κλάδο. Ένας τομέας ο οποίος έχει ήδη εντοπιστεί είναι η ποικιλία των απαιτούμενων εγγράφων. Προκειμένου να δημιουργηθεί μεγαλύτερη ομοιομορφία, η Επιτροπή σκοπεύει να παρουσιάσει μια πρόταση μέχρι το τέλος του έτους, αποσκοπώντας στην εναρμόνιση ορισμένων εγγράφων που αφορούν τις αφίξεις και τις αναχωρήσεις των πλοίων.
<P>
Η αποτελεσματικότητα των λιμένων είναι ζωτικής σημασίας για τις θαλάσσιες μεταφορές μικρών αποστάσεων και επίσης μέχρι το τέλος του έτους η Επιτροπή θα παρουσιάσει ένα πακέτο μέτρων με σκοπό τη βελτίωση αυτής της αποτελεσματικότητας μέσω της ελευθέρωσης. Επιπλέον, θα πρέπει να αλλάξει η παρωχημένη εικόνα που επικρατεί για τις θαλάσσιες μεταφορές μικρών αποστάσεων. Αυτό αναφέρθηκε ήδη στη συζήτηση και το εκτιμώ πάρα πολύ.
<P>
Τα εθνικά κέντρα προώθησης των θαλάσσιων μεταφορών μικρών αποστάσεων θα πρέπει να παίξουν ουσιαστικό ρόλο στην υλοποίηση αυτής της πολιτικής. Ορισμένα γραφεία προώθησης υπάρχουν ήδη, και η Επιτροπή ενθαρρύνει τη δημιουργία περισσοτέρων, ώστε να μπορέσουμε να δημιουργήσουμε ένα ευρωπαϊκό δίκτυο προώθησης. Στη συζήτηση τέθηκε το ζήτημα των κοινοτικών επιδοτήσεων και εδώ θα ήθελα να απαντήσω στην ερώτηση.
<P>
Ο κύριος πόρος κοινοτικών επιδοτήσεων για τις θαλάσσιες μεταφορές μικρών αποστάσεων στο παρελθόν ήταν το πρόγραμμα PACT, δηλαδή η πιλοτική δράση για συνδυασμένες μεταφορές. Πέρυσι περίπου το 40% του προϋπολογισμού του PACT χρησιμοποιήθηκε προκειμένου να προωθηθούν οι συνδυασμένες μεταφορές, ποσό που ανήλθε στα 2,3 εκατομμύρια ευρώ. Για το 2000, το ποσό θα είναι ακόμη μεγαλύτερο. Θα αυξηθεί μέχρι το 50%.
<P>
Η αρμόδια Γενική Διεύθυνση αποσκοπεί στη συνέχιση αυτής της τάσης, έτσι, αυτές οι θαλάσσιες μεταφορές μικρών αποστάσεων θα εξακολουθήσουν να λαμβάνουν το μερίδιο που δικαιούνται από τον προϋπολογισμό του PACT. Στην επερχόμενη αναθεώρηση του προγράμματος PACT αυτή η αρχή θα μπορούσε επίσης να ενσωματωθεί στο νομικό κείμενο.
<P>
Ο κ. Purvis μου ζήτησε να προσκαλέσω τη συνάδελφό μου, την Επίτροπο κ. de Palacio. Θα το κάνω οπωσδήποτε και η κ. Palacio θα απολαύσει ένα ρομαντικό ταξίδι στη Σκωτία. Θα ήταν ακόμη πιο ρομαντικό εάν με καλούσατε να την συνοδεύσω.
<P>
Κυρία Peijs, θέλω να σας ευχαριστήσω για την εργασία σας. Σας ευχαριστώ που με διαβεβαιώνετε ότι όλοι κινούμαστε προς την ίδια κατεύθυνση. Ας προχωρήσουμε όλοι μαζί, η Επιτροπή θα κάνει οπωσδήποτε το καλύτερο που μπορεί.

<SPEAKER ID=316 LANGUAGE="EN" NAME="MacCormick">
Κύριε Πρόεδρε, θα ήθελα να εκφράσω την απογοήτευσή μου γιατί για ένα ζήτημα για το οποίο είχα υποβάλει μια γραπτή ερώτηση στην Επιτροπή πριν από έξι εβδομάδες και πλέον και το οποίο έθεσα στη συζήτηση, δεν έτυχα καμίας αναγνώρισης, πολύ δε λιγότερο απάντησης.

<SPEAKER ID=317 NAME="Πρόεδρος">
Ευχαριστώ πολύ, κύριε McCormick.
<P>
Η ψηφοφορία θα διεξαχθεί αύριο Παρασκευή στις 09.00.

<CHAPTER ID=15>
Διάλογος των πολιτών
<SPEAKER ID=318 NAME="Πρόεδρος">
Η ημερήσια διάταξη προβλέπει την προφορική ερώτηση (Β5-0533/2000) προς την Επιτροπή, εξ ονόματος της Επιτροπής Απασχόλησης και Κοινωνικών Υποθέσεων, σχετικά με τη μελλοντική χρηματοδότηση του διαλόγου των πολιτών.
<P>
Τον λόγο έχει ο κ. Pronk.

<SPEAKER ID=319 LANGUAGE="NL" NAME="Pronk">
Κύριε Πρόεδρε, ελπίζω να έχουμε λίγο χρόνο ακόμη για να συζητήσουμε, παρ' όλο που έχει περάσει η ώρα. Λυπούμαι που αναγκαζόμαστε να ολοκληρώσουμε έτσι απότομα μία τόσο σημαντική συζήτηση. Πιστεύω ότι ίσως, μια που αναφερόμαστε στο ζήτημα του χρόνου διεξαγωγής των συζητήσεων, θα ήταν σκόπιμο στο μέλλον εάν δεν ψηφίζουμε για παράδειγμα την Τρίτη, να επιτρέπεται ένας επιπλέον γύρος ψηφοφοριών την Τρίτη το βράδυ, ούτως ώστε να μην αντιμετωπίζουμε περαιτέρω καθυστερήσεις αργότερα μέσα στην εβδομάδα. Ίσως θα μπορούσατε να θέσετε αυτό το ζήτημα προς συζήτηση στο Προεδρείο. Βέβαια αυτό το ζήτημα δεν αφορά τα ζητήματα που συζητούμε. Πάντως δεν χρειάζεται να δώσω και πάρα πολλές πληροφορίες σχετικά.
<P>
Κατ' αρχήν, ουδείς αμφισβητεί ότι οι μη κυβερνητικές οργανώσεις διαδραματίζουν ένα σημαντικότατο ρόλο, τόσο στα κράτη μέλη, όσο και στην Ευρωπαϊκή Ένωση συνολικά, αλλά και εκτός Ευρωπαϊκής Ένωσης. Επ' αυτού συμφωνούμε όλοι, το υπογράμμισε και το Συμβούλιο, η δε Επιτροπή το επαναλαμβάνει συχνά. Το ίδιο ακριβώς κάνει και το Κοινοβούλιο. Το ίδιο το άρθρο 136 της Συνθήκης σε συνδυασμό με τις δηλώσεις 23 και 38, υπογραμμίζει την ανάγκη συνεργασίας με τις οργανώσεις αλληλεγγύης (Wohlfahrtsverbδnde), έννοια η οποία περιλαμβάνει φυσικά και μη κυβερνητικές οργανώσεις.
<P>
Το Ευρωπαϊκό Κοινοβούλιο ακολούθησε πάντοτε συγκεκριμένη πολιτική στα πλαίσια αυτά, ενώ εδώ και αρκετό χρόνο δημιούργησε μία θέση στον προϋπολογισμό, την Β3 4101, προκειμένου να καταστήσει δυνατή τη χρηματοδότηση των μη κυβερνητικών οργανώσεων. Ωστόσο, μετά από τις διάφορες διατάξεις, οι οποίες συμφωνήθηκαν με το Συμβούλιο και μετά από τις αποφάσεις του Δικαστηρίου, αυτή η θέση του προϋπολογισμού καταργήθηκε μετά από τρία περίπου χρόνια.
<P>
Η Ευρωπαϊκή Επιτροπή εδώ και τρία χρόνια γνώριζε ότι θα συνέβαινε κάτι τέτοιο. Αυτό δεν αποτελεί πρόβλημα. Το πρόβλημα είναι ωστόσο ότι δεν έκανε τίποτα σχετικά. Αφενός διαβλέπουμε τις μεγάλες ανάγκες, αφετέρου δεν αναλαμβάνονται συγκεκριμένες δράσεις, εκτός από το έγγραφο που υπέβαλε η Επιτροπή το οποίο μας ενδιαφέρει ιδιαίτερα.
<P>
Το μεγάλο πρόβλημα τώρα είναι πώς θα μεταφέρουμε στην πράξη τις ωραίες ιδέες που εκφράσαμε όλοι μας. Συχνά αναφέρονται γραφειοκρατικά προβλήματα, τόσο από την Επιτροπή, όσο και από εμάς τους ίδιους. Ενδεχομένως αυτό οφείλεται στο γεγονός ότι υπάρχουν διάφορες Γενικές Διευθύνσεις εντός της Επιτροπής οι οποίες ενέχονται στο ζήτημα. Οι ΜΚΟ δεν περιορίζονται σε μία μόνο Γενική Διεύθυνση. Ενδεχομένως αναζητούν στην Επιτροπή μια γενική προσέγγιση και συγχρόνως συγκεκριμένες προσεγγίσεις ανά περίπτωση, η αναζήτηση αυτή ωστόσο καθυστερεί υπερβολικά και οι θέσεις του προϋπολογισμού εξαντλούνται.
<P>
Γι' αυτόν ακριβώς το λόγο εφιστούμε την προσοχή της Επιτροπής στην προβληματική αυτή απόψε, παρ' όλο που ο χρόνος πιέζει τόσο έντονα. Αναφέρομαι ιδιαίτερα στην ταχύτητα των διαδικασιών. Δεν αναφέρομαι στις προθέσεις της Επιτροπής, αλλά στην ταχύτητα με την οποία πραγματοποιούνται οι διάφορες αποφάσεις. Εάν δεν υπάρξει η ταχύτητα αυτή διατρέχουμε τον κίνδυνο να μην μπορέσουμε να ανταποκριθούμε σε ένα από τα βασικά καθήκοντα που μας αναθέτουν οι δηλώσεις της Συνθήκης, αλλά και οι αποφάσεις του Ευρωπαϊκού Συμβουλίου της Feira, διότι οι ΜΚΟ (αυτό είναι το μοναδικό πρόβλημα) είναι εξαιρετικά ευαίσθητες, οι περισσότερες τουλάχιστον από αυτές, στις διακοπές των πληρωμών προς αυτές. Στο ζήτημα αυτό είναι πολύ πιο ευάλωτες από άλλες οργανώσεις και από τα κράτη μέλη, κάτι που σημαίνει ότι εάν χρειασθεί να περιμένουμε πάρα πολύ, ο ασθενής θα αποβιώσει. Αυτή είναι η μεγαλύτερη ανησυχία που επικρατεί στην επιτροπή μας. Γι' αυτόν ακριβώς το λόγο θέτουμε αυτά τα ζητήματα προς συζήτηση, γι' αυτόν ακριβώς το λόγο επίσης ελπίζουμε ότι η Επιτροπή θα αντιμετωπίσει το ζήτημα το ταχύτερο δυνατό εντός των δυνατοτήτων που της προσφέρει η Συνθήκη και εντός του γενικού κλίματος καλής θέλησης που διαπιστώσαμε στο Συμβούλιο της Feira, τόσο εκ μέρους του Κοινοβουλίου όσο και της Επιτροπής.

<SPEAKER ID=320 LANGUAGE="DE" NAME="Verheugen">
Κύριε Πρόεδρε, η Επιτροπή έλαβε σαράντα περίπου διαφορετικά σχόλια για το έγγραφο συζήτησης "Ανάπτυξη της εταιρικής συνεργασίας" μεταξύ της Επιτροπής και των μη κυβερνητικών οργανώσεων (ΜΚΟ). Τα σχόλια αυτά δημοσιεύτηκαν στην σελίδα της στο Διαδίκτυο και στον διακομιστή Ευρώπη. Αυτή τη στιγμή, διάφορες ομάδες εργασίας από τις κατευθύνσεις με τις συχνότερες επαφές με τις ΜΚΟ ασχολούνται με την περαιτέρω ανάπτυξη των σκέψεων του εγγράφου συζήτησης με βάση τα εν λόγω σχόλια.
<P>
Αυτό τον καιρό οι συγκεκριμένες ομάδες εργασίας εστιάζουν την προσοχή τους στο πρόβλημα των επιχορηγήσεων στα λειτουργικά κόστη και σε μέτρα για τη βελτίωση της διαβούλευσης των ΜΚΟ. Πρέπει να καταπιαστούμε με αυτό το τελευταίο σημείο θέτοντας κατευθυντήριες γραμμές για τις δοκιμασμένες πρακτικές διαβούλευσης, όπως προβλέπεται στην Λευκή Βίβλο για την μεταρρύθμιση της Επιτροπής σύμφωνα με το μέτρο 4.
<P>
Η απόφαση του Δικαστηρίου για την υπόθεση C 106/96 όπως και η διοργανική συμφωνία της 13ης Οκτωβρίου 1998 για τις νομικές βάσεις άλλαξαν τις συνθήκες χρηματοδότησης των ΜΚΟ με κοινωνικό προσανατολισμό. Εκτός αυτού, πρέπει να τηρηθούν με ακρίβεια οι νέοι κανόνες για τις οικονομικές διαδικασίες σε όλα τα προγράμματα και τις γραμμές του προϋπολογισμού. Από αυτή την άποψη οι μέχρι τώρα χρηματοδοτούμενοι οργανισμοί θα λαμβάνουν από τώρα και στο εξής επιπλέον οικονομικούς πόρους μόνο όταν εκπληρώνουν τους όρους των αποφάσεων για συγκεκριμένα προγράμματα δράσης οι οποίοι θα σχηματίσουν τη νομική βάση της εκάστοτε γραμμής του προϋπολογισμού.
<P>
Κατά αυτό τον τρόπο τα δύο προγράμματα μπορούν να συγχρηματοδοτηθούν αν δοθεί η έγκριση του Συμβουλίου, και συγκεκριμένα του Συμβουλίου και του Κοινοβουλίου το 2001. Όπως αναφέρεται στις προτάσεις της Επιτροπής, οι κανόνες του οδηγού και οι διαδικασίες επιδότησης του τρέχοντος κόστους πρέπει να τηρούνται. Ένας περιορισμένος αριθμός από δίκτυα ΜΚΟ και πλατφόρμες σε ευρωπαϊκό επίπεδο με εμπειρία στην καταπολέμηση των διακρίσεων και του κοινωνικού αποκλεισμού θα χαίρει υποστήριξης, διότι τα δύο προγράμματα τα οποία ανέφερα αναφέρονται άλλωστε στις διακρίσεις και συγκεκριμένα στον αποκλεισμό.
<P>
Τα κριτήρια της απόφασης για το ποιοι οργανισμοί θα επιδοτηθούν, καθορίζονται σε συμφωνία με την εκάστοτε αρμόδια για το πρόγραμμα επιτροπή. Η Επιτροπή θα εγκρίνει τότε τις ετήσιες επιδοτήσεις βάσει λεπτομερών προγραμμάτων εργασίας και χρηματοδότησης.
<P>
Ο οδηγός για τη διαχείριση της οικονομικής βοήθειας που τέθηκε σε ισχύ το 1999 επικροτήθηκε ήδη από τις ΜΚΟ ως πρόοδος. Οι προϋποθέσεις που καθορίζονται εκεί πρέπει εν καιρώ να ενταχθούν στον δημοσιονομικό κανονισμό και στις διατάξεις για την εφαρμογή. Η Επιτροπή γνωρίζει πολύ καλά πόσο σημαντική είναι η προώθηση του διαλόγου με τον πολίτη και δίνει μεγάλη σημασία στη συνεργασία με τις ΜΚΟ, κυρίως στον κοινωνικό τομέα.
<P>
Τα προηγούμενα χρόνια, χάρη στην ίδρυση διαφόρων ευρωπαϊκών δικτύων και της ευρωπαϊκής πλατφόρμας των ΜΚΟ με κοινωνικό προσανατολισμό χρηματοδοτήθηκε μια πληθώρα κοινωνικών σχεδίων των ΜΚΟ. Και τα δύο προτεινόμενα από την Επιτροπή προγράμματα - καταπολέμηση των διακρίσεων και του κοινωνικού αποκλεισμού - πρέπει ουσιαστικά να καλύψουν τα λειτουργικά κόστη των ΜΚΟ που δρουν σε όλη την Ευρώπη στον κοινωνικό τομέα.
<P>
Η Επιτροπή είναι επίσης της άποψης ότι η κοινωνία των πολιτών στην Ευρωπαϊκή Ένωση έχει μεγάλη βαρύτητα. Ουσιαστικά υπάρχουν σε διάφορους τομείς - κοινωνικός τομέας, περιβάλλον, εκπαίδευση, ανάπτυξη, γεωργία κτλ.- ορισμένες δράσεις που οδήγησαν στην ανάπτυξη μιας στενής εταιρικής σχέσης, όπως τονίστηκε στο έγγραφο εργασίας για την Επιτροπή και τις ΜΚΟ το οποίο εγκρίθηκε στις 18 Ιανουαρίου 2000.
<P>
Μια πιο στενή συμπερίληψη των πολιτών και νέες μορφές εταιρικής σχέσης με την κοινωνία των πολιτών ανήκουν στις πιο σημαντικές προτεραιότητες της Επιτροπής. Αυτό τονίζεται ρητά στο έγγραφο της Επιτροπής "στρατηγικοί στόχοι 2000 μέχρι το 2005" . Σύμφωνα με τις προτεραιότητες αυτές, ο Πρόεδρος και αρκετά μέλη της Επιτροπής εξέφρασαν σε πολλές περιπτώσεις το βάρος που δίνουν στον διάλογο με τον πολίτη.
<P>
Οι κατευθυντήριες γραμμές που αναφέρονται παραπάνω για τις δοκιμασμένες πρακτικές διαβούλευσης θα αποτελέσουν ένα πρώτο βήμα προς αυτή την κατεύθυνση. Ο Πρόεδρος της Επιτροπής σκοπεύει να χειριστεί το διάλογο με τον πολίτη στα πλαίσια της Λευκής Βίβλου "Ενίσχυση της Δημοκρατίας στην Ευρώπη" . Αυτή η Λευκή Βίβλος θα κοινοποιηθεί πριν από τα τέλη του επόμενου έτους.
<P>
Όσον αφορά την επόμενη Συνθήκη, η Επιτροπή έχει όπως ξέρετε ήδη αναπτύξει τη θέση της σχετικά με τον κατάλογο των θεμάτων της τρέχουσας Διακυβερνητικής Διάσκεψης. Εκεί δεν έγινε νύξη στο θέμα του διαλόγου με τον πολίτη, επειδή κύριος στόχος της εν λόγω Διακυβερνητικής Διάσκεψης αποτελεί η προετοιμασία των κοινοτικών οργάνων για τη διεύρυνση.
<P>
Ο κ. Pronk τόνισε στην εισήγησή του ότι το πρόβλημα δεν εστιάζεται τόσο στη στρατηγική και τους στόχους, αλλά περισσότερο στην ταχύτητα. Θέλω να το υποστηρίξω αυτό ρητά και να σας διαβεβαιώσω, ότι θα κάνουμε τα πάντα για να επιταχύνουμε τους ρυθμούς. Θα μου επιτρέψετε όμως, μετά από εννέα μήνες δραστηριότητας στην Επιτροπή να καταθέσω μία προσωπική μου εμπειρία : είναι πολύ δύσκολο να επιταχύνει κανείς κάτι στην Επιτροπή, διότι δεν υπάρχει άλλος διεθνής θεσμός ο οποίος να εργάζεται κάτω από τόσους πολλούς διαφορετικούς και εν μέρει αντιμαχόμενους κανόνες, μεθόδους και διαδικασίες όπως η Ευρωπαϊκή Επιτροπή. Όποιος λοιπόν επιθυμεί την επιτάχυνση ορισμένων πραγμάτων θα έπρεπε και να συμβάλει ώστε να απλουστευθούν κάποτε οι διαδικασίες.

<SPEAKER ID=321 LANGUAGE="NL" NAME="Pronk">
Κύριε Πρόεδρε, θα μιλήσω λακωνικότατα. Θεωρώ ενθαρρυντική την απάντηση του Επιτρόπου. Πιστεύω ότι πραγματικά το Κοινοβούλιο θα πρέπει να καταβάλει κάθε δυνατή προσπάθεια προκειμένου να μην παρακωλύει τις διαδικασίες. Θα ήθελα ωστόσο να υπογραμμίσω ότι το Κοινοβούλιο χρησιμοποίησε κάθε δυνατότητα που διέθετε, ιδιαίτερα στα πλαίσια του προϋπολογισμού, προκειμένου να διατηρήσει εν ζωή τις γραμμές του προϋπολογισμού, οι οποίες επέτρεπαν τη συνέχιση της χρηματοδότησης προς τις ΜΚΟ. Τα πράγματα ωστόσο έφθασαν στο σημείο που έφθασαν και γι' αυτό χρειάζεται να αναληφθεί δράση το ταχύτερο δυνατό.
<P>
Ένα τελευταίο ζήτημα στο οποίο θα ήθελα να αναφερθώ μετά από την απάντηση του Επιτρόπου στο θέμα της Διακυβερνητικής Διάσκεψης. Δεν πρόκειται τόσο για το περιεχόμενο της σημερινής Συνθήκης ή των σημερινών ανακοινώσεων, το ζήτημα είναι απλώς ότι οι δηλώσεις θα πρέπει να διαμορφώνονται με τέτοιο τρόπο, ούτως ώστε να αποτελέσουν την κατάλληλη νομική βάση στην οποία να μπορέσει να στηριχθεί ένα πρόγραμμα. Αυτό είναι το πραγματικό πρόβλημα και θα καλούσα τον Επίτροπο να μας πει εάν θα το λάβει υπόψη η Επιτροπή. Δεν ζητούμε λοιπόν μία νέα Συνθήκη, αλλά προσοχή στο συγκεκριμένο πρόβλημα.
<P>
Τέλος, καθώς στα πλαίσια της διεύρυνσης θα πρέπει φυσικά να μας απασχολήσει η ανάπτυξη των ΜΚΟ στα νέα κράτη μέλη, θεωρούμε ότι θα πρέπει να δοθεί άμεση προτεραιότητα στο ζήτημα αυτό.

<SPEAKER ID=322 LANGUAGE="IT" NAME="Ghilardotti">
Κύριε Πρόεδρε, παρεμβαίνω εξ ονόματος της Ομάδας του Κόμματος των Ευρωπαίων Σοσιαλιστών στηρίζοντας όσα εξέφρασε ο κύριος Pronk εξ ονόματος ολόκληρης της επιτροπής. Πρέπει να πω, αναφερόμενη στις απαντήσεις του Επιτρόπου, που δεν με ικανοποίησαν καθόλου, υπό την έννοια ότι τα έγγραφα, στα οποία έγινε αναφορά, μπορεί να τα γνωρίζουμε, αλλά, όπως έλεγε ο κύριος Pronk, χρειάζεται ταχύτητα και ίσως και λίγη περισσότερη αποφασιστικότητα στην πράξη.
<P>
Γνωρίζουμε ότι εδώ και χρόνια έχει ξεκινήσει ένας διάλογος. Εμείς, ως Κοινοβούλιο, είχαμε έναν ουσιαστικό ρόλο σε αυτό όμως, τώρα, από τις συζητήσεις και από τις δηλώσεις χρειάζεται να περάσουμε στις συγκεκριμένες πράξεις. Πιστεύω ότι η Επιτροπή πρέπει να κινηθεί ώστε να προτείνει συγκεκριμένες λύσεις, γιατί διαφορετικά αυτό το πρόβλημα δεν επιλύεται. Θεωρώ επίσης ότι υπάρχει κάποια αντίφαση και αισθάνομαι κάποια ανησυχία, που δεν είναι μονάχα δική μου αλλά και της Επιτροπής Απασχόλησης και Κοινωνικών Υποθέσεων, γιατί μου φαίνεται ότι οι ενέργειες της Επιτροπής είναι κάπως αντιφατικές μεταξύ τους.
<P>
Ο ρόλος των μη κυβερνητικών οργανώσεων κατά τη διαδικασία δημοκρατικής οικοδόμησης της Ένωσης, και ο ρόλος που επιτελούν στην Ευρώπη τόσο σε οικονομικό όσο και σε κοινωνικό επίπεδο, καθώς και ολόκληρος ο τομέας της κοινωνικής οικονομίας, του τρίτου τομέα, έχει πλέον αναγνωριστεί, όχι μόνο στα χαρτιά αλλά και στην συγκεκριμένη πραγματικότητα - εάν λάβουμε υπόψη ότι εννέα εκατομμύρια περίπου εργαζόμενοι απασχολούνται στον τομέα αυτό - ως ένας βασικός και σημαντικός τομέας. Και όμως, η Επιτροπή, κατά τις τελευταίες επιλογές της - αναφέρομαι στη Γενική Διεύθυνση Βιομηχανίας - θεωρεί ότι αυτή είναι μια αρνητική προτεραιότητα - τώρα εφηύραν τις θετικές και τις αρνητικές προτεραιότητες - και κατήργησε τη λειτουργική μονάδα "κοινωνική οικονομία";. Έτσι λοιπόν, πιστεύω προσωπικά ότι αυτό είναι πάρα πολύ σοβαρό και δεν μας οφελεί να ελπίζουμε ότι οι δηλώσεις που επαναδιατυπώθηκαν εδώ, τις οποίες έχουμε ακούσει πολλές φορές, θα οδηγήσουν έπειτα σε συγκεκριμένες ενέργειες προς την αντίθετη κατεύθυνση.
<P>
Η πλατφόρμα των ΜΚΟ, μέσο με το οποίο η Επιτροπή και το Κοινοβούλιο διατήρησαν ένα διάλογο, όλος αυτός ο κόσμος αισθάνεται ότι έχει εξαπατηθεί, και πιστεύω ότι και εμείς οι βουλευτές αισθανόμαστε έτσι, όταν οι δηλώσεις στρέφονται προς μια ορισμένη κατεύθυνση και στη συνέχεια οι συγκεκριμένες αποφάσεις προς μια άλλη.
<P>
Η έλλειψη ενός συνομιλητή, και από λειτουργικής άποψης, θα κάνει πιο δύσκολη τη επίλυση αυτών των προβλημάτων, αντί να τα κάνει πιο εύκολα. Συνεπώς, εάν πραγματικά θέλουμε να τα αντιμετωπίσουμε θετικά, να επιταχύνουμε τις διαδικασίες και να δώσουμε θετικές απαντήσεις, όχι μόνο στις μη κυβερνητικές οργανώσεις αλλά και στους ευρωπαίους πολίτες, πιστεύω ότι θα χρειαζόταν να αναθεωρήσουμε μια ολόκληρη σειρά αποφάσεων και να επανεξετάσουμε, κυρίως, μια σειρά αποφάσεων.

<SPEAKER ID=323 LANGUAGE="EN" NAME="Lambert">
Κύριε Πρόεδρε, πολλοί από εμάς στην Ομάδα των Πρασίνων και την Ευρωπαϊκή Ελεύθερη Συμμαχία ξεκινήσαμε από τις ΜΚΟ και το κίνημα των ακτιβιστών, επομένως αυτό είναι ένα θέμα που το νιώθουμε πολύ κοντά μας. Νωρίτερα σήμερα συζητήσαμε για την ετήσια έκθεση της Επιτροπής Αναφορών, δηλαδή για το τέλος της διαδικασίας των καταγγελιών που αξιολογεί τι συμβαίνει εντός της Ευρωπαϊκής Ένωσης.
<P>
Κατά τη γνώμη μας οι ΜΚΟ λειτουργούν ως τμήμα της διαδικασίας πρόληψης. Παρέχουν έναν μηχανισμό εξονυχιστικού ελέγχου, διασφαλίζουν κατά κάποιο τρόπο ότι κάποιες πτυχές της νομοθεσίας που εκπονούμε δεν χάνονται. Μας ωθούν να σκεφτούμε νέα πράγματα και η συμβολή τους στη προσπάθειά μας είναι ουσιαστική. Πρόκειται για μερικές από τις λίγες οργανώσεις που δραστηριοποιούνται πραγματικά για λογαριασμό των πολιτών και εάν επιδιώκουμε να εμπνεύσουμε εμπιστοσύνη στο πλαίσιο των δομών που προσπαθούμε να οικοδομήσουμε, ο ρόλος τους είναι απολύτως θεμελιώδους σημασίας. Είναι πραγματικά σημαντικό ότι υπάρχουν για να αντισταθμίζουν πολλά από τα επιχειρησιακά συμφέροντα τα οποία δεν φαίνρται να αντιμετωπίζουν οικονομικές δυσκολίες για να βρουν τον δρόμο που θα τους οδηγήσει στην πόρτα μας, ενώ για πολλές ΜΚΟ η δραστηριοποίηση σε διεθνές επίπεδο είναι εξαιρετικά δαπανηρή.
<P>
Η εργασία που επιτελέσαμε στο πλαίσιο διαφόρων επιτροπών κατά τις τελευταίες εβδομάδες όσον αφορά το Αρθρο 13, το άρθρο κατά των διακρίσεων, θα ήταν αδύνατη χωρίς τη συμμετοχή αυτών των οργάνων. Επομένως η ανάγκη να διευθετήσουμε μια σαφή νομική βάση για τη συμμετοχή τους και ως εκ τούτου για τη χρηματοδότησή τους, είναι απολύτως θεμελιώδης, δεδομένου ότι αυτό το Σώμα δεν μπορεί να εργαστεί αποτελεσματικά από μόνο του.
<P>
Αναφερθήκαμε επίσης στις υποψήφιες για ένταξη χώρες και θα ήθελα να επαναλάβω τα λόγια του συναδέλφου μου κ. Pronk, ότι οι ΜΚΟ και το κίνημα της κοινωνίας των πολιτών σε αυτές τις χώρες πρόκειται να είναι θεμελιώδους σημασίας, εάν θέλουμε να έχουμε μια Ευρωπαϊκή Ένωση που να βασίζεται στις αξίες της δικαιοσύνης και της δημοκρατίας.
<P>
Προτρέπω να βρούμε έναν τρόπο καθιέρωσης ενός σοβαρού και αξιόπιστου μηχανισμού χρηματοδότησης για τις οργανώσεις εκείνες που εκπροσωπούν τους φτωχούς, τους περιθωριοποιημένους και όσους είναι θύματα διακρίσεων τουλάχιστον σε βαθμό που να μην αναζητούν χρηματοδότηση κάθε χρόνο, αγωνιώντας εάν θα επιζήσουν και θα μπορέσουν να κάνουν το έργο που ετάχθησαν να επιτελούν.

<SPEAKER ID=324 LANGUAGE="SV" NAME="Herman Schmid">
Κύριε Πρόεδρε, κατά τη διάρκεια των τελευταίων ετών η ΕΕ έχει αποκτήσει ολοένα και περισσότερες σημαντικές αρμοδιότητες στον κοινωνικό τομέα, όμως, η ΕΕ δεν έχει λάβει πολύ περισσότερα χρήματα για να επιλύσει τα κοινωνικά προβλήματα. Όσο τα κράτη μέλη θεωρούν, βασικά, ότι τα κοινωνικα θέματα είναι υπόθεση των ίδιων των κρατών μελών, τότε, δεν πρόκειται να υπάρξει κάποια γρήγορη αλλαγή. Γνωρίζουμε ότι οι υπάρχοντες πόροι είναι αυστηρά συνδεδεμένοι με τα ταμεία του προϋπολογισμού και ότι η μετακίνηση πόρων μεταξύ των ταμείων του προϋπολογισμού είναι δύσκολη. Όσο τα κράτη μέλη έχουν αυτήν την άποψη είναι δύσκολο να ικανοποιηθούν νέες ανάγκες.
<P>
Γι' αυτούς τους λόγους, πιστεύω ότι είναι ιδιαίτερα σημαντικό για εμάς που εργαζόμαστε στα θεσμικά όργανα της ΕΕ να προσπαθήσουμε ώστε οι εθελοντικές μη κυβερνητικές οργανώσεις της Ευρώπης στον κοινωνικό τομέα να αποκτήσουν πολύ μεγαλύτερη σημασία από ό,τι ισχύει ως τώρα. Όλοι μπορούν να δουν ότι υπάρχουν ανάγκες για υπερεθνικές δραστηριότητες και στον κοινωνικό τομέα επίσης. Επομένως, υπάρχει χώρος για τις μη κυβερνητικές οργανώσεις. Θα ήταν, όμως, ατυχές και, ίσως, έτσι το βλέπουν τα κράτη μέλη, αν οι μη κυβερνητικές οργανώσεις συνδέονταν στενά οικονομικά και πολιτικά με την ΕΕ - περισσότερο από ό,τι είναι ήδη καθ' οδόν να συμβεί. Η αξία τους βρίσκεται, ακριβώς, στο γεγονός ότι είναι μη κυβερνητικές και οργανώσεις των πολιτών και μπορούν να δουν τα κοινωνικά προβλήματα από μια διαφορετική οπτική από αυτήν που έχουν οι κυβερνητικές υπηρεσίες και, ως εκ τούτου, να αποτελούν ένα συμπλήρωμα, μια εναλλακτική λύση της Επιτροπής, του Συμβουλίου και του Κοινοβουλίου.
<P>
Θέλω να εκμεταλλευτώ την περίσταση και, μολονότι δεν είναι πολλοί αυτοί που ακούν, στην αίθουσα βρίσκονται μόνο γύρω στους έξι βουλευτές, να καταθέσω μία πρόταση. Προτείνω να προσπαθήσει η Επιτροπή να θεσπίσει ένα ευρωπαϊκό ταμείο γι' αυτόν τον σκοπό, δηλαδή για τις μη κυβερνητικές οργανώσεις στον κοινωνικό τομέα. Προτείνω να απευθυνθεί η Επιτροπή στο Συμβούλιο και στα κράτη μέλη για να προσπαθήσει να τους κάνει να συνεισφέρουν σε ένα τέτοιο ταμείο. Πρέπει να είναι ένα ταμείο το οποίο θα θεσπιστεί ως ένα ανεξάρτητο θεσμικό όργανο, το διοικητικό συμβούλιο του οποίου θα αποτελείται από ανθρώπους των ίδιων των κοινωνικών οργανώσεων, καθώς επίσης και από ερευνητές και εμπειρογνώμονες στον κοινωνικό τομέα.
<P>
Θα μπορούσε κανείς να σκεφτεί ότι ένας τέτοιος οργανισμός θα απέφευγε αρκετά από τα γραφειοκρατικά προβλήματα. Ο οικονομικός έλεγχος θα μπορούσε να ασκείται από επαγγελματίες ορκωτούς λογιστές.
<P>
Πιστεύω, ότι αν προσεγγίσει κανείς ένα τέτοιο εγχείρημα με κάποια διπλωματική λεπτότητα, τότε η αντίδραση των κρατών μελών στην πρόταση θα ήταν θετική. Πιστεύω, επίσης, ότι όλοι οι άλλοι εταίροι, τόσο οι κοινωνικά αδικημένοι, οι μη κυβερνητικές οργανώσεις, τα κράτη μέλη, όσο και τα θεσμικά όργανα της ΕΕ, θα είχαν μεγάλο όφελος από ένα τέτοιο θεσμικό όργανο.

<SPEAKER ID=325 LANGUAGE="FR" NAME="Hermange">
Κύριε Πρόεδρε, οφείλουμε να ευχαριστήσουμε τον κ. Bartho Pronk και τον πρόεδρο της επιτροπής μας για την παρέμβασή τους σε αυτό τον διάλογο των πολιτών και στις σχέσεις της Επιτροπής με τις ΜΚΟ. Γιατί, τελικά, κατά τη γνώμη μου η έκθεση και η συμβολή της έχουν εξ ολοκλήρου διοικητικό χαρακτήρα και απέχουν από την συγκεκριμένη πραγματικότητα. Και όταν απαντήσατε στον Bartho Pronk, κύριε Επίτροπε, ένιωσα ακριβώς αυτό το ίδιο συναίσθημα.
<P>
Μας είπατε, "η Επιτροπή είναι εδώ για να αντιμετωπίσει τα έξοδα λειτουργίας των ΜΚΟ". Ωστόσο, εμείς, οι βουλευτές, αυτό που θέλουμε, είναι να διασφαλίσουμε ότι όλες οι ΜΚΟ θα μπορούν να εξυπηρετούνται και να χρηματοδοτούνται βάσει ενός ορισμένου αριθμού συγκεκριμένων σχεδίων. Γιατί, σήμερα, είναι οι μεγάλες ΜΚΟ αυτές που έχουν τη δυνατότητα να ανταποκριθούν σε μια σειρά προσκλήσεων για υποβολή προσφορών: Γιατροί του κόσμου, Γιατροί χωρίς Σύνορα, Ερυθρός Σταυρός, κλπ., και ξεχνώ να αναφέρω και άλλους, όμως αυτή είναι η πρώτη παρατήρηση που θα ήθελα να κάνω.
<P>
Εξάλλου γνωρίζετε τις δυσκολίες που αντιμετωπίζει μια σειρά μικρών ΜΚΟ προκειμένου να συμμετάσχει σε ορισμένες προσκλήσεις για υποβολή προσφορών. Εντούτοις, οι οργανώσεις αυτές κάνουν μια εργασία εξίσου σημαντική με αυτή των μεγάλων ΜΚΟ σε ό,τι αφορά τις λειτουργίες και τις αρμοδιότητες, γιατί ορισμένες από αυτές δεν έχουν καθόλου τις διοικητικές αντιλήψεις που έχουν ορισμένες μεγάλες ΜΚΟ.
<P>
Κατά δεύτερον, αυτό που επίσης θα ευχόμασταν είναι να μπορέσουμε να ικανοποιήσουμε τις ΜΚΟ, προκειμένου να παρέμβουν επί του δράματος. Θα αναφέρω ένα μόνο παράδειγμα: την προστασία των παιδιών. Για τέσσερα χρόνια, ήμασταν κάποιοι βουλευτές που μαχόμασταν προκειμένου να υπάρξει μια χρηματοδότηση υπέρ των οργανώσεων που εργάζονταν για την καταπολέμηση της κακομεταχείρισης. Δεν εισακουστήκαμε. Χρειάστηκε η υπόθεση Dutroux για να θεσπίσουμε μια θέση στον προϋπολογισμό, η οποία είχε ως αποτέλεσμα τη δημιουργία δύο προγραμμάτων, του Δάφνη και του STOP. Σήμερα, έχει απομείνει μόνο ένα, το πρόγραμμα Δάφνη, όμως μπορεί να το μετανιώσουμε. Μπορώ να σας βεβαιώσω ότι ως ειδικοί σε ζητήματα που αφορούν παιδιά μικρής ηλικίας, ένας ορισμένος αριθμός ΜΚΟ θα ήθελε πολύ να είναι σε θέση να ανταποκρίνεται σε ορισμένες προσκλήσεις για υποβολή προσφορών.
<P>
Τέλος, κατά τη γνώμη μου θα ήταν ευκταία η απλοποίηση των διαδικασιών και από αυτή την άποψη - δεν ξέρω εάν αυτό θα πρέπει να είναι ένα ταμείο - και η Επιτροπή, τουλάχιστον τον πρώτο καιρό, να μπορέσει να θέσει στη διάθεση των ΜΚΟ μια υπηρεσία που θα τους παρέχει τη δυνατότητα να ενημερώνονται για την εργασία που επιτελείται από άλλες οργανώσεις, ενδεχομένως να ενταχθούν σε ένα θεματικό δίκτυο για να θέσουν κατόπιν υποψηφιότητα στις προσκλήσεις της Επιτροπής για την υποβολή προτάσεων.
<P>
Κύριε Επίτροπε, αγαπητοί συνάδελφοι, αυτά ήθελα να πω. Θα προχωρήσουμε στον κοινωνικό τομέα, γιατί γνωρίζουμε ότι πρέπει να σημειώσουμε προόδους στο επίπεδο μιας συνεργασίας στον κοινωνικό τομέα. Θα χρειαστούμε χρόνο. Για αυτό τον λόγο, εξαιτίας του γεγονότος ότι τα κοινωνικά θέματα συνιστούν κυρίως αρμοδιότητα των ΜΚΟ, οφείλουμε να προχωρήσουμε όσον αφορά το ζήτημα του διαλόγου των πολιτών.

<SPEAKER ID=326 LANGUAGE="EN" NAME="Moraes">
Κύριε Πρόεδρε, η κ. Lambert και η κ. Ghilardotti έχουν δίκιο. Οι ευρωπαϊκές κοινωνικές ΜΚΟ παίζουν πολύ σημαντικό ρόλο στο έργο μας. Όποιος διάβασε το άρθρο 13 που αφορά τις διακρίσεις μπορεί να το αντιληφθεί. Από την εποχή της δημοσιονομικής κρίσης του 1998, η οποία επεφύλαξε το πάγωμα των χρηματοδοτήσεων προς τις ΜΚΟ που εργάζονταν με τις πιο ευάλωτες κατηγορίες ατόμων στην Ευρώπη και τον αναπτυσσόμενο κόσμο, σημειώθηκε μεγάλη πρόοδος. Η πορτογαλική Προεδρία άνοιξε καινούριους δρόμους και κάλεσε την ευρωπαϊκή πλατφόρμα ενίσχυσης στην άτυπη Σύνοδο Κορυφής κοινωνικών υποθέσεων στη Λισαβόνα, και η γαλλική Προεδρία θα ακολουθήσει αυτή την πορεία. Αυτά τα είδη πρωτοβουλιών αναγνωρίστηκαν στα συμπεράσματα της Συνόδου Κορυφής της Λισαβόνας.
<P>
Όμως τα λόγια δεν αρκούν και δύο χρόνια μετά τη δημοσιονομική κρίση του 1998, οι δυσκολίες εξακολουθούν να υφίστανται. Πέρασαν δύο χρόνια διαβουλεύσεων με τις ΜΚΟ και το μόνο που παρουσίασε η Επιτροπή ήταν ένα έγγραφο προβληματισμού και δύο εσωτερικές ομάδες εργασίας οι οποίες συναντήθηκαν ελάχιστα. Στο μεταξύ οι ΜΚΟ, έχω εργαστεί στον τομέα των ΜΚΟ, συνθλίβονται από γραφειοκρατικούς κανόνες που εισήχθησαν για να προωθήσουν τη λογοδοσία και τη διαφάνεια και που όμως κατέληξαν να δημιουργήσουν πάρα πολλή γραφειοκρατία.
<P>
Τα προβλήματα των ΜΚΟ, κύριε Πρόεδρε, επαυξάνονται περισσότερο από αυτό το Σώμα όταν θεσπίζει δύσκολους κανόνες σχετικά με τις απαιτήσεις συγχρηματοδότησης, οι οποίες έχουν οριστεί με τις αυστηρότερες προθεσμίες. Η μοναδική γραμμή προϋπολογισμού που είχαμε - η B3-4101 κατατεμαχίστηκε και η Επιτροπή δεν κατάφερε να προτείνει μια νομική βάση για τον διάλογο των πολιτών, εισηγούμενη είτε έναν κανονισμό του Συμβουλίου, είτε ένα άρθρο της Συνθήκης. Ακόμη χειρότερα, η Επιτροπή δήλωσε στις κοινωνικές ΜΚΟ ότι θα πρέπει να χρηματοδοτηθούν από τις νέες μας γραμμές του προϋπολογισμού για τις διακρίσεις και τον κοινωνικό αποκλεισμό. Πώς μπορεί να συμβεί αυτό όταν οι πόροι για αυτά τα προγράμματα έχουν μειωθεί πέραν λογικής;
<P>
Πολλές πολύτιμες κοινωνικές ΜΚΟ αντιμετωπίζουν σοβαρές κρίσεις εξαιτίας της απραγίας της Επιτροπής και του Συμβουλίου. Είδα μια ΜΚΟ η οποία έκανε αίτηση για κάποια σχέδια, να χρειάζεται ογδόντα σελίδες δημοσιονομικών εγγράφων και τόσα πολλά συνοδευτικά έγγραφα ώστε τελικά η αίτηση μιας ΜΚΟ ζύγιζε περισσότερο από δώδεκα κιλά.
<P>
Κύριε Πρόεδρε, αυτό πρέπει να αλλάξει. Οι ΜΚΟ είναι ζωτικής σημασίας για το έργο μας και πρέπει να τις στηρίξουμε.

<SPEAKER ID=327 LANGUAGE="DE" NAME="Verheugen">
Θα ήθελα να ευχαριστήσω θερμά όλους τους βουλευτές που έλαβαν μέρος σε αυτή την συζήτηση για τις προτάσεις τους, ακόμα και για τις πολύ επικριτικές τους προτάσεις. Θα τις μεταφέρω και θα τις παρουσιάσω στην συζήτηση της Επιτροπής. Ας μου επιτραπούν μόνο δύο σύντομες απαντήσεις. Αρχικά σε ό,τι αφορά τις νομικές βάσεις και τη χρηματοδότηση. Δεν θα έπρεπε σχετικά με αυτά να ξεχνάμε, ότι χαρακτηριστικό μίας ΜΚΟ αποτελεί το ότι δεν θα έπρεπε να είναι εξαρτημένη από τη χρηματοδότηση μέσω δημοσίων υπηρεσιών. Διαφορετικά δεν θα ονομαζόταν μη κυβερνητική οργάνωση, αλλά κυβερνητική.
<P>
Δείχνω λοιπόν σχετικά ελάχιστη κατανόηση για την συχνά επαναλαμβανόμενη απαίτηση, ότι οι μη κυβερνητικές οργανώσεις θα έπρεπε να εξασφαλίζονται πλήρως στη χρηματοδότησή τους από τις κυβερνήσεις ή από την Επιτροπή. Αυτό που μπορεί πάντα να προσφερθεί είναι μόνο μία υποστήριξη και η συνεργασία στα προγράμματα. Αυτό είναι θεμελιώδες.
<P>
Αναφέρθηκε συχνά το θέμα ΜΚΟ και διεύρυνση. Θα ήθελα να απαντήσω σε αυτό, διότι εμπίπτει στην άμεση αρμοδιότητά μου. Εδώ έχουν υλοποιηθεί ήδη από καιρό όλες οι προτάσεις που άκουσα σε αυτή την συζήτηση. Μέσω της προενταξιακής βοήθειας εργαζόμαστε εντατικά με τις μη κυβερνητικές οργανώσεις στις υποψήφιες χώρες, και η στρατηγική επικοινωνία, της οποίας τα οργανωτικά και οικονομικά πλαίσια έχουν πλέον καθορισθεί, στρέφεται επίσης ιδιαίτερα στις ΜΚΟ στις υπό ένταξη χώρες, διότι αυτό που έχει σημασία είναι η πλήρης συμπερίληψη της κοινωνίας των πολιτών σε αυτή τη σημαντική πολιτική διαδικασία.
<P>
Όλα τα υπόλοιπα θα τα μεταφέρω πιστά στην Επιτροπή, δεν θα αποσιωπήσω την, όπως αντιλήφθηκα, αρκετά κριτική βασική στάση αυτής της συζήτησης και θα σας υποσχεθώ ότι θα υποστηρίξω θερμά την απλούστευση των διαδικασιών και την επιτάχυνση των αποφάσεων.

<SPEAKER ID=328 NAME="Πρόεδρος">
Ευχαριστώ πολύ, κυρίες και κύριοι συνάδελφοι.
<P>
(Η συνεδρίαση λήγει στις 21.08)

