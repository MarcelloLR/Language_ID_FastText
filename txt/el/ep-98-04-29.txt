<CHAPTER ID=1>
Επανάληψη της συνόδου
<SPEAKER ID=1 NAME="Πρόεδρος">
Κηρύσσω την επανάληψη της συνόδου του Ευρωπαϊκού Κοινοβουλίου που είχε διακοπεί στις 3 Απριλίου 1998.

<CHAPTER ID=2>
Νεκρολογία
<SPEAKER ID=2 NAME="Πρόεδρος">
Κυρίες και κύριοι βουλευτές, έχω το λυπηρό καθήκον να σας ανακοινώσω τον θάνατο, στις 21 Απριλίου, του συναδέλφου μας κυρίου Spalato Bellerι. Ο κ. Bellerι.ήταν δόκτωρ Ιατρικής και έφεδρος συνταγματάρχης. Εξελέγη μέλος του Ευρωπαϊκού Κοινοβουλίου τον Ιούνιο του 1994 και άσκησε τις δραστηριότητές του στην Επιτροπή Μεταφορών και στη διακοινοβουλευτική αντιπροσωπεία για τις σχέσεις με το Καζακστάν.
<P>
Από την άλλη, καθώς γνωρίζετε, στις 23 Απριλίου απεβίωσε στην Αθήνα ο Κωνσταντίνος Καραμανλής, πρώην πρόεδρος της Ελληνικής Δημοκρατίας. Αυτός ο πολιτικός άνδρας, πρωτεργάτης στην αποκατάσταση της δημοκρατίας στη χώρα του και της προσχώρησής της στην Ευρωπαϊκή Ένωση, αξίζει την ευγνωμοσύνη όλων των Ευρωπαίων.
<P>
Σας παρακαλώ να τηρήσουμε ενός λεπτού σιγή.
<P>
(Το Σώμα τηρεί ενός λεπτού σιγή)

<CHAPTER ID=3>
Έγκριση των συνοπτικών πρακτικών
<SPEAKER ID=3 NAME="Πρόεδρος">
Τα συνοπτικά πρακτικά της προηγούμενης συνεδρίασης έχουν διανεμηθεί.
<P>
Υπάρχουν παρατηρήσεις;

<SPEAKER ID=4 LANGUAGE="FR" NAME="Striby">
Κύριε Πρόεδρε, το προσεχές Σάββατο, στις 2 Μαΐου, στις Βρυξέλλες, θα λάβουμε μια ιστορική απόφαση - από πολλές απόψεις - σχετικά με την κυκλοφορία του ενιαίου νομίσματος. Ανεξάρτητα από το ποια είναι η προσωπική μου άποψη και η άποψη της Ομάδας μου για το ευρώ, θέλουμε να υπενθυμίσουμε επισήμως ότι οι συμφωνίες του Εδιμβούργου έχουν οριστικά επιβεβαιώσει την έδρα της Συνέλευσής μας στο Στρασβούργου και ότι εκεί ακριβώς θα πρέπει, ως εκ τούτου, να συνεδριάσουμε το Σάββατο. Με την ιδιότητά μου, αφενός, ως μέλους του Κοινοβουλίου και, αφετέρου, ως Αλσατού, εξεγείρομαι εναντίον της επιλογής των Βρυξελλών για την εν λόγω έκτακτη συνεδρίαση. Για μια ακόμη φορά, το Σώμα μας παραβιάζει τις Συνθήκες και περιφρονεί σκανδαλωδώς το Στασβούργο.
<P>
(Χειροκροτήματα από διάφορες πτέρυγες)

<SPEAKER ID=5 NAME="Πρόεδρος">
Κύριε Striby, όπως γνωρίζετε, η Συνθήκη που επικαλείσθε, προσφέρει τη δυνατότητα διεξαγωγής έκτακτων συνόδων και δεν προσδιορίζει τον τόπο όπου αυτές πρέπει να πραγματοποιηθούν. Επομένως, το Κοινοβούλιο, με μεγάλη πλειοψηφία, αποφάσισε ότι η αυτή η έκτακτη συνεδρίαση θα διεξαχθεί εδώ, στις Βρυξέλλες, γεγονός άλλωστε που μας παρέχει τη μοναδική δυνατότητα να πραγματοποιήσουμε τη συνεδρίαση στον ίδιο τόπο με τη συνεδρίαση του Συμβουλίου Εcofin και του Συμβουλίου αρχηγών κρατών και κυβερνήσεων. Να γιατί, για απολύτως απρόβλεπτους λόγους λειτουργικού χαρακτήρα, η προαναφερόμενη συνεδρίαση διεξάγεται στις Βρυξέλλες.

<SPEAKER ID=6 LANGUAGE="DE" NAME="Roth">
Κύριε Πρόεδρε, ως Ευρωπαία είμαι πολύ ευχαριστημένη που θα συναντηθούμε το Σάββατο εδώ στις Βρυξέλλες. Κύριε Πρόεδρε, θα ήθελα να σας παρακαλέσω θερμά να παρέμβετε εξ ονόματος του Ευρωπαϊκού Κοινοβουλίου για την απελευθέρωση του Vincent Cochetel. Ο κ. Cochetel είναι συνεργάτης της αντιπροσωπείας της Ανωτάτης Αρμοστείας για τους Πρόσφυγες. Απήχθη ακριβώς πριν από τρεις μήνες στη Ρωσία. Την νύχτα της 29ης Ιανουαρίου, απήχθη από οπλισμένους άντρες και από τότε δεν τον ξαναείδε κανείς. Ο κ. Cocherel είναι 37 χρόνων. Έχει δύο παιδιά, ήταν επικεφαλής της αντιπροσωπείας της Ανωτάτης Αρμοστείας στο Vladikafkas, που μεριμνά για εκατό χιλιάδες πρόσφυγες και εκδιωχθέντες της περιοχής του Καυκάσου. Σας παρακαλώ ειλικρινά να παρέμβετε και να κάνετε ό, τι είναι δυνατόν, και στην Ρωσική Ομοσπονδία, για να απελευθερωθεί ο Vincent Cocherel.

<SPEAKER ID=7 NAME="Πρόεδρος">
Ευχαριστώ, κυρία Roth. Θα φροντίσω αμέσως γι' αυτό.
<P>
Τον λόγο έχει ο κ. Imaz San Miguel.

<SPEAKER ID=8 LANGUAGE="ES" NAME="Imaz San Miguel">
Κύριε Πρόεδρε, μόλις πριν από τρεις εβδομάδες υπεγράφη μια σημαντική ειρηνευτική συμφωνία στη Βόρεια Ιρλανδία, για την οποία όλοι εκφράζουμε τη χαρά και την ικανοποίησή μας και συγχαίρουμε ιδιαίτερα την κοινωνία της Βόρειας Ιρλανδίας και όλους τους πολιτικούς παράγοντες που είχαν το σθένος να επιτύχουν αυτήν τη συμφωνία, συμπεριλαμβανομένης της προηγούμενης βρετανικής κυβέρνησης του κυρίου Major, τη σημερινή του κυρίου Blair και τις κυβερνήσεις της Δημοκρατίας της Ιρλανδίας.
<P>
Στους κόλπους του βασκικού λαού, μια σημαντική πλειοψηφία του πληθυσμού είδε με πολιτικό ενδιαφέρον τη συγκεκριμένη συμφωνία, με την ελπίδα πως τα λυπηρά βίαια γεγονότα που βιώνουμε θα λήξουν σύντομα μέσω του διαλόγου. Αναμένουμε από την ΕΤΑ το ίδιο θάρρος που επέδειξε ο ΙRA ώστε να καταθέσει τα όπλα και, μέσω πολιτικών διαπραγματεύσεων, να επιδιώξει τη σύναψη συμφωνιών μέσω των εκπροσώπων της, και αναμένουμε επίσης από την ισπανική κυβέρνηση να επιδείξει το ίδιο πολιτικό θάρρος που επέδειξε η βρετανική κυβέρνηση και να ξεκινήσει μια τέτοια διαδικασία. Ελπίζω πως σύντομα σε αυτό το Σώμα θα μπορέσουμε να πανηγυρίσουμε την επίτευξη μιας ειρηνευτικής συμφωνίας για τους Βάσκους και σχετικά με αυτό αναμένω από τα ευρωπαϊκά θεσμικά όργανα μια ειλικρινή υποστήριξη.

<SPEAKER ID=9 NAME="Πρόεδρος">
Ευχαριστώ πολύ, κύριε Imaz .

<CHAPTER ID=4>
Καλωσόρισμα
<SPEAKER ID=10 NAME="Πρόεδρος">
Έχω την ευχαρίστηση να καλωσορίσω σήμερα μια αντιπροσωπεία του κοινοβουλίου της Αυστραλίας, η οποία απαρτίζεται από μέλη της Γερουσίας και του Σώματος Αντιπροσώπων και της οποίας προεδρεύει η κυρία West, αντιπρόεδρος της Γερουσίας.
<P>
Οι συνάδελφοί μας από την Αυστραλία βρίσκονται στις Βρυξέλλες με σκοπό να συμμετάσχουν στις εργασίες της εικοστής τρίτης διακοινοβουλευτικής συνεδρίασης ανάμεσα στο Ευρωπαϊκό Κοινοβούλιο και το Κοινοβούλιο της Αυστραλίας, της οποίας συμπροεδρεύει ο κ. Nicholson.
<P>
Κυρία Αντιπρόεδρε, αξιότιμοι συνάδελφοι από την Αυστραλία, εξ ονόματος των μελών του θεσμικού μας οργάνου, σας καλωσορίζω στο Ευρωπαϊκό Κοινοβούλιο.
<P>
(Χειροκροτήματα)

<CHAPTER ID=5>
Βόρεια Ιρλανδία
<SPEAKER ID=11 NAME="Πρόεδρος">
Η ημερήσια διάταξη προβλέπει τις δηλώσεις του Συμβουλίου και της Επιτροπής σχετικά με την ειρηνευτική συμφωνία που επετεύχθη στη Βόρεια Ιρλανδία.
<P>
Είναι μεγάλη μας τιμή να καλωσορίσουμε σήμερα στο Ευρωπαϊκό Κοινοβούλιο τη Δρ. Marjory Mowlam, Υπουργό του Ηνωμένου Βασιλείου για θέματα Βόρειας Ιρλανδίας και τον κ. David Andrews, Υπουργό Εξωτερικών της Ιρλανδίας, καθώς και τον κ. Santer, Πρόεδρο της Ευρωπαϊκής Επιτροπής.
<P>
Αισθανόμαστε όλοι ικανοποίηση που τους έχουμε σήμερα ανάμεσά μας.
<P>
(Χειροκροτήματα) Κατά τη διάρκεια των συνομιλιών μου στο Λονδίνο, το Μπέλφαστ και το Δουβλίνο, είχα την ευκαιρία να κατανοήσω και να διαπιστώσω την τεράστια αποφασιστικότητα με την οποία και οι δύο κυβερνήσεις δεσμεύτηκαν στη συμφωνία ειρήνευσης και συμφιλίωσης. Σήμερα έχουμε την ευκαιρία να τους εκφράσουμε τη διαρκή μας αλληλεγγύη καθώς και την αλληλεγγύη μας προς τον λαό της Βόρειας Ιρλανδίας. Διατηρώ, όπως και εσείς, μέγιστες ελπίδες ώστε να κλείσει μια για πάντα αυτή η λυπηρή και αιματοβαμένη σελίδα της σύγχρονης Ιστορίας.
<P>
Κυρία Mowlam, έχετε τον λόγο.

<SPEAKER ID=12 NAME="Mowlam">
Κύριε Πρόεδρε, κυρίες και κύριοι, είναι μεγάλη τιμή και χαρά για μένα να βρίσκομαι μαζί σας σήμερα, να μιλώ για τη συμφωνία η οποία επετεύχθη τη Μεγάλη Παρασκευή και να μου δίδεται η ευκαιρία να ευχαριστήσω όλους εδώ για τη βοήθειά τους στο να προχωρήσουν οι ειρηνευτικές διαπραγματεύσεις στη Βόρειο Ιρλανδία και να καταλήξουν σε μία συμφωνία η οποία ελπίζω ότι θα αποδειχθεί διαρκής και σταθερή. Σε αυτή τη βοήθεια περιλαμβάνεται και η οικονομική ενίσχυση που δόθηκε πολύ ευγενικά από την Ευρωπαϊκή Ένωση, αλλά το ίδιο σημαντική είναι και η υποστήριξη που μας δόθηκε από συγκεκριμένα μέλη του Κοινοβουλίου, μεμονωμένους Επιτρόπους, και από τους Προέδρους, τόσο του Κοινοβουλίου όσο και της Επιτροπής, κατά τη διάρκεια του περασμένου έτους. Η χρηματική βοήθεια είναι και η πιο ευπρόσδεκτη: έχει μεγάλη σημασία για μας. Αλλά έχει μεγάλη σημασία επίσης και όταν μεμονωμένα άτομα αφιερώνουν χρόνο και ενέργεια για να υποστηρίξουν αυτό που συμβαίνει στη Βόρειο Ιρλανδία. Αυτό έχει πραγματικά μεγάλη σημασία. Ευχαριστώ λοιπόν όλους όσοι έφεραν μαζί τους ελπίδα, πίστη στο μέλλον, ένα όραμα για το πού μπορούμε να φθάσουμε και τη βοήθειά τους.
<P>
Επίσης, αναγνωρίζω τη βοήθεια που προσέφεραν τρία μέλη του Ευρωπαϊκού Κοινοβουλίου από τη Βόρειο Ιρλανδία - ο John Hume, ο Jim Nicholson και ο Ian Paisley - εργαζόμενοι από κοινού στην Ευρώπη για να κερδίσουν υποστήριξη για τη Βόρειο Ιρλανδία.
<P>
(Χειροκροτήματα) Το ξέρω ότι ίσως είναι άδικο, αλλά επιτρέψτε μου να ευχαριστήσω ιδιαιτέρως τον John Hume για την εργασία που προσέφερε.
<P>
(Χειροκροτήματα) Πρέπει να αναφερθεί ότι η εργασία του όλα τα χρόνια που το θέμα της Βορείου Ιρλανδίας δεν ήταν δημοφιλές, συνετέλεσε πολύ σε αυτό που συμβαίνει σήμερα. Είμαι επίσης πολύ χαρούμενη που μιλώ μαζί με τον συνάδελφό μου, David Andrews, από τη Δημοκρατία της Ιρλανδίας. Μόνον όποτε οι δύο κυβερνήσεις εργάστηκαν από κοινού, όπως κάνουν οι άνθρωποι στο Ευρωπαϊκό Κοινοβούλιο, καταφέραμε να σημειώσουμε πρόοδο. Δεν πρέπει να το ξεχνάμε ποτέ αυτό.
<P>
(Χειροκροτήματα) Τέλος, αναγνωρίζω την εργασία των Επιτρόπων και όχι μόνον του Jaques Santer. Θα ήθελα να πω ένα ευχαριστώ ιδιαιτέρως στην Monica Wulf-Mathies. Θα αναφερθώ αργότερα στην εργασία που επιτέλεσε για μας, στη Βόρειο Ιρλανδία. Θα ήθελα επίσης να αναφέρω τον Padraig Flynn και τον καλό μας φίλο και σύντροφο Neil Kinnock για την υποστήριξή τους.
<P>
(Χειροκροτήματα και γέλια) Εννοώ σύντροφος με τον "συντροφικό» τρόπο. Είμαστε όλοι σύντροφοι κατά μία έννοια και από αυτή την άποψη το είπα.
<P>
Επίσης, με τον "συντροφικό» τρόπο ευχαριστώ το Συμβούλιο για την υποστήριξή του στη σύναψη της ιστορικής συμφωνίας η οποία ελπίζουμε πως θα αποτελέσει την αφετηρία για μια νέα αρχή και την ευκαιρία να επιτύχουμε αυτό που ελπίζουμε ότι θα αποτελέσει μία διαρκή ειρηνευτική συμφωνία. Όπως αναγνώρισε και το Συμβούλιο, το θάρρος και η αποφασιστικότητα των ηγετών των κομμάτων και του λαού της Βορείου Ιρλανδίας ήταν τα καθοριστικά στοιχεία στην αξιοποίηση αυτής της ευκαιρίας για ειρήνη. Μας βοήθησαν το θάρρος και η αποφασιστικότητα αυτών των κομματικών ηγετών και η οικονομική υποστήριξη που μας προσέφεραν τα προγράμματα της Ευρωπαϊκής Ένωσης. Η συμφωνία που επετεύχθη θεμελιώνεται στις αρχές - οι οποίες ήταν ζωτικής σημασίας για τη συμφωνία - της συναίνεσης, της συνεργασίας, της αμεροληψίας και της δικαιοσύνης. Αυτές είναι οι βαθύτερες αρχές που διέπουν τη συμφωνία.
<P>
Πρόκειται για μια μοναδική συμφωνία. Μοναδική από την άποψη ότι είναι το αποτέλεσμα διαπραγματεύσεων ανάμεσα σε Εθνικιστές, Ενωτικούς, Νομιμόφρονες και Ρεπουμπλικανούς. Αυτή είναι η πρώτη φορά, εδώ και 70 χρόνια, που κάθησαν στο τραπέζι των διαπραγματεύσεων και κατέληξαν σε κάποιο συμβιβασμό. Δεν υπάρχει αμφιβολία, όπως γνωρίζουν πολλά μέλη του Κοινοβουλίου, ότι θα αντιμετωπίσουμε ακόμα δυσκολίες τις επόμενες εβδομάδες, αλλά και τους επόμενους μήνες και χρόνια. Στο άμεσο μέλλον θα έξακολουθήσουμε να έχουμε κάποιες σκόρπιες ομάδες και από τις δύο πλευρές του χάσματος που δεν θα συμμετάσχουν στην ανακωχή και στις διαπραγματεύσεις. Στην πραγματικότητα προσπαθούν να την καταστρέψουν. Αυτό είναι ένα διαρκές πρόβλημα, με τη βία που συνεπάγεται. Πολλοί από εσάς θα γνωρίζετε ότι το τελευταίο θύμα δολοφονίας ήταν ένας εικοσιδυάχρονος φοιτητής που γύριζε στο σπίτι του. Αυτές είναι οι δυσκολίες που μπορεί να εξακολουθήσουμε να συναντάμε στο μέλλον, αλλά η απάντησή μας πρέπει να είναι, όπως είπε ο Πρόεδρος αυτού του Κοινοβουλίου κατά την πρόσφατη επίσκεψή του στο Μπέλφαστ, ότι θα υπάρχουν πάντα απόπειρες να σταματήσει η διαδικασία που καταλήγει σε έναν ειρηνικό διακανονισμό. Είναι απαραίτητο να είμαστε προετοιμασμένοι γι' αυτό και να έχουμε την ακλόνητη απόφαση να μην τους αφήσουμε να τα διαλύσουν όλα. Ως προς αυτό επαναλαμβάνω τα λόγια του Προέδρου σας.
<P>
Δεν θα ήθελα να επεκταθώ σε πολλές λεπτομέρειες σχετικά με τη συμφωνία, αλλά επιτρέψτε μου απλώς να πω ότι κανένα από τα συμβαλλόμενα μέρη δεν πετυχαίνει κατά 100 % αυτό που θέλει. Υπάρχουν όμως κέρδη για τον καθένα. Η συμφωνία σέβεται την πολιτιστική και πολιτική ταυτότητα όλων, ενώ παράλληλα ανοίγει το δρόμο για έναν δίκαιο, υλοποιήσιμο και διαρκή συμβιβασμό. Φτάσαμε εκεί γιατί όλοι ήταν πρόθυμοι να συμβιβαστούν. Όλοι μετακινήθηκαν λίγο από τις αρχικές τους θέσεις και αυτός είναι ο λόγος για τον οποίο τώρα όλοι - και το εννοώ: όλοι - βγαίνουν νικητές από αυτή τη συμφωνία. Η συμφωνία περιλαμβάνει συνεργασία στο εσωτερικό της Βορείου Ιρλανδίας, ανάμεσα στις κοινότητες στο Βορρά, ανάμεσα στο Βορρά και το Νότο, και ανάμεσα στο Ηνωμένο Βασίλειο και τη Δημοκρατία της Ιρλανδίας.
<P>
Θα ήθελα να αναφέρω συνοπτικά ορισμένες πτυχές της συμφωνίας, οι οποίες αναφέρονται ειδικά στην Ευρώπη. Στο συνολικό διακανονισμό περιλαμβάνεται και η πρόβλεψη για ένα υπουργικό συμβούλιο ΒορράΝότου το οποίο θα προσπαθήσει να οικοδομήσει μεγαλύτερο βαθμό συνεργασίας από αυτόν που ήδη υπάρχει. Αυτό θα ενώσει μέλη της κυβέρνησης της Ιρλανδίας και μέλη της διοίκησης της Βορείου Ιρλανδίας που προβλέπεται από το δημοψήφισμα που θα διεξαχθεί στις 22 Μαΐου, ενώ υπό το υπουργικό συμβούλιο θα υπάρχουν σώματα που θα εφαρμόζουν τις αποφάσεις. Ένα από αυτά θα αναφέρεται στα ευρωπαϊκά θέματα. Οι αποφάσεις της Ευρωπαϊκής Ένωσης που έχουν υπερεθνικό χαρακτήρα θα εμπίπτουν στις αρμοδιότητες αυτού του σώματος. Θα υπάρχει εξάλλου και ένα νέο σώμα που θα ενώνει τις κυβερνήσεις της Βρετανίας και της Ιρλανδίας με νέα όργανα στα οποία θα έχουν μεταβιβαστεί κάποιες αρμοδιότητες στη Βόρειο Ιρλανδία, τη Σκωτία και την Ουαλλία για να εξετάζουν θέματα αμοιβαίου ενδιαφέροντος, στα οποία περιλαμβάνονται και τα θέματα Ευρωπαϊκής Ένωσης. Επίσης, θα επωφεληθούν απο τις ριζικές κατά τη γνώμη μου συνταγματικές τροποποιήσεις που συντελούνται μέσα στο Ηνωμένο Βασίλειο, όπου έχουμε μεγαλύτερο βαθμό συνεργασίας σε εμπορικά θέματα και θέματα Ευρωπαϊκής Ένωσης ανάμεσα στη Σκωτία, την Ουαλλία, τη Βόρειο Ιρλανδία και την Αγγλία.
<P>
Δεν θα επεκταθώ σε λεπτομέρειες αλλά όλοι σε αυτό το Κοινοβούλιο γνωρίζουν το ύψος της οικονομικής βοήθειας που δώσατε στη Βόρειο Ιρλανδία τα τελευταία χρόνια μέσω διαφόρων προγραμμάτων. Τα τελευταία έξι χρόνια λάβαμε πάνω από 1, 3 δισεκατομμύριο λίρες Αγγλίας. Κάτι τέτοιο ήταν εξαιρετικά σημαντικό για μας και σας ευχαριστούμε γι' αυτό. Ορισμένες φορές που η κατάσταση ήταν πολύ δύσκολη, μας βοήθησε πολύ η βεβαιότητα ότι η Ευρωπαϊκή Ένωση ήταν πάντα κοντά μας. Ορισμένοι αργούν να φτάσουν στην επιτυχία και θέλω να εκφράσω σήμερα πολύ καθαρά την αναγνώρισή μου για το γεγονός ότι όταν η κατάσταση ήταν δύσκολη η Ευρωπαϊκή Ένωση ήταν κοντά μας. Υπήρχαν φορές, θυμάμαι, που μετά από ένα ιδιαίτερα τρομακτικό Σαββατοκύριακο, όταν επρόκειτο να έλθει η Monica, εγώ σκεφτόμουν "Θα έλθει άραγε; Θα το ακυρώσει; » Και ερχόταν. Και αυτό δείχνει ότι αν προχωράει κανείς με πεποίθηση και αποφασιστικότητα μπορεί να φτάσει εκεί όπου είμαστε σήμερα. Ευχαριστώ λοιπόν εκείνους οι οποίοι ήλθαν αυτοπροσώπως και για τη βοήθεια την οποία προσέφεραν.
<P>
(Χειροκροτήματα) Τα διαρθρωτικά ταμεία ήταν και θα συνεχίσουν να είναι μία σημαντική πηγή πόρων για τη Βόρειο Ιρλανδία. Η ένταξη της Βορείου Ιρλανδίας στο Στόχο 1 αποφασίστηκε εξαιτίας των ιδιαίτερων πολιτικών και οικονομικών περιστάσεων στις οποίες βρεθήκαμε. Αυτό ήταν πάρα πολύ σημαντικό για μας. Υπό το φως των προτεινόμενων μεταρρυθμίσεων για μετά το 1999 αναγνωρίζουμε ότι θα είναι πιο δύσκολο να επιτύχουμε την ένταξή μας στο Στόχο 1, αλλά εγώ θέλω να σας τονίσω σήμερα πόσο σημαντικό ήταν αυτό για ολόκληρη την Ιρλανδία, γιατί βοήθησε στη δημιουργία ευκαιριών για ειρήνευση.
<P>
Θα ήθελα επίσης να αδράξω την ευκαιρία για να ευχαριστήσω τους λαούς για τα επιπλέον χρήματα στο Ταμείο Ειρήνης και Συμφιλίωσης το οποίο ιδρύθηκε για να βοηθήσει στην ανάπτυξη κοινωνικοοικονομικών πολιτικών που ενισχύονται από την συνεργασία με ομάδες των κοινοτήτων. Αυτό είχε απίστευτα σημαντικό αντίκτυπο στην Ιρλανδία και ένας από τους λόγους για τους οποίους είχε αυτόν τον αντίκτυπο είναι ότι τα σχέδια πρέπει να έχουν είτε διακοινοτικό είτε διασυνοριακό χαρακτήρα. Έγιναν 19.000 αιτήσεις χρηματοδότησης από αυτό το ταμείο. Το ταμείο κατάφερε να ανταποκριθεί σε 11.500 από αυτές. Σε παραγματικές συνθήκες, αυτό σημαίνει ότι πολλοί ωφελήθηκαν από την ευρωπαϊκή βοήθεια. Υπάρχει ένα κέντρο ψυχικών τραυμάτων στο Μπέλφαστ, στο οποίο όσοι έχουν χάσει προσφιλή τους πρόσωπα μπορούν να πάνε όταν ο πόνος είναι δυσβάστακτος και να συζητήσουν και να συμβιβαστούν με τον πόνο που δημιουργήθηκε. Υπάρχει ένα κέντρο γυναικών στο Ballybeen. Αυτό σημαίνει ότι οι γυναίκες μπορούν να επανεκπαιδευθούν, μπορούν να έχουν μέλλον όταν πια τα παιδιά τους μεγαλώσουν και μπορούν να έχουν και φωνή. Η φωνή τους δεν ακούγεται πάντα στη Βόρειο Ιρλανδία. Υπάρχει το Κέντρο Ανάπτυξης Επιχειρήσεων του Ballymena το οποίο δίνει τη δυνατότητα και την ευκαιρία σε μικρές επιχειρήσεις να επεκταθούν και να προσφέρουν αυτό που έχει τόσο ζωτική σημασία στην ειρηνευτική διαδικασία, πιο συγκεκριμένα νέες θέσεις εργασίας.
<P>
Υπάρχουν κάποια κέντρα σαν το Κέντρο της Κοινότητας του Greysteel - θα θυμάστε τη δολοφονική επίθεση το 1994 στην παμπ Rising Sun, κατά την οποία από τους τυφλούς πυροβολισμούς σκοτώθηκαν έξι άνθρωποι. Χάρη στα κεφάλαια από το Ευρωπαϊκό Ταμείο Ειρήνης και Συμφιλίωσης έχουμε τώρα ένα κοινοτικό κέντρο στο οποίο πηγαίνουν άνθρωποι και από τις δύο πλευρές του χάσματος και αρχίζουν να συνέρχονται μετά από αυτό το χτύπημα. Αυτή είναι η σημασία του προγράμματος και ευχαριστώ όλους όσοι κατέστησαν δυνατόν να πραγματοποιηθεί.
<P>
Θα ήθελα επίσης να αναφερθώ και σε μία άλλη πτυχή αυτού του Ταμείου για την Ειρήνη και την Συμφιλίωση, η οποία αποτελεί τόσο μεγάλη καινοτομία και είναι τόσο πολύ εποικοδομητική. Αναπτύχθηκε στη Βόρειο Ιρλανδία αλλά είχε αντίκτυπο σε πολλές ευρωπαϊκές χώρες. Τα χρήματα δεν διατίθενται από εμάς στην κεντρική κυβέρνηση ούτε δίδονται από υπουργούς ή από υπηρεσίες. Η Monica Wulf-Mathies δημιούργησε ένα περιβάλλον στο οποίο αναπτύχθηκαν εταιρικές σχέσεις - 20 σε ολόκληρη τη Βόρειο Ιρλανδία -, σώματα που αποτελούνταν από από αντιπροσώπους κοινοτήτων, τοπικούς πολιτικούς, αντιπροσώπους σωματείων, επιχειρηματίες, οι οποίοι κάθησαν στο τραπέζι των διαπραγματεύσεων και αποφάσισαν για την τοπική τους κοινότητα πού έπρεπε να διατεθούν τα χρήματα. Η σημασία που είχε αυτό είναι ότι όταν διανύαμε πολύ δύσκολες περιόδους κατά τις συνομιλίες και οι άνθρωποι δεν έπαιζαν και δεν μιλούσαν, υπήρχαν 26 τραπέζια διαπραγματεύσεων σε ολόκληρη τη Βόρειο Ιρλανδία, στα οποία οι άνθρωποι μιλούσαν, άνθρωποι και από τα δύο άκρα, και συνέχιζαν, ανεξάρτητα με το τι συνέβαινε γύρω τους.
<P>
Η απόφαση δεν θα εξαρτηθεί από μένα αλλά από τα κόμματα μετά το δημοψήφισμα, αλλά ελπίζω να διατηρηθεί αυτή η δομή και να αποτελέσει πρότυπο και για άλλους του τι μπορεί να γίνει. Σας ευχαριστούμε πάρα πολύ που δημιουργήσατε κάτι τέτοιο.
<P>
(Χειροκροτήματα) Τέλος θα αναφέρω απλώς το Διεθνές Ταμείο στο οποίο συνεισφέρει η Ευρωπαϊκή Ένωση εδώ και πολλά χρόνια: η πρόσφατη ετήσια εισφορά ύψους 17 εκατομμυρίων Ecu για το 1998 θα επιτρέψει στο Ταμείο να συνεχίσει τη σημαντική εργασία του. Το πραγματικό μήνυμα λοιπόν σήμερα είναι, σας ευχαριστούμε για την υποστήριξή σας. Δεν θα είχαμε φτάσει ποτέ στο σημείο που βρισκόμαστε τώρα στη Βόρειο Ιρλανδία χωρίς τη βοήθεια από το Ευρωπαϊκό Κοινοβουλιο. Μας συμπαρασταθήκατε για αρκετά μεγάλο χρονικό διάστημα έτσι ώστε αρκετοί άνθρωποι να ωφεληθούν από τα προγράμματα που πραγματοποιήθηκαν και να είναι πρόθυμοι να υποστηρίξουν και να ενθαρρύνουν το λαό να φτάσει στη συμφωνία στην οποία φτάσαμε τη Μεγάλη Παρασκευή. Η Ευρώπη ενέπνευσε το λαό της Βορείου Ιρλανδίας. Μας υποστηρίξατε σε πρακτικό επίπεδο, σε θέματα τα οποία έχουν πολύ μεγάλη σημασία για τον κόσμο και για τα οποία αγωνιζόμαστε κι εμείς τώρα που έχουμε την Προεδρεία της Κοινότητας: θέσεις εργασίας, εγκληματικότητα, εκπαίδευση. Μας δώσατε όμως και ελπίδα και πίστη ότι μπορούμε να οικοδομήσουμε ένα μέλλον, ότι αν εργαστούμε συλλογικά στη Βόρειο Ιρλανδία μπορούμε να καταφέρουμε πολύ περισσότερα από αυτά που θα πετυχαίναμε σε ατομικό επίπεδο. Αποδείξατε ότι αν προσβλέπουμε στο μέλλον και έχουμε πίστη και εμπιστοσύνη σε ένα όραμα τότε μπορούμε να το επιτύχουμε. Η βοήθειά σας ήταν πολύ σημαντική στο παρελθόν. Το ξέρω ότι θα συνεχίσουμε να εργαζόμαστε μαζί στο μέλλον. Σας ευχαριστώ όλους και τον καθένα ξεχωριστά για την υποστήριξή σας.
<P>
(Ζωηρά και παρατεταμένα χειροκροτήματα)
<SPEAKER ID=13 NAME="Andrews">
Κύριε Πρόεδρε, κυρίες και κύριοι, αποτελεί μεγάλη τιμή για μένα η πρόσκλησή σας να εκφράσω, από κοινού με τη Βρετανίδα ομόλογό μου, την Υπουργό Mo Mowlam, πόσο σημαντική ήταν η συμφωνία που επετεύχθη στις πολυμερείς διαπραγματεύσεις στο Μπέλφαστ τη Μεγάλη Παρασκευή, 10 Απριλίου. Θα ήταν δίκαιο να αναφερθεί, όπως είπε και η Mo Mowlam, ότι η ενθουσιώδης υποδοχή που επεφύλαξαν στη συμφωνία οι φίλοι μας σε όλον τον κόσμο και ιδιαίτερα μέσα στην Ευρωπαϊκή Ένωση υπογραμμίζει τον πραγματικά ιστορικό και βαρυσήμαντο χαρακτήρα της. Όπως και η Mo, θα ήθελα κι εγώ να εκφράσω τη βαθειά ευγνωμοσύνη μου για την αλληλεγγύη και την ενθάρρυνσή σας. Και οι δύο αυτές αρετές εκτιμώνται πάρα πολύ και δεν θεωρούνται δεδομένες.
<P>
Θα ήταν δίκαιο να αναφερθεί ότι η ίδια η συμφωνία αποτελεί το αποκορύφωμα όχι μόνον δύο χρόνων σκληρών διαπραγματεύσεων αλλά και δεκαετιών κοινών αγώνων από τη Βρετανική και την Ιρλανδική κυβέρνηση και από πολιτικούς ηγέτες με όραμα και θάρρος. Οφείλω να χαιρετίσω ιδιαιτέρως ένα διακεκριμένο μέλος του Κοινοβουλίου που ανέφερε ήδη η φίλη και συνάδελφός μου, και ενίοτε "συντρόφισσα», Mo Mowlam, συγκεκριμένα τον John Hume. Θα ήθελα να καταγραφεί στα πρακτικά ο κεντρικός και κρίσιμος ρόλος σε όλα τα στάδια της διαδικασίας, από την αρχή μέχρι το τέλος, του φίλου και συναδέλφου μου John Hume. Καθ'όλη τη διάρκεια των διαπραγματεύσεων η Ιρλανδική κυβέρνηση ενεπνεύσθη τόσο από το ευρωπαϊκό ιδεώδες όσο και από τα πραγματικά και συγκεκριμένα επιτεύγματα της Ένωσης. Εκτιμούμε βαθύτατα τον κρίσιμο ρόλο που έπαιξε η Ένωση κατά την προετοιμασία των θεμελίων της συμφωνίας. Η Ευρώπη, συγκεκριμένα, μας έδειξε πώς οι παλιές διαφορές και οι αιματηρές συρράξεις μπορούν να ξεπεραστούν μέσω νέων εταιρικών δομών.
<P>
Επίσης πήραμε και ένα μάθημα: ότι, για να παραφράσω τα λόγια της Συνθήκης με την οποία ιδρύθηκε η Κοινότητα Ανθρακος και Χάλυβα, η νέα Ιρλανδία δεν μπορεί να οικοδομηθεί ούτε μέσω των εξαναγκασμών ούτε μέσω της ρητορικής. Μπορεί να γίνει πραγματικότητα μόνο μέσω πρακτικών επιτευγμάτων που θα δημιουργήσουν πρώτα απ'όλα κλίμα πραγματικής αληλεγγύης. Η εμπειρία μας ως μικρού κράτους μέσα στην Ένωση μάς έδειξε ότι υπάρχουν πολλοί τομείς στους οποίους υπάρχουν πραγματικά κοινά συμφέροντα ανάμεσα στα δύο τμήματα της νήσου της Ιρλανδίας. Και σε αυτό το Κοινοβούλιο, τα τρία μέλη που αντιπροσωπεύουν τη Βόρειο Ιρλανδία - ο John Hume, ο Ian Paisley και ο Jim Nicholson - παρά τις έντονες διαφορές μεταξύ τους σε πολιτικά ζητήματα κατάφεραν να εργαστούν από κοινού σε πολλά θέματα που είχαν μεγάλη σημασία για εκείνους τους οποίους αντιπροσωπεύουν. Οι δομές της Ευρωπαϊκής Ένωσης αυτές καθ'αυτές μας καθοδήγησαν κατά τις διαπραγματεύσεις σχετικά με τον διακανονισμό για συνεργασία και για συντονισμένη δράση στο εσωτερικό της Ιρλανδίας, ανάμεσα στο Βορρά και το Νότο.
<P>
Η οικονομική υποστήριξη από την Ευρωπαϊκή Ένωση, μέσω, παραδείγματος χάριν, του Προγράμματος Ειρήνης και Συμφιλίωσης και οι συνεισφορές της στο Διεθνές Ταμείο για την Ιρλανδία υπήρξε ζωτική και κρίσιμη στο να γίνει η ειρηνευτική διαδικασία μία απτή πραγματικότητα για πολλά άτομα και κοινότητες, τόσο στη Βόρειο Ιρλανδία όσο και στις παραμεθόριες κομητείες στα νότια του νησιού. Είμαστε βαθύτατα ευγνώμονες στους εταίρους μας, στην Επιτροπή και στο Ευρωπαϊκό Κοινοβούλιο για τη συνεπή και γενναιόδωρη βοήθειά τους. Θα ήθελα να επαναλάβω την έκφραση ευγνωμοσύνης της Mo Mowlam προς τον Πρόεδρο της Επιτροπής Jaques Santer, προς τους Επιτρόπους Wulf-Mathies, Kinnock και Flynn. Και προς όλους τους συναδέλφους οι οποίοι, με τον έναν ή τον άλλον τρόπο, βοήθησαν και υποστήριξαν την ειρηνευτική διαδικασία. Χαιρετίσαμε την παρουσία του Προέδρου του Κοινοβουλίου στο Μπέλφαστ και χαιρετίσαμε ιδιαίτερα την παρουσία του Jaques Santer. Με την ιδιότητά μου ως μέλους του Συμβουλίου Γενικών Υποθέσεων των Υπουργών Εξωτερικών επιτρέψτε μου να πω ότι η υποστήριξή του τη Δευτέρα ήταν καθοριστικής σημασίας για τη μεγαλειώδη διακήρυξη η οποία προέκυψε από αυτή τη συνάντηση. Το εκτιμούμε πάρα πολύ αυτό.
<P>
Η οικονομική υποστήριξη της Ευρωπαϊκής Ένωσης για τα προγράμματα ήταν τεράστια. Το ευρωπαϊκό παράδειγμα είχε επίσης μεγάλη σημασία σε ηθικό επίπεδο. Η σύρραξη στη Βόρειο Ιρλανδία, η οποία οδήγησε σε τόσο πολλούς τρομερούς και ανώφελους θανάτους και τραυματισμούς, αποτελούσε μία προσβολή προς τις αξίες του κοινού μας ευρωπαϊκού πολιτισμού. Η Ευρώπη όμως απέδειξε ότι καμία κοινωνία δεν είναι καταδικασμένη από κάποιον ατσάλινο νόμο της ιστορίας να ακολουθεί τα βήματα του παρελθόντος της. Λίγο πριν την υπογραφή της συμφωνίας, ο ηγέτης των Ενωτικών του Ulster, David Trimble, μίλησε για τον τρόπο με τον οποίο αυτή η συμφωνία θα μπορούσε να σηματοδοτήσει ένα τέλος στον εσωτερικό μας Ψυχρό Πόλεμο το οποίο θα χάραζε μία νέα εποχή και θα απελευθέρωνε από πολλά δεινά τον πληθυσμό του νησιού στο σύνολό του.
<P>
Την περασμένη δεκαετία είδαμε το τέλος του Ψυχρού Πολέμου στην Ευρώπη και την αντικατάστασή του από μία νέα εποχή συνεργασίας. Είδαμε να γκρεμίζεται το Τείχος του Βερολίνου και να καταρρέει το Σιδηρούν Παραπέτασμα. Υπάρχουν ακόμα φυσικά φράγματα μεταξύ των κοινοτήτων του Μπέλφαστ. Υπάρχει μία συνοριακή γραμμή ανάμεσα στο Βορρά και το Νότο αλλά τα αληθινά σύνορα είναι αυτά που περνούν μέσα από την καρδια και το μυαλό των ανθρώπων. Η αληθινή διαφορά είναι εκείνη ανάμεσα σε εκείνους που κοιτάζουν προς το μέλλον, προς νέους τρόπους ειρήνευσης και συνεργασίας και σε εκείνους που προσκολλώνται στο παρελθόν, στις παλιές μέρες της βίας και της διχόνοιας. Αυτό είναι το αληθινό χάσμα που θέλουμε να εξαφανίσουμε.
<P>
Δεν ισχυριζόμαστε ότι η συμφωνία αυτή αποτελεί τελειωτικό και οριστικό διακανονισμό, αλλά δημιουργεί θεσμούς μέσα στους οποίους μπορεί να αναπτυχθεί μία νέα σχέση εμπιστοσύνης και παρέχει εγγυήσεις, τόσο ατομικές όσο και συλλογικές, για τα θεμελιώδη συμφέροντα και δικαιώματα όλων. Όπως είπε και η Mo, η συμφωνία είναι περίπλοκη και μπερδεμένη και περιέχει πολλά στοιχεία τα οποία, κατά την εφαρμογή τους στην πράξη, πρέπει να συντονιστούν και να εναρμονιστούν. Η μετάβαση προς τη θέση σε λειτουργία των δομών και των πολιτικών που περιέχονται στη συμφωνία θα αποτελέσει μία διαρκή διαδικασία που θα περιέχει πολλές προκλήσεις. Από αυτήν την άποψη, η συμφωνία αποτελεί μία ευκαιρία στον ίδιο βαθμό που αποτελεί και επίτευγμα.
<P>
Η συνεχιζόμενη υποστήριξη από την Ευρωπαϊκή Ένωση θα έχει καθοριστική σημασία αν θέλουμε να ανταποκριθούμε στις νέες προκλήσεις που παρουσιάζει η συμφωνία. Η κυβέρνησή μου, από κοινού με τη Βρετανική κυβέρνηση ανυπομονεί να συνεργαστεί με την Επιτροπή, το Ευρωπαϊκό Κοινοβούλιο και τους εταίρους μας και να ανταποκριθεί στις προκλήσεις της ειρήνης και της συμφιλίωσης. Επομένως, χαιρετίζω τη συμφωνία της Δευτέρας στο Συμβούλιο Γενικών Υποθέσεων, σύμφωνα με την οποία η Ένωση πρέπει να συνεχίσει να παίζει ενεργό ρόλο στην προώθηση σταθερής ειρήνης και ευημερίας στη Βόρεια Ιρλανδία. Όπως γνωρίζετε, θα γίνουν ταυτόχρονα δημοψηφίσματα, στο Βορρά και στο Νότο, στις 22 Μαϊου. Όταν θα φτάσει μπροστά στις κάλπες ο λαός της Ιρλανδίας θα του ζητηθεί να ψηφίσει πάνω απ'όλα τα άλλα για την ειρήνη. Οι Ιρλανδοί πρέπει να έχουν στο μυαλό τους το σημαντικό παράδειγμα, τον θρίαμβο που προσφέρει η μεταμόρφωση της ίδιας της Ευρώπης. Έχω την πεποίθηση ότι οι άνθρωποι θα επιδοκιμάσουν τη συμφωνία μαζί και ταυτόχρονα και ότι θα επιτρέψουν να πραγματοποιηθούν οι τεράστιες δυνατότητές της.
<P>
Γι'άλλη μια φορά εκφράζω τη βαθειά ευγνωμοσύνη, τη δική μου και της κυβέρνησής μου, για την πρόσκληση από τον Πρόεδρο του Κοινοβουλίου να παρευρεθώ εδώ και σας ευχαριστώ, εσάς και τους συναδέλφους σας, γι'άλλη μια φορά.
<P>
(Ζωηρά χειροκροτήματα)

<SPEAKER ID=14 NAME="Santer">
Κύριε Πρόεδρε, κυρίες και κύριοι, είναι μεγάλη τιμή για μένα να μιλώ σήμερα στο Ευρωπαϊκό Κοινοβούλιο σε αυτή τη σημαντική και βαρυσήμαντη για όλους εμάς στην Ευρωπαϊκή Ένωση συζήτηση. Μόλις πριν από δύο εβδομάδες επετεύχθη συμφωνία κατά τις πολυμερείς διαπραγματεύσεις σχετικά με το μέλλον της Βορείου Ιρλανδίας στο Μπέλφαστ. Αυτή η συμφωνία απαιτούσε σημαντικό πολιτικό θάρρος και μεγάλη αποφασιστικότητα. Σήμερα, ενώπιον αυτού του Κοινοβουλίου, εκ μέρους της Ευρωπαϊκής Επιτροπής, θα ήθελα να αποτίσω φόρο τιμής σε όλους εκείνους οι οποίοι παίζουν κάποιο ρόλο σε αυτήν την ειρηνευτική διαδικασία. Στις κυβερνήσεις του Ηνωμένου Βασιλείου και της Ιρλανδίας. Στην Υπουργό αρμόδια για θέματα Βορείου Ιρλανδίας, δόκτορα Mo Mowlam, και στον Υπουργό Εξωτερικών της Ιρλανδίας, David Andrews, και χαιρετίζω θερμά και τους δύο εδώ απόψε. Στα μέρη που έλαβαν μέρος στις συνομιλίες. Στην εξαιρετική προεδρεία από τον γερουσιαστή George Mitchell και τους συναδέλφους του, τους ανεξάρτητους προέδρους - τον πρώην πρωθυπουργό Harri Holkeri και τον στρατηγό John de Chastellain.
<P>
Χαιρετίζουμε τη συμφωνία αν και δεν είναι δικός μας ο ρόλος να την κρίνουμε. Αυτό είναι θέμα των λαών της Βορείου και Νοτίου Ιρλανδίας και θα το αποφασίσουν με τα δημοψηφίσματα της 22ας Μαΐου. Μπορούμε όμως - όπως κάναμε πάντα - να συνεχίσουμε να υποστηρίζουμε ολόψυχα τη διαδικασία ειρηνευσης και συμφιλίωσης. Είναι βέβαιο ότι στην πολιτική ζωή δεν υπάρχει πιο ευγενής αγώνας από την προσπάθεια να φέρει κανείς κοντά όλους τους ανθρώπους στην επιδίωξη της ειρήνης και της συμφιλίωσης - όποιο και αν είναι το περιβάλλον από το οποίο προέρχονται, φτωχό ή πλούσιο, όποιες και αν είναι οι θρησκευτικές ή εθνικές τους καταβολές- και να γεφυρώσει τα κενά της μισαλλοδοξίας και του μίσους, να γκρεμίσει το φόβο και την ανασφάλεια, να οικοδομήσει εμπιστοσύνη και πίστη σε ένα νέο μέλλον και να προσφέρει ελπίδα, ευκαιρίες, ελευθερία, τη δυνατότητα της ευτυχίας, τη δυνατότητα ενός αξιοπρεπούς μέλλοντος για τις επόμενες γενιές. Δεν υπάρχει πιο ευγενής αγώνας από αυτόν. Να κάνει κανείς προσπάθειες ξανά και ξανά γι αυτό το σκοπό και να είναι αποφασισμένος να επιτύχει στο τέλος. Αυτό χειροκροτούμε σήμερα.
<P>
Πράγματι, αυτό δεν αντικατοπτρίζει το πνεύμα που συμβολίζει την ιστορία της ίδιας της Ευρωπαϊκής Ένωσης; Αυτό δεν είναι το πιστεύω της καθημερινής ζωής μας ως πιστών και αφοσιωμένων Ευρωπαίων - να ενώσουμε όλους τους λαούς της Ευρώπης με τη φιλία, την ειρήνη και τη συμφιλίωση, σε ένα κλίμα ανοχής και αμοιβαίου σεβασμού, εκπληρώνοντας έτσι τις θεμελιώδεις αρχές της Συνθήκης μας; Ναι, αυτός είναι ο λόγος της ύπαρξής μας και η διαρκής μας επιτυχία. Επομένως, σήμερα, σε αυτό το Κοινοβούλιο, μας χαροποιεί πάρα πολύ η πρόοδος που σημειώθηκε. Κατά τη διάρκεια των συνομιλιών που οδήγησαν στη συμφωνία πιστεύω ότι η Ευρωπαϊκή Ένωση έπαιξε σημαντικότατο ρόλο από τρεις κυρίως απόψεις.
<P>
Πρώτον, η Ευρωπαϊκή Ένωση παρείχε ένα σταθερό πολιτικό σημείο αναφοράς και για τις δύο κοινότητες, ένα σημείο αναφοράς το οποίο υπέδειξε πώς οι πρώην διαιρεμένες κοινότητες και οι διαιρεμένες χώρες της Ευρώπης μπορούν να εργαστούν από κοινού, να δείξουν αμοιβαία εμπιστοσύνη και να αναπτυχθούν μαζί με επιτυχία στον σύγχρονο κόσμο. Δεύτερον, επειδή οι θεσμοί μας - αυτό το Κοινοβούλιο, το Συμβούλιο Υπουργών, η Οικονομική και Κοινωνική Επιτροπή και η Επιτροπή των Περιφερειών - προσέφεραν σημαντικούς πολιτικούς τόπους συνάντησης στους οποίους τα μέλη της βρετανικής και της ιρλανδικής κυβέρνησης και πολιτικοί από την Ιρλανδία, τη Βόρειο και τη Νότιο, μπόρεσαν να συναντηθούν και να εργαστούν από κοινού εποικοδομητικά πάνω σε πολλά θέματα. Όμως, η ευρωπαϊκή πολιτική διαδικασία απέδειξε πώς αυτές οι διαφωνίες μπορούν να επιλυθούν φιλικά χωρίς δόλο και αντεγκλήσεις. Επομένως, και οι ίδιοι οι θεσμοί μας έπαιξαν το ρόλο τους.
<P>
Τρίτον, πιστεύω ότι παίξαμε σημαντικό ρόλο με τη βαθιά και συνεχή ανάμειξη της Ευρώπης με την οποία ενισχύθηκαν οι προσπάθειες και των δύο κυβερνήσεων να πετύχουν την ειρήνη και τη συμφιλίωση. Το πετύχαμε αυτό με μία διπλή προσέγγιση βοήθειας για οικονομική και κοινωνική αναγέννηση και με άμεση υποστήριξη για τη συμφιλίωση μεταξύ των κοινοτήτων. Το 1988 γίναμε ένας από τους σημαντικούς δωρητές στο Διεθνές Ταμείο για την Ιρλανδία. Συνολικά, συνεισφέραμε 135 εκατομμύρια Ecu. Δημιουργήθηκαν 25.000 θέσεις εργασίας. Μετά την ανακωχή του 1994 εγκαινιάσαμε ένα Ειδικό Πρόγραμμα για την Ειρήνη και τη Συμφιλίωση στη Βόρειο Ιρλανδία και στις παραμεθόριες κομητείες της Ιρλανδίας, ένα πρόγραμμα το οποίο υποστηρίχτηκε κατηγορηματικά από τα μέλη του Κοινοβουλίου που κατάγονται από αυτήν την περιοχή. Αυτό αποτελούσε μία μεγάλη επιτυχία.
<P>
Κατά την πρόσφατη επίσκεψή μου στη Βόρειο Ιρλανδία είδα από κοντά ορισμένα από τα διακοινοτικά και διασυνοριακά σχέδια - όπως η επίσκεψή μου στο Κέντρο Γυναικών του Shankill ή όταν άκουσα τη Χωρωδία Ακτίνα Ελπίδας. Ήταν συγκινητικές εμπειρίες. Λίγοι γνωρίζουν ότι το ειδικό πρόγραμμα χρηματοδοτεί όχι λιγότερα από 11.000 σχέδια - ενώνοντας με αυτόν τον τρόπο 2000 ανθρώπους, το ένα έβδομο του πληθυσμού της Βορείου Ιρλανδίας! Με μεγάλη μου χαρά λοιπόν ανακοινώνω σήμερα ενώπιον αυτού του Κοινοβουλίου ότι η Επιτροπή συμφώνησε σήμερα το πρωί στο προσχέδιο προϋπολογισμού να προτείνει 100 εκατομμύρια Ecu επιπλέον για το Πρόγραμμα Ειρήνης και Συμφιλίωσης για το 1999.
<P>
(Χειροκροτήματα) Με αυτό το ποσό, το σύνολο των πιστώσεων γι'αυτό το πρόγραμμα ανέρχεται σε 500 εκατομμύρια Ecu για πέντε χρόνια. Είμαι σίγουρος ότι το Ευρωπαϊκό Κοινοβούλιο θα το υποστηρίξει.
<P>
Ας μην ξεχνάμε εξ άλλου και το ρόλο που έπαιξαν άλλα Κοινοτικά ταμεία: το γενικό πρόγραμμα για τη Βόρειο Ιρλανδία υπό τα διαρθρωτικά ταμεία, το INTERREG, το URBAN και άλλα κοινοτικά προγράμματα. Πάνω από 1, 3 δισεκατομμύρια Ecu έχουν μπει κατά μέρος υπό το Στόχο 1 των διαρθρωτικών ταμείων για τη Βόρειο Ιρλανδία. Η πρακτική βοήθειά μας προς τη Βόρειο Ιρλανδία υπήρξε διαρκής, σταθερή και συμπληρωματική. Παρείχαμε διαρκή υποστήριξη σε όλες τις κοινότητες για μεγάλο χρονικό διάστημα - και ορθώς. Επιτρέψτε μου να προσθέσω ότι το Πρόγραμμα Ειρήνης και Συμφιλίωσης απετέλεσε ένα εργαστήριο για νέες μορφές συνεργασίας και εφαρμογής των προγραμμάτων των Διαρθρωτικών μας Ταμείων και μία πηγή έμπνευσης για περισσότερο αποκεντρωμένη εφαρμογή κατά την επόμενη φάση του προγράμματος.
<P>
Στο μέλλον, η Ευρωπαϊκή Ένωση θα εξακολουθήσει να υποστηρίζει την κοινωνική και οικονομική αναγέννηση στη Βόρειο Ιρλανδία όπως κάναμε και στο παρελθόν. Τα ταμεία της κοινότητας θα είναι παρόντα κατά την αρχική φάση, το 1999, με την πρόθεσή μας να επεκτείνουμε τη συνεισφορά μας στο πρόγραμμα ειρήνης, και τα αποτελέσματά τους θα γίνονται αισθητά για ακόμα περισσότερο. Και, επιπλέον, έχω την πεποίθηση ότι, αν συνεργαστούμε και με τις δύο κυβερνήσεις, με όλα τα πολιτικά κόμματα και όλες τις τάσεις της κοινής γνώμης, θα μπορέσουμε να βρούμε νέους, δημιουργικούς τρόπους για να υποστηρίξουμε τις καινούριες ευκαιρίες που θα φέρει μία συμφωνία. Μπορώ να σας διαβεβαιώσω ότι δεσμευόμαστε ως προς αυτό.
<P>
Επιτρέψτε μου να κλείσω τις παρατηρήσεις μου απόψε λέγοντας ότι χαιρετίζουμε το μεγάλο θάρρος του λαού της Ιρλανδίας, τόσο της Βορείου όσο και της Νοτίου, και όλων όσοι συμμετείχαν στην ειρηνευτική διαδικασία. Υποστηρίζουμε τις τεράστιες προσπάθειες που έγιναν για την ειρήνη και τη συμφιλίωση. Και συνεχίζουμε να δεσμευόμαστε ότι θα παρέχουμε την υποστήριξή μας για να ενισχύσουμε αυτή τη τολμηρή και θαρραλέα διαδικασία - τώρα και στο μέλλον. Ο Vαclav Havel μού δίνει τις λέξεις και τις σκέψεις που χρειάζομαι για να εκφράσω τα συναισθήματά μου και να κλείσω τις παρατηρήσεις μου απόψε. Είπε "Πιστεύω βαθύτατα στη συνύπαρξη τοπικών κοινοτήτων στο πλαίσιο μιας παγκόσμιας κοινότητας όλων των ανθρώπων» . Το ίδιο πιστεύω κι εγώ.
<P>
(Χειροκροτήματα)
<SPEAKER ID=15 NAME="Πρόεδρος">
Ευχαριστώ πολύ, κύριε Santer.
<P>
Τον λόγο, εξ ονόματος της Ομάδας του Ευρωπαϊκού Σοσιαλιστικού Κόμματος, έχει ο κ. Hume.

<SPEAKER ID=16 LANGUAGE="EN" NAME="Hume">
Κύριε Πρόεδρε, οφείλω να πω ότι είμαι πολύ ευχαριστημένος από το γεγονός ότι η ίδια η ηγεσία της Ομάδας μου μου ζήτησε να μιλήσω εξ ονόματος της Ομάδας σήμερα, διότι είμαι βέβαιος ότι η μεγάλη πλειοψηφία του λαού της Βόρειας Ιρλανδίας θα ήθελε να μιλήσω εγώ εκ μέρους τους σήμερα για να εκφράσω τη βαθύτατη ευγνωμοσύνη τους προς όλα τα ευρωπαϊκά θεσμικά όργανα για την ισχυρή δύναμη και την υποστήριξη που προσέφεραν στο ειρηνευτικό κίνημα στους δρόμους μας.
<P>
Επιτρέψτε μου να ξεκινήσω εκφράζοντας την ευγνωμοσύνη τους, και τις ευχαριστίες μου, προς εσάς, διότι αντιπροσωπεύσατε αυτό το Κοινοβούλιο και ήλθατε στους δρόμους μας, ενισχύοντας με αυτόν τον τρόπο την επιθυμία για ειρήνη και τη διάθεση για ειρήνη, δείχνοντας στους ανθρώπους των δρόμων, οι οποίοι τόσον καιρό περοφρονήθηκαν, ότι η Ευρώπη και ο έξω κόσμος νοιάζεται πραγματικά. Αυτό ενίσχυσε πάρα πολύ τη θέληση για ειρήνη στο λαό μας. Με αυτή σας την κίνηση χτίζετε πάνω στα γερά θεμέλια που έχει θέσει ήδη η Ευρωπαϊκή Επιτροπή, και ας μην υποτιμήσει κανείς τη δύναμη αυτών των θεμελίων.
<P>
Όταν ανακοινώθηκαν οι ανακωχές, ο Jacques Delors ήρθε αμέσως σε επαφή μαζί μας και ρώτησε τι θα μπορούσε να κάνει για να βοηθήσει και εγκαινίασε το ειδικό πρόγραμμα για την ειρήνη και τη συμφιλίωση. Ο διάδοχός του, ο Πρόεδρος Santer, ήλθε στους δρόμους μας για να συναντηθεί με ανθρώπους σε τοπικό επίπεδο και, φυσικά, το γεγονός ότι ο Πρόεδρος της Ευρωπαϊκής Επιτροπής ήλθε στους δρόμους μας δήλωνε ξεκάθαρα, όχι μόνον καλή θέληση, αλλά και θετική υποστήριξη για την ειρηνευτική διαδικασία και τη δύναμη αυτής της διαδικασίας.
<P>
Το γεγονός ότι η συνάδελφός του, η επίτροπος αρμόδια για την περιφερειακή πολιτική με ειδική αρμοδιότητα σε θέματα Βορείου Ιρλανδίας, κυρία Monica Wulf-Mathies, ήλθε στους δρόμους μας πολλές φορές και πήγε στις περιοχές με τους μεγαλύτερους δείκτες ανεργίας και ένωσε ανθρώπους και από τις δύο πλευρές πάνω σε μία κοινή βάση - εκείνη της οικονομικής αναγέννησης - απετέλεσε έναν πολύ σημαντικό παράγοντα στη διαδικασία επούλωσης των πληγών που πιστεύουμε ότι συντελείται αυτή τη στιγμή. Φυσικά, οι δύο κυβερνήσεις που αντιπροσωπεύονται σήμερα εδώ και ιδιαίτερα τα δύο πρόσωπα που αντιπροσωπεύουν τις κυβερνήσεις αυτές και που συμμετείχαν σε πολύ λεπτομερή εργασία κατά τη διάρκεια των διαπραγματεύσεων οι οποίες οδήγησαν στη συμφωνία, αφιέρωσαν σε αυτό τεράστιες προσπάθειες, καθώς και οι προηγούμενες κυβερνήσεις που επίσης έκαναν πολύ σημαντικές κινήσεις προς την κατεύθυνση της ειρήνευσης στη χώρα μας.
<P>
Έχουμε, πιστεύω, τώρα, μία ιστορική ευκαιρία για μία νέα αρχή με την οποία μπορούμε να αφήσουμε πίσω μας το τρομερό και τραγικό παρελθόν μας. Είναι μία νέα αρχή στην οποία δεν θα υπάρξει νίκη για καμία από τις δύο παρατάξεις του λαού μας, γιατί στις διχασμένες κοινωνίες οι νίκες δεν αποτελούν λύση.
<P>
(Χειροκροτήματα) Έχουμε τώρα μία συμφωνία η οποία υπογραμμίζει και προτείνει συμβιβασμό και σεβασμό για την ταυτότητα και των δύο τμημάτων του λαού μας και για τον πολιτισμό και των δύο τμημάτων του λαού μας και δημιουργεί τις προϋποθέσεις με τις οποίες και τα δύο τμήματα του λαού μας θα μπορούν να εργάζονται από κοινού για τα κοινά τους συμφέροντα και με αυτόν τον τρόπο να σπάσουν τους φραγμούς του παρελθόντος. Και εκεί βλέπουμε την τεράστια επιρροή της Ευρωπαϊκής Ένωσης διότι, όπως έχω πει πολλές φορές, η Ευρωπαϊκή Ένωση απετέλεσε μία σημαντική πηγή έμπνευσης για τη θεωρία της ειρήνευσης. Συχνά αναφέρονται στην Ευρωπαϊκή Ένωση αποκαλώντας την οικονομική τάδε ή οικονομική δείνα, κατά βάθος όμως, όπως έχω πει πολλές φορές στους δρόμους μας, αποτελεί το καλύτερο παράδειγμα επίλυσης συρράξεων στην παγκόσμια ιστορία.
<P>
Φανταστείτε μόνον πώς ήταν η κατάσταση πενήντα χρόνια πριν: για δεύτερη φορά μέσα σε έναν αιώνα, ενώ είχαν σφαγιαστεί εκατομμύρια άνθρωποι, ποιος θα μπορούσε να προβλέψει ότι θα είμασταν μαζί σήμερα; Και όμως είμαστε. Πώς έγινε αυτό; Ο τρόπος με τον οποίο έγινε έχει να κάνει με τη θεωρία για την οποία μιλώ, όχι μόνον για τη Βόρειο Ιρλανδία αλλά και για κάθε περιοχή συρράξεων στον κόσμο, διότι, σε τελική ανάλυση, οι συρράξεις έχουν πάντα την ίδια αιτία - ότι οι άνθρωποι βλέπουν τη διαφορά σαν απειλή.
<P>
(Χειροκροτήματα) Οι λαοί της Ευρώπης αποφάσισαν ότι η διαφορά - ειτε πρόκειται για τη φυλή σου, είτε για τη θρησκεία σου, την υπηκοότητα ή την εθνικότητά σου - είναι ένα τυχαίο γεγονός που σχετίζεται με τη γέννησή σου και όχι κάτι για το οποίο πρέπει να πολεμήσεις. Είναι κάτι που πρέπει να το σέβεσαι. Εξετάζοντας τις φιλοσοφικές αρχές που δημιουργούν ειρήνη, αυτό που έκαναν οι λαοί της Ευρώπης ήταν να δημιουργήσουν θεσμούς - και αυτοί οι τρεις θεσμοί εκπροσωπούνται σήμερα εδώ - οι οποίοι σέβονται πλήρως τις διαφορές των λαών τους. Κανένας στην Ευρώπη δεν έχασε την ταυτότητά του αλλά, και αυτό είναι το πιο σημαντικό, τους κάνουν να εργάζονται από κοινού για τα ουσιώδη κοινά συμφέροντά τους τα οποία είναι οικονομικού και κοινωνικού χαρακτήρα, ή όπως λέω συχνά "να χύνουν τον ιδρώτα τους και όχι το αίμα τους», και με αυτόν τον τρόπο μπορούμε να γκρεμίσουμε τους φραγμούς και τους αιώνες και θα αναπτυχθεί η νέα Ευρώπη.
<P>
Αυτές είναι οι αρχές που βρίσκονται στο κέντρο της νέας συμφωνίας, αν τη διαβάσετε. Δημιουργούν θεσμούς, μέσα στη Βόρειο Ιρλανδία και ανάμεσα στο Βορρά και το Νότο και ανάμεσα στη Βρετανία και την Ιρλανδία, θεσμούς οι οποίοι σέβονται τις διαφορές μας αλλά μας επιτρέπουν να εργαζόμαστε από κοινού για τα κοινά μας συμφέροντα, βασιζόμενοι στην εταιρική σχέση, την ισότητα, τον αμοιβαίο σεβασμό τη συναίνεση και τη συμφωνία. Καθώς βάζουμε αυτά τα θεμέλια τώρα, καθώς οι δύο κυβερνήσεις έβαλαν αυτά τα θεμέλια για μας με την εργασία τους γι'αυτή τη συμφωνία, ας ελπίσουμε ότι αν εργαστούμε από κοινού θα αρχίσει η πραγματική διαδικασία επούλωσης των πληγών στην Ιρλανδία και θα σπάσουμε τους φραγμούς που δημιουργήθηκαν από προκαταλήψεις αιώνων και η νέα Ιρλανδία θα αναπτυχθεί με τον τρόπο που αναπτύχθηκε η νέα Ευρώπη, χωρίς νίκη για καμία από τις δύο πλευρές αλλά βασισμένη στη συμφωνία και στο σεβασμό της διαφορετικότητας.
<P>
Πράγματι, κύριε Πρόεδρε, καθώς αυτά λαμβάνουν χώρα, εγώ δεν έχω καμία αμφιβολία ότι η συνεχιζόμενη υποστήριξη από την Ευρωπαϊκή Ένωση και ιδιαίτερα από την Ευρωπαϊκή Επιτροπή και το Συμβούλιο των Υπουργών, μέσω της οικονομικής αναγέννησης, θα παίξει σημαντικό ρόλο στην ενίσχυση της κοινής βάσης και στην έκφραση προς το λαό μας, προς τους απλούς ανθρώπους, της μαζικής θέλησης που υπάρχει σε διεθνές επίπεδο για ειρήνευση στο νησί που βρίσκεται κοντά στις ακτές της Ευρωπαϊκής Ένωσης. Οι αντιπρόσωποι όλων των τμημάτων του λαού μας αντιμετωπίζουν την πρόκληση να δαμάσουν αυτή τη διεθνή καλή θέληση και να τη μεταφράσουν σε πραγματικά οφέλη για το λαό μας και παράλληλα, κάνοντας αυτό από κοινού, να σπάσουν τα φράγματα αιώνων.
<P>
Εμείς, στη Βόρειο Ιρλανδία ανυπομονούμε για τη συνεχιζόμενη υποστήριξη των φίλων μας στην Ευρωπαϊκή Ένωση και σας ευχαριστούμε γι'αυτήν την υποστήριξη. Έχουμε εμπιστοσύνη και το ξέρω ότι μιλώ εκ μέρους της μεγάλης πλειοψηφίας του λαού μας και από τους δύο τομείς της κοινότητάς μας όταν λέω ότι ανυπομονούμε να αφήσουμε οριστικά πίσω μας το παρελθόν. Καθώς προχωρούμε προς τον επόμενο αιώνα, ας είναι αυτός ο πρώτος αιώνας στην ιστορία του νησιού μας στον οποίο δεν θα έχουμε σκοτωμούς στους δρόμους μας και μετανάστευση των νέων μας σε άλλες χώρες για να κερδίσουν τα προς το ζην.
<P>
(Ζωηρά και παρατεταμένα χειροκροτήματα)
<SPEAKER ID=17 LANGUAGE="EN" NAME="Banotti">
Κύριε Πρόεδρε, αυτή είναι μία περίοδος ευγνωμοσύνης και μεγάλης ελπίδας για την Ιρλανδία: Ελπίδας για το μέλλον και για τα δύο δημοψηφίσματα που αντιμετωπίζουμε σύντομα, ευγνωμοσύνης προς όλους τους φίλους και συναδέλφους μας, οι οποίοι για πολλά χρόνια μας έδιναν αυτήν την καταπληκτική υποστήριξη. Επίσης, συγχαρητηρίων για εκείνους οι οποίοι συνετέλεσαν άμεσα τα τελευταία χρόνια, και ιδιαίτερα τους τελευταίους μήνες, στο να έχει αυτή η διαδικασία αίσιο τέλος, όπως ελπίζουμε. Και ιδιαίτερων συγχαρητηρίων σε εκείνους οι οποίοι επέλεξαν το μακρύ δρόμο της συνέπειας και της υπομονής. Παρά τις πολλές απογοητεύσεις και τις μεγάλες λύπες που συνάντησαν καθ'οδόν: Σ'ευχαριστούμε, John.
<P>
Καθ' όλη τη διάρκεια της διαδικασίας, η Ευρώπη στάθηκε στο πλευρό μας. Ήταν μαζί μας, όχι μόνο μέσω της οικονομικής βοήθειας, αλλά και μέσω της ανθρωπιστικής και πολιτικής βοήθειας που μας προσέφεραν οι συνάδελφοι που μας επισκέφτηκαν, καθώς και μέσω της ειλικρινούς και γνήσιας ανησυχίας που επικρατούσε σε όλες τις πολιτικές Ομάδες στο Κοινοβούλιο. Αυτή η συμφωνία αποτελεί ένα μεγάλο βήμα, αλλά έχουμε μπροστά μας μία μακρά διαδικασία, όπως είπαν ήδη και οι δύο υπουργοί μας και η μεγάλη διαδικασία που πιστεύω ότι θα χρειαστεί να αντιμετωπίσουμε τα αμέσως επόμενα χρόνια είναι το πώς θα φέρουμε κοντά τους καλούς ανθρώπους και των δύο κοινοτήτων στη Βόρειο Ιρλανδία. Όχι μόνον στις κοινότητες της Βορείου Ιρλανδίας αλλά και στις κοινότητες στο Βορρά και το Νότο, μεταξύ των οποίων, δυστυχώς, υπάρχει ακόμη μεγάλο κενό. Τα σύνορα που μας χώριζαν δεν ήταν μόνον γεωγραφικά αλλά υπήρχαν και στο μυαλό μας, και αυτή θα είναι η δουλειά που κρύβει τις περισσότερες προκλήσεις για μας τα αμέσως επόμενα χρόνια. Μπορούμε να κάνουμε τόσα πολλά μαζί. Έχουμε τόσες πολλές μεγάλες ευκαιρίες. Ας τις εκμεταλλευθούμε.
<P>
Τέλος, θα ήθελα, παράλληλα με το φόρο τιμής προς όλους όσοι ενέχονται σε αυτήν την υπόθεση, να αναφερθώ ειδικότερα στη συμβολή των γυναικών της Βορείου Ιρλανδίας, τόσο μεταξύ τους όσο και σε συνεργασία με το Νότο. Ο Συνασπισμός Γυναικών συνέβαλε σημαντικά στη διαδικασία αυτή και πιστεύω ότι πρέπει να το αναγνωρίσουμε και αυτό. Σας ευχαριστώ όλους, κύριοι συνάδελφοι, και ευχαριστώ όλους, ιδιαίτερα την Επιτροπή και εκείνους οι οποίοι εργάστηκαν τόσο σκληρά γι'αυτή τη σπουδαία για όλους μας ημέρα.
<P>
(Χειροκροτήματα)

<SPEAKER ID=18 LANGUAGE="EN" NAME="Collins, Gerard">
Κατ' αρχάς, κύριε Πρόεδρε, θα ήθελα να αποτίνω φόρο τιμής στην υπουργό κυρία Mo Mowlam και στον Υπουργό Εξωτερικών κύριο David Andrews για την πολύ σημαντική προσωπική συνεισφορά που είχαν και οι δύο στις διαπραγματεύσεις οι οποίες οδήγησαν στην ειρηνευτική συμφωνία. Θα ήθελα επίσης να εκφράσω την εκτίμησή μου προς τον Πρόεδρο Santer και προς τους συναδέλφους του στην Επιτροπή για τη διαρκή υποστήριξη που παρείχαν στη διαδικασία αυτή από την έναρξή της.
<P>
Η άμεση προτεραιότητα είναι να επιτύχουμε την έγκριση της συμφωνίας από το εκλογικό σώμα και στα δύο τμήματα της Ιρλανδίας στις 22 Μαΐου και ελπίζω ότι το Ευρωπαϊκό Κοινοβούλιο θα είναι σε θέση να συστήσει τη συμφωνία στους ψηφοφόρους και στα δύο τμήματα της Ιρλανδίας όταν εγκρίνουμε την πρόταση ψηφίσματος αύριο το πρωί. Χαιρετίζω τη συμφωνία με την οποία εγκαθιδρύεται ένα Υπουργικό Συμβούλιο Βορρά-Νότου και με την οποία ενισχύεται η λειτουργία αυτού του Συμβουλίου μέσω της θέσπισης της νομοθεσίας στο Westminster και στο Δουβλίνο. Το Υπουργικό Συμβούλιο Βορρά Νότου θα έχει μία σειρά λειτουργιών με τις οποίες θα διασφαλίζεται στενότερη συνεργασία ανάμεσα στους αιρετούς αντιπροσώπους σε δημόσια αξιώματα και από τις δύο πλευρές των συνόρων, με σκοπό να αξιοποιηθούν οι δυνατότητες για περαιτέρω οικονομική ανάπτυξη και δημιουργία θέσεων εργασίας σε ολόκληρο το νησί της Ιρλανδίας.
<P>
Η Ευρωπαϊκή Ένωση έχει διαδραματίσει πολύ σημαντικό ρόλο στην ειρηνευτική διαδικασία, ιδιαίτερα μέσω της υποστήριξής της σε πρωτοβουλίες με τις οποίες βελτιώθηκε η συνεργασία ανάμεσα στις διάφορες κοινότητες. Υπάρχουν ακόμα πολλά που μπορούν να γίνουν αν συνεχιστούν αυτές οι πρωτοβουλίες τα επόμενα χρόνια και έχω την ελπίδα ότι η Επιτροπή θα ξεκινήσει συνομιλίες με τις αρχές και από τις δύο πλευρές των συνόρων έτσι ώστε να εκτιμήσει γρήγορα ποιοι είναι οι πιο κατάλληλοι μηχανισμοί για την ενίσχυση της διαδικασίας γεφύρωσης που λαμβάνει χώρα αυτή τη στιγμή στην Ιρλανδία.
<P>
Η ίδια η Ευρωπαϊκή Ένωση αποτελεί παρακαταθήκη για το τι μπορεί να επιτευχθεί όταν οι λαοί απποφασίζουν να αφήσουν κατά μέρος τις παραδοσιακές διαμάχες και αντί αυτού να εργαστούν από κοινού για την εξεύρεση λύσεων στα κοινά τους προβλήματα. Οι δύο κοινότητες της Βορείου Ιρλανδίας ήταν διχασμένες για πολλά χρόνια. Και οι δύο κοινότητες υπέφεραν εξαιτίας αυτού του διχασμού. Τώρα, επιτέλους, μας δίδεται η ευκαιρία να ξεκινήσουμε τη διαδικασία επούλωσης του διχασμού που εξακολουθεί να υπάρχει.
<P>
(Χειροκροτήματα)

<SPEAKER ID=19 LANGUAGE="EN" NAME="Cox">
Η αποψινή συνεδρίαση του Κοινοβουλίου είναι μία πολύ ξεχωριστή περίσταση. Είναι ιστορική διότι τόσο η βρετανική όσο και η ιρλανδική κυβέρνηση προτείνουν σε αυτό το Κοινοβούλιο και στους λαούς της Ιρλανδίας και γενικότερα των βρετανικών νήσων μία μοναδική συμφωνία η οποία αναγγέλλει την προοπτική μίας νέας αρχής για τη Βόρειο Ιρλανδία και για τις χώρες που συγγενεύουν μαζί της.
<P>
Η συμφωνία του Μπέλφαστ διατρανώνει το ρόλο της δημοκρατίας, του κράτους δικαίου και τον πρωταρχικό ρόλο των συνταγματικών πολιτικών. Αυτοί είναι οι λόγοι για τους οποίους η Ομάδα του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών προτείνει τη συμφωνία στους λαούς της Ιρλανδίας, της Βορείου και της Νοτίου. Πιστεύω ότι αξίουν μεγάλες τιμές σε όλους τους πολιτικούς ηγέτες που είχαν το θάρρος να απαλλαγούν από τα αποτυχημένα πολιτικά στερεότυπα του παρελθόντος.
<P>
Αυτή η συμφωνία προσφέρει τις καλύτερες προοπτικές για μία γενιά, ίσως για μία ολόκληρη ζωή, να διασφαλιστεί μία εταιρική σχέση η οποία, όπως παρατήρησαν οι συνάδελφοι, στηρίζεται στη συναίνεση, στην ισότητα και τον αμοιβαίο σεβασμό. Με τα δημοψηφίσματα το εκλογικό σώμα και στις δύο πλευρές της Ιρλανδίας θα έχει στα χέρια του τη δυνατότητα να απογυμνώσει τους ανθρώπους της βίας σε όλες τις πλευρές από κάθε ίχνος νομιμότητας. Αυτοί οι άνθρωποι ποτέ δεν ενήργησαν εξ ονόματος της πλειοψηφίας, ότι και αν ισχυρίστηκαν. Ένα συντριπτικό "ναι» κατά το δημοψήφισμα είναι ο πιο ξεκάθαρος τρόπος να στείλουμε το μήνυμα στην πατρίδα και να διασφαλίσουμε μία ειρήνη διαρκείας.
<P>
Βλέπουμε κάποιους οι οποίοι παρέμειναν σιωπηλοί για μήνες ολόκληρους να φωνάζουν τώρα και να λένε με στόμφο τα παλιά και ξεθωριασμένα κλισέ του παρελθόντος. Μας δίδεται μια νέα ευκαιρία και πρέπει να την αδράξουμε και χαιρετίζουμε την υποστήριξη που ανακοίνωσαν πάλι σήμερα ο κύριος Santer και η Επιτροπή. Είναι πολύ καλό να βλέπει κανείς ότι η υποστήριξη που υπήρξε κάποτε υπάρχει ακόμα και είναι ακόμα πιο ισχυρή.
<P>
Κλείνοντας, κύριε Πρόεδρε, ο Jean Monnet μιλώντας για την Ευρώπη παρατήρησε, και εγώ παραθέτω τα λόγια του, "δεν σφυρηλατούμε συνασπισμούς ανάμεσα σε κράτη αλλά ένωση ανάμεσα σε λαούς». Η Ομάδα του Ευρωπαϊκού Κόμματος των Φιλελευθέρων πιστεύει ότι αυτό το Κοινοβούλιο με την αυριανή ψηφοφορία πρέπει να προτείνει το όραμα του Monnet για μία ένωση ανάμεσα σε λαούς, σε όλους τους λαούς της Ιρλανδίας, και αυτό είναι το πολιτικό μας μήνυμα από αυτή τη συζήτηση.
<P>
(Χειροκροτήματα)

<SPEAKER ID=20 LANGUAGE="ES" NAME="Puerta">
Κύριε Πρόεδρε, η Ομάδα μου παρακολούθησε με μεγάλη συγκίνηση, όπως και οι υπόλοιπες πολιτικές Ομάδες του Κοινοβουλίου, τη συμφωνία που υπεγράφη στο Μπέλφαστ στις 10 Απριλίου από τη βρετανική κυβέρνηση, την κυβέρνηση της Ιρλανδίας και από τα κόμματα που εκπροσωπούν τις κοινότητες της Βόρειας Ιρλανδίας. Με μεγάλη ικανοποίηση διαπιστώνουμε σήμερα πως έρχονται εδώ μαζί η κυρία Mowlam και ο κ. Andrews με το ίδιο πνεύμα και την ίδια δέσμευση. Η συμπάθεια, η αυστηρότητα και η δέσμευσή τους κάνουν σήμερα πολύ υπερήφανο το Ευρωπαϊκό Κοινοβούλιο. Η Ομάδα μας έδωσε δείγματα της δέσμευσής της για την ειρήνη στη Βόρεια Ιρλανδία, στην προηγούμενη κοινοβουλευτική περίοδο, μέσω των βουλευτών της Δημοκρατικής Αριστεράς της Ιρλανδίας καθώς επίσης κα με το προσωπικό έργο του αντιπροέδρου Gutiιrrez Dνaz ως εισηγητή σχετικά με το Διεθνές Ταμείο για την Ειρήνη στη Βόρεια Ιρλανδία και ως μέλους και προέδρου της Επιτροπής Περιφερειακής Πολιτικής. Τα προσωπικά αυτά έργα αντανακλούσαν τη δέσμευση της Ομάδας μας γιατί είμαστε πεπεισμένοι πως υπάρχουν στην Ιρλανδία πολλοί άνδρες και γυναίκες με καλή θέληση, πολλοί άνδρες και γυναίκες δημοκράτες, πολλοί άνδρες και γυναίκες που θεωρούν τους εαυτούς τους επίσης Ευρωπαίους. Για αυτόν τον λόγο, είναι εύκολο για αυτούς σήμερα να μην φοβούνται ούτε την ειρήνη ούτε τη δημοκρατία. Ο Πρόεδρος της Επιτροπής, κ. Santer, το είπε εδώ: δεν πρέπει να υπάρχει ο φόβος της ειρήνης. Οι κίνδυνοι της ειρήνης είναι πάντα μικρότεροι από εκείνους της βίας.
<P>
Για αυτόν τον λόγο, εμείς, ως Ευρωπαϊκό Κοινοβούλιο, θέλουμε να αναλάβουμε μια σθεναρή δέσμευση, θέλουμε να ενθαρρύνουμε την Επιτροπή και το Συμβούλιο ώστε να αναπτύξουν όλα αυτά τα προγράμματα και όλα αυτά τα σχέδια αλληλεγγύης γιατί θέλουμε να μοιραστούμε τον καρπό της ειρήνης, θέλουμε, μέσα σε κάποια χρόνια, να υπάρχουν Ιρλανδοί ευρωβουλευτές οι οποίοι να χαιρετούνται φιλικά, να είναι δεσμευμένοι στο ίδο πολιτικό σχέδιο της δημοκρατίας για την Ευρώπη και όλους τους λαούς της. Για κάθε πρόβλημα, σε κάθε χώρα, υπάρχουν διαφορετικές λύσεις. Αλλά η φιλοσοφία παύσης της βίας στην Ιρλανδία και η δέσμευση για την ειρήνη και τον διάλογο είναι χρήσιμη σε όλους. Δεν μπορούμε να βγάζουμε άλλα συμπεράσματα. Δεν μπορούμε να συγχέουμε κάποια προβλήματα με άλλα και να προτείνουμε μια μόνο γενική λύση, αλλά αυτό που όμως είναι σαφές είναι πως η ευρωπαϊκή δέσμευση, η δημοκρατική δέσμευση και η παύση της βίας χρησιμεύουν σε όλους και για αυτόν τον λόγο σήμερα χαιρόμαστε για αυτήν τη συμφωνία και για το γεγονός ότι όλος ο λαός της βόρειας και νότιας Ιρλανδίας είναι πλήρως ευρωπαϊκός με την αποκατάσταση της ειρήνης και την επίτευξη ενός δημοκρατικού μέλλοντος για τα παιδιά τους.
<P>
(Χειροκροτήματα)

<SPEAKER ID=21 LANGUAGE="EN" NAME="Ahern">
Για πάρα πολύ καιρό, στη Βρετανία και την Ιρλανδία, το μόνο που μας ένωνε ήταν ο πόνος και επομένως χαιρετίζω με όλη μου την καρδιά τη συμφωνία της Μεγάλης Παρασκευής και εκφράζω την ευχαρίστησή μου για την εδώ παρουσία της Δρ. Mo Mowlam, της υπουργού αρμόδιας για θέματα Βορείου Ιρλανδίας και του δικού μας υπουργού, κυρίου David Andrews.
<P>
Η συμφωνία είναι μία εξέλιξη που έχει βαθειά ιστορική σημασία και πρέπει να τύχει υποστήριξης από όλους όσοι επιθυμούν να πάρει τέλος αυτή η παλιά διαμάχη. Αυτοί που εξακολουθούν να λένε "όχι» δεν έχουν άλλη λύση εκτός από τη συνέχιση της βίας. Δεν μπορεί να υπάρξει αμφιβολία ότι η θετική ψήφος στα δύο δημοψηφίσματα είναι μία ψήφος η οποία θα θέσει τέρμα στη βία και αυτό είναι κάτι που πρέπει να ευχόμαστε όλοι.
<P>
Οι δύο κυβερνήσεις, μαζί με τα περισσότερα πολιτικά κόμματα της περιοχής συμφώνησαν σε ένα σύνολο προτάσεων που ξεπερνούν τα στενά όρια του εθνικισμού - τόσο του Βρετανικού εθνικισμού όσο και του Ιρλανδικού. Ελπίζω ότι εν ευθέτω χρόνω θα είμαστε σε θέση να αναπτύξουμε ένα σύνολο πολιτικών διακανονισμών όπου η ταυτότητα και το έδαφος δεν θα αποτελούν πια τις καθοριστικές ιδεολογίες στη δημιουργία ενός κράτους. Το πολιτικό σκοτάδι στο Βορρά οφειλόταν σε μεγάλο βαθμό στην παραμονή του στη σκοτεινή σκιά του βρετανικού και του Ιρλανδικού εθνικισμού που είχαν παγιδευτεί σε έναν αγώνα μέχρι θανάτου. Μόνο μία κίνηση από τις δύο κυβερνήσεις στα βαθύτερα συνταγματικά θέματα-κλειδιά θα μπορούσε να διώξει αυτή τη σκιά και να ρίξει λίγο φως στο σκοτάδι.
<P>
Οι συμφωνίες σχετικά με τη μεταρρύθμιση της αστυνομίας, την απελευθέρωση κρατουμένων, την υποστήριξη θυμάτων, τα ανθρώπινα δικαιώματα και τη νομοθεσία για την ισότητα είναι ζωτικής σημασίας και πρέπει να εφαρμοστούν με μεγαλοψυχία και φαντασία. Είμαστε όλοι ισότιμοι πολίτες της Ευρωπαϊκής Ένωσης και, όπως είπε ο συνάδελφος κύριος John Hume, πρέπει να μάθουμε να αντιμετωπίζουμε ο ένας τον άλλον με αμοιβαίο σεβασμό.
<P>
Θα ήθελα απλώς να επισημάνω κάτι. Με την παρούσα δομή, τα συστήματα λήψεως αποφάσεων της νέας συνέλευσης τείνουν να ενισχύσουν και να νομιμοποιήσουν το χάσμα που υπάρχει. Υπάρχει κάτι το άσχημο στο να ακολουθούν οι αντιπρόσωποι του λαού, οι οποίοι σε τελική ανάλυση έχουν ως σκοπό να αντιπροσωπεύουν το σύνολο της Κοινότητας, κανόνες που προέρχονται μάλλον από εθνικούς χαρακτηρισμούς παρά από τη δημοκρατία. Ελπίζω ότι με τον καιρό αυτά τα στοιχεία θα μπορέσουν να εξαλειφθούν από τον διακανονισμό, καθώς θα οικοδομείται η συμφιλίωση, θα αυξάνεται η εμπιστοσύνη και θα αρχίζει να αναπτύσσεται μία πραγματική δημοκρατική συναίνεση.
<P>
Το ξέρω ότι αυτό είναι ένα ιδανικό, ότι η επώδυνη απομάκρυνση από τη διαμάχη δεν έχει ακόμα συντελεστεί, αλλά, και αυτό είναι ιδιαίτερα σημαντικό, δεν πρέπει να επιτρέψουμε να αποκλειστούν από την οικοδόμηση της ειρήνης οι γυναίκες που έκαναν τόσα πολλά για να διατηρήσουν και να δημιουργήσουν διακοινοτική δράση τα χρόνια της σύρραξης. Σε αυτά τα πλαίσια θα ήθελα να ευχαριστήσω ιδιαιτέρως την Επίτροπο κυρία Wulf-Mathies για τον τρόπο με τον οποίο οργάνωσε το Πρόγραμμα για την Ειρήνη και τη Συμφιλίωση και ο οποίος αποτελεί αδιάσπαστο τμήμα της Κοινότητας όπως ακούσαμε και από την Δρ Mowlam σήμερα. Αυτό αποτελεί ένα ζωτικό και σημαντικό τμήμα της επίλυσης αυτής της διαμάχης και θα το συνιστούσα σε οποιονδήποτε, οπουδήποτε.
<P>
(Χειροκροτήματα)

<SPEAKER ID=22 LANGUAGE="EN" NAME="Ewing">
Κύριε Πρόεδρε, θα ήθελα να ευχαριστήσω την Ομάδα μου που μου έδωσε την ευκαιρία να μιλήσω εκ μέρους της σε αυτήν την πραγματικά ιστορική περίσταση. Ίσως αυτό να έγινε επειδή εκπροσωπώ το λαό της Σκωτίας, ο οποίος είναι κοντά από γεωγραφική άποψη αλλά και από πολιτισμική άποψη. Κάποτε είχαμε την ίδια γλώσσα και τον ίδιο πολιτισμό με την Ιρλανδία και νοιαζόμαστε πολύ για όλα τα τμήματα αυτού του ευγενικού νησιού. Τιμή σε όσους βρήκαν τις λέξεις. Κάποτε διάβασα τα λόγια ενός Αγγλου πρεσβευτή στο Δουβλίνο, ο οποίος είχε πει: "Αυτή είναι μία χώρα όπου οι λέξεις μπορούν να γίνουν όπλα». Καθ'όλη τη διάρκεια των σκληρών συνομιλιών που έλαβαν χώρα παρατηρούσα πόσο προσεκτικά έπρεπε να διαλέγει τις λέξεις της η Mo Mowlam και όμως κάθε λέξη έβγαινε από την καρδιά της. Είχε έναν τεράστιο ρόλο να παίξει. Οφείλω επίσης να τιμήσω τον παλιό μου φίλο από τη δεκαετία του 1960, τον John Hume, ο οποίος αφιέρωσε όλη του τη ζωή στη διαδικασία των υπομονετικών, ειρηνικών συνομιλιών. Αλλά και όλους τους άλλους, τους πρωθυπουργούς πρώην και νυν, τους πολιτικούς σαν τον David Andrews που βρίσκεται εδώ σήμερα και τον David Trimble επειδή κράτησαν σταθερά στις θέσεις τους όταν πολλές Ενώσεις πανικοβλήθηκαν.
<P>
Ο κόσμος κουράστηκε από τον πόλεμο. 3.600 νεκροί, οι περισσότεροι πολίτες. Διάβασα κάτι που είπε ένας άνθρωπος του ΙΡΑ: "Έγινα μέλος του ΙΡΑ όταν ήμουν 20. Τώρα είμαι σαραντάρης και έχω πάει σε πάρα πολλές κηδείες». Καθώς ο κόσμος άρχιζε να κουράζεται από τον πόλεμο δημιουργήθηκε η καθολική συνειδητοποίηση στο μυαλό όλων ότι η βία δεν οδηγεί πουθενά. Όλες οι πλευρές εγκατέλειψαν θέσεις με πολύ μεγάλη σημασία γι'αυτούς και απέβαλλαν παραδοσιακές στάσεις. Σύμφωνα με τα λόγια του John Hume σχεδίασαν και διαμόρφωσαν νέες σχέσεις. Αυτοί οι καταπληκτικοί πολιτικοί έχτισαν μία γέφυρα ελπίδας και οι αισιόδοξοι νίκησαν τους απαισιόδοξους.
<P>
Έγιναν πραγματικές παραχωρήσεις. Η Ιρλανδία παραιτήθηκε από τη διεκδίκηση του Βορρά και οι Εθνικιστές του Βορρά δέχτηκαν ότι θα μπορούσε να υπάρξει μία λύση για τη Βόρειο Ιρλανδία που δεν θα περιλαμβάνει την ενοποίηση της Ιρλανδίας. Επομένως τιμούμε όλους αυτούς και την Ευρωπαϊκή Ένωση. Οι βρετανικές ταμπλόϊντ επικρίνουν πάντα την Ευρωπαϊκή Ένωση. Όταν βρίσκομαι αντιμέτωπη με αυτό, οφείλω να πω ότι ακόμα και αν η ειρήνευση στη Βόρειο Ιρλανδία ήταν το μόνο μας επίτευγμα, πάλι θα άξιζε τον κόπο η Ευρωπαϊκή Ένωση.
<P>
Δώσαμε ένα σημείο συνάντησης για να συναντιούνται ανεπισήμως όλες οι πλευρές που υπάρχουν στην Ιρλανδία και να συζητούν για το καλό του νησιού. Η σιωπηλή πλειοψηφία στην Ιρλανδία θέλει ειρήνη. Ας ψηφίσουν τώρα για την ειρήνη!
<P>
(Χειροκροτήματα)

<SPEAKER ID=23 LANGUAGE="EN" NAME="Nicholson">
Κύριε Πρόεδρε, κατ' αρχάς θα ήθελα να αποτίνω κι εγώ, όπως και οι προηγούμενοι ομιλητές, φόρο τιμής σε εσάς, στον Πρόεδρο Santer, στην κυρία Monica Wulf-Mathies και σε άλλους που συμμετείχαν σε αυτήν την υπόθεση. Για τριάντα χρόνια ο λαός της Βορείου Ιρλανδίας δεν μπορούσε να συμμετάσχει στις χαρές ή στα οφέλη μίας ομαλής κοινωνίας. Όλο αυτό το διάστημα υπέφερε πάρα πολύ από αμέτρητες κακές και μοχθηρές πράξεις τρομοκρατών. Δεν έχει σημασία ποια γράμματα του αλφαβήτου χρησιμοποιούν οι τρομοκράτες για να καμουφλάρουν τις ωμότητες που διαπράττουν. Ακόμα έχουμε μακρύ δρόμο μπροστά μας γιατί υπάρχουν ακόμα εκείνοι οι οποίοι θέλουν να παραμείνει το μίσος στο λαό της Βορείου Ιρλανδίας. Θα ήθελα σήμερα να καταγραφεί στα πρακτικά ο θαυμασμός μου για τον λαό της Βορείου Ιρλανδίας ο οποίος αντιστάθηκε στις πιέσεις και κατάφερε να κρατήσει τον έλεγχο και την ψυχραιμία του απέναντι στις αντιξοότητες.
<P>
Θα ήθελα επίσης να καταγραφεί στα πρακτικά το τεράστιο χρέος που έχουμε εμείς, ο λαός της Βορείου Ιρλανδίας, στις δυνάμεις ασφαλείας και στη Βασιλική Αστυνομία του Ulster, στο Βασιλικό Ιρλανδικό Σύνταγμα, πρώην Σύνταγμα Αμύνης του Ulster και στο στρατό ο οποίος σε πολλές περιπτώσεις τα τελευταία τριάντα χρόνια βρέθηκε ανάμεσα στη λογική και τη λήθη. Οφείλω να πω ότι σε πολλές περιπτώσεις ποτέ δεν τους αποδόθηκε η αναγνώριση που τους άξιζε. Έχουμε ακόμα μακρύ δρόμο μπροστά μας. Σας παρακαλώ, μην πιστέψετε ότι όλα τα προβλήματά μας λύθηκαν. Υπάρχουν πολλές βαθειές πληγές και στις δύο κοινότητες που πρέπει να περάσει πολύς καιρός μέχρι να επουλωθούν. Πολλές οικογένειες δεν θα μπορέσουν ποτέ να ξεχάσουν τις δικές τους προσωπικές απώλειες και ελπίζω ότι μπορούμε να το κατανοήσουμε αυτό.
<P>
Δεν πρέπει να πιστεύουμε ότι αυτή η συμφωνία θα γίνει δεκτή απ'όλους. Πολλοί από τους ανθρώπους που αντιπροσωπεύω ανησυχούν τρομερά από το γεγονός ότι αυτοί που έβαζαν βόμβες και δολοφονούσαν τα τελευταία τριάντα χρόνια δεν παρέδωσαν ούτε μία σφαίρα, ούτε μία ουγγιά εκρηκτικής ύλης. Υπάρχουν πολλοί που είναι εξαιρετικά δύσπιστοι απέναντι στα μακροπρόθεσμα κίνητρα αυτών των αμετανόητων τρομοκρατών και αμφιβάλλουν για τις προθέσεις των τελευταίων να ακολουθήσουν το δρόμο της δημοκρατίας. Η υποστήριξη που παρείχε η Ευρωπαϊκή Ένωση τα τελευταία χρόνια ήταν πολύ εποικοδομητική. Θα χρειαστεί διαρκής και θετική δράση από την Ευρωπαϊκή Ένωση για να διασφαλιστεί ότι μπορούμε να ξαναχτίσουμε τις διχασμένες μας κοινότητες και να αποκαταστήσουμε αυτήν την εμπιστοσύνη. Το μέλλον της Βορείου Ιρλανδίας και την τελική της μοίρα, τα κρατούν σταθερά στα χέρια τους εκείνοι οι οποίοι ζουν και κατοικούν στη Βόρειο Ιρλανδία. Αυτός ο διακανονισμός δεν είναι και δεν μπορεί να θεωρηθεί προσωρινός. Είναι μόνιμος.
<P>
Το ξέρω ότι μας περιμένουν δύσκολες εποχές. Ο δρόμος για την ειρήνη δεν θα είναι εύκολος, ποτέ δεν είναι. Έρχεται όμως η στιγμή που πρέπει να αδράξουμε την ευκαιρία. Ο έυκολος δρόμος είναι να λέμε "όχι», να γκρεμίζουμε και να καταστρέφουμε. Ο δύσκολος δρόμος προς τα εμπρός είναι να πούμε "ναι» και να αδράξουμε την ευκαιρία και να οικοδομήσουμε ένα νέο μέλλον για ολόκληρο το λαό της Βορείου Ιρλανδίας.
<P>
(Χειροκροτήματα) Ο λαός της Βορείου Ιρλανδίας είναι ένας λαός θερμός και μεγαλόψυχος. Του αξίζει καλύτερη τύχη. Κρατάει το μέλλον του στα χέρια του. Θα αποφασίσει, θα ψηφίσει και έχω την πεποίθηση ότι θα κάνει τη σωστή επιλογή. Προσπάθησα πολύ σκληρά νωρίτερα σήμερα να επιτύχω ομοφωνία για μία κοινή πρόταση ψηφίσματος. Δυστυχώς, εξ αιτίας της στάσης της Σοσιαλιστικής Ομάδας, δεν στάθηκε δυνατόν να το πετύχω. Ήταν μία κακή αρχή. Ελπίζω να επανεξετάσει το θέμα και να υιοθετήσει καλύτερη στάση στο μέλλον. Αν δεν μπορούμε να επιτύχουμε ομοφωνία για μία κοινή πρόταση ψηφίσματος σε αυτό το Κοινοβούλιο, τότε μας περιμένουν δυσκολίες.

<SPEAKER ID=24 LANGUAGE="EN" NAME="Paisley">
Κύριε Πρόεδρε, πήρα το λόγο για να μιλήσω εκ μέρους εκείνων που δεν έχουν πια φωνή στη Βόρειο Ιρλανδία. Είχαν φωνή όταν με εξέλεξαν πρώτο σε αριθμό ψήφων - αυτή τη θέση καταλάμβανα πάντα, σε όλες τις εκλογές γι' αυτό το Κοινοβούλιο, με το μεγαλύτερο αριθμό ψηφοφόρων να λαμβάνουν μέρος στις εκλογές. Και γιατί δεν μπορούν να μιλήσουν αυτοί οι άνθρωποι; Γιατί τους έσφαξαν και τους σκότωσαν ο IRA και οι άλλες Νομιμόφρονες, όπως αποκαλούνται, ομάδες. Δεν ξέρω με ποιο τρόπο πολλοί σε αυτό το Κοινοβούλιο σήμερα έχουν διαβάσει αυτή τη Συμφωνία ή γνωρίζουν τι περιέχει, αλλά δεν περιέχει ορισμένα από όσα της αποδίδονται από κάποιους ομιλητές σήμερα. Δεν είναι δυνατόν να την έχουν διαβάσει.
<P>
Προτείνεται να απελευθερωθούν όλοι οι αμετανόητοι τρομοκράτες μέσα σε 24 μήνες. Η υπουργός λέει ότι κάτι τέτοιο βασίζεται στη δικαιοσύνη και ότι όλοι είναι νικητές. Ποιος νικά και τι είδους δικαιοσύνη είναι αυτή; Δεν έχω το χρόνο σήμερα να μιλήσω για κάποιους ανθρώπους, αλλά επιτρέψτε μου να σας δώσω ένα παράδειγμα. Το 1993 - δηλαδή όχι και τόσο παλιά - ο Paul Magee από το Μπέλφαστ καταδικάστηκε για το φόνο του αστυνομικού Glen Goodman στο Tadkaster, στο Βόρειο Yorkshire. Ήταν επίσης και μέλος της μονάδας ενεργού δράσης του IRA που πήραν το παρατσούκλι Συμμορία Μ60 όταν σκότωσαν πέντε μέλη των δυνάμεων ασφαλείας στο Μπέλφαστ. Αυτός είναι ο τύπος αμετανόητων τρομοκρατών που θα αφεθούν ελεύθεροι στους δρόμους της Βορείου Ιρλανδίας.
<P>
Έχω μπροστά μου αντίγραφα ενός εγγράφου με τα ονόματα όλων των αξιωματικών της αστυνομίας τους οποίους δολοφόνησαν κατά τη διάρκεια της εκστρατείας τους. Έχουμε εδώ όλους αυτούς τους νέους που έδωσαν τη ζωή τους για να υπερασπιστούν τόσο τους Ρωμαιοκαθολικούς όσο και τους Προτεστάντες κατοίκους της Βορείου Ιρλανδίας, και όλοι έχουν δολοφονηθεί από τον IRA. Και αυτοί που βρίσκονται στη φυλακή για τις δολοφονίες θα απελευθερωθούν μέσα σε 24 μήνες. Υπάρχει όμως μία εξαίρεση. Στο Νότο της Ιρλανδίας, όπου δολοφονήθηκε ένας garda , η κυβέρνηση ξεκαθάρισε ότι οι υπεύθυνοι δεν θα περιληφθούν στη γενική αμνηστία. Και εγώ λέω: Ποια είναι η διαφορά ανάμεσα σε εκείνον και στους άντρες της Βασιλικής Αστυνομίας του Ulster που πολέμησαν και πέθαναν για να προστατεύσουν το λαό της Βορείου Ιρλανδίας; Ποια είναι η διαφορά τους;
<P>
Κάποιος σε αυτό το Κοινοβούλιο είπε ότι αυτό είναι ειρήνη. Αυτοί οι κακοποιοί, όταν απελευθερωθούν, θα έχουν πρόσβαση στο μεγαλύτερο οπλοστάσιο τρομοκρατών σε ολόκληρο τον δυτικό κόσμο - δεν παραδόθηκε ούτε ένα όπλο, δεν παραδόθηκε ούτε μία ουγγιά εκρηκτικής ύλης - και όποτε δεν πετυχαίνουν αυτό που θέλουν, θα βγάζουν τα όπλα για να χτυπήσουν, όχι αυτό το Κοινοβούλιο, όχι το λαό της Ευρώπης, αλλά το λαό της Βορείου Ιρλανδίας που έχει υποφέρει τόσο πολύ. Κάποιος είπε: Μη φοβάστε την ειρήνη. Πηγαίνετε να το πείτε αυτό στις χήρες. Πηγαίνετε να το πείτε στα ορφανά. Πηγαίνετε να το πείτε στους σκοτωμένους στη Βόρειο Ιρλανδία. Πώς μπορούν αυτοί οι άνθρωποι να είναι ήσυχοι στα κρεβάτια τους όταν γνωρίζουν ότι αυτοί που δολοφόνησαν τους συγγενείς και τους φίλους τους θα είναι ελεύθεροι να κυκλοφορούν στους δρόμους και θα έχουν πρόσβαση στα όπλα του φόνου; Αυτό είναι σοβαρό θέμα.
<P>
Ας μιλήσει ο λαός της Βορείου Ιρλανδίας. Η κυβέρνηση ξοδεύει 3 εκατομμύρια λίρες για να κερδίσει αυτό το δημοψήφισμα. Αλλά ο λαός του Ulster δεν πρόκειται να υποκύψει σε απειλές και δεν πρόκειται να δωροδοκηθεί. Και όταν μιλήσει θα ακούσουμε το πραγματικό Ulster.

<SPEAKER ID=25 LANGUAGE="EN" NAME="Moorhouse">
Κύριε Πρόεδρε, οι λαοί της Βορείου Ιρλανδίας και, σε σημαντικό βαθμό, της Μεγάλης Βρετανίας και της Δημοκρατίας της Ιρλανδίας, όπως ακούσαμε μόλις τώρα, υπέφεραν πάρα πολύ από τη διαρκή τρομοκρατική δράση τα τελευταία 25 και πλέον χρόνια. Οπωσδήποτε, θα ήταν δύσκολο να το αντέξουν εκείνοι τους οποίους αφορά. Τώρα όμως - και σε αυτό διαχωρίζω τη θέση μου από εκείνη του κυρίου Paisley, για τον οποίο τρέφω απεριόριστο σεβασμό από πολλές απόψεις - χάρη στις αδιάκοπες προσπάθειες της Βρετανικής και της Ιρλανδικής κυβέρνησης, χάρη στους συναδέλφους μας στο Κοινοβούλιο, χάρη στην Επιτροπή, τώρα έχουμε στ'αλήθεια λόγους να ελπίζουμε. Έχω την ακλόνητη πεποίθηση ότι αυτή είναι μία νέα αρχή για τη Βόρειο Ιρλανδία και ότι πάνω σε αυτήν πρέπει να οικοδομήσουμε. Με την ιδιότητά μου ως μέλους του Συντηρητικού Κόμματος της Βρετανίας, ελπίζω ότι οι λαοί, βορείως και νοτίως των συνόρων, θα εγκρίνουν τη Συμφωνία.
<P>
Αναπόφευκτα υπάρχουν θέματα που εκκρεμούν και μας κάνουν δικαίως να ανησυχούμε. Εγώ προσπάθησα, κατά τις διαπραγματεύσεις γι'αυτή τη πρόταση ψηφίσματος, να υπάρξει αναφορά σε αυτά τα θέματα, αλλά οι συνάδελφοί μου είχαν την αίσθηση ότι δεν μπορούσαν να συμφωνήσουν. Παράλληλα, υπέγραψα τη συμβιβαστική πρόταση ψηφίσματος διότι αυτή ήταν μία ευκαιρία να εκφράσω αυτά τα θέματα. Πρέπει επίσης να ζητήσω την επιείκειά σας για δύο πολύ σημαντικά σημεία. Αναφέρομαι στο θέμα της παράδοσης των όπλων, όχι μόνον στη Βόρειο Ιρλανδία, αλλά και στη Δημοκρατία της Ιρλανδίας και ενδεχομένως και αλλού. Δεύτερον, αναφέρομαι στην απελευθέρωση των καταδίκων που βρίσκονται στη φυλακή και, παρεπιμπτόντως, αλλά ας δοθεί η πρέπουσα σημασία στο θέμα, στην τύχη της Βασιλικής Αστυνομίας του Ulster. Η σκληρή αλήθεια είναι ότι οι τρομοκρατικές ομάδες εξακολουθούν να είναι πολύ καλά οπλισμένες και, αλλίμονο - και το Κοινοβούλιο πρέπει να το μάθει αυτό - οι δολοφονίες συνεχίζονται σχεδόν σε καθημερινή βάση, ακόμα και τώρα. Πρέπει να το γνωρίζουμε αυτό. Οι πολίτες τόσο του ΗΒ όσο και της Ιρλανδίας θα πρέπει να ανησυχούν τη στιγμή που κρατούμενοι που κατηγορούνται για φόνο αφήνονται ελεύθεροι προτού εκτίσουν την ποινή τους, όπως φαίνεται να γίνεται τώρα. Θα ήθελα να ζητήσω από τους υπουργούς που είναι παρόντες σήμερα να μας διαβεβαιώσουν ότι τα θέματα αυτά θα μελετηθούν όπως αρμόζει.

<SPEAKER ID=26 LANGUAGE="EN" NAME="Gallagher">
Κύριε Πρόεδρε, κατ'αρχάς θα ήθελα να ευχαριστήσω τους συναδέλφους μου που μου έδωσαν την ευκαιρία να πω λίγα σύντομα λόγια αυτή την ιστορική για το Ευρωπαϊκό Κονοβούλιο μέρα. Θα ήθελα να συγχαρώ όλους όσοι συνέβαλαν στην ειρήνευση και στην ειρηνευτική συμφωνία της Μεγάλης Παρασκευής. Ειδικότερα, θα ήθελα να καλωσορίσω στο Ευρωπαϊκό Κοινοβούλιο τον υπουργό εξωτερικών της χώρας μου, κύριο David Andrews και την υπουργό, κυρία Mo Mowlam. Και οι δύο έπαιξαν έναν αναπόσπαστο ρόλο, και οι δύο αφιέρωσαν πολλές και επίπονες ώρες στις διαπραγματεύσεις, που είχαν ως αποκορύφωμα αυτή τη συμφωνία. Το Κοινοβούλιο, η Επιτροπή και ιδιαίτερα ο Πρόεδρος της Επιτροπής και οι Επίτροποι Wulf-Mathies, Flynn και Kinnock αφιέρωναν διαρκώς την υποστήριξη και την καλή τους θέληση στις προσπάθειες να φτάσουμε σε ειρηνευτική συμφωνία, και αντιδρούσαν σε όλες τις περιστάσεις με θετικό και πρακτικό τρόπο μέσω του Διεθνούς Ταμείου, μέσω του Ταμείου Ειρήνης και Συμφιλίωσης και έχω την πεποίθηση ότι το Κοινοβούλιο θα επιφυλάξει θερμή υποδοχή στη σύσταση της Επιτροπής να δοθούν άλλα 100 εκατομμύρια πριν από τον προϋπολογισμό αυτού του έτους.
<P>
Το ξέρω ότι η Ένωση θα εξακολουθήσει να υποστηρίζει τη διαδικασία και αυτό είναι πάρα πολύ σημαντικό. Πρέπει όμως να την υποστηρίξει παραχωρώντας τον χαρακτηρισμό Στόχος Ι σε διασυνοριακή βάση. Κάτι τέτοιο θα διασφαλίσει την κατά προτεραιότητα πρόσβαση στα ευρωπαϊκά ταμεία για την περιφερειακή και την κοινωνική ανάπτυξη και για την ανάπτυξη της γεωργίας και της αλιείας - σε διασυνοριακή βάση, το τονίζω αυτό. Αυτό θα δώσει τις θέσεις εργασίας που έχουν τόσο πολύ ανάγκη ο μεγάλος αριθμός ανέργων της περιοχής.
<P>
Κλείνοντας, ως αντιπρόσωπος της παραμεθόριας περιοχής, θα ήθελα να δεσμευτώ ότι θα βοηθήσω στην ειρηνευτική διαδικασία με θετικό και πρακτικό τρόπο.
<P>
(Χειροκροτήματα)

<SPEAKER ID=27 LANGUAGE="EN" NAME="Watson">
Κύριε Πρόεδρε, μέσω της βοήθειας που προσφέρει στην επίλυση προβλημάτων όπως εκείνα της Βορείου Ιρλανδίας, η Ευρώπη δείχνει στους πολίτες πόσο σημαντική είναι. Η ιδέα που ενέπνευσε την Ευρωπαϊκή μας Ένωση δεν είναι μόνον η ιδέα της ειρήνης, αλλά και η ιδέα ότι αυτό που μας ενώνει - είμαστε όλοι άνθρωποι - είναι πιο σημαντικό από αυτό που μας χωρίζει. Αυτό το θεμελιώδες πιστεύω συνοψίζεται σε ένα ποίημα του ποιητή Robert Burns που κατάγεται από την πατρίδα μου "Ο άνθρωπος είναι άνθρωπος παρ'όλα αυτά».Αν οι εργασίες αυτού του Κοινοβουλίου είχαν ληφθεί υπ'όψιν δεκατέσσερα χρόνια πριν, οι ιδέες του Δανού πρώην συναδέλφου Neils Haagerup ίσως να είχαν επικρατήσει. Αν είχε γίνει δεκτή η πρόταση που κατατέθηκε στην Ντάουνινγκ Στρήτ στις αρχές της δεκαετίας του 1980 για ένα Φόρουμ Νέων των Βρετανικών Νησιών κατά τα πρότυπα του Ιδρύματος Νεότητας του Συμβουλίου της Ευρώπης ή του Φόρουμ Νέων της Ευρωπαϊκής Κοινότητας, θα είχαμε προχωρήσει περισσότερο στον δρόμο προς την ειρήνη.
<P>
Χαιρετίζω την αναγνώριση από την προεδρεία του ρόλου που έπαιξαν η Ευρωπαϊκή Ένωση και άλλοι στην επίτευξη αυτής της ιστορικής συμφωνίας. Ελπίζω ότι η Ευρωπαϊκή Ένωση θα χρησιμεύσει ως πρότυπο για τη Βόρειο Ιρλανδία, ότι μπορούμε να πετύχουμε πολύ περισσότερα μαζί παρά χωριστά. Ανυπομονώ να έρθει η μέρα όπου οι υπουργοί δεν θα αναφέρονται στις δύο κοινότητες της Βορείου Ιρλανδίας αλλά στην κοινότητα. Το κόμμα μου στη Βόρειο Ιρλανδία - το Κόμμα της Συμμαχίας - εργάστηκε ακούραστα για την οικοδόμηση μιας κοινωνίας χωρίς διασπάσεις. Η ΕυρωπαϊκήΈνωση πρέπει, όπως αρμόζει, να συμπληρώσει και να ενισχύσει την ειρηνευτική διαδικασία μέσω του Ταμείου Ειρήνης και Συμφιλίωσης.
<P>
(Χειροκροτήματα)

<SPEAKER ID=28 LANGUAGE="EN" NAME="McCartin">
Και εγώ, στο λίγο χρόνο που έχω, θέλω να χαιρετίσω τη Συμφωνία και να πω ότι ελπίζω ειλικρινά ότι θα την υποστηρίξει η συντριπτική πλειοψηφία του λαού της Ιρλανδίας, της Βορείου και της Νοτίου. Θέλω να συγχαρώ, φυσικά, ιδιαίτερα τον John Hume για την τεράστια επένδυση που έκανε σε χρόνο και θυσίες γι'αυτή τη Συμφωνία. Θέλω επίσης να αναγνωρίσω τον πρωταρχικό ρόλο της ηγεσίας του David Trimble στο να φέρει με το μέρος μας την πλειοψηφία των Ενωτικών της Βορείου Ιρλανδίας και θέλω να ευχαριστήσω, επίσης, τον Jim Nicholson, που είναι και αυτός μέλος αυτού του Κοινοβουλίου, για τη σημαντική βοήθειά του και για την επιρροή που άσκησε υπέρ της προσπάθειας του David Trimble
<P>
Θέλω επίσης να μνημονεύσω όλους τους πρωθυπουργούς της Βρετανίας και της Βορείου Ιρλανδίας στο παρελθόν, οι οποίοι έκαναν μία τεράστια προσπάθεια και η συνεισφορά τους, πιστεύω, αποτελεί τμήμα της επιτυχίας αυτής της συμφωνίας. Θέλω επίσης να αναγνωρίσω τις προσπάθειες του Αμερικανού Προέδρου σε αυτό το θέμα. Προσέφερε πολλά μέχρι και την τελευταία στιγμή και πιστεύω ότι αυτό που έκανε η Αμερική σε αυτήν την περίπτωση αποτελεί ένα παράδειγμα και για την Ευρώπη, για το τι μπορεί να επιτύχει μία μεγάλη δύναμη, μέσω της επιρροής της και της καλής διπλωματίας, σε ολόκληρο τον κόσμο.
<P>
Θα θέλαμε να ευχαριστήσουμε ιδιαίτερα την Ευρωπαϊκή Ένωση για το ρόλο που έπαιξε στη Βόρειο Ιρλανδία αθόρυβα και χωρίς ανάμειξη στα εσωτερικά της, το σύστημα της Ευρωπαϊκής Ένωσης που βοήθησε Ιρλανδούς και Βρετανούς υπουργούς να εργαστούν μαζί πάνω στην Κοινή Αγροτική Πολιτική, τις κοινές πολιτικές που δημιούργησαν την ενιαία αγορά όπου οι άνθρωποι, από το Βορρά και από το Νότο, εργάζονται μαζί τώρα χωρίς να τους εμποδίζει καμία μεθόριος να μεγαλώνουν μαζί και να συνεργάζονται και να κάνουν συναλλαγές. Αυτό έκανε η Ευρώπη για μας και αποτελεί μία μεγάλη προσπάθεια.
<P>
Θα ήθελα να ευχαριστήσω τον κύριο Santer και την κυρία Wulf-Mathies γιατί ήταν το ορατό πρόσωπο της Ευρωπαϊκής Κοινότητας στη Βόρειο Ιρλανδία και θέλω να πω ότι ελπίζω ότι μπορούμε να συνεχίσουμε να προσφέρουμε αυτήν την βοήθεια η οποία σήμαινε τόσο πολλά.
<P>
(Χειροκροτήματα)

<SPEAKER ID=29 LANGUAGE="EN" NAME="Cushnahan">
Κύριε Πρόεδρε, επειδή έχω υπηρετήσει ως πολιτικός και στα δύο τμήματα της Ιρλανδίας, δεν μπορεί παρά να ξέρω πολύ καλά τις δυσκολίες που υπάρχουν στην προσπάθεια να γίνουν διαπραγματεύσεις για μία συμφωνία η οποία να μπορεί να γίνει δεκτή από όλες τις πλευρές της διαμάχης. H Συμφωνία της Μεγάλης Παρασκευής είναι ένα ιστορικό επίτευγμα και συγχαίρω ολόψυχα όλους όσοι συνέβαλαν σε αυτήν, και τις δύο κυβερνήσεις και τους ηγέτες των κομμάτων, ιδιαίτερα τον John Hume, τον οποίο τιμήσαμε εδώ σήμερα, τον John Alderdice, ιδιαίτερα τον David Trimble, ο οποίος είχε το θάρρος να οδηγήσει τους Ενωτικούς σε μία τιμητική συμφωνία με τους συμπολίτες τους στη Βόρειo Ιρλανδία. Επιτρέψτε μου να πω στον Δρ Paisley, ο οποίος μίλησε για τις ψήφους που έλαβε, ότι μία ψήφος υπέρ της ειρήνης και της συμφιλίωσης και του τέλους μίας διαμάχης αξίζει περισσότερο από χίλιες ψήφους υπέρ της συνέχισης της διαμάχης.
<P>
(Χειροκροτήματα) Είναι αναπόφευκτο, αν λάβουμε υπόψη μας πόσο περίπλοκο είναι το πρόβλημα, να έχει ο καθένας κάποιες σημαντικές επιφυλάξεις για κάποιο τμήμα του πακέτου. Ωστόσο, είναι ένα πακέτο και δεν μπορεί ο καθένας να διαλέγει ότι θέλει - η επιλογή που έχουμε είναι είτε να δεχτούμε όλο το πακέτο είτε να το απορρίψουμε. Αν συμβεί το χειρότερο, αν απορριφτεί αυτό το πακέτο, θα περάσουν άλλα 20 χρόνια διαπραγματεύσεων και θα καταλήξουμε σε ένα παρόμοιο πακέτο και θα καταλήξουμε στις ίδιες επιφυλάξεις που εκφράστηκαν. Μία παρόμοια συμφωνία προτάθηκε το 1974, 25 χρόνια πριν, και χιλιάδες πέθαναν και υπέφεραν άδικα και δεν πρέπει να καταδικάσουμε τους λαούς της Βρετανίας και της Ιρλανδίας και ιδιαίτερα της Βορείου Ιρλανδίας σε μία ακόμα παρατεταμένη περίοδο βίας.
<P>
Υποστηρίζω με πάθος αυτή τη συμφωνία, είναι μία συμφωνία δίκαιη και τιμητική και πρέπει να εγκριθεί ανεπιφύλακτα και στα δύο τμήματα της Ιρλανδίας. Θα ήταν καλό αν είχε το Ευρωπαϊκό Κοινοβούλιο την ευκαιρία να την εγκρίνει. Αυτό το Κοινοβούλιο συμβολικά αντιπροσωπεύει τη διαμάχη μέσα από δύο παγκοσμίους πολέμους και πολλές άλλες διαμάχες στην Ευρώπη και ας ελπίσουμε ότι θα μπορέσουμε να δείξουμε το δρόμο στο λαό της Βορείου Ιρλανδίας.
<P>
(Χειροκροτήματα)
<SPEAKER ID=30 LANGUAGE="EN" NAME="Gillis">
Είμαι ενθουσιασμένος που έχω την ευκαιρία να εκφράσω την ολόψυχη υποστήριξή μου γι'αυτή την ιστορική Συμφωνία η οποία βάζει τις σχέσεις στο εσωτερικό της Βορείου Ιρλανδίας, ανάμεσα στα δύο τμήματα της Ιρλανδίας και ανάμεσα στην Ιρλανδία και τη Βρετανία σε εντελώς νέες βάσεις, στις βάσεις της εταιρικής σχέσης, της συναίνεσης και του αμοιβαίου σεβασμού.
<P>
Ήδη από την υπογραφή της Συνθήκης της Ρώμης, η Ευρωπαϊκή Ένωση κατάφερε με επιτυχία να προσφέρει ένα φόρουμ στο οποίο τα μέλη της Ευρωπαϊκής Ένωσης κάθονται στο τραπέζι των διαπραγματεύσεων και συζητούν τις διαφορές τους, χωρίς να καταφεύγουν στη βία. Αυτή είναι η σημειολογία αυτής της Συμφωνίας.
<P>
Χαιρετίζω την ιστορική ευκαιρία για το λαό της Βορείου Ιρλανδίας να επιλύσει τις διαφορές του αποκλειστικά με δημοκρατικά και ειρηνικά μέσα. Είμαι πλήρως αντίθετος στη χρήση ή την απειλή χρήσης βίας για την επίτευξη οποιουδήποτε πολιτικού στόχου.
<P>
Θα ήθελα να αδράξω αυτή την ευκαιρία για να ευχαριστήσω όλους τους πολιτικούς που έλαβαν μέρος σε ολόκληρη αυτή τη μακρά και επώδυνη διαδικασία, στην οποία έλαβαν μέρος διαδοχικές κυβερνήσεις και από τα δύο νησιά, και να επαινέσω ιδιαίτερα το θάρρος αυτών των πολιτικών στη Βόρειο Ιρλανδία, οι οποίοι έκαναν αυτό το επιπλέον βήμα που μας οδήγησε εκεί που βρισκόμαστε σήμερα. Επιπλέον, θα ήθελα να αναγνωρίσω και να ευχαριστήσω την Ευρωπαϊκή Ένωση για τη συνεχή υποστήριξη και ενθάρρυνσή της. Ελπιζω ότι αυτή η υποστήριξη θα συνεχιστεί από πρακτική άποψη.
<P>
Με την ιδιότητά μου, του εκλεγμένου αντιπροσώπου, καλώ κι εγώ μαζί με αυτούς που υπέγραψαν τη Συμφωνία το λαό της Ιρλανδίας, Βορείου και Νοτίου, να την εγκρίνει.
<P>
(Χειροκροτήματα)

<SPEAKER ID=31 NAME="Πρόεδρος">
Έλαβα 8 προτάσεις ψηφίσματος, οι οποίες κατατέθηκαν σύμφωνα με το άρθρο 40, παράγραφος 5, του Κανονισμού.
<P>
Τον λόγο τώρα έχει η κυρία Mowlam.

<SPEAKER ID=32 NAME="Mowlam">
Εκ μέρους της Προεδρίας επιτρέψτε μου απλώς να αποτίνω φόρο τιμής πολύ σύντομα στο έργο και την αφοσίωση της Βασιλικής Αστυνομίας του Ulster, πράγμα το οποίο έκανα και σε πολλές περιστάσεις στο παρελθόν και να πω, όπως είπαν πολλοί ομιλητές απόψε, ότι πολλοί άνθρωποι απ'όλες τις πλευρές έχουν χάσει αγαπημένα τους πρόσωπα, πολλοί άνθρωποι πόνεσαν εξ αιτίας των ταραχών. Αυτό που με κάνει να συνεχίζω τις προσπάθειες είναι το γεγονός ότι λαμβάνω γράμματα, καθημερινά, από ανθρώπους που υπέφεραν, που κάποια μέλη της οικογένειάς τους τραυματίστηκαν, που κάποιοι δικοί τους σκοτώθηκαν. Εκείνοι λένε, ναι, πονάει όταν μπαίνεις στον κυκεώνα, όχι, δεν είναι εύκολο, αλλά αν αυτό σημαίνει ότι κάποια άλλη οικογένεια δεν θα χρειαστεί να περάσει αυτά που περάσαμε εμείς - τότε ας βάλουμε τα θεμέλια για το μέλλον.
<P>
(Χειροκροτήματα) Επιτρέψτε μου απλώς να πω, κύριε Πρόεδρε, ότι κατά τη γνώμη μου, οι λέξεις-κλειδιά για το μέλλον που αναφέρθηκαν από αρκετούς ομιλητές στο Κοινοβούλιο είναι σεβασμός και εμπιστοσύνη. Εμπιστοσύνη και σεβασμός στο μέλλον, και μεταξύ μας πιστεύω ότι μπορούμε να έχουμε μια συμφωνία που θα κρατήσει. Σας ευχαριστώ πολύ.

<SPEAKER ID=33 NAME="Πρόεδρος">
Ευχαριστώ πολύ, κυρία Mowlam.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 11.00.

<CHAPTER ID=6>
Ομάδα Δεοντολογίας, Επιστημών και Νέων Τεχνολογιών
<SPEAKER ID=34 NAME="Πρόεδρος">
Η ημερήσια διάταξη προβλέπει τη δήλωση της Επιτροπής σχετικά με τα θέματα που αφορούν τις εργασίες της Ευρωπαϊκής Ομάδας Δεοντολογίας, Επιστημών και Νέων Τεχνολογιών.
<P>
Τον λόγο έχει ο κ. Santer.

<SPEAKER ID=35 NAME="Santer">
Κύριε Πρόεδρε, κυρίες και κύριοι βουλευτές, με ιδιαίτερη χαρά σάς παρουσιάζω σήμερα τη νέα Ευρωπαϊκή Ομάδα Δεοντολογίας Επιστημών και Νέων Τεχνολογιών, η οποία έρχεται να διαδεχθεί την Ομάδα Πολιτικών Συμβούλων και Βιοτεχνολογίας.
<P>
Η συγκεκριμένη πρωτοβουλία είναι καρπός της προσήλωσης της Επιτροπής στο σύνολο των ζητημάτων σχετικά με τις επιστήμες και τις τεχνολογίες, τα οποία δημιουργούν προβλήματα δεοντολογίας. Το τέλος του παρόντος αιώνα σηματοδοτήθηκε από τη θεαματική εμφάνιση νέων επιστημών και τεχνολογιών, και τούτο πρωτίστως σε δύο τομείς: της βιολογίας και της πληροφορικής. Οι εξελίξεις αυτές εισάγουν ριζικές αλλαγές, τόσο σε επίπεδο κοινωνίας, γενικώς, όσο και στην καθημερινή ζωή του κάθε πολίτη. Οι προοπτικές προόδου είναι τεράστιες όσον αφορά την απασχόληση, την ανάπτυξη και τη βελτίωση της ποιότητας ζωής. Πάντως, τα βήματα αυτά εγείρουν φόβους που σχετίζονται με την ταχύτητα των προόδων που έχουν συντελεστεί και με την παγκόσμια εμβέλεια των εν λόγω τεχνολογιών. Για αυτόν ακριβώς το λόγο, η συνδρομή της δεοντολογίας - σήμερα περισσότερο από ποτέ - έχει καταστεί απαραίτητη, ώστε να μεριμνούμε ότι οι πρόοδοι που συντελούνται, θα είναι εναρμονισμένες με τις θεμελιώδεις αξίες και την ανθρώπινη αξιοπρέπεια.
<P>
Από την πρώτη στιγμή, το Ευρωπαϊκό Κοινοβούλιο τάχθηκε να προσδώσει μια ηθική διάσταση στις επιστήμες και τις εφαρμογές που επακολούθησαν τις προόδους που καταγράφηκαν στον εν λόγω τομέα. Είμαι πεπεισμένος ότι η συγκρότηση μιας ομάδας δεοντολογίας συμβαδίζει με τους προβληματισμούς του θεσμικού οργάνου σας. Θα επιθυμούσα να σας παρουσιάσω νέα χαρακτηριστικά της Ευρωπαϊκής Ομάδας Δεοντολογίας, η οποία εγγράφεται στη συνέχιση των εργασιών της προηγούμενης ομάδας. Με την ευκαιρία αυτή, θα ήθελα να επισημάνω το ρόλο και την ικανότητα των μελών μιας προγενέστερης ομάδας, και ειδικότερα της προέδρου της, της κ. Noλlle Lenoir, που κατάφεραν να ανταποκριθούν στην αποστολή τους εντυπωσιακά, ιδίως ευνοώντας το διάλογο μεταξύ των θεσμικών οργάνων μας.
<P>
Κατ' αρχάς, θα ήθελα να υπενθυμίσω τα κοινά χαρακτηριστικά της παλαιάς και της νέας ομάδας. Τα χαρακτηριστικά αυτά προσιδιάζουν σε μια κλασική επιτροπή δεοντολογίας. Η νέα ομάδα, όπως η προκάτοχός της, έχει συμβουλευτικό χαρακτήρα, είναι ανεξάρτητη, διεπιστημονική και πολυεθνική.
<P>
Έχει συμβουλευτικό χαρακτήρα, γιατί το πρωταρχικό καθήκον της είναι να εκπονεί και να υποβάλλει υπ' όψιν της Επιτροπής, γνωμοδοτήσεις που να μην είναι υποχρεωτικής εφαρμογής και να προετοιμάζουν κατάλληλα το έδαφος για τη λήψη αποφάσεων.
<P>
Είναι, βεβαιώς, ανεξάρτητη: δεν εκπροσωπεί καμία οικονομική ή πολιτική εξουσία. Για αυτό, κάθε μέλος της διορίζεται προσωπικά ανάλογα με το κύρος του και τις ικανότητές του. Για αυτόν ακριβώς το λόγο απαρτίζεται από 12 εμπειρογνώμονες, ένας αριθμός που δεν αντιστοιχεί ακριβώς στον αριθμό των κρατών μελών. Η ομάδα μπορεί να οργανώνει ελεύθερα τις εργασίες της. Δυνάμει μια νέας διάταξης, η ομάδα θα πρέπει εξάλλου να εγκρίνει τον εσωτερικό κανονισμό της τον προσεχή Μάιο.
<P>
Τέλος, η ομάδα είναι διεπιστημονική και πολυεθνική. Κάθε μέλος ακολουθεί μια προσέγγιση που ποικίλλει ανάλογα με την ειδικότητά του: τις θετικές επιστήμες, το δίκαιο ή τις ανθρωπιστικές επιστήμες. Η πολυφωνία της ομάδας τροφοδοτεί εξίσου τον ηθικό προβληματισμό.
<P>
Αλλά ποια είναι τα κυριότερα χαρακτηριστικά της νέας ομάδας; Έχω την εντύπωση ότι αυτά είναι τρία: η πρώτη καινοτομία είναι η επέκταση του πεδίου δράσης της ομάδας. Όντως, η προϊστορία της προγενέστερης ομάδας το είχε εστιάσει απολύτως στον τομέα των βιοτεχνολογιών. Ο τομέας αυτός παραμένει στο επίκεντρο της επιστημονικής εξέλιξης και, συνεπώς, των προβληματισμών μας. Η κλωνοποίηση υπήρξε η πλέον έκδηλη έκφανσή της, αλλά πρέπει να προχωρήσουμε παραπέρα. Πώς θα μπορούσαν να μη μας απασχολήσουν η ανάπτυξη της κοινωνίας των πληροφοριών και η προστασία της ανθρώπινης αξιοπρέπειας στο Ίντερνετ; Ή ακόμη, πώς να μην καθησυχάσουμε τους φόβους που προκαλεί η πρόσβαση στα γενετικά δεδομένα προσωπικού χαρακτήρα ή ακόμη οι τράπεζες ανθρώπινων ιστών;
<P>
Θελήσαμε να ανταποκριθούμε στις νέες αυτές προκλήσεις επιφορτίζοντας την ομάδα με την επικέντρωση του έργου της εξίσου στην εξέλιξη της επιστήμης γενικώς, συμπεριλαμβανομένων της έρευνας και της κοινωνίας των πληροφοριών. Σε αυτές τις νέες αρμοδιότητες πρέπει να αντιστοιχούν οι κατάλληλες μελέτες εμπειρογνωμόνων. Αυτό είναι το δεύτερο νέο χαρακτηριστικό της εν λόγω ομάδας, η οποία ενισχύθηκε και αύξησε τον αριθμό των μελών της από 9 σε 12, τα οποία έχουν τριετή θητεία.
<P>
Τέλος, και η τρίτη αυτή καινοτομία είναι πολύ σημαντική, η ομάδα πρέπει να εστιάσει τις εργασίες της σε μια στενότερη συνεργασία με τα άλλα θεσμικά όργανα. Η ομάδα τίθεται, βεβαίως, παρά τη Επιτροπή και της απευθύνει τις συστάσεις της. Πάντως, κατανοώ την ανησυχία των άλλων θεσμικών οργάνων να λαμβάνουν γνώση των προβληματισμών που θέτει η ομάδα αυτή, ακόμη και να συμμετέχουν σε αυτούς. Το Ευρωπαϊκό Κοινοβούλιο εξέφρασε την επιθυμία αυτή στο ψήφισμά του που ενέκρινε τον Ιούνιο του 1977. Προσωπικώς, ενθάρρυνα την ομάδα να ακολουθήσει το δρόμο του διαλόγου και της διαφάνειας, που είχε χαράξει η προκάτοχός της. Με πρωτοβουλία της, διοργανώθηκαν πολλές συζητήσεις, με την ενεργό συμμετοχή του θεσμικού οργάνου σας, οι οποίες ευνόησαν τη διαμόρφωση ενός κλίματος γόνιμης συνεργασίας. Επιπλέον, αποδίδω ιδιαίτερη σημασία στο γεγονός ότι κάθε γνωμοδότηση θα πρέπει να υποβάλλεται αμέσως, τόσο σε εσάς όσο και στο Συμβούλιο. Με αυτό το πνεύμα, η Επιτροπή κάλεσε, κατόπιν δικής μου πρότασης, το Ευρωπαϊκό Κοινοβούλιο και το Συμβούλιο να προσδιορίσουν τα διάφορα θέματα που θα έπρεπε να αποτελέσουν αντικείμενο εξέτασης, ακόμη και γνωμοδότησης, της ομάδας. Θα ήθελα να επισημάνω ότι αυτή η νέα δυνατότητα παραπομπής συνιστά μια καινοτομία άνευ προηγουμένου.
<P>
Κύριε Πρόεδρε, χρειαζόμαστε μια ευρωπαϊκή ομάδα δεοντολογίας. Οι γνωμοδοτήσεις της θα είναι πολύτιμες για την εκπόνηση και την υλοποίηση της κοινοτικής νομοθεσίας.Με αυτή την έννοια, θα ήθελα να υπενθυμίσω ότι η προηγούμενη ομάδα κατέστησε εφικτή, από το 1991, τη διεύρυνση της συζήτησης σε ευρωπαϊκό επίπεδο, προωθώντας τη συμμετοχή όλων των ενδιαφερομένων μερών, συμπεριλαμβανομένου του ευρέως κοινού. Κατάφερε να συγκεράσει, κάτι που είναι δυσχερές σε θέματα δεοντολογίας, την επιστημονική εμπειρογνωμοσύνη και την κατανόηση των αντίστοιχων επιδιώξεων από το ευρύ κοινό. Έχω την πεποίθηση ότι η Ευρωπαϊκή Ομάδα Δεοντολογίας θα αναλάβει αυτή τη σημαντική αποστολή.

<SPEAKER ID=36 LANGUAGE="FR" NAME="Cot">
Κύριε Πρόεδρε, ευχαριστώ τον Πρόεδρο Santer που ήρθε να παρουσιάσει προσωπικώς αυτή την Ευρωπαϊκή Ομάδα Βιοδεοντολογίας, που υπάγεται, άλλωστε, στην προεδρία της Επιτροπής. Επιτρέψτε μου, παράλληλα, πριν θέσω την ερώτησή μου, να ευχαριστήσω την Ομάδα των Συμβούλων για τη Βιοδεοντολογία, στην οποία προεδρεύει η κ. Lenoir, για την άρτια εργασία της, ιδίως σε ό, τι αφορά τη βοήθεια που παρήσχε στα θεσμικά όργανα, ώστε να κατευθύνουν την οδηγία για τη δυνατότητα απόκτησης διπλώματος ευρεσιτεχνίας για τις εφευρέσεις στον τομέα της βιοτεχνολογίας, με συγκεκριμένες, συνοπτικές και αιτιολογημένες γνωμοδοτήσεις.
<P>
Η νέα ομάδα, που μόλις παρουσιάσατε, κύριε Πρόεδρε, αποτελεί μια διευρυμένη ομάδα με διευρυμένες αρμοδιότητες. Γνωρίζετε ότι το Κοινοβούλιο, από την πλευρά του, θα επιθυμούσε μια επιτροπή με διοργανική κλίση, προκειμένου να κατευθύνει με μεγαλύτερη ακρίβεια το σύνολο των εργασιών μας, όχι προς τα μεμονωμένα αιτήματα για δυνατότητα απόκτησης διπλώματος ευρεσιτεχνίας - ουδέποτε την ζητήσαμε -, αλλά για να αποκτήσει το θεσμικό αυτό όργανο ένα χαρακτηριστικό που να ξεπερνά τα όρια ενός απλού συμβουλευτικού οργανισμού στο πλαίσιο της Επιτροπής.
<P>
Προβάλατε αντιρρήσεις νομικού χαρακτήρα, τις οποίες κατανοώ και έναντι των οποίων υποκλίνομαι. Η ερώτησή μου, ωστόσο, είναι η ακόλουθη: με τι τρόπο συγκεκριμένα θα μπορεί το Ευρωπαϊκό Κοινοβούλιο να υποβάλει στη νέα αυτή ομάδα ερωτήσεις, και μήπως θα υπάρξει, τρόπος του λέγειν, ένα "φίλτρο» της Επιτροπής, το οποίο θα παρεμποδίζει - πρέπει να το πω- τη στιγμή εκείνη, τη συνεργασία που θα μπορούσαμε να αναμένουμε ότι θα προκύψει;

<SPEAKER ID=37 NAME="Santer">
Ευχαριστώ τον κ. Cot για την ερώτησή του. Πράγματι, αποδίδουμε μεγάλη σημασία στο να εξασφαλίσουμε ότι το Κοινοβούλιο θα έχει κάθε δυνατότητα να προσφεύγει στην ομάδα και, συνεπώς, εκτιμούμε ότι μπορεί να υποβάλλει ερωτήσεις στην ομάδα όποτε το κρίνει σκόπιμο. Εναπόκειται, προφανώς, στο Κοινοβούλιο να αποφασίσει τους όρους εφαρμογής αυτής της διαδικασίας, αλλά - από την πλευρά μας - κανένα φίλτρο - όπως το ονομάσατε - δεν εμποδίζει τις αιτήσεις προσφυγής εκ μέρους του Ευρωπαϊκού Κοινοβουλίου. Μόνο το Κοινοβούλιο είναι επιφορτισμένο να αποφασίσει τον τρόπο με τον οποίο προτίθεται να προσφεύγει στην ομάδα. Δεν αναμειγνυόμαστε στο εν λόγω ζήτημα. Αλλά εναπόκειται σε εμάς να εκπονήσουμε, ενδεχομένως, μια διαδικασία· εναπόκειται σε εσάς να το εξετάσετε, γιατί δεν θα ήθελα να αναμειχθώ στις εσωτερικές διαδικασίες σας. Εν πάση περιπτώσει, η ομάδα είναι ανοιχτή, και τα μέλη της συμφωνούν να συνεργαστούν όσο το δυνατό πιο ενεργά με τα άλλα θεσμικά όργανα, και ιδιαίτερα με το Κοινοβούλιο.

<SPEAKER ID=38 LANGUAGE="DE" NAME="Heinisch">
Κύριε Πρόεδρε, θα ήθελα κι εγώ να αναφερθώ στο ίδιο θέμα. Κατόπιν επιθυμίας του Κοινοβουλίου μας και του Προέδρου του, την περασμένη εβδομάδα συγκροτήσαμε μια ομάδα εργασίας στο πλαίσιο της Επιτροπής Έρευνας, με αντικείμενο τη βιοδεοντολογία. Θα ήθελα να ρωτήσω πώς βλέπετε τη συνεργασία μεταξύ της Ομάδας Δεοντολογίας της Επιτροπής και αυτής της ομάδας δεοντολογίας, η οποία τώρα συστάθηκε επίσημα στην Επιτροπή Έρευνας.

<SPEAKER ID=39 NAME="Santer">
Αναμφισβήτητα, κύριε Πρόεδρε, η Ευρωπαϊκή Ομάδα Δεοντολογίας μπορεί να συνεργαστεί ενεργά με τις άλλες ομάδες που λειτουργούν εδώ. Πρόκειται, όπως προείπα, για μια ανεξάρτητη, ουδέτερη ομάδα, που είναι συνδεδεμένη με την Επιτροπή, αλλά θα είναι, αναντίρρητα, ανοιχτή, ώστε να εξασφαλίσει μια στενή συνεργασία με όλα τα άλλα όργανα που θα δημιουργηθούν βάσει άλλων πρωτοβουλιών και άλλων νομοθετικών διαδικασιών. Φρονώ πως τούτο είναι προφανές. Θα πρέπει να διασφαλιστεί, εξίσου, ένα συντονιστικό έργο στο επίπεδο των διαφόρων αυτών ομάδων. Θα εξετάζει, λοιπόν, σίγουρα όλα τα ζητήματα, στο βαθμό που θα κληθεί να επιληφθεί αυτών από τις ειδικότερες και πιο συγκεκριμένες ομάδες που έχουν συσταθεί.

<SPEAKER ID=40 LANGUAGE="EN" NAME="Ahern">
Κατά τη διαδικασία πρώτης ανάγνωσης της οδηγίας σχετικά με τα διπλώματα ευρεσιτεχνίας, το Ευρωπαϊκό Κοινοβούλιο απαιτούσε την συγκρότηση μιας επιτροπής δεοντολογίας η οποία θα αξιολογεί όλες τις όψεις της βιοτεχνολογίας, και ιδιαίτερα όσον αφορά τα διπλώματα ευρεσιτεχνίας. Η απάντηση της Επιτροπής δεν είναι αυτή που ζήτησε το Κοινοβούλιο. Εμείς σας ζητήσαμε να υποβάλετε προτάσεις στο Ευρωπαϊκό Κοινοβούλιο αλλά η δική σας απάντηση ήταν να επεκτείνετε τις αρμοδιότητες της προηγούμενης επιτροπής σας.
<P>
Η αξιολόγηση της βιοτεχνολογίας δεν είναι το ίδιο με την αξιολόγηση των ηθικών επιπλοκών που έχουν οι εφαρμογές ενός διπλώματος ευρεσιτεχνίας. Ένα παράδειγμα είναι το εξής: η βιοτεχνολογία παράγει θεραπευτικά μέσα που έχουν ως σκοπό το όφελος των ασθενών. Ωστόσο, το να καταθέτει κανείς δίπλωμα ευρεσιτεχνίας για ένα τέτοιο θεραπευτικό μέσο μπορεί να μην είναι προς όφελος των ασθενών ή μπορεί να απαγορεύεται για λόγους δημόσιας πολιτικής, για τη διαφύλαξη των δικαιωμάτων των ιατρών οι οποίοι δεν πρέπει να εξαρτώνται από έναν μονοπωλιακό προμηθευτή ή των δικαιωμάτων των ερευνητών να παράγουν εναλλακτικά θεραπευτικά μέσα από το ίδιο γενετικό υλικό.
<P>
Θα ήθελα να ρωτήσω τον Πρόεδρο Santer: Πώς μπορεί η επιτροπή να ενεργεί ως εξεταστικό σώμα δεοντολογίας σε θέματα βιοτεχνολογικών εφευρέσεων όπως θα ήθελε το Κοινοβούλιο, όταν η αρμοδιότητά της είναι να εξετάζει μόνο βασικές αρχές δεοντολογίας και όχι μεμονωμένα ζητήματα που δημιουργούνται με τις εφαρμογές ενός διπλώματος ευρεσιτεχνίας; Πόσος χρόνος και πόσοι πόροι θα αφιερωθούν στη λεπτομερή εξέταση των βιοτεχνολογικών εφευρέσεων; Ποιοι πόροι θα διατεθούν για εκτεταμένες δημόσιες διαβουλεύσεις σε νευραλγικά ζητήματα της δεοντολογίας;
<P>
Ακούσαμε κάτι για πρόσβαση, αλλά η πρόσβαση δεν είναι αυτό που επιθυμούσε το Κοινοβούλιο. Εμείς θέλουμε να ζητάμε από την επιτροπή να δίνει μία άμεση γνωμοδότηση στο Κοινοβούλιο σχετικά με εξειδικευμένα θέματα. Θα μπορούν τα μέλη του Κοινοβουλίου να έχουν αυτή την άμεση πρόσβαση στην επιτροπή για να τους παρέχει μία γνωμοδότηση σχετικά με οποιοδήποτε εξειδικευμένο ζήτημα, και όχι μέσω της Επιτροπής; Σας ευχαριστώ.

<SPEAKER ID=41 NAME="Santer">
Κατ' αρχάς, θα ήθελα να επισημάνω ότι η ομάδα είναι ένα συμβουλευτικό όργανο που έχει ως στόχο να εξετάζει ζητήματα γενικού χαρακτήρα ως που αφορούν τις θεμελιώδεις αρχές της δεοντολογίας. Ως εκ τούτου, δεν προτίθεται να υποβάλλει συστηματικά γνωμοδοτήσεις επί συγκεκριμένων περιπτώσεων, όπως είναι, για παράδειγμα, η δεοντολογική διάσταση μιας αίτησης για την απόκτηση διπλώματος ευρεσιτεχνίας ή η άδεια διοχέτευσης ενός συγκεκριμένου προϊόντος στην αγορά. Ο ρόλος της ομάδας είναι να εξετάζει το σύνολο των ζητημάτων, όπως προείπα, με γνώμονα τις θεμελιώδεις αρχές της δεοντολογίας. Εν πάση περιπτώσει, ενδέχεται να κληθεί να εξετάσει επίσης και άλλα ζητήματα. Επομένως, είναι πιθανό να επιφορτισθεί η Ευρωπαϊκή Ομάδα Δεοντολογίας με την αξιολόγηση όλων των δεοντολογικών πτυχών που σχετίζονται με τη βιοτεχνολογία. Πρόκειται, ήδη, για μια διάκριση των εξουσιών, αλλά, ομοίως, δεν πρέπει η ομάδα να υπερφορτωθεί από τις αποστολές που της έχουν ανατεθεί.

<SPEAKER ID=42 LANGUAGE="SV" NAME="Thors">
Κύριε Πρόεδρε, φοβάμαι ότι αυτή η νέα ομάδα θα έχει ένα ασαφές ίσως έργο καθώς η εντολή της έχει διευρυνθεί. Γι' αυτό θέλω να ρωτήσω εάν μπορούμε να σκεφτούμε το ενδεχόμενο να δίνει επίσης η ομάδα γενικές συμβουλές σε άλλους, δηλαδή μια fiche d' impact d'ethique , το οποίο θα μπορούσε να υπάρχει κατά την εκτίμηση όλων των πολιτικών θεμάτων. Ελπίζω ότι θα μπορούσαμε π.χ. να αποφύγουμε μια κατάσταση όπου χρησιμοποιούνται οικονομικά επιχειρήματα κατά την εκτίμηση της ανθρώπινης αξίας, κάτι που έχει συμβεί κάποιες φορές σε προηγούμενες φάσεις εδώ στην Ευρώπη. Πώς σκέφτεται η Επιτροπή να μεριμνήσει ώστε οι εργασίες να είναι ορθώς οριοθετημένες και να περιλαμβάνονται απόψεις που αφορούν την δεοντολογία σε άλλους τομείς, π.χ. μέσω αυτής της εκτίμησης;
<P>
Τέλος θέλω να πω ότι χάρηκα που άκουσα ότι θα λάμβανουμε άμεσα αυτές τις γνωμοδοτήσεις από την ομάδα και δεν θα χρειάζεται να αρκούμαστε σε τριετείς εκθέσεις. Θέλω να βεβαιωθώ ότι θα λαμβάνουμε άμεσα τις γνωμοδοτήσεις από την ομάδα.

<SPEAKER ID=43 NAME="Santer">
Δεν συμμερίζομαι καθόλου τις ανησυχίες της αξιότιμου βουλευτού. Η εν λόγω ομάδα έχει ήδη προσφέρει δείγματα γραφής της, στο παρελθόν, υπό την προεδρία της κ. Lenoir, και το έργο της έχει εκτιμηθεί. Την διευρύναμε περαιτέρω σε άλλα ζητήματα και το δυναμικό της αυξήθηκε. Τα μέλη της είναι ανεξάρτητα, υψηλής ποιότητας, μεγάλου κύρους, και η εμπειρογνωμοσύνη των νέων μελών καθιστά εφικτή την αντιμετώπιση της διεύρυνσης του πεδίου δραστηριοτήτων της. Επιπλέον, η πολυφωνία της ομάδας, η οποία είναι απαραίτητη, θα της επιτρέψει, αναμφισβήτητα, να διασφαλίσει έναν δεοντολογικό προβληματισμό, προσαρμοσμένο στο εύρος των ζητημάτων που είναι πιθανό να της τεθούν. Όλες οι γνωμοδοτήσεις, εξάλλου, υποβάλλονται αμέσως, και όχι μόνο μέσω μιας έκθεσης κάθε τέσσερις μήνες.
<P>
Εξάλλου, το ερώτημα που θέτετε αναφορικά με τις στενότερες σχέσεις με το Ευρωπαϊκό Κοινοβούλιο, μπορεί να υποβληθεί κατά την προσεχή συνάντηση που θα έχει η προεδρία της ομάδας με τον Πρόεδρο του Ευρωπαϊκού Κοινοβουλίου, και με την ευκαιρία αυτή - νομίζω ότι είναι στις 29 Απριλίου, επομένως, αύριο - θα είναι δυνατόν επίσης να συζητηθεί με την προεδρία το σύνολο αυτών των ζητημάτων, σε περίπτωση που αισθάνεστε ακόμη ανησυχίες σχετικά με τη λειτουργία της ομάδας.

<SPEAKER ID=44 LANGUAGE="EN" NAME="White">
Οι καλλιέργειες με ημερομηνία λήξεως είναι οι καλλιέργειες εκείνες οι οποίες, άπαξ και φυτευθούν, είναι γενετικά προγραμματισμένες να διαρκούν κατά πάσα πιθανότητα μόνο μία χρονιά, στο τέλος της οποίας πεθαίνουν και ο ενδιαφερόμενος αγρότης πρέπει να αγοράσει νέες τροφές από τον προμηθευτή του. Πιστεύω ότι με αυτό τίθεται ζήτημα δεοντολογίας, Πρόεδρε, και επιτρέψτε μου επομένως να σας ρωτήσω με ποιον τρόπο εγώ, ως ευρωβουλευτής, θα μπορούσα να πάρω τη γνώμη αυτής της νέας επιτροπής.
<P>
Πρόεδρε Santer, έχετε υπ'όψιν σας την ανησυχία μου σχετικά με αυτό το θέμα διότι, βεβαίως, την περασμένη Δευτέρα σάς έστειλα ένα φαξ με το οποίο σας ρωτούσα με ποιο τρόπο θα μπορούσα εγώ, ως ευρωβουλευτής, να πάρω τη γνώμη της νέας επιτροπής. Θα ήθελα να το κάνω αυτό και έχω υπ'όψιν μου ότι δεν υπάρχουν κανόνες αυτή τη στιγμή και επομένως η κατάσταση μπορεί να είναι κάπως δύσκολη. Παρ' όλα αυτά, η συμβουλή σας θα ήταν λίαν ευπρόσδεκτη.

<SPEAKER ID=45 NAME="Santer">
Μπορώ να σας διαβεβαιώσω ότι μου έχετε, όντως, υποβάλει μια ερώτηση σχετικά με αυτό το ζήτημα και μπορώ να σας διαβεβαιώσω, επίσης, ότι μεταβίβασα αμέσως την επιστολή σας στην ομάδα, η οποία θα γνωμοδοτήσει. Εναπόκειται πλέον στην ομάδα να οργανώσει τις εργασίες της, για να σας δώσει μια απάντηση. Εκείνο που επιθυμώ, είναι η διαδικασία να μην είναι υπερβολικά δυσκίνητη και οι βουλευτές του Κοινοβουλίου να μπορούν να έχουν άμεση πρόσβαση στην ομάδα αυτή. Για το λόγο αυτό απάντησα, μόλις προ ολίγου, σε ερώτηση του κ. Cot, ότι εναπόκειται στο Ευρωπαϊκό Κοινοβούλιο να ορίσει μια διαδικασία, ώστε να επιτρέπει στους βουλευτές να απευθύνονται απευθείας στην ομάδα. Από την πλευρά μας, δεν υπάρχει καμία δυσκολία να αποδεχθούμε μια τέτοια διαδικασία.

<SPEAKER ID=46 LANGUAGE="DE" NAME="Liese">
Κύριε Πρόεδρε, ευχαριστώ τον Πρόεδρο Santer για την προσωπική του δέσμευση για το συγκεκριμένο ζήτημα. Κύριε Πρόεδρε Santer, βασικά δεν ήμασταν και τόσο ευχαριστημένοι με την εργασία της αρχικής επιτροπής. Αυτό το έδειξε και η συζήτηση εδώ κατά τον περασμένο χρόνο. Πιστεύω όμως ότι με την εισδοχή νέων μελών και με επιπλέον πλουραλισμό στην ομάδα θα είμαστε πιο ευχαριστημένοι από την εργασία της. Από τη δική μου σκοπιά, ένα πρόβλημα που φάνηκε ιδιαίτερα κατά τη γνωμοδότηση για την κλωνοποίηση ανθρώπων ήταν πως δεν υπήρχε αρκετός χρόνος για συνεννόηση με τα επιστημονικά ιδρύματα που ασκούν δραστηριότητα στην Ευρώπη στον τομέα της δεοντολογίας και της επιστήμης. Το ερώτημά μου είναι: Πώς θα συμπεριλάβει μελλοντικά η ομάδα την εργασία, που διεξάγεται στην Ευρώπη και υποστηρίζεται εν μέρει από την Επιτροπή, στις εργασίες αυτής της ομάδας συμβούλων - για παράδειγμα μέσω μιας πρώτης ανάγνωσης με επακόλουθη παραπομπή στα ιδρύματα που ασκούν δραστηριότητα στον συγκεκριμένο τομέα, κι ύστερα θα ακολουθεί μια δεύτερη ανάγνωση;

<SPEAKER ID=47 NAME="Santer">
Κύριε Πρόεδρε, οι εργασίες αυτής της ομάδας, όπως και της προηγούμενης ομάδας, μπορούν αναμφισβήτητα να συγκριθούν, από επιστημονικής άποψης, με τις εργασίες που είχαν αναληφθεί από τις ομάδες δεοντολογίας σε άλλες χώρες. Ευελπιστώ ότι θα είναι συγκρίσιμες με τις εργασίες που έχουν αναληφθεί σε εθνικό επίπεδο. Επομένως, οι απαιτήσεις μας από την ομάδα που συγκροτήσαμε, δεν πρέπει να υπερβαίνουν τις απαιτήσεις που έχουμε από τις ομάδες που έχουν δημιουργηθεί σε εθνικό επίπεδο. Απολύτως ειλικρινά, μπορεί να δεχθούμε ορισμένες επικρίσεις ως προς τον τρόπο δράσης τους, αλλά, εφόσον τίποτα δεν είναι τέλειο σε αυτόν τον κόσμο, ας περιοριστούμε στη διαμόρφωση μιας διαδικασίας και ας αφήσουμε την εν λόγω ομάδα να εργαστεί εν πλήρει ανεξαρτησία. Θέλουμε μια ομάδα ανεξάρτητη· επομένως, ας προσπαθήσουμε ώστε αυτή η ανεξαρτησία να διασφαλίζεται στα μέλη της ομάδας. Τα διορίσαμε, τα επιλέξαμε. Φρονώ ότι υπάρχουν πολύ αξιόλογες προσωπικότητες σε αυτή την ομάδα, που κάθε μία από αυτές έχει την ειδικότητά της σε έναν συγκεκριμένο τομέα. Ας αφήσουμε την εν λόγω ομάδα να εργαστεί εν πλήρει ανεξαρτησία, χωρίς να αναμειγνυόμαστε στις εργασίες της, γιατί τότε δεν θα μπορούσε να είναι ανεξάρτητη.
<P>
Από την άλλη πλευρά, δεν υπάρχει καμία αμφιβολία ότι η ομάδα θα περιβληθεί από όλες τις επιστημονικές συμβουλές και ότι θα έρθει, οπωσδήποτε, σε επαφή με ξένα επιστημονικά ιδρύματα. Θα πραγματοποιηθούν, αναντίρρητα, διαβουλεύσεις ως προς αυτό το ζήτημα, και ελπίζω ότι τα αποτελέσματα των εργασιών της ομάδας θα είναι τέτοια, ώστε να διαφωτίσουν τις εργασίες, όχι μόνο της Επιτροπής, αλλά και των άλλων θεσμικών οργάνων και, συνεπώς, του Ευρωπαϊκού Κοινοβουλίου. Αλλά - έλεος! - μη μου ζητείτε με ποιο σύνολο διαδικασιών θα περιβάλουμε την εν λόγω ομάδα, γιατί έτσι θα βουλιάξει κατά κάποιον τρόπο και θα στερηθεί την απαραίτητη ανεξαρτησία της. Η αξία της ομάδας αυτής έγκειται ακριβώς, και το επαναλαμβάνω γιατί είναι σημαντικό, στο γεγονός ότι μπορεί να εργαστεί εν πλήρει ανεξαρτησία και ότι δεν υπόκειται σε επιρροή, ούτε εσωτερική, που να ασκείται από την Επιτροπή, ούτε εξωτερική, από τις πιέσεις των οικονομικών και άλλων ομάδων.

<SPEAKER ID=48 LANGUAGE="DE" NAME="Gebhardt">
Κύριε Πρόεδρε, κύριε Πρόεδρε Santer, ξεχειλίζετε από επαίνους για τη νέα ομάδα συμβούλων σε θέματα δεοντολογίας. Μπράβο! Έτσι μιλάει ένας καλός πατέρας για τα παιδιά του, ακόμη κι αν δεν έχουν βγει καλά. Είναι εντυπωσιακό το εύρος των καθηκόντων της νέας ομάδας συμβούλων. Εκτείνεται από την τεχνολογία της επικοινωνίας μέσω της τεχνολογίας της πληροφορικής έως την βιοτεχνολογία. Με τον τρόπο αυτόν, δεν αναβαθμίζεται το 4έργο που πρέπει να γίνει, παρά μπαίνει φίμωτρο σε ειδικούς επιστήμονες περιοπής. Φαίνεται βέβαια σαν χρυσό, όμως δεν παύει να είναι φίμωτρο που εμποδίζει την ομάδα των συμβούλων να δαγκώσει. Ή μήπως πιστεύετε πραγματικά ότι δώδεκα μεγάλης αξίας επιστήμονες, συνηθισμένοι να εργάζονται με μεγάλη επιμέλεια, μπορούν να εργαστούν καλά, ακόμη και όταν τα καθήκοντά τους εκτείνονται στο άπειρο;

<SPEAKER ID=49 NAME="Santer">
Δεν πιστεύω ότι βάλαμε φίμωτρο στην ομάδα των συμβούλων. Δεν είμαι αυτής της γνώμης. Ούτε είμαι τόσο περήφανος για τις προσωπικότητες που διορίσαμε. Πιστεύουμε ότι επιλέξαμε τις προσωπικότητες εκείνες που έχουν καλή φήμη σε διάφορους οργανισμούς, φήμη που είναι δικαιολογημένη και από επιστημονική άποψη. Μπορεί να ανταγωνιστεί με εκείνη των διάφορων επιστημονικών ιδρυμάτων ή συμβουλίων του εξωτερικού. Οι εργασίες το απέδειξαν αυτό. Επίσης, τον τελευταίο καιρό, τα τελευταία δύο με τρία χρόνια, αναγκάστηκα να συμφωνήσω με διάφορες επιστημονικές γνωματεύσεις, μολονότι εγώ δεν είμαι επιστήμονας. Πρέπει όμως να σας ομολογήσω ότι και οι εν λόγω επιστημονικές γνωματεύσεις δεν είχαν γίνει πάντα με τον τρόπο που εγώ ως νομικός περίμενα. Γι' αυτό, θα έπρεπε να δείχνει κανείς και λίγη ταπεινοφροσύνη, και μάλιστα μπροστά σε τρανούς επιστήμονες. Πιστεύω ότι η ομάδα κάνει τη δουλειά της. Αφήστε τους να εργαστούν με πλήρη ανεξαρτησία και να αναπτύξουν πλήρως την προσωπικότητά τους, και είμαι πεπεισμένος πως τότε όχι μόνο θα επικροτήσετε εκ των υστέρων τη σύσταση της ομάδας, αλλά θα εκτιμήσετε επίσης σωστά την εργασία της. Πάντως αρνούμαι το γεγονός πως τάχα βάλαμε με οποιονδήποτε τρόπο φίμωτρο στη συγκεκριμένη ομάδα!

<SPEAKER ID=50 LANGUAGE="NL" NAME="Eisma">
Κύριε Πρόεδρε, το θέμα συνδέεται βέβαια στενά με την οδηγία για τα διπλώματα ευρεσιτεχνίας. Θα επανέλθουμε λεπτομερώς όταν θα διεκπεραιωθεί. Διαπίστωσα ότι η ευρωπαϊκή ομάδα θα έχει συμβουλευτικά και διαβουλευτικά καθήκοντα και ότι αυτά τα καθήκοντα δεν θα καλύπτουν μόνον τη βιοτεχνολογία. Ως Κοινοβούλιο επιθυμούμε όμως μια πολύ αυστηρή και ισχυρή συμβουλευτική ομάδα και για αυτόν το λόγο ζητώ να μη διατυπωθεί μια πολύ γενική περιγραφή καθηκόντων, αλλά να καθορισθεί με όσο το δυνατόν πιο συγκεκριμένο τρόπο. Μια πολύ γενική διατύπωση καθηκόντων θα υπονομεύσει την ισχύ της ομάδας. Εδώ θα ήθελα να πληροφορηθώ για τις απόψεις του κ. Santer. Επίσης, η επιστήμη δεν είναι ποτέ εντελώς αποκομμένη από τις ηθικές αξίες. Ερωτώ ακόμα εάν προβλέπεται μια επιρροή του Ευρωπαϊκού Κοινοβουλίου στη σύνθεση της συμβουλευτικής και διαβουλευτικής ομάδας.

<SPEAKER ID=51 NAME="Santer">
Αυτές οι δύο ερωτήσεις είναι συμπληρωματικές εκείνων που τέθηκαν μόλις προ ολίγου. Πρώτον, η ομάδα έχει ήδη συγκροτηθεί. Αποτελεί πλέον γεγονός. Ανέλαβε τα καθήκοντά της και θελήσαμε να είναι απολύτως ανεξάρτητη. Δεύτερον, η εντολή της εν λόγω ομάδας δεν είναι πολύ ευρεία, μιας και η βιοτεχνολογία παραμένει στο επίκεντρο των ανησυχιών της, ακόμη και αν, βεβαίως, πέραν από τη βιοτεχνολογία, πρέπει να ασχοληθεί εξίσου με άλλα ζητήματα σχετικά με τις θεμελιώδεις αρχές της δεοντολογίας. Επομένως, η εντολή της δεν είναι τόσο ευρεία όσο ορισμένοι θα ήθελαν να πιστεύουν.
<P>
Από την άλλη πλευρά, σε ό, τι αφορά ειδικότερα την οδηγία για τα διπλώματα ευρεσιτεχνίας, δεν θα υπεισέλθω ο ίδιος σε λεπτομέρειες, δεδομένου ότι ο Επίτροπος Monti θα τοποθετηθεί σχετικά, αύριο ή λίγο αργότερα. Η έκθεση μόλις έχει ολοκληρωθεί από το Ευρωπαϊκό Κοινοβούλιο, και θα έχετε το χρόνο να συζητήσετε από κοινού τα ζητήματα που αφορούν τα διπλώματα ευρεσιτεχνίας. Δεν θα ήθελα να μπλέξω τις δύο υποθέσεις. Προς το παρόν, ας αρκεστούμε στη διαπίστωση ότι η ομάδα εργασίας που δημιουργήθηκε, είναι πολυφωνική και ανεξάρτητη. Έχει μια εντολή, αλλά αυτή είναι ανοιχτή και μπορεί, λοιπόν, να εργαστεί από κοινού με το Κοινοβούλιο. Εναπόκειται στο Κοινοβούλιο να εξετάσει ιδίοις όμμασιν ποιες είναι οι αποτελεσματικότερες διαδικασίες για να προσφεύγει στην ομάδα. Από την πλευρά μας, η ομάδα θέλει να σας διαβεβαιώσει ότι θα διαβιβάζει αμέσως όλες τις γνωμοδοτήσεις της ταυτόχρονα προς το Κοινοβούλιο και το Συμβούλιο. Κατά συνέπεια, δεν υπάρχει φίλτρο ανάμεσα στην Επιτροπή και την εργασία της ομάδας δεοντολογίας, που μόλις συστάθηκε.

<SPEAKER ID=52 NAME="Πρόεδρος">
Ευχαριστώ, κύριε Πρόεδρε. Η παρέμβασή σας, λοιπόν, τερματίζει την παρούσα συνεδρίαση ερωτήσεων και απαντήσεων.

<CHAPTER ID=7>
Σύγκλιση και ενιαίο νόμισμα
<SPEAKER ID=53 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A4-0130/98) του κ. von Wogau, εξ ονόματος της Επιτροπής Οικονομικής, Νομισματικής και Βιομηχανικής Πολιτικής, σχετικά με τη γνωμοδότηση του Ευρωπαϊκού Κοινοβουλίου επί της έκθεσης του Ευρωπαϊκού Νομισματικού Ιδρύματος (C4-0201/98) όσον αφορά την κατάσταση της σύγκλισης, και το έγγραφο της Επιτροπής «ΕΥΡΩ 1999-25 Μαρτίου 1998 - Έκθεση για την πρόοδο της σύγκλισης και σχετική σύσταση ενόψει της μετάβασης στο τρίτο στάδιο της Οικονομικής και Νομισματικής Ένωσης» (COM(98)1999 - C4-0200/98).

<SPEAKER ID=54 NAME="von Wogau">
Κύριε Πρόεδρε, αξιότιμοι συνάδελφοι, τον Δεκέμβριο του 1991 αποφασίστηκε στη Συνθήκη του Μάαστριχτ η θέσπιση του κοινού ευρωπαϊκού νομίσματος. Στην εν λόγω συνθήκη καθορίζεται ως τελευταία ημερομηνία-στόχος η 1η Ιανουαρίου 1999. Όμως, στον στενότερο κύκλο της νομισματικής ένωσης πρόκειται ν' ανήκουν εκείνα τα κράτη μέλη που διαθέτουν ήδη ένα σταθερό νόμισμα. Για να διασφαλισθεί αυτό, θεσπίστηκαν στη συνθήκη συγκεκριμένα κριτήρια σταθερότητας των τιμών.
<P>
Τα εν λόγω κριτήρια αποτέλεσαν από την αρχή αντικείμενο έντονων συζητήσεων. Η μία πλευρά τα έβλεπε ως υπερβολικά ήπια και όχι αρκετά δραστικά, ώστε να επιτύχουν επαρκή σταθερότητα, ενώ αντίθετα η άλλη τα θεωρούσε υπερβολικά σκληρά και περιοριστικά. Η εξέλιξη στο χρονικό διάστημα από το Μάαστριχτ μέχρι σήμερα έδειξε ότι τα κριτήρια εκπλήρωσαν εξαιρετικά καλά τον σκοπό τους. Σε ολόκληρη την Ευρωπαϊκή Ένωση αναπτύσσεται η καλλιέργεια μιας σταθερότητας που έχει θεμελιώδη σημασία για την επιτυχία του ενιαίου νομίσματος.
<P>
Σύμφωνα με τη σύσταση της Ευρωπαϊκής Επιτροπής, έντεκα χώρες κρίθηκαν κατάλληλες για την προσχώρηση στη νομισματική ένωση την 1η Ιανουαρίου 1999. Στην Επιτροπή Οικονομικής, Νομισματικής και Βιομηχανικής Πολιτικής εξετάσαμε διεξοδικά αυτήν τη σύσταση. Η έκθεση του Ευρωπαϊκού Νομισματικού Ιδρύματος αποτέλεσε μία εξαιρετικά σημαντική βάση εργασίας γι' αυτό.
<P>
Στόχος μου ήταν να συντάξω μία όσο το δυνατόν ισορροπημένη έκθεση, στην οποία θα αποδιδόταν η οφειλόμενη αξία στις επιτυχίες που αναμφισβήτητα σημειώθηκαν. Όμως, δεν αγνοήθηκαν ούτε τα κρίσιμα σημεία. Ο ουσιαστικός δείκτης σε σχέση με τον οποίο μπορεί να μετρηθεί η σταθερότητα ενός νομίσματος είναι το ποσοστό πληθωρισμού. Ακόμη κι εκείνες οι κεντρικές τράπεζες που έχουν προσανατολιστεί περισσότερο προς την σταθερότητα ξεκινούν, λαμβάνοντας ως προϋπόθεση ότι στην πράξη, ποσοστά πληθωρισμού χαμηλότερα του 2 % σημαίνουν νομισματική σταθερότητα. Έχω την εντύπωση πως το γεγονός ότι και οι έντεκα υποψήφιες χώρες έχουν ποσοστό πληθωρισμού μικρότερο του 2 %, επομένως έχουν σταθερότητα τιμών, δεν έχει ακόμη γίνει όσο πρέπει συνειδητό στην κοινή γνώμη.
<P>
Τέσσερις υποψήφιες χώρες είχαν κατά το έτος αναφοράς 1997 ποσοστό πληθωρισμού 1, 9 %, και συγκεκριμένα η Ιταλία, οι Κάτω Χώρες, η Πορτογαλία και η Ισπανία. Δύο κράτη είχαν ποσοστό πληθωρισμού 1, 5 %, το Βέλγιο και η Γερμανία. Ένα, το Λουξεμβούργο είχε ποσοστό πληθωρισμού 1, 4, ένα, η Γαλλία, 1, 3 % και τρία κράτη έφθασαν το 1, 2 %, συγκεκριμένα η Φινλανδία, η Ιρλανδία και η Αυστρία. Το ποσοστό πληθωρισμού στα έντεκα υποψήφια κράτη ήταν κατά το έτος αναφοράς κατά μέσον όρο 1, 5 %. Αυτό δείχνει ότι ενόψει του ενιαίου νομίσματος αναπτύσσεται σήμερα ήδη σε ολόκληρη την Ευρωπαϊκή Ένωση η καλλιέργεια της σταθερότητας των τιμών. Από τα μακροπρόθεσμα επιτόκια καθίσταται φανερό ότι οι αγορές αναμένουν τη συνέχιση της εν λόγω ανάπτυξης. Και στα έντεκα υποψήφια κράτη, βρίσκεται κάτω από την τιμή αναφοράς του 7, 8 %. Πριν από έναν χρόνο, η ομοσπονδία των ευρωπαϊκών στεγαστικών τραπεζών περίμενε ότι τα καθορισμένα για 10 έτη επιτόκια των στεγαστικών δανείων θα ανέβαιναν με την καθιέρωση του ευρώ. Αυτό δεν επαληθεύθηκε, πράγμα που δείχνει επίσης ότι οι χρηματιστικές αγορές υπολογίζουν μία σταθερή εκκίνηση του ευρώ, επομένως σύμφωνα με την άποψη της Επιτροπής Οικονομικής, Νομισματικής και Βιομηχανικής Πολιτικής η σταθερότητα του ευρώ κατά την εισαγωγή του τον Ιανουάριο του 1999 έχει διασφαλισθεί.
<P>
Για μία μόνιμη σταθερότητα του ευρώ είναι όμως πολύ σημαντικό τα κράτη μέλη να μεριμνήσουν για σταθερές συνθήκες ως προς τα δημοσιονομικά ελλείμματα και τα χρέη τους. Γι' αυτό, ελέγξαμε με ιδιαίτερη προσοχή την εκπλήρωση των κριτηρίων αυτών. Τα δημοσιονομικά ελλείμματα σε όλα τα υποψήφια κράτη είναι κάτω από το 3 % του ΑΕΠ και τα σχέδια και οι προγνώσεις για τον προϋπολογισμό δείχνουν ότι αναμένεται περαιτέρω μείωση.
<P>
Η αξιολόγηση του δημοσίου χρέους δεν είναι εξίσου σαφής. Αυτό επισημαίνεται επίσης ξεκάθαρα από το Ευρωπαϊκό Νομισματικό Ίδρυμα. Στο σημείο αυτό, πρέπει να κριθεί το αν τηρήθηκε η τιμή αναφοράς του 60 % του ΑΕΠ ή εάν το συνολικό χρέος του εν λόγω κράτους κινείται αρκετά γρήγορα προς την τιμή αυτήν. Εδώ είναι σημαντικό το εάν τα χρέη χρηματοδοτούνται κυρίως από το ίδιο το κράτος ή εάν πρόκειται για μια βραχυπρόθεσμη ή μακροπρόθεσμη χρηματοδότηση των παθητικών. Πρέπει να σημειωθεί ότι στα δύο περισσότερο χρεωμένα κράτη υπάρχει ταυτόχρονα υπερβολικά μεγάλο ποσοστό εσωτερικής αποταμίευσης και ότι τα παθητικά χρηματοδοτούνται κυρίως από το εσωτερικό. Αυτό έπαιξε μεγάλο ρόλο στην αξιολόγησή μας. Πέρα απ' αυτό, μπορεί να διαπιστωθεί βελτίωση του διαρθρωτικού χρέους προς την κατεύθυνση μιας βαθμιαίας, αν και αργής μείωσης των προθεσμιών λήξης.
<P>
Η έκθεση που σας υποβάλλω απαιτεί από τις κυβερνήσεις των κρατών αυτών να αναλάβουν συγκεκριμένες δεσμεύσεις ώστε να συνεχίσουν τη διαδικασία σταθεροποίησης. Η πρόταση που έχει υποβληθεί στο Συμβούλιο ζητεί επιπλέον από όλους τους συμμετέχοντες στο ενιαίο νόμισμα την αυστηρή τήρηση του Συμφώνου Σταθερότητας και Ανάπτυξης. Η Επιτροπή Οικονομικής, Νομισματικής και Βιομηχανικής Πολιτικής έλαβε υπ' όψιν της αυτά τα δεδομένα και εκπροσώπησε την άποψη ότι πρέπει να εγκριθεί η θετική αξιολόγηση της Ευρωπαϊκής Επιτροπής σχετικά με την εκπλήρωση του κριτηρίου των χρεών και για τα έντεκα υποψήφια κράτη.
<P>
Ακόμη, ένα άλλο επίσημο κριτήριο για τη συμμετοχή στο ενιαίο νόμισμα είναι η ανεξαρτησία της κεντρικής τράπεζας του κάθε κράτους μέλους. Οι απαραίτητες γι' αυτό νομοθετικές διαδικασίες δεν έχουν ακόμη περατωθεί σε όλα τα κράτη μέλη. Ευελπιστώ όμως ότι τα απαραίτητα μέτρα θα έχουν ληφθεί έγκαιρα για τη δημιουργία της ΕΚΤ μέχρι την πρώτη Ιουλίου 1998.
<P>
Η εξέλιξη της ανεργίας δεν αποτελεί βέβαια επίσημο κριτήριο της Συνθήκης του Μάαστριχτ, συνιστά όμως τη μεγαλύτερη πρόκληση που αντιμετωπίζουν σήμερα τα κράτη της Ευρωπαϊκής Ένωσης. Γι' αυτό συμπεριλάβαμε τα προβλήματα της ανεργίας στην συνολική μας αξιολόγηση και ζητούμε τη συνεπή υλοποίηση των αποφάσεων της Συνόδου Κορυφής του Λουξεμβούργου. Αφού στάθμισε όλες αυτές τις εξελίξεις, η Επιτροπή Οικονομικής, Νομισματικής και Βιομηχανικής Πολιτικής κατέληξε με μεγάλη πλειοψηφία στο συμπέρασμα ότι και τα έντεκα υποψήφια κράτη πρέπει να συμμετάσχουν στο ενιαίο νόμισμα από την 1η Ιανουαρίου 1999.
<P>
Την 1η Ιανουαρίου 1999, η ΕΚΤ θα αναλάβει την αποκλειστική αρμοδιότητα ως προς την νομισματική πολιτική. Όμως, με μία ενιαία νομισματική πολιτική γίνεται επίσης όλο και πιο σημαντική η ενισχυμένη συνεργασία στην οικονομική πολιτική. Η δημοσιονομική πολιτική των κρατών μελών, η διαμόρφωση της φορολογικής πολιτικής, ο καθορισμός των συλλογικών συμβάσεων εργασίας, η πολιτική της αγοράς εργασίας και η διαμόρφωση ορισμένων κοινωνικοοικολογικών συνθηκών-πλαίσιο θα έχουν όλο και πιο έντονες επιδράσεις στην οικονομική άνοδο και την απασχόληση, και μάλιστα σε όλα τα κράτη μέλη της Ένωσης.
<P>
Το Ευρωπαϊκό Κοινοβούλιο είναι το κατάλληλο και δημοκρατικά νόμιμο βήμα όπου πρέπει να γίνεται η δημόσια συζήτηση για τη διαμόρφωση της ευρωπαϊκής οικονομικής πολιτικής. Γι' αυτό, η σημαντικότερη πρόκληση για μας θα είναι να εμβαθύνουμε παραπέρα τον ήδη υπάρχοντα σήμερα διάλογο με την Ευρωπαϊκή Επιτροπή, το Συμβούλιο Υπουργών και τους υπουργούς Οικονομικών των κρατών μελών και να αναπτύξουμε έναν αντίστοιχο διάλογο με τον Πρόεδρο της ΕΚΤ. Το Ευρωπαϊκό Κοινοβούλιο έχει ήδη υποβάλει τις σχετικές προτάσεις μας. Τώρα περιμένουμε να προτείνει το Συμβούλιο αυτό το Σαββατοκύριακο έναν υποψήφιο για την προεδρία της ΕΚΤ, και μάλιστα έναν υποψήφιο για ολόκληρη την οκταετή θητεία που προβλέπει η Συνθήκη.
<P>
(Χειροκροτήματα) Η καθιέρωση του ενιαίου νομίσματος αποτελεί ένα ορόσημο στη νεότερη ευρωπαϊκή ιστορία. Με το ψήφισμα για το οποίο συζητούμε σήμερα, προετοιμάζουμε την γνωμοδότηση του Ευρωπαϊκού Κοινοβουλίου που προβλέπεται στη Συνθήκη γι' αυτήν την ιστορική απόφαση. Πρέπει να επιτευχθεί στο Κοινοβούλιο ευρεία συναίνεση, ανάλογη με τη σημασία της συγκεκριμένης απόφασης, γιατί μόνο έτσι μπορούμε να καταστήσουμε σαφές ότι το άμεσα εκλεγμένο Ευρωπαϊκό Κοινοβούλιο ανταποκρίνεται στις ευθύνες του όσον αφορά το μέλλον της Ευρωπαϊκής Ένωσης.
<P>
(Χειροκροτήματα)
<SPEAKER ID=55 NAME="Hughes">
Κύριε Πρόεδρε, η πρόταση ψηφίσματος εξ ονόματος του Karl von Wogau περιλαμβάνει μια δέσμη προτάσεων, και οι παράγραφοι 24 έως 33 αυτής της πρότασης ψηφίσματος αποτελούν ένα αναπόσπαστο τμήμα αυτής της δέσμης. Αποτελεί σημάδι των καλών σχέσεων εργασίας ανάμεσα στις δύο επιτροπές μας, την Επιτροπή Οικονομικής, Νομισματικής και Βιομηχανικής Πολιτικής και την Επιτροπή Απασχόλησης και Κοινωνικών Υποθέσεων, το γεγονός ότι η γνωμοδότησή μου ενσωματώθηκε στο σύνολό της μέσα σε αυτή τη πρόταση ψηφίσματος. Αυτό αποδεικνύει το κοινό ενδιαφέρον μας και το ενδιαφέρον μας, ως θεσμικό όργανο, να τονίσουμε τη σημασία της σύνδεσης των μακροοικονομικών πολιτικών επί ασφαλούς βάσεως, από τη μία πλευρά, με το μεγαλύτερο συντονισμό της οικονομικής και διαρθρωτικής πολιτικής, από την άλλη. Σαφώς, είναι ανάγκη να αντικατοπτρίζεται αυτό στη συνολική διαχείριση της νομισματικής ένωσης.
<P>
Θεωρώ την αναγνώριση της σημασίας της ανάπτυξης και της απασχόλησης παράλληλα με τη σταθερότητα στις αποφάσεις του Συμβουλίου, καθώς και την ενσωμάτωση ενός κεφαλαίου για την απασχόληση και μίας διαδικασίας χάραξης νέων κατευθυντήριων γραμμών στο θέμα της απασχόλησης στη Συνθήκη του Αμστερνταμ, ως σημάδια που δείχνουν σαφώς ότι έχει αναγνωριστεί η σημασία αυτής της συνολικής σύνδεσης για τη διαχείριση των υποθέσεων της Ευρωπαϊκής Ένωσης καθώς οδεύουμε προς τη νομισματική ένωση.
<P>
Κατά τη γνώμη μας, πρέπει να καλέσουμε τα κράτη μέλη να εντείνουν το συντονισμό ανάμεσα στην οικονομική πολιτική και τις ενεργητικές πολιτικές για την αγορά εργασίας και να επιταχύνουν την υλοποίηση των διατάξεων του κεφαλαίου της απασχόλησης και των πρωτοβουλιών που συμφωνήθηκαν στην ειδική Σύνοδο Κορυφής για την απασχόληση, που πραγματοποιήθηκε στο Λουξεμβούργο τον περασμένο Νοέμβριο. Συγκεκριμένα, πιστεύουμε ότι η ανάγκη να δημιουργηθεί ένα πλαίσιο ευνοϊκών προϋποθέσεων για την ενίσχυση της εσωτερικής ζήτησης και των επενδύσεων είναι ζήτημα υψίστης σημασίας.
<P>
Η νομισματική ένωση δεν μπορεί να επιτευχθεί ή να διατηρηθεί αν έχει ως τίμημα συνεχιζόμενα υψηλά επίπεδα ανεργίας. Αυτή η Ένωση θεμελιώνεται στις αρχές της αειφόρου ανάπτυξης και σε ένα υψηλό επίπεδο απασχόλησης. Η κεντρική σημασία αυτών των αρχών αναγνωρίζεται σαφώς σε αυτή την πρόταση ψηφίσματος και εγώ, ως πρόεδρος της Επιτροπής Απασχόλησης και Κοινωνικών Υποθέσεων, με μεγάλη μου χαρά προτείνω στο Κοινοβούλιο να την κάνει δεκτή.

<SPEAKER ID=56 LANGUAGE="EN" NAME="Donnelly, Alan">
Κύριε Πρόεδρε, θα ήθελα κατ'αρχάς να ευχαριστήσω τον εισηγητή για την έκθεσή του και για την εργασία που πραγματοποίησε στην επιτροπή. Η ψηφοφορία στην Επιτροπή Οικονομικής, Νομισματικής και Βιομηχανικής Πολιτικής καθώς και οι διαπραγματεύσεις που καταφέραμε να αρχίσουμε διασφαλίζουν πως όταν θα ψηφίζουμε σχετικά με αυτή την έκθεση, αύριο, θα μπορέσουμε να λάβουμε μία πολύ σημαντική πλειοψηφία σε αυτό το Κοινοβούλιο.
<P>
Αυτή είναι μία πολύ σημαντική στιγμή για το Ευρωπαϊκό Κοινοβούλιο. Για τις επόμενες δύο ή τρεις ημέρες, το Ευρωπαϊκό Κοινοβούλιο θα είναι το μόνο δημοκρατικό σώμα που θα έχει τη δυνατότητα να εκφέρει γνώμη σχετικά με το πολύ σημαντικό θέμα της Οικονομικής και Νομισματικής Ένωσης. Εξ ονόματος της Σοσιαλιστικής Ομάδας οφείλω να πω ήδη από την αρχή ότι χαιρετίζουμε θερμά τις συστάσεις του Ευρωπαϊκού Νομισματικού Ινστιτούτου και της Επιτροπής ότι 11 χώρες πρέπει να λάβουν μέρος στην πρώτη φάση της ΟΝΕ, την πρώτη Ιανουαρίου 1999. Αν εξετάσετε τα κριτήρια σύγκλισης που περιγράφονται στη Συνθήκη του Μάαστριχτ, η υπόθεση αυτή είναι μια πολύ αξιόλογη επιτυχία για την Ευρωπαϊκή Ένωση. Πολλοί που είδαν τα κριτήρια σύγκλισης στη Συνθήκη του Μάαστριχτ την υποστήριξαν διότι πίστευαν ότι θα ήταν αδύνατον για τις χώρες της Ευρωπαϊκής Ένωσης να φτάσουν σε αυτό το επίπεδο σύγκλισης. Τα 15 κράτη μέλη και, βεβαίως, τα 11 που θα συμμετάσχουν στο ενιαίο νόμισμα διέψευσαν τους αμφισβητίες και αυτό αποτελεί μία μαρτυρία για το τι μπορεί να επιτευχθεί στην Ευρωπαϊκή Ένωση όταν υπάρχει η πολιτική θέληση να εργαστούμε μαζί σαν μία Κοινότητα.
<P>
Τώρα έχουμε ένα ιστορικά χαμηλό επίπεδο πληθωρισμού και έχουμε και σταθερότητα τιμών. Αυτό σημαίνει ότι όταν δημιουργηθεί το ενιαίο νόμισμα θα έχουμε ευκαιρίες να ασχοληθούμε με περισσότερα θέματα. Η Ομάδα μου θέλει να διασφαλίσει ότι όταν θα ιδρυθεί η Ευρωπαϊκή Κεντρική Τράπεζα και όταν οι 11 χώρες θα δημιουργήσουν τη ζώνη Ευρώ, με την επιφύλαξη του στόχου της σταθερότητας των τιμών, θα αρχίσουμε, αρκετά σύντομα, να εξετάζουμε τα ευρύτερα θέματα μέσα στην Ευρωπαϊκή Ένωση, εκ των οποίων πολύ σημαντικό είναι το ζήτημα της ανάπτυξης και της ανεργίας.
<P>
Είναι σημαντικό για να πείσουμε τους πολίτες της Ευρωπαϊκής Ένωσης ότι αυτό το σχέδιο άξιζε τον κόπο, το σχέδιο σταθεροποίησης των οικονομιών μας, να μπορέσουμε να καταδείξουμε ότι το σχέδιο της ΟΝΕ δεν είναι απλώς μία νομισματική ένωση αλλά μία οικονομική ένωση και μία κοινωνική ένωση η οποία θα επιφέρει μείωση στην μακροχρόνια, τη διαρθρωτική και την κυκλική ανεργία σε ολόκληρη την Ευρωπαϊκή Ένωση. Έχουμε επίσης και νομοθεσία για ισοσκελισμένο προϋπολογισμό - το Σύμφωνο Σταθερότητας και Ανάπτυξης. Θα ήθελα να πω στον επίτροπο de Silguy ότι φτάσαμε στη νομοθεσία περί ισοσκελισμένου προϋπολογισμού με πολύ λιγότερες τυμπανοκρουσίες και λιγότερο ενθουσιασμό απ' ότι οι Ηνωμένες Πολιτείες της Αμερικής. Αυτό σημαίνει ότι θα υπάρξει βιωσιμότητα στη σύγκλιση. Θα διατηρήσουμε τη σταθερότητα των τιμών και θα διατηρήσουμε σε ελεγχόμενα επίπεδα τα ελλείματα του προϋπολογισμού και ελπίζω ότι θα διατηρήσουμε και έναν ισοσκελισμένο προϋπολογισμό κατά τη διάρκεια του οικονομικού κύκλου.
<P>
Ωστόσο, εξ ονόματος της Ομάδας μου κάνω μία προειδοποίηση: Ότι αν δεχτούμε την αυστηρή εφαρμογή του Συμφώνου Σταθερότητας και Ανάπτυξης, δεχόμαστε το σύμφωνο το οποίο προτάθηκε αρχικά υπό την ιρλανδική προεδρεία. Δεν θα δεχτούμε νέους όρους και προϋποθέσεις που προέρχονται από οποιοδήποτε συγκεκριμένο κράτος μέλος ούτε την Παρασκευή, οπότε θα συνεδριάσει το Ecofin, ούτε αργότερα. Έχουμε ένα Σύμφωνο Σταθερότητας και Ανάπτυξης και θα δεχτούμε την αυστηρή εφαρμογή αυτού του συμφώνου, αλλά δεν θα δεχτούμε περαιτέρω μέτρα που θα επέβαλλαν πολύ αυστηρούς περιορισμούς στις οικονομίες των κρατών της Ευρωπαϊκής Ένωσης. Κάτι τέτοιο θα ήταν απαράδεκτο.
<P>
Τέλος, αναφορικά με την προεδρία της Ευρωπαϊκής Κεντρικής Τράπεζας, η Σοσιαλιστική Ομάδα αναμένει να διοριστούν αυτήν την εβδομάδα ένας πρόεδρος για την Ευρωπαϊκή Κεντρική Τράπεζα και μια εκτελεστική επιτροπή. Αναμένουμε να ανατεθούν στον πρόεδρο τα καθήκοντά του για οκτώ χρόνια και όχι λιγότερο. Προειδοποιώ ότι αν μας παρουσιάσουν την επόμενη εβδομάδα έναν υποψήφιο ο οποίος δεν θα μπορεί να δεσμευθεί ότι θα υπηρετήσει για μία ολόκληρη οκταετία, τότε θα υπάρξουν ερωτηματικά για το κατά πόσον η Ομάδα μου θα θελήσει να υποστηρίξει αυτόν τον διορισμό.
<P>
(Χειροκροτήματα)

<SPEAKER ID=57 LANGUAGE="DE" NAME="Friedrich">
Κύριε Πρόεδρε, κυρίες και κύριοι, αγαπητέ Karl von Wogau, ξέρουμε όλοι πως μόνο ένα σταθερό νόμισμα εξασφαλίζει διαρκή ευημερία και θέσεις εργασίας. Γι' αυτό, το Ευρωπαϊκό Κοινοβούλιο πρέπει σήμερα να δηλώσει ρητά ότι παίρνει στα σοβαρά όλες τις διατάξεις και τα κριτήρια της Συνθήκης, και μάλιστα ότι τις τηρεί αυστηρά και επακριβώς. Γι' αυτό, είναι σωστή και απαραίτητη η υποχρέωση που προβλέπει η έκθεση von Wogau για τα δύο κράτη της Ένωσης να σταθεροποιήσουν το συνολικό χρέος τους σύμφωνα με τη συνθήκη. Η ίδια πιστή τήρηση της Συνθήκης πρέπει να απαιτηθεί και σχετικά με τον διορισμό του μελλοντικού προέδρου της ΕΚΤ. Εφόσον η Συνθήκη προβλέπει οκταετή θητεία, ακριβώς έτσι πρέπει να γίνει. Κάθε ερμηνεία, κάθε επέμβαση στις διατάξεις της Συνθήκης είναι για κακό και το Ευρωπαϊκό Κοινοβούλιο ως σύνολο πρέπει να την καταστήσει αδύνατη.
<P>
Επίσης πρέπει να σταματήσει αμέσως αυτή η αναξιοπρεπής διελκυστίνδα για το πρόσωπο του νέου προέδρου. Η Ευρώπη χρειάζεται εμπιστοσύνη και διαφάνεια, ειδικά στα πολύ ευαίσθητα ζητήματα της νομισματικής πολιτικής. Ξέρουμε ότι αυτές τις μέρες ολόκληρος ο κόσμος παρακολουθεί τις ενέργειες της Ευρώπης, ειδικά ως προς τα συγκεκριμένα θέματα. Το καλύτερο διαβατήριο για το νέο ευρώ είναι η αυστηρή τήρηση της Συνθήκης. Το ευρώ δεν αξίζει μόνο μία καλή, μία εξαιρετική εκκίνηση, αλλά αξίζει επίσης να είναι μία μόνιμη άγκυρα για την παγκόσμια σταθερότητα για όλους τους ανθρώπους - και πρωταρχικά για τους Ευρωπαίους. Αυτό μπορεί να πραγματοποιηθεί, αν ψηφίσουμε σήμερα την έκθεση von Wogau κατά το δυνατόν χωρίς τροποποιήσεις.

<SPEAKER ID=58 LANGUAGE="FR" NAME="Giansily">
Κύριε Πρόεδρε, αγαπητοί συνάδελφοι, από τις 15 Απριλίου, ο πρόεδρος κ. Karl von Wogau γνωρίζει ότι η Ομάδα μας υποστηρίζει την εξαιρετική έκθεσή του και ότι, συνεπώς, εγκρίνουμε τη σύσταση της Επιτροπής, η οποία τοποθετεί την έναρξη του τρίτου σταδίου της ΟΝΕ την 1η Ιανουαρίου 1999, με έντεκα κράτη μέλη. Αυτός ακριβώς είναι ο λόγος για τον οποίο, χωρίς να επεκταθώ στην εν λόγω έκθεση πρωταρχικής σημασίας, και αφού εκφράσω τα απολύτως δικαιολογημένα συγχαρητήρια της Ομάδας Ένωση για την Ευρώπη στον πρόεδρο κ. Jacques Santer και στον Επίτροπο κ. Yves Thibault de Silguy, καθώς και σε όλη την Επιτροπή, θα ήθελα να επανέλθω στην απόλυτη αναγκαιότητα της άρρηκτης συμμετοχής του Ευρωπαϊκού Κοινοβουλίου στη διαδικασία άσκησης δημοκρατικού ελέγχου στην Ευρωπαϊκή Κεντρική Τράπεζα.
<P>
Το ευρώ αποτελεί το επιστέγασμα των προσπαθειών που καταβλήθηκαν από το διορισμό, από τον Antoine Pinay, στις 21 Ιουλίου 1952, του Jean Monnet ως πρώτου προέδρου της Ευρωπαϊκής Επιτροπής Ανθρακα και Χάλυβα, αυτού του σπόρου μιας Ευρώπης που, με το πέρασμα των χρόνων, το μόνο που έκανε είναι να βελτιώνεται και η οποία ολοκληρώνεται με την υλοποίηση του ενιαίου νομίσματος. Αλλά το τέλος αυτού του κύκλου συνιστά εξίσου και μια αρχή. Το ενιαίο νόμισμα εγκαινιάζει μια καινούρια εποχή νομισματικής πολιτικής, οικονομικής πολιτικής και κοινωνικής πολιτικής για την Ευρώπη. Αυτός είναι ο λόγος για τον οποίο η Ομάδα μας συνηγορεί επί αρκετά χρόνια υπέρ μιας νέας ευρωπαϊκής οικονομικής τάξης, εφόσον, σε θέματα μεγάλων οικονομικών και δημοσιονομικών ισορροπιών, τίποτα δεν θα είναι πλέον όπως παλιά.
<P>
Για το λόγο αυτό, θα ήθελα να επισημάνω δύο γεγονότα εξαιρετικής σημασίας σχετικά με τη γαλλική πολιτική έναντι του ευρώ. Κατ' αρχάς, η πολιτική αυτή γνωρίζει, εδώ και είκοσι χρόνια, μια άρρηκτη συνέχεια, που κατάφερνε πάντα να ξεπερνά τις κομματικές διαφορές. Έτσι, είτε μέσω της έγκρισης, τον Οκτώβριο του 1986, της Ενιαίας Ευρωπαϊκής Πράξης, είτε μέσω της πρόσκλησης για την κύρωση με δημοψήφισμα, το Σεπτέμβριο του 1992, της Συνθήκης για την Ευρωπαϊκή Ένωση, ο Πρόεδρος της Γαλλικής Δημοκρατίας, Jacques Chirac, συνέδεσε αποφασιστικά τη Γαλλία με τη διαδικασία υλοποίησης του ενιαίου νομίσματος και, κατά την άποψή μου, ως προς το κεφάλαιο αυτό, θα έχει προσφέρει τόσα στην Ευρώπη όσα πολλοί πολιτικοί άνδρες, που σήμερα έχουν περάσει στην αθανασία.
<P>
Αυτός είναι ο λόγος για τον οποίο μπορώ ανετότατα να προτείνω στη Συνέλευση να εγκρίνει τη σύσταση της γαλλικής Εθνοσυνέλευσης, η οποία, στις 21 Απριλίου, κατόπιν αιτήματος του Valιry Giscard-d'Estaing, αυτού του τόσο μεγάλου Ευρωπαίου, γιατί διαδραμάτισε, τον Ιούνιο και Ιούλιο του 1978, έναν θεμελιώδη ρόλο, από τον οποίο απορρέει η σημερινή κατάσταση που βιώνουμε, κατόπιν αιτήματος του Valιry Giscard-d'Estaing, λοιπόν, πρότεινε να αποκτήσουν τα κοινοτικά όργανα μια κοινοβουλευτική επιτροπή για το ευρώ, η οποία θα αποτελείτο κατά το ήμισυ από Ευρωπαίους βουλευτές και κατά το άλλο ήμισυ από βουλευτές των εθνικών κοινοβουλίων, μέλη των επιτροπών οικονομικών των κρατών μελών του ευρώ, που θα έχουν διοριστεί με το σύστημα της αναλογικής. Η επιτροπή αυτή θα αποφαινόταν τακτικά επί των κατευθύνσεων της νομισματικής πολιτικής της Ευρωπαϊκής Κεντρικής Τράπεζας και θα συμπλήρωνε αρμονικά το τρίπτυχο που αποτέλεσε την επιτυχία του ευρωπαϊκού οικοδομήματος, δηλαδή μια τεχνική ομάδα πολύ υψηλού επιπέδου που θα είναι επιφορτισμένη με την εφαρμογή της κοινής πολιτικής· η ώθηση δόθηκε από το Συμβούλιο Υπουργών, δηλαδή, στην προκειμένη περίπτωση, το Συμβούλιο ECOFIN, στη βελτιωμένη μορφή του, που καλείται Συμβούλιο ΕυρώΧ, και για την οποία ο σχεδιασμός τελεί υπό εκπόνηση, και τέλος ο κοινοβουλευτικός έλεγχος που, από τη δημιουργία της ΕΚΑΧ, επέτρεπε πάντα στους αιρετούς εκπροσώπους των εθνών της Ευρώπης να συμμετέχουν στην ευρωπαϊκή πολιτική.
<P>
Το μέτρο αυτό είναι απολύτως απαραίτητο ώστε οι εκπρόσωποι των κρατών της Ευρώπης, σε επίπεδο κοινοβουλίων των έντεκα χωρών που προσχωρούν στο ευρώ, καθώς και σε επίπεδο αντιπροσωπειών τους, που είναι επιφορτισμένες - μέσω της καθολικής ψηφοφορίας, τόσο στο Στρασβούργο, όσο και στις Βρυξέλλες - να προασπίζουν την άποψη των λαών της Ευρώπης, να μπορούν να εμπλακούν ενεργά σε αυτή την ιστορική πράξη που συνιστά η υλοποίηση του ευρώ.

<SPEAKER ID=59 LANGUAGE="EN" NAME="Cox">
Κύριε Πρόεδρε, οφείλω να πω ότι δεν μπορώ να μην αισθάνομαι κάπως μπερδεμένος από την πρόταση του κυρίου Giansily σχετικά με το τι θα επιθυμούσε ο κύριος Giscard d'Estaing. Δεν είχα συχνά τη χαρά να μαθαίνω νέα του από τότε που, ενώ είχε διατελέσει πρόεδρος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, βρήκε πολιτική στέγη στην Ομάδα του Ευρωπαϊκού Λαϊκού Κόμματος, πριν από μερικά χρόνια. Χάρηκα που έμαθα ότι ζει και είναι καλά.
<P>
Σχετικά με το θέμα που συζητούμε εδώ σήμερα, θα ήθελα να πω ότι βρισκόμαστε μπροστά σε ένα Σαββατοκύριακο που θα έχει τεράστια σημασία για την Ένωση. Βρισκόμαστε στο κατώφλι τού να επιτύχουμε έναν πολιτικό στόχο κοινής στρατηγικής υπό μορφήν της έναρξης της ΟΝΕ. Συμφωνώ με τον κύριο Donnelly ότι η σύγκλιση που επετεύχθη αποτελεί ισχυρή αναγνώριση του τι μπορούν να κάνουν η πολιτική θέληση και η κοινή πολιτική βούληση.
<P>
Καθώς είμαστε έτοιμοι να ξεκινήσουμε αυτό το αμετάκλητο σχέδιο, είναι σημαντικό να εξετάσουμε προσεκτικά κάποια από τα ζητήματα που δεν έχουν επιλυθεί. Θα ήθελα να δηλώσω, όσο σαφέστερα γίνεται, ότι η Ομάδα του Ευρωπαϊκού Κόμματος των Φιλελευθέρων παρατηρεί όχι μόνον με λύπη αλλά και με όλο και μεγαλύτερη αγανάκτηση την αποτυχία του Συμβουλίου να επιλύσει τη διαμάχη που περιβάλλει το διορισμό ενός προέδρου για τη μελλοντική Ευρωπαϊκή Κεντρική Τράπεζα. Η Συνθήκη είναι σαφής. Οι όροι του διορισμού είναι σαφείς. Η οκταετής διάρκεια του διορισμού είναι σαφής. Τυχόν παρεμβάσεις σε αυτό για πολιτικούς λόγους θα αποτελούσαν μία φρικτή αρχή γι'αυτό το υψίστης σημασίας αμετάκλητο στρατηγικό σχέδιο. Εμείς περιμένουμε από το Συμβούλιο να οικοδομήσει εμπιστοσύνη σε αυτό το σύστημα και όχι να το υπονομεύσει. Υπάρχει ένας τρόπος να αποδειχθεί αυτό, και αυτός είναι να κάνουμε μία ορθή πολιτική επιλογή αυτό το Σαββατοκύριακο, μία επιλογή που θα ευθυγραμμίζεται με το κράτος δικαίου και τη Συνθήκη όσον αφορά τη διάρκεια του διορισμού. Αυτό που δεν διακυβεύεται είναι το θέμα της εθνικής υπερηφάνειας. Αυτό που διακυβεύεται σαφώς είναι η επιτυχής κυκλοφορία του νομίσματος.
<P>
Κάναμε μία ενδιαφέρουσα συζήτηση κατά τη σύνταξη αυτής της έκθεσης στην επιτροπή. Η Ομάδα μου μελέτησε με μεγάλο ενδιαφέρον το έργο του Ευρωπαϊκού Νομισματικού Ινστιτούτου. Επισημαίνει από πολιτική άποψη ότι πρέπει να ανησυχούμε μεσοπρόθεσμα σχετικά με κάποια συστήματα συνταξιοδότησης και ασπαζόμαστε αυτήν την ανησυχία από πολιτική άποψη. Επισημαίνει ότι η ανάγκη για σταθεροποίηση του προϋπολογισμού δεν σταμάτησε αλλά αντίθετα, τώρα, στο κατώφλι αυτού του νέου συστήματος, έγινε πιο έντονη. Εμείς στη Ομάδα του Ευρωπαϊκού Κόμματος των Φιλελεθέρων ασπαζόμαστε αυτήν την άποψη. Από πολιτική άποψη δεν μπορούμε να αποφύγουμε την ανάληψη στρατηγικών πρωτοβουλιών. Μου αρέσει η παρούσα μορφή της έκθεσης von Wogau. Χαιρετίζω την ισορροπία και την ηγετική στάση που περιέλαβε σε αυτήν ο Karl von Wogau. Όταν θα φτάσουμε στην ψηφοφορία για την έκθεση αυτή, αύριο, θα υποστηρίξουμε την υποψηφιότητα των 11 υποψηφίων κρατών. Θέλουμε να επιτύχουμε μια συμφωνία που θα τους περιλαμβάνει όλους, αλλά όχι με οποιοδήποτε τίμημα.

<SPEAKER ID=60 NAME="Θεωνάς">
Κύριε Πρόεδρε, οι κυρίαρχες δυνάμεις της Ευρωπαοκής ;Ενωσης μπαίνουν αυτό το Σαββατοκύριακο στην τελική ευθεία για την υλοποίηση της πιο σημαντικής επιλογής της Συνθήκης του Μάαστριχτ, την εισαγωγή του Ευρώ, του ενιαίου νομίσματος, από την 01.01.99.
<P>
Αγνοώντας τις δραματικές συνέπειες -ανεργία, φτώχεια, κοινωνικό αποκλεισμό- σε βάρος των εργαζομένων και των πλατιών λαοκών στρωμάτων, τόσο η έκθεση της Ευρωπαοκής Επιτροπής όσο και η έκθεση της Οικονομικής και Νομισματικής Επιτροπής του Ευρωπαοκού Κοινοβουλίου πανηγυρίζουν και χαιρετίζουν την επιτευχθείσα ονομαστική σύγκλιση. Γνωρίζουν όμως ότι οι λαοί και οι εργαζόμενοι δεν πανηγυρίζουν, ούτε χειροκροτούν. Τα πανηγύρια θα τα συνεχίσουν ίσως από την Δευτέρα άλλοι, οι κερδοσκόποι των χρηματοοικονομικών αγορών, τα διεθνή χρηματιστήρια και οι εκπρόσωποι του μεγάλου χρηματοπιστωτικού κεφαλαίου, οι οποίοι θα δουν ότι αποκτούν ένα νέο ισχυρό, με τις θυσίες των λαών και των δικαιωμάτων τους, νόμισμα για να παίζουν τα κερδοσκοπικά τους παιγνίδια.
<P>
Οι εργαζόμενοι δεν μπορούν παρά να ανησυχούν, να ανησυχούν για τα επόμενα βήματα. ;Ηδη τα φερέφωνα του κεφαλαίου, ενθαρρυμένα από την ορατή πλέον έναρξη της ΟΝΕ, απαιτούν παραπέρα σκλήρυνση της δημοσιονομικής πολιτικής, άμεση εφαρμογή του Συμφώνου Σταθερότητας και μέτρα άμεσης προσαρμογής της αγοράς εργασίας και της αγοράς προοόντων, προκειμένου να ενισχυθεί ακόμη περισσότερο το Ευρώ. Δυστυχώς, αυτόν τον ρόλο επιφυλάσσει για τον εαυτό του και το Ευρωπαοκό Κοινοβούλιο, αποδεχόμενο αρκετές προτάσεις της έκθεσης Von Wogau, μιας έκθεσης που επιμένει να θέτει πιο αυστηρούς όρους για την ΟΝΕ, όχι μόνον από την Ευρωπαοκή Επιτροπή, αλλά και από αυτήν την Συνθήκη.
<P>
Υπό αυτές τις συνθήκες, η Ομάδα μας, κύριε Πρόεδρε, δεν μπορεί να υπερψηφίσει την έκθεση Von Wogau. Για ένα πράγμα, πάντως, πρέπει να είμαστε όλοι βέβαιοι: οι ευρωπαοκοί λαοί δεν θα μείνουν με σταυρωμένα χέρια, θα αντιδράσουν με τον αγώνα τους, θα ανατρέψουν αυτήν την πορεία, θα ανοίξουν τον δρόμο για μία άλλη Ευρώπη, της δημοκρατίας και της κοινωνικής προκοπής.

<SPEAKER ID=61 LANGUAGE="FI" NAME="Hautala">
Αξιότιμε κύριε Πρόεδρε, η μεγάλη πλειοψηφία της ομάδας των Πρασίνων συμφωνεί με τη βασική άποψη της Επιτροπής, σύμφωνα με την οποία οι έντεκα χώρες μπορούν τώρα να ξεκινήσουν τη δημιουργία ενος κοινού νομίσματος. Μ' αυτήν την πρόταση θα αποφευχθεί και η δημιουργία μιας Ευρώπηςπυρήνα, η οποία θα άφηνε απ' έξω ενα ουσιαστικό κομμάτι της Ένωσης. Δεν έχουμε υποστηρίξει ένα τέτοιο ενδεχόμενο και, ως εκ τούτου, είμαστε ικανοποιημένοι με την δημιουργία αυτής της ευρωπαϊκής επικράτειας σε ευρεία βάση. Αναγνωρίζουμε την ευρύτητα του σχετικού εγχειρήματος. Δεν θέλουμε να σπείρουμε αυταπάτες. Θα παρουσιαστούν βεβαίως και προβλήματα, αλλά διακρίνουμε και τις ευκαιρίες που ενδεχομένως μπορούν να δημιουργηθούν από ενα κοινό νόμισμα. Θέλουμε να προσδώσουμε βάθος στην Ευρωπαϊκή Ένωση προς μια πιο κοινωνική και οικολογική κατεύθυνση και θέλουμε το ευρώ να αξιοποιηθεί για την προώθηση μιας παγκόσμιας νομισματικής σταθερότητας.
<P>
Η έκθεση του κυρίου von Wogau περιέχει επίσης πολλά θετικά σημεία είδικά όσον αφορά την πολιτική της απασχόλησης και την οικονομική πολιτική.Υπάρχει η εντύπωση πως οι ακραίες νεοφιλελεύθερες θέσεις της οικονομικής πολιτικής έχουν κάπως παραμεριστεί και μια τέτοια κατεύθυνση δίνει ελπίδες για τη δημιουργία μιας κοινωνικής Ευρώπης. Επιβάλλεται να ενταθεί η συνεργασία στον τομέα της οικονομικής πολιτικής, προκειμένου να δημιουργηθεί ενα πραγματικό αντίβαρο για την κοινή νομισματική πολιτική.
<P>
Παρ' όλα αυτά, υπάρχουν και προβλήματα στη σχετική έκθεση. Δεν δεχόμαστε να εμφανιστούν τώρα ξαφνικά νέες απαιτήσεις για τις χώρες που θα προσχωρήσουν στο ευρώ. Ούτε και θεωρούμε εύλογη και αποδεκτή την αυστηρή εφαρμογή του Συμφώνου Σταθερότητας και Ανάπτυξης. Είτε εφαρμόζεται, είτε δεν εφαρμόζεται, θέλουμε όμως να ρωτήσουμε τι σημαίνει αυτή η "αυστηρή εφαρμογή». Κατά τη γνώμη μας, δεν είναι εύλογη η αποστολή ενός τέτοιου μηνύματος. Ούτε και θεωρούμε πως η εξέλιξη του δημοσίου χρέους στο Βέλγιο και στην Ιταλία είναι από μόνη της ανησυχητική, όπως αναφέρεται στην έκθεση. Κατά την γνώμη μας, η εξέλιξη αυτή έχει πάει προς τη σωστή κατεύθυνση και έχουμε εμπιστοσύνη για το ότι το Βέλγιο και η Ιταλία θα συνεχίσουν αυτήν την θετική εξέλιξη.
<P>
Επίσης, εμφανίζει πρόβλημα το γεγονός ότι η έκθεση παραλείπει να αναφέρει πως η οικονομική ανάπτυξη σε διάφορες περιφέρειες της Ένωσης ενδέχεται να παρουσιάσει αρκετά ασύμμετρη εξέλιξη. Οι τυχόν ασύμμετροι κλονισμοί που ενδέχεται να εμφανιστούν, μπορούν να επιφέρουν μια πολύ δύσκολη κατάσταση σε κάποια κράτη μέλη. Προκειμένου να αντιμετωπιστούν αυτές οι καταστάσεις, απαιτείται να δημιουργηθούν μηχανισμοί, μέσω των οποίων θα είναι δυνατόν να διευκολυνθεί η θέση ενός κράτους μέλους που αντιμετωπίζει δυσκολίες, με τη βοήθεια ενεργειών της Ένωσης.
<P>
Και τελειώνοντας, δεν νοείται η νομισματική πολιτική να λειτουργήσει εντελώς ανεξάρτητα από την οικονομική πολιτική. Επιθυμούμε να τονίσουμε πως μεταξύ των δύο αυτών τομέων πρέπει να διεξάγεται διάλογος, και πως σ' αυτόν τον διάλογο το Ευρωπαϊκό Κοινοβούλιο διαδραματίζει εναν πολύ σημαντικό ρόλο.

<SPEAKER ID=62 LANGUAGE="FR" NAME="Castagnθde">
Κύριε Πρόεδρε, αγαπητοί συνάδελφοι, έχοντας δεχθεί δύο εκθέσεις για τη σύγκλιση, από το ΕΝΙ και από την εκτελεστική επιτροπή, η Επιτροπή Οικονομικής, Νομισματικής και Βιομηχανικής Πολιτικής του Ευρωπαϊκού Κοινοβουλίου έπρεπε, ως προς την ουσία, να αποφανθεί επί των ορίων του πρώτου κύκλου συμμετεχόντων στο ευρώ, και ως προς αυτό το βασικό ζήτημα, η ανάλυση της κοινοβουλευτικής επιτροπής στερείται κάθε είδους αμφισημίας. Η συμφωνία είναι πολύ ευρεία για να διαπιστωθούν, κατ' αρχάς, οι επιδόσεις των κρατών μελών ως προς το στόχο της σύγκλισης και, στη συνέχεια, να εγκριθεί η άμεση πρόσβαση στο ευρώ των Έντεκα που το επιθυμούν και οι οποίοι, γενικώς, πληρούν τα κριτήρια που έχουν οριστεί από τη Συνθήκη για την Ευρωπαϊκή Ένωση. Η έκθεση του προέδρου von Wogau εκφράζει σαφώς την ευρεία αυτή συμφωνία επί της ουσίας και ήδη αποτελεί για εμάς επαρκή λόγο για να την εγκρίνουμε. Οι συζητήσεις που προκάλεσε, στράφηκαν μόνο σε δευτερεύοντα στοιχεία, τα οποία ενδεχομένως υπερτιμήθηκαν από το γεγονός ότι ήμασταν σύμφωνοι ως προς την ουσία. Εν πάση περιπτώσει, θεωρούμε απαραίτητο, αύριο, να καταβληθούν όλες οι προσπάθειες ώστε να διασφαλιστεί μια σαφής θέση της Συνέλευσης σε αυτό που, για μία ακόμη φορά, συνιστά το ουσιώδες, δηλαδή την κυκλοφορία ενός ευρώ για έντεκα.
<P>
Κατά τα λοιπά, θα θέλαμε, με την ευκαιρία της παρούσας συζήτησης, να εκφράσουμε ορισμένες ανησυχίες. Η πρώτη αφορά εκείνο που ονομάζουμε "δημοκρατικό έλεγχο της Ευρωπαϊκής Κεντρικής Τράπεζας», ζήτημα που τέθηκε κατά την εξέταση της έκθεσης που παρουσίασε η κ. Randzio-Plath. Είχαμε την ευκαιρία να δηλώσουμε ότι το Ευρωπαϊκό Κοινοβούλιο ήταν το κατάλληλο όργανο ελέγχου, που πρέπει να ασκείται βάσει της αρχής της ανεξαρτησίας της Τράπεζας.
<P>
Αντιθέτως, μας ανησυχεί η προοπτική ενός πολλαπλασιασμού των τόπων και των διαδικασιών ελέγχου, η οποία διαφαίνεται κατά την ανάγνωση ορισμένων τροπολογιών, που θα μας υποβλήθούν αύριο και οι οποίες προβλέπουν ότι η Ευρωπαϊκή Κεντρική Τράπεζα πρέπει να είναι υπόλογη στα εθνικά κοινοβούλια. Μια ανάλογη επιβράδυνση του δημοκρατικού ελέγχου, δεν θα ήταν μόνο ανεφάρμοστη, αλλά θα έπληττε την ίδια την αρχή και θα ζημίωνε, στην πραγματικότητα, το σχεδιασμό του προγράμματος για μια ενιαία και ανεξάρτητη νομισματική πολιτική. Είναι απολύτως ευκτέο οι εθνικές κεντρικές τράπεζες να επιτελούν το καθήκον τους για ενημέρωση έναντι των εθνικών κοινοβουλίων. Αντιθέτως, φρονούμε ότι είναι απαραίτητο ο δημοκρατικό έλεγχος της Ευρωπαϊκής Κεντρικής Τράπεζας να παραμείνει στα χέρια του Ευρωπαϊκού Κοινοβουλίου.
<P>
Δεύτερη ανησυχία, στην οποία θα αναφερθώ εν τάχει, γιατί έχει διατυπωθεί: πρόκειται για την προεδρία της εν λόγω κεντρικής τράπεζας. Σε ό, τι μας αφορά, θα πούμε απλώς ότι, για να είναι ένα νόμιμο και αποτελεσματικό όργανο μιας κοινής ευρωπαϊκής μοίρας, η Ευρωπαϊκή Κεντρική Τράπεζα δεν πρέπει να εμφανιστεί στην αρχή σαν διαφιλονικούμενο αντικείμενο μεταξύ κάποιων. Και ελπίζουμε πως η πτυχή αυτή θα ληφθεί υπόψη το Σάββατο.
<P>
Στην έκθεσή του, ο κ. von Wogau διατυπώνει και άλλες ανησυχίες. Πρόκειται για το αντιστάθμισμα της ενιαίας νομισματικής πολιτικής με άλλα μέσα οικονομικής δράσης. Ελπίζουμε, ως προς αυτό, ότι το Κοινοβούλιο και η Επιτροπή θα υπερβούν κάπως το στάδιο στο οποίο έχει φθάσει σήμερα ο κοινός προβληματισμός και ότι θα εξετάσουμε το ενδεχόμενο, στο προσεχές μέλλον, παράλληλα με την εφαρμογή μιας κοινής νομισματικής πολιτικής, να τεθούν στη διάθεση της Ένωσης μη νομισματικά μέσα κοινής οικονομικής δράσης, τα οποία θα πρέπει να βρούμε στον δημοσιονομικό ή φορολογικό τομέα.

<SPEAKER ID=63 LANGUAGE="FR" NAME="de Gaulle">
Κύριε Πρόεδρε, σε όλη την ιστορία της, η Γαλλία ουδέποτε συμμετείχε σε μια συμμαχία όπου να βρίσκεται σε ανάλογη θέση μειοψηφίας. Ο ισχυρισμός ότι η Ευρώπη αυξάνει την ισχύ της Γαλλίας στον κόσμο, συνιστά απλώς μια θλιβερή προσπάθεια να περιβάλλουμε με τη χροιά της πολιτικής τις εκφάνσεις της ματαιοδοξίας και της ανάγκης προσωπικής εξύμνησης.
<P>
Αυτό το αθέμιτο και τεχνητό κατασκεύασμα που ονομάζουμε Ευρωπαϊκή Ένωση, αποτελεί μια προγραμματισμένη επίθεση κατά της Γαλλίας, της λαϊκής κυριαρχίας, των δομών του κράτους και της κοινωνίας. Εμπρός! Δεν χάθηκαν όλα, εφόσον, όταν στο μέλλον αναλάβουν την εξουσία οι επαναστατικές δυνάμεις, ένα δημοψήφισμα θα ξαναδώσει το λόγο στο λαό για να δηλώσει την υπεροχή της γαλλικής νομοθεσίας επί των ευρωπαϊκών Συνθηκών. Και έτσι θα αποδοθεί η δικαιοσύνη, εφόσον γνωρίζουμε με ποια αφέλεια, ακόμη και περιφρόνηση, οι πανταχόθεν ευρωκράτες ισχυρίζονται ότι τα κριτήρια σύγκλισης πληρούνται. Ελάχιστα, λοιπόν, ενδιαφέρει η εφαρμογή - στο Βέλγιο και την Ιταλία - του κριτηρίου σχετικά με το συνολικό δημόσιο χρέος και, σε ό, τι αφορά την Ιταλία, του κριτηρίου σχετικά με το ετήσιο έλλειμμα, το οποίο υποτίθεται ότι μειώθηκε, σε χρονικό διάστημα ενός έτους, από το 6, 7 % στο 3 %, με ποσοστό οικονομικής ανόδου μόνο 1, 5 %. Απίστευτο, δεν νομίζετε;
<P>
Αυτή η μηχανορραφία, η μεγαλύτερη ληστεία του αιώνα, ακόμη αγνοείται από τον γαλλικό λαό, από τον οποίο αποκρύπτουμε ότι το φράγκο ενδέχεται να εξαφανιστεί ολοσχερώς το 2002. Χρονολογική σύμπτωση, εν μέσω των προεδρικών εκλογών! Οι Γάλλοι θα κυρώσουν την εκλογή αυτού του προέδρου, ο οποίος, αντί να ανορθώσει τη Γαλλία, την υποβιβάζει, προδίδοντας έτσι την αποστολή που ενεπιστεύθηκε από την καθολική ψηφοφορία. Εκτός αν, σε μια αναλαμπή αξιοπρέπειας, υποβάλλει προς έγκριση μέσω δημοψηφίσματος τη συγκεκριμένη εφαρμογή ενός νομίσματος, το οποίο, μέχρι τότε, θα είναι ουσιαστικά απλώς και μόνο η λογιστική μονάδα για τους εξωτερικούς λογαριασμούς του κράτους.

<SPEAKER ID=64 LANGUAGE="IT" NAME="Trizza">
Κύριε Πρόεδρε, εξ ονόματος της ομάδας της Εθνικής Συμμαχίας συμφωνώ με την έκθεση του συναδέλφου, βουλευτή von Wogau, στο τμήμα όπου διαπιστώνει τις πολυάριθμες προσπάθειες οι οποίες έγιναν από τα διάφορα κράτη μέλη, για να τηρήσουν τα κριτήρια του Μάαστριχτ. Τώρα, επί του θέματος θα μπορούσαν να ειπωθούν πολλά για τα μέτρα που έχουν ληφθεί και για όλα όσα χρειάζονται να πραγματοποιηθούν έτσι ώστε οι θυσίες όλων αυτών των ετών να μην αποβούν μάταιες και να μπορέσουμε να παραμείνουμε στην Ένωση. Πράγματι, η ευφορία των τελευταίων ημερών έχει ως αποτέλεσμα, από τη μια, να ξεχάσουμε ότι, με την κινητοποίηση πολλών δυναμέων και ικανοτήτων, κάθε κράτος θα πρέπει να προσαρμόσει στο ενιαίο νόμισμα το σύστημα ανάπτυξής του και από την άλλη, να παραμελήσουμε την αναγκαιότητα για ενημέρωση προς τους οικονομικούς τομείς οι οποίοι εμπλέκονται περισσότερο, όπως επίσης, από την αντίθετη πλευρά, τις πιο ασθενείς κατηγορίες για τις πραγματικές ευκαιρίες και για τους κινδύνους του ευρώ.
<P>
Βέβαια, είναι χρήσιμο να καθιερωθεί η ανεξαρτησία της Ευρωπαϊκής Κεντρικής Τράπεζας κατά την εκτέλεση των καθηκόντων της, αλλά είναι επίσης απαραίτητο και σημαντικό να υπάρξουν τακτικές διαβουλεύσεις με το Ευρωπαϊκό Κοινοβούλιο. Επίσης, όσον αφορά τη δεύτερη εγγύηση στη διαδικασία πραγματοποίησης του ενιαίου νομίσματος που συνδέεται με το Σύμφωνο Σταθερότητας και Ανάπτυξης, θεωρώ ότι αυτή είναι απαραίτητη για την κατάρτιση ισοσκελισμένων εθνικών προϋπολογισμών κατά τη διάρκεια του κύκλου οικονομικής δραστηριότητας, με ανώτατο όριο το 3 % ετησίως.
<P>
Εκτιμώ επομένως ότι είναι απαραίτητος ο καθορισμός μιας κατάλληλης στρατηγικής για την επίλυση του μεγάλου προβλήματος της απασχόλησης, κατά κύριο λόγο για τις λιγότερο ανεπτυγμένες ευρωπαϊκές περιφέρειες, είτε με τις κατάλληλες μακροοικονομικές πολιτικές, με σκοπό τη συγκράτηση του πληθωρισμού, είτε με ένα μεγαλύτερο συντονισμό των ευρωπαϊκών διαρθρωτικών πολιτικών. Το πρόβλημα της απασχόλησης μπορεί να επιλυθεί μόνο με συντονισμένα μέτρα, τα οποία θα πρέπει να εφαρμοστούν σε κάθε εθνική αγορά εργασίας μέσω της εκπαίδευσης, η οποία θα πρέπει να ακολουθείται από μια εμπειρία εργασίας και από μια διαρκή επιμόρφωση, είτε μεριμνώντας για μια επαγγελματική κατάρτιση περισσότερο προσανατολισμένη στη ζήτηση των επιχειρήσεων και σύμφωνα με τις ανάγκες της περιοχής. Στον καθορισμό και στη διάρθρωση της ενιαίας ευρωπαϊκής αγοράς είναι απαραίτητη η υποστήριξη στις μικρομεσαίες επιχειρήσεις, όπως επίσης και μια πραγματική φορολογική εναρμόνιση, έτσι ώστε να μη στρεβλωθεί ο ανταγωνισμός.
<P>
Τέλος, κύριε Πρόεδρε, εξ ονόματος της ομάδας της Εθνικής Συμμαχίας, θα ήθελα να τονίσω την αναγκαιότητα να αποτελέσει η νομισματική ένωση ένα πρώτο βήμα προς την πολιτική ένωση, χωρίς την οποία η Ευρώπη θα ήταν αποδυναμωμένη και θα στερείτο του ίδιου του προορισμού της.

<SPEAKER ID=65 NAME="Randzio-Plath">
Κύριε Πρόεδρε, με τη δυνατότητα έναρξης της νομισματικής ένωσης την 1η Ιανουαρίου 1999 πραγματοποιείται ένα όνειρο: Οι λαοί της Ευρώπης τάσσονται υπέρ ενός αυξημένου κοινοτικού πνεύματος, υπέρ μιας στενότερης συνεργασίας, που θα υπερβαίνει τις σημερινές μορφές. Γι' αυτό το Ευρωπαϊκό Κοινοβούλιο, μετά από τον αυστηρό έλεγχο των προϋποθέσεων συμμετοχής στο ενιαίο νόμισμα, θα ακολουθήσει δικαίως βάσει της έκθεσης von Wogau, μετά από έλεγχο των εκθέσεων σύγκλισης του Ευρωπαϊκού Νομισματικού Ιδρύματος και της Ευρωπαϊκής Επιτροπής, τις συστάσεις της τελευταίας και θα υποστηρίξει μία μεγάλη νομισματική ένωση. Με έντεκα μέλη, η εν λόγω νομισματική ένωση θα γίνει στ' αλήθεια μεγάλη, και χάρη σ' αυτήν η ενιαία αγορά θα αποκτήσει τη δυνατότητα καλύτερης λειτουργίας, επειδή θα περιληφθούν 300 εκατομμύρια άνθρωποι που αποτελούν σημαντικό οικονομικό παράγοντα και έχουν τεράστια οικονομική απόδοση, επειδή από αυτόν τον χώρο θα προκύπτει περίπου το 20 % του παγκοσμίου εμπορίου, το 20 % του παγκόσμου ΑΕΠ τότε.
<P>
Είναι σημαντικό να γίνει η νομισματική ένωση μεγάλη, και αυτό το Ευρωπαϊκό Κοινοβούλιο πάντα ήταν υπέρμαχος του να αρχίσει αυτή η ευρωπαϊκή Οικονομική και Νομισματική Ένωση με μεγάλο αριθμό μελών. Βέβαια, μερικές φορές είχαμε ενδοιασμούς για το αν η κοινότητα νομισματικής σταθερότητας της Ευρωπαϊκής Νομισματικής Ένωσης μπορεί να περιλάβει τόσο πολλά κράτη. Ευτυχώς για άλλη μια φορά επαληθεύθηκε το ευρωπαϊκό σχέδιο προόδου στο πλαίσιο της ευρωπαϊκής ολοκλήρωσης: Δημιουργούμε τις προϋποθέσεις και θεσπίζουμε ένα χρονοδιάγραμμα για την εκπλήρωση των προϋποθέσεων αυτών. Το σχέδιο αυτό οδήγησε στην εκπλήρωση των κριτηρίων σύγκλισης από πολλά κράτη μέλη, και αυτό μπορεί να ελεγχθεί. Αυτό σημαίνει επομένως ότι το Ευρωπαϊκό Κοινοβούλιο μπορεί να πει σήμερα στην ευρωπαϊκή κοινή γνώμη βάσει ασφαλούς αξιολόγησης και με μεγάλη αισιοδοξία ότι αυτή η ευρωπαϊκή νομισματική ένωση θα γίνει μια ευρωπαϊκή κοινότητα σταθερότητας, επειδή τα ιστορικά χαμηλά ποσοστά πληθωρισμού δεν είναι κάτι εφήμερο, παρά αποδεδειγμένα δημιουργήθηκαν στη διάρκεια πολλών ετών, επειδή η αποδοχή αυτής της διαδικασίας από τις χρηματοοικονομικές αγορές φαίνεται από τα χαμηλά μακροπρόθεσμα επιτόκια. Αλλά και η σταθερότητα τωνισοτιμιών συναλλάγματος δείχνει καθαρά πόσο σοβαρά παίρνουν τα κράτη μέλη τις υποχρεώσεις τους και πόσο μεγάλες ήταν οι πολιτικές, οικονομικές, δημοσιονομικές και επίσης νομισματικές προσπάθειες των τελευταίων ετών, προκειμένου να επιτευχθεί το αποτέλεσμα που οδηγεί ακριβώς σ' αυτήν τη μεγάλη νομισματική ένωση.
<P>
Αλλωστε, η συγκεκριμένη δαδικασία δεν ήταν καθορισμένη για τις 31.12.1997, αλλά διαγράφηκε ήδη κατά τον πρώτο έλεγχο σύγκλισης, μετά τον οποίο αναγκαστήκαμε να πούμε πως η νομισματική ένωση δεν μπορεί να αρχίσει ήδη από την 1.1.1997. Από τότε ήταν ήδη σαφές ότι η Ευρώπη θα κατέβαλλε προσπάθειες, ότι γνωρίζει την πρόκληση, ότι είμαστε μικροί σε σχέση με ολόκληρο τον κόσμο και μόνο οι κοινές προσπάθειες, η συνένωση των προσπαθειών μας θα μπορούσαν να οδηγήσουν στην επιτυχία και στο να είμαστε σε καλή φόρμα τον επόμενο αιώνα, την επόμενη χιλιετία.
<P>
Συνεπώς σήμερα μπορούμε να υπογραμμίσουμε το εξής: Η Ευρωπαϊκή Κοινότητα θα είναι μία κοινότητα σταθερότητας, και είναι φανερό ότι οι διαδικασίες που εγκαινιάστηκαν στο παρελθόν δικαιώνονται στο παρόν. Ειδικά εκείνα τα κράτη μέλη που έπρεπε να καταβάλουν ιδιαίτερες προσπάθειες, επειδή η νομισματική πολιτική τους δεν διέθετε το συνηθισμένο στα άλλα κράτη μέλη μέτρο σταθερότητας, δεσμεύθηκαν να αποδείξουν γι' άλλη μια φορά κατά τον μεσοπρόθεσμο δημοσιονομικό προγραμματισμό ότι παίρνουν σοβαρά όχι μόνο τα χρηματοοικονομικά κριτήρια σύγκλισης, αλλά και τα δημοσιονομικά. Έτσι, η Ευρωπαϊκή Νομισματική Ένωση μας ενώνει κάνοντάς μας μία κοινότητα αλληλεγγύης και μία κοινότητα πεπρωμένου. Η σημερινή μας επιτυχία πρέπει να συνεχιστεί!

<SPEAKER ID=66 NAME="Secchi">
Κύριε Πρόεδρε, θα ήθελα να επικεντρωθώ στο θέμα του δημοσίου χρέους: πρόκειται για ένα σημαντικό θέμα επειδή το επίπεδό του είναι άμεσα συνδεδεμένο με την εξασφάλιση μιας καλής λειτουργίας των χρηματιστικών αγορών στη ζώνη του ευρώ, ιδιαίτερα σε ό, τι αφορά το δημόσιο σε σχέση με αυτές. Αυτό είναι σημαντικό για να προσδώσει σταθερότητα και αξιοπιστία στο ευρώ, έως ότου το ενιαίο νόμισμα να μπορέσει να προσφέρει τα θετικά αποτελέσματα που όλοι αναμένουμε. Επομένως, το ζήτημα θα πρέπει να εξεταστεί υπό διπλή οπτική γωνία: το γεγονός ότι το χρέος δεν παρεμβάλλεται με τις ανάγκες σταθερότητας και αξιοπιστίας του ευρώ και το γεγονός ότι επιτρέπει στην ζώνη του ευρώ να χαρακτηρίζεται από αυξημένη ανάπτυξη. Γι' αυτό είναι απαραίτητη, σύμφωνα με τη γνώμη μου, μια εκτίμηση της συνολικής, χρηματοοικονομικής ισορροπίας των διαφόρων κρατών και των προοπτικών γύρω από αυτά τα θέματα, τα στοιχεία των οποίων είναι, εκτός από το δημόσιο χρέος, η χρηματοοικονομική κατάσταση του ιδιωτικού τομέα, η πορεία των αποταμιεύσεων, η καθαρή θέση προς το εξωτερικό, εκτός και από τις πρόσφατες επιδόσεις των χρηματιστικών αγορών τους.
<P>
Επομένως, αυτό το οποίο απαιτεί το νόμισμα, κατά τη γνώμη μου, δεν είναι μια στατική και καθαρά λογιστική οπτική, σχεδόν μανιχαϊκή των δημοσίων οικονομικών, αλλά η ικανότητα να συνδυαστεί η φορολογική αυστηρότητα με μια αναπτυξιακή προοπτική, πράγμα που παραμένει ο βασικός λόγος για τον οποίο πραγματοποιείται η οικονομική και νομισματική ένωση. Εξάλλου, με υψηλούς δείκτες οικονομικής ανόδου και με μία τάση μείωσης του χρέους, προχωρούμε ταχέως προς τη κατεύθυνση να ικανοποιήσουμε το κριτήριο της σχέσης μεταξύ χρέους και ΑΕΠ.
<P>
Για να καταθέσω αυτές τις απόψεις, πρότεινα τρεις τροπολογίες, που ενσωματώθηκαν στην έκθεση von Wogau, στις παραγράφους 13, 14 και 15. Ολοκληρώνοντας, κύριε Πρόεδρε, θα ήθελα να επιμείνω στο γεγονός ότι η πιο σημαντική πρόκληση που έχουμε να αντιμετωπίσουμε αυτή τη στιγμή είναι να κατορθώσουμε να αποδείξουμε ότι η φορολογική αυστηρότητα και η σταθερότητα που θα πρέπει να χαρακτηρίζουν την ζώνη του ευρώ, θα αποτελέσουν τη βάση για να μπορέσει να διαμορφωθεί μια αναπτυξιακή πολιτική η οποία παραμένει ο βασικός σκοπός για τον οποίο η οικονομική και νομισματική ένωση έχει σχεδιαστεί.

<SPEAKER ID=67 NAME="Malerba">
Κύριε Πρόεδρε, κύριοι συνάδελφοι, είμαι μεταξύ αυτών οι οποίοι υποστήριξαν την έκθεση του βουλευτή von Wogau στην Επιτροπή Οικονομικής Πολιτικής και πιστεύω ότι, παρά τη μικρή πλειοψηφία με την οποία εγκρίθηκε, η παρούσα έκθεση αξίζει την ευρεία συναίνεση σε όλα τα βασικά της σημεία. Προσυπογράφω την επίσημη επιβεβαίωση την οποία το Ευρωπαϊκό Κοινοβούλιο προτίθεται να δώσει στην επιλογή των 11 χωρών του ευρώ, από την 1η Ιανουαρίου 1999, και αυτό όχι μόνο επειδή η Ιταλία λαμβάνει μέρος αλλά επίσης επειδή πιστεύω στη πολιτική έννοια αυτής της ευρύτερης συμμετοχής στη νομισματική ένωση. Η σημερινή Herald Tribune υποστηρίζει ότι με αυτό το βήμα η Ευρωπαϊκή Ένωση μοιάζει τώρα κατά κάποιο τρόπο με ένα ομοσπονδιακό κράτος: ίσως υπερβάλει αλλά το πολιτικό μήνυμα είναι ξεκάθαρο.
<P>
Η πολιτική ώθηση της νομισματικής ένωσης θα πρέπει τώρα να μεταφραστεί ως μοχλός πίεσης στις κυβερνήσεις των κρατών μελών για ένα επιταχυνόμενο ρυθμό των διαρθρωτικών μεταρρυθμίσεων, για μια μείωση των δημοσίων δαπανών, για μια μείωση της φορολογικής πίεσης, για μια μείωση της υπερβολικής ακαμψιίας της εργασίας, για μια προσπάθεια αποτελεσματικότερης λειτουργίας των υπηρεσιών, και με αυτό αναφέρομαι ιδιαίτερα στο τραπεζικό σύστημα.
<P>
Εάν αυτοί οι προσανατολισμοί των κρατών μελών θα συμπληρώσουν τους στόχους για σταθερότητα των τιμών και για το νόμισμα, που θέτει η Κεντρική Τράπεζα, οι επιχειρήσεις θα αναζωογονήσουν τις επενδύσεις και επομένως την απασχόληση. Η προετοιμασία της νομισματικής ένωσης επωφελήθηκε από τον φαύλο κύκλο των πιο χαμηλών επιτοκίων, που αυτή η ίδια προκάλεσε. Θεωρώ ότι χωρίς σαφείς επιβολές φόρων, όλα τα κράτη - και ιδιαίτερα εκείνα τα οποία επωφελήθηκαν περισσότερο από τη πτώση των επιτοκίων - οφείλουν να συνεχίσουν να λειτουργούν με αυστηρότητα. Τέλος, έχω την εντύπωση ότι, μέσα στην ικανοποίηση γι' αυτό το ιστορικό στάδιο της Ευρώπης, δεν θα πρέπει να ξεχάσουμε την αναγκαιότητα να ενισχύσουμε τον δημοκρατικό έλεγχο στο πλαίσιο της ισορροπίας μεταξύ των ευρωπαϊκών θεσμικών οργάνων, με την προώθηση της πολιτικής και των θεσμικών μεταρρυθμίσεων στην Ένωση.

<SPEAKER ID=68 LANGUAGE="NL" NAME="Boogerd-Quaak">
Κύριε Πρόεδρε, κύριε Επίτροπε, διαπίστωσα με μεγάλη ικανοποίηση ότι κατά τη συζήτηση οι ομιλητές των μεγάλων παρατάξεων τάχθηκαν υπέρ μιας περιόδου οκτώ ετών για τη θητεία του διοικητή της Τράπεζας. Για τη δικαίωση του ευρώ στο μέλλον, είναι ουσιαστικό να κερδίσουμε την εμπιστοσύνη των πολιτών και να μην παίζονται πολιτικά παιχνίδια γύρω από τέτοιους διορισμούς. Έχει λοιπόν σημασία να επιδείξει το Κοινοβούλιο το θάρρος να το δηλώσει ομόφωνα. Εδώ το Κοινοβούλιο παίζει μάλιστα πρωτοποριακό ρόλο απέναντι στο Ευρωπαϊκό Συμβούλιο. Η θέση μας μπορεί να ενισχύσει ακόμη περισσότερο το κύρος του Κοινοβουλίου, διότι έχουμε μάλλον καλύτερη παρουσία από το Συμβούλιο. Δεν μπορώ όμως να συνυπολογίσω την παρέμβαση του κ. de Gaulle σε αυτή την ανώτερη εμφάνισή μας, διότι ακούγοντάς τον σχημάτισα την εντύπωση ότι ορισμένα κόμματα δεν μπορούν να ξεπεράσουν τον εθνικισμό.
<P>
Πρέπει να θέσω ακόμη επί τάπητος ένα θέμα που θα προτιμούσα να μην είχα να θέσω. Φαίνεται ότι η Σοσιαλιστική Ομάδα έχει προβλήματα με το άρθρο 16 της έκθεσης von Wogau σχετικά με τις δημογραφικές εξελίξεις. Ως μέλος της Επιτροπής Απασχόλησης και Κοινωνικών Υποθέσεων και εισηγήτρια τόσο για τις συντάξεις όσο και για τις δημογραφικές εξελίξεις, έθεσα αυτά τα θέματα και τα συνέδεσα με το ευρώ, με την υποστήριξη τότε των Σοσιαλιστών. Θα ήταν πάρα πολύ περίεργο εάν οι Σοσιαλιστές ψηφίζουν τη μία έτσι και την άλλη αλλιώς. Καλώ λοιπόν τους Σοσιαλιστές να υποστηρίξουν το άρθρο 16 και όλη συνολικά την έκθεση von Wogau.
<P>
Τέλος, συγχαίρω τον εισηγητή για την έκθεσή του.

<SPEAKER ID=69 LANGUAGE="FI" NAME="Ojala">
Αξιότιμε κύριε Πρόεδρε, και εγώ συμμερίζομαι τη χαρά που έχει εκφραστεί εδώ για το γεγονός ότι η Οικονομική και Νομισματική Ένωση θα δημιουργηθεί σε μια πολύ ευρεία βάση, αλλά υπάρχουν τρία θέματα που θα ήθελα να τονίσω, προκειμένου να πετύχει η ΟΝΕ. Στα εν λόγω θέματα το Κοινοβούλιο παίζει εναν πολύ κεντρικό ρόλο.
<P>
Πρώτον, είναι σημαντικό στο μέλλον να εμπεριέχονται στο εγχείρημα της ΟΝΕ περισσότερες πτυχές σχετικά με την ευημερία και την απασχόληση. Κατά βάση, αυτό έχει τονίσει και η Επιτροπή Απασχόλησης και Κοινωνικών Υποθέσεων στην δική της γνωμοδότηση. Οι κατευθυντήριες γραμμές της Διάσκεψης Κορυφής του Λουξεμβούργου για την απασχόληση δεν πρέπει να εγκαταλειφθούν, αλλά να υλοποιηθούν. Δέυτερον, είναι σημαντικό να υπερτονιστεί ο ρόλος του Κοινοβουλίου ως δημοκρατικού οργάνου το οποίο ελέγχει τις δραστηριότητες της Κεντρικής Τράπεζας, καθώς και να εμμένουμε σταθερά στη θέση μας σύμφωνα με την οποία θα πρέπει η Κεντρική Τράπεζα να αιτιολογεί τις αποφάσεις της δημοσίως. Τρίτον, είναι πολύ σημαντικό η ΟΝΕ να μη διχάζει τα κράτη μέλη της ΕΕ, αλλά να τα ενώνει, και το ότι τα κράτη που τώρα διαπραγματεύονται την ένταξη, θα συμμετάσχουν και αυτά μελλοντικά στην ΟΝΕ. Στο θέμα αυτό επιβάλλεται να υπάρξει μεγάλη ευελιξία.
<P>
Όμως, θα ήθελα επίσης να εκφράσω την ανησυχία μου για το γεγονός ότι ήδη αυτή την στιγμή διεξάγονται συζητήσεις για τους νέους όρους στο πλαίσιο του Συμφώνου Ανάπτυξης και Σταθερότητας. Σ' αυτές τις διαπραγματεύσεις το Κοινοβούλιο είναι δυστυχώς τελείως παραγκωνισμένο και γνωρίζουμε πως το Συμβούλιο θα εντάξει στη δική του σύσταση μια ανακοίνωση, στην οποία θα τονιστεί μεταξύ άλλων η πολύ αυστηρή πολιτική σχετικά με το έλλειμμα του δημοσίου χρέους, ενώ αντιθέτως, θα ήταν σηματικό να τονιζόταν η ανάπτυξη και η απασχόληση.

<SPEAKER ID=70 LANGUAGE="DE" NAME="Wolf">
Κύριε Πρόεδρε, αγαπητοί συνάδελφοι, οι πόνοι άρχισαν, η γέννηση του ευρώ δεν μπορεί πια να αναβληθεί. Με αυτή την αδιαμφισβήτητη διαπίστωση όμως δεν πρέπει να παραβλέψουμε ότι το κοινό αυτό νόμισμα είναι ακόμη ένα παιδί που κινδυνεύει, ότι πρέπει να τοποθετηθεί αν όχι σε θερμοκοιτίδα, τουλάχιστον στο ενισχυτικό περιβάλλον ενός διαφορετικού κοινωνικοοικολογικού προσανατολισμού της ευρωπαϊκής οικονομικής πολιτικής. Αλλιώς, θα γίνει μεγαλώνοντας ένα νεοφιλελεύθερο χρηματοκοικονομικό τέρας ενός υποτιθέμενου απολιτικού χρήματος, που όμως στην πραγματικότητα προσανατολίζεται μονόπλευρα στα συμφέροντα όσων κατέχουν χρηματική περιουσία.
<P>
Πρόκειται για μια πολιτική απόφαση υψίστης σημασίας. Θα έπρεπε όμως να κάνουμε πολιτική διάκριση μεταξύ δύο θεμάτων που είναι διαφορετικά, δηλαδή μεταξύ του σχεδίου ολοκλήρωσης της ευρωπαϊκής ενιαίας αγοράς με το ενιαίο νόμισμα και του μονεταριστικού νεοφιλελεύθερου σχεδίου που υπαγορεύουν οι χρηματοοικονομικές αγορές. Ευτυχώς είμαστε σε θέση να διαπιστώσουμε ότι η πρώτη φάση της νεοφιλελεύθερης μονεταριστικής επανάστασης έχει ανακοπεί σε μεγάλο βαθμό. Σημαντικό ρόλο έπαιξαν σ' αυτό οι κοινωνικοί αγώνες που οδήγησαν σε διάφορα κράτη μέλη στην εκλογή νέων κυβερνήσεων με νέα εντολή για ευρωπαϊκή πολιτική και για ένα διαφορετικό διάλογο στην Ευρώπη. Εδώ πρέπει να αναγνωριστεί η κεντρική συμβολή της γαλλικής μεταρρυθμιστικής κυβέρνησης στο να τεθεί σε νέες βάσεις η συζήτηση. Τα κριτήρια σύγκλισης, των οποίων ο αρχικός σχεδιασμός είχε μονεταριστικό χαρακτήρα, εφαρμόστηκαν στην πράξη με πολύ περισσότερη ευαισθησία. Η σκέψη τύπου Tietmeyer δεν έγινε καθοριστική στην Ευρώπη. Η ιδέα μιας πυρηνικής Ευρώπης απέτυχε από τα πράγματα. Αυτά είναι τα καλά νέα, που μας δίνουν τη δυνατότητα να εγκρίνουμε την εκκίνηση του ευρώ με έντεκα μέλη.
<P>
Είναι όμως επίσης αναγκαίο να αντιμετωπιστούν όλες οι απόπειρες να μιλάμε όπως αρέσει σε έναν γερμανικό εθνικισμό του μάρκου ο οποίος κινείται προς τη λάθος κατεύθυνση. Δεν πρέπει να προβληθούν επιπλέον απαιτήσεις στο Βέλγιο και στην Ιταλία, επίσης δε πρέπει να εγκαταλείψουμε την παράλογη ιδέα να κρατήσουμε τα windfall profits για εξυγίανση χρεών και να απαγορεύσουμε στους Γάλλους και σε άλλους να ασκήσουν την εργατική πολιτική τους, γιατί κάθε τι το διαφορετικό θα σήμαινε ότι πραγματικά οι άνεργοι θα φέρουν το βάρος της υιοθέτησης του ευρώ, και αυτήν την άποψη δεν μπορούμε να την εκπροσωπήσουμε!
<P>
Είναι γνωστό ότι χρειαζόμαστε διορθώσεις, χρειαζόμαστε μια εργατική πολιτική, χρειαζόμαστε αποτελεσματικό συντονισμό της μακροοικονομικής πολιτικής. Η ΕΚΤ πρέπει να στηρίζεται σε δημοκρατικό βάθρο, και προφανώς θα χρειαστούν για αυτό αναθεωρήσεις της Συνθήκης. Κύριε συνάδελφε Friedrich, θα έπρεπε να δούμε καθαρά ότι η Συνθήκη πρέπει να εφαρμοστεί, και τέρμα! Χωρίς ποιοτικές προσθήκες! Το pacta sunt servanda δεν δίνει το προνόμιο για την εμφάνιση του φάντη εκ των υστέρων!

<SPEAKER ID=71 NAME="Dell'Alba">
Κύριε Πρόεδρε, αξιότιμοι συνάδελφοι, κι εγώ θα ήθελα να συγχαρώ τον εισηγητή, βουλευτή von Wogau, γι' αυτή την έκθεση και ταυτόχρονα να εκφράσω επίσης μια κριτική - μόνο μία - και μια σύσταση σ' αυτόν και στους συναδέλφους οι οποίοι με ακούν. Ας μου επιτραπεί αυτή η μικρή κριτική, αν και αντιλαμβάνομαι τις δυσκολίες των εργασιών τις οποίες έπρεπε να φέρει σε πέρας η επιτροπή για τις οικονομικές υποθέσεις. Βρισκόμαστε, κι αυτό είναι προφανές, μπροστά σε μια ιστορική στιγμή της ευρωπαϊκής οικοδόμησης. Βρισκόμαστε ενόψει μιας μετάβασης η οποία πριν από λίγα χρόνια, πριν από λίγους μήνες, φαινόταν ανέφικτη και αδιανόητη. Βρισκόμαστε ενόψει μιας προσπάθειας την οποία πραγματοποίησαν πολλά κράτη για να μη χάσουν αυτό το τρένο, για να δώσουν σάρκα και οστά σε αυτή την ελπίδα, ώστε από την Οικονομική και ΝομισματικήΈένωση μπορεί να προκύψει - απαραίτητα, γι' αυτούς που το πιστεύουν, γι' αυτούς που θεωρούν ότι αυτή είναι το σχέδιο του μέλλοντος - η πολιτική ένωση της Ευρώπης.
<P>
Από αυτή την άποψη μερικά κράτη έπρεπε να καταβάλουν μεγαλύτερες προσπάθειες, ενώ άλλα κράτη βρέθηκαν στη θέση - ομιλώ επίσης και για τη χώρα του συναδέλφου von Wogau - να αντιμετωπίσουν το φράγμα του 3 % που ξαφνικά καθίστατο δύσκολο ακόμα και για τα κράτη που έμοιαζαν να είναι οι πρωταθλητές της νομισματικής επιδεξιότητας. Παρ' όλα αυτά, τη στιγμή κατά την οποία η ευρωπαϊκή οικογένεια βρίσκεται μπροστά σ' αυτό το στοιχείο - σίγουρα δεν θα λείψουν οι ευκαιρίες για να επιμείνουμε σε αυτό το σημείο - ας μη καταστρέψουμε αυτή τη στιγμή, αφήνοντας και διατηρώντας τις κριτικές, τις αμφιβολίες, τις αβεβαιότητες, που μπορούν επίσης να προκαλέσουν δυσκολίες, αναφορικά με αυτό ή κάποιο άλλο κράτος. Κατά τη γνώμη μου, λοιπόν, θα έπρεπε να γίνει μια εκτίμηση - την οποία είμαστε σε θέση να κάνουμε καλύτερα από το Ευρωπαϊκό Συμβούλιο, επειδή μπορούμε να εκφραστούμε κατά τρόπο ανεξάρτητο - για το σύνολο των κρατών, εξετάζοντας εκείνα τα κράτη τα οποία για να επιτύχουν το 3 % μπορεί και να λειτούργησαν κατά τρόπο που δεν φαίνεται εντελώς διαυγής, αλλά δεν μπορούμε, σε ένα έγγραφο το οποίο καλώς ή κακώς θα πρέπει να δίνει την αίσθηση της μεγάλης αποδοχής όπως επίσης και αναγνώρισης στις προσπάθειες των Έντεκα, για δύο κράτη - και ένα ιδιαίτερα, όπως μπορώ να διακρίνω - να είμαστε περισσότερο αυστηροί από κάποια άλλα, όχι γιατί δεν είναι σωστό να πούμε αυτό αλλά ίσως επειδή θα μπορούσαν να υπάρχουν άλλοι τρόποι. Εξάλλου, εμείς επιθυμούμε αυτό το Κοινοβούλιο να παραμείνει διαιτητής, ή σε κάθε περίπτωση κριτής ή προνομιούχος συνομιλητής της Κεντρικής Τράπεζας για την πολιτική που θα ακολούθησει.
<P>
Ολοκληρώνοντας, κύριοι συνάδελφοι, θεωρώ ότι η σύσταση ή η ευχή, την οποία κάνω με τη τροπολογία μου, που προτρέπει το Κοινοβούλιο να ζητήσει από το Συμβούλιο να διορίσει τον Πρόεδρο κατά τη διάρκεια αυτού του Ευρωπαϊκού Συμβουλίου - έναν Πρόεδρο με θητεία διάρκειας οκτώ ετών - είναι η σύσταση η οποία πρέπει να δοθεί και η προσδοκία την οποία μπορούμε να προσφέρουμε στους λαούς που εκπροσωπούμε.

<SPEAKER ID=72 LANGUAGE="NL" NAME="Blokland">
Κύριε Πρόεδρε, αυτή την εβδομάδα πρόκειται να ληφθούν σημαντικότατες αποφάσεις με άμεσες επιπτώσεις στο μέλλον της Ευρώπης και των πολιτών των κρατών μελών. Το χαρακτηριστικό αυτών των ιστορικών αποφάσεων είναι ότι λαμβάνονται χωρίς να υπάρχει ξεκάθαρη εικόνα για τις επιπτώσεις τους και χωρίς να πολυκαταλαβαίνουν οι πολίτες γιατί λαμβάνονται. Η σύσταση της Επιτροπής να ξεκινήσει η ΟΝΕ με ένδεκα χώρες, αφαιρεί κάθε λογικό οικονομικό επιχείρημα για παρόμοια νομισματική ένωση.
<P>
Ανάμεσα στις χώρες που συμμετέχουν υπάρχει τέτοια ανομοιογένεια, ώστε θα είναι δύσκολο αν όχι αδύνατο να πραγματοποιηθούν οι οικονομικοί στόχοι της ΟΝΕ. Είναι σαφές ότι για τη τήρηση των κριτηρίων εντάξης, υπήρξαν παραβλέψεις. Οκτώ χώρες κατέφυγαν σε εφάπαξ ενέργειες. Δύο μάλιστα από τις χώρες αυτές βρέθηκαν στην ανάγκη να το κάνουν ώστε να μπορέσουν να ανταποκριθούν στο κριτήριο για το έλλειμμα του 3 % επί του κρατικού προϋπολογισμού. Ακριβώς αυτές οι δύο χώρες - η Γαλλία και η Ιταλία - θα γίνουν τα προβληματικά παιδιά της ΟΝΕ. Και οι κυβερνήσεις αυτών των χωρών θα δείξουν καθαρή ανευθυνότητα εάν παρά ταύτα θα προχωρήσουν σε λίγο στην εβδομάδα εργασίας των 35 ωρών, σαν να μην φτάνουν οι ήδη καταστροφικές συνέπειες της γήρανσης με ακάλυπτα συστήματα συνταξιοδότησης.
<P>
Μια συνεπής δημοσιονομική πολιτική είναι ουσιαστική για να μην υπομονευθεί και άλλο η φειδωλή εμπιστοσύνη στην ΟΝΕ. Για την επίτευξη του στόχου τούτου, το Σύμφωνο Σταθερότητας αποτελεί κατ' αρχήν σωστό μέσον. Συγχρόνως όμως αποτελεί έκφραση δυσπιστίας ανάμεσα στα μέλη της ΟΝΕ. Οι περισσότεροι πολίτες παραξενεύονται λοιπόν διότι παρά ταύτα οι πολιτικοί συνεχίζουν να υπερασπίζονται τη χρησιμότητα και την ανάγκη της ΟΝΕ, με το ίδιο πάθος με το οποίο ο Κάτων ζητούσε την καταστροφή της Καρχηδόνος. Αιτία του προβλήματος είναι ότι χρησιμοποιείται ένα βαρυσήμαντο οικονομικό μέσον για έναν αμφισβητούμενο πολιτικό στόχο. Οι ξύπνιοι πολίτες ξέρουν ότι αυτοί θα πληρώσουν τη νύφη, ενώ κανείς δεν τους ρώτησε και δεν ζητά τη γνώμη τους.
<P>
Η ΟΝΕ των έντεκα δεν ανταποκρίνεται στις συμφωνίες του Μάαστριχτ. Τώρα αντιμετωπίζουμε το δίλημμα ότι η ακύρωση της ΟΝΕ θα οδηγήσει σε οικονομικό χάος, ενώ η συνέχισή της αποτελεί ένα βήμα γεμάτο πολιτικούς και οικονομικούς κινδύνους. Κατά τρόπο ανεύθυνο, οι ιθύνοντες πολιτικοί της Ευρώπης βρέθηκαν σε αδιέξοδο. Δεν συμμετείχαμε και δεν θα συμμετέχουμε σε τέτοια αμφιλεγόμενη συμπεριφορά.

<SPEAKER ID=73 LANGUAGE="FR" NAME="Martinez">
Κύριε Πρόεδρε, με την έκθεση του κ. von Wogau, σαρώνουμε το σύνολο των ζητημάτων σχετικά με το ενιαίο νόμισμα, κοινώς το "πιστεύω» αυτής της κατήχησης της ευρωνομισματικής θρησκείας, εφόσον πρόκειται για μια θρησκεία.
<P>
Μια θρησκεία με το δόγμα της: η ανεξαρτησία της Κεντρικής Τράπεζας, είναι η αποκάλυψη. Χάρη στην ανεξαρτησία της Κεντρικής Τράπεζας, θα έχουμε σταθερότητα των τιμών, πλήρη απασχόληση, ανάπτυξη, όλα όσα η Γερμανία, με μια κεντρική τράπεζα, κατέχει, εφόσον ο καθένας γνωρίζει ότι η Γερμανία δεν έχει ανεργία, και ότι η Μεγάλη Βρετανία, με μια εξαρτώμενη τράπεζα, έχει - ο καθένας το γνωρίζει - ανεργία. Η θρησκεία αυτή έχει τον ποντίφηκά της, που είναι αλάθητος. Κανείς δεν του μιλάει, σε κανέναν δεν μιλάει· ανατρέξτε στα άρθρα 107 έως 109. Δεν αναφέρομαι στο συμβούλιο των διοικητών, που τελεί χρέη κουρίας. Όπως κάθε θρησκεία, χρειάζονται θαύματα, και υπάρχει πληθώρα θαυμάτων. Η Ιταλία είχε έλλειμμα 7 % και παρουσιάζεται με έλλειμμα 3 %. Τότε υπήρχε το θείον σάβανο του Τορίνου, σήμερα υπάρχει ο άγιος "νομισματάριος» Prodi, αλλά αληθεύει ότι Prodi, στα γαλλικά, είναι το πρόθεμα της λέξης prodige ( "θαύμα»). Και κρίμα αν, με χρέος 122 % του ΑΕΠ, η Ιταλία υπολοίπεται του κριτηρίου κατά 60 %. Συνιστά, μάλλον, συγχωροχάρτι σαν αυτό που διένημαν οι πάπες, το οποίο κατηγορούσε ο Λούθηρος, αλλά ο Λούθηρος ήταν Γερμανός, γεγονός που επιτρέπει να δοθεί επίσης συγχωροχάρτι και στο Βέλγιο.
<P>
Όπως όλες οι θρησκείες, χρειάζονται θυσίες· και βέβαια, υπάρχει μια θυσία: το Σύμφωνο Σταθερότητας ή δημοσιονομικού εξορθολογισμού θυσιάζει την ανάπτυξη, την κοινωνική προστασία, τα μεγάλα έργα, τα ελάχιστα κοινωνικά κεκτημένα, την απασχόληση. Χρειάζονται μάρτυρες: έχουμε τα δώδεκα εκατομμύρια ανέργους, τα 50 εκατομμύρια των αποκλεισμένων. Οι Πορτογάλοι, οι Ισπανοί, οι κάτοικοι του Languedoc, εις στο όνομα της ευελιξίας, θα εργαστούν στο Βορρά και οι πλούσιοι οικονομικοί παράγοντες του Βορρά θα αγοράσουν τα αγροκτήματα και τις κοιλάδες μας στο Νότο. Χρειάζονται οι γραμματείς και οι φαρισαίοι: το Ευρωπαϊκό Νομισματικό Ίδρυμα διαπιστώνει έναν υψηλό βαθμό σύγκλισης μεταξύ των κρατών. Δεν υπάρχει σύγκλιση ανάμεσα στην Εστρεμαδούρα και τη Βαρκελώνη, αλλά υπάρχει σύγκλιση μεταξύ Αγγλίας και Ιρλανδίας.
<P>
Τέλος, ας μην εκπλαγούμε, η θρησκεία είναι όπιο, μας επιτρέπει να ξεχνάμε. Ε, ναι λοιπόν! Χάρη στο ευρώ, θα ξεχάσουμε την ανασφάλεια, την ανεργία και τον αποκλεισμό. Σε τελευταία ανάλυση, η έκθεση Cecchini μάς είχε ήδη υποσχεθεί το 1985 την ανάπτυξη, πέντε εκατομμύρια θέσεις εργασίας. Ο Cecchini δεν κράτησε την υπόσχεσή του· δεν είναι σοβαρό, η θρησκεία δεν είναι ζήτημα λογικής, είναι ζήτημα πίστης. Εμπρός, ας προσευχηθούμε, ας ελπίσουμε, ας πιστέψουμε και, για τα υπόλοιπα, αμήν.

<SPEAKER ID=74 NAME="Πρόεδρος">
Λοιπόν, έπειτα από την προσευχή..., συγγνώμη, την παρέμβαση του κ. Martinez, σειρά έχει η παρέμβαση του κυρίου Metten, ο οποίος έχει τον λόγο για τρία λεπτά.

<SPEAKER ID=75 LANGUAGE="NL" NAME="Metten">
Κύριε Πρόεδρε, μας περιμένει ένα ιστορικό Σαββατοκύριακο. Δίδεται σήμα εκκίνησης για το ενιαίο νόμισμα, το Ευρώ, για μια μεγάλη ομάδα χωρών υπό χρηματοοικονομικές συνθήκες που φαίνονται αίσιες. Να είμαστε ειλικρινείς: Ποιος περίμενε πριν από ένα χρόνο ότι οι προετοιμασίες για το Ευρώ θα ολοκληρώνονταν τόσο επιτυχώς; Όχι μόνον οι ένδεκα συμμετέχουσες χώρες, αλλά και τρεις από τις τέσσερεις υπόλοιπες χώρες ανταποκρίνονται στα κύρια κριτήρια σύγκλισης. Με πρώτο καθήκον να κρατήσει χαμηλό τον πληθωρισμό, η Ευρωπαϊκή Κεντρική Τράπεζα ξεκινά τις εργασίες της, ενώ στις ένδεκα χώρες που συμμετέχουν ο πληθωρισμός ήδη έφτασε σε ιστορικά χαμηλά επίπεδα. Αυτό σημαίνει ότι το βάρος της οικονομικής πολιτικής, ειδικά των μεγάλων χωρών, μπορεί να μετακινηθεί από τον πρωταρχικό στόχο της εξοικονόμισης στην προώθηση της ανάπτυξης και της απασχόλησης. Σημαίνει ακόμη ότι μπορούμε να θέσουμε την Ευρωπαϊκή Κεντρική Τράπεζα αμέσως μπροστά στο δευτέρο καθήκον της: Την υποστήριξη της γενικής οικονομικής πολιτικής στην Κοινότητα για περισσότερη ανάπτυξη και απασχόληση. Εν συντομία, με τον σημερινό χαμηλό πληθωρισμό, θα πρέπει να διατηρηθούν και τα επιτόκια σε χαμηλά επίπεδα. Είναι όμως πολύ εσφαλμένη η απόψη ότι η ΟΝΕ δεν χρειάζεται τίποτε άλλο παρά μια ενιαία νομισματική πολιτική. Οι οικονομικές συνθήκες στα διάφορα κράτη μέλη διαφέρουν, ενώ η νομισματική πολιτική δεν μπορεί πια να διαμορφωθεί ανάλογα με αυτές τις διαφορές. Οπότε τα κράτη μέλη θα πρέπει να ακολουθούν μια πολύ πιο δραστήρια οικονομική πολιτική. Τα επιμέρους κράτη μέλη θα υποχρεωθούν να ακολουθήσουν μια πολύ πιο "αντικυκλική» πολιτική, διότι η ΕΚΤ δεν θα μπορεί να λάβει τόσο υπόψη τα διάφορα σημεία του κύκλου στα οποία βρίσκονται τα κράτη μέλη και θα πρέπει να πάρει σαν κατευθυντήρια γραμμή έναν μέσον όρον του πληθωρισμού.
<P>
Η σχεδόν απόλυτη ανεξαρτησία που δόθηκε στην ΕΚΤ, στο Μάαστριχτ, σημαίνει ότι οι υπόλοιποι παράγοντες στον μακροοικονομικό τομέα, όπως οι αρχές και οι συνδικαλιστικές οργανώσεις, υποχρεώνονται σε μια πολιτική η οποία να μην αναγκάζει την ΕΚΤ να επέμβει περιοριστικά. Τώρα λοιπόν αποκτούν μεγάλη σημασία οι γενικές κατεθυντήριες γραμμές για την οικονομική πολιτική. Αυτό το Σαββατοκύριακο θα σταλεί στον κόσμο το μήνυμα ότι η Ευρωπαϊκή Ένωση είναι όντως ικανή να υλοποιήσει πολύ φιλόδοξους στόχους και ότι η διατύπωση φιλοδόξων στόχων - διότι φιλοδόξοι στόχοι ήταν τα κριτήρια σύγκλισης - υποβοηθά τη δημιουργία της πολιτικής βούλησης να καταστούνοι εν λόγω στόχοι πραγματικότητα. Θέλεις, άρα μπορείς. Δεν επιτυγχάνεται πάντα, αλλά στην προκειμένη περίπτωση πέτυχε.
<P>
Το κοινωνικό κόστος για την επίτευξη της επιχείρησης Ευρώ δεν ήταν όμως λίγο: αυστηρές περικοπές και δυσμενείς εξελίξεις στην ανάπτυξη και την ανεργία. Φτάσαμε όμως στην καμπή. Το μάθημα της νομισματικής ενοποίησης είναι να τεθούν στόχοι το ίδιο φιλόδοξοι για την ανάπτυξη και την απασχόληση. Εφόσον υπάρχει πολιτική βούληση, πρέπει να κατασταθεί δυνατόν, με αποφασιστηκή και συντονισμένη οικονομική πολιτική, να μειωθεί στα επόμενα χρόνια η ανεργία κατά το ήμισυ. Χρειαζόμαστε τώρα ένα άλμα μπροστά στον οικονομικό και τον κοινωνικό τομέα, ώστε μη γίνει το Ευρώ ένα ξένο σώμα.

<SPEAKER ID=76 LANGUAGE="ES" NAME="Garcνa-Margallo y Marfil">
ύριε Πρόεδρε, σήμερα, όπως είπαν όλοι οι ομιλητές, είναι μια πανηγυρική ημέρα, σχεδόν θρησκευτική, είπε κάποιος. Και η έκθεση von Wogau τονίζει αυτόν τον πανηγυρικό χαρακτήρα με λεπτότητα και απλότητα. Αλλά η έκθεση von Wogau τονίζει κυρίως πως το ευρώ είναι ένα άλμα προς τα εμπρός, ένα big-bang σε αυτήν τη διαδικασία πολιτικής ολοκλήρωσης της Ευρώπης, ολοκλήρωση η οποία ξεκίνησε πριν από 40 χρόνια. Η έκθεση von Wogau μας καλεί για αυτόν τον λόγο να διατηρήσουμε τον πολιτισμό σταθερότητας, να ανοίξουμε έναν θεσμικό διάλογο, άξονας του οποίου να είναι το Κοινοβούλιο, ώστε να συντονίσουμε τις οικονομικές πολιτικές, να μειώσουμε τις φορολογικές διαφορές, και το σημαντικότερο, που είναι να κάνουμε ότι χρειάζεται για να διατηρήσουμε το κράτος πρόνοιας, δημιουργώντας απασχόληση και διατηρώντας τις κοινωνικές παροχές, το οποίο αποτελεί την εικόνα του σήματος κατατεθέντος του ευρωπαϊκού κοινωνικού προτύπου.
<P>
Αλλά, κύριε Πρόεδρε, αν εγώ από θρησκευτικής άποψης πιστεύω και επίσης από θρησκευτικής άποψης ελπίζω , θέλω επίσης να πω πως - και θα μου επιτρέψετε μια σημαντική αναφορά, δεδομένου ότι είμαι ο πρώτος Ισπανός που μιλάει σήμερα - για τη χώρα μας, τη χώρα μου, είναι μια στιγμή εξαιρετικής σπουδαιότητας. Όταν από ιστορικής άποψης η Ισπανία έπαψε να κοιτάζει προς την Ευρώπη, αποξενώθηκε, στράφηκε προς τον εαυτό της, και ξεκίνησε μια μακρά διαδικασία εμφύλιων συγκρούσεων η οποία δημιούργησε στον κόσμο την εικόνα των δύο Ισπανιών. Όταν η Ισπανία στράφηκε εκ νέου προς την Ευρώπη, ακολουθώντας την αυθεντία, ανάμεσα σε άλλους, του Οrtega, επιτύχαμε μια ειρηνική μετάβαση, μια εθνική συμφιλίωση, η οποία έφτασε στο αποκορύφωμά της με την ενσωμάτωσή μας στη δημοκρατική Ευρώπη.
<P>
Σήμερα, η Ισπανία, την οποία κανείς δεν περίμενε σε αυτήν τη μικρή οικογένεια του ενιαίου νομίσματος πριν από δύο χρόνια, κατέβαλε την ευλαβική προσπάθεια -γιατί "η πίστη και βουνά κινεί»- να ανήκει σε αυτήν την οικογένεια. Χαίρομαι για αυτό και τελειώνω λέγοντας πως, ως Ισπανός - και ως χριστιανός γνωρίζω όσα και ο κ. Martinez - πιστεύω, ελπίζω και ομολογώ σε όσα κάνουμε.

<SPEAKER ID=77 NAME="Garosci">
Κύριε Πρόεδρε, μόλις πριν από οκτώ ή εννιά χρόνια, όποιος είχε σκεφτεί μια εβδομάδα όπως αυτή η οποία μας περιμένει, θα ελέγετο ονειροπόλος. Σήμερα κατορθώσαμε να οδηγήσουμε στον προορισμό του το πλοίο που περιείχε όλα τα απαραίτητα προϊόντα για την υλοποίηση του ενιαίου νομίσματος: την εμπιστοσύνη, τη σταθερότητα, την κοινή προσπάθεια, τη συλλογική λογική η οποία υπερβαίνει την ατομική. Όπως σε όλα τα πλοία που έχουν πραγματοποιήσει μεγάλα ταξίδια, έχουν διεισδύσει και μεταφερθεί τα μικρόβια από κάποια ασθένεια, όπως η αβεβαιότητα ή ο σκεπτικισμός, τις οποίες όμως καταπολεμούμε με εκείνο το σημαντικό φάρμακο που είναι η ελπίδα.
<P>
Επανέρχομαι στα λόγια του κ. von Wogau - τον οποίο ευχαριστούμε για το σημαντικό έργο που έφερε σε πέρας - ο οποίος αναφέρει κατά λέξη στην έκθεσή του: "Για πρώτη φορά από την εποχή της ρωμαϊκής αυτοκρατορίας, οι Ευρωπαίοι θα χρησιμοποιήσουν το ίδιο νόμισμα, από την Ιρλανδία - η οποία σήμερα απετέλεσε τον ευχάριστο πρωταγωνιστή αυτού του Σώματος λόγω της επίτευξης της ειρήνης, μέχρι τη Μεσόγειο», τη δική μου Μεσόγειο. Ο έπαινος για όλα αυτά, παρά το γεγονός ότι ακόμη θα πρέπει να γίνουν πολλά, δεν είναι μόνο για μας, αλλά κυρίως ανήκει σε αυτούς οι οποίοι μας πίστεψαν και εργάστηκαν από την αρχή. Η Ομάδα μας, όπως ήδη συνέβη στους κόλπους της Επιτροπής Οικονομικής Επιτροπής, θα υποστηρίξει την έκθεση του κ. von Wogau, χαιρετίζοντας στην εργασία του προέδρου της επιτροπής ακριβώς τη συνοπτική περιγραφή του έργου που πραγματοποιήθηκε όλα αυτά τα χρόνια από όλα τα ευρωπαϊκά θεσμικά όργανα, αλλά κυρίως από χιλιάδες άγνωστους πρωταγωνιστές της καθημερινότητας.
<P>
Συνοπτικά, η σκέψη του Επιτρόπου de Silguy, τον οποίο ευχαριστούμε για το σημαντικό έργο που επετέλεσε, όπως και για την υπομονή του, είναι η ακόλουθη: δημιουργήσαμε το ευρώ, τώρα οφείλουμε να δημιουργήσουμε την Ευρώπη. Προφανώς συμφωνούμε μαζί του αλλά πρέπει να κάνουμε ό, τι είναι δυνατόν για να αντιμετωπίσουμε τα μεγάλα προβλήματα της Κοινότητας. Οφείλουμε να πείσουμε τους πολίτες να κατανοήσουν ότι η Ευρώπη σήμερα είναι ένα ενιαίο νόμισμα αλλά αύριο θα είναι πολιτική ένωση. Οφείλουμε τέλος, να δημιουργήσουμε το Γραφείο της Προεδρίας της Κεντρικής Τράπεζας, στο πιο λογικό και σύνθετο σχήμα του, έως ότου διαμορφωθούν, όσο το δυνατόν ταχύτερα, όλες οι απαραίτητες προϋποθέσεις για να προσδώσουμε στην Ευρωπαϊκή Κεντρική Τράπεζα τη πλήρη και ανεξάρτητη κυριαρχία στον τομέα της οικονομικής πολιτικής, από τις 10 Ιανουρίου 1999.
<P>
Σήμερα δημιουργήσαμε το ενιαίο νόμισμα. Είναι σημαντικό, πολύ σημαντικό γεγονός, αλλά δεν είναι το παν. Τώρα, οι Ευρωπαίοι πολίτες περιμένουν από εμάς μεγάλα και επείγοντα πράγματα. Μας ζητούν να αγωνιστούμε για να επιτύχουμε και στον κοινωνικό τομέα, αυτές τις νίκες που επιτύχαμε στον οικονομικό, κατά τρόπο ώστε να βοηθήσουμε να επιλυθούν τα μεγάλα προβλήματα της καθημερινότητας. Αλλά εν τω μεταξύ, σήμερα, μπορούμε δικαίως να υποστηρίξουμε αυτό που είπε ο Γκάντι: "Μου αρκεί ένα βήμα κάθε φορά».

<SPEAKER ID=78 LANGUAGE="SV" NAME="Schφrling">
Κύριε Πρόεδρε, στην έκθεση von Wogau εξετάζεται η ικανότητα των κρατών μελών να ανταποκριθούν στα διάφορα κριτήρια. Υπάρχει ωστόσο ένα κριτήριο το οποίο δεν αναφέρεται, το οποίο όμως θα έπρεπε να είναι το σημαντικότερο, και που θέλω να πιστεύω ότι είναι - ή ότι εν πάσει περιπτώσει έπρεπε να είναι - ο κυριότερος λόγος για τον οποίον η χώρα μου, η Σουηδία, δεν εντάσσεται στην ΟΝΕ, συγκεκριμένα το δημοκρατικό έρεισμα. Ο σκεπτικισμός των πολιτών για την ΟΝΕ θα έπρεπε να κάνει κάθε πολιτικό και κάθε βουλευτή του Κοινοβουλίου, υπουργό Οικονομικών και ηγέτη κυβέρνησης να σκεφτεί τι ετοιμάζεται να πραγματοποιήσει.
<P>
Στην έκθεση αναφέρεται ότι η ΟΝΕ είναι το μεγαλύτερο ίσως βήμα μετά την υπογραφή της Συνθήκης της Ρώμης. Είναι ένα βήμα που γίνεται χωρίς την συναίνεση των πολιτών. Δεν θεωρώ ότι αυτό είναι δείγμα πολιτικής θέλησης, αλλά σκέτη επίδειξη ισχύος. Μια τόσο ριζική αλλαγή στα κράτη μέλη όπως αυτή που συνεπάγεται η ΟΝΕ θα έπρεπε να είναι δυνατή μόνο αν έχει την σθεναρή στήριξη των πολιτών. Στην Γερμανία το 60 % του πληθυσμού λέει όχι στο Εύρω και την ΟΝΕ&#x02D9; στην Σουηδία το ποσοστό αυτό είναι ακόμη υψηλότερο από ό, τι στην Γερμανία. Οι πολίτες φοβούνται ότι η συγκεντρωποίηση των οικονομικών και πολιτικών αποφάσεων θα οδηγήσει σε μια πολιτική αυξημένης ανεργίας και αυξημένων δυσκολιών για την ανάπτυξη μιας δίκαιης και δημόσιας χρηματοδοτούμενης ευημερίας.
<P>
Στην έκθεση αναφέρεται περαιτέρω ότι δεν θα πρέπει να ξεχάσουμε την πολιτική σημασία της ΟΝΕ, και ότι είναι η πρώτη φορά μετά την ρωμαϊκή αυτοκρατορία που οι Ευρωπαίοι, από την θάλασσα της Ιρλανδίας ως το Αιγαίο πέλαγος, θα χρησιμοποιούν το ίδιο νόμισμα. Αλλά, αγαπητοί συνάδελφοι, δεν ξεχάσατε βέβαια τι συνέβη με την ρωμαϊκή αυτοκρατορία, την άνοδο και την πτώση της;
<P>
Η ΟΝΕ είναι ένα πολύ ριψοκίνδυνο πολιτικό πρόγραμμα γοήτρου που μπορεί να δημιουργήσει μεγάλες εντάσεις στην Ευρώπη. Λέγεται ότι το γεγονός ότι 11 χώρες φαίνεται ότι θα συμμετέχουν στην ΟΝΕ εγγυάται το ότι δεν θα έχουμε μια διαίρεση της Ένωσης, δεν θα συμβεί όμως αυτό σε κάθε περίπτωση; Τι θα γίνει με την προς ανατολάς διεύρυνση; Δεν δημιουργεί το κοινό νόμισμα νέες εντάσεις, ακριβώς μόλις ξεκίνησαν οι διαπραγματεύσεις; Το όνειρο της ρωμαϊκής αυτοκρατορίας ή του "δολαρίου της ΕΕ» που θα καταστήσει την Ευρώπη μεγάλη και ισχυρή τίθεται υπεράνω της δημοκρατίας, της λαϊκής θέλησης, του αιτήματος για εργασία, της ευημερίας και του καλού περιβάλλοντος. Γι' αυτό, μεταξύ άλλων, εμείς οι βουλευτές του Κόμματος του Περιβάλλοντος θα καταψηφίσουμε την ΟΝΕ!

<SPEAKER ID=79 LANGUAGE="FR" NAME="Berthu">
Κύριε Πρόεδρε, αγαπητοί συνάδελφοι, οι εκθέσεις της Επιτροπής και του Ευρωπαϊκού Νομισματικού Ιδρύματος σχετικά με τη μετάβαση στο ενιαίο νόμισμα παραμένουν δέσμιες των χρηματοοικονομικών κριτηρίων που έχουν καθοριστεί από την Συνθήκη του Μάαστριχτ και, για το λόγο αυτό, παρουσιάζουν μια ανάλυση εντελώς επιφανειακή για τη σύγκλιση μεταξύ των ευρωπαϊκών χωρών. Πρέπει να εξετάσουμε καλύτερα τις υποκείμενες εθνικές πραγματικότητες, ώστε να διακρίνουμε, πέρα από τα χρηματοοικονομικά κριτήρια σύγκλισης, τρία μεγάλα κριτήρια απόκλισης.
<P>
Κατ' αρχάς, η απόκλιση των οικονομικών αναγκών των διαφόρων χωρών, τα επίπεδα ανεργίας, τα μισθολογικά κόστη, τα υποχρεωτικά ποσοστά εισφορών, οι κοινωνικές και δημοσιονομικές δομές, τα στάδια των οικονομικών κύκλων· όλα αυτά διαφέρουν έντονα από τη μια χώρα στην άλλη. Στις αρχές του προσεχούς έτους, για παράδειγμα, η μελλοντική Κεντρική Τράπεζα θα έπρεπε να επιβάλει ενιαίο επιτόκιο σε χώρες που βρίσκονται στο χείλος της υπερθέρμανσης και σε άλλες που βρίσκονται σε κατάσταση βραδείας ανάπτυξης. Τούτο μας φαίνεται απλώς αδύνατο.
<P>
Κατά δεύτερο λόγο, η απόκλιση των πολιτικών αντιλήψεων. Αν και βρισκόμαστε στην παραμονή της κυκλοφορίας του ενιαίου νομίσματος, υπάρχουν ουσιώδη ζητήματα σχετικά με τη διαχείριση της μελλοντικής νομισματικής ένωσης, τα οποία δεν έχουν ακόμη επιλυθεί· για παράδειγμα, εις τι θα συνίσταται ο δημοκρατικός έλεγχός της. Ορισμένοι θέλουν έναν έλεγχο με το μικροσκόπιο, όπως προβλεπόταν από τη Συνθήκη του Μάαστριχτ, με το πρόσχημα της ανεξαρτησίας, ακόμη και της κυριαρχίας, της Κεντρικής Τράπεζας, σύμφωνα με την εξαιρετική διατύπωση της έκθεσης von Wogau. Αλλοι θέλουν να επιβάλουν έναν έλεγχο που δεν προβλέπεται από τη Συνθήκη, σε επίπεδο Ευρωπαϊκού Κοινοβουλίου. Τέλος, υπάρχουν και άλλοι που θα ήθελαν έναν εθνικό κοινοβουλευτικό έλεγχο. Ποιος θα αποδειχθεί τελικά ότι έχει δίκιο; Μεταπηδούμε στη νομισματική ενοποίηση με τα μάτια κλειστά.
<P>
Τέλος και κυρίως, η απόκλιση της κοινής γνώμης των διαφόρων κρατών. Το πρόγραμμα του ενιαίου νομίσματος δεν συγκεντρώνει, στις ευρωπαϊκές χώρες, τη μαζική συναίνεση που θα ήταν απολύτως απαραίτητη για την επιτυχία. Σε ορισμένες κρίσιμες χώρες, μάλιστα, η κοινή γνώμη διάκειται σαφώς εχθρικά. Για αυτό, η Ομάδα Ευρώπη των Εθνών καλεί το Συμβούλιο να μην περιοριστεί στα χρηματοοικονομικά κριτήρια και να εξετάσει σφαιρικά την κατάσταση, όπως του επιτρέπει το άρθρο 109Ι της Συνθήκης. Καλούμε το Συμβούλιο να συνειδητοποιήσει ότι η νομισματική ενοποίηση δεν είναι εφικτή σήμερα χωρίς σοβαρούς κινδύνους σε μια ζώνη σαν την Ευρώπη, όπου συνυπάρχουν διαφορετικοί λαοί.

<SPEAKER ID=80 LANGUAGE="FR" NAME="Blot">
Κύριε Πρόεδρε, αγαπητοί συνάδελφοι, η έκθεση του συναδέλφου Karl von Wogau εντάσσεται στην προοπτική της σύντονης πορείας προς το ευρώ, η οποία επιβάλλεται στους ευρωπαϊκού λαούς. Εκφράζετε την ικανοποίησή σας για την επιτυχία της σύγκλισης, αλλά πρέπει να εξετάσουμε το τίμημα, σε ό, τι αφορά την ανεργία, με το οποίο αποκτήθηκαν αυτά τα αποτελέσματα. Η νομισματική ένωση μεταξύ χωρών με διαφορετικά επίπεδα παραγωγικότητας θα αυξήσει την ανεργία στις λιγότερο παραγωγικές χώρες και θα υποχρεώσει τις άλλες χώρες να πληρώσουν για τη σημαντική μεταφορά αλληλεγγύης, απ' όπου θα προκύψει αύξηση της δημοσιονομικής πίεσης. Το μοντέλο αυτό έχει ήδη υλοποιηθεί ιστορικά στη Γερμανία: ανεργία στην Ανατολή, αύξηση των φόρων στη Δύση, με σκοπό να επιδοτηθεί η Δύση· αυτό ήταν το αποτέλεσμα της νομισματικής ενοποίησης στη Γερμανία.
<P>
Η Επιτροπή, στην έκθεσή της στις 25 Μαρτίου 1998, όφειλε οπωσδήποτε να το αναγνωρίσει. Αναφέρω αυτολεξεί: "τα εξαιρετικά κόστη που συνδέονται με τη γερμανική νομισματική ενοποίηση, εξακολουθούν να κάνουν έντονα αισθητή την παρουσία τους». Όμως, η νομισματική επανένωση ήταν ηθελημένη, για πολιτικούς λόγους που δεν θα κρίνω, ενώ υπήρχε η επίγνωση ότι παρατηρούνταν στρεβλά αποτελέσματα στην οικονομία. Ομοίως, στην Ευρώπη, το ευρώ είναι προϊόν μιας πολιτικής βούλησης να απαλειφθεί οτιδήποτε εθνικό, χωρίς να ερωτηθούν οι λαοί με δημοψήφισμα και ανεξάρτητα από το οικονομικό κόστος της πράξης. Τούτο θα διαμορφώσει μια πολιτική κατάσταση που δύσκολα θα ρυθμιστεί. Όταν οι γάλλοι πολίτες θα καταλάβουν ότι η εξουσία που θα δημιουργεί ανεργία στη χώρα τους, θα εδρεύει στη Φραγκφούρτη, θα πληγεί η συνοχή μεταξύ των λαών μας.
<P>
Επιπροσθέτως, παίζουμε με τη δημοκρατία. Η έκθεση του συναδέλφου αναφέρει σαφώς ότι η νομισματική κυριαρχία - χρησιμοποιεί τον όρο κυριαρχία - θα βρίσκεται στη Φραγκφούρτη. Η δημοσιονομική και φορολογική κυριαρχία θα περιορίζεται από το Σύμφωνο Σταθερότητας που, εξάλλου, εφαρμόστηκε. Ανεργία και τεχνοκρατική εξουσία, να τι μας κομίζουν. Αμφιβάλλω αν οι λαοί θα αποδεχθούν μια παρόμοια πολιτική. Εξαγγέλλετε την ευημερία και τη δημοκρατία. Αλλά θα αυξήσετε την αδικία της ανεργίας και θα διατηρήσετε την ψευδή φαντασίωση μιας επιφανειακής δημοκρατίας, που αποκρύπτει διαρκώς περισσότερο την πραγματική εξουσία των απάτριδων τεχνοκρατών.
<P>
Ο μεγάλος έλληνας ρήτορας Δημοσθένης είχε πει το εξής: κάθε άδικη και ψευδής εξουσία δεν μπορεί να διαρκέσει πολύ. Αυτό ακριβώς προβλέπω για τους σημερινούς κρατούντες, που παραβιάζουν τη θέληση των λαών της Ευρώπης, αφαιρώντας τους την εθνική κυριαρχία τους.

<SPEAKER ID=81 LANGUAGE="FR" NAME="Berθs">
Κύριε Πρόεδρε, φρονώ ότι εξετάζουμε τη μεγάλη περιπέτεια που περιμένει τους Ευρωπαίους σε καλές συνθήκες. Παρόλα αυτά, πολλά ακόμη μένουν να γίνουν. Αυτό είναι το έργο που πρέπει να αναλάβουμε σήμερα. Σε καλές συνθήκες, κατ' αρχάς, γιατί αντιμετωπίζουμε το στάδιο του ευρώ με έντεκα χώρες. Ποιος θα μπορούσε να θέσει ένα τέτοιο στοίχημα πριν από μερικά χρόνια; Και θα μπορούσαμε να είμαστε ακόμη περισσότεροι αν ορισμένες χώρες δεν είχαν ζητήσει να επωφεληθούν από ένα opting-out ή αν άλλες χώρες δεν είχαν οικειοθελώς βρεθεί στην αδυναμία να συμμετάσχουν.
<P>
Έπειτα, ως δεύτερη παρατήρηση, διαπιστώνω ότι αυτά τα περίφημα κριτήρια, τελικά, τα ερμηνεύσαμε όπως έπρεπε - και η έκθεση von Wogau το επισημαίνει πολύ ορθά - όχι κατά τρόπο αυστηρά λογιστικό, αλλά μέσω τάσεων, έτσι ώστε να εκπλήττομαι, ίσως, που ορισμένα από αυτά μπόρεσαν ενίοτε να αλλάξουν μέσα στην ιεραρχία των αξιών.
<P>
Τρίτη παρατήρηση: τροποποιήσαμε τον προσανατολισμό της οικονομικής πολιτικής. Ναί, σήμερα, ο καθένας αναγνωρίζει ότι η νομισματική πολιτική επιδρά στην πραγματική οικονομία και ότι η επιτυχία του τρίτου σταδίου της Οικονομικής και Νομισματικής Ένωσης προϋποθέτει την οικονομική και κοινωνική συνοχή, προϋποθέτει την τήρηση των στόχων που ορίστηκαν στο άρθρο 2 της Συνθήκης μας. Από αυτό το σημείο, μάλλον, αρχίζει για εμάς ο δρόμος του μέλλοντος. Θα ήθελα, επίσης, να επιμείνω σε δύο σημεία. Το πρώτο είναι η εναρμόνιση στον δημοσιονομικό, κοινωνικό και περιβαλλοντικό τομέα. Αν θέλουμε η εν λόγω εναρμόνιση να πραγματοποιηθεί από την κορυφή, θα πρέπει να είναι ηθελημένη και καθοδηγούμενη από την πολιτική βούληση. Διαφορετικά, θα συντελεστεί από την αγορά, και γνωρίζουμε ότι θα πραγματοποιηθεί από τη βάση. Χωρίς να βάλλεται η ικανότητα των κρατών μελών να διευθύνουν τις δημοσιονομικές πολιτικές της εργασίας και της απασχόλησης, που αντιστοιχούν στις δημοκρατικές απόψεις που επιλέγονται από τους πολίτες, μια τέτοια εναρμόνιση θα πρέπει να αρχίσει. Λέγοντας αυτό, αναφέρομαι, βεβαίως, στην πολιτική που ήδη εφαρμόζεται στη χώρα μου υπέρ της μείωσης του χρόνου εργασίας. Όμως εκείνο που απαιτείται παράλληλα και κυρίως, είναι ο συντονισμός των οικονομικών πολιτικών, ώστε αύριο να υπάρχει στην Ευρώπη περισσότερη ανάπτυξη, μεγαλύτερη εγχώρια ζήτηση, περισσότερες επενδύσεις και θέσεις εργασίας.
<P>
Γι' αυτό, και φθάνω στην τέταρτη παρατήρησή μου, η έκθεση του συναδέλφου von Wogau αναφέρει πολύ ορθά ότι οι διαδικασίες και τα μέσα που διαθέτουμε σήμερα, πρέπει να βελτιωθούν και να ενισχυθούν. Ανεβήκαμε ήδη ένα σκαλοπάτι με τη δημιουργία του Συμβουλίου για το ευρώ, που αποτελεί προαπεικόνιση μιας οικονομικής κυβέρνησης, που όμως δεν έχει ολοκληρωθεί ακόμη. Έπειτα, υπάρχει, βεβαίως, ο ρόλος του Κοινοβουλίου. Ανήκω σε εκείνους που θεωρούν ότι μια ομοσπονδιακή αρχή, όπως θα είναι η Κεντρική Τράπεζα, μια ευρωπαϊκή πολιτική, όπως θα είναι η νομισματική πολιτική, μπορεί να ελεγχθεί αποτελεσματικά μόνο από μια ευρωπαϊκή αρχή. Αν εκείνοι που θέλουν να επιβάλουν άλλες μορφές ελέγχου, θέλουν να σκοτώσουν αυτή την αρχή, που είναι το Ευρωπαϊκό Κοινοβούλιο, πρέπει να το πουν. Υπό ορισμένες συνθήκες, που πρέπει να εξελιχθούν, υπάρχει ένας παραλληλισμός μορφών. Σε αυτό ακριβώς το σημείο θα πρέπει να ασκηθεί η δημοκρατική ευθύνη σε θέματα Οικονομικής και Νομισματικής Ένωσης.
<P>
(Χειροκροτήματα)

<SPEAKER ID=82 LANGUAGE="FR" NAME="Herman">
Κύριε Πρόεδρε, αγαπητοί συνάδελφοι, πριν καν υλοποιηθεί, η νομισματική ένωση έχει ήδη επιφέρει δύο θεαματικά αποτελέσματα. Αφενός, ανάγκασε τα κράτη μέλη να βάλουν σε τάξη τα δημόσια οικονομικά τους. Τούτο δεν ήταν προφανές στην αρχή. Αφετέρου, προστάτευσε το ευρωπαϊκό νομισματικό σύστημα από τις μεγάλες χρηματοοικονομικές ταραχές που έπληξαν τις χώρες της Απω Ανατολής. Είναι η πρώτη φορά που μια κρίση τέτοιου εύρους δεν μεταφράζεται σε επίθεση κατά των αδύναμων νομισμάτων, όπως η λίρα, το γαλλικό φράγκο, το βελγικό φράγκο, και σε μια άνοδο του γερμανικού μάρκου, που αποτελούσε αξία-καταφύγιο σε ανάλογες περιπτώσεις.
<P>
Παράλληλα με τα πολλά επιχειρήματα που επαναλαμβάνονται τακτικά υπέρ του ευρώ, υπάρχει ένα επιχείρημα που αναφέρεται πολύ σπάνια και το οποίο δεν έχω ακούσει μέχρι σήμερα, είναι η επανενεργοποίηση του νομισματικού μέσου, που σήμερα έχει παγώσει εντελώς από την ανάγκη να διατηρηθεί η σταθερότητα ενδοκοινοτικών τιμών συναλλάγματος υπό την υπεροπτική κηδεμονία των αγορών. Η επίδραση αυτών των ποσοστών αντιστοιχεί σήμερα στο 50 % του ευρωπαϊκού ΑΕΠ. Μετά τη νομισματική ένωση, δεν θα αντιπροσωπεύει περισσότερο από το 10 %. Εκείνο που συνιστούσε το εξαιρετικό προνόμιο των Ηνωμένων Πολιτειών, θα μπορέσει να καταστεί προνόμιο των Ευρωπαίων, αν το θέλουμε. Το καλύτερο μέσο για να αντιμετωπιστεί η πρόκληση της παγκοσμιοποίησης, είναι να αποδοθεί εκ νέου στην πολιτική εξουσία η δυνατότητα να εκφεύγει της τυραννίας των αγορών.
<P>
Το γεγονός ότι οι κομμουνιστές και το Εθνικό Μέτωπο βρίσκονται σήμερα ενωμένοι με το κοινό αίσθημα νοσταλγίας που περιφρονεί την κατάσταση του κόσμου, δεν πρέπει να μας εκπλήττει. Ο ταλαντούχος δημόσιος διασκεδαστής μας, ο τραγουδοποιός Martinez, δικαιωματικά έλαβε την απάντηση που του δόθηκε και την οποία σας μεταφέρω σήμερα από ένα κύριο άρθρο του Claude Humbert: "οι παλιοί αντίπαλοι συναντώνται πάντα στο εθνικιστικό παλαιοπωλείο κάτω από τα γκρεμισμένα ομοιώματα του Μαρξ και του Dιroulθde. Κόκκινο και λευκό, είναι ο καιρός για φράουλες και η παλιά Γαλλία των συνόρων και της σάλπιγκας».
<P>
(Χειροκροτήματα)

<SPEAKER ID=83 NAME="Formentini">
Κύριε Πρόεδρε, κύριοι συνάδελφοι, η έκθεση για την οποία έχουμε κληθεί να εκφράσουμε τη γνώμη μας, ανεξάρτητα από τη μεγαλύτερη ή μικρότερη αυστηρότητα αναφορικά με το ένα ή το άλλο κράτος μέλος, έχει ως αποτέλεσμα την έγκριση της προσεχούς διακυβερνητικής απόφασης για την έναρξη λειτουργίας της Οικονομικής και Νομισματικής Ένωσης. Οι ψηφοφόροι, τους οποίους εδώ εκπροσωπώ, εκφράζουν μέσω εμού την αντίθεσή τους σε αυτή την Ευρώπη η οποία είναι έτοιμη να δημιουργηθεί και αποτελεί ένα πραγματικό χλευασμό για το παραγωγικό σύστημα της Παδανίας. Τότε, ο καθορισμός των κριτηρίων της σύγκλισης, προκάλεσε, στο εσωτερικό κάθε κράτους, ένα αγώνα δρόμου για την εξυγίανση των λογαριασμών, η οποία συχνά ήταν περισσότερο φαινομενική παρά πραγματική. Ιδιαίτερα το ιταλικό κράτος, μπόρεσε να δώσει αξιοπιστία στους λογαριασμούς τους, λίγο - πολύ τεχνητούς, χάρη σε μια μεγάλη αύξηση των δημοσίων εσόδων, η οποία πραγματοποιήθηκε με την εφαρμογή σκληρότερης, φορολογικής πίεσης εις βάρος των παραγωγικών τάξεων. Τώρα η παραμονή στην Ευρώπη θα απαιτήσει μεγαλύτερη λιτότητα, πράγμα το οποίο θα αποδυναμώσει ακόμα περισσότερο την ανταγωνιστική ικανότητα του συστήματος. Οι ανταγωνιστές, τόσο εξωτερικοί αλλά και εσωτερικοί της Ευρωπαϊκής Ένωσης, τρίβουν τα χέρια τους στη σκέψη ότι οι επιχειρηματίες της Παδανίας θα αναγκαστούν να δώσουν μάχη σε μια αγορά η οποία γίνεται ολοένα και περισσότερο ανταγωνιστική, έχοντας εις βάρος τους τη λογική του κράτους πρόνοιας της ιταλικής εθνικής πολιτικής τάξης και του Νότου. Είναι προφανές ότι στην Παδανία, δηλαδή στο εσωτερικό μιας κοινότητας λαών η οποία έχει επίγνωση του ρόλου της, θα δημιουργηθούν εντάσεις απρόβλεπτου μεγέθους και δεν αποτελεί μυστήριο για κανέναν το γεγονός ότι η Παδανία έχει ήδη αρχίσει και μια θεσμική πορεία η οποία θα την οδηγήσει στην ανεξαρτησία της.
<P>
Επομένως θεωρώ ότι αυτοί οι λαοί, τη γνώμη των οποίων κανείς δεν ζήτησε γι' αυτή τη νομισματική ένωση, πολύ σύντομα θα επιβάλουν τη γνώμη τους.

<SPEAKER ID=84 NAME="Ruffolo">
Κύριε Πρόεδρε, αυτό το οποίο είμαστε έτοιμοι να πραγματοποιήσουμε είναι ένα κυριολεκτικά ιστορικό βήμα, το οποίο διαχωρίζει καθαρά το «πριν» από το «μετά». Επίσης είναι ένα βήμα γεμάτο προβλήματα: , όχι εκείνα τα οποία κάποια υποκρισία καταγγέλλει όσον αφορά την αντιμετώπιση του χρέους των κρατών που εδώ και αρκετά χρόνια αγωνίζονται για μια αξιόπιστη, χρηματοοικονομική εξυγίανση, η οποία είναι αμετάκλητη και χωρίς θαύματα - η Ιταλία πραγματοποίησε το θαύμα της όταν, από φτωχό και οπισθοδρομικό κράτος, έγινε η πέμπτη οικονομική δύναμη του κόσμου - αλλά κυρίως τα προβλήματα ενός πολιτικού κενού μεταξύ της μεταφοράς της νομισματικής κυριαρχίας και της αυστηρής διατήρησης της φορολογικής κυριαρχίας και της εθνικής πολιτικής. Θα χρειαστεί να συμπληρωθεί αυτό το κενό. Μετά την υιοθέτηση ενός ενιαίου νομίσματος, τίποτα πλέον δεν θα είναι στην Ευρώπη αυτό που ήταν πριν.
<P>
Σήμερα μπορούμε να μετρήσουμε το δραματικό χάσμα το οποίο υπάρχει στην Ένωση μεταξύ των σκληροπυρηνικών κρατών, που στη πραγματικότητα συμπίμπτει με την περιοχή του γερμανικού μάρκου, και των χωρών που έχουν παραγκωνιστεί σε μια αγχώδη και ασταθή περιφέρεια. Τώρα, το ζήτημα είναι να προχωρήσουμε όλοι σ'αυτή τη γραμμή ανάπτυξης που υποδεικνύει η νομισματική ένωση: ενίσχυση της σταθερότητας, εξασφάλιση της δημοκρατικής ευαισθητοποίησης της Κεντρικής Ευρωπαϊκής Τράπεζας, δημιουργία μιας μακροοικονομικής πολιτικής της Ένωσης, δημοκρατική ενίσχυση των πολιτικών της θεσμών. Ένας διακεκριμένος αμερικανός οικονομολόγος, γνωστός για τις λανθασμένες προβλέψεις του, προέβλεψε στο μέλλον του ευρώ, ούτε λίγο ούτε πολύ, την απειλή αδελφοκτόνων πολέμων μεταξύ των ευρωπαϊκών κρατών. Εμείς, τη στιγμή που προτιθέμεθα να ψηφίσουμε το ευρώ, διακρίνουμε ένα μέλλον αλληλεγγύης μεταξύ των λαών της Ευρώπης και μια πιο λογική ισορροπία σε σχέση με την κυριαρχία του δολαρίου.

<SPEAKER ID=85 LANGUAGE="EN" NAME="Stevens">
Συγχαίρω τον Χερ von Wogau για τις προσπάθειες που κατέβαλε γι' αυτήν την έκθεση. Τα μέλη της Ομάδας του Ευρωπαϊκού Λαϊκού Κόμματος που προέρχονται από τη Βρετανία τρέφουν μεγάλο θαυμασμό για τον τρόπο με τον οποίο προεδρεύει στην Επιτροπή Οικονομικής και Νομισματικής Πολιτικής. Επομένως, μας στενοχωρεί ιδιαιτέρως το γεγονός ότι θα απέχουμε από την έκθεσή του. Θα το κάνουμε αυτό αφενός διότι το Ηνωμένο Βασίλειο δεν θα είναι ένα από τα ιδρυτικά μέλη της Νομισματικής Ένωσης. Αυτό είναι ένα γεγονός για το οποίο, όπως γνωρίζουν τα μέλη του Κοινοβουλίου, εγώ προσωπικά λυπάμαι πολύ. Αλλά πιστεύω ότι είναι ορθό να αποδείξουμε ότι η ελπίδα της Βρετανικής κυβέρνησης να βρίσκεται στο κέντρο των ευρωπαϊκών υποθέσεων και ταυτόχρονα να αποφεύγει την απόφαση να γίνει η Βρετανία μέλος της ΟΝΕ αποτελεί μία επικίνδυνη ψευδαίσθηση.
<P>
Θα θέλαμε επίσης να αποδείξουμε ότι, αν και κατανοούμε την επιθυμία που υπάρχει σε αυτό το Κοινοβούλιο να επιτευχθεί η ευρύτερη δυνατή πολιτική υποστήριξη γι' αυτή την έκθεση, αυτό επετεύχθη, αλλά είχε ως κόστος την άρνηση των σοβαρών μελλοντικών δυσκολιών που θα αντιμετωπίσουν οι κυβερνήσεις που θα συμμετάσχουν στην ΟΝΕ όταν θα πρέπει να διαχειρίζονται τα οικονομικά του κράτους με τρόπο που να ευθυγραμμίζεται με το σύμφωνο σταθερότητας.
<P>
Ας μην υπάρχει καμία αμφιβολία γι'αυτό, τα μέλη της Ομάδας του Ευρωπαϊκού Λαϊκού Κόμματος που προέρχονται από τη Βρετανία θέλουν να επιτύχει η νομισματική ένωση. Εγώ προσωπικά έχω αφιερώσει μεγάλο μέρος του χρόνου μου σε αυτό το Κοινοβούλιο για τη δημιουργία του ευρώ. Από αυτή τη σκοπιά υποστηρίζουμε τις προσπάθειες του Υπουργού Οικονομικών, κυρίου Waigel, ο οποίος επιθυμεί περαιτέρω εγγυήσεις από τις κυβερνήσεις όλων των κρατών μελών να ισοσκελίσουν τον προϋπολογισμό τους για αυτόν τον οικονομικό κύκλο και να μειώσουν το δημόσιο χρέος τους στο 60 % του Ακαθάριστου Εγχώριου Προϊόντος.
<P>
Μακάρι να είχε υποστηρίξει περισσότερο τον κύριο Waigel το Κοινοβούλιο. Είναι κρίμα να υπάρχουν κάποιοι, στη Σοσιαλιστική Ομάδα και αλλού, οι οποίοι πολέμησαν την απόλυτη ανεξαρτησία της Κεντρικής Τράπεζας που αποτελούσε τον ακρογωνιαίο λίθο της Συνθήκης του Μάαστριχτ, αλλά είναι διστακτικοί όταν πρόκειται να έχουμε μια γενικότερη ιδέα για τη διαχείριση του προϋπολογισμού των κρατών μελών. Είναι κρίμα, ιδιαίτερα αφού κάτι τέτοιο θα ενίσχυε την πιθανότητα σημαντικής συνεργασίας ανάμεσα στο Ευρωπαϊκό Κοινοβούλιο και στα εθνικά Κοινοβούλια. Εκεί βρίσκεται η μεγαλύτερη ευκαιρία να διορθώσουμε το έλλειμα δημοκρατίας.
<P>
Εγώ προσωπικά είμαι απολύτως πεπεισμένος ότι το ευρώ των έντεκα θα επιτύχει μακροπρόθεσμα. Αυτή η επιτυχία μπορεί να αποτελέσει δύσβατο δρόμο για τις αγορές γιατί επιλέξαμε σήμερα πιο ήπιες λέξεις απ'ότι θα'πρεπε.

<SPEAKER ID=86 LANGUAGE="ES" NAME="Pιrez Royo">
Κύριε Πρόεδρε, αγαπητοί συνάδελφοι, η συζήτηση που έχουμε γίνεται κατά την κορύφωση μιας διαδικασίας η οποία κατά τη διάρκεια αυτής της δεκαετίας έχει κινητοποιήσει ολόκληρη την Ευρωπαϊκή Ένωση. Η πορεία, ξεκινώντας με την υπογραφή της Συνθήκης για την Ευρωπαϊκή Ένωση -και ακόμη παλαιότερα, με τις προπαρασκευαστικές εργασίες της Επιτροπής Delors- υπήρξε μακρά και πολύ σημαντικές υπήρξαν οι προσπάθειες που κατέβαλαν τα θεσμικά όργανα της Ένωσης και τα κράτη μέλη για τη δημιουργία των προϋποθέσεων για τη μετάβαση στο τρίτο στάδιο της Νομισματικής Ένωσης.
<P>
Σήμερα ζούμε τη στιγμή της διακήρυξης της επιτυχίας. Έντεκα κράτη μέλη, στα οποία συγκεντρώνονται σχεδόν 300 εκατ. κάτοικοι, θα συμμετάσχουν στο ενιαίο νόμισμα από την 1η Ιανουαρίου του επόμενου χρόνου. Γεννάται έτσι μια ευρεία και ισορροπημένη Νομισματική Ένωση, η οποία θα επιτρέψει την εκκίνηση της χρήσης του ενιαίου, παγιωμένου και σταθερού, νομίσματος στην οποία, με κάθε βεβαιότητα, θα ενταχθούν μέσα στα επόμενα χρόνια τέσσερα ακόμη κράτη μέλη.
<P>
Αυτές τις ημέρες διεξάγονται ψηφοφορίες και εγκρίσεις ψηφισμάτων στα κοινοβούλια των διαφόρων κρατών μελών, και αύριο θα ψηφίσουμε σε αυτό το Ευρωπαϊκό Κοινοβούλιο, σαν ένα είδος προοιμίου της πανηγυρικής ψηφοφορίας η οποία θα διεξαχθεί στις 2 Μαΐου, την εν λόγω έκθεση. Σε ότι αφορά αυτήν την ψηφοφορία, θέλω να επισημάνω τα εξής στοιχεία:
<P>
Πρώτον: αυτή η ψηφοφορία, καθώς και εκείνη του Σαββάτου, εμπεριέχουν την αξία του να διεξαχθούν στο μοναδικό θεσμικό όργανο της Ένωσης του οποίου η νομιμότητα απορρέει άμεσα από την καθολική ψηφοφορία.
<P>
Δεύτερον: ως συνέπεια του προηγουμένου, η ψηφοφορία αυτή θα καταστήσει δυνατό τον καθορισμό των ευρωπαϊκών πολιτικών δυνάμεων οι οποίες υποστηρίζουν αυτό το σημαντικό βήμα στην ευρωπαϊκή οικοδόμηση. Ως σοσιαλιστής, θέλω να εκφράσω την ικανοποίησή μου για τη θετική ψήφο της Ομάδας μας, και ως Ισπανός σοσιαλιστής θα ήθελα να προσθέσω πως νοιώθω ικανοποίηση για τη συνεισφορά του Σοσιαλιστικού Κόμματος, πρώτα στην κυβέρνηση και έπειτα στην αντιπολίτευση, στην ένταξη της Ισπανίας στο τρίτο στάδιο της Ένωσης.
<P>
Τρίτον: θα ήθελα να υπογραμμίσω ότι το ψήφισμα που ψηφίζουμε σήμερα είναι ένα ισορροπημένο κείμενο, το οποίο περιλαμβάνει όλους τους ουσιαστικούς λόγους που αποτελούν τη βάση της υποστήριξης του Κοινοβουλίου για την καθιέρωση του ενιαίου νομίσματος.
<P>
Ολοκληρώνω, κύριε Πρόεδρε. Αρχισα την παρέμβασή μου μιλώντας για την κορύφωση μιας διαδικασίας. Θέλω να τελειώσω τονίζοντας πως βρισκόμαστε επίσης στην αρχή μιας νέας εποχής στην οποία ο ρόλος αυτής της Συνέλευσης ως συνομιλητής της νομισματικής αρχής και εγγυητής του ελέγχου της δράσης του αναμφίβολα θα ενισχυθεί.

<SPEAKER ID=87 LANGUAGE="DE" NAME="Mann, Thomas">
Κύριε Πρόεδρε, οι προσπάθειες των κρατών μελών να μειώσουν τα δημοσιονομικά τους ελλείμματα, να περιορίσουν σημαντικά το συνολικό χρέος και να παγιώσουν τους δημόσιους προϋπολογισμούς τους στέφθηκαν με επιτυχία. Επιτυχημένη δεν ήταν μόνο η εργασία των οικονομικά και πολιτικά υπευθύνων, όπως αυτό αποδεικνύεται από το ιστορικά χαμηλό επίπεδο του πληθωρισμού και των μακροπρόθεσμων επιτοκίων. Οι πολίτες δέχθηκαν περιορισμούς έχοντας σαφή συνείδηση του ότι η Ευρώπη θα γίνει ανταγωνιστική και θα έχει μελλοντικές προοπτικές με μία συνεπή πορεία προς την σταθερότητα. Η πορεία αυτή θα έχει τότε μόνο διάρκεια - αυτό αναλύεται στην έκθεση von Wogau - αν τα κριτήρια σύγκλισης διασφαλιστούν μακρόχρονα. Για αυτό, πρέπει να υλοποιηθεί γρήγορα το Σύμφωνο Σταθερότητας και Ανάπτυξης και πρέπει να επιβλέπει την τήρησή του η ΕΚΤ, στην ανεξαρτησία και τις αρμοδιότητες της οποίας ως ανώτατου φύλακα του νομίσματος δεν πρέπει να γίνει ούτε η παραμικρή αλλαγή.
<P>
Εμείς, ως ελεύθερα εκλεγμένοι κοινοβουλευτικοί εκπρόσωποι, θα είμαστε οι συνομιλητές της. Σ' αυτό υπολογίζουν οι πολίτες μας, που δεν έχουν καμία κατανόηση για παιχνίδια τακτικής ως προς την ισχύ στη μάχη για τη θέση του Προέδρου της ΕΚΤ. Περιμένουν ότι με τη δύναμη του ευρώ, το οποίο δεν είναι ένα ασθενικό πρόωρο βρέφος, θα δημιουργηθούν περισσότερες επενδύσεις και νέα ανάπτυξη που θα προωθήσει το ζήτημα της απασχόλησης, ώστε να καταπολεμηθεί η ανεργία. Περιμένουν να συντονιστούν καλύτερα οι δράσεις και τα μέτρα των κρατών μελών στους τομείς της οικονομικής και διαρθρωτικής πολιτικής που αποφασίστηκαν στη σύνοδο κορυφής του Λουξεμβούργου για την απασχόληση, να επιταχυνθούν οι πρωτοβουλίες για μία ενεργή πολιτική στην αγορά εργασίας, περιμένουν να μπορέσει να υπάρξει ανταπόκριση στη ζήτηση εξειδικευμένων εργαζομένων μέσω περισσότερης εκπαίδευσης, επιμόρφωσης και συνεχούς κατάρτισης. Με ένα τέτοιο συνολικό πακέτο, οι πολιτες μας θα ταυτιστούν με τη νέα πάτρια αγορά της Ευρώπης και με το ευρώ.

<SPEAKER ID=88 LANGUAGE="SV" NAME="Andersson">
Κύριε Πρόεδρε, πολλοί συκοφάντησαν το κοινό νόμισμα, πέραν των άλλων στην χώρα μου. Ορισμένοι είπαν ότι είναι ένα ανέφικτο πρόγραμμα που ποτέ δεν θα μπορέσει να υλοποιηθεί· άλλοι είπαν ότι λίγες μόνον χώρες θα συμμετέχουν εξ αρχής. Αυτοί οι συκοφάντες είχαν λάθος! Διότι έντεκα συνολικά χώρες θα συμμετέχουν εξ αρχής. Όλες οι ενδείξεις τώρα συντείνουν στο ότι αυτό θα είναι ένα επιτυχημένο πρόγραμμα.
<P>
Η χώρα μου, η Σουηδία, δεν θα συμμετέχει εξ αρχής, κάτι για το οποίο εγώ προσωπικά λυπάμαι. Αυτό δεν σημαίνει ωστόσο ότι δεν θα εργαστούμε δραστήρια για να γίνει αυτό ένα επιτυχημένο πρόγραμμα. Ούτε σημαίνει επίσης ότι η χώρα μου δεν θα συμμετάσχει στο μέλλον. Προσωπικά θα εργαστώ δραστήρια γι' αυτό.
<P>
Περαιτέρω, έχει επίσης σημασία το αν συμμετείχε κανείς στα δύο πρώτα στάδια της ΟΝΕ. Όταν η Σουηδία έγινε μέλος της Ευρωπαϊκής Ένωσης, πριν από τρία χρόνια και κάτι, είχαμε μεγάλα ελλείμματα στον προϋπολογισμό μας και υψηλά επιτόκια. Σήμερα ο προϋπολογισμός μας είναι ισοσκελισμένος, τα επιτόκια είναι χαμηλά και η οικονομία είναι σταθερή. Αυτό μας δίνει δυνατότητες για το μέλλον. Είχε λοιπόν σημασία το ότι συμμετείχαμε στα δύο πρώτα στάδια.
<P>
Ωστόσο, θέλω να πω ότι απαιτούνται περισσότερα από την ΟΝΕ. Πρέπει επίσης να συντονιστεί ο αγώνας κατά της ανεργίας. Σ' αυτό η Συνθήκη του Αμστερνταμ και η Διάσκεψη του Λουξεμβούργου είναι μια επιτυχία. Μπορώ εξάλλου να σας ενημερώσω ότι το σουηδικό κοινοβούλιο μόλις κύρωσε την Συνθήκη του Αμστερνταμ με 226 ψήφους υπέρ και 40 κατά. Ούτε αυτό είναι αρκετό όμως, αλλά χρειαζόμαστε περισσότερο συντονισμό όσον αφορά την μακροοικονομική πολιτική, περισσότερο συντονισμό της φορολογικής πολιτικής καθώς και περισσότερες επενδύσεις σε υποδομή. Διότι για να κάνουμε την ΟΝΕ και την υπόλοιπη οικονομική πολιτική πρόγραμμα των λαών, πρέπει να δούμε αποτελέσματα. Σήμερα οι λαοί δεν έχουν δει ακόμη αυτά τα αποτελέσματα.
<P>
Τέλος θεωρώ ότι η τράπεζα θα πρέπει να είναι ανεξάρτητη, αλλά ταυτόχρονα να βρίσκεται υπό δημοκρατικό έλεγχο. Ο φυσικός χώρος για τον δημοκρατικό έλεγχο είναι το Ευρωπαϊκό Κοινοβούλιο.

<SPEAKER ID=89 LANGUAGE="DE" NAME="Rόbig">
Kύριε Πρόεδρε, αξιότιμε κ. von Wogau, αξιότιμοι κυρίες και κύριοι, όταν επέστρεψα την τελευταία φορά στην Αυστρία μετά την σύνοδο στο Στρασβούργο, ήμουν πολύ ευτυχισμένος που τα σύνορα μεταξύ Γερμανίας και Αυστρίας είχαν καταργηθεί. Όταν θα επιστρέψω αυτήν τη φορά από τις Βρυξέλλες στην Αυστρία, θα υπάρχει σταθερή ισοτιμία μεταξύ γερμανικού μάρκου και αυστριακού σελινιού, αλλά και βελγικού φράγκου και γενικά με τα νομίσματα των έντεκα κρατών. Αυτό φέρνει άμεσα τεράστια πλεονεκτήματα στις επιχειρήσεις μας. Απαλείφονται οι κίνδυνοι από τις διακυμάνσεις της ισοτιμίας, μπορεί κανείς να κάνει καλύτερους υπολογισμούς, και θα έχουμε το εν λόγω πλεονέκτημα ήδη από την επόμενη εβδομάδα. Την πρώτη Ιανουαρίου θα έχουμε και κοινό νόμισμα. Αυτό θα φέρει και πάλι σημαντικά πλεονεκτήματα, όχι μόνο στους ισολογισμούς των επιχειρησιακών ομίλων, αλλά και ως προς τη δυνατότητα σύγκρισης των διαφόρων προσφορών, η δε Ευρώπη θα γίνει έτσι πιο ανταγωνιστική. Ποιός θα πίστευε άραγε τότε, όταν συζητούσαμε για πρώτη φορά για το ότι θέλουμε και χρειαζόμαστε το ευρώ, ότι θα συμμετείχαν έντεκα κράτη μεμιάς; Οι απαισιόδοξοι μιλούσαν για 6 ή 7 κράτη. Σήμερα έχουμε έντεκα, και η πρόβλεψή μου είναι πως μέχρι το 2002 θα έχουμε 15!
<P>
Πιστεύω ότι κανείς δεν θα έχει τη δυνατότητα να μείνει έξω από το ενιαίο νόμισμα, και θα πρέπει να μεριμνήσουμε για το πώς μπορούμε να βοηθήσουμε και στον εν λόγω τομέα τα κράτη που θέλουν να ενταχθούν. Έχουμε μπροστά μας σημαντική αποστολή, και είμαι υπερήφανος που θα την φέρουμε σε πέρας εδώ στην Ευρώπη!

<SPEAKER ID=90 LANGUAGE="FR" NAME="Fayot">
Κύριε Πρόεδρε, κατά την είσοδό μας στις Βρυξέλλες, αυτές τις ημέρες, μπορούμε να δούμε αναρτημένο το σύνθημα "Ας είμαστε συγκεκριμένοι και θετικοί», ενός βελγικού πολιτικού κόμματος. Μου αρέσει πολύ αυτό το σλόγκαν για τον λογικό και μετρημένο χαρακτήρα του. Πιστεύω πως πρόκειται για το πνεύμα που πρέπει να έχουμε σε ό, τι αφορά τη νομισματική ένωση, έναντι της εθνικιστικής δημαγωγίας και της κινδυνολογίας της Ακρας Αριστεράς που εξαπολύεται εναντίον αυτής της νομισματικής ένωσης. Για αυτό, θα ήθελα να επαναλάβω αυτό το σύνθημα.
<P>
Ναι, ας είμαστε θετικοί σε ό, τι αφορά τη νομισματική ένωση. Όπως γνωρίζουμε, οι Σοσιαλιστές καταψήφισαν την έκθεση του κ. von Wogau στην επιτροπή, όχι για την εξαιρετική εργασία του εισηγητή, αλλά εξαιτίας ορισμένων τροπολογιών που εγκρίθηκαν στην επιτροπή και οι οποίες την επιβάρυναν. Δεν πιστεύω ότι το Ευρωπαϊκό Κοινοβούλιο πρέπει να είναι ορθοδοξότερο από τον πλέον ορθόδοξο πρόεδρο κεντρικής τράπεζας. Ναι, πρέπει να τηρήσουμε το Σύμφωνο Σταθερότητας και Ανάπτυξης· προσθέτουμε στην έκθεσή μας, "απαρέγκλητα». Μπορώ να σας προτείνω ένα σωρό επιρρήματα: τυπικώς, απολύτως, σαφώς, ειλικρινώς, ακριβώς, και τελείωνω εδώ· πρόκειται για υφολογικές εντυπώσεις, για χειρονομίες που δεν προσθέτουν τίποτα. Οι Σοσιαλιστές θέλουν να είναι θετικοί και θέλουν να υπερψηφίσουν την έκθεση του κ. von Wogau, με την προϋπόθεση ότι θα εγκριθεί μια σοβαρή και λογική προσέγγιση σε ό, τι αφορά την τήρηση της σταθερότητας. Πιστεύω ότι αυτό επιτεύχθηκε τελικά.
<P>
Θέλουμε, επίσης, να είμαστε συγκεκριμένοι. Η σημερινή κατάσταση, στον χρηματοοικονομικό και νομισματικό τομέα, έχει άπειρες δυνατότητες. Τούτο οφείλεται στην πορεία προς το ευρώ, και το ευρώ έχει ήδη δημιουργήσει και θα δημιουργήσει και νέες δυνατότητες, ώστε να απαντήσει στον τυχαίο χαρακτήρα της συγκυρίας και να δημιουργήσει θέσεις εργασίας. Θα εμβαθύνει, επίσης, την πολιτική ένωση και θα συμβάλει στην εξασθένιση των πολεμοχαρών εθνικισμών.
<P>
Ας έχουμε, λοιπόν, κύριε Πρόεδρε, την ακλόνητη βούληση να εκμεταλλευθούμε αυτές τις δυνατότητες. Ας είμαστε θετικοί και συγκεκριμένοι έναντι της τεράστιας ευκαιρίας που μας προσφέρει το ευρώ.

<SPEAKER ID=91 LANGUAGE="EN" NAME="Harrison">
Επιτρέψτε μου να διαφωνήσω με την πρόταση του κ. John Stevens ότι η Ομάδα των Σοσιαλιστών τηρεί ήπια στάση όσον αφορά στην ανεξαρτησία της ΕΚΤ. Δεν το κάνουμε αυτό, αλλά είμαστε εξίσου παθιασμένοι με την εξασφάλιση μίας δημοκρατικής ανάληψης ευθυνών από την Τράπεζα αυτή. Στα πρόθυρα ιστορικών αποφάσεων για την Ευρώπη και την εισαγωγή του ευρώ, θα πρέπει να κάνουμε ένα βήμα πίσω και να ατενίσουμε και να γιορτάσουμε τα εκπληκτικά επιτεύγματα έντεκα κρατών μελών που επέτυχαν τα κριτήρια για την ΟΝΕ.
<P>
Το ευνοϊκό σενάριο χαμηλού πληθωρισμού και χαμηλών επιτοκίων είναι ένας αναμφίβολος φόρος τιμής προς τις χώρες που θα συμμετέχουν στην ΟΝΕ. Μερικές φορές οι σχολιαστές αδυνατούν να συλλάβουν την ουσία λόγω υπερβολικής προσήλωσης στις λεπτομέρειες - συγκεκριμένα, δύο χώρες ξεχώρισαν εξαιτίας της έντονης προσοχής που δόθηκε στο ζήτημα και μόνο της βιωσιμότητας των δεικτών του δημοσίου χρέους τους προς το ΑΕγχΠ τους. Εντούτοις, μια αυστηρή ερμηνεία της Συνθήκης του Μάαστριχτ τούς επιτρέπει να κριθούν κατάλληλοι, όπως εξακρίβωσαν η Επιτροπή, το ΕΝΙ και το Ομοσπονδιακό Δικαστήριο της Γερμανίας, ένα σεβαστό σώμα που δε χρωστά χάρη σε κανέναν.
<P>
Επιπλέον, διαθέτουμε ως ύστατο μέσο προσφυγής το Σύμφωνο Σταθερότητας και Ανάπτυξης που θα εξασφαλίσει την αειφορία αυτής της δημοσιονομικής πειθαρχίας και την υπόσχεση του Βελγίου και της Ιταλίας ότι θα συνεχίσουν την παγίωση των δεικτών του δημόσιου χρέους τους.
<P>
Τώρα έφτασε η ώρα να σηκώσουμε τα κεφάλιά μας από τις μικρολεπτομέρειες των κριτηρίων σύγκλισης. Ας ατενίσουμε τα ηλιόλουστα υψίπεδα του ευρώ που μας γνέφουν ολοένα και περισσότερο. Το χρυσό βραβείο που εμείς θα κερδίσουμε είναι μία δυναμική ενιαία ευρωπαϊκή αγορά, που επισπεύδει η εισαγωγή του ενιαίου νομίσματος. Αυτή η αγορά, η μεγαλύτερη αγορά του κόσμου, είναι αυτή που θα προσφέρει θέσεις εργασίας και ευημερία στους δικούς μας ανθρώπους και ας μην ξεχάσουμε ποτέ ότι έχουμε την αγορά, για να δημιουργήσουμε το νόμισμα προς όφελος του λαού της Ευρώπης και όχι αντίστροφα. Στο όχι και τόσο απώτερο μέλλον, όταν η Βρετανία θα έχει αναδυθεί από το τέλμα της αποθάρρυνσης των ετών της Θάτσερ και του Μέιτζορ, το Ηνωμένο Βασίλειο θα ακολουθήσει με τη σειρά του τη μακρά πορεία του απλού ανθρώπου προς την πόλη πάνω στο λόφο. Και εμείς με τη σειρά μας θα εφαρμόσουμε ένα ενιαίο νόμισμα σε μία ενιαία αγορά στη μοναδική Ευρώπη μας.

<SPEAKER ID=92 LANGUAGE="FI" NAME="Paasilinna">
Αξιότιμε κύριε Πρόεδρε, ευχαριστώ τον εισηγητή της έκθεσης για την εμπειριστατομένη αν και αυστηρή προσέγγιση. Επιθυμώ να οδηγηθεί η ευρωπαϊκή Οικονομική και Νομισματική Ένωση προς μια κατεύθυνση πιο κοινωνική και δίκαιη. Ενα γενικό κοινό νόμισμα θα ενισχύσει τις δυνατότητές μας στην παγκόσμια οικονομία και πολιτική. Το ευρώ θα αποτελέσει ενα υπερνόμισμα, όμως, από ενα μεγάλο νόμισμα απαιτώ να επιφέρει κάτι αντίθετο από αυτό που έχουμε εισπράξει από τους κερδοσκόπους και από μερικές τράπεζες.
<P>
Η ανεργία αποτελεί το μεγαλύτερο πρόβλημά μας, όπως αναφέρεται και στην έκθεση, και η Ευρωπαϊκή Κεντρική Τράπεζα δεν μπορεί να μην το λάβει υπόψη της. Η τράπεζα αυτή είναι ανεξάρτητη και η ηγεσία της δεν μπορεί να απολυθεί, όποια λάθη και να κάνει. Καμία εξουσία δεν πρέπει να υπάρχει χωρίς ευθύνη. Ως εκ τούτου έχουμε στο Κοινοβούλιο ευτυχώς λάβει αποφάσεις προκειμένου να αποδώσουμε δημοκρατική ευθύνη στην ΕΚΤ, καθώς και για να προκαλέσουμε μια ανοιχτή συζήτηση.
<P>
Είναι τελείως απαραίτητο να βρεθούν κοινές λύσεις στο ευρωπαϊκό επίπεδο σχετικά με τον ασύμμετρο κλονισμό που ενδεχομένως θα αντιμετωπίζει κάποιο κράτος μέλος. Εύχομαι το ευρώ να αποτελέσει μια τέτοια μαχόμενη δύναμη στην παγκόσμια οικονομία, η οποία, εκτός από τις κοινωνικές πτυχές, θα λάβει υπόψη της και το θέμα της δικαιοσύνης. Για ενα κοινό νόμισμα των δημοκρατικών χωρών υπάρχουν και δημοκρατικές απαιτήσεις. Δεν φτάνει οι αγορές να έχουν εμπιστοσύνη στο ευρώ, αλλά απαιτείται να υπάρξει και η εμπιστοσύνη των λαών, και αυτό θα επιτευχθεί με την εξυπηρέτηση των πολιτών.
<P>
Το ύφος της έκθεσης του κυρίου von Wogau είναι πολύ μονεταριστικό. Οι κατευθυντήριες γραμμές του είναι πολύ πιό αυστηρές και ανελαστικές από εκείνες πολλών κρατών μελών. Πρέπει όμως να εκτιμηθεί υπέρ του κυρίου von Wogau το γεγονός ότι έχει θέσει στην εκθεσή του στόχο σχετικά με την απασχόληση. Ακριβώς γι' αυτόν τον λόγο οι ανελαστικές αναφορές σχετικά με την υπερβολικά αυστηρή τήρηση του Συμφώνου Ανάπτυξης και Σταθερότητας φαίνονται άσκοπες σε μια έκθεση που αφορά στην υιοθέτηση του ενιαίου νομίσματος.

<SPEAKER ID=93 LANGUAGE="DE" NAME="Lukas">
Κύριε Πρόεδρε, πολλοί από μας προσβλέπουν - όπως είδαμε τώρα - με ανυπομονησία στις αποφάσεις που θα ληφθούν τις προσεχείς ημέρες στις Βρυξέλλες, άλλοι δε με ενθουσιασμό. Όμως, μεγάλη μερίδα των πολιτών της Ένωσης περιμένει την υιοθέτηση του ευρώ με σκεπτικισμό και επίσης με προβληματισμό. Το γεγονός ότι ως προς το επίπεδο του συνολικού χρέους μόνο τρεις από τις υποψήφιες χώρες βρίσκονται κάτω από το 60 %, ενώ δύο βρίσκονται πάνω από το 120 %, είναι πραγματικά ιδιαίτερα ανησυχητικό. Αυτό καθιστά ακόμη πιο αναγκαίο να γίνει σαφές, όπως συμβαίνει άλλωστε στην έκθεση του κ. von Wogau, ότι είναι απολύτως απαραίτητο να τηρηθεί αυστηρά το Σϋμφωνο Σταθερότητας και Ανάπτυξης από όλους τους συμμετέχοντες στην Ευρωπαϊκή Νομισματική Ένωση.
<P>
Το Ευρωπαϊκό Κοινοβούλιο πρέπει να ζητήσει εγγυήσεις για το ότι το ευρώ θα γίνει τόσο σταθερό όσο το σταθερότερο από τα νομίσματα που πρόκειται να αντικαταστήσει. Θα ήθελα να χρησιμοποιήσω τον σύντομο χρόνο ομιλίας μου για να εκφράσω με κάθε αντικειμενικότητα στον κ. von Wogau τα προσωπικά μου συγχαρητήρια για την έκθεσή του και για την ισόρροπη εργασία του.

<SPEAKER ID=94 NAME="de Silguy">
Κύριε Πρόεδρε, κυρίες και κύριοι, τις παραμονές ενός ιστορικού Ευρωπαϊκού Συμβουλίου, εφόσον οι αρχηγοί κρατών και κυβερνήσεων θα αποφασίσουν τη δημιουργία της Οικονομικής και Νομισματικής Ένωσης, η εξαιρετική έκθεση του προέδρου von Wogau μάς επιτρέπει να υπολογίσουμε τη διαδρομή που έχουμε καλύψει. Ας μάθουμε για μια φορά να είμαστε ευχαριστημένοι, και εκφράζω την ικανοποίησή μου για την πολύ ευνοϊκή υποδοχή που επιφυλάχθηκε στη σύσταση της Επιτροπής, η οποία προτείνει έντεκα κράτη μέλη. Μάλιστα, κατά τη διάρκεια της μακράς αυτής συζήτησης, όπου παρενέβησαν περίπου 40 βουλευτές, δεν άκουσα κριτικές σχετικά με την ποιότητα της εργασίας που επιτέλεσε η Επιτροπή, ούτε ως προς το ίδιο το περιεχόμενο των προτάσεών της, ακόμη και αν η συζήτηση για την οικονομική πολιτική αποτελεί μια μεγάλη και ανοιχτή συζήτηση, κάτι που είναι φυσιολογικό σε μια δημοκρατία.
<P>
Συντάσσομαι με τον κ. Giansily, την κ. Randzio-Plath, τον κ. Rόbig, τον κ. Harrison, την κ. Berθs, που προσέδωσαν εκ νέου στη συζήτηση μια προοπτική και, μάλιστα - όπως πιστεύω -, μια ιστορική προοπτική, εφόσον πρόκειται, ουσιαστικά, για την επίτευξη αυτής της μεγάλης ιδέας, για την οποία εργάζεται η Ευρώπη εδώ και 40 χρόνια. Είναι μια μεγάλη ικανοποίηση να βλέπουμε το έργο να ολοκληρώνεται. Ποιος θα μπορούσε να φανταστεί μια τέτοια κατάληξη μόλις πριν από ένα χρόνο και, ίσως, ακόμη και σε αυτή την αξιότιμη Συνέλευση;
<P>
Το αποτέλεσμα αυτό δεν είναι προϊόν της τύχης και, πέρα από τις αξιοσημείωτες προσπάθειες σε ό, τι αφορά τη σύγκλιση όλων των κρατών μελών, η επιτυχία αυτή αποτελεί καρπό μιας κοινής πολιτικής βούλησης να τηρηθούν οι προϋποθέσεις και το χρονοδιάγραμμα που είχαν καθοριστεί από τη Συνθήκη για την Ευρωπαϊκή Ένωση. Επιτρέψτε μου, ως προς αυτό, εφόσον πρόκειται για μια συζήτηση γενικού περιεχομένου, να αναφερθώ και εγώ εν συντομία στη μέθοδο που μας οδήγησε σε αυτή την επιτυχία και η οποία αξίζει να εξεταστεί, πριν συνάξουμε ορισμένες παρατηρήσεις, ορισμένα μαθήματα, για το όχι λιγότερο σημαντικό έργο που μας αναμένει τώρα. Ουσιαστικά, πρέπει σήμερα να συγκεντρωθούμε, όχι στις 2 Μαΐου, αλλά στην επόμενη ημέρα της 2ας Μαΐου. Το ευρώ δεν πρέπει να είναι ένα προβλήματικό παιδί, αλλά αύριο θα είναι ένα νεογέννητο, και πρέπει να μεριμνήσουμε για την αρμονική και ισορροπημένη ανάπτυξή του.
<P>
Κατ' αρχάς, η έλευση του ευρώ αποτελεί επιτυχία μιας μεθόδου που βασίστηκε εν πρώτοις στην πολιτική βούληση. Χωρίς την πολιτική αυτή βούληση δεν θα μπορούσε ποτέ να ολοκληρωθεί ένα τέτοιο εγχείρημα. Υπήρξε η ουσιαστικότερη εγγύηση για μια μοναδική υλοποίηση στην ευρωπαϊκή ιστορία. Κάθε Ευρωπαϊκό Συμβούλιο από το 1995 εξέφραζε, προς όλες τις κατευθύνσεις, αυτή την ακλόνητη βούληση των αρχηγών κρατών και κυβερνήσεων. Κατάφεραν να εξάξουν τις πολιτικές και πρακτικές συνέπειες για τον καθένα τους, προκειμένου να προβούν, για παράδειγμα, και αυτό είναι σημαντικό, στην εξυγίανση των δημόσιων οικονομικών τους, και στη μείωση του ελλείμματός τους σε επίπεδο κάτω του 3 %.
<P>
Και πιστεύω πως χάρη σε αυτήν ακριβώς την πολιτική βούληση μπορώ σήμερα να σας πω ότι το καταστατικό των εθνικών κεντρικών τραπεζών, το οποίο, στην έκθεση για τη σύγκλιση, είχε αναφερθεί μόλις πριν από ένα μήνα ότι δεν είχε ακόμη εναρμονιστεί οριστικά, σήμερα είναι εναρμονισμένο. Οι τέσσερις υπό εξέταση χώρες - Αυστρία, Ισπανία, Λουξεμβούργο και Γαλλία - ολοκλήρωσαν ή, σε ό, τι αφορά τη Γαλλία, αναμένεται να ολοκληρώσουν σήμερα το βράδυ, τις κοινοβουλευτικές νομοθετικές διαδικασίες που επιτρέπουν την εναρμόνιση του συνόλου των καταστατικών των κεντρικών τραπεζών.
<P>
Σε ό, τι αφορά την Ευρωπαϊκή Κεντρική Τράπεζα, εφόσον πολλοί από εσάς θίξατε αυτό το ζήτημα, θα ήθελα να πω, για να διαλευκάνω οποιαδήποτε παρεξήγηση - αν υπάρχει καμία-, ότι για την Επιτροπή η Συνθήκη πρέπει να εφαρμοστεί απαρέγκλητα. Το Συμβούλιο δεν μπορεί να χωρίσει στα δύο μια εντολή, πρέπει να ορίσει έναν πρόεδρο για την περίοδο της εντολής που προβλέπεται από τη Συνθήκη. Πάντως, όσο λιγότερο αναφερόμαστε στο ζήτημα της Ευρωπαϊκής Κεντρικής Τράπεζας, τόσο το καλύτερο. Ας αφήσουμε τους αρχηγούς κρατών και κυβερνήσεων να κάνουν τη δουλειά τους, εφόσον εκείνοι είναι που έχουν την ευθύνη να αποφασίσουν. Ο κ. Friedrich ανέφερε σχετικά, μόλις προ ολίγου: "Η Ευρώπη χρειάζεται εμπιστοσύνη». Πράγματι, φρονώ ότι η εμπιστοσύνη θα υπάρξει οπωσδήποτε κατά τη συνάντηση, όταν οι αρχηγοί κρατών και κυβερνήσεων θα ορίσουν, ομοφώνως, τον πρόεδρο της Κεντρικής Τράπεζας και τα μέλη της εκτελεστικής επιτροπής.
<P>
Δεύτερο σημαντικό στοιχείο της μεθόδου: η σύγκλιση. Θα αναφέρω μόνο ένα παράδειγμα, αφού γνωρίζετε τα στοιχεία εξίσου καλά με εμένα: η εξυγίανση των δημοσίων ελλειμμάτων. Σας υπενθυμίζω, ωστόσο, ότι ο μέσος όρος του δημοσίου ελλείμματος που συνιστάται στις έντεκα χώρες, ήταν 5, 5 % το 1993 και ότι μειώθηκε στο 2, 5 % το 1997.Οφείλω να πω, κυρίως στους βουλευτές των Ομάδων που βρίσκονται στην άκρα δεξιά πλευρά αυτής της αίθουσας, ότι τα στοιχεία αυτά δεν παραποιήθηκαν, ότι επαληθεύθηκασν και ότι είναι αληθινά. Ως αντιπρόσωπος της Επιτροπής, δεν μπορώ να αποδεχθώ την παραμικρή υπόνοια ως προς την ποιότητα της εργασίας που επιτελέστηκε, ιδίως ως προς τα στατιστικά δεδομένα και για τα στοιχεία που σας διαβιβάστηκαν, ώστε να επιτρέψουν και σε εσάς να σχηματίσετε άποψη.
<P>
Το αποτέλεσμα αυτό, που είναι ακόμη πιο εντυπωσιακό, εφόσον η συγκυρία ήταν ελάχιστα ευνοϊκή, σημαίνει, λοιπόν, ότι η εξυγίανση των δημοσίων οικονομικών συντελέστηκε ουσιαστικά χάρη στην αποτελεσματική μείωση των εξόδων: επί της μείωσης, ύψους 3, 7 % για το σύνολο των Δεκαπέντε, η μείωση των δαπανών ήταν 2, 8 %. Διαπιστώνετε, λοιπόν, ότι ήταν η μείωση των δαπανών που επέτρεψε εν πολλοίς να επιτευχθεί αυτή η μείωση των δημοσίων ελλειμμάτων, πολύ περισσότερο από τη συγκυρία, πολύ περισσότερο από τα "one off measures» που μετατράπηκαν σε οριστικά μέτρα, πολύ περισσότερο, επίσης, από την αύξηση των εσόδων. Για αυτό μπορούμε να πούμε ότι η εξυγίανση των δημοσίων οικονομικών είναι διαρκής, και ότι οι αγορές αναγνώρισαν τον διαρκή χαρακτήρα αυτής της σύγκλισης.
<P>
Ελάχιστος λόγος έγινε για τη βιωσιμότητα της σύγκλισης κατά τη συζήτηση, και τούτο μου φαίνεται σημαντικό για τη μετάβαση στο ενιαίο νόμισμα. Οι αγορές το διαπίστωσαν, εφόσον τα επιτόκια βρίσκονται σήμερα σε ιστορικά χαμηλό επίπεδο. Τούτο μου επιτρέπει να πω ότι έκτοτε, στην Ευρώπη, καλλιεργείται πράγματι η σταθερότητα και ότι αρμόζει τώρα να την παγιώσουμε, δηλαδή να υλοποιήσουμε, χωρίς καθυστερήσεις, τις δεσμεύσεις που ελήφθησαν κυρίως στο Αμστερνταμ και, κ. Donnelly, σας διαβεβαιώ, χωρίς να προσθέσουμε νέες δεσμεύσεις.
<P>
Τρίτο στοιχείο της μεθόδου: η συστηματική προετοιμασία της έλευσης του ευρώ. Θα ήθελα, ωστόσο, να σας υπενθυμίσω, κυρίως γιατί εργαστήκαμε πολύ από κοινού εδώ και τριάμισυ χρόνια, την εξαιρετική εργασία που επιτελέσαμε όλοι μαζί σε ό, τι αφορά την νομικο-τεχνική ρύθμιση, μια σχολαστική εργασία, απαραίτητη για την εύρυθμη λειτουργία της Οικονομικής και Νομισματικής Ένωσης. Ουσιαστικά, για να εξασφαλίσουμε, ήδη από την αρχή, ένα καλό νόμισμα, χρειαζόμαστε ένα άρτιο νομικό πλαίσιο, ένα άρτιο ρυθμιστικό πλαίσιο. Αποτελούσε ουσιαστικό στοιχείο της αξιοπιστίας του και, για αυτό, έπρεπε να εξασφαλίσουμε, με την απαραίτητη πρόβλεψη, την ορατότητα και την ευκρίνεια που χρειάζονταν οι φορείς για να προετοιμαστούν εγκαίρως. Σήμερα, το έργο ολοκληρώθηκε και η Συνέλευση συνέβαλε τα μέγιστα. Σε αυτή την προπαρασκευαστική εργασία, οφείλω, επίσης, να αναφέρω την εντυπωσιακή εργασία που επιτέλεσε το Ευρωπαϊκό Νομισματικό Ίδρυμα το οποίο, ύστερα από κάποιες ημέρες, θα συγκεκριμενοποιηθεί, με αποφάσεις που ελήφθησαν από την Ευρωπαϊκή Κεντρική Τράπεζα.
<P>
Τέλος, τέταρτο στοιχείο της μεθόδου - και με εκπλήττει το γεγονός ότι έγινε ελάχιστη αναφορά στο θέμα αυτό κατά την παρούσα συζήτηση: η κινητοποίηση των ζωντανών δυνάμεων της Ευρώπης. Θα είχαμε, άραγε, επιτύχει μια τέτοια κινητοποίηση αν δεν είχε ληφθεί, κυρίως από τη Συνέλευσή σας, η πρωτοβουλία να αναπτύξουμε χωρίς καθυστέρηση, ήδη από το 1996, συγκεκριμένη δράση ενημέρωσης στο σύνολο των κρατών μελών; Σήμερα, αν οι ευρωπαϊκές, εθνικές, περιφερειακές και τοπικές δημόσιες διοικήσεις, αν οι τράπεζες, οι επιχειρήσεις, οι κοινωνικοί εταίροι κινητοποιηθούν, θα γίνει κυρίως χάρη σε αυτή την πρωτοβουλία που ελήφθη από κοινού από το Κοινοβούλιο και την Επιτροπή.
<P>
Κατόπιν τούτων, κατά την άποψή μου, πιστεύω πως πρέπει να είμαστε υπερήφανοι. Γιατί να μην είμαστε, για μια φορά, εφόσον η υλοποίηση του ευρώ υπήρξε πρότυπο διοργανικής συνεργασίας. Η συνεργασία αυτή θα πρέπει να συνεχιστεί και τούτο, μόλις την επομένη του Ευρωπαϊκού Συμβουλίου, ώστε να εξασφαλίσουμε τον δημοκρατικό έλεγχο, τον οποίο πολλοί από εσάς έθιξαν μόλις προ ολίγου, και ο οποίος θα πρέπει να συμβάλει όσο πιο αποτελεσματικά είναι δυνατό στην ανάπτυξη και την απασχόληση, γιατί αυτός ακριβώς είναι ο στόχος της ΟΝΕ, αλλά και της Ένωσης, τις παραμονές της γέννησης του ευρώ. Ακριβώς σε αυτό το δεύτερο θέμα θα ήθελα να επιμείνω κάπως τώρα, για να σας διατυπώσω τις παρατηρήσεις μου σχετικά με αυτό που θεωρώ ότι πρέπει να είναι η υποχρέωσή μας, η ημερήσια διάταξη των εργασιών μας, για τους προσεχείς μήνες.
<P>
Κατ' αρχάς, εξακολουθεί να εφαρμόζεται η δημοσιονομική εξυγίανση. Η εξισορρόπηση των δημοσίων οικονομικών μεσοπρόθεσμα αποτελεί τον μόνο τρόπο ελευθέρωσης των καταθέσεων για την πραγματοποίηση επενδύσεων που θα δημιουργήσουν θέσεις εργασίας, και επανεντοπισμού των περιθωρίων δημοσιονομικών ελιγμών· για αυτό το λόγο, τούτο αποτελεί τον βασικό στόχο του Συμφώνου Σταθερότητας και Ανάπτυξης. Λάβετε όμως υπόψη ότι, ως προς το επίπεδο του σημερινού ελλείμματος του συνόλου της Ευρωπαϊκής Ένωσης - 2, 5 % - η επαναφορά της ισορροπίας συνεπάγεται ελευθέρωση ουσιαστικά 150 δισεκατομμυρίων ευρώ, τα οποία θα ελευθερωθούν προς όφελος των επενδύσεων. Φρονώ ότι η σημερινή περίοδος οικονομικής ανάπτυξης πρέπει να γίνει αντικείμενο εκμετάλλευσης, ώστε να επιταχυνθεί η δημοσιονομική παγίωση. Ας μην κάνουμε σπατάλες, η προσπάθεια εξυγίανσης πρέπει να συνεχιστεί. Το δυσκολότερο μέρος ολοκληρώθηκε, ήδη η Ευρώπη δρέπει τους καρπούς, ας μη χαλαρώνουμε τις προσπάθειές μας.
<P>
Ομοίως, σε αυτό το πλαίσιο, επιμένω - απαντώντας στην κ. Berθs - στη σημασία του συντονισμού των οικονομικών πολιτικών, που δεν εστιάζεται μόνο στον δημοσιονομικό τομέα, αλλά και στον τομέα της απασχόλησης, στον τομέα της παραγωγικότητας. Έχουμε τα μέσα: τις μεγάλες κατευθύνσεις της οικονομικής πολιτικής, τα προγράμματα σταθερότητας. Έχουμε τα όργανα: το Κοινοβούλιο, το Συμβούλιο ECOFIN, το Συμβούλιο για το ευρώ. Εκείνο που έχει σημασία σήμερα είναι οι κυβερνήσεις μας να επιδείξουν πολιτική βούληση, ώστε να τα πραγματοποιήσουν όλα αυτά.
<P>
Δεύτερη απόλυτη προτεραιότητα της οικονομικής πολιτικής: η πρόκληση της απασχόλησης. Κύριε Hugues και κύριε Paasilima, σας δηλώνω ότι δεν τίθεται θέμα η ΟΝΕ να συνεπάγεται περισσότερη ανεργία. Αντιθέτως, η ΟΝΕ πρέπει να συνεπάγεται περισσότερες θέσεις εργασίας· αυτός είναι ο λόγος για τον οποίο στο Ευρωπαϊκό Συμβούλιο του Λουξεμβούργου - ο κ. Thomas Mann το επισήμανε - η Ένωση κατέστησε την απασχόληση ένα ζήτημα κοινού ενδιαφέροντος, μια προτεραιότητα της οικονομικής πολιτικής μας. Επίσης, πέρα από την ανάπτυξη μιας υγιούς μακροοικονομικής πολιτικής, μόνο οι κατάλληλες και συγκεκριμένες διαρθρωτικές μεταρρυθμίσεις θα μπορέσουν να μειώσουν μελλοντικά την ανεργία στην Ευρώπη. Ως προς αυτό, το ευρώ πρέπει να είναι ο καταλύτης στην καταπολέμηση της ανεργίας. Αύριο, θα αναφερθούμε στις μεγάλες κατευθυντήριες γραμμές της οικονομικής πολιτικής. Φέτος, η Επιτροπή θα θέσει στο επίκεντρο των μεγάλων κατευθυντήριων γραμμών της την κοινή στρατηγική για την απασχόληση. Ομοίως, η Επιτροπή εξετάζει τώρα τα εθνικά σχέδια που μόλις κοινοποιήθηκαν· θα παρουσιάσει τα συμπεράσματά της στο Κάρντιφ.
<P>
Υπάρχουν δύο ακόμη σημαντικά θέματα για το μέλλον· θα αναφέρω απλώς τους τίτλους, εφόσον δεν έχουμε το χρόνο να τα αναπτύξουμε: είναι η διεθνής διάσταση του ευρώ, για την οποία μιλήσαμε ελάχιστα σήμερα το βράδυ. Ωστόσο, με το ευρώ, πώς μπορεί η Ευρώπη να μιλήσει με μια μόνο φωνή; Και σε αυτό το σημείο πρέπει να αντιμετωπίσουμε μια σημαντική πρόκληση, αν θέλουμε να καρπωθούμε όλα τα πλεονεκτήματα και τα οφέλη που θα προσφέρει στην πρώτη οικονομική και εμπορική δύναμη του κόσμου το δικό της νόμισμα.
<P>
Τέλος, η τελευταία πρόκληση είναι η αποδοχή του νομίσματος από όλους. Θα συμφωνήσω τουλάχιστον σε ένα σημείο με την κ. Shφrling: με τη σημασία των πληθυσμών. Δεν πρέπει να τους περιφρονούμε και, σε αυτό το πλαίσιο, κάθε πολίτης πρέπει να μπορεί γρήγορα να εξοικειωθεί με το νέο νόμισμα, να μπορεί να το χρησιμοποιεί με άνεση και με εμπιστοσύνη. Για αυτόν ακριβώς το λόγο, οι στρατηγικές επικοινωνίας πρέπει να επιταχυνθούν σε όλα τα κράτη μέλη.
<P>
Εν κατακλείδι, κύριε Πρόεδρε, κυρίες και κύριοι, επιτρέψτε μου να εκφράσω εκ νέου την ικανοποίησή μου για την εξαιρετική συνεργασία που είχαμε επί τριάμισυ χρόνια· η συνεργασία αυτή υπήρξε ένα από τα κλειδιά της επιτυχίας αυτού του ιστορικού προγράμματος. Επιτρέψτε μου, προσωπικά, να ευχαριστήσω όλως ιδιαιτέρως τον πρόεδρο von Wogau, καθώς και την κ. Randzio-Plath, για την ακούραστη συμμετοχή τους και την υποστήριξη που έδειξαν στο ευρώ όλους αυτούς του μήνες, οι οποίοι δεν ήταν πάντα εύκολοι. Εκτιμώ ότι τώρα ο ρόλος του Ευρωπαϊκού Κοινοβουλίου θα διευρυνθεί περαιτέρω, είτε πρόκειται για τη διαδικασία συντονισμού των οικονομικών πολιτικών, είτε πρόκειται για τον δημοκρατικό έλεγχο της Οικονομικής και Νομισματικής Ένωσης, είτε πρόκειται, τέλος, για την προσπάθεια να πειστεί η κοινή γνώμη των κρατών μελών. Μπορώ να σας πω ότι, από τώρα, εκφράζω την ικανοποίησή μου για τη συνεργασία μας. Εκφράζω, επίσης, την ικανοποίησή μου για το αίσθημα ευθύνης σας και, εφόσον ο κ. Garosci είπε μόλις προ ολίγου ότι: "Έχουμε το ευρώ, πρέπει να φτιάξουμε την Ευρώπη», θα έλεγα, να μια ωραία φιλοδοξία. Κύριε Fayot, είπατε: "Ας είμαστε θετικοί και συγκεκριμένοι», να μια ωραία στάση.

<SPEAKER ID=95 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 11.00.

<CHAPTER ID=8>
Ετήσια Οικονομική ;Εκθεση 1998
<SPEAKER ID=96 NAME="Πρόεδρος">
Η ημερήσια διάταξη προβλέπει την συζήτηση επί της έκθεσης του κ. Gasςliba i Bφhm (A40133/98), εξ ονόματος της Επιτροπής Οικονομικής, Νομισματικής και Βιομηχανικής Πολιτικής, σχετικά με την ανακοίνωση της Επιτροπής προς το Συμβούλιο, το Ευρωπαοκό Κοινοβούλιο, την Οικονομική και Κοινωνική Επιτροπή και την Επιτροπή των Περιφερειών με θέμα: »Ανάπτυξη και απασχόληση μέσα στο πλαίσιο σταθερότητας της ΟΝΕ - Σκέψεις οικονομικής πολιτικής εν όψει των επικειμένων γενικών προσανατολισμών 1998» (COM(98)0103 - C4-0135/98)

<SPEAKER ID=97 NAME="Gasςliba i Bφhm">
Κύριε Πρόεδρε, κυρίες και κύριοι, κατ' αρχάς θα ήθελα να εκφράσω τις ευχαριστίες μου για τη συνεργασία που είχα στην Επιτροπή Οικονομικής Πολιτικής κατά τη διάρκεια της κατάρτισης αυτής της έκθεσης και που η εν λόγω έκθεση ενεκρίθη στην ιδία σχεδόν κατ' ομοφωνία. Επομένως, δεν είναι δική μου έκθεση, πρόκειται για έκθεση ολόκληρης της επιτροπής, και παρουσιάζει μια σειρά σημείων τα οποία είχαν σχολιαστεί στην προηγούμενη συζήτηση, αλλά που τα θέτει τώρα από τη σκοπιά του τι πρέπει να γίνει - και στο σημείο αυτό θα επιμείνω - μετά την καθιέρωση του ευρώ.
<P>
Θέλω επίσης να επισημάνω πως, όταν η έκθεσή μου συζητήθηκε στην επιτροπή, είχαμε ήδη τη γνωμοδότηση της Επιτροπής Κοινωνικών Υποθέσεων, οι σημαντικές προτάσεις της οποίας ενσωματώθηκαν σε αυτήν την έκθεση. Δεν συνέβη το ίδιο όσον αφορά τη γνωμοδότηση της Επιτροπής Περιφερειακής Πολιτικής, η οποία έφτασε μετά. Αλλά εγώ ως εισηγητής, με τις προτάσεις που κάνει η Επιτροπή Περιφερειακής Πολιτικής, δεν είχα καμία αντίρρηση να ενσωματωθούν στα συμπεράσματα της παρούσας έκθεσης ακολουθώντας τη διαδικασία Hughes.
<P>
Προκειμένου να μην μας επιπλήξει ο επίτροπος κ. de Silguy επειδή δεν δώσαμεσημασία στην έκθεση της Επιτροπής, θα πω πως, προφανώς, η έκθεση που υποστηρίζω εδώ κάνει μνεία στην Ετήσια Έκθεση της Επιτροπής, μια ετήσια οικονομική έκθεση με ελάχιστα ειδικά χαρακτηριστικά επειδή δεν ακολουθεί τη συνηθισμένη διάρθρωση των ετησίων οικονομικών εκθέσεων αυτού του θεσμικού οργάνου, αλλά ακολουθεί τη συνηθισμένη κατάσταση αυτού που θα μπορούσαμε να καλέσουμε "το έτος σύστασης του ευρώ». Επομένως, επικεντρώνεται σε δύο πτυχές: την ανάπτυξη και την απασχόληση και κάνει χρήση μιας μεθοδολογίας την οποία εμείς έχουμε αποδεχτεί, αλλά η έκθεσή μας επισημαίνει πως, στο μέλλον, πρέπει να είναι διαφορετική, θα πρέπει να περιλαμβάνει και να προσφέρει ένα είδος διαφορετικής ανάλυσης από αυτήν που προσφέρεται στην φετινή έκθεση, εισάγοντας, παραδείγματος χάρη, μια μεσοπρόθεσμη ανάλυση· μια μεθολογία, η οποία υπάρχει στις οικονομικές επιστήμες, που είναι αυτή των σκηνικών· και όχι μια γραμμική εξέλιξη της ευρωπαϊκής οικονομίας αλλά να λαμβάνει υπόψη τις επιπτώσεις αυτών που εμείς καλούμε "ασύμμετρες συγκρούσεις», όχι μόνο σε επίπεδο κρατών μελών αλλά επίσης σε επίπεδο περιφερειών.
<P>
Έχοντας κάνει αυτές τις σκέψεις για να δείξουμε στον κύριο επίτροπο πως λάβαμε υπόψη την έκθεση της Ευρωπαϊκής Επιτροπής, θα ήθελα στα λίγα λεπτά που μένουν να κάνω μια σκέψη σχετικά με δύο πτυχές. Η πρώτη είναι αυτή της ανάπτυξης. Η ανάπτυξη αποτελεί μια βάση, όχι τη μόνη, για την πρόοδο και επίσης για την απασχόληση. Στην παρούσα έκθεση γίνεται μνεία σε κάποιες πτυχές που η ίδια η γραμμή σταθερότητας και ευρωστίας, η οποία έχει απαιτηθεί προκειμένου να επιτευχθεί η σύσταση της Νομισματικής Ένωσης και του ευρώ, ίσως έχει τοποθετήσει στο περιθώριο, και τις οποίες πρέπει να ξανασκεφτούμε. Για παράδειγμα, να λάβουμε υπόψη την ανάγκη για ενδυνάμωση των δημοσίων και ιδιωτικών επενδύσεων με παραγωγικούς σκοπούς, ουσιαστικό στοιχείο για την αύξηση της παραγωγικότητας και της ανταγωνιστικότητας της ευρωπαϊκής οικονομίας, να λάβουμε υπόψη και να ενδυναμώσουμε ουσιαστικές πτυχές στον χώρο της έρευνας και ανάπτυξης, στον χώρο της παιδείας και της επαγγελματικής κατάρτισης και, προφανώς, να λάβουμε υπόψη όλες αυτές τις πτυχές που θα κάνουν την ενισχυμένη μέσω του ευρώ Ευρώπη ανταγωνιστική εσωτερικά, δηλαδή, θα προσφέρουν περισσότερες δυνατότητες στις οικονομίες που θα μπορούν να προσαρμοστούν στις νέες απαιτήσεις, και επίσης σε διεθνές επίπεδο, γιατί εδώ συμφωνώ με τη δήλωση του κυρίου de Silguy σχετικά με τη σημασία του ευρώ στη διεθνή του διάσταση.
<P>
Η δεύτερη πτυχή την οποία θέλω να αναφέρω είναι σχετική με την απασχόληση. Στην έκθεση που καταρτήσαμε λάβαμε πολύ υπόψη, με βάση την έκθεση που υπέβαλλε η Ευρωπαϊκή Επιτροπή, τη διάσταση του ευρώ ως ώθηση της απασχόλησης. Και έχουμε επίσης συζητήσει σχετικά με την ανάγκη να καταστήσουμε πιο ευέλικτες τις αγορές εργασίας, τη μείωση του έμμεσου κόστους που επηρεάζει τη δημιουργία μιας θέσης εργασίας, να λάβουμε υπόψη το φορολογικό πλαίσιο και, προφανώς, την ανάγκη επίσης όλη αυτή η διαδικασία να έχει ως αποτέλεσμα μια ανανέωση της επιχειρηματικής πρωτοβουλίας, επισημαίνοντας ιδιαίτερα τον ρόλο των μικρομεσαίων επιχειρήσεων ως κινητήρα της ανάπτυξης, της προόδου και επίσης της δημιουργίας απασχόλησης.

<SPEAKER ID=98 NAME="van Velzen, Wim">
Κύριε Πρόεδρε, μετά από τη Συνθήκη του Αμστερνταμ και τη Σύνοδο Κορυφής του Λουξεμβούργου, έχουμε μπροστά μας την πρώτη ετήσια έκθεση. Είναι λοιπόν ευνόητο ότι στην παρούσα έκθεση δόθηκε λίγη ή καθόλου προσοχή στις κατευθυντήριες γραμμές για την απασχόληση που διατυπώθηκαν εκεί. Ελπίζω όμως ότι στις μελλοντικές εκθέσεις θα αποτελέσουν αναπόσπαστο μέρος τους, όπως άλλωστε και η συγκριτική αξιολόγηση της στρατηγικής για την αγορά εργασίας.
<P>
Ένας από τους κύριους στόχους του Αμστερνταμ και του Λουξεμβούργου ήταν να δημιουργηθεί ένας συντονισμός, μια ισορροπία μεταξύ της μακροοικονομικής πολιτικής και της πολιτικής για την απασχόληση. Ομολογώ ότι δεν έχω πολλή κατανόηση για το γεγονός ότι στην παρούσα ετήσια έκθεση δεν δίδεται καμία προσοχή σε αυτό το ισοζύγιο, σε αυτόν τον συντονισμό. Στην έκθεσή μας θα δείτε ότι επιμένουμε να διατυπωθούν προτάσεις για τον εν λόγω συντονισμό το ταχύτερο δυνατόν. Το Συμβούλιο ECOFIN και το Συμβούλιο Υπουργών Κοινωνικών Υποθέσεων οφείλουν - δεν λέω πόσες φορές, αλλά τουλάχιστον μερικές φορές το χρόνο - να συζητούν μεταξύ τους και να μην παραμένουν σε διαφορετικά στρατόπεδα.
<P>
Τρόμαξα με ένα άρθρο στην European Voice σχετικά με μια διαρροή για μια δήλωση που πρόκειται να υποβληθεί στη σύνοδο κορυφής αυτό το Σαββατοκύριακο. Ζητείται από τους αρχηγούς κυβερνήσεων να δηλώσουν οπωσδήποτε ότι κύρια προτεραιότητα θα είναι η συγκράτηση των δημοσίων χρεών και όχι η καταπολέμηση της ανεργίας. Και αυτό με το επιχείρημα ότι στο μέλλον θα υπάρξουν περισσότερα περιθώρια για να γίνει κάτι για την απασχόληση. Θα ήθελα να μου πείτε, κύριε Επίτροπε, πότε αρχίζει το μέλλον; Πρόσφατα, το περασμένο Σαββατοκύριακο, έγιναν στη Γερμανία εκλογές με τρομακτικά αποτελέσματα, με τις οποίες δόθηκε στη δεξιά απρόσμενα τεράστιο προβάδισμα. Όποιος δεν το συνδέει με την αχαλίνωτη ανεργία, είναι εκούσια τυφλός. Ζητώ πιεστικά να καταλάβετε όλοι ότι για πολλούς ανθρώπους το μέλλον πρέπει να ξεκινήσει τώρα. Είναι παραφροσύνη να περιμένει κανείς ότι το Ευρώ θα σημαίνει ο, τιδήποτε, αν δεν ληφθούν από τώρα συγκεκριμένα μέτρα για να καταλάβουν οι πολίτες ότι οι αρχές ασχολούνται πράγματι με την απασχόληση. Η παρούσα έκθεση δεν ανταποκρίνεται καθόλου σε αυτό το αίτημα. Και θεωρώ σκανδαλώδη τα όσα διάβασα για τις προτάσεις για το Σαββατοκύριακο.

<SPEAKER ID=99 LANGUAGE="EN" NAME="Donnelly, Alan">
Κύριε Πρόεδρε, εκφράζω την ικανοποίησή μου για την έκθεση του κ. Gasςliba και τον συγχαίρω για το περιεχόμενό της. Όπως είπε ο ίδιος, είναι αποτελέσμα συνεργασίας και εμείς η Ομάδα των Σοσιαλιστών είμαστε πάρα πολύ ευχαριστημένοι από το περιεχόμενό της. Ίσως κάτι που είναι ακόμα σπουδαιότερο σήμερα, επιτρέψτε μου επίσης να ευχαριστήσω τον Επίτροπο και τις υπηρεσίες του, γιατί εμείς στην Ομάδα των Σοσιαλιστών εδώ και πολύ καιρό ζητούσαμε ένα καλύτερο είδος ετήσιας οικονομικής έκθεσης από την Επιτροπή, που να στρέφεται προς τα πραγματικά προβλήματα που αντιμετωπίζουν οι πολίτες μας. Με χαρά μου θα πω ότι για πρώτη φορά τα τελευταία χρόνια έχουμε τώρα μία έκθεση που μπορούν όχι μόνο να τη διαβάσουν άτομα εκτός των ευρωπαϊκών οργάνων αλλά η οποία αντανακλά τις ανησυχίες τους. Θα ήθελα να ευχαριστήσω τους υπαλλήλους της Επιτροπής για την εργασία τους πάνω σ'αυτήν.
<P>
Ειδικότερα θα ήθελα να επιστήσω την προσοχή σε αρκετά σημεία που τόνισε η Επιτροπή και που ο κ. Gasςliba εξέτασε στο δικό του κείμενο. Το πρώτο θέμα αφορά τις επενδύσεις. Η Επιτροπή παραδέχτηκε στην Ετήσια Οικονομική Έκθεση το γεγονός ότι κατά τη διάρκεια αυτής της περιόδου παγίωσης παρατηρήσαμε μία σημαντική μείωση του επιπέδου των επενδύσεων και κυρίως των δημοσίων επενδύσεων στην Ευρωπαϊκή Ένωση και η Επιτροπή συστήνει στα κράτη μέλη να είναι πολύ προσεχτικά, για να μην υπονομεύσουν ολοκληρωτικά τις δημόσιες επενδύσεις κατά τη διάρκεια αυτής περιόδου. Θα πρέπει να βρούμε τρόπους για την προώθησή τους, κυρίως μέσω εταιρικών συμπράξεων μεταξύ του ιδιωτικού και δημοσίου τομέα. Ελπίζω ότι ο Επίτροπος de Silguy θα τονίσει το σημείο αυτό όταν συναντηθεί με τους Υπουργούς των Οικονομικών, για να συζητήσουν τα συμπεράσματα της Έκθεσης του Ευρωπαϊκού Κοινοβουλίου και του κειμένου της Επιτροπής.
<P>
Ειδικότερα όσον αφορά στη νομισματική πολιτική, επισημάναμε νωρίτερα κατά τη συζήτηση για την Οικονομική και Νομισματική Ένωση ότι σύμφωνα με το άρθρο 105 της Συνθήκης όταν η σταθερότητα των τιμών θα είναι εγγυημένη τότε η νομισματική αρχή θα μπορεί να ασχοληθεί με τους ευρύτερους στόχους της Ευρωπαϊκής Ένωσης. Θέλουμε μία νομισματική πολιτική που θα συμβάλει στην προώθηση της απασχόλησης και ανάπτυξης στο πλαίσιο της Ευρωπαϊκής Ένωσης. Η Επιτροπή το ανέφερε αυτό στο κείμενό της με ένα πολύ ξεκάθαρο τρόπο και θέλουμε να είμαστε σίγουροι ότι οι νομισματικές αρχές της Ευρώπης, κυρίως η Ευρωπαϊκή Κεντρική Τράπεζα, θα ασχοληθούν επίσης με αυτό το σημείο.
<P>
Επιπροσθέτως, για πρώτη φορά στην έκθεση της Επιτροπής, τονίστηκε το γεγονός ότι η Ευρωπαϊκή Ένωση είναι σε μεγάλο βαθμό μία εσωτερική εμπορική κοινότητα. Το 90 % του δικού μας ΑΕγχΠ παράγεται από το εσωτερικό εμπόριο στην Ευρωπαϊκή Ένωση. Για πρώτη φορά η Επιτροπή είπε ότι η μακροοικονομική πολιτική της Ευρωπαϊκής Ένωσης πρέπει να βασίζεται στην τόνωση της εσωτερικής ζήτησης στα 15 κράτη μέλη.
<P>
Στις γενικές οικονομικές κατευθυντήριες γραμμές θέλουμε συγκεκριμένες προτάσεις από την Επιτροπή για τον τρόπο με τον οποίο θα τονώσουμε την εσωτερική ζήτηση στην Ευρωπαϊκή Ένωση. Δεν είναι θέμα διεθνούς εμπορίου, αλλά εσωτερικής ζήτησης.
<P>
Επιτρέψτε μου, τέλος, να πω ότι εκφράζω ιδιαιτέρως την ικανοποίησή μου για το γεγονός ότι έγιναν σήμερα αυτές οι δύο συζητήσεις. Πιστεύω ότι δεν εξετάζουμε μόνο μία νομισματική ένωση, αλλά μία οικονομική ένωση και είναι σωστό σήμερα να ασχοληθούμε με τη διαδικασία της καθιέρωσης μίας νομισματικής ένωσης την ίδια στιγμή που ασχολούμαστε με την Ετήσια Οικονομική Έκθεση της Ευρωπαϊκής Ένωσης.

<SPEAKER ID=100 LANGUAGE="EN" NAME="Gallagher">
Πρώτον θα ήθελα να εκφράσω την ικανοποίησή μου για την Έκθεση Gasςliba σχετικά με την Ετήσια Οικονομική Έκθεση, η οποία, πιστεύω, καθιστά σαφές ότι στην Ευρωπαϊκή Ένωση από το 1996 και μετά παρατηρείται σταθερή οικονομική ανάπτυξη.Υπολογίζεται ότι η αύξηση των επενδύσεων θα είναι γύρω στο 4.7 % το 1998 και, ευελπιστούμε 5.5 % το 1999. Βεβαίως, 2.5 % της εγχώριας ζήτησης προβλέπεται για τα επόμενα δύο έτη.
<P>
Έχει καταγραφεί μία μικρή αλλά σταθερή αύξηση της ανεργίας και το 1997 ήταν σε νέα επίπεδα. Οι μακροοικονομικοί πυλώνες για τον μελλοντικό συντονισμό των εθνικών οικονομικών πολιτικών θα βασίζονται, βεβαίως, σε μία νομισματική πολιτική για τη σταθερότητα των τιμών και τη μείωση του δημοσίου χρέους.
<P>
Το σημαντικό από όλα αυτά είναι ότι μπορούμε να είμαστε σίγουροι για χαμηλό πληθωρισμό και επιτόκια; στη χώρα μου, την Ιρλανδία, το δημόσιο έλλειμμα μειώθηκε κατά 11 % του ΑΕΠ από τη δεκαετία του «80 και μετά και το δημόσιο χρέος από 115 % σε 65 % την ίδια χρονική περίοδο. Είναι όμως ευτυχώς αλήθεια ότι η κατάσταση βελτιώνεται παντού μέσα στην Ένωση.
<P>
Για την Ιρλανδία καθίσταται σαφές ότι η ΟΝΕ θα έχει ως αποτέλεσμα τη συνεχή ανάπτυξη, τη δημιουργία θέσεων εργασίας, τα χαμηλά επιτόκια και την κατάργηση του κόστους συναλλαγών. Το γεγονός ότι θα έχουμε το ίδιο νόμισμα είναι καλό για όσους έχουν υποθήκες, τις επιχειρήσεις και μία χώρα, όπως η Ιρλανδία που εξάγει σημαντικό ποσοστό των αγαθών της σε άλλα μέρη της Ευρώπης.
<P>
Βεβαίως, θα είναι επίσης χρήσιμο για τον τουρισμό που είναι τόσο σημαντικός για τη χώρα μας. Θα καταπνίξει βεβαίως τους κερδοσκόπους του συναλλάγματος και όλοι ενθυμούμαστε πολύ έντονα την κατάσταση που αντιμετωπίσαμε πριν από λίγα χρόνια.
<P>
Τέλος, συγχαρητήρια στον κ. Gasςliba για την παρουσίαση μίας εξαίρετης έκθεσης για την Ετήσια Οικονομική Έκθεση.

<SPEAKER ID=101 LANGUAGE="PT" NAME="Ribeiro">
Κύριε Πρόεδρε, η Ετήσια Οικονομική Έκθεση για το 1998 θα μπορούσε να αποτελέσει μια ευκαιρία ώστε να αξιολογήσουμε τα έως τώρα πεπραγμένα και να διορθώσουμε στρατηγικές και πολιτικές. Έχουμε χάσει διάφορες ευκαιρίες. Και αυτό συνέβη επειδή η πορεία προς το ευρώ απέκτησε τόσο μεγάλη σημασία, πραγματική και συμβολική, ώστε να μας οδηγήσει στη στρέβλωση, αν όχι στην πλήρη εξαφάνιση της ικανότητάς μας να αξιολογούμε, πόσον μάλλον να εισάγουμε διορθώσεις και να ανοίγουμε νέους δρόμους.
<P>
Η έκθεση Gasςliba ασπάζεται την σχεδόν δογματική θέση ότι το ευρώ και το Σύμφωνο Σταθερότητας αποτελούν απαραίτητα μέσα για την οικονομική άνοδο και τη δημιουργία θέσεων εργασίας, και ότι οι τροχοπέδες στην απόλαυση των νέων αυτών μέσων εντοπίζονται στο μη μισθολογικό εργατικό κόστος, στην έλλειψη προσαρμοστικότητας του εργατικού δυναμικού, στο μεγάλο αριθμό ρυθμιστικών παρεμβάσεων. Εφόσον εξαλειφθούν οι προαναφερθείσες τροχοπέδες, με την ΕΚΤ να λειτουργεί ανεξαρτήτως από συγκυρίες και με έναν συντονισμό των οικονομικών πολιτικών υπό το βάρος των δημοσιονομικών περικοπών, θα φθάναμε στο "ελ(ευρω)ντοράντο».
<P>
Δεν συμμεριζόμαστε αυτή την προοπτική. Σχετικά με την εν λόγω δυναμική, είναι ανησυχητική η επίμονη αναφορά στη διαφοροποίηση των μισθών, όπως συμβαίνει στις Ηνωμένες Πολιτείες. Διαφαίνεται ξεκάθαρα μια τάση επιδείνωσης των ανισοτήτων, και η προσφυγή στο αμερικανικό "παράδειγμα» δεν θα έκανε παρά να επιταχύνει αυτή την τάση. Γι' αυτό, χαιρόμαστε που διαπιστώνουμε ότι ο εισηγητής θεωρεί εξαιρετικά υπερβολικό αυτό το παράδειγμα ώστε να μπορεί να χρησιμοποιηθεί. Πέραν τούτου, στις προτάσεις τροπολογίας που υποβάλλουμε επιμένουμε στα ακόλουθα: φορολόγηση των κερδοσκοπικών κεφαλαίων, μείωση του χρόνου εργασίας χωρίς περικοπές των μισθών, αξιολόγηση του βαθμού ευθύνης της συντελούμενης οικοδόμησης της ΟΝΕ στην εξέλιξη της ανεργίας.

<SPEAKER ID=102 LANGUAGE="DE" NAME="Soltwedel-Schδfer">
Κύριε Πρόεδρε, το θέμα δεν είναι μόνο η ανάπτυξη, αλλά η ανάπτυξη με νόημα και με λογική. Μία ευρωπαϊκή οικονομική πολιτική σημαίνει μία κοινωνική-οικολογική οικονομία της αγοράς. Αυτή δεν απαιτεί μόνο τη σύντομη εισαγωγή του ενεργειακού φόρου, και ευχαριστώ πολύ τον κ. Monti για τη δραστήρια υλοποίηση, αλλά επίσης μία κοινωνική και περιβαλλοντική κατάσταση και κατ' αυτόν τον τρόπο και μία Ένωση. Τί σχέση έχει η ετήσια έκθεση με τα τρομακτικά ποσοστά ενός δεξιού κόμματος στη Γερμανία; Έχει πολύ μεγάλη σχέση. Η ανεργία και η ανεργία των νέων δημιουργούν ανασφάλεια, και τα δεξιά κόμματα επωφελούνται αυτής της κατάστασης, όχι μόνο στη Γερμανία, αλλά σε ολόκληρη την Ευρώπη.
<P>
Στις 2 Μαΐου, θα εδραιώσουμε και θα εορτάσουμε εδώ στο Ευρωπαϊκό Κοινοβούλιο την ιστορική δημιουργία ενός κοινού ευρωπαϊκού νομίσματος. Αυτό είναι σωστό και χαίρομαι πολύ γι' αυτό. Τελειώνοντας, θα ήθελα να πω το εξής: ο λόγος της χαράς μου είναι ότι το ενιαίο νόμισμα θα γίνει τότε ιστορικό γεγονός, και επίσης επειδή θα σταματήσει επιτέλους όλη αυτή η κινδυνολογία, και στη δική μου παράταξη, που στρέφεται εναντίον της νομισματικής ένωσης, η οποία θα είναι για μας σε δέκα χρόνια κάτι αυτονόητο.

<SPEAKER ID=103 NAME="Angelilli">
Κύριε Πρόεδρε, δίνω τα συγχαρητήριά μου για την έκθεση Gasςliba που αφορά την Ετήσια Οικονομική Έκθεση επειδή υπογράμμισε με σαφήνεια, σύμφωνα με τις υποδείξεις της Επιτροπής, τα μεγαλύτερα εμπόδια για την οικονομική ανάπτυξη και την αύξηση της απασχόλησης στην Ευρώπη. Υπερβολικές φορολογικές και διοικητικές υποχρεώσεις εις βάρος κυρίως των μικρομεσαίων επιχειρήσεων, που επιδεινώνονται από ένα ολοένα και ισχυρότερο διεθνή ανταγωνισμό, μια ανεπαρκή επαγγελματική κατάρτιση, από την υπερβολική ακαμψία της αγοράς εργασίας, που εμποδίζει την ανάπτυξη νέων ευκαιριών απασχόλησης, από το υψηλό κόστος εργασίας, που δεν εξαρτώνται από τις αποδοχές, που μειώνουν την ικανότητα των επιχειρήσεων να επενδύσουν και να αναπτυχθούν.
<P>
Όμως, μπορώ να συμφωνήσω μόνο με μερικά σημεία της έκθεσης, ιδιαίτερα στις εκτιμήσεις για τη μείωση του ωραρίου εργασίας, που περιλαμβάνονται στις παραγράφους 39 και 40 της ίδιας έκθεσης. Ενώ η παράγραφος 39 επιβεβαιώνει, σύμφωνα με την αρχή της επικουρικότητας, τη μη δυνατότητα πρότασης μιας υποχρεωτικής μείωσης του ωραρίου εργασίας στο σύνολο της Ευρωπαϊκής Ένωσης, η επόμενη παράγραφος 40 προσφέρει πολλές ευκαιρίες για συλλογισμούς. Στο πρώτο μέρος του κειμένου της παραγράφου 40 διαβάζουμε πράγματι ότι «είναι υπέρ της μείωσης του ωραρίου εργασίας όταν αυτή είναι απαραίτητη». Είναι προφανές ότι αυτός ο ορισμός έχει περισσότερες από μια ερμηνείες. Πράγματι, η γενική και ασαφής διατύπωση μιας αρχής αναγκαιότητας της μείωσης του ωραρίου, φαίνεται ότι πρόκειται να δημιουργήσει παρερμηνείες και αμφιβολίες, από τη στιγμή που όχι μόνο είναι γενική και αόριστη αλλά επίσης δεν υπάρχει καμία σαφής αναφορά, στην έκθεση, όσον αφορά το ζήτημα της μείωσης του ωραρίου εργασίας με βάση τα κριτήρια αναγκαιότητας.
<P>
Ουσιαστικά, η παράγραφος 40 μπορεί να ερμηνευθεί ως το προνόμιο κάθε ξεχωριστού κράτους να προσδιορίσει μια γενική και αόριστη αρχή της αναγκαιότητας για να επιβάλλει μια αμερόληπτη μείωση του ωραρίου εργασίας σε ολόκληρη την εθνική επικράτεια. Αυτή η τελευταία θεωρία έρχεται σε αντίθεση με τις εκτιμήσεις που εκφράστηκαν στην έκθεση της Επιτροπής η οποία υπογραμμίζοντας τους κινδύνους των λεγόμενων τριανταπέντε ωρών που καθορίζονται από τον νόμο, περιοριζόταν να αποδεχθεί μείωσεις του ωραρίου μόνο σε μικροοικονομικό επίπεδο ή μέσω των διαπραγματεύσεων μεταξύ των κοινωνικών εταίρων.
<P>
Εν κατακλείδι, η παράγραφος 40, λόγω της αοριστίας της, φαίνεται ότι είναι το αποτέλεσμα μιας ασαφούς πολιτικής συμφωνίας. Γι' αυτό, με βάση τους προαναφερόμενους συλλογισμούς, προσκαλώ το Κοινοβούλιο να ψηφίσει εναντίον της παραγράφου 40 της έκθεσης Gasςliba. Εκτός από αυτό, θα επιθυμούσα να έχω μια εκτίμηση εκ μέρους του Επιτρόπου de Silguy.

<SPEAKER ID=104 LANGUAGE="NL" NAME="Metten">
Κύριε Πρόεδρε, η ενιαία νομισματική πολιτική θα γίνει από την προσεχή 1η Ιανουαρίου γεγονός, αλλά όποιος νομίζει ότι αυτό θα μας δώσει αυτομάτως μια σειρά πλεονεκτήματα, σφάλλει οικτρά. Μια ενιαία νομισματική πολιτική απαιτεί μια καλά συντονισμένη και έξυπνη οικονομική πολιτική. Αν δεν υπάρχει, πολλά μπορούν να πάνε στραβά. Πρέπει δηλαδή να απαλλαγούμε από τον μη δέσμευτικο χαρακτήρα του συντονισμού της οικονομικής πολιτικής.
<P>
Σας δίνω ένα μόνο παράδειγμα: Στην πράξη, η Ευρωπαϊκή Κεντρική Τράπεζα θα προσανατολίσει τη νομισματική της πολιτική στον μέσον όρο πληθωρισμού στη ζώνη Ευρώ. Για κάθε χώρα χωριστά, αυτό σημαίνει ότι ένας χαμηλός εσωτερικός πληθωρισμός σε συνδυασμό με έναν υψηλό πληθωρισμό αλλού, μπορεί όντως να οδηγήσει σε υψηλότερα επιτόκια και σε φρένο στην οικονομική ανάπτυξη. Δηλαδή, κάθε κράτος μέλος της ΟΝΕ έχει συμφέρον να κρατήσουν και οι άλλες χώρες του Ευρώ τον πληθωρισμό σε χαμηλά επίπεδα, διότι αλλιώς η ανεξάρτητη ΕΚΤ τιμωρεί ανελέητα με αρνητικά μέτρα, ακόμη και τις χώρες με χαμηλό πληθωρισμό.
<P>
Ευτυχώς τα κράτη μέλη διαθέτουν αρκετά μέσα για να συγκρατήσουν τον πληθωρισμό σε χαμηλά επίπεδα, με φορολογικά μέτρα για παράδειγμα όταν υπάρχει η απειλή για υπερθέρμανση της οικονομίας. Καμιά φορά θα χρειασθούν όμως κάποιες πιέσεις για να ληφθούν εγκαίρως, και προς το συμφέρον των άλλων χωρών, αυτά τα οπωσδήποτε όχι δημοφηλή μέτρα Έτσι θα αποκτήσουν κυρίαρχη σημασία οι γενικές κατευθυντήριες γραμμές σχετικά με την οικονομική πολιτική και το policy mix σε Ευρωπαϊκό επίπεδο και σε επίπεδο κρατών μελών. Αν θέλουμε πράγματι να γίνει κάτι με αυτές, θα πρέπει να υπάρξει πολιτική υποστήριξη. Οπότε τα Κοινοβούλια πρέπει να μπορούν να ασκούν πραγματική επιρροή. Και εδώ υπάρχει δημοκρατικό κενό, και η διοργανική συμφωνία που ζήτησε το Κοινοβούλιο πριν απο δύο εβδομάδες, χρειάζεται επειγόντως.
<P>
Βασικό στοιχείο της Ευρώπης με το ενιαίο νόμισμα είναι ότι εξαρτάται μόνο με ένα ποσοστό 10 % από εξωτερικούς παράγοντες. Αυτό σημαίνει ότι κυρίως εμείς οι ίδιοι καθορίζουμε την καλή ή την κακή μας τύχη. Η ευρωπαϊκή policy mix πρέπει λοιπόν να λάβει υπόψη ότι η ζώνη Ευρώ καλείται να μεριμνήσει μόνη της για τα κίνητρα ανάπτυξής της. Μια ανάπτυξη των εξαγωγών μπορεί να βοηθήσει, αλλά κατά τρόπο περιορισμένο και φέτος μάλιστα σε επίπεδο μηδενικό.
<P>
Η γραμμή των γενικών κατευθυντηρίων γραμμών των τελευταίων ετών, δηλαδή συνέχιση των περικοπών, αυστηρή νομισματική πολιτική και συγκράτηση των μισθών με την οποία η αύξηση των μισθών υστερεί τουλάχιστον κατά 1 % από την αύξηση της παραγωγής, δεν μπορεί να συνεχισθεί έτσι. Θα πρέπει είτε οι περικοπές να υποχωρήσουν, είτε η νομισματική πολιτική να γίνει πιο διαλλακτική, είτε η συγκράτηση των μισθών να γίνει πιο ελαστική. Χωρίς να σημειωθεί ξαφνική ρήξη με την υπάρχουσα πολιτική, το πολιτικό μήνυμα πρέπει να είναι ότι προτεραιότητα έχει η δημιουργία ανάπτυξης και απασχόλησης. Στην πράξη αυτό σημαίνει ότι σε κάθε χώρα πρέπει να γίνεται ξεχωριστά σύσταση για κατάλληλη policy mix ώστε η Ευρώπη στο σύνολό της να μπορεί να ακολουθήσει μια πολιτική για την ανάπτυξη και την απασχόληση χωρίς να διακυβευθεί η συγκράτηση του πληθωρισμού.

<SPEAKER ID=105 NAME="Αλαβάνος">
Κύριε Πρόεδρε, θέλω να πω ότι η οικονομική πολιτική του 1998 σφραγίζεται από την εγκαθίδρυση του Ευρώ και η πορεία προς το Ευρώ νομίζω ότι διαπνέεται από μία μεγάλη σύγκρουση: από την μία έχουμε μία μονομερή προσκόλληση των ηγεσιών των χωρών μελών και της Ευρωπαοκής ;Ενωσης στα δημοσιονομικά κριτήρια, το δημόσιο χρέος. Φθάνει πια σε τερατώδεις διαστάσεις; μιλάμε για σύμφωνα σταθερότητας που θα κρατήσουν δέκα χρόνια, και από την άλλη μεριά έχουμε την αγωνία των κοινωνιών της Ευρώπης για το θέμα της απασχόλησης, η οποία εκφράσθηκε, νομίζω, με πολύ έντονη προειδοποίηση στις εκλογές στην Σαξονία και δεν μπορούμε να μην βάζουμε στο μυαλό μας ότι ένας στους τέσσερις νέους ψήφισε Ακροδεξιά.
<P>
Από αυτήν την άποψη, βρίσκομαι σε πλήρη διαφωνία με την τοποθέτηση της Επιτροπής. Βλέπω στην έκθεση του κ. Gasςliba i Bφhm ότι υπάρχει ένας προσανατολισμός για τα θέματα της ανάπτυξης και της απασχόλησης, αλλά φοβάμαι ότι αυτός ο θετικός προσανατολισμός του εισηγητή θυσιάζεται στο όνομα της συναίνεσης. Με αυτήν την έννοια έχουμε και μεγάλες αντιφάσεις: στην παράγραφο 40 τασσόμαστε υπέρ της μείωσης του χρόνου εργασίας ; στην παράγραφο 39, κατά; στην παράγραφο 25 δεν θέλουμε μείωση του μισθού για τους χαμηλής ειδίκευσης εργαζόμενους; στην παράγραφο 26 θέλουμε αυτήν την μείωση. Νομίζω ότι θέλει πιο σαφή προσανατολισμό, να σπάσει αυτή η μονομερής πολιτική και να μην κάνουμε το Ευρώ μισητό, αλλά αγαπητό στους πολίτες της Ευρώπης.

<SPEAKER ID=106 LANGUAGE="DE" NAME="Lukas">
Κύριε Πρόεδρε, μολονότι η παρούσα έκθεση έχει μία χροιά υπερεβολικής αισιοδοξίας, θίγει τα καίρια σημεία με πολυ σαφή τρόπο. Εφ' όσον το κύριο πρόβλημα της Ευρώπης είναι - όπως όλοι ξέρουν - η ανεργία, πρέπει να καταλάβουμε όλοι καλά ότι πρόκειται κυρίως για διαρθρωτικό πρόβλημα. Στην πραγματικότητα, δηλαδή, η ανταγωνιστικότητα της ευρωπαϊκής οικονομίας υπολείπεται. Συνεπώς είναι επείγουσα ανάγκη να αυξηθούν οι ευρωπαϊκοί και οι εθνικοί πόροι για την έρευνα και την προώθηση της προηγμένης τεχνολογίας. Πρέπει να γίνει θέμα πρώτης προτεραιότητας η λήψη μέτρων που προωθούν τον ανταγωνισμό για τις ΜΜΕ, συμπεριλαμβανομένης της μείωσης της διοικητικής κα τεχνικής τους επιβάρυνσης, καθώς και της διευκόλυνσης της πρόσβασής τους σε επιχειρηματικά κεφάλαια κινδύνου. Η προβληματική των μερικώς σαφώς υπερβολικών παρεπόμενων εξόδων της αμοιβής, καθώς και η φορολογική ελάφρυνση της εργασίας, θα αποτελέσουν στα επόμενα χρόνια θέματα με προτεραιότητα για την ευρωπαϊκή οικονομική πολιτική.

<SPEAKER ID=107 NAME="Randzio-Plath">
Κύριε Πρόεδρε, η έκθεση της Ευρωπαϊκής Επιτροπής, καθώς και η έκθεση του συναδέλφου Gasςliba I Bφhm, υπογραμμίζουν με μεγάλη σαφήνεια ότι προετοιμαζόμαστε για να αξιοποιήσουμε τις ευκαιρίες για ανάπτυξη, επενδύσεις και απασχόληση που προκύπτουν από την παγκοσμιοποίηση και την ευρωπαϊκή ολοκλήρωση, και για να συμβάλουμε στην αύξηση της ευημερίας και της κοινωνικής δικαιοσύνης στην Ευρωπαϊκή Ένωση. Σ' αυτήν την ετήσια οικονομική έκθεση γίνεται σαφές, όπως και στην έκθεση του κ. Gasςliba I Bφhm, ότι έχουμε ξεπεράσει την εποχή των αντιπαραθέσεων - από τη μια η πολιτική της προσφοράς, από την άλλη μέτρα προσανατολισμένα προς τη ζήτηση. Είμαστε της γνώμης ότι χρειαζόμαστε στην Ευρωπαϊκή Ένωση τόσο μέτρα στον τομέα της μακρο- και της μικροπολιτικής, όσο και πολιτικές προσανατολισμένες στην προσφορά και ζήτηση.
<P>
Ως εκ τούτου, έχουν υποβληθεί πολλές δέσμες μέτρων που θα έπρεπε να αξιοποιηθούν, και ξέρουμε ότι μπορούμε να επιτύχουμε τον προσανατολισμό σε ένα υψηλό επίπεδο απασχόλησης, όπως δικαίως απαιτεί και τονίζει η συνθήκη για την ΕΕ στο άρθρο 2, - και στο κεφάλαιο περί απασχόλησης στη Συνθήκη του Αμστερνταμ, στις αποφάσεις της συνόδου κορυφής για την απασχόληση και στις στρατηγικές της βρετανικής προεδρίας του Συμβουλίου και της επόμενης αυστριακής προεδρίας, που ελπίζουμε ν' αποδειχθούν οδοδείκτες - Ξέρουμε, λοιπόν, ότι μπορούμε να επιτύχουμε αυτόν τον προσανατολισμό και την αύξηση της απασχόλησης μόνο αν παράλληλα με την διαρθωτική πολιτική, παράλληλα με τα μέτρα της πολιτικής για την αγορά εργασίας, την εκπαίδευση και την επιμόρφωση, καταστεί δυνατή χάρη σε μία άλλη δέσμη μέτρων μία οικονομική ανάπτυξη της τάξης του 35-3, 5 %.
<P>
Ασφαλώς, απαραίτητη γι' αυτά είναι η εντός της προθεσμίας εισαγωγή του ενιαίου νομίσματος, επειδή τότε θα πάψουν οι από οικονομική άποψη βλαβερές διακυμάνσεις των ισοτιμιών στην ενιαία αγορά, θα καταστεί δυνατό ένα καλύτερο policy mix και θα μπορέσουν ν' αποφευχθούν οι συγκρούσεις μεταξύ της δημοσιονομικής και της νομισματικής πολιτικής. Αυτό όμως που θα ήθελα να τονίσω ρητά γι' άλλη μια φορά, είναι ότι θα καταστεί επιτέλους εφικτός ένας συντονισμός των οικονομικών πολιτικών, αντάξιος του ονόματός του. Μέχρι τώρα, τα βασικά χαρακτηριστικά της οικονομικής πολιτικής δεν απαιτούσαν τίποτα από κανένα κράτος μέλος. Ελπίζω ότι, ως συνέπεια της ετησίας οικονομικής έκθεσης και της παρούσας συζήτησης στο Ευρωπαϊκό Κοινοβούλιο, ο συντονισμός των οικονομικών πολιτικών στην Ευρωπαϊκή Ένωση θα έχει ως αποτέλεσμα να καταστεί επιτέλους σαφές ότι πολιτική ένωση σημαίνει επίσης κοινή οικονομική πολιτική, οικονομική πολιτική κοινού συμφέροντος, η οποία θα έχει επίδραση στην ανάπτυξη, στις επενδύσεις και στην απασχόληση. Θέλω να τονίσω γι' άλλη μια φορά ότι η έκταση της μείωσης των δημοσίων επενδύσεων είναι αδικαιολόγητη! Γι' αυτό πρέπει επίσης να λάβουμε περισσότερο υπ' όψιν την εναθαρρυντική επίδρασητων δημοσίων επενδύσεων πάνω στις ιδιωτικές και να σημειώσουμε προόδους στον εν λόγω τομέα. Χωρίς αυτό, δεν θα είναι δυνατόν να επιτύχουμε την αύξηση της απασχόλησης που χρειαζόμαστε επειγόντως στην Ευρωπαϊκή Ένωση.

<SPEAKER ID=108 LANGUAGE="SV" NAME="Carlsson">
Κύριε Πρόεδρε, ήδη πριν την έναρξη της ισχύος της, η νομισματική ένωση έγινε επιτυχία. Έχει επισπεύσει την απαραίτητη εξυγίανση των χρεών και έχει τώρα ως αποτέλεσμα την αυξανόμενη ανάπτυξη στην ευρωπαϊκή οικονομία, κάτι που έχει αυξήσει και την αυτοπεποίθηση στην ΕΕ.
<P>
Για να επωφεληθούμε πλήρως από την ΟΝΕ και για να ενισχύσουμε την ανταγωνιστικότητα και τις προϋποθέσεις για ευημερία στην Ευρώπη, πρέπει η πολιτική να προσανατολιστεί σε διαρθρωτικές μεταρρυθμίσεις. Η εξυγίανση του προϋπολογισμού έχει επηρεάσει την καθημερινότητα των πολιτών. Οι διαρθρωτικές πολιτικές μπορούν τώρα, σωστά διαμορφωμένες, να διαμορφώσουν καλύτερες προϋποθέσεις για την ΕΕ και τους πολίτες της. Το περίεργο είναι ότι φαίνεται να είναι δυσκολότερο να εγκριθούν διαρθρωτικές μεταρρυθμίσεις, που δεν κοστίζουν, από την εξυγίανση του προϋπολογισμού - προφανώς είναι πρόκληση προς τα ισχυρά ειδικά συμφέροντα. Γι' αυτό θέλω να συγχαρώ την Επιτροπή για ένα θαρραλέο έγγραφο, στο οποίο συζητείται η σημασία των μεταρρυθμισμένων και αποτελεσματικότερων αγορών εργασίας. Χαίρομαι γι' αυτό και θέλω παρομοίως να συγχαρώ τον εισηγητή, κ. Gasςliba i Bφhm, η έκθεση του οποίου όντως καταδεικνύει ότι εμείς στο Κοινοβούλιο είμαστε έτοιμοι να δώσουμε την έγκρισή μας και να συμβάλουμε εποικοδομητικά στον απαραίτητο διάλογο, καθώς και να επισπεύσουμε τις αποφάσεις που πρέπει να ληφθούν για να μπορούν να εισαχθούν μεταρρυθμίσεις σε άκαμπτες αγορές με υπερβολικά μεγάλο ποσοστό μονοπωλίων που έχουν εναπομείνει.
<P>
Περαιτέρω θεωρώ ότι η έκθεση της Επιτροπής αξίζει να τύχει προσοχής όσον αφορά το παράρτημα με τα στατιστικά στοιχεία. Ο σκοπός της έκθεσης δεν είναι η αξιολόγηση της ανάπτυξης μεμονωμένων χωρών, αλλά η γλώσσα των στηλών είναι σαφής. Μπορούμε να δούμε πως χώρες των οποίων η πολιτική ηγεσία αμέλησε και καθυστέρησε τον εκσυγχρονισμό, κυρίως των αγορών εργασίας, αύξησαν την φορολογική πίεση και μείωσαν ως εκ τούτου τα επίπεδα απασχόλησης, και τους κοινούς πόρους. Από την άλλη μπορούμε να δούμε πως άλλες χώρες, που αξιοποιούν με σωστό τρόπο τις νέες συνθήκες, είναι σε θέση να προωθήσουν την ανάπτυξη, την απασχόληση και την ευημερία. Είθε αυτοί οι αριθμοί και τα επιχειρήματα της Επιτροπής να είναι τόσο το προειδοποιητικό καμπανάκι όσο και το δέλεαρ όταν ολοκληρώνονται οι εργασίες που αφορούν τις οικονομικές κατευθυντήριες γραμμές!

<SPEAKER ID=109 LANGUAGE="FR" NAME="Caudron">
Κύριε Πρόεδρε, κύριε Επίτροπε, αγαπητοί συνάδελφοι, θα ήθελα, κατ' αρχάς, να ευχαριστήσω τον συνάδελφό μας κ. Gasςliba επειδή έλαβε υπόψη ορισμένα σημεία κατά τη σύνταξη της έκθεσής του. Πέρα από τις διαφορές μας, ακόμη και τις αποκλίσεις μας, κατέβαλε σημαντικές προσπάθειες για να κερδίσει την πλειοψηφία του Κοινοβουλίου σε μια θέση, σε μια κοινή και σαφή οικονομική ανάλυση. Αυτό άλλωστε προσπαθώ και ο ίδιος να επιτύχω με την έκθεσή μου για την ανταγωνιστικότητα της ευρωπαϊκής βιομηχανίας, που θα συζητηθεί στο Στρασβούργο σε 15 ημέρες.
<P>
Θα ήθελα να ευχαριστήσω την Επιτροπή και να εκφράσω την ικανοποίησή μου για την εξέλιξη των θεσμικών οργάνων μας - Συμβούλιο, Επιτροπή και Κοινοβούλιο - στον εν λόγω τομέα. Όντως, τα θεσμικά μας όργανα, σήμερα, σκέφτονται και ενεργούν για να δημιουργήσουν μέσω πολλαπλών προϋποθέσεων μια ισχυρή ευρωπαϊκή οικονομία, αποφεύγοντας τις απλές αντιπαραθέσεις χαρακωμάτων, που περιορίζονται σε δύο ή τρία δύσκολα σημεία. Επιτέλους, σήμερα αναγνωρίζουμε τις δυνάμεις της ευρωπαϊκής οικονομίας, αναλύουμε με διαύγεια τις αδυναμίες και ο καθένας, συνεπώς, καταβάλλει προσπάθειες για την εξεύρεση λύσεων ώστε να αντιμετωπίσει τις μεν και να περιορίσει τις δε. Επομένως, συμφωνώ εν πολλοίς με την έκθεση Gasςliba, όπως τροποποιήθηκε από την Επιτροπή Οικονομικής Πολιτικής. Συμμετείχα, επιπλέον, στη σύνταξη αυτών των τροπολογιών και ψήφισα υπέρ της τελικής έκθεσης. Επομένως, απόψε θα ήθελα απλώς να αναφερθώ σε πέντε σημεία.
<P>
Πρώτο σημείο, η σημασία της ευρωπαϊκής έρευνας. Αποτελεί θεμελιώδη όρο και πρέπει, συνεπώς, να χορηγήσουμε στο πέμπτο πρόγραμμα-πλαίσιο επαρκείς πιστώσεις και, οπωσδήποτε, άνω των 16 δισεκατομμυρίων Ecu. Δεύτερον, η κοινωνική διάσταση της Ευρώπης, που δεν συνιστά τροχοπέδη στην ανάπτυξη, ανεξάρτητα με ό, τι υποστηρίζουν μερικοί. Αντιθέτως, αποτελεί πλεονέκτημα. Ένας εργαζόμενος που αισθάνεται καλά είναι πιο ανταγωνιστικός και καθιστά περισσότερο ανταγωνιστική την επιχείρησή του. Ούτως ή άλλως, τουλάχιστον σε κοινωνικό επίπεδο, η Ευρώπη θα είναι πάντα ηττημένη στον παγκόσμιο ανταγωνισμό. Τρίτον, η αρχική και δια βίου κατάρτιση, την οποία πρέπει να συνδέσουμε προοδευτικά με την τεχνική, τεχνολογική και οικονομική πρόοδο. Τέταρτον, η απαραίτητη προσαρμογή όλων στις εξελίξεις των τεχνικών, των αγορών, των αναγκών και της κοινωνίας στο σύνολό της, κάτι που δεν μπορεί, βεβαίως, να συνοψιστεί στην κλασική συζήτηση σχετικά με την ευελιξία της εργασίας. Τέλος, πέμπτον, ο καταμερισμός της εργασίας και, συνεπώς, η μείωση του χρόνου εργασίας, προκειμένου να δοθεί περισσότερος χρόνος στη ζωή και προκειμένου η αύξηση της παραγωγικότητας να μη μεταφραστεί σε επιπλέον ανεργία. Για αυτό, στη Γαλλία, υποστηρίζω - ως Σοσιαλιστής - τη μείωση του χρόνου εργασίας και ελπίζω ότι τα θετικά αποτελέσματά μας σε ό, τι αφορά τις θέσεις εργασίας, θα προκαλέσουν την ταχεία εξάπλωσή της στην Ευρώπη. Για αυτό, προσωπικά, είμαι έτοιμος να υποστηρίξω την τροπολογία αριθ. 5, που υποβλήθηκε από την Ευρωπαϊκή Ενωτική Αριστερά.
<P>
Ιδού, αγαπητοί συνάδελφοι, ορισμένες παρατηρήσεις μου σχετικά με την έκθεση του κ. Gasςliba, την οποία υποστηρίζω. Ελπίζω ότι, στον απόηχο αυτής της έκθεσης, στον απόηχο του ευρώ, που συνιστά έναν αξιοθαύμαστο εργαλείο ολοκλήρωσης προς ομοσπονδιακή κατεύθυνση, θα βρεθούμε αύριο σε θέση να προωθήσουμε την πολιτική Ευρώπη και να προωθήσουμε την κοινωνική Ευρώπη. Ορισμένοι θα πουν αυτό είναι άσχετο με την υπόθεση. Κατ' εμέ, αιώνιο υπέρμαχο της ομοσπονδιακής διεξόδου, αποτελεί το επίκεντρο της σημερινής συζήτησης.

<SPEAKER ID=110 LANGUAGE="ES" NAME="Hernαndez Mollar">
Κύριε Πρόεδρε, κυρίες και κύριοι, είναι σημαντικό για πρώτη φορά η έκθεση της Επιτροπής για το 1998 να τιτλοφορείται ως "Ανάπτυξη και απασχόληση μέσα στο πλαίσιο σταθερότητας της Οικονομικής και Νομισματικής Ένωσης», και θέλω επίσης να επισημάνω, όπως έκαναν προηγουμένως οι συνάδελφοί μου, την ιστορική σπουδαιότητα που θα έχει για όλους τους Ευρωπαίους πολίτες η σημαντική απόφαση που θα λάβουμε οι εκπρόσωποι των λαών της Ευρώπης σε αυτό το Σώμα στις 2 του μηνός, με θέμα την καθιέρωση του νέου νομίσματος.
<P>
Είναι επίσης γεγονός ότι η Συνθήκη του Αμστερνταμ και η Σύνοδος Κορυφής του Λουξεμβούργου έχουν ορίσει ένα πριν και ένα μετά στην πολιτική απασχόλησης καθενόςαπό τα κράτη της Κοινότητας. Αλλά πρέπει να γνωρίζουμε ότι αυτό που περιμένουν οι Ευρωπαίοι πολίτες είναι να επικεντρώνονται οι πολιτικές μας συζητήσεις σε συγκεκριμένα γεγονότα ώστε οι νέοι μας, οι γυναίκες, οι μακράς διαρκείας άνεργοι και τα μειονεκτικά άτομα - τα περισσότερο πληγέντα από την ανεργία στρώματα - να μπορούν, όπως ευελπιστούν, να εργαστούν και να αναπτυχθούν προσωπικά και κοινωνικά σε μια νέα Ευρώπη την οποία όλοι μαζί οικοδομούμε.
<P>
Είναι επίσης σημαντικό, κυρίες και κύριοι, το γεγονός ότι έχει σχεδόν επιτευχθεί μια γενικευμένη συμφωνία σχετικά με τα μέτρα που θα ληφθούν για να μειώσουν το ανησυχητικό ποσοστό ανεργίας που πλήττει την Ευρωπαϊκή Ένωση. Αλλά είναι επίσης απαραίτητο, ταυτόχρονα με την ονομαστική οικονομική συνοχή που έχει ήδη επιτευχθεί, να υπάρξει μεγαλύτερη πρόοδος προς στην κοινωνική συνοχή ώστε να διευκολύνει την ενίσχυση της εσωτερικής αγοράς, την εξάλειψη των γλωσσικών και πολιτισμικών φραγμών που εμποδίζουν την κινητικότητα των εργαζομένων και την εναρμόνιση των συστημάτων κοινωνικής ασφάλισης που, μαζί με μια ριζική μεταρρύθμιση των εκπαιδευτικών συστημάτων και συστημάτων κατάρτισης, να επιτρέπει την προσαρμογή των πολιτών μας στις απαιτήσεις όχι μόνο των εθνικών αγορών εργασίας αλλά επίσης της ευρωπαϊκής αγοράς. Συγχρόνως με αυτό, η νέα ευρωπαϊκή κοινωνία πρέπει να προσαρμοστεί σχεδόν με ιλιγγιώδη ταχύτητα στις νέες τεχνολογίες που, μέρα με τη μέρα, μας εκπλήσσουν και που φέρνουν ριζικές αλλαγές στην παραδοσιακή έννοια της εργασίας και της επιχείρησης. Για παράδειγμα, η τηλε-εργασία, το ηλεκτρονικό εμπόριο, η τηλε-ιατρική ή η ίδια η ανάπτυξη του Internet απαιτούν μια σημαντική προσπάθεια εκ μέρους των κρατών μελών ώστε ιδιαίτερα οι νέοι μας να προσαρμοστούν σε αυτό το μετασχηματισμό της κοινωνίας.
<P>
Εν τέλει, κύριε Πρόεδρε και αγαπητοί συνάδελφοι, ας κάνουμε την Ευρώπη του ευρώ Ευρώπη της εργασίας, της αλληλεγγύης και της ευημερίας. Αν αποτύχουν αυτοί οι στόχοι, η αποτυχία αυτή θα καταλογιστεί σε εμάς που, το ερχόμενο Σάββατο, θα οδηγήσουμε σε μια καμπή την Ιστορία της Ευρώπης.

<SPEAKER ID=111 LANGUAGE="FI" NAME="Paasilinna">
Αξιότιμε κύριε Πρόεδρε, στην Ετήσια Οικονομική Έκθεση της Επιτροπής διαπιστώνεται πως η μακρόπνοη οικονομική ανάκαμψη έχει ξεκινήσει. Η εξαγωγική βιομηχανία τείνει να σημειώσει αύξηση και το ευρώ θα έχει μια ευνοϊκή συναλλαγματική ισοτιμία σε σχέση με το δολάριο. Από μας εξαρτάται τώρα η διαμόρφωση μιας ευρωπαϊκής οικονομικής και νομισματικής ένωσης, η οποία να δίνει βάρος σε θέματα που αφορούν την απασχόληση, τις δημόσιες επενδύσεις και την αύξηση της ευρωπαϊκής ανταγωνιστικότητας.
<P>
Ενώ η Επιτροπή στην Ετήσια Έκθεσή της δεν έχει λάβει υπόψη της τις επιπτώσεις της ασιατικής κρίσης στην οικονομία της Ευρώπης, έχει εντούτοις καταφέρει να συντάξει μια αρκετά εμπεριστατωμένη έκθεση που καλύπτει πολλά θέματα. Είναι όμως λίγο επιπόλαιο το να εξετάζεται η πενταετής οικονομική προοπτική χωρίς να διεξαχθούν, για παράδειγμα, λεπτομερείς αναλύσεις κινδύνων. Εύχομαι κάτι τέτοιο να γίνει στο μέλλον.
<P>
Ο εισηγητής τονίζει τη σημασία να αναπτυχθούν συγκριτικές δοκιμές για την εκτίμηση της σχέσης μεταξύ των επενδύσεων και της απασχόλησης, που να καλύπτουν όλη την Ένωση. Κατά τη γνώμη μου, το σημερινό επίπεδο των δημοσίων επενδύσεων της Ένωσης είναι τελείως ανεπαρκές, προκειμένου να βελτιώσει την ανταγωνιστικότητα της Ευρώπης. Και αυτό, επειδή είναι προφανές πως οι δημόσιες επενδύσεις αποτελούν κίνητρο για ιδιωτικές επενδύσεις, όπως για παράδειγμα στον τομέα των επενδύσεων σε έργα υποδομής.
<P>
Η πρόταση της Επιτροπής για τη μείωση των συντελεστών ΦΠΑ στους τομείς έντασης εργασίας είναι άξια υποστήριξης. Προσωπικά έχω συχνά αναφερθεί και στο φόρο μεταβίβασης, που αφορά την αποδοτική αγορά συναλλάγματος. Και ο Jacques Delors και πολλοί άλλοι έχουν αναφερθεί σ' αυτόν τον φόρο. Με τη βοήθειά του, θα ήταν δυνατόν να αντισταθμιστούν οι φορολογικές διευκολύνσεις στους τομείς έντασης εργασίας.

<SPEAKER ID=112 LANGUAGE="ES" NAME="Pιrez Royo">
Κύριε Πρόεδρε, αγαπητοί συνάδελφοι, κατ' αρχάς θέλω συγχαρώ και εγώ μαζί με όλους τον συνάδελφο και καλό μου φίλο Carles Gasςliba για την έκθεση που κατήρτισε και για την ευελιξία με την οποία μπόρεσε να ενσωματώσει τις τροπολογίες που υπεβλήθησαν στο κείμενο της έκθεσης. Πρόκειται για μια ισορροπημένη έκθεση, στην οποία προσδιορίζονται επαρκώς οι κύριες κατευθύνσεις δράσης όσον αφορά την οικονομική πολιτική στην Ένωση συνολικά, και όπου περιλαμβάνονται επιτυχημένα σχόλια και δηλώσεις για την έκθεση της Επιτροπής.
<P>
Θέλω να προσθέσω κάποια σχόλια ώστε να θεμελιώσω τα όσα μόλις εξήγησα. Κατ' αρχάς, την αναφορά στην απασχόληση, η οποία αναλύεται εκτενώς, τονίζοντας την ανάπτυξη, τις επενδύσεις, τις διαρθρωτικές μεταρρυθμίσεις, και ενσωματώνοντας μια ενδιαφέρουσα αναφορά στην έννοια της "απασχολησιμότητας», employability , η οποία εισήχθη από το New Labour , από το Εργατικό Κόμμα του Tony Blair και που έχει μετατραπεί σε ένα από τα νευραλγικά σημεία στη συζήτηση σχετικά με την απασχόληση.
<P>
Δεύτερον, η εμμονή στην αναγκαιότητα για συντονισμό της οικονομικής πολιτικής των κρατών μελών στο πλαίσιο της Νομισματικής Ένωσης. Ένας συντονισμός στον οποίο εμείς θα θέλαμε να εμβαθύνουμε μέχρι να καταλήξουμε σε μια γνήσια οικονομική κυβέρνηση της Ένωσης η οποία να χρησιμεύει ως αντίβαρο της νομισματικής αρχής, όμως όχι μόνο ως αντίβαρο, αλλά επίσης για να επιτευχθεί μια οικονομική κυβέρνηση η οποία θα προσφέρει όλες της τις δυνατότητες στους νέους ορίζοντες που ανοίγονται με την καθιέρωση του ενιαίου νομίσματος.
<P>
Τρίτον, είναι κατά τη γνώμη μου σημαντικό να τονίσουμε την εμμονή στις επενδύσεις ως στοιχείο απαραίτητο για την οικονομική άνοδο και τη βελτίωση της ανταγωνιστικότητας. Ενστερνίζομαι λοιπόν τα όσα είπε προηγουμένως ο συνάδελφος Alan Donelly.
<P>
Τέταρτον, ένα άλλο σημείο που πρέπει να υπογραμμιστεί στην έκθεση Gasςliba είναι η υποστήριξη που παρέχει στη διαφύλαξη του ευρωπαϊκού κοινωνικού προτύπου, όπως αυτό εκφράζεται στην παράγραφο αριθ. 25 της έκθεσης.
<P>
Και τέλος, παρ' ότι υπάρχουν και άλλα σημεία που μπορούν να προστεθούν, κλείνω την παρέμβασή μου εκφράζοντας την εκτίμησή μου για τη ρεαλιστική προσέγγιση στο ζήτημα του χρόνου εργασίας, δηλαδή, το ζήτημα του 35άωρου.

<SPEAKER ID=113 NAME="Hendrick">
Κύριε Πρόεδρε, συγχαίρω τον εισηγητή για την εξαιρετική έκθεσή του. Η Έκθεση της Επιτροπής ήταν εξαιρετικά αισιόδοξη. Έκανε λόγο για μία ανανεωμένη ανοδική πορεία την άνοιξη του 1996, η οποία κερδίζει ώθηση και αναμένεται να μετατραπεί σε μία αυτο-συντηρούμενη ανάκαμψη. Θα ήθελα να φανώ επιφυλακτικός. Η Επιτροπή κάνει λόγο ότι αυτή ωθείται από τη ζήτηση που προέρχεται από το εξωτερικό της ΕΕ και έχουν σαφώς ληφθεί υπόψη οι πρόσφατες εξελίξεις στην Ασία. Οι εξελίξεις στην Ασία δεν έχουν σταματήσει και ιδιαιτέρως η Ιαπωνία αντιμετωπίζει δυσκολίες και προβλέπω ότι οι δυσκολίες της θα αυξηθούν.
<P>
Δε γνωρίζω ακριβώς σε τι βαθμό η Επιτροπή έχει αναθεωρήσει τα στοιχεία της για την οικονομική άνοδο ως αποτέλεσμα των όσων συνέβησαν στην Ασία αλλά το ενδεχόμενο μίας καταστροφής δεν έχει παρέλθει. Η Επιτροπή ισχυρίζεται επίσης ότι υπάρχει ένα σύνολο αρετών, από οικονομική άποψη, για τρεις λόγους: τις ευνοϊκές νομισματικές προϋποθέσεις, την ενισχυμένη εσωτερική ζήτηση και τη βελτιωμένη αυτοπεποίθηση. Η κριτική που ασκώ στην έκθεση της Επιτροπής είναι γιατί κάνει ελάχιστα με τη μορφή μίας θετικής πολιτικής στήριξης στην ενδυνάμωση της εσωτερικής ζήτησης. Πώς μπορούμε να αντιμετωπίσουμε την ανεργία αν δε δημιουργήσουμε τις προϋποθέσεις για την εσωτερική ζήτηση, κυρίως σε μία στιγμή όταν η εξωτερική ζήτηση από την Ασία μπορεί να μειωθεί σημαντικά. Η Επιτροπή στηρίζεται στην ενδογενή ανάπτυξη και πρόκειται για ένα άλμα ένδειξης εμπιστοσύνης που φοβούμαι ότι πολλοί ευρωπαίοι πολίτες δε θα κάνουν.
<P>
Εξελέγην ευρωβουλευτής το 1994 όταν η Έκθεση Delors προκαλούσε ενθουσιασμό και είχαμε αναλάβει μία εκστρατεία μείωσης της ανεργίας κατά 15 εκατομμύρια μέχρι το 2000. Δεν είμαστε τελείως ειλικρινείς με τους ευρωπαίους πολίτες, γιατί η μείωση της ανεργίας στην Ευρωπαϊκή Ένωση δεν έχει προσεγγίσει ούτε κατά διάνοια αυτό το ποσό. Οι άνθρωποι θυμούνται και ενώ δεχόμαστε ότι θα πραγματοποιηθεί μία ανάπτυξη 2 έως 3 %, δε φτάνει καν το 4 % που οι ΗΠΑ βιώνουν σταθερά για τη δημιουργία των εκατομμυρίων θέσεων εργασίας τους. Θέλω να δω και την Ευρώπη να δημιουργεί εκατομμύρια θέσεις εργασίας.

<SPEAKER ID=114 NAME="de Silguy">
Κύριε Πρόεδρε, κυρίες και κύριοι, τα συγχαρητήριά μου, κατ' αρχάς, στον κ. Gasςliba i Bφhm, για την εξαιρετική έκθεσή του, που μας καλεί να προβληματιστούμε για τις επιλογές που πρέπει να εξετάσουμε στο πλαίσιο των μεγάλων κατευθυντήριων γραμμών της οικονομικής πολιτικής για το 1998, τις οποίες θα παρουσιάσει η Επιτροπή στις 13 Μαΐου. Οι μεγάλες κατευθυντήριες γραμμές της οικονομικής πολιτικής είναι οι πρώτες μεγάλες κατευθύνσεις μετά το ευρώ και εκεί, λοιπόν, έγκειται η σπουδαιότητά τους. Είναι, επίσης, οι πρώτες που εντάχθηκαν στο πλαίσιο των συμπερασμάτων του Ευρωπαϊκού Συμβουλίου του Λουξεμβούργου για την απασχόληση.
<P>
Έτσι, η ετήσια οικονομική έκθεση της Επιτροπής παρουσιάζεται, φέτος, σαν το πρώτο στάδιο για την εκπόνηση των μεγάλων κατευθύνσεων. Πρόκειται για σημαντική άσκηση και εκφράζω την ικανοποίησή μου για την ακρόαση των οικονομικών εμπειρογνωμόνων, την οποία διοργανώσατε στις 17 Μαρτίου για τη σύνταξη της εν λόγω έκθεσης. Μπορώ να σας διαβεβαιώσω ότι η Επιτροπή θα λάβει δεόντως υπόψη τις σχετικές παρατηρήσεις και προτάσεις σας για να αποκρυσταλλώσει την πρότασή της. Θα ήθελα, πολύ σύντομα, εφόσον η ώρα είναι σχετικά περασμένη, να απαντήσω σε όλα τα ζητήματα που τέθηκαν, λέγοντας δυο λέξεις για την κατάσταση της ευρωπαϊκής οικονομίας, πριν υπενθυμίσω ή εξάξω τις κυριότερες συστάσεις της Επιτροπής.
<P>
Σε ό, τι αφορά την κατάσταση της ευρωπαϊκής οικονομίας, η ανάκαμψη που διεφάνη την άνοιξη του 1996, διευρύνεται και θα πρέπει να οδηγήσει σε μια διαδικασία αυτοσυντηρούμενης ανάπτυξης. Η ανάπτυξη αυτή θα επιδράσει θετικά στην απασχόληση, που παραμένει πάντως το αντικείμενο της μεγαλύτερης ανησυχίας μας, σας το επαναλαμβάνω. Κύριε Hendrick, θα μπορούσα να σας πω ότι δεν είμαστε πολύ αισιόδοξοι. Οι προβλέψεις μας για την ανάπτυξη αντιστοιχούν, γενικώς, σε εκείνες που έχουν τεθεί από τα μεγάλα θεσμικά όργανα. Τον προηγούμενο Μάρτιο, σημείωσαν ελαφρά πτώση, ήτοι 0, 2 βαθμοί για το 1998 και 0, 1 βαθμοί για το 1999, αν λάβουμε υπόψη κυρίως τα αποτελέσματα της ασιατικής κρίσης. Κατόπιν τούτου, η ανάπτυξη θα είναι πάντως 2, 7 % το 1997, 2, 8 % το 1998, 3 % το 1999, γεγονός που συνιστά ήδη μια βελτίωση. Η κατάσταση στην Ασία αποτελεί αντικείμενο πολύ προσεκτικής παρακολούθησης εκ μέρους της Επιτροπής, κυρίως σε ό, τι αφορά την Ιαπωνία, σε ό, τι αφορά το διεθνές εμπόριο, και σε ό, τι αφορά τις τομεακές πτυχές της κρίσης, όπου εντοπίσαμε, ειδικότερα, οκτώ τομείς που μας φαίνονται ιδιαίτερα εκτεθειμένοι. Παρακολουθούμε την υπόθεση αυτή στενά.
<P>
Θα επιθυμούσα, στο σημείο αυτό, να επαναλάβω ένα αίτημα του εισηγητή, σε σχέση εξάλλου με εκείνο που πιστεύω ότι ανέφερε ο κ. Paasilinna. Μην νομίζετε ότι η Επιτροπή δεν εκτιμά τους κινδύνους που θα μπορούσαν να επηρεάσουν το βασικό της σχέδιο. Αντιθέτως, η Επιτροπή λαμβάνει σοβαρά υπόψη την πρότασή σας για εναλλακτικό σενάριο και για μεσοπρόθεσμη ανάλυση. Μπορώ να σας διαβεβαιώσω ότι θα προσπαθήσει να απαντήσει στα ανωτέρω, τα προσεχή έτη. Αλλά σήμερα η ανάπτυξη της Ευρώπη βασίζεται ολοένα και περισσότερο στις δικές της δυνάμεις, στην εγχώρια ζήτηση. Αυτό το θέμα τέθηκε από την κ. Randzio-Plath, τον κ. Paasilinna, τον κ. Pιrez Royo, τον κ. Donnelly, τον κ. Metten και άλλους ακόμη. Η ιδιωτική κατανάλωση αυξάνει από το 2 % το 1996 στο 2, 6 % το 1998 και το 1999. Είναι καθησυχαστικό για την εξέλιξη της εγχώριας ζήτησης.
<P>
Ομοίως, οι επενδύσεις υπήρξαν περισσότερο συνεχείς απ' ό, τι προβλεπόταν και οι επενδύσεις σε εξοπλισμούς θα αυξηθούν κατά 6, 4 % το 1998, και κατά 7 % το 1999. Αξίζει να το συγκρίνετε με το 4, 4 % το 1997.
<P>
Αυτά είναι τα δεδομένα που συνεπάγονται ανάκτηση της εμπιστοσύνης. Σε αυτό το σημείο, θα μπορούσα να διευκρινίσω στον κ. Donnelly ότι πράγματι το τμήμα της δημόσιας επένδυσης στο ΑΕΠ μειώθηκε από το 2, 9 % το 1990 στο 2, 2 % το 1997, και αυτή η τάση δεν πρέπει να συνεχιστεί. Η Επιτροπή δεν έχασε ποτέ την ευκαιρία να το υπενθυμίζει, και μάλιστα θα επιμείνουμε σε αυτό το σημείο στις νέες μεγάλες κατευθύνσεις της οικονομικής πολιτικής για το 1998. Κατόπιν τούτου, μην υποτιμάτε την επίδραση των επενδύσεων λόγω της συγχρηματοδότησης ορισμένων επενδύσεων στον ιδιωτικό τομέα, που μπορεί να δώσει μια κάπως παραποιημένη εικόνα των αριθμητικών δεδομένων.
<P>
Τέλος, ως προς αυτή την πτυχή της ζήτησης, θα απαντήσω στον κ. Metten ότι δεν χρειάζεται, ωστόσο, η ζήτηση να τονώνεται τεχνητά από νέα δημοσιονομικά ελλείμματα ή από υπερβολικά άμεσες μισθολογικές αυξήσεις. Τούτο θα έπληττε την εξυγίανση, από την οποία επωφελήθηκε η οικονομία μας εδώ και κάποια χρόνια, και θα ξαναδημιουργούνταν ελλείμματα, με τις συνέπειες που επιφέρουν σε ό, τι αφορά την αύξηση των τόκων και τις αρνητικές συνέπειές τους στην ανάπτυξη και την απασχόληση. Έτσι, η οικονομική στρατηγική που συνιστά θερμά η Επιτροπή, που συνιστάται θερμά από την παρακολούθηση που πραγματοποιούν τα κράτη μέλη επί αρκετά χρόνια, αρχίζει να αποφέρει τους καρπούς της, κυρίως με τη μορφή της δημιουργίας θέσεων εργασίας. Θα απαντήσω στον κ. van Velzen τα εξής: ας κοιτάξουμε τους αριθμούς. Η Ευρώπη δημιούργησε 600.000 θέσεις εργασίας το 1997. Βάσει των προβλέψεών μας, θα έπρεπε να δημιουργήσει 2.800.000 το 1998 και το 1999, δηλαδή, συνολικά, θα δημιουργήσουμε 3.400.000 θέσεις εργασίας σε τρία χρόνια. Είναι ενθαρρυντικό, ακόμη και αν έχω συναίσθηση ότι δεν θα αντισταθμίσει τις απώλειες, 4.500.000, που καταγράφηκαν κατά τη δεκαετία του «90. Τα δεδομένα αυτά φανερώνουν την ανάγκη να ευνοηθεί μια ανάπτυξη που να έχει περισσότερη συνέχεια και να δημιουργεί περισσότερες θέσεις εργασίας.
<P>
Κύριε Gasςliba, προτείνετε να χρησιμοποιήσετε, στην προκειμένη περίπτωση, bench-marks . Θα ήθελα να σας υπενθυμίσω ότι η σύσταση της Επιτροπής σχετικά με τις πρώτες κατευθυντήριες γραμμές για την απασχόληση, εμπεριείχε ποσοτικά προσδιορισμένους στόχους, και είναι το Συμβούλιο που δεν συγκράτησε και δεν ακολούθησε την Επιτροπή στο ζήτημα αυτό. Αλλά η τόνωση της ανάπτυξης που θα δημιουργήσει περισσότερες θέσεις εργασίας, παραμένει ο ουσιαστικός στόχος των μεγάλων κατευθύνσεων της οικονομικής πολιτικής, και είναι το δεύτερο σημείο που θα ήθελα να θίξω πολύ σύντομα ενώπιόν σας, τώρα.
<P>
Κατόπιν αιτήματος του Ευρωπαϊκού Συμβουλίου του Αμστερνταμ, οι μεγάλες κατευθύνσεις της οικονομικής πολιτικής για το 1998 θα δώσουν έμφαση στην αναγκαιότητα καλύτερου συντονισμού των μακροοικονομικών πολιτικών και των διαρθρωτικών πολιτικών. Αυτές οι δύο πολιτικές πρέπει να είναι άρρηκτα συνδεδεμένες, αν θέλουμε να τονώσουμε την ανάπτυξη και την απασχόληση, όπως το επισημαίνει δικαίως ο εισηγητής. Σε ό, τι αφορά την μακροοικονομική πολιτική, είχαμε την ευκαιρία να μιλήσουμε σχετικά, στην προηγούμενη έκθεση. Επομένως, δεν θα επιμείνω περισσότερο στο σημείο αυτό. Η κ. Randzio-Plath έχει δίκιο· πρέπει να αποφύγουμε την αντιπαράθεση ανάμεσα στην πολιτική της προσφοράς και στην πολιτική της ζήτησης. Η Επιτροπή ανέκαθεν προσπαθούσε να το επιτύχει. Εδώ και μερικά χρόνια παρατηρώ ότι οι μεγάλες κατευθύνσεις της οικονομικής πολιτικής συνιστούν θερμά ένα σταθερό μακροοικονομικό πλαίσιο στο εσωτερικό της Οικονομικής και Νομισματικής Ένωσης, οι τρεις πυλώνες της οποίας είναι, βεβαίως, μια νομισματική πολιτική προσανατολισμένη στη σταθερότητα των τιμών, η διαρκής εξυγίανση των δημόσιων οικονομικών και μια μισθολογική συμπεριφορά που να συνάδει με τη σταθερότητα των τιμών και την αποδοτικότητα της επένδυσης. Η ΟΝΕ, το ευρώ, ενισχύουν αυτό το σταθερό μακροοικονομικό πλαίσιο για όλα τα κράτη μέλη.
<P>
Από την άποψη αυτή, εκφράζω την ικανοποίησή μου για την υποστήριξη του Ευρωπαϊκού Κοινοβουλίου σε αυτή τη στρατηγική. Αλλά, πέρα από αυτή τη μακροοικονομική πολιτική, για να υπάρξει το μέγιστο αποτέλεσμα σε ό, τι αφορά τις θέσεις εργασίας, το συγκεκριμένο πλαίσιο πρέπει να συμπληρώνεται από διαρθρωτικές μεταρρυθμίσεις, από μεταρρυθμίσεις κατ' αρχάς σε επίπεδο αγοράς αγαθών και υπηρεσιών. Οι επιχειρηματίες, για να πραγματοποιήσουν επενδύσεις, δεν πρέπει να αποθαρρύνονται ευθύς εξ αρχής από τις υπερβολικά γραφειοκρατικές ρυθμίσεις. Ομοίως, η σημαντικότερη ανάπτυξη πρέπει να επιφέρει εξίσου μια σημαντικότερη ζήτηση εργασίας. Όμως, υπάρχουν ακόμη στην Ευρώπη υπερβολικά πολλές διοικητικές ακαμψίες, υπερβολικά πολλές διοικητικές διατυπώσεις, υπερβολικά πολλές δυσκολίες πρόσβασης στην κεφαλαιαγορά, για τις μικρές και μεσαίες επιχειρήσεις, όπως επισημαίνει ο εισηγητής. Ωστόσο, υπενθυμίζω ότι στις 31 Μαρτίου, η Επιτροπή πρότεινε ένα σχέδιο δράσης σχετικά με την πρόσβαση των μικρών και μεσαίων επιχειρήσεων στις κυριότερες επενδύσεις. Αυτό το σχέδιο δράσης θα εφαρμοστεί από το φθινόπωρο του 1998, αν, βεβαίως, οι αρχηγοί κρατών και κυβερνήσεων το εγκρίνουν στο Κάρντιφ.
<P>
Μεταρρυθμίσεις που είναι εξίσου απαραίτητες σε επίπεδο αγοράς εργασίας. Πολλοί τομείς πρέπει να εξεταστούν: η μείωση του μη μισθολογικού κόστους, ενώ εννοείται ότι, για δημοσιονομικούς λόγους, μόνο η μείωση του μη μισθολογικού κόστους, που εστιάζεται στο κάτω μέρος της μισθολογικής κλίμακας, είναι εφικτή. Πάντως, μπορεί να είναι ρεαλιστική μόνο αν συνοδεύεται από τον έλεγχο των κοινωνικών δαπανών. Η μισθολογική διαφοροποίηση αποτελεί τον δεύτερο τομέα: είναι, άραγε, φυσιολογικό το ποσοστό της ανεργίας, σε 25 περιφέρειες της Ευρωπαϊκής Ένωσης, να είναι χαμηλότερο από 5 %, ενώ σε 25 άλλες περιφέρειες, το ποσοστό αυτό να υπερβαίνει το 22 %. Τούτο μας αναγκάζει να εξετάσουμε το ζήτημα της μισθολογικής διαφοροποίησης βάσει του επιπέδου παραγωγικότητας ανάλογα με τα χαρακτηριστικά των περιφερειών, ακόμη και των τομέων δραστηριότητας.
<P>
Τέλος, άλλος τομέας που εξετάστηκε και για τον οποίο πρέπει να πω κάτι, είναι η μείωση του ωραρίου εργασίας. Πιστεύω ότι η κ. Angelilli με ρώτησε ιδιαίτερα για το ζήτημα αυτό. Πρέπει να προσέξουμε τα συνθήματα και τις προκατασκευασμένες ιδέες για το εν λόγω θέμα. Η μείωση του ωραρίου εργασίας μπορεί να έχει πολύπλοκα και αντιφατικά αποτελέσματα για την απασχόληση γιατί, αντίθετα από μια γενικώς παραδεκτή ιδέα, η απασχόληση δεν είναι καθορισμένη ποσότητα. Αντιθέτως, πρόκειται για μια ενδογενή μεταβλητή στο οικονομικό σύστημα, που κυμαίνεται ανάλογα με όλες τις άλλες μεταβλητές. Πρέπει, λοιπόν, να είμαστε προσεκτικοί και να υπολογίζουμε όλες τις συνέπειες των μέτρων που θα λάβουμε. Η μείωση του ωραρίου εργασίας μπορεί να ευνοήσει την απασχόληση, αλλά με ορισμένες προϋποθέσεις. Σε αυτό το σημείο, επίσης, πρέπει να υπενθυμίσουμε ότι δεν πρέπει να έχει επιπτώσεις σε ό, τι αφορά την εξυγίανση των δημόσιων οικονομικών και ότι δεν πρέπει να είναι ουδέτερη από την άποψη του κόστους που βαρύνει τις επιχειρήσεις. Πρέπει, πράγματι, να αποφύγουμε να μειώσουμε την αποδοτικότητα των επιχειρήσεων, γεγονός που θα μπορούσε να προκαλέσει πτώση των επενδύσεων, με αρνητικά αποτελέσματα για την απασχόληση, ή ακόμη πρέπει εξίσου να αποτρέψουμε το ενδεχόμενο μια τέτοια μείωση να επιφέρει αναθεώρηση των μισθών με σκοπό τη μείωση, στις ενδιαφερόμενες επιχειρήσεις.
<P>
Πάντως, σε ό, τι αφορά τη μείωση του ωραρίου εργασίας, θα έλεγα ότι το θέμα αυτό δεν μπορεί να εξεταστεί κατά τρόπο γενικό και απόλυτο. Πρέπει να εκτιμηθεί στο γενικότερο πλαίσιο της Οργάνωσης Εργασίας. Το συγκεκριμένο ζήτημα εμπίπτει στις διαπραγματεύσεις μεταξύ των κοινωνικών εταίρων σε μικροοικονομικό επίπεδο - ο κλάδος, η επιχείρηση - όπως εξάλλου πιστεύω ότι το επισήμανε ο εισηγητής. Αλλά, πέρα από το ιδιαίτερο ενδιαφέρον αυτών των συγκεκριμένων μέτρων, η μείωση της ανεργίας μπορεί να προκύψει μόνο από τη συνεχή εφαρμογή σφαιρικών, συνεκτικών και αποφασιστικών πολιτικών, οι οποίες, όπως το υπογραμμίζει ο κ. Caudron, να περιλαμβάνουν, εννοείται, τις πτυχές της έρευνας, της εκπαίδευσης και της κατάρτισης.
<P>
Εν κατακλείδι, θα έλεγα ότι αυτή η άσκηση των μεγάλων κατευθύνσεων των οικονομικών πολιτικών τοποθετείται υπό την αιγίδα της απασχόλησης, και ο στόχος είναι ακριβώς να προσδιορίσει ένα γόνιμο πλαίσιο για την ανάπτυξη και την απασχόληση, εξασφαλίζοντας την εύρυθμη λειτουργία της Οικονομικής και Νομισματικής Ένωσης. Όλα αυτά δεν είναι αντιφατικά.
<P>
Κύριε Πρόεδρε, κύριε εισηγητή, κυρίες και κύριοι, η Επιτροπή εκφράζει την ικανοποίησή της για τη συμβολή του Κοινοβουλίου σε αυτόν τον προβληματισμό, και μπορώ να σας διαβεβαιώσω ότι θα λάβει υπόψη τις συστάσεις σας για τη εκπόνηση των μεγάλων κατευθύνσεων της οικονομικής πολιτικής.

<SPEAKER ID=115 LANGUAGE="DE" NAME="Soltwedel-Schδfer">
Κύριε Πρόεδρε, αξιότιμε κύριε Επίτροπε, εδώ μέσα δύο ή και τρεις φορές συσχετίστηκαν, και μάλιστα υπό τα χειροκροτήματα του Σώματος, η ανεργία, η απελπισία και οι δεξιοί ψηφοφόροι. Θα ήθελα να σας παρακαλέσω ν' αναφερθείτε σ' αυτό, γιατί νομίζω ότι και σε σας προκαλεί, όπως και σε μας, πόνο στο στομάχι και άγχος, βλέποντας τα γερμανικά αποτελέσματα του 13, 6 % υπέρ της Γερμανικής Λαϊκής Ένωσης - που χρηματοδοτείται από έναν μόνο άνθρωπο και είναι ένα δεξιό κόμμα χωρίς πρόγραμμα. Σας παρακαλώ να εκφράσετε τη γνώμη σας σχετικά.

<SPEAKER ID=116 NAME="de Silguy">
Μπορώ να απαντήσω με απόλυτη σαφήνεια ότι η ανεργία αποτελεί τη μάστιγα της Ευρώπης. Δεν θα επιλύσουμε το πρόβλημα της ανεργίας επιδεινώνοντας τα ελλείμματα, και η εμπειρία του παρελθόντος μάς απέδειξε ότι ίσχυε το αντίθετο. Οι χώρες που μείωσαν το έλλειμμά τους, είναι εκείνες που συνέβαλαν περισσότερο στην ανάπτυξη και εκείνες που κατέστησαν εφικτή τη δημιουργία περισσότερων θέσεων εργασίας. Πάρτε για παράδειγμα τις Κάτω Χώρες ή την Ιρλανδία. Δεν είναι, ωστόσο, αρκετό για να διευθετηθεί το πρόβλημα της ανεργίας. Πρέπει να χτυπήσουμε τη μάστιγα στη ρίζα της. Για αυτό, πρέπει να εφαρμόσουμε συνεκτικές πολιτικές σε ό, τι αφορά τη διάρθρωση.
<P>
Στο πολιτικό επίπεδο, μου φαίνεται κάπως εύκολο, για στόχους λαϊκιστικούς, για στόχους αμιγώς πολιτευτικούς, να αναζητήσουμε αποδιοπομπαίους τράγους, να αναζητήσουμε υπευθύνους εκεί όπου δεν υπάρχουν. Δεν πρέπει να επιρρίπτουμε στην Ευρώπη την ευθύνη για την ανεργία, ενώ, στη σημερινή κατάσταση, μόνο μέσω της Ευρώπης, μέσω της περισσότερης Ευρώπης και μέσω περισσότερο συμπεφωνημένων ενεργειών σε ευρωπαϊκό επίπεδο, θα καταφέρουμε ακριβώς να συντρίψουμε τη μάστιγα της ανεργίας. Τούτο, όμως, θα χρειαστεί χρόνο.

<SPEAKER ID=117 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 11.00.

<CHAPTER ID=9>
Υφαντουργία και βιομηχανία ένδυσης
<SPEAKER ID=118 NAME="Πρόεδρος">
Η ημερήσια διάταξη προβλέπει την κοινή συζήτηση επί των ακολούθων προφορικών ερωτήσεων προς το Συμβούλιο και την Επιτροπή, σχετικά με την υφαντουργία και την βιομηχανία ένδυσης, των βουλευτών:
<P>
Soltwedel-Schδfer, Hautala καιWolf (Β4-0273/98-0-0076/98 και Β4-0274/98-0-0077/98), εξ ονόματος της Ομάδας των Πρασίνων στο Ευρωπαοκό Κοινοβούλιο, -Puerta και Ribeiro (Β4-0275/98-0-0078/98 και Β4-0276/98-0-0079/98), εξ ονόματος της Συνομοσπονδιακής Ομάδας της Ευρωπαοκής Ενωτικής Αριστεράς/Αριστεράς των Πρασίνων των Βορείων Χωρών, και-Ferrer (B4-0277/98-0080/98 και B4-0278/98-0081/98), εξ ονόματος του Ευρωπαοκού Λαοκού Κόμματος.
<SPEAKER ID=119 LANGUAGE="DE" NAME="Soltwedel-Schδfer">
Κύριε Πρόεδρε, απευθύνομαι τώρα στο Συμβούλιο και στην Επιτροπή. Οι τροπολογίες μου βρίσκονται μπροστά σας. Με δυο λόγια, πρόκειται για τη συνολική προσαρμογή της υφαντουργίας στα οικολογικά κριτήρια. Όμως, δεν είναι σήμερα η πρώτη φορά που αναφέρομαι σ' αυτό. Έχουν γίνει επίσης σχετικά διεξοδικές συζητήσεις, μεταξύ άλλων, και με τον Επίτροπο Bangemann. Η ερώτησή μου είναι η εξής: Ποιά προγράμματα έχει η Επιτροπή, ποιόν τρόπο δράσης προγραμματίζει το Συμβούλιο αναφορικά με την επείγουσα ανάγκη προσαρμογής της υφαντουργίας στις απαιτήσεις του περιβάλλοντος, π.χ. σχετικά με την απομάκρυνση βλαβερών ουσιών στα ίδια τα υφάσματα, που προξενούν αλλεργίες, σχετικά με την ασφάλεια των εργαζομένων κατά την παραγωγή τους και με τον κίνδυνο για το περιβάλλον από την επαφή τους με την ατμόσφαιρα, το έδαφος και τα ύδατα; Ο κ. Bangemann μού είχε εξηγήσει πριν από ένα χρόνο ότι υπήρχε μία ομάδα εργασίας που ασχολείτο με το συγκεκριμένο θέμα, καθώς και ότι γινόταν επεξεργασία οδηγιών. Αυτό είναι το ένα. Σε ερωτήσεις, τις οποίες υπέβαλα και γραπτώς προς την Επιτροπή, μέχρι τώρα δεν έλαβα καμία απάντηση. Θα ήθελα να ακούσω τη γνώμη σας πάνω σ' αυτό.
<P>
Το τελευταίο σημείο είναι η παιδική εργασία. Γνωρίζετε ότι σε διάφορες γνωμοδοτήσεις του Ευρωπαϊκού Κοινοβουλίου γίνεται αναφορά στην παιδική εργασία στην υφαντουργία και στην βιομηχανία ένδυσης - ιδιαίτερα στην Πορτογαλία. Το φαινόμενο αυτό στην Ευρώπη προκαλεί φόβο, και σας παρακαλώ να τοποθετηθείτε και επ' αυτού.

<SPEAKER ID=120 LANGUAGE="PT" NAME="Ribeiro">
Κύριε Πρόεδρε, κύριοι εκπρόσωποι του Συμβουλίου και της Επιτροπής, οι προφορικές ερωτήσεις, καθώς και το ψήφισμα που θα τις συνοδεύει, επιδιώκουν να στείλουν ένα ξεκάθαρο μήνυμα αυτού του Κοινοβουλίου προς το Συμβούλιο για τη βιομηχανική πολιτική, που θα πραγματοποιηθεί στις 7 Μαΐου και, καθ' ότι αναμένεται, θα εξετάσει την πρόταση της Επιτροπής σχετικά με ένα "πρόγραμμα δράσης για την ανταγωνιστικότητα της ευρωπαϊκής κλωστοϋφαντουργίας».
<P>
Χρησιμοποιώ αυτή τη μορφή διαδικασίας για να σας πω ότι το Κοινοβούλιο δεν παραιτείται, είτε λόγω παραλείψεως είτε χάρη στην απλή εκτέλεση κάποιας τελετουργίας, από το ρόλο του να εκφέρει γνώμη για την ανταγωνιστικότητα ενός τομέα τόσο μεγάλης σημασίας όπως είναι η κλωστοϋφαντουργία και η βιομηχανία ένδυσης, ενός τομέα ζωτικής σημασίας για την οικονομία και την απασχόληση σε ορισμένα κράτη μέλη.
<P>
Τη χρησιμοποιώ ακόμη για να εκφράσω τη μη ικανοποίησή μας γι' αυτό που η Επιτροπή ονομάζει "πρόγραμμα δράσης» ενώ στην πραγματικότητα δεν είναι. Θα μπορούσε να θεωρηθεί ως ένα έγγραφο στρατηγικού προβληματισμού αλλά, για να γίνει ένα πρόγραμμα δράσης, του λείπουν ο σχεδιασμός έργων, τα χρονοδιαγράμματα, ο προσδιορισμός των μέσων που πρέπει να διατεθούν. Αλλωστε, θα επαρκούσε να συγκρατηθούν κάποιες από τις συστάσεις των κοινωνικών εταίρων, που παρατίθενται σε έκθεση, ώστε το εν λόγω έγγραφο να αναχθεί σε πρόγραμμα δράσης και να συζητηθεί ως τέτοιο.
<P>
Τη χρησιμοποιώ, επίσης, για να διατρανώσω αυτό που το Κοινοβούλιο υποστηρίζει ως αναγκαίο και επείγον. Από τη μεριά μας, τασσόμαστε υπέρ μιας μη αποσπασματικής, ισορροπημένης προσέγγισης, που θα αντιμετωπίζει τον τομέα στο σύνολό του, ως παραγωγικη αλυσίδα , προσδίδοντας ιδιαίτερη προσοχή στις δραστηριότητες με ένταση εργασίας. Πιστεύουμε ότι η επίτευξη ανταγωνιστικότητας του τομέα απαιτεί την καταπολέμηση της απάτης και της στρέβλωσης του ανταγωνισμού, κυρίως σε ό, τι αφορά τους κοινωνικούς όρους. Προς το σκοπό αυτό, επιβάλλεται η καθιέρωση κοινωνικών ρητρών στο πλαίσιο των διμερών και πολυμερών προγραμμάτων, με βάση τις διατάξεις της ΔΟΕ. Τασσόμαστε υπέρ της πιστοποίησης όσον αφορά την προέλευση και τις κοινωνικές και περιβαλλοντικές συνθήκες της παραγωγής, με ταυτόχρονη αναγνώριση, σε επίπεδο Ευρωπαϊκής Ένωσης, των εθνικών εγγράφων πιστοποίησης.
<P>
Για την επίτευξη ανταγωνιστικότητας του τομέα, υποστηρίζουμε επίσης την παροχή κινήτρων για νέα προϊόντα και νέες τεχνολογίες, την προώθηση της πρόσβασης, ιδίως των ΜΜΕ, στις εξωτερικές αγορές, την ενίσχυση των δράσεων κατάρτισης που απευθύνονται ειδικότερα στις γυναίκες εργαζόμενες. Όμως η απαρίθμηση και η περαιτέρω εξέταση αυτών και άλλων ζητημάτων θα γίνει στην έκθεση που προετοιμάζουμε.
<P>
Τέλος, χρησιμοποιώ αυτή τη μορφή διαδικασίας για να σας πληροφορήσω ότι το Κοινοβούλιο καταρτίζει μια έκθεση με βάση το έγγραφο της Επιτροπής. Κάτι που το Κοινοβούλιο διεξάγει με τη σοβαρότητα που επιβάλλει η τοποθέτηση ενός θεσμικού οργάνου, απαιτώντας να ζητείται η συμμετοχή του και να λαμβάνεται υπόψη το έργο του σε διαδικασίες όπως η παρούσα, για τον πρόσθετο λόγο ότι αυτή η λεγόμενη "ευρωπαϊκή οικοδόμηση» θα έπαιρνε πολύ στραβό δρόμο σε περίπτωση που η αντιμετώπιση θεμάτων όπως είναι η ανταγωνιστικότητα τόσο σημαντικών τομέων, όπως η κλωστοϋφαντουργία και η βιομηχανία ένδυσης, περιοριζόταν απλώς και μόνο στο έγγραφο που παρουσίασε η Επιτροπή. Η παρούσα διαδικασία θα πρέπει να προχωρήσει, και το Ευρωπαϊκό Κοινοβούλιο θα πρέπει να συμμετάσχει σ' αυτήν, όπως δικαιούται και όπως ο τομέας χρειάζεται και απαιτεί .

<SPEAKER ID=121 LANGUAGE="ES" NAME="Ferrer">
Κύριε Πρόεδρε, θέλω να αρχίσω την παρέμβασή μου εκφράζοντας τη λύπη μου που το Συμβούλιο Υπουργών Βιομηχανίας προέβη σε γνωμοδότηση για την ανακοίνωση της Επιτροπής σχετικά με τα μέτρα υπέρ της ανταγωνιστικότητας του τομέα της κλωστοϋφαντουργίας και βιομηχανίας ένδυσης, χωρίς να περιμένει να μάθει τη γνώμη του Κοινοβουλίου σχετικά με αυτήν την ανακοίνωση. Για αυτόν τον λόγο, η συζήτηση αυτή έχει ένα πολύ σαφές σκοπό: να επισημάνει τις σημαντικές κατευθυντήριες γραμμές οι οποίες, κατά τη γνώμη του Κοινοβουλίου, πρέπει να προταθούν για να αυξήσουν την ανταγωνιστικότητα και, συνεπώς, να εξασφαλίσουν τη συνέχιση της ευρωπαϊκής κλωστοϋφαντουργίας και βιομηχανίας ένδυσης. Ένας τομέας που, αντίθετα από αυτό που ίσως κάποιοι σκέφτονται, ούτε διανύει κρίση ούτε τείνει να εκλείψει. Όντως, χάρη στις αναδιαρθρώσεις που διεξήχθησαν, χάρη στην ποιότητα των προϊόντων της, των σχεδίων της, της ικανότητάς της για ταχείες αντιδράσεις, σήμερα η βιομηχανία της κλωστοϋφαντουργίας και ένδυσης είναι σε θέση να αντιμετωπίσει τη μεγάλη πρόκληση της διεθνούς ανταγωνιστικότητας και να διαβλέπει το μέλλον με αισιοδοξία.
<P>
Έτσι, κατά την άποψη του Ευρωπαϊκού Λαϊκού Κόμματος, η Επιτροπή και το Συμβούλιο θα πρέπει να δώσουν μεγαλύτερη έμφαση, σε ότι αφορά την αποτελεσματική πρόσβαση στις αγορές τρίτων χωρών αμοιβαία, κάτι που κάνει το σχέδιο δράσης που συνοδεύει την εν λόγω ανακοίνωση. Γνωρίζουν η Επιτροπή και το Συμβούλιο πως έχουν υπολογισθεί συνολικά 600 δασμολογικά εμπόδια τα οποία δυσχεραίνουν την ελεύθερη εξαγωγή κοινοτικών κλωστοϋφαντουργικών προϊόντων; Αν πραγματικά το Συμβούλιο και η Επιτροπή επιθυμούν να ευνοήσουν την ανταγωνιστικότητα του τομέα της κλωστοϋφαντουργίας και βιομηχανίας ένδυσης, πρέπει να απαιτήσουν από τις τρίτες χώρες να σέβονται τις προδιαγραφές και τους κανόνες της ΓΣΔΕ, να προτείνουν αποτελεσματικά και ευέλικτα συντονισμένα μέτρα τα οποία να επιτρέπουν την καταπολέμηση της απάτης και της παραποίησης των πιστοποιητικών προέλευσης, να προστατεύσουν την βιομηχανική ιδιοκτησία και να κάνουν τις τρίτες χώρες να σέβονται τις θεμελιώδεις κοινωνικές και περιβαλλοντικές προδιαγραφές.
<P>
Είναι σίγουρο ότι απαιτούνται πολλά άλλα μέτρα όσον αφορά, για παράδειγμα, την έρευνα και ανάπτυξη και την κατάρτιση, αλλά κανένα μέτρο δεν θα είναι αποτελεσματικό αν δεν υπάρχει αποτελεσματική πρόσβαση στις διεθνείς αγορές και σεβασμός των ίδιων κανόνων του παιχνιδιού από όλους.
<P>
Τελειώνοντας, κύριε Πρόεδρε, θέλω να εκφράσω την απογοήτευση της Ομάδας μου ενώπιον του σχεδίου συμπερασμάτων που κατήρτισε το Συμβούλιο, το οποίο δεν ανταποκρίνεται καθόλου στις ανάγκες ενός νευραλγικής σημασίας τομέα και, γιαυτόν τον λόγο, ζητώ από το Συμβούλιο να σκεφτεί και να λάβει υπόψη τις γνωμοδοτήσεις αυτού τουΚοινοβουλίου.

<SPEAKER ID=122 LANGUAGE="ES" NAME="Gasςliba i Bφhm">
Κύριε Πρόεδρε, κυρίες και κύριοι, πιστεύω πως είναι σημαντικό ότι όλο το πολιτικό φάσμα αυτού του Κοινοβουλίου εκδηλώνει την ανησυχία του για το μέλλον της κλωστοϋφαντουργίας και βιομηχανίας ένδυσης στην Ευρώπη. Η σύμπτωση των διαφόρων πολιτικών ευαισθησιών στην εκδήλωση αυτής της ανησυχίας πιστεύω πως αποτελεί δείγμα της σπουδαιότητας ενός τομέα ο οποίος, αφενός, έχει μια πολύ μακρά παράδοση στην ευρωπαϊκή βιομηχανική ανάπτυξη και, αφετέρου, έχει ένα χαρακτηριστικό το οποίο δεν διαφεύγει από κανέναν λόγω της σημασίας του προς το παρόν και με το οποίο ασχοληθήκαμε στις προηγούμενες εκθέσεις σήμερα το απόγευμα: την ικανότητα να δημιουργεί θέσεις απασχόλησης. Επομένως, η κοινωνική διάσταση της κλωστοϋφαντουργίας και βιομηχανίας ένδυσης πρέπει επίσης να ληφθεί υπόψη.
<P>
Ο πυρήνας των διαφόρων παρεμβάσεων είναι το αίτημα τόσο προς την Επιτροπή όσο και προς το Συμβούλιο για μια επαρκή δράση ώστε να εξασφαλισθεί η συνέχιση, κάτω από τις καλύτερες δυνατές συνθήκες, της κλωστοϋφαντουργίας. Δεν πρόκειται για τη διατήρηση της σημερινής της θέσης. Δεν πρόκειται απλώς για την ευνόηση της επιβίωσής της. Πρόκειται για την παροχή σε αυτήν μιας σειράς μηχανισμών οι οποίοι να εξασφαλίζουν την ανταγωνιστικότητά της σε μια ανοιχτή και ολοένα περισσότερο ανταγωνιστική αγορά στην παγκόσμια οικονομία στην οποία κινούμαστε.
<P>
Για αυτόν τον λόγο, υποβάλλουμε μια σειρά προτάσεων προς την Επιτροπή. Κατ' αρχάς πρέπει να εξασφαλισθεί η ορθή εφαρμογή των τεχνολογικών καινοτομιών, των τεχνολογικών βελτιώσεων και των νέων τεχνολογιών, και βασικά των τεχνολογιών ενημέρωσης και ηλεκτρονικού εμπορίου στον χώρο της κλωστοϋφαντουργίας, και αυτό ας το εξετάσει η Επιτροπή. Αλλη πτυχή μεγάλης σημασίας είναι να ληφθεί υπόψη όλη η αλυσίδα παραγωγής και όχι μόνο κάποιοι συγκεκριμένοι υποτομείς. Και τρίτον, ένα θέμα το οποίο επίσης είναι σημαντικό: η εξασφάλιση της ορθής κατάρτισης ώστε - επιμένω - η ανταγωνιστικότητα της ευρωπαϊκής κλωστοϋφαντουργίας να επιτρέπει το επίπεδο συντήρησής της και απασχόλησης που όλοι επιθυμούμε.

<SPEAKER ID=123 LANGUAGE="ES" NAME="Novo Belenguer">
Κύριε Πρόεδρε, η κλωστοϋφαντουργία για την ΕυρωπαϊκήΈνωση είναι ένας πολύ σημαντικός αλλά παράλληλα πολύ ευαίσθητος τομέας, όπως είπαν οι συνάδελφοι πριν από εμένα. Σημαντικός επειδή αντιπροσωπεύει μια βασική βιομηχανία σε πολλές περιοχές του Στόχου 1 των διαρθρωτικών ταμείων και προσφέρει εργασία σε περισσότερους από 2 εκατομμύρια πολίτες της Ευρωπαϊκής Ένωσης. Και ευαίσθητος, λόγω των αποθαρρυντικών αριθμητικών στοιχείων που είναι συνδεδεμένα με αυτόν. Έχουν απωλεσθεί περισσότερες από 600.000 θέσεις εργασίας σε αυτόν τον τομέα τα τελευταία έξι χρόνια και, σύμφωνα με τις προβλέψεις, θα απωλεθούν, βραχυπρόθεσμα, περισσότερες από 800.000 θέσεις εργασίας. Το σήμερα για τον εν λόγω τομέα είναι δραματικό. Σε αυτό το φόρουμ πρέπει να καταγγείλουμε αυτήν την κατάσταση και να εξαγγείλουμε επείγοντα μέτρα. Στην ευρωπαϊκή αγορά, ανεξαρτήτως του τομέα, δεν πρέπει να υπάρχει συνεχής αθέμιτος ανταγωνισμός και ντάμπινγκ που επηρεάζει αρνητικά τις επιχειρήσεις μας και, σίγουρα, τους πολίτες μας.
<P>
Η σημερινή κατάσταση της ευρωπαϊκής κλωστοϋφαντουργίας είναι συνέπεια, μεταξύ άλλων παραγόντων, του ευάλωτου χαρακτήρα των διεθνών και κοινοτικών κανόνων που διέπουν την αγορά, όπως είναι ο σεβασμός προς το περιβάλλον, την κοινωνική και πνευματική προστασία.
<P>
Και ενωρίτερα σχολίασα τη σημασία της κλωστοϋφαντουργίας στην πλειοψηφία των περιφερειών που εντάσσονται στον Στόχο 1, τις λιγότερο ανεπτυγμένες περιοχές της Ευρωπαϊκής Ένωσης. Ίσως για αυτόν τον λόγο να είναι αυτές οι περιφέρειες πολύ ευάλωτες, όχι μόνο στις επιπτώσεις του ντάμπινγκ που εδώ καταγγέλλουμε, αλλά στην ίδια την κοινοτική πολιτική για τις αγορές, με την πρόσφατη έναρξη ισχύος συμφωνιών με τρίτες χώρες όπως η Τουρκία ή την ελευθέρωση της αγοράς προς τις ανατολικές χώρες.
<P>
Λαμβάνει ιδιαίτερη σημασία η θέση σε ισχύ της δεύτερης φάσης της συμφωνίας του Παγκόσμιου Οργανισμού Εμπορίου για την κλωστοϋφαντουργία, που οδηγεί σε μεγαλύτερη ελευθέρωση της αγοράς. Όλοι αυτοί οι παράγοντες αποτελούν πλήγματα για την κοινοτική κλωστοϋφαντουργία.
<P>
Το έγγραφο που υπέβαλε η Επιτροπή σχετικά με την κλωστοϋφαντουργία της Ευρωπαϊκής Ένωσης είναι, το λιγότερο, απαραίτητο και σημαντικό, αλλά στο ίδιο αυτό έγγραφο λείπει μια πραγματική στρατηγική δράσης στην οποία να λαμβάνονται υπόψη όλες οι δυσχέρειες τις οποίες αντιμετωπίζουν σήμερα η κλωστοϋφαντουργία και οι περιφέρειες του στόχου 1 και να υπάρχει μια πραγματική πολιτική οικονομικής και κοινωνικής συνοχής. Και εδώ είναι που πρέπει να επιμείνουμε και να ζητήσουμε από την Επιτροπή να διεξάγει μια κοινοτική πολιτική σύμφωνα με την πραγματικότητα της κλωστοϋφαντουργίας μας και, κυρίως, την πραγματικότητα των περιφερειών που επηρεάζονται. Ένα καλό βήμα εκ μέρους της Επιτροπής θα ήταν να αυξήσει την οικονομική επιχορήγηση η οποία συμπεριλαμβάνεται στην Ατζέντα 2000 και να επιμείνει σε ένα κοινοτικό πρόγραμμα τόσης σημασίας για τον τομέα όπως είναι το RETEX. Αυτό θα είχε ως αποτέλεσμα τη βελτίωση της ανταγωνιστικότητας της κλωστοϋφαντουργίας μας και των ενδιαφερόμενων περιφερειών, συμβάλλοντας θετικά, όπως έχουμε ήδη πει, στην οικονομική και κοινωνική συνοχή στην Ευρωπαϊκή Ένωση.

<SPEAKER ID=124 NAME="Griffiths">
Κύριε Πρόεδρε, πρώτον θα ήθελα να ευχαριστήσω τα πέντε αξιότιμα μέλη του Ευρωκοινοβουλίου που υπέβαλαν και παρουσίασαν τις ερωτήσεις τους και τα άλλα πέντε μέλη που παρέμειναν για να ακούσουν τις απαντήσεις και να δώσουν στο Συμβούλιο την ευκαιρία να επανεπιβεβαιώσει την υποστήριξή του προς αυτόν τον πολύ σημαντικό ευρωπαϊκό βιομηχανικό κλάδο. Το Συμβούλιο έχει συνειδητοποιήσει σε μεγάλο βαθμό τις προκλήσεις που αντιμετωπίζει όλη η βιομηχανία της Ευρώπης σε έναν κόσμο όπου προωθούνται συνεχώς η παγκοσμιοποίηση και οι νέες τεχνολογίες. Έχει παραδεχτεί ότι η ανταγωνιστικότητα στην ευρωπαϊκή βιομηχανία παρέχει σε όλους εμάς τα ίδια τα θεμέλια για την ανάπτυξη, τη δημιουργία θέσεων εργασίας και την αύξηση του βιοτικού επιπέδου. Η ευρωπαϊκή κλωστοϋφαντουργία και βιομηχανία ένδυσης είναι ένας βασικός οικονομικός τομέας στην Ευρώπη όσον αφορά στην παραγωγή και την απασχόληση. Το Συμβούλιο πάντοτε αναγνώριζε την ανάγκη κοινοτικής στήριξης για την εξασφάλιση της ανταγωνιστικότητας αυτού του τομέα της οικονομίας.
<P>
Στο πλαίσιο αυτό θα ήταν ίσως χρήσιμο αν παρουσίαζα το υπόβαθρο των σημερινών πρωτοβουλιών. Οι κατευθυντήριες γραμμές που διέπουν τις πολιτικές της Κοινότητας σε αυτόν τον τομέα είχαν οριστεί από το Συμβουλίο το 1994. Αυτές οι κατευθυντήριες γραμμές καθιέρωσαν ένα γενικό πλαίσιο για την ευρωπαϊκή βιομηχανική στρατηγική στον τομέα της κλωστοϋφαντουργίας και της ένδυσης. Η στρατηγική επινοήθηκε για να λάβει υπόψη τα συγκεκριμένα χαρακτηριστικά κάθε βιομηχανικού κλάδου. Αυτές οι κατευθυντήριες γραμμές έθεσαν ένα γενικό πλαίσιο για την ευρωπαϊκή βιομηχανική στρατηγική στους τομείς της κλωστοϋφαντουργίας και της βιομηχανίας ένδυσης και οι σημερινές πρωτοβουλίες για τον τομέα της κλωστοϋφαντουργίας μπορούν να εντοπιστούν στα συμπεράσματα του Συμβουλίου Βιομηχανίας της 28ης Μαρτίου και 14ης Νοεμβρίου του 1996. Αυτά αφορούσαν αντίστοιχα τον αντίκτυπο των διεθνών εξελίξεων στον τομέα κλωστοϋφαντουργίας και ένδυσης της Κοινότητας καθώς και την ανταγωνιστικότητα της υπεργολαβίας στην κλωστοϋφαντουργία και βιομηχανία ένδυσης στην Ευρωπαϊκή Ένωση.
<P>
Μετά τα συμπεράσματα αυτά ακολούθησε στις 3 Νοεμβρίου του 1997 μία ανακοίνωση της Επιτροπής με τον τίτλο Σχέδιο Δράσης για την αύξηση της Ανταγωνιστικότητας της Ευρωπαϊκής Κλωστοϋφαντουργίας και Βιομηχανίας Ένδυσης. Η εν λόγω ανακοίνωση εκπονήθηκε στο πλαίσιο του διαλόγου που ελάμβανε χώρα με πρωτοβουλία της Επιτροπής μεταξύ των ενδιαφερόμενων μερών στον τομέα της κλωστοϋφαντουργίας και της βιομηχανίας ένδυσης και, κυρίως, μεταξύ των εθνικών και κοινοτικών δημόσιων αρχών και των κοινωνικών εταίρων. Το σχέδιο δράσης της Επιτροπής καθορίζει έναν αριθμό τομέων προτεραιότητας στους οποίους θα πρέπει να επικεντρωθούν οι δράσεις των διαφόρων ενδιαφερόμενων μερών. Αυτή τη στιγμή εξετάζεται από τα αρμόδια όργανα του Συμβουλίου και αναγράφεται στην ημερήσια διάταξη της επόμενης συνάντησης του Συμβουλίου Βιομηχανίας στις 7 Μαΐου του 1998. Σε αυτό το στάδιο η Προεδρία προβλέπει ότι αρχικά το Συμβούλιο Βιομηχανίας θα ανταποκριθεί στην ανακοίνωση της Επιτροπής με τη μορφή συμπερασμάτων. Αυτά θα παρουσιάσουν τη θέση του Συμβουλίου ως προς τις πρωτοβουλίες που η Επιτροπή έχει αναγνωρίσει ως τομείς δράσης που έχουν προτεραιότητα.
<P>
Όλα τα ζητήματα που έθεσαν σήμερα τα πέντε αξιότιμα μέλη προβάλλονται ως τομείς δραστηριότητας στο πλαίσιο αυτού του σχεδίου. Ειδικότερα, το Συμβούλιο θα θέλει να εξετάσει τις πέντε βασικές ερωτήσεις: θέσεις εργασίας και κατάρτιση, ανάπτυξη και διάδοση νέων προϊόντων, μέθοδοι και εξοπλισμός στις τεχνολογίες επικοινωνιών και πληροφοριών, σωστή λειτουργία της εσωτερικής αγοράς, πρόσβαση σε αγορές τρίτων χωρών και αυστηρή συμμόρφωση με τους κανόνες και συστήματα κανόνων που είναι ελεύθερα αποδεκτές σύμφωνα με τις διεθνείς συμφωνίες, και περιφερειακή ανάπτυξη. Αξιότιμα μέλη του Κοινοβουλίου και κυρίως ο κ. Ribeiro έθεσαν το ζήτημα σχετικά με τους συγκεκριμένους πόρους που απαιτούνται για την κατάρτιση, αν πρόκειται να βελτιωθεί η ανταγωνιστικότητα της κλωστοϋφαντουργίας και της βιομηχανίας ένδυσης.
<P>
Το σχέδιο δράσης της Επιτροπής δεν περιέχει λεπτομέρειες πάνω στις οποίες θα βασιστεί μία αξιολόγηση των οικονομικών του επιπτώσεων. Η προταθείσα πρωτοβουλία θα χρηματοδοτηθεί από το τρέχον πλαίσιο προϋπολογισμού. Επαινώ το εξαίρετο έγγραφο που εκπόνησε η ΓΔ ΙΙΙ σε συνεργασία με την Eurotex, την Ευρωπαϊκή Ομοσπονδία Κλωστοϋφαντουργίας και Ένδυσης, που παρουσιάζει λεπτομερώς σε 91 σελίδες και κατά κλάδο σε ποιό μέρος σε κάθε κράτος μέλος μπορεί να υπάρξει πρόσβαση σε κεφάλαια. Αν και δεν υπάρχει προτεινόμενο χρονοδιάγραμμα για τις πρωτοβουλίες σύμφωνα με το σχέδιο δράσης, ελπίζουμε ότι θα επιτύχουμε σταθερή πρόοδο. Θα αναμένουμε επίσης τη συνέχιση του διαλόγου που διεξάγει η Επιτροπή με όλους τους ενδιαφερόμενους του τομέα, συμπεριλαμβανομένων των κρατών μελών και των κοινωνικών εταίρων. Αυτό θα συμβάλει στην εξασφάλιση συνεχούς παρακολούθησης της προόδου και θα μας επιτρέψει να προσαρμόσουμε τα μέτρα στις διαρθρωτικές και οικονομικές εξελίξεις.
<P>
Θα στραφώ τώρα σε μερικές πιο συγκεκριμένες ερωτήσεις που υποβλήθηκαν σήμερα προς συζήτηση και οι οποίες δεν καλύπτονται απευθείας από το σχέδιο δράσης. Πρώτον, το ερώτημα της κας SoltwedelSchδfer. Το θέμα της παιδικής εργασίας καλύπτεται από πολλές συμβάσεις της ΔΟΕ στον οποίο όλα τα κράτη μέλη της ΕΕ είναι ξεχωριστά μέρη, κυρίως η Σύμβαση αριθ. 28 για την αναγκαστική εργασία και αριθ. 138 για την παιδική εργασία. Το θέμα αυτό αντιμετώπισε σε κοινοτικό επίπεδο η Οδηγία του Συμβουλίου 94/33/ΕΚ για την προστασία νεαρών ατόμων κατά τη διάρκεια της εργασίας, το άρθρο 1 της οποίας ορίζει ότι τα κράτη μέλη θα λάβουν τα απαραίτητα μέτρα για την απαγόρευση της εργασίας των παιδιών. Η εξασφάλιση της σωστής εφαρμογής αυτής της οδηγίας εναπόκειται ξεχωριστά στα κράτη μέλη και στην Επιτροπή.
<P>
Οι αξιότιμοι βουλευτές εξέφρασαν επίσης ανησυχίες για την υγεία και την ασφάλεια και το περιβάλλον. Πρόκειται για θέματα που το Συμβούλιο ενδιαφέρεται να λάβει υπόψη του σε όλες τις πολιτικές του. Όλα τα μέτρα που θα ληφθούν για τον εκσυγχρονισμό της κλωστοϋφαντουργίας και της βιομηχανίας ένδυσης στην Ευρωπαϊκή Ένωση θα χρειαστεί να συμμορφωθούν με τους ισχύοντες κανόνες της Κοινότητας για την υγεία και την ασφάλεια των εργαζομένων και την προστασία του περιβάλλοντος. Αυτά μεταξύ άλλων θα περιλαμβάνουν την οδηγία πλαίσιο 80/1107/ΕΟΚ για την προστασία των εργαζομένων από τους κινδύνους που αφορούν την έκθεση σε χημικούς, φυσικούς και βιολογικού παράγοντες κατά την εργασία και όλες τις επόμενες μεμονωμένες οδηγίες. Καλύπτονται επίσης η Οδηγία πλαίσιο του Συμβουλίου 89/391 σχετικά με την εισαγωγή μέτρων για τη βελτίωση της ασφάλειας και της υγείας των εργαζομένων κατά την εργασία και όλες οι επόμενες μεμονωμένες οδηγίες.
<P>
Ετέθησαν δύο άλλες επισημάνσεις στις οποίες θα ήθελα να απαντήσω άμεσα. Υπήρξε μία πρόταση και η ανησυχία ότι δεν έχει δοθεί στο Ευρωπαϊκό Κοινοβούλιο η ευκαιρία να εκφράσει τη γνώμη του. Γνωρίζω ότι το Κοινοβούλιο θα εγκρίνει αύριο ένα ψήφισμα και εγώ θα εξασφαλίσω ότι το Συμβούλιο θα το εξετάσει προσεχτικά πριν από την εξέταση του προγράμματος δράσης του κατά τη διάρκεια του Συμβουλίου Βιομηχανίας στις 7 Μαΐου. Τα μέλη του Ευρωκοινοβουλίου ανησύχησαν όσον αφορά στην πρόσβαση στην αγορά. Πρόκειται για ένα βασικό στόχο του σχεδίου δράσης που απαιτεί αυστηρή συμμόρφωση προς τους κανόνες και τα συστήματα κανόνων σύμφωνα με τις διεθνείς συμφωνίες.
<P>
Τέλος, η ανακοίνωση της Επιτροπής είχε ως αξιόλογο αποτέλεσμα την υποκίνση μίας ευρείας συζήτησης γύρω από την ιδέα μίας γνήσιας ευρωπαϊκής στρατηγικής για την κλωστοϋφαντουργία και τη βιομηχανία ένδυσης που απαιτεί την πλήρη συμμετοχή όλων των κοινοτικών οργάνων και σωμάτων καθώς και των κρατών μελών και των κοινωνικών εταίρων. Στο πλαίσιο αυτό το Συμβούλιο δε θα παραλείψει να λάβει υπόψη τη γνώμη που θα εκφέρει εδώ το Ευρωκοινοβούλιο ως προς το εν λόγω θέμα. Αναμένω με ευχαρίστηση να ακούσω τις απόψεις σας κατά τη διάρκεια αυτής της συζήτησης.

<SPEAKER ID=125 NAME="de Silguy">
Κύριε Πρόεδρε, κυρίες και κύριοι, χαίρομαι που μπορώ να σας παρουσιάσω τη θέση της Επιτροπής επί του συνόλου της πολιτικής που εφαρμόζει ή που σκοπεύει να εφαρμόσει στον τομέα της κλωστοϋφαντουργίας και της ένδυσης. Θα προσπαθήσω να απαντήσω διαδοχικά στις διάφορες πτυχές των ζητημάτων που τέθηκαν, είτε προφορικώς, είτε γραπτώς, προσπαθώντας να είμαι όσο το δυνατό πιο συνθετικός.
<P>
Κατ' αρχάς, σε ό, τι αφορά την αξιολόγηση των χρηματοοικονομικών ενισχύσεων που χορηγήθηκαν στον τομέα κλωστοϋφαντουργίας και ένδυσης: ο εν λόγω τομέας δεν λαμβάνει ενισχύσεις που να διέπονται από ένα ειδικό καθεστώς. Σήμερα, υπάρχουν αρκετά οριζόντια προγράμματα - RETEX, PME, ADAPT, Απασχόληση -, καθώς και δράσεις στον τομέα των τεχνολογιών με στόχο και στους παραδοσιακούς τομείς. Ο αριθμός των αιτήσεων, που είναι συγκρατημένος, εξαρτάται, ουσιαστικά, από την ποιότητα των προγραμμάτων και τη δυνατότητα συντονισμού μεταξύ της βιομηχανίας και των κοινωνικών εταίρων. Σε ό, τι αφορά όλες τις κοινοτικές πρωτοβουλίες, ήδη εκπονούνται εκθέσεις αξιολόγησης, οι οποίες θα πρέπει να μας επιτρέψουν να εξετάσουμε την επίδραση των πρωτοβουλιών αυτών στον εκσυγχρονισμό του βιομηχανικού ιστού των ενδιαφερομένων περιφερειών και τη συνοχή με τους στόχους της βιομηχανικής πολιτικής.
<P>
Δεύτερο ζήτημα: η προσαρμογή του συγκεκριμένου τομέα, τις παραμονές της ελευθέρωσης του παγκόσμιου εμπορίου. Θα έλεγα, κατ' αρχάς, ότι η ελευθέρωση έχει ήδη συντελεστεί και ότι μεταφράστηκε σε μια εκ βάθρων ανασυγκρότηση και εκσυγχρονισμό του τομέα, αλλά, σφαιρικά, οι αυξήσεις της παραγωγικότητας, η ενίσχυση των ανταγωνιστικών πλεονεκτημάτων, η τεχνογνωσία, η υψηλή προστιθεμένη αξία και η καινοτομία, επιτρέπουν στον τομέα της κλωστοϋφαντουργίας-ένδυσης στην Ευρώπη να διατηρήσει την κυρίαρχη θέση του στο παγκόσμιο εμπόριο, εφόσον ο τομέας παραμένει ο πρώτος παγκόσμιος εξαγωγέας κλωστοϋφαντουργικών προϊόντων και ο τρίτος σε είδη ρουχισμού.
<P>
Σε ό, τι αφορά τα μέτρα που εξετάζονται με σκοπό να αμβλύνουν, σε περιφερειακό επίπεδο, τις οικονομικές και κοινωνικές συνέπειες που επιφέρουν οι προσπάθειες ανασυγκρότησης, σας διαβεβαιώ ότι υπάρχουν πολλά μέσα για να συνοδεύσουν και να υποστηρίξουν τις μετατροπές του εν λόγω τομέα· αναφέρομαι, ιδιαίτερα, στα διαρθρωτικά ταμεία και στο Ταμείο Συνοχής, που διαδραματίζουν σημαντικό ρόλο στις περιφέρειες όπου, ακριβώς, το κόστος των επενδύσεων και το κοινωνικό κόστος της ανασυγκρότησης, είναι ιδιαίτερα υψηλά. Αυτός είναι ο ρόλος του RETEX, ο ρόλος των πλαισίων των κοινοτικών πρωτοβουλιών ή των κοινοτικών πλαισίων στήριξης. Επιπλέον, υπάρχουν τα προγράμματα κατάρτισης των εργαζομένων σχετικά με τις αλλαγές στο χώρο της βιομηχανίας, που παρέχουν τη δυνατότητα διατήρησης σταθερών θέσεων εργασίας στην Ένωση.
<P>
Στο θέμα αυτό, σε ό, τι αφορά τον νέο προγραμματισμό που θα καλύψει την περίοδο 2000-2006, η Επιτροπή ενέκρινε, στις 18 Μαρτίου, ένα σχέδιο κανονισμού με γενικές διατάξεις για τα διαρθρωτικά ταμεία. Στο εν λόγω σχέδιο, η Επιτροπή προτείνει κυρίως την υλοποίηση του Στόχου 2, που θα υποστήριζε την οικονομική και κοινωνική μετατροπή σε ζώνες όπου συυντελείται ανασυγκρότηση και, κυρίως, σε εκείνες που τις αφορά ιδιαίτερα η κλωστοϋφαντουργία. Οι ανωτέρω δράσεις, που εφαρμόζονται σήμερα στο πλαίσιο της πρωτοβουλίας RETEX, θα μπορούσαν να συνεχιστούν στο πλαίσιο του νέου Στόχου 2.
<P>
Τέταρτο ζήτημα: η παιδική εργασία. Σας υπενθυμίζω ότι η οδηγία 94/37, σχετικά με την προστασία των νέων, απαγορεύει την παιδική εργασία στα κράτη μέλη. Σύμφωνα με τη συγκεκριμένη οδηγία, το κατώτατο όριο ηλικίας ορίζεται στα 15 ή 16 χρόνια, ανάλογα με το ισχύον σχολικό σύστημα. Τα κράτη μέλη είχαν στη διάθεσή τους δύο χρόνια για να μεταφέρουν αυτή την οδηγία στην εθνική νομοθεσία τους. Η Επιτροπή εξετάζει ήδη τις κοινοποιήσεις κάθε κράτους μέλους, για να διαπιστώσει ακριβώς σε ποια κράτη ολοκληρώθηκε η μεταφορά και με ποιον τρόπο. Επιπροσθέτως, διευκρινίζω ότι, στο πλαίσιο του κοινωνικού διαλόγου, τα συνδικάτα και οι εργοδότες υπέγραψαν το χάρτη καλής συμπεριφοράς, που αφορά τις συνθήκες εργασίας στις ευρωπαϊκές βιομηχανίες του τομέα της κλωστοϋφαντουργίας-ένδυσης. Οι κοινωνικοί εταίροι έχουν δεσμευθεί να εξασφαλίσουν την προώθηση του εν λόγω κώδικα και να επιδιώξουν την προοδευτική ολοκλήρωση, κυρίως μέσω της ετήσιας αξιολόγησης.
<P>
Πέμπτη προϋπόθεση: το περιβάλλον και η δημόσια υγεία. Προφανώς, αποτελούν ένα νευραλγικό στοιχείο για τον εκσυγχρονισμό του τομέα της κλωστοϋφαντουργίας-ένδυσης. Πάντως, πρέπει να βεβαιωθούμε ότι οι εθνικές νομοθεσίες, που ενίοτε είναι διαφορετικές, δεν θα προβάλλουν νέα τεχνικά εμπόδια, που δεν θα ήταν δικαιολογημένα, στη λειτουργία της κοινοτικής αγοράς. Αυτός είναι ο λόγος για τον οποίο η Επιτροπή προβαίνει σε αυτή την εξέταση, λαμβάνοντας πολύ σοβαρά υπόψη, εννοείται, την προστασία του καταναλώτή και του περιβάλλοντος· σε ορισμένες περιπτώσεις, η εναρμόνιση σε κοινοτικό επίπεδο είναι ανεπαρκής· αυτό συμβαίνει, για παράδειγμα, με τις αζω-χρωστικές ουσίες. Σε άλλες περιπτώσεις, αναφέρομαι ιδιαίτερα στα βαριά μέταλλα, η συνέχιση εργασιών ανάλυσης είναι ακόμη απαραίτητη, ενώ ήδη εκπονείται μελέτη αξιολόγησης των κινδύνων για την υγεία, οι οποίοι θα απέρρεαν από τη χρησιμοποίηση αυτών των επικίνδυνων ουσιών.
<P>
Έκτο ερώτημα: Μπορούμε να προσδιορίσουμε ποσοτικά τους απαραίτητους χρηματοοικονομικούς πόρους κατάρτισης, για να βελτιώσουμε την ανταγωνιστικότητα του κλωστοϋφαντουργικού τομέα; Το απαραίτητο ποσό για την ανασυγκρότηση του τομέα δεν μπορεί να προσδιοριστεί από την Επιτροπή. Εναπόκειται, ουσιαστικά, στις ίδιες τις επιχειρήσεις να καθορίσουν τις χρηματοπιστωτικές ανάγκες τους για τις νέες επενδύσεις και να χρησιμοποιήσουν τα ποσά που έχουν οριστεί για το σκοπό αυτό στο πλαίσιο των διαρθρωτικών ταμείων ή στο πλαίσιο των προγραμμάτων έρευνας-ανάπτυξης, ή στο πλαίσιο των κοινοτικών πρωτοβουλιών, όπως το ADAPT - 1.400.000.000 Ecu - ή η πρωτοβουλία "Απασχόληση», με το ίδιο ποσό. Όλα αυτά τα προγράμματα μπορούν να παρακολουθούν εκ του σύνεγγυς τις αλλαγές του συγκεκριμένου τομέα, κυρίως σε ό, τι αφορά την κατάρτιση.
<P>
Έβδομο σημείο: η κ. Ferrer και ο κ. Gasςliba ρώτησαν την Επιτροπή σχετικά με το χρονοδιάγραμμα που έχει οριστεί στο πλαίσιο αυτών των κοινοτικών πρωτοβουλιών, και για το εν λόγω σχέδιο δράσης. Η Επιτροπή περιέγραψε, στο σχέδιο δράσης της, το σύνολο των πρωτοβουλιών που ανελήφθησαν ή που πρόκειται να αναληφθούν. Οι δράσεις αυτές, το επαναλαμβάνω, εμπίπτουν στην αρμοδιότητα των κρατών μελών και των κοινωνικών εταίρων και, επομένως, η Επιτροπή δεν μπορεί να επιβάλει ένα συγκεκριμένο χρονοδιάγραμμα. Για αυτό η Επιτροπή εφαρμόζει έναν πίνακα ανακοινώσεων που θα καλύψει τις συγκεκριμένες δράσεις. Στη βάση αυτού του πίνακα, οι κοινωνικοί εταίροι, η Επιτροπή, οι εθνικές πολιτικές εξουσίες, θα αξιολογήσουν τις προόδους που έχουν συντελεστεί, και τούτο θα πραγματοποιηθεί στο πλαίσιο μιας ένωσης που θα συγκληθεί από τις υπηρεσίες της Επιτροπής κατά το τέλος του έτους.
<P>
Η εξέλιξη του τομέα κατά τα τελευταία χρόνια ανέδειξε μια ολόκληρη σειρά ισχυρών σημείων και ορισμένες αδυναμίες. Το πρόβλημα έγκειται στην ενσωμάτωση αυτού του νέου τομέα στην τεχνολογική επανάσταση που του προσδίδει τον σύγχρονο χαρακτήρα του. Για αυτό, στο σχέδιο δράσης της, η Επιτροπή είναι πεπεισμένη ότι τα ανταγωνιστικά πλεονεκτήματα που συνδέονται με την καινοτομία, τη δημιουργία, την ποιότητα και την τεχνογνωσία, του παρέχουν τη δυνατότητα να διαδραματίσει ηγετικό ρόλο στις διεθνείς αγορές, αν και ο συγκεκριμένος τομέας, τα τελευταία χρόνια, επέδειξε εντυπωσιακές ανταγωνιστικές επιδόσεις. Φέρει ελπίδες για το μέλλον, και αυτός είναι ο λόγος για τον οποίο η στρατηγική της βιομηχανικής πολιτικής στον τομέα της κλωστοϋφαντουργίας-ένδυσης πρέπει, παράλληλα με την ένταξή της σε μια σφαιρική βιομηχανική στρατηγική, να λάβει υπόψη τις ιδιαιτερότητες αυτού του τομέα. Και θα απαντήσω στον κ. Novo Belenguer ότι η επίδραση και η λειτουργία του συζητήθηκαν εκτενώς στις ομάδες εργασίας με όλους τους εμπλεκόμενους οικονομικούς φορείς στην Ευρώπη. Βάσει αυτών ακριβώς των αποτελεσμάτων η Επιτροπή εκπόνησε μια ανακοίνωση που περιέγραφε τις κατευθυντήριες γραμμές ενός σχεδίου δράσης. Αυτή η ανακοίνωση υποβλήθηκε στο Κοινοβούλιο, το Συμβούλιο και την Οικονομική και Κοινωνική Επιτροπή, και συνοδευόταν από έναν αναλυτικό πίνακα των συγκεκριμένων δράσεων που πρόκειται να υλοποιηθούν μέχρι το 2000.
<P>
Τέλος, το τελευταίο ζήτημα αφορά τη χρηματοοικονομική δράση και την υποστήριξη της έρευνας και της ανάπτυξης. Σε ό, τι αφορά την κοινοτική δραστηριότητα, αρκετοί είναι οι τομείς που τους αφορά: υπάρχει η κοινωνική διάσταση. Ως προς αυτό, είναι σαφές ότι η τήρηση των θεμελιωδών κανόνων του εργατικού δικαίου, είναι σημαντική. Η Επιτροπή υπογραμμίζει την ανάγκη να τηρηθούν οι εν λόγω θεμελιώδεις κανόνες, απορρίπτοντας, βεβαίως, την προστατευτική χρήση, την οποία πολλοί θα έμπαιναν στον πειρασμό να εφαρμόσουν.
<P>
Και τέλος, σε ό, τι αφορά το περιβάλλον, διεξάγονται συνομιλίες στο πλαίσιο της Επιτροπής Εμπορίου και Περιβάλλοντος του ΠΟΕ. Η Ένωση συμπράττει και αρχίζει να αναλύει τις περιβαλλοντικές επιδράσεις, σε σχέση με την ελευθέρωση του εμπορίου, και τις εμπορικές επιδράσεις των νομοθεσιών στο χώρο που αφορά τον τομέα.
<P>
Εν κατακλείδι, θα έλεγα ότι, στον τομέα της πνευματικής ιδιοκτησίας, η Επιτροπή συμμετέχει στις συνομιλίες σχετικά με την εφαρμογή των Συμφωνιών TRIP (Trade Related Intellectual Property ) στο πλαίσιο του Παγκόσμιου Οργανισμού Εμπορίου.

<SPEAKER ID=126 NAME="Πρόεδρος">
Εχω λάβει, σύμφωνα με το άρθρο 40, παράγραφος 5 του Κανονισμού, μία κοινή πρόταση ψηφίσματος επτά πολιτικών ομάδων επί των προφορικών ερωτήσεων σχετικά με την ανταγωνιστικότητα του τομέα κλωστοϋφαντουργίας και ενδυμάτων .

<SPEAKER ID=127 NAME="McCarthy">
Επιτρέψτε μου, Επίτροπε, να πω ότι βέβαια η πολύ ρόδινη άποψη που περιέγραψε για σας η μονάδα κλωστοϋφαντουργίας της ΓΔ ΙΙΙ δεν αποτελεί την προσωπική μου εμπειρία από τους τομείς κλωστοϋφαντουργίας στην περιφέρειά μου και είμαι σίγουρος ότι ο κ. Caudron θα έχει επίσης διαφορετική άποψη για την γαλλική περιφέρεια που εκπροσωπεί.
<P>
Πράγματι, κάθε μέρα ακούω για απώλειες θέσεων εργασίας στον τομέα της κλωστοϋφαντουργίας στα Ανατολικά Midlands που εκπροσωπώ και μόνο τον περασμένο μήνα πληροφορήθηκα την απώλεια άλλων 350 θέσεων εργασίας στον τομέα γυναικείων και παιδικών ενδυμάτων στο Huthwaite στο Nottinghamshire. Πρέπει να πω ότι η πλειονότητα αυτών των προβλημάτων και της αναδιάρθρωσης προέρχεται πράγματι από την ένταση του ανταγωνισμού με τις αναπτυσσόμενες χώρες ως προς το κόστος. Τα πλεονεκτήματα ως προς το κόστος που έχουν αυτές οι χώρες δε θα εκλείψουν. Οι αγορές απελευθερώνονται σε πολύ μεγάλο βαθμό, όπως είπαν άλλα μέλη του Ευρωκοινοβουλίου κατά τη συζητήση, και αυτό αναπόφευκτα σημαίνει ότι ο ανταγωνισμός από το εξωτερικό θα ενταθεί. Δε μπορούμε να βασιστούμε στην ΕΕ σε παραδοσιακά υψηλά επίπεδα προστασίας δασμών και ποσοστόσεων.
<P>
Η ευρωπαϊκή κλωστοϋφαντουργία έχει παγκόσμια πλεονεκτήματα και αυτά πρέπει να αναπτυχθούν και να ενισχυθούν. Δυστυχώς, το σχέδιο δράσης της Επιτροπής δεν κινείται αρκετά προς αυτήν την κατεύθυνση. Μία πρόσφατη μελέτη της Κυβέρνησης του ΗΒ, που είμαι σίγουρος ότι ο Προεδρεύων του Συμβουλίου μπορεί να θελήσει να σχολιάσει, εξέτασε την οροθέτηση και τις εταιρικές μας σχέσεις με κλωστοϋφαντουργικές επιχειρήσεις. Εξετάσαμε την παγκόσμια ισχύ του ΗΒ, εξετάσαμε τη μόδα, το σχέδιο, τις ΤΠ, τις τεχνικές έγκαιρης παράδοσης και αλυσίδες παραγωγής, όπως είπε ο κ. Ribeiro, και ανακαλύψαμε ότι μπορούμε στην πραγματικότητα να μάθουμε από άλλες χώρες. Π.χ., οι Ιταλοί κινήθηκαν με επιτυχία στις ξένες αγορές, βάσει της ισχύος τους και των υπηρεσιών εξυπηρέτησης πελατών, και έχουν αποφύγει μάλιστα τον κατά μέτωπο ανταγωνισμό με τις εισαγωγές χαμηλού κόστους.
<P>
Επιτρέψτε μου, τέλος, να πω ότι πιστεύω ότι η Επιτροπή παρουσιάζει μία ανακολουθία ως προς την πολιτική της. Με απογοητεύει πολύ το γεγονός ότι η Επιτροπή με την πολιτική που ακολουθεί κατά του ντάμπινγκ δε συμμορφώνεται πάντα με τα κοινοτικά συμφέροντα. Αισθάνομαι ότι η Επιτροπή θα πρέπει να επιδεικνύει μεγαλύτερη συνάφεια ως προς τον τρόπο με τον οποίο προσεγγίζει τις ανάγκες της κλωστοϋφαντουργίας. Πρέπει να ακούτε τον κλάδο και όταν λαμβάνεται τις αποφάσεις σας κατά του ντάμπινγκ πρέπει να ακούτε τα κράτη μέλη. Όταν τα κράτη μέλη ψηφίζουν 10 προς 5 κατά των διαδικασιών αντι-ντάμπινγκ, που πιστεύουν ότι δε θα είναι προς το συμφέρον της βιομηχανίας, τότε εσείς και η Επιτροπή πρέπει να δέχεστε αυτές τις αποφάσεις. Επομένως, ζητώ από το Συμβούλιο να εξετάσει αυτά τα ζητήματα στο Συμβούλιο Βιομηχανίας της 7 Μαΐου. Γι'αυτόν τον λόγο, εμείς, ως σοσιαλιστές, ζητήσαμε το Ευρωπαϊκο Κοινοβούλιο να συνδεθεί με την έρευνα αντι-ντάμπινγκ, να έχει ένα ρόλο όσον αφορά τη διαφάνεια και την ανάληψη ευθυνών και ζητήσαμε να μη λαμβάνει η Επιτροπή ανεξέλεγκτες αποφάσεις αντίθετες με την επικουρικότητα.

<SPEAKER ID=128 LANGUAGE="NL" NAME="Chanterie">
Κύριε Πρόεδρε, όταν πέρυσι στο Βέλγιο μια επιχείρηση σαν τη Renault απέλυσε και άφησε στον δρόμο 3.000 ανθρώπους, η χώρα δικαιολογημένα αναστατώθηκε. Και τέθηκε το ερώτημα: τι κάνει η Ευρώπη; Εντούτοις, στον τομέα της κλωστϋφαντουργίας και της βιομηχανίας ένδυσης, χάθηκαν στην περίοδο 1991-1996 κατ' εκτίμηση 600.000 θέσεις εργασίας, αλλά δεν δόθηκε και πολλή σημασία, διότι δεν επρόκειτο για μία και μόνον επιχείρηση.
<P>
Διαπιστώνουμε ότι η ανακοίνωση της Επιτροπής και ειδικότερα το πρόγραμμα δράσης για την κλωστοϋφαντουργία και τα είδη ένδυσης, είναι όντως απαραίτητο και ήρθε πάνω στην ώρα του. Μας προσφέρει καλή αφετηρία για να διατηρήσουμε και να ενισχύσουμε την ανταγωνιστικότητα του κλάδου, με την προϋπόθεση βέβαια ότι τα προτεινόμενα μέτρα θα μετατραπούν σε πράξεις μέσα σε λογικό χρονικό διάστημα και με επαρκείς χρηματικούς πόρους. Αλλος ένας χαμένος χρόνος για την κλωστοϋφαντουργία και τη βιοτεχνία ένδυσης, σημαίνει πρόσθετη απώλεια ας πούμε 100.000 θέσεων εργασίας.
<P>
Θεωρώ ότι το πρόγραμμα δράσης πρέπει να περιέχει πέντε προτεραιότητες. Πρώτη, η υλοποίηση και ο σεβασμός εκ μέρους των εμπορικών εταίρων μας των κανόνων που συμφωνήθηκαν στο Γύρο της Ουρουγουάης, με κυριώτερο κανόνα την πρόσβαση στις αγορές. Εδώ απευθύνω δύο συγκεκριμένες ερωτήσεις προς την Ευρωπαϊκή Επιτροπή: Τί γίνεται με τις πράξεις ντάμπιγκ εκ μέρους της Βραζιλίας; Δεύτερον, πού βρισκόμαστε με την υλοποίηση της συμφωνίας που συνάφθηκε πρόσφατα με τη Ρωσία σχετικά με τις εισαγωγικές ποσοστώσεις για τα χαλιά;
<P>
Δεύτερη προτεραιότητα είναι η επεξεργασία ενός προγράμματος για την έρευνα και την ανάπτυξη και μιας τεχνολογίας πληροφορικής με την οποία πρέπει να έλθουμε σε επαφή και με τις 120.000 επιχειρήσεις κλωστοϋφαντουργίας και ειδών ένδυσης. Έμεινα ικανοποιημένος που το τόνισε και ο εκπρόσωπος του Συμβουλίου. Τρίτη προτεραιότητα, η προστασία της πνευματικής ιδιοκτησίας με την εντεινόμενη καταπολέμηση των προϊόντων απομίμησης. Τέταρτη προτεραιότητα, η εντατικοποίηση της βιομηχανικής και κοινωνικής πολιτικής βάσει συστηματικών διαβουλεύσεων με τους κοινωνικούς εταίρους. Σας διαβεβαιώνω, κύριε Πρόεδρε, κύριε Επίτροπε ότι οι κοινωνικοί εταίροι στον τομέα της κλωστοϋφαντουργίας και των ειδών ένδυσης είναι σε θέση να φτάσουν σε μεγάλο βαθμό συμφωνίας. Πέμπτη προτεραιότητα, η εκπόνηση σχεδίων για μια πολυδιάστατη επιμόρφωση και μια καλύτερη προετοιμασία για τη βιομηχανική μεταλλαγή που θα γίνει οπωσδήποτε.
<P>
Ελπίζω, κύριε Πρόεδρε, κύριε Προεδρεύοντα του Συμβουλίου, ότι η συνεδρίαση της 7ης Μαϊου θα οδηγήσει σε μια ενισχυμένη βιομηχανική και κοινωνική πολιτική προς όφελος της κλωστοϋφαντουργίας και της βιομηχανίας ειδών ένδυσης.

<SPEAKER ID=129 LANGUAGE="FR" NAME="Moreau">
Κύριε Πρόεδρε, οι παρεμβάσεις του Συμβουλίου και της Επιτροπής δεν ανταποκρίνονται στην πραγματικότητα, όπως επισήμανε ένας βουλευτής. Μάλιστα, από το 1992, 100.000 θέσεις εργασίας καταργούνται κάθε χρόνο. Η κρίση στον κλωστοϋφαντουργικό τομέα οφείλεται, ουσιαστικά, στις κινήσεις μετεγκατάστασης που αποφασίστηκαν από την ένωση εργοδοτών, και στην αύξηση των εισαγωγών, που προκάλεσαν, πέρα από την κατάργηση θέσεων εργασίας, σημαντικές καθυστερήσεις σε θέματα κατάρτισης, έρευνας και εκσυγχρονισμού των εξοπλισμών. Είναι πολύ πιο πρακτική η παραγωγή σε χώρες με χαμηλό ημερομίσθιο και μεγάλο εργατικό δυναμικό, παρά η τελειοποίηση του εξοπλισμού. Οι δυσχέρειες της αγοραστικής δύναμης συνέβαλαν εξίσου στη μείωση της κατανάλωσης. Παρόλα αυτά, η κλωστοϋφαντουργική βιομηχανία εξακολουθεί να αντιπροσωπεύει έναν τομέα με ευοίωνες προοπτικές, με περισσότερους από δύο εκατομμύρια μισθωτούς στην Ευρώπη σε 120.000 επιχειρήσεις. Πρέπει, λοιπόν, να ληφθούν μέτρα σε εθνικό και κοινοτικό επίπεδο, ώστε να σταματήσει η αιμορραγία θέσεων εργασίας και να ενισχυθεί η ανάπτυξη του κλωστοϋφαντουργικού τομέα.
<P>
Όμως, τα λόγια του κ. de Silguy, που αναφέρθηκε στην προβλεπόμενη υποστήριξη για τις ανασυγκροτήσεις, δεν καταφέρνουν να με καθησυχάσουν. Πρέπει, κατ' αρχάς, να σταματήσει η μετεγκατάσταση, να ανακοπούν οι εισαγωγές, που κινδυνεύουν να αυξηθούν ακόμη περισσότερο με την ασιατική κρίση και την προοδευτική διάλυση των συμφωνιών για τις πολλαπλές ίνες, μέχρι το 2005. Η Ομάδα μας προτείνει να θεσπιστούν κοινωνικές ρήτρες στις εμπορικές συμφωνίες. Οι ρήτρες αυτές θα μπορούσαν να προσλάβουν τη μορφή ενός φόρου κοινωνικού αντιντάμπινγκ στα προϊόντα που επανεισάγονται στην Ευρωπαϊκή Ένωση από τις εταιρείες που εγκαθίστανται στις χώρες με χαμηλό ημερομίσθιο, γεγονός το οποίο επισημαίνει δικαίως το κοινό ψήφισμα, στην παράγραφο 5. Πάντως, οι εθνικές και ευρωπαϊκές δημόσιες ενισχύσεις πρέπει να καταργηθούν για τις επιχειρήσεις που μετεγκαθίστανται. Ουσιαστικά, εξάλλου, αν κατάλαβα καλά, οι ενισχύσεις που ισχύουν, αποτελούν τα πριμ απόλυσης, κάτι που δεν μπορούμε να αποδεχθούμε.
<P>
Στην ανακοίνωσή της, η Ευρωπαϊκή Επιτροπή ακολουθεί, δυστυχώς, τις συστάσεις της ένωσης εργοδοτών, εφόσον αυτές οι προτάσεις αποβλέπουν στη βελτίωση της ανταγωνιστικότητας των επιχειρήσεων, κυρίως - σε τελική ανάλυση- ασκώντας πίεση στο κόστος εργασίας και αυξάνοντας την ευελιξία, μια λύση που αποδείχθηκε αναποτελεσματική, όπως, εξάλλου, και τα φορολογικά δώρα. Επομένως, αποκαθιστώντας τις στρεβλώσεις του ανταγωνισμού, καταπολεμώντας το κοινωνικό ντάμπινγκ - και θα ήθελα να είχα τη γνώμη του Συμβουλίου και της Επιτροπής σχετικά με τα συγκεκριμένα μέτρα που εξετάζονται στον εν λόγω τομέα - υπάρχει εξίσου η ανάγκη να εφαρμοστούν, σε ευρωπαϊκό επίπεδο, σημαντικά μέσα για την τόνωση των επενδύσεων, την ανάπτυξη της έρευνας, την κατάρτιση και τον εκσυγχρονισμό των εξοπλισμών. Θα ήταν δυνατό να ισχύσουν πιστώσεις με επιδοτούμενα επιτόκια για τις επιχειρήσεις που δημιουργούν θέσεις εργασίας· η ευρωπαϊκή νομοθεσία, ιδίως το καθεστώς τελειοποίησης προς επανεισαγωγή, πρέπει να αναθεωρηθούν· προφανώς, σε εθνικό επίπεδο, η αύξηση της αγοραστικής δύναμης θα καθιστούσε εφικτή την αύξηση της κατανάλωσης και θα αποτελούσε ένα μέσο ανάκαμψης του κλωστοϋφαντουργικού τομέα. Θα ήθελα, λοιπόν, να γνωρίζω την άποψη της Επιτροπής σχετικά με αυτές τις προτάσεις, καθώς και με το επίπεδο των μέσων που έχουν τεθεί σε εφαρμογή, γιατί δεν έχουμε πολλές διευκρινίσεις ως προς αυτό.

<SPEAKER ID=130 LANGUAGE="FR" NAME="Caudron">
Κύριε Πρόεδρε, κύριε Επίτροπε, αγαπητοί συνάδελφοι, το επισήμανα προσωπικά στην έκθεσή μου για τον ευρωπαϊκό βιομηχανικό ανταγωνισμό: από όλες τις απόψεις, ο ευρωπαϊκός τομέας της κλωστοϋφαντουργίας-ένδυσης παραμένει, κατά τη γνώμη μου, ένα σημαντικό στοιχείο της ευρωπαϊκής βιομηχανίας, της ισχύος της και του μέλλοντός της. Αν προσθέσουμε σε αυτό και το γεγονός ότι ο συγκεκριμένος τομέας είναι εγκατεστημένος σε περιφέρειες που αντιμετωπίζουν πολλαπλές και σοβαρές δυσχέρειες, που συσσωρεύονται και οι οποίες άρχισαν από τις ανασυγκροτήσεις των ορυχείων, της σιδηρουργίας και, τώρα, της κλωστοϋφαντουργίας, καταλαβαίνουμε τη σημασία του ζητήματος και, ως εκ τούτο, στις περιφέρειές μας, τη σοβαρότητα της συζήτησής μας.
<P>
Επιπλέον, πριν καν συζητηθεί ενώπιον της Συνέλευσης η έκθεση του συναδέλφου Ribeiro σχετικά με το σχέδιο δράσης για τον κλωστοϋφαντουργικό τομέα, είναι απαραίτητο να γνωρίζουμε επακριβώς τις προθέσεις της Επιτροπής και του Συμβουλίου ως προς τον βιομηχανικό αυτό τομέα και, συνεκδοχικά, ως προς τις περιφέρειες που αγωνίζονται να εξέλθουν από μια βαθιά οικονομική, κοινωνική, αν όχι ηθική, κρίση.
<P>
Η απάντηση της Επιτροπής σε αυτή την ερώτηση είναι πρωταρχικής σημασίας, εφόσον πληροφορούμαστε πως εκατοντάδες χιλιάδες θέσεις εργασίας τελούν ακόμη υπό απειλή, και τούτο παρά τον προηγούμενο αφανισμό περισσότερων από 600.000 θέσεων εργασίας. Σήμερα, στις περιφέρειές μας, φθάσαμε στο όριο. Και σε αυτές τις συνθήκες, πρέπει να εφαρμόσουμε σαφή και ευδιάκριτα ειδικά μέτρα για τον συγκεκριμένο τομέα, προκειμένου να μειωθούν οι επιβαρύνσεις που πλήττουν τις θέσεις εργασίας με ελάχιστη προστιθεμένη αξία. Πρέπει επίσης, και το διατυπώνω για άλλη μια φορά, να καταπολεμήσουμε τις άναρχες και οικονομικά αδικαιολόγητες μετεγκαταστάσεις. Γνωρίζω τους δισταγμούς των ορθοεπών του φιλελευθερισμού, οι οποίοι έχουν φοβηθεί από τις προοπτικές τέτοιων ενισχύσεων. Αλλά συνιστά το μόνο μέσο για την καταπολέμηση ενός κοινωνικού ντάμπινγκ που εφαρμόζεται από ορισμένες χώρες, γεγονός που αποτελεί αθέμιτο ανταγωνισμό έναντι της Ευρωπαϊκής Ένωσης, της βιομηχανίας της, των θέσεων εργασίας της και του κοινωνικού προτύπου της.
<P>
Είμαι σίγουρος ότι η έκθεση του κ. Ribeiro θα αποτελέσει σημαντικό έγγραφο. Είναι εξίσου σημαντικό η Επιτροπή και το Συμβούλιο, ήδη από σήμερα το βράδυ, να μεταβούν προς αυτή την κατεύθυνση. Εν προκειμένω, τίθεται το ζήτημα να υλοποιηθούν στα γεγονότα, σε όλα τα γεγονότα, τα ψηφίσματα της Συνόδου Κορυφής του Λουξεμβούργου για την απασχόληση στην Ευρώπη, καθώς και η αναγκαία και ζωτικής σημασίας καταπολέμηση της ανεργίας, η οποία - όπως πολύ καλά γνωρίζουμε - ενισχύει σχεδόν παντού στην Ευρώπη τους ακραιφνώς αντιευρωπαϊκούς εθνικισμούς της Ακρας Δεξιάς.

<SPEAKER ID=131 NAME="Filippi">
Κύριε Πρόεδρε, η Διάσκεψη Κορυφής του Λουξεμβούργου για την απασχόληση, τον περασμένο Νοέμβριο, όπως και το Συμβούλιο Ecofin, που πραγματοποιήθηκε την ίδια περίοδο, αντιμετωπίζοντας την ανάγκη να ανταποκριθούν θετικά στο πρόβλημα της απασχόλησης, επεσήμαναν, μεταξύ άλλων, τη δυνατότητα να επέμβουν, ελαφρύνοντας το φορολογικό βάρος ή τις εισφορές στους τομείς μεγάλης έντασης εργατικού δυναμικού. Στον τομέα της βιομηχανικής μεταποίησης, η υφαντουργία και η βιομηχανία ένδυσης αποτελούν με βεβαιότητα τον τομέα με το μεγαλύτερο ποσοστό εργατικού δυναμικού, κυρίως γυναικείου. Εάν πραγματικά επιθυμούμε να προστατεύσουμε την απασχόληση και τον παραγωγικό τομέα, είναι απαραίτητο να είμαστε συνεπείς με τους δηλωμένους στόχους, χωρίς να επιβαρύνουμε τους εργαζόμενους και τις αποδοχές τους. Όσον αφορά τον τρόπο με τον οποίο θα αντιμετωπιστεί η μεγάλη επίπτωση του κόστους του εργατικού δυναμικού στο συνολικό κόστος αυτού του τομέα, θα πρέπει να ανταποκριθεί σχέδιο δράσης της Επιτροπής. Επίσης είναι απαραίτητο να βοηθηθούν τα προϊόντα υψηλής ποιότητας, μέσω μιας πολιτικής υποστήριξης των μικρομεσαίων επιχειρήσεων του τομέα, για να αυξηθεί το περιεχόμενο όσον αφορά τη μόδα και την ποιότητα των χρησιμοποιούμενων, πρώτων υλών. Γι'αυτό το λόγο μια συμπληρωματική πολιτική όσον αφορά την κλωστοϋφαντουργία θα πρέπει να προωθηθεί στις περιοχές όπου υπάρχει έφεση και στις περιφέρειες της υφαντουργίας και της βιομηχανίας ενδυμάτων, όπως η περιοχή του Carpi, από την οποία προέρχομαι.
<P>
Συχνά σε αυτό το Κοινοβούλιο έχει γίνει συζήτηση για τις ίσες ευκαιρίες. Εάν πραγματικά θέλουμε να ευνοήσουμε την απασχόληση, κυρίως για τις γυναίκες, αυτός είναι ένας τομέας που θα πρέπει να υποστηριχθεί και να ενισχυθεί με την παράταση και τη θετική διαχείριση της Συμφωνίας Πολυϊνών, όπως επίσης και με αυστηρότατους ελέγχους σε ειδικά σημεία των συνόρων, για να αποφευχθεί η καταχρηστική κυκλοφορία της παθητικής εξειδίκευσης.
<P>
Στην Επιτροπή Οικονομικής Πολιτικής, ξεκινήσαμε τη συζήτηση για το σχέδιο δράσης της Εκτελεστικής Επιτροπής όσον αφορά την υφαντουργία και τη βιομηχανία ένδυσης, ένα σχέδιο το οποίο όμως φαίνεται ότι είναι ακατάλληλο για να αντιμετωπίσει τα προβλήματα του τομέα. Οι προτάσεις θα πρέπει να αναθεωρηθούν, να βελτιωθούν και να γίνουν πιο συγκεκριμένες και εφικτές.

<SPEAKER ID=132 LANGUAGE="SV" NAME="Burenstam Linder">
Κύριε Πρόεδρε, αυτό το ψήφισμα δεν πρέπει να ερμηνευτεί ως ένα εμφανές ή κεκαλυμμένο αίτημα για λήψη προστατευτικών μέτρων ώστε να μειωθούν οι εισαγωγές της ΕΕ σε προϊόντα υφαντουργίας. Π.χ. την δεκαετία του '60 και του '70 η υφαντουργία και βιομηχανία ένδυσης της Σουηδίας ήταν εκτεθειμένη σε έναν ανταγωνισμό ο οποίος οδήγησε σε εκτεταμένο κλείσιμο επιχειρήσεων και αιτήματα για αναδιάθρωση. Οι χώρες στις οποίες οφείλονται οι έντονες αυξήσεις εξαγωγών τότε ήταν π.χ. η Πορτογαλία, η Ιταλία και η Φινλανδία. Αυτές οι εξαγωγικές χώρες απαιτούσαν ελεύθερο εμπόριο σε είδη υφαντουργίας και δεν ανέχονται παρεκκλίσεις από πολιτικές δεσμεύσειςστον τομέα του εμπορίου, και η Σουηδία αντιμετώπιζε επίσης αιτήματα για εμπορικούς περιορισμούς από το εσωτερικό.
<P>
Αν η ΕΕ κατέφευγε σε εμπορικά κωλύματα, επικαλούμενη π.χ. κοινωνικές ρήτρες ή την ανάγκη λήψης μέτρων αντιντάμπινγκ, αυτό θα ζημίωνε τις χώρες της ΕΕ οι οποίες έχουν ήδη αναδιαρθρώσει τις δικές τους υφαντουργικές βιομηχανίες ώστε να επωφεληθούν από το ελεύθερο εμπόριο. Θα μείωνε επίσης το περιθώριο συμμετοχής των φτωχών αναπτυσσόμενων χωρών στο διεθνές εμπόριο. Ολόκληρη η ΕΕ θα έχανε μακροπρόθεσμα από τις παρεμβάσεις προστατευτικού χαρακτήρα. Αν η ΕΕ κατέφευγε σε εμπορικά κωλύματα, θα βρισκόταν αντιμέτωπη με αντίμετρα από τις άλλες χώρες. Αυτό θα έπληττε στην ΕΕ αυτήν την παραγωγή που αντιπροσωπεύει μια υψηλότερη αξία κατεργασίας από αυτήν της υφαντουργίας, και που μακροπρόθεσμα αποφέρει περισσότερες θέσεις εργασίας στις χώρες της ΕΕ. Υπάρχουν σίγουρα περιπτώσεις για λήψη μέτρων πραγματικού αντιντάμπινγκ, αλλά συχνά γίνεται κατάχρηση αυτού του επιχειρήματος ενώ το πραγματικό κίνητρο είναι σαφής πραστατευτισμός· το ίδιο ισχύει για τις λεγόμενες κοινωνικές ρήτρες.
<P>
Είναι σημαντικό να δούμε τις προκλήσεις για τις περιφέρειες που δέχονται πιέσεις για αναδιάρθρωση. Για να αντιμετωπιστεί ο ανταγωνισμός από νέες χώρες απαιτούνται δυναμικές επιχειρήσεις και ευέλικτες αγορές εργασίας. Η ικανότητα υλοποίησης αναδιαρθρώσεων και δημιουργίας νέων βιομηχανιών είναι η δυναμική διαδικασία που επιφέρει αυξημένη ευημερία. Αυτό είναι το έργο, κύριε Πρόεδρε, όχι τα εμπορικά κωλύματα.

<SPEAKER ID=133 NAME="de Silguy">
Κύριε Πρόεδρε, σκοπεύω να είμαι σύντομος, αφενός, επειδή η ώρα είναι περασμένη και, αφετέρου, επειδή στη μακροσκελή απάντηση που έδωσα μόλις προ ολίγου, έθιξα ήδη αρκετές ερωτήσεις από εκείνες που μου τέθηκαν.
<P>
Είναι σαφές πως ο κλωστοϋφαντουργικός τομέας είναι ιδιαίτερα ευαίσθητος. Κυρία Moreau, δεν πρέπει να το λέτε σε εμένα αυτό· το γνωρίζω εξίσου καλά με εσάς. Είναι επίσης ένας τομέας που γνώρισε σημαντικές ανασυγκροτήσεις, αλλά που, ύστερα από αυτές, ενίσχυσε αξιοσημείωτα την ανταγωνιστικότητά του και, σήμερα, κατέχει την πρώτη θέση παγκοσμίως. Τούτου λεχθέντος, βεβαίως, το μέλλον δεν είναι ρόδινο, συμφωνώ μαζί σας. Για αυτό το λόγο πρέπει να συνεχίσουμε την προσπάθεια που εστιάζεται, ουσιαστικά, στη διαμόρφωση ενός ευνοϊκού κλίματος για την ανάπτυξη των επιχειρήσεων, ώστε να καταστεί εφικτή η προσαρμογή τους και οι ίδιες να στηριχθούν στα πλεονεκτήματά τους, τα οποία - εν προκειμένω - είναι η υψηλή προστιθεμένη αξία, η καινοτομία και η ποιότητα. Εναπόκειται, λοιπόν, στις δημόσιες αρχές -που είναι ουσιαστικά εθνικές, στη συγκεκριμένη περίπτωση -, λαμβάνοντας υπόψη το ελάχιστο περιεχόμενο, τουλάχιστον με τη γαλλική σημασία του όρου, σε κοινοτικό επίπεδο, αυτού που ονομάζουμε βιομηχανική πολιτική.
<P>
Δεύτερον, έχει σημασία να υλοποιήσουμε, σε ευρωπαϊκό επίπεδο και με αποτελεσματικό τρόπο, την ενιαία αγορά, την εσωτερική αγορά, γιατί μόνο το μέγεθος της αγοράς επιτρέπει, σε τελευταία ανάλυση, σε κάθε επιχείρηση να αποκτήσει μια σημαντικότερη δυνητική διέξοδο. Τρίτον, και τούτο μου φαίνεται σημαντικό για τις τρίτες χώρες, πρέπει να ακολουθήσουμε μια πολιτική που να είναι ταυτόχρονα επιθετική και δίκαιη. Επιθετική σημαίνει ότι, στις εξαγωγές, πρέπει να χρησιμοποιούμε όλα τα πλεονεκτήματά μας στις διεθνείς διαπραγματεύσεις, ώστε τα εμπόδια που τίθενται στις συναλλαγές, τα εμπόδια που αντιμετωπίζουν οι επιχειρήσεις μας στο πλαίσιο των εξαγωγών τους, να καταργηθούν. Αυτή είναι η επιδίωξη των προηγούμενων και, κυρίως, των μελλοντικών διαπραγματεύσεων.
<P>
Είναι επίσης σημαντικό, σε επίπεδο εισαγωγών, να μεριμνούμε ώστε οι κανόνες να εφαρμόζονται κανονικά. Μπορώ να σας διαβεβαιώσω πως, σε ό, τι αφορά το αντιντάμπινγκ, η Επιτροπή εφαρμόζει απαρέγκλητα τους κανόνες και λαμβάνει τις αποφάσεις που πρέπει να λάβει. Μόλις προ ολίγου αναφέρατε, κύριε Chanterie, τα ρωσικά χαλιά. Θυμάμαι -άλλωστε, δεν έχει περάσει τόσο πολύς καιρός - ότι είχαν ληφθεί μέτρα. Γνωρίζω ότι, σε ό, τι αφορά τη Βραζιλία, η Επιτροπή εξετάζει την κατάσταση. Κατά τα λοιπά, σας παραπέμπω σε αυτό που σας προείπα σχετικά με τα μέσα που υπάρχουν στο εσωτερικό των κοινοτικών προγραμμάτων. Δεν θα επανέλθω σε αυτό το ζήτημα. Τα κοινοτικά προγράμματα, στις διαφορετικές πτυχές που παρουσιάστηκαν, παρέχουν στις επιχειρήσεις που το επιθυμούν, αν πληρούν τις προϋποθέσεις, την απαραίτητη κοινοτική στήριξη, ώστε να συνεχίσουν την προσπάθεια εκσυγχρονισμού, που τους επιτρέπει, ακριβώς, να αναπτύξουν και να αξιοποιήσουν τα πλεονεκτήματά τους.
<P>
Εν κατακλείδι, θα αναφερθώ σε ένα σημείο σχετικά με τους διεθνείς οργανισμούς: την κοινωνική ρήτρα. Η Επιτροπή αποδίδει σε αυτή πολύ μεγάλη σημασία. Ο συνάδελφός μου Padraig Flynn το διατυπώνει πολύ καλύτερα από εμένα, κυρίως στο πλαίσιο της Διεθνούς Οργάνωσης Εργασίας. Τέλος, οι περιβαλλοντολογικές ρήτρες, αποτελούν αντικείμενο ενδελεχών μελετών, όπως επισήμαινα μόλις προ ολίγου, στο πλαίσιο των ομάδων του Παγκόσμιου Οργανισμού Εμπορίου.

<SPEAKER ID=134 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 11.00.

<CHAPTER ID=10>
Εναλλασσόμενη κατάρτιση
<SPEAKER ID=135 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0135/98) του κ. Castagnetti, εξ ονόματος της Επιτροπής Απασχόλησης και Κοινωνικών Υποθέσεων, σχετικά με την πρόταση απόφασης του Συμβουλίου για την προώθηση των ευρωπαϊκών περιόδων εναλλασσόμενης κατάρτισης, περιλαμβανομένης της μαθητείας [COM(97)0575 - C4-0064/98-97/0321(SYN)].

<SPEAKER ID=136 NAME="Castagnetti">
Κύριε Πρόεδρε, οι στόχοι αυτής της απόφασης είναι κατά κύριο λόγο δύο: κατ' αρχάς, να ενθαρρυνθεί η κινητικότητα των προσώπων υπό επιμόρφωση. Και, προς αυτή την κατεύθυνση, εντάσσεται στα θέματα που χαρακτηρίζουν την παρούσα σύνοδο: το ευρώ μάς βοηθά να ολοκληρώσουμε ακόμα περισσότερο την Ευρώπη, να καταστήσουμε ολοένα και πιο στενό τον ευρωπαϊκό οικονομικό χώρο, να εδραιώσουμε την εσωτερική αγορά, να ενισχύσουμε επομένως ένα χώρο όπου θα πρέπει πραγματικά να ενθαρρυνθεί η ελεύθερη κυκλοφορία των προσώπων και, κατ' αυτή την έννοια, η ελεύθερη κυκλοφορία των ατόμων υπό επιμόρφωση.
<P>
Ο άλλος στόχος είναι να προσαρμόσουμε ολοένα και περισσότερο την κατάρτιση στις απαιτήσεις της αγοράς και της βιομηχανίας, να ανταποκριθούμε στις καινοτομίες που μας ζητούνται, ώστε να καταστήσουμε πραγματικά την επιμόρφωση ένα εργαλείο εκκίνησης, επαγγελματικής ένταξης και κατ' αυτό τον τρόπο πιστεύω ότι αυτό το μέτρο ανταποκρίνεται επίσης και στις πολυάριθμες δράσεις που προσδιορίστηκαν από την ευρωπαϊκή Σύνοδο Κορυφής που πραγματοποιήθηκε τον περασμένο Νοέμβριο στο Λουξεμβούργο με θέμα την καταπολέμηση της ανεργίας.
<P>
Πώς θα προωθήσουμε αυτούς τους στόχους; Το έχω ήδη αναφέρει: μέσω της κινητικότητας. Κινητικότητα μεταξύ σχολείου και εργασίας, κινητικότητα της επιμόρφωσης μεταξύ ενός κράτους και ενός άλλου, κινητικότητα μεταξύ ενός επαγγέλματος και ενός άλλου. Ποιοι είναι οι αποδέκτες αυτών των παρεμβάσεων στον τομέα της κινητικότητας; Είναι αναμφίβολα οι εργαζόμενοι, οι νέοι υπό επιμόρφωση, οι ίδιοι οι επιμορφωτές. Και, με την προώθηση μιας κινητικότητας, οι εργαζομένοι που χάνουν τη θέση εργασίας τους και υποχρεώνονται, αλλά και επιθυμούν κατά κάποιο τρόπο, μέσω της επιμόρφωσης, να ξαναβρουν ένα επάγγελμα, εμείς θα κάνουμε πραγματικότητα και την κινητικότητα, όχι μόνο μέσω προτύπων επιμόρφωσης αλλά και μέσω της πνευματικής καλλιέργειας και των βιομηχανικών τεχνικών. Ο καθένας, ο κάθε νέος, ο κάθε μαθητευόμενος που μετακινείται από ένα κράτος σε ένα άλλο, από ένα σχολείο σε μια επιχείρηση, κουβαλάει μαζί του προσόντα και πνευματική καλλιέργεια που επιφέρουν πλεονεκτήματα σε αυτούς που τις αποδέχονται.
<P>
Γνωρίζουμε ότι υπάρχουν περιορισμοί στη Συνθήκη. Τα άρθρα 126 και 127 προστατεύουν την αυτονομία των σχολικών και επιμορφωτικών κανονισμών κάθε κράτους και κατ' αυτή την έννοια αυτή η ευρωπαϊκή περίοδος κατάρτισης διαμορφώνεται ακριβώς σαν μια μέθοδος κατάρτισης που εφαρμόζεται στα ήδη υπάρχοντα προγράμματα: δεν πρόκειται για ένα νέο πρόγραμμα, είναι ένας τρόπος για να καταστεί η εναλλασσόμενη κατάρτιση μια μέθοδος που προσφέρεται σαν ευκαιρία στα κράτη μέλη και επομένως προβλέπει μια εθελοντική συμμετοχή σε αυτήν.
<P>
Το προπαρασκευαστικό έργο που πραγματοποιήσαμε στους κόλπους της Επιτρπής Κοινωνικών Υποθέσεων ήταν κατά κύριο λόγο μια εργασία διαλόγου, με σκοπό να κατανοήσουμε εάν αυτή η απόφαση ανταποκρινόταν και σε μια ζήτηση και από μεριάς των κοινοτικών εταίρων. Συζητήσαμε με άλλες κοινοβουλευτικές επιτροπές, συζητήσαμε με άλλα κοινοτικά θεσμικά όργανα, με την Οικονομική και Κοινωνική Επιτροπή, με εμπορικά επιμελητήρια, με επαγγελματικά επιμελητήρια διαφόρων ευρωπαϊκών πόλεων, με τα συνδικάτα, με τις ενώσεις των παραγωγών, και συναντήσαμε μια θετική ανταπόκριση.
<P>
Το άτυπο Συμβούλιο Υπουργών Παιδείας και Εργασίας, που διεξήχθη στο Λονδίνο τον περασμένο Μάρτιο, μας ώθησε προς αυτή την κατεύθυνση, επιβεβαιώνοντας δηλαδή τη δέσμευσή του να υποστηρίξει δράσεις εναλλασσόμενης κατάρτισης μέσω εμπειριών εταιρικής σχέσης.
<P>
Με αυτό το πνεύμα, η επιτροπή, σχεδόν ομοφώνως, υπέβαλε μια σειρά τροπολογιών, οι οποίες εύχομαι ότι θα εγκριθούν ομοφώνως και που κατά κύριο λόγο έχουν σκοπό να διαμορφώσουν όρους για από κοινού δράση μεταξύ των ωθήσεων που θα πρέπει να δημιουργήσει η Επιτροπή και των δράσεων των κρατών μελών, ακριβώς υπό το πνεύμα, όχι μιας Επιτροπής η οποία δεν μένει απλώς να παρατηρεί, περιοριζόμενη να καταγράψει αυτό το οποίο κάνουν τα κράτη μέλη αλλά επίσης προωθεί και προτρέπει τα ίδια να στηρίξουν αυτή την πρόταση. Αυτές οι τροπολογίες έχουν σκοπό να παρακολουθήσουν, ακόμα και μέσα από το δίκτυο EURES, τις εμπειρίες του παρελθόντος, την αποτελεσματικότητά τους, την ύπαρξη ενός δικτύου επιχειρήσεων, που είναι διατεθειμένα να υποδεχθούν τους νέους υπό επιμόρφωση. Εν ολίγοις, οφείλουμε να χρησιμοποιήσουμε όλα τα όργανα τα οποία δημιούργησε όλα αυτά τα χρόνια ο κοινοτικός μηχανισμός.
<P>
Με αυτές τις τροπολογίες θέλουμε επίσης να υποστηρίξουμε μια πρωτοβουλία της Επιτροπής και των κρατών μελών για να προσδιοριστούν ποιοι είναι οι περισσότερο δεκτικοί παραγωγικοί τομείς όσον αφορά το εργατικό δυναμικό, ώστε να μπορέσει η επαγγελματική κατάρτιση να είναι περισσότερο αποτελεσματική για τη δημιουργία πραγματικών θέσεων εργασίας.
<P>
Με τις τροπολογίες μας θέλουμε να υποστηρίξουμε τη ουσιαστική εφαρμογή αυτής της απόφασης, προτρέποντας όλα τα κράτη μέλη, ακόμα και εκείνα τα οποία στη νομοθεσία τους δεν έχουν ακόμα προβλέψει τη μαθητεία. Θέλουμε να εξασφαλίσουμε την ασφάλεια, τη προστασία αυτών των εμπειριών σε εργασιακούς χώρους οι οποίοι πρέπει να είναι υγιείς και ευχάριστοι για τα παιδιά μας που επιλέγουν αυτό το σύστημα εναλλασσόμενης κατάρτισης. Θέλουμε να εξασφαλίσουμε μια ελάχιστη διάρκεια τριών μηνών σε αυτές τις εμπειρίες για να χαθεί η έννοια της εναλλασσόμενης κατάρτισης και για να μην μετατραπούν σε εμπειρίες επιμορφωτικού τουρισμού. Έχουμε ανάγκη να αποτελέσουν πραγματικές εμπειρίες παραμονής στους εργασιακούς χώρους.
<P>
Συμπερασματικά, η φιλοδοξία μας είναι να ξεκινήσουμε, ακόμη και με αυτή την απόφαση της Επιτροπής και του Συμβουλίου, μια διαδικασία εκσυγχρονισμού, δηλαδή ενός πραγματικού εξευρωπαϊσμού της γνώσης και των διαδικασιών κατάρτισης.

<SPEAKER ID=137 NAME="Wolf">
Κύριε Πρόεδρε, νομίζω ότι στη γερμανική γλώσσα αρκεί η ύπαρξη των δύο όρων "μαθητευόμενος» και "εκπαιδευόμενος» για να καταστήσει φανερό το ότι έχουμε να κάνουμε με μία αρκετά διαφοροποιημένη πραγματικότητα. Έχουμε εκφράσεις που καλύπτουν πολύ διαφορετικές πραγματικότητες. Ουσιαστικά, το μόνο κοινό που έχουν οι όροι είναι ότι δεν υπάρχει αποπερατωμένη κυρίως θεωρητική πανεπιστημιακή εκπαίδευση. Παρ' όλα αυτά, υπάρχουν μερικές κοινές υποχρεώσεις που μπορούν να διατυπωθούν παρά τη διαφοροποίηση αυτήν. Η ευρωπαϊκή διάσταση είναι αναγκαία για όλες τις χώρες, οι ευρωπαϊκές οδοί επαγγελματικής κατάρτισης είναι μία αναγκαία διέξοδος για την κινητικότητα στην ενιαία αγορά, ιδιαίτερα για όσους δεν έχουν τελειώσει κάποιο πανεπιστήμιο. Πρέπει να δημιουργηθούν κίνητρα. Χρειάζεται ένα φορητό αποδεικτικό που να μπορεί κανείς να επιδείξει, ένα ευρωδιαβατήριο. Χρειάζεται έρευνα και αξιολόγηση, για να προχωρήσει η συγκεκριμένη διαδικασία. Υπήρξε ακόμη μία σειρά προβλημάτων, στα οποία αναφέρθηκε ο συνάδελφός μου. Εξακολουθεί να μην υπάρχει κοινό νομικό πλαίσιο, παρά μόνο μία απόφαση για προώθηση. Παραμένει η υποχρέωση διασφάλισης διαφάνειας στην ποιότητα. Παραμένει μία πολύ σημαντική υποχρέωση να γίνει και εδώ mainstreaming και να διασφαλιστεί ισότητα ευκαιριών χωρίς καμία διάκριση, παραμένει δε επίσης η παράκληση προς την Επιτροπή να δίνει τακτικά αναφορά ως ελάχιστο μηχανισμό της περαιτέρω ανάπτυξης της συγκεκριμένης πρωτοβουλίας.
<P>
Είναι ήδη γνωστό ότι, όσο η θεωρητική και η πρακτική εκπαίδευση δεν είναι ενσωματωμένες - πράγμα που ίσως το δούμε μελλοντικά - είναι, πάντως, συμπληρωματικές προσβάσεις. Η εφαρμοσμένη γνώση που αποκτάται στην πράξη δεν εξαφανίζεται, αλλά παίρνει διαρκώς νέες μορφές παράλληλα με την τεχνολογική πρόοδο. Έτσι, για όσους δεν έχουν πανεπιστημιακή μόρφωση παραμένει ουσιαστικής σημασίας η προσφορά ειδικευμένης κατάρτισης, η οποία θα αποκτά μέσα στην ενιαία αγορά μία ευρωπαϊκή διάσταση. Στο σημείο αυτό, η Επιτροπή έχει σημειώσει επιτυχίες, όμως εμείς ως Κοινοβούλιο έχουμε καθήκον για την περαιτέρω προώθηση και διάρθρωσή τους.

<SPEAKER ID=138 LANGUAGE="EN" NAME="Waddington">
Κύριε Πρόεδρε, κυρίες και κύριοι, αυτή η πρόταση έχει τις δυνατότητες να ενθαρρύνει την ανάπτυξη της μαθητείας με μία προστιθέμενη ευρωπαϊκή αξία. Αποβλέπει στην παροχή ευκαιριών σε εκείνους που συμμετέχουν σε μία εναλλασσόμενη κατάρτιση και τους εργοδότες τους, προκειμένου να ωφεληθούν από το γεγονός ότι οι καταρτιζόμενοι ή οι μαθητευόμενοι λαμβάνουν μέρος της κατάρτισής τους σε ένα άλλο κράτος μέλος, και στην πιστοποίηση αυτής της κατάρτισης. Η Επιτροπή Απασχόλησης και Κοινωνικών Υποθέσεων, όταν εξέτασε αυτήν την πρόταση για τη ψήφιση νομοθεσίας, επιχείρησε να επιφέρει σημαντικές βελτιώσεις και ο εισηγητής μας, κ. Castagnetti, στην ομιλία του εξήγησε ήδη μέρος του σκεπτικού πίσω από αυτές τις πολύ χρήσιμες προτάσεις.
<P>
Ίσως θα έπρεπε να προβάλλω μερικά από αυτά τα ζητήματα που θα επιθυμούσαμε να εξετάσουν το Συμβούλιο και η Επιτροπή. Πιστεύουμε ότι αυτή η πρόταση θα έπρεπε να αντιμετωπιστεί και να εφαρμοστεί ως μέρος ολόκληρου του πακέτου μέτρων που έχει αναλάβει η ΕΕ για την ενθάρρυνση της απασχόλησης, της εκπαίδευσης και της κατάρτισης. Αρκετές τροπολογίες αναφέρονται στην ανάγκη συνεργασίας μεταξύ αυτού του μέτρου και άλλων κοινοτικών προγραμμάτων και πρωτοβουλιών. Είναι επίσης πολύ σημαντικό να εξασφαλιστεί ότι τέτοιες ευρωπαϊκές περίοδοι θα είναι ανοικτές για όλες τις ομάδες και ότι θα υπάρχει ενσωματωμένη σε αυτές πραγματική ισότητα ευκαιριών. Εφόσον είναι πολύ πιθανό ότι η πλειονότητα αυτών που αναλαμβάνουν τέτοιες ευκαιρίες θα είναι νεαρά άτομα, καθίσταται ιδιαίτερα σημαντική η εξέταση των πτυχών υγείας και ασφάλειας. Νεαρά άτομα που εργάζονται ή λαμβάνουν κατάρτιση σε άλλη ευρωπαϊκή χώρα θα χρειαστούν ένα επίπεδο προστασίας.
<P>
Θα θέλαμε επίσης να δούμε τη συμμετοχή των κοινωνικών εταίρων και των μικρών επιχειρήσεων και μικροεπιχειρήσεων σε αυτήν την πρωτοβουλία. Θέλουμε να δούμε την πρόβλεψη για κατάρτιση των ίδιων των συμβούλων και μία συμφωνία για την ελάχιστη χρονική περίοδο κατάρτισης. Βεβαίως χρειαζόμαστε αποτελεσματικά συστήματα εποπτείας και αξιολόγησης και τέλος, αλλά ούτε κατ'ελάχιστα, έναν κοινοτικό προϋπολογισμό. Με τις βελτιώσεις που πρότεινε η Επιτροπή Απασχόλησης και Κοινωνικών Υποθέσεων, το σχέδιο αυτό θα μπορούσε να βελτιώσει τόσο την κινητικότητα των μαθητευόμενων όσο και την ποιότητα της εναλλασσόμενης κατάρτισης που λαμβάνουν οι μαθητευόμενοι, συνεισφέροντας κατ'αυτόν τον τρόπο στην αύξηση του επιπέδου προσόντων στην ΕΕ.

<SPEAKER ID=139 LANGUAGE="DE" NAME="Mann, Thomas">
Κύριε Πρόεδρε, πριν από σχεδόν δύο χρόνια το Ευρωπαϊκό Συμβούλιο ζήτησε από την Επιτροπή μία έκθεση για τη θέση της εναλλασσόμενης επαγγελματικής κατάρτισης. Αυτή η μορφή κατάρτισης έχει μακρά παράδοση στη χώρα μου. Έτσι αποκτάται γνώση, και ασκούνται οι ικανότητες, η κοινωνική συμπεριφορά και η ετοιμότητα για ένταξη. Η εναλλασσόμενη κατάρτιση που πρόσκειται στην πρακτική γνώση δίνει στους νέους εφόδια για ν' ανταποκριθούν στις όλο και πιο πολύπλοκες απαιτήσεις των αγορών εργασίας και συμβάλλει σημαντικά στη μείωση της ανεργίας των νέων. Θεμέλιό της είναι η συνεργασία μεταξύ σχολών και επιχειρήσεων. Αν αυτή λειτουργεί και ελέγχεται διαρκώς ως προς το παιδαγωγικό μέρος, το περιεχόμενο και την οργάνωσή της σε σχέση με τις νέες προκλήσεις, τότε το εναλλασσόμενο σύστημα έχει και παρέχει προοπτικές για το μέλλον. Στην Ευρώπη, όμως, τα συστήματα αυτά διαφέρουν ακόμη μεταξύ τους, πράγμα που επεσήμανε ο κ. Castagnetti, ο συντάκτης της εξαιρετικής αυτής έκθεσης. Πρέπει λοιπόν να υπάρξει προσέγγιση μεταξύ τους, να επιδιωχθεί η δημιουργία δυνατοτήτων επαγγελματικής κατάρτισης όπου θα συμπεριλαμβάνονται ενεργά οι κοινωνικοί εταίροι.
<P>
Τα μέτρα των κρατών μελών, σεβόμενα την επικουρικότητα και την ευθύνη για την επαγγελματική κατάρτιση, αποκτούν μία ευρωπαϊκή υπεραξία. Αυτό καθίσταται δυνατό χάρη στην εντατική ανταλλαγή πληροφοριών και εμπειριών, στην υλοποίηση πρότυπων προγραμμάτων και στην προώθηση της κινητικότητας, δηλαδή την παραμονή στο εξωτερικό, ανάλογα με τις ανάγκες του κάθε ατόμου, που θα χρηματοδοτείται από κοινοτικά προγράμματα όπως το LEONARDO DA VINCI. Σήμερα γίνεται διαβούλευση και αύριο ψήφιση συγχρόνως για δύο σημαντικά θέματα. Πρωταρχικό θέμα είναι η έκθεση για τη σύγκλιση, το ευρώ και τα κράτη μέλη. Πρόκειται, όμως, επίσης για μέρος του μέλλοντος της επαγγελματικής κατάρτισης. Αν όλα στεφθούν με επιτυχία, από την 1.1.1999 θα έχουμε κοινό νόμισμα και κοινή δράση ως προς την ????????????? ?????????. ? ?????? ??? ??? ?????? ????? ???? ????? της ευρωπαϊκής πατρίδας χρειάζεται τόσο τα μεγάλα, όσο και τα μικρά βήματα.

<SPEAKER ID=140 LANGUAGE="EN" NAME="Crowley">
Κύριε Πρόεδρε, θα ήθελα με τη σειρά μου να καλωσορίσω τον Επίτροπο στο Σώμα και να αποτίσω φόρο τιμής προς αυτόν και τον κ. Castagnetti για την πρωτοβουλία τους σχετικά με την εν λόγω πρόταση για τη προώθηση ευρωπαϊκών περιόδων για την εναλλασσόμενη κατάρτιση, συμπεριλαμβανομένης της μαθητείας. Υπάρχουν αυτήν τη στιγμή στην Ευρώπη 18 εκατομμύρια μακροχρόνιοι άνεργοι. Ωστόσο, σε οποιαδήποτε χώρα στην Ευρώπη, υπάρχουν εργοδότες και επιχειρήσεις που ζητούν απεγνωσμένα προσωπικό και ισχυρίζονται ότι δε μπορούν να το βρουν. Αυτό δεν οφείλεται απλά στα χαμηλά μεροκάματα ούτε στην έλλειψη κοινωνικής ασφάλισης. Οφείλεται στην έλλειψη προσόντων και εργασιακών προσόντων.
<P>
Βρίσκομαστε στη διαδικασία επικύρωσης της συνθήκης του Αμστερνταμ που περιλαμβάνει ένα ειδικό κεφάλαιο για την ανεργία και εισάγουμε αυτό το νέο συντονισμένο δρόμο όπου εθνικά σχέδια για την απασχόληση θα υποβάλλονται στις Βρυξέλλες για να εκτιμηθούν από την Επιτροπή και να αξιολογηθούν στα τέλη του πρώτου έτους. Γι'αυτό πρέπει να εγγυηθούμε ότι μπορούμε να δώσουμε πραγματικά προσόντα και πραγματική κατάρτιση στα άτομα, για να είναι σε θέση να βρουν πραγματικές θέσεις εργασίας, όχι απλά για να μεταβάλλουμε τα στοιχεία προκειμένου να βγουν από τις στατιστικές ανεργίας για λίγους μήνες.
<P>
Μεταξύ του 1994 και 1999, η κρατική υπηρεσία για την κατάρτιση στην Ιρλανδία έλαβε £248 εκατ. για επαγγελματική κατάρτιση και εκπαίδευση. Αυτό είχε συνταρακτικές συνέπειες στη βελτίωση του διαθέσιμου εργατικού δυναμικού για την αυξανόμενη βιομηχανική βάση και βάση παροχής υπηρεσιών στην Ιρλανδία. Από την άποψη της Ιρλανδίας, είναι ουσιώδες να συνεχιστεί η παροχή χρηματοδότησης μετά το 2000 και μέχρι το 2006. Είναι επίσης ουσιώδες να εξετάσουμε νέα πρότυπα και νέους τρόπους κατάρτισης και να δημιουργήσουμε αυτή την κοινή δράση μεταξύ των εργοδοτών, των ενώσεων εργαζομένων και των ίδιων των ανέργων για την ανάπτυξη των καλύτερων προτύπων γι'αυτούς.
<P>
Στην Ιρλανδία υπάρχουν σήμερα 14, 000 μαθητευόμενοι εκ των οποίων οι 11, 400 περίπου ακολουθούν το νέο σύστημα μαθητείας βάσει προτύπων και μόλις 2, 600 το παλαιό σύστημα βάσει χρόνου. Είναι ουσιώδες για μας στο Κοινοβούλιο και την Επιτροπή να έχουμε το μυαλό μας, τα αυτιά μας και τα μάτια μας ανοιχτά για νέους τρόπους αντιμετώπισης του προβλήματος της ανεργίας.
<P>
Τέλος, θα ήθελα πολύ σύντομα να αναφέρω τα εξής: "Δώσε ένα ψάρι σ'ένα άτομο και του εξασφαλίζεις τροφή για μία μέρα, μάθε του να ψαρεύει και του εξασφαλίζεις τροφή για όλη του τη ζωή».

<SPEAKER ID=141 NAME="Ghilardotti">
Κύριε Πρόεδρε, θα ήθελα να συγχαρώ τον κ. Castagnetti για την πολύ καλή εργασία που πραγματοποίησε και να εκφράσω την εκτίμησή μου στην Επιτροπή για την πρωτοβουλία που έλαβε. Ένα από τα προβλήματα που αντιμετωπίζουν όλα τα κράτη μέλη με στόχο τη προώθηση της απασχόλησης των νέων είναι να υποστηριχθεί και να ενθαρρυνθεί μια στενότερη συνεργασία μεταξύ του σχολείου και της επιχείρησης, και αυτό, μεταξύ άλλων, αποτελεί έναν από τους στόχους που διατρανώνονται στη Λευκή Βίβλο για την κοινωνία της γνώσης. Το ίδρυμα μαθητείας, παρά το γεγονός ότι λειτουργεί με διαφόρους τρόπους στα διάφορα κράτη μέλη, θεωρείται ένας προνομιούχος χώρος συνάντησης μεταξύ αυτών των δύο κόσμων και επομένως ένας τομέας με άμεση προτεραιότητα παρέμβασης για την Ένωση.
<P>
Η ευρωπαϊκή κινητικότητα των σπουδαστών, των εργαζομένων, των καθηγητών, των επιμορφωτών, των συνδικαλιστών, είχε μεγάλη ώθηση στην Ευρώπη λόγω της πίεσης της Επιτροπής, μέσα από προγράμματα όπως το PETRA, το COMETT, το FORCE κατά το παρελθόν, ή το LEONARDO και το ΣΩΚΡΑΤΗΣ σήμερα. Αυτή η τάση θα πρέπει να ενισχυθεί, ιδιαίτερα δε να δοθούν κίνητρα, με ιδιαίτερη αναφορά στην απασχόληση των φοιτητών σε επιχειρήσεις, στις απαιτήσεις της εναλλασσόμενης κατάρτισης με τους μαθητευόμενους.
<P>
Όμως συγχρόνως με την απαραίτητη ποσοτική αύξηση της κινητικότητας είναι απαραίτητο να προβλεφθεί ένα ποιοτικό αντίβαρο στον συναινετικό καθορισμό κανόνων και συμπεριφορών που να είναι σε θέση να εξασφαλίσουν την διδακτική αποτελεσματικότητα της πρόσβασης σε θέσεις εργασίας και των ανταλλαγών. Επομένως, θα πρέπει να χαιρετιστεί θετικά η πρόταση απόφασης, την οποία συζητάμε σήμερα και αφορά τη θεσμοθέτηση του προγράμματος «Ευρωπαϊκές περίοδοι κατάρτισης» και της πιστοποίησης «Europass» που έχουν σκοπό να καθορίσουν ακριβείς ποιοτικές συνθήκες για τη προώθηση και την πραγματοποίηση της απασχόλησης, όπως επίσης να εισάγουν την πρακτική της πιστοποίησης στα πλαίσια ενός modus operandi το οποίο σήμερα είναι πολύ απορρυθμισμένο και δεν παρέχει πολλές εγγυήσεις στους συμμετέχοντες.
<P>
Παρ' όλα αυτά, αυτή η πρόταση δεν μπορεί να επιλύσει από μόνη της όλα τα προβλήματα και να άρει όλα τα εμπόδια τα οποία συνδέονται με την κινητικότητα στον τομέα της εναλλασσόμενης επαγγελματικής κατάρτισης Η ίδια η Επιτροπή το παραδέχθηκε και ανήγγειλε ότι επιθυμεί να δημιουργήσει, στα πλαίσια του νέου προγράμματος LEONARDO, ένα ERASMUS της μαθητείας για να διευκολύνει την κινητικότητα του τομέα. Όχι μόνο θα πρέπει να δημιουργηθεί ένα ERASMUS της μαθητείας αλλά να καθοριστούν επίσης, όπως ήδη ανέφερε ο εισηγητής στην παρέμβασή του, τα μέσα της κοινωνικής ασφάλισης η οποία συνδέεται με την κινητικότητα των μαθητευομένων όπως επίσης και να καθοριστεί μια παρακολούθηση.
<P>
Ως Ευρωπαϊκό Κοινοβούλιο θα πρέπει να επαγρυπνούμε έως ότου διαπιστώσουμε ότι η Επιτροπή, στα πλαίσια των προτάσεων για τις μελλοντικές γενεές των προγραμμάτων της που αφορούν την κατάρτιση και την εκπαίδευση, τις οποίες φαντάζομαι ότι θα παρουσιάσει σύντομα, θα τηρήσει τις υποσχέσεις της.

<SPEAKER ID=142 LANGUAGE="DE" NAME="Pirker">
Κύριε Πρόεδρε, η εξαίρετη έκθεση του κ. Castagnetti αποτελεί αναμφίβολα μία συμβολή στην πορεία προς μία βελτίωση της απασχόλησης των νέων, επειδή τονίζει δύο βασικά σημεία. Το ένα είναι η κινητικότητα των νέων, που πρέπει να αυξηθεί γιατί έτσι θα βελτιωθούν οι προοπτικές των νέων. Το δεύτερο είναι η εξειδίκευση, η ποιότητα της κατάρτισης, που πρέπει να βελτιωθεί στο σύνολό της, ιδιαίτερα στον τομέα της επιμόρφωσης των ειδικευμένων εργατών, ένα σημείο το οποίο θίχθηκε αρκετές φορές εδώ. Με τις προτάσεις αυξάνεται αναμφισβήτητα η κινητικότητα, επειδή υπάρχει αμοιβαία αναγνώριση, η επαγγελματική κατάρτιση τεκμηριώνεται με ένα ευρωδιαβατήριο, καταργούνται τα γραφειοκρατικά εμπόδια. Το άλλο είναι η εναλλασσόμενη κατάρτιση, η οποία αυξάνει την ποιότητα. Το πρόβλημα όμως είναι ότι εξειδικεύονται πάρα πολλοί νέοι για το λάθος επάγγελμα. Στη χώρα μου για παράδειγμα, το 80 % των νέων καταρτίζονται για μόνο έντεκα επαγγέλματα. Οι ευκαιρίες να βρουν μία κατάλληλη απασχόληση είναι αντίστοιχα χαμηλές.
<P>
Γι' αυτό, επιτρέψτε μου να κάνω σχετικά με την εξαιρετική αυτήν έκθεση ακόμη μία πρόταση, που ίσως μας φέρει ένα βήμα πιο μπροστά. Δηλαδή, να ζητήσουμε από την Επιτροπή να μεριμνήσει ώστε να συντάσσεται κάθε χρόνο μία ανάλυση της ζήτησης στα επαγγέλματα, η οποία θα δείχνει για ποιά υπάρχει πραγματικά ζήτηση στην αγορά εργασίας, μεσοπρόθεσμα, ίσως όμως και μακροπρόθεσμα. Αυτές οι πληροφορίες εν συνεχεία πρέπει να τίθενται στη διάθεση των κρατών ως παροχή υπηρεσίας, που θα αποτελεί για τα κράτη ελεύθερη βάση προσανατολισμού. Θα μπορούσαν δηλαδή να προσαρμόσουν το σύστημα επαγγελματικής κατάρτισης, ώστε να μπορούν εν συνεχεία οι νέοι να ειδικεύονται ανάλογα με τις πραγματικές ανάγκες της αγοράς εργασίας. Αυτό θα μπορούσε ν' αποτελέσει ένα επιπλέον κίνητρο για να εξειδικευθούν οι νέοι στα συγκεκριμένα επαγγέλματα και θα τους έδινε την ευκαιρία να επιτύχουν μία πρώτη πρόσληψη. Έτσι θα άνοιγε ένας καινούργιος δρόμος.

<SPEAKER ID=143 LANGUAGE="FI" NAME="Piha">
Αξιότιμε κύριε Πρόεδρε, θέλω επίσης να ευχαριστήσω τον συνάδελφο Castagnetti για την σημαντική συμβολή του στη σύνταξη αυτής της έκθεσης.Η εναλλασσόμενη κατάρτιση και η μαθητεία περιλαμβάνουν δύο διαστάσεις, την οικονομική και την κοινωνικοοικονομική, οι οποίες συμπληρώνουν η μία την άλλη. Από την άλλη μεριά, είναι σημαντικό να υπογραμμιστεί πως ειδικά οι μικρές και οι μεσαίες επιχειρήσεις παίζουν εναν σημαντικό ρόλο ως φορείς που προσφέρουν θέσεις εργασίας. Η λειτουργικότητα αυτού του τομέα έχει πολλαπλές επιπτώσεις στην ευημερία όλης της Ευρώπης, καθώς επίσης και στην κατάσταση απασχόλησης των νέων. Συνεπώς, οι κοινοί πόροι θα έπρεπε να απευθυνθούν ακριβώς στις δυνατότητες αυτού του κλάδου να προσφέρει θέσεις μαθητείας και πρακτικής εξάσκησης στους νέους.
<P>
Ο κύριος Castagnetti θέτει και το ζήτημα να συνδεθούν στη σχετική διαδικασία και οι οργανώσεις της αγοράς εργασίας. Ως εκ τούτου, η Επιτροπή στην ανακοίνωσή της θα έπρεπε να λάβει υπόψη της το γεγονός ότι, από την άποψη του τομέα των ΜΜΕ, η σημασία των επιχειρηματικών οργανώσεων είναι ουσιαστική. Ο ρόλος των επιχειρηματικών οργανώσεων ως ισότιμου μέλους του κοινωνικού διαλόγου έχει υποτιμηθεί ήδη για μεγάλο χρονικό διάστημα στην Ένωση.
<P>
Η εναρμόνιση των συστημάτων μαθητείας έχει σχέση και με τις γενικότερες ευρύτερες προσπάθειες για την εναρμόνιση των πτυχίων. Η επιτυχημένη ενσωμάτωση των νέων στο χώρο της εργασίας και η πιο αποτελεσματική και ελεύθερη κινητικότητα των εργαζομένων απαιτούν τα πτυχία να είναι όσο το δυνατόν πιο όμοια σε όλη την Ευρώπη, όσον αφορά τη δομή, τη διάρκεια, το περιεχόμενο και ακόμα και τον βαθμό δυσκολίας τους. Η κύρια ευθύνη για την εναρμόνιση των πτυχίων και των περιόδων πρακτικής εξάσκησης και μαθητείας που σχετίζονται με τα πτυχία ανήκει στις αρχές των κρατών μελών της Ένωσης. Μόνο μέσω της άμεσης συνεργασίας και της ανταλλαγής πληροφοριών είναι δυνατόν να γεννηθεί η απαιτούμενη εμπιστοσύνη, η οποία αποτελεί τη βάση για την πανευρωπαϊκή αντιστοίχιση των πτυχίων. Το να δίνονται πάντοτε τα πρότυπα, καθώς λέμε, εκ των άνω, δεν λειτουργεί υπέρ των ευρωπαϊκών συστημάτων εκπαίδευσης

<SPEAKER ID=144 NAME="Flynn">
Κύριε Πρόεδρε, επιτρέψτε μου να ευχαριστήσω αμέσως τον κ. Castagnetti για τις σημαντικές προσπάθειες που κατέβαλε για την εκπόνηση της έκθεσης αυτής και όλους εκείνους που παρενέβησαν στη συζήτηση. Σχετικά με τον στόχο της πρότασης προς το Κοινοβούλιο και το Συμβούλιο για τη λήψη απόφασης όσον αφορά στην προώθηση των ευρωπαϊκών περιόδων για την εναλλασσόμενη κατάρτιση, συμπεριλαμβανομένων των μαθητειών, στόχος της Επιτροπής είναι να προωθήσει την κινητικότητα των καταρτιζόμενων στην Ευρώπη, ανεξαρτήτου ηλικίας . Αυτό παρατήρησε ιδιαίτερα ο κ. Castagnetti, και εγώ τον υποστηρίζω.
<P>
Αυτό αντιστοιχεί σε τρεις μεγάλες προωθητικές δυνάμεις της κοινοτικής πολιτικής: την ολοκλήρωση της εσωτερικής αγοράς, την οικοδόμηση της Ευρώπης των πολιτών και τη δημιουργία της Ευρώπης της γνώσης. Και στις τρεις αυτές πτυχές η κινητικότητα των καταρτιζόμενων είναι πάρα πολύ σημαντική. Η εμπειρία της Κοινότητας όσον αφορά στην διμερή και πολυμερή συνεργασία μεταξύ των κρατών μελών επιδεικνύει σαφέστατα ότι υπάρχει έντονη ζήτηση για κατάρτιση σε όλα τα επίπεδα, συμπεριλαμβανομένης της ανώτερης εκπαίδευσης.
<P>
Μεταξύ του 1995 και του 1997, το Πρόγραμμα Leonardo da Vinci επέτρεψε σε 100.000 άτομα να λάβουν στήριξη για μία περίοδο κατάρτισης σε ένα άλλο κράτος μέλος. Βάσει αυτής της οικοδομηθείσας εμπειρίας και ενόψει της ισχυρής αύξησης αναγκών και ζήτησης, είναι σημαντικό για μας να αυξήσουμε τώρα την κινητικότητα αυτή και να εξασφαλίσουμε ότι είναι όσο το δυνατόν περισσότερο αποδοτική. Για να το κάνουμε αυτό, πρέπει σε ευρωπαϊκό επίπεδο να συμφωνήσουμε σε ένα κοινό πλαίσιο ποιότητας για την δημιουργία αληθινών ευρωπαϊκών περιόδων κατάρτισης και για την αύξηση πεδίου ορατότητάς τους.
<P>
Η πρόταση, που βασίζεται στο άρθρο 127 της Συνθήκης, έχει διττό σκοπό. Πρώτον, επιδιώκει να καθορίσει το περιεχόμενο και τις κοινές γενικές αρχές ποιότητας για περιόδους εναλλασσόμενης κατάρτισης σε ένα άλλο κράτος μέλος, που συνδέονται με την κατάρτιση που το ενδιαφερόμενο άτομο παρακολουθεί σε μία χώρα από όπου αυτός ή αυτή κατάγεται. Δεύτερον, αποβλέπει να εξασφαλίσει ότι η κατάρτιση καθίσταται ευκολότερα κατανοητή και έχει υψηλότερο προφίλ χάρη σε ένα πιστοποιητικό που είναι γνωστό ως Ευρωπαϊκό Βιβλιάριο Κατάρτισης που επικυρώνει την αποκτηθείσα επαγγελματική εμπειρία ή εμπειρία κατάρτισης. Όπως επισήμανε ο κ. Castagnetti, συνδέεται βεβαίως και με την πολιτική για την απασχόληση της Ευρωπαϊκής Ένωσης και τις κατευθυντήριες γραμμές οι οποίες ετέθησαν στη Σύνοδο Κορυφής για την απασχόληση τον περασμένο Νοέμβριο.
<P>
Θα ήθελα να εκμεταλλευτώ την ευκαιρία για να ευχαριστήσω όλα τα μέλη του Κοινοβουλίου και κυρίως τον κ. Castagnetti, εισηγητή της Επιτροπής Απασχόλησης και Κοινωνικών Υποθέσεων, για τις προτάσεις σας. Η Επιτροπή έχει σημειώσει το ενδιαφέρον που προκάλεσε αυτή η πρόταση σε άλλες επιτροπές: την Επιτροπή Πολιτισμού, Νεότητας, Παιδείας και Μέσων Ενημέρωσης, εισηγητής της οποίας ήταν ο κ. Kerr, την Επιτροπή Προϋπολογισμών με τον κ. Bφsch και την Επιτροπή Οικονομικής, Νομισματικής και Βιομηχανικής Πολιτικής με τον κ. Skinner, που θα ήθελα όλους να τους ευχαριστήσω.
<P>
Το Κοινοβούλιο υπέβαλε 28 τροπολογίες, 26 από τις οποίες μπορούν να εγκριθούν, συμπεριλαμβανομένης εν μέρει της τροπολογίας αριθ. 28. Οι τροπολογίες αυτές βελτιώνουν την πρότασή μας και σε ορισμένες περιπτώσεις την ενισχύουν. Θα αναφέρω ειδικότερα τις τροπολογίες που τονίζουν τον ρόλο των ΜΜΕ και των χειροτεχνικών επαγγελμάτων στην ανάπτυξη εναλλασσόμενης κατάρτισης, γιατί ο συγκεκριμένος χαρακτήρας αυτών των ειδών επιχειρήσεων απαιτεί ιδιαίτερες συνθήκες, και σε εκείνες που δίνουν έμφαση στους κοινωνικούς εταίρους και στα άλλα μέρη που ασχολούνται με τις μαθητείες.
<P>
Στη συνέχεια υπάρχουν οι τροπολογίες που αποβλέπουν στην προαγωγή καλών συστημάτων πληροφοριών και στήριξης με ευρεία βάση για τις ευρωπαϊκές περιόδους, όπως η περίθαλψη, η ασφάλεια κατά την εργασία και οι γλώσσες. Θα ήθελα να ευχαριστήσω την κα Waddington που επέστησε την προσοχή μας σε αυτό το στοιχείο, που αποτελεί βασικό παράγοντα για την επιτυχία τους.
<P>
Τρίτον, υπάρχουν τροπολογίες που τονίζουν τον εθελούσιο χαρακτήρα της εφαρμογής των ευρωπαϊκών περιόδων. Η Επιτροπή έχει συνείδηση της ποικιλομορφίας των πολιτικών στα κράτη μέλη και αυτή η πρόταση δεν επιδιώκει να μεταβάλλει ούτε την οργάνωση ούτε το περιεχόμενο των συστημάτων κατάρτισης και μηχανημάτων στα κράτη μέλη.
<P>
Αφ'ετέρου, οι δύο τροπολογίες που αφορούν τη διάρκεια θα μπορούσαν να θέσουν μερικές δυσκολίες. Έχω υπόψη μου την Τροπολογία αριθ. 19 του κ. Castagnetti που διευκρυνίζει ότι η συνολική διάρκεια δε μπορεί να είναι μικρότερη από τρεις μήνες και την Τροπολογία αριθ. 21 του κ. Ettl που επιδιώκει να εξασφαλίσει ότι οι περίοδοι δε θα πρέπει να επιμηκύνουν την παρεχόμενη περίοδο κατάρτισης στο κράτος μέλος καταγωγής.
<P>
Κατανοώ τις ανησυχίες για αυτές τις Τροπολογίες, κανείς δε θέλει αυτές οι ευρωπαϊκοί περίοδοι να καταλήξουν σε απλό τουρισμό, όπως αναφέρθηκε στις παρεμβάσεις. Πρέπει να είμαστε σίγουροι ότι παρέχουν χρονικές περιόδους κατάρτισης αληθινής ποιότητας. Γι' αυτόν τον λόγο, η Επιτροπή προτείνει η διάρκειά τους να συνδέεται στενά με τους στόχους της ευρωπαϊκής περιόδου και του προς απόκτηση προσόντος. Όλα αυτά πρέπει να να διευκρυνιστούν εκ των προτέρων σε μία συμφωνία μεταξύ του εταίρου αποστολής, του εταίρου υποδοχής και του δικαιούχου. Η ποικιλομορφία των συστημάτων, ο εξειδικευμένος χαρακτήρας συγκεκριμένων κλάδων δραστηριοτήτων, αλλά επίσης η ευρεία κλίμακα διαρκειών που προτάθηκαν κατά τη διάρκεια της συζήτησης επιδεικνύουν τη δυσκολία για τον καθορισμό μίας ελάχιστης χρονικής διάρκειας.
<P>
Καταλήγοντας, κύριε Πρόεδρε, μπορώ να σας διαβεβαιώσω ότι αυτά που προτείνετε για το μέλλον, κυρίως όσον αφορά στα νέα προγράμματα, και με ιδιαίτερη έμφαση στο πρόγραμμα Leonardo da Vinci, θα εξεταστούν προσεχτικά. Αυτό το πρόγραμμα πρέπει ολοένα και περισσότερο να προάγει την κινητικότητα των ατόμων που ασχολούνται με την εναλλασσόμενη κατάρτιση και να γίνουν, όπως είπε η συνάδελφός μου Edith Cresson σε περισσότερες από μία ευκαιρίες, ένα "Erasmus για καταρτιζόμενους».

<SPEAKER ID=145 NAME="Πρόεδρος">
Ευχαριστώ πολύ, κύριε Επίτροπε Flynn.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 11.00.

<CHAPTER ID=11>
Δικαιώματα συμπληρωματικής συνταξιοδότησης
<SPEAKER ID=146 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0134/98) του κ. Ettl, εξ ονόματος της Επιτροπής Απασχόλησης και Κοινωνικών Υποθέσεων, σχετικά με την πρόταση οδηγίας του Συμβουλίου για την εξασφάλιση των δικαιωμάτων συμπληρωματικής συνταξιοδότησης των μισθωτών και των μη μισθωτών που μετακινούνται εντός της Ευρωπαϊκής Ένωσης [COM(97)0486 - C4-0661/97-97/0265(CNS)]

<SPEAKER ID=147 NAME="Hughes">
Κύριε Πρόεδρε, μιλώ απόψε στη θέση του εισηγητή. Δυστυχώς δεν μπορεί να βρίσκεται μαζί μας. Έπρεπε να μεταβεί στην Αυστρία για σημαντικές υποθέσεις. Είναι κρίμα γιατί έχει κάνει εξαιρετική εργασία σε αυτήν την έκθεση. Μάλιστα, απόδειξη της επιτυχίας της εργασίας του ως εισηγητή είναι το γεγονός ότι η έκθεση εγκρίθηκε ομόφωνα από την επιτροπή. Παρέμεινε μόνο ένα σημείο διαφωνίας που είχε αντιμετωπιστεί επαρκώς κατά τη διάρκεια της ψηφοφορίας και τώρα καλύπτεται εδώ στην Ολομέλεια με τη μορφή της τροπολογίας αριθ. 18 με την πλήρη υποστήριξη των Σοσιαλιστών, του ΕΛΚ και της Ομάδας των Φιλελευθέρων. Αυτό το επίπεδο συναίνεσης δεν επιτυγχάνεται εύκολα, απαιτεί σκληρή εργασία και θα ήθελα να συγχαρώ τον κ. Harald Ettl για την επιτυχία αυτής της εργασίας.
<P>
Η πρόταση αφορά τη διαφύλαξη των δικαιωμάτων συμπληρωματικής συνταξιοδότησης των μισθωτών και μη μισθωτών που μετακινούνται στο εσωτερικό της Ευρωπαϊκής Ένωσης. Ως τέτοιου είδους, αποτελεί ένα σημαντικό πρακτικό βήμα προς την υλοποίηση της ελεύθερης κυκλοφορίας. Αυτή η ελεύθερη κυκλοφορία των εργαζομένων προστατεύεται από τη Συνθήκη αλλά στην πράξη ένας μεγάλος αριθμός πρακτικών δυσκολιών εμποδίζουν τη σωστή υλοποίησή της. Μία τέτοια πρακτική δυσκολία αφορά τις ελλείψεις στο συντονισμό των συστημάτων συμπληρωματικής συνταξιοδότησης μεταξύ των κρατών μελών και στις διαφορετικές κατά βάση σταθμίσεις των συστημάτων κρατικής και συμπληρωματικής κοινωνικής ασφάλισης στα διάφορα κράτη μέλη. Αυτές θέτουν αληθινά εμπόδια στην ελεύθερη κυκλοφορία.
<P>
Η πρόταση αυτή δε θα εξαλείψει με κανέναν τρόπο όλες τις δυσκολίες. Αυτές οι δυσκολίες πρέπει να εξεταστούν με βάση το Πράσινο Βιβλίο 1997 της Επιτροπής για τις συμπληρωματικές συνταξιοδοτήσεις. Αυτό με τη σειρά του προέκυψε από την αποτυχία μίας πρότασης για οδηγία σχετικά με την ελευθερία διαχείρισης και επένδυσης των συνταξιοδοτικών ταμείων που υποβλήθηκε το 1992 και μετά αποσύρθηκε. Στη συνέχεια ακολούθησε το 1995 μία οδηγία που επιχείρησε να αντιμετωπίσει μερικές από αυτές τις δυσκολίες. Με τη σειρά της καθυστέρησε αφού έφτασε στην Επιτροπή προς απογοήτευση τότε του Επιτρόπου Flynn. Το γεγονός αυτό οδήγησε στο σχηματισμό μίας ομάδας εμπειρογνωμόνων υψηλού επιπέδου για την ελεύθερη κυκλοφορία των προσώπων υπό την προεδρία της κας Simone Weil.
<P>
Όλες αυτές οι διάφορες απόπειρες επικεντρώθηκαν σε τρεις κύριες δυσκολίες που αντιμετωπίζουν οι εργαζόμενοι σε σχέση με την ελεύθερη κυκλοφορία και τη συμπληρωματική συνταξιοδότηση. Η πρώτη αφορά τη μακρά διάρκεια περιόδων θεμελίωσης συνταξιοδοτικών δικαιωμάτων που είναι απαραίτητες σε μερικά κράτη μέλη. Καθίσταται σαφές ότι απαιτείται πολύχρονη απασχόληση σε μία εταιρεία πριν ο μισθωτός αποκτήσει δικαιώματα συνταξιοδότησης, γεγονός που αποτελεί εμπόδιο στην ελεύθερη κυκλοφορία. Η δεύτερη δυσκολία αφορά τη δυνατότητα μεταφοράς των δικαιωμάτων συνταξιοδότησης και η τρίτη το ζήτημα της διπλής φορολόγησης.
<P>
Μία προσωρινή έκθεση της Ομάδας Weil τον Νοέμβριο του 1996 επικεντρώθηκε σε μία προσέγγιση που επέτρεψε τουλάχιστον την έναρξη επίλυσης μερικών από αυτές τις δυσκολίες. Η προσέγγιση που πρότεινε αυτή η προσωρινή έκθεση ακολουθείται στην πρόταση που εξετάζουμε σήμερα εδώ. Περιορίζεται στην εξασφάλιση της αρχής ίσης μεταχείρησης των διακινούμενων εργαζομένων. Τονίζει τη διατήρηση των δικαιωμάτων των διακινούμενων εργαζομένων έναντι της δυνατότητας μεταφοράς δικαιωμάτων από το ένα σύστημα στο άλλο.
<P>
Υπάρχουν τέσσερα κύρια συστατικά μέρη στην πρόταση. Το πρώτο είναι το Αρθρο 4 που διασφαλίζει τη διατήρηση των κεκτημένων δικαιωμάτων των μελών ενός συστήματος όταν το μέλος μεταβαίνει σε άλλο κράτο μέλος. Το Αρθρο 5, το δεύτερο συστατικό μέρος, διασφαλίζει ότι τα μέλη του συστήματος που διαμένουν σε άλλο κράτος μέλος λαμβάνουν πληρωμές σε σχέση με όλες τις παροχές που δικαιούνται στο πλαίσιο του συστήματος. Το τρίτο συστατικό μέρος αφορά την κατάσταση των εργαζομένων που έχουν αποσπαστεί στο εξωτερικό. Αυτή η κατάσταση αντιμετωπίζεται στο Αρθρο 6 και 7. Το τελευταίο συστατικό μέρος - που θα είναι πολύ σημαντικό - περιέχεται στο Αρθρο 8. Αυτό απαιτεί από τους διαχειριστές συνταξιοδοτικών συστημάτων να παρέχουν όλες τις πληροφορίες που αφορούν τα μέλη των συστημάτων που επιθυμούν να ασκήσουν το δικαίωμά τους να μετακινηθούν σε άλλο κράτος μέλος.
<P>
Όλες αυτές οι διατάξεις είναι σημαντικές. Οι κύριες τροπολογίες που υπέβαλε ο κ. Harald Ettl στην έκθεση είναι η Τροπολογία αριθ. 4. Εφιστά την προσοχή στο γεγονός ότι αυτή η οδηγία μπορεί μόνο να αντιμετωπιστεί ως ένα πρώτο βήμα προς την κανονιστική ρύθμιση του συστήματος συμπληρωματικής συνταξιοδότησης στα κράτη μέλη της Ένωσης και δηλώνει ότι όπου είναι απαραίτητο, το Συμβούλιο στο μέλλον θα χρειαστεί να εγκρίνει επιπλέον πράξεις σχετικά με τις περιόδους αναμονής και τη γενική και διασυνοριακή δυνατότητα μεταφοράς των κεκτημένων δικαιωμάτων συνταξιοδότησης. Η πρόταση αυτή είναι ένα βήμα προς τη σωστή κατεύθυνση. Ελπίζω ότι η Επιτροπή θα λάβει ιδιαίτερα υπόψη την Τροπολογία αριθ. 4 και εγώ συγχαίρω τον εισηγητή για την εργασία του.

<SPEAKER ID=148 NAME="Ferri">
Κύριε Πρόεδρε, πράγματι, πιστεύω ότι αυτή η πρόταση μπορεί να θεωρηθεί, όπως έλεγε ο κ. Hughes, μόνο ένα πρώτο βήμα, επειδή είναι μια πρόταση μιας περιοριστικής οδηγίας σε σχέση με τη σημασία του προβλήματος, που είναι η εξασφάλιση μιας πραγματικής κινητικότητας των εργαζομένων, εξασφαλίζοντάς τους μερικά σημαντικά status . Είναι αλήθεια ότι η τροπολογία αριθ. 4 στοχεύει στα συνταξιοδοτικά δικαιώματα, τα οποία επομένως είναι κεκτημένα δικαιώματα. Δυστυχώς δεν ελήφθη υπόψη μια τροπολογία, που υπεβλήθη από την Επιτροπή Νομικών Θεμάτων και από την Επιτροπή Οικονομικής Πολιτικής, η οποία διαμεσολαβούσε μεταξύ μεγάλου χρονικού διαστήματος, που προβλεπόταν από μερικά κράτη, και πολύ μικρού χρονικού διαστήματος που προβλεπόταν από άλλα, και υιοθετούσε τη λύση της ομάδας υψηλού επιπέδου, υπό τη προεδρία της κυρίας Simone Veil, η οποία πρότεινε πέντε έτη.
<P>
Αντιθέτως, η πρόταση της Επιτροπής προέρχεται από μια τροπολογία - ή μάλλον γίνεται - της Επιτροπής Νομικών Θεμάτων για την ερμηνεία των κανονισμών αριθ. 1408/71 και 574/72, δηλαδή την τροπολογία αριθ. 1. Αυτό είναι πολύ σημαντικό επειδή προσφέρει έναν ολοκληρωμένο πίνακα, από νομικής πλευράς, μεταξύ αυτής της πρότασης και των κανονισμών τους οποίους η Επιτροπή είχε ερμηνεύσει πολύ αυστηρά, προβλέποντας ακριβώς μια ερμηνεία η οποία δεσμευόταν από τις υποχρεωτικές συνταξιοδοτήσεις
<P>
Στη πραγματικότητα, η τροπολογία αριθ.1, αντικαθιστώντας «μεμονωμένα» με «κατά κύριο λόγο», αφήνει έδαφος σε εθελοντικά, συμβατικά συμπληρωματικά καθεστώτα και, επομένως σε μια ολοκλήρωση η οποία εναρμονίζει κατάλληλα τη νομοθεσία. Κατά τη γνώμη μου, αυτή αποτελεί επομένως, συνολικά, μια θετική πρόταση, που πρέπει να δούμε φυσικά να ενσωματώνεται στην Πράσινη Βίβλο η οποία πολύ σύντομα θα έρθει σε αυτή την Αίθουσα και θα αποτελέσει το μωσαϊκό στο οποίο θα επικεντρωθεί το κεντρικό πρόβλημα.

<SPEAKER ID=149 NAME="Kestelijn-Sierens">
Κύριε Πρόεδρε, κύριε Επίτροπε, συνάδελφοι, το παρόν σχέδιο οδηγίας αποτελεί πράγματι ένα ελάχιστο. Επιδιώκει απλώς την εφαρμογή της αρχής της ίσης μεταχείρισης για διακινούμενους εργαζόμενους. Δεν είναι δυνατόν ένας εργαζόμενος ο οποίος κατά τη διάρκεια της επαγγελματικής ζωής του έκανε χρήση του δικαιώματός του της ελεύθερης κυκλοφορίας και πλήρωσε σε διάφορα κράτη μέλη εισφορές για συμπληρωματική συνταξιοδότηση, να διαπιστώνει στο τέλος ότι τα δικαιώματά του για συμπληρωματική συνταξιοδότηση είναι περιορισμένα.
<P>
Στη γνωμοδότησή της, η Επιτροπή Οικονομικής Πολιτικής υπέβαλε έξι τροπολογίες. Ήθελε αφενός μεν να τονίσει τη μεγάλη σημασία της κινητικότητας των εργαζομένων, όχι μόνον μεταξύ των κρατών μελών αλλά επίσης και μέσα σε αυτά, για τη σωστή λειτουργία της εσωτερικής αγοράς και της νομισματικής ένωσης. Οφείλουμε να προσδώσουμε στο μέλλον μεγάλη προσοχή στη δυνατότητα μεταφοράς των δικαιωμάτων συνταξιοδότησης και στη μείωση των μεγάλων αναμονών. Αφετέρου δε η επιτροπή μας υπέβαλε έναν νέο ορισμό για τον "αποσπασμένο εργαζόμενο» και για το κράτος μέλος καταγωγής.
<P>
Το σχέδιο οδηγίας δεν φιλοδοξεί να διευθετήσει όλα τα προβλήματα. Αποτελεί ένα πρώτο βήμα για τη συμπληρωματική συνταξιοδότηση. Η ομάδα με επικεφαλής την κ. Veil ζήτησε να περιορισθεί η Ευρώπη στην εφαρμογή της αρχής της ίσης μεταχείρισης των διακινούμενων εργαζομένων. Αυτό όμως δεν εμποδίζει να συνεχισθεί η συζήτηση για άλλα εμπόδια, όπως η μακρά αναμονή και η μεταφορά των δικαιωμάτων συνταξιοδότησης.
<P>
Το πιο επίμαχο σημείο είναι η τροπολογία για την αναπροσαρμογή του ορισμού "αποπασμένος εργαζόμενος». Επισημάνθηκε ότι ο κανονισμός αριθ. 1408/71 αφορά μόνον την απόσπαση μέσα σε μια επιχείρηση και όχι τους εργαζόμενους οι οποίοι ακόμα και μέσα σε πολυεθνικό όμιλο πηγαίνουν να εργαστούν σε άλλη επιχείρηση. Θεωρήσαμε λοιπόν ότι ο κανονισμνός αριθ. 1408/71 έπρεπε να συμπληρωθεί με την οδηγία αριθ. 83/349 με την οποία καθορίζεται η έννοια του "πολυεθνικού ομίλου». Η νομική υπηρεσία του Κοινοβουλίου προτιμά όμως την οδηγία 96/71 η οποία αφορά τη διάθεση των εργαζομένων, άρα και την απόσπασή τους. Υποστηρίζουμε λοιπόν ένθερμα την εν λόγω τροπολογία του κ. Ettl.
<P>
Ο κ. Ettl μάς παρουσίασε μια αξιόλογη έκθεση και ελπίζω ότι όχι μόνο θα εγκριθεί στο Σώμα, αλλά και θα συμφωνήσουν οι υπουργοί Κοινωνικών Υποθέσεων.

<SPEAKER ID=150 LANGUAGE="DE" NAME="Weiler">
Κύριε Πρόεδρε, αγαπητοί συνάδελφοι, θα εκφράσω τη θέση της Σοσιαλιστικής Ομάδας. Όπως ήδη είπε ο πρόεδρός μας, στην επιτροπή έγινε ομόφωνα αποδεκτό και υπάρχει ευρεία συναίνεση μεταξύ όλων των ομάδων του Σώματος. Γι' αυτό, θα ήθελα ν' αρχίσω εκφράζοντας τις ευχαριστίες μου στον Harald Ettl, που διείσδυσε βαθιά σε αυτό το πραγματικά πολύπλοκο θέμα. Θα ήθελα επίσης - δεν θα έπρεπε να το ξεχνάμε αυτό - να ευχαριστήσω την επιστημονική ομάδα υπό την προεδρία της κ. Simone Veil, που προσέφερε εξαιρετική εργασία στο Κοινοβούλιο και, ελπίζω, επίσης τη βάση για νομοθετικές προτάσεις της Επιτροπής, που τις περιμένουμε με ιδιαίτερη ανυπομονησία.
<P>
Αυτόν τον καιρό, περίπου 300 000 άντρες και γυναίκες εργάζονται μέσα στην ΕΕ σε ένα διαφορετικό κράτος μέλος από εκείνο όπου ζούσαν προηγουμένως. Στην πραγματικότητα, ο αριθμός αυτός είναι πολύ μικρότερος από ό, τι είχαμε κάποτε φανταστεί, και βασικά από την έναρξη λειτουργίας της ενιαίας αγοράς είχαμε ξεκινήσει από την υπόθεση ότι θα αυξανόταν. Για το συγκεκριμένο γεγονός υπάρχουν ποικίλες αιτίες, ασφαλώς και προσωπικές, υπάρχουν όμως επίσης πολιτικές αιτίες. Με τις πολιτικές αυτές αιτίες πρέπει ν' ασχοληθούμε. Πρόκειται για ένα θέμα με το οποίο ασχοληθήκαμε εντατικά τους τελευταίους μήνες, κυρίως η Επιτροπή Απασχόλησης και Κοινωνικών Υποθέσεων, αλλά και η Επιτροπή Νομικών Θεμάτων και Δικαιωμάτων των Πολιτών, η Επιτροπή Οικονομικής, Νομισματικής και Βιομηχανικής Πολιτικής, καθώς και η Επιτροπή για τα Δικαιώματα της Γυναίκας. Το θέμα συζητήθηκε στο σύνολό του διεξοδικά στο Κοινοβούλιο κατά τους τελευταίους μήνες, και διαπιστώνουμε όλο και πιο συχνά ότι οι εθνικοί κανονισμοί, οι εθνικές διατάξεις έχουν ως συνέπεια πληθώρα εμποδίων, σχεδόν μάλιστα θα έλεγα μηχανορραφιών. Αυτός είναι ένας από τους πολιτικούς λόγους.
<P>
Ο δεύτερος λόγος είναι επίσης, θα το πω ανοιχτά, κ. Επίτροπε Flynn, ότι και η Επιτροπή προσέγγισε το συγκεκριμένο θέμα στο παρελθόν με κάπως υπερβολικό δισταγμό και αδράνεια, εκεί δε όπου εκείνη το επεξεργάσθηκε, το μπλόκαρε το Συμβούλιο - όπως πάντα, όπως ήδη ξέρουμε. Παρ' όλα αυτά, έχει γίνει ένα μικρό βήμα, το οποίο είναι καλό. Θα διασφαλίσει οπωσδήποτε το ότι οι εργαζόμενοι στην Ευρώπη δεν θα βρεθούν σε χειρότερη μοίρα, αν κάνουν χρήση της ελεύθερης κυκλοφορίας που τους παρέχεται. Από τους τρεις πυλώνες της ασφάλειας γήρατος, ο επιχειρησιακός, αυτή η συμπληρωματική συνταξιοδότηση, εξακολουθεί να είναι σχετικά μικρός. Στη χώρα μου, στη Γερμανία, δεν αφορά καν το 5-7 % των συμβάσεων. Ξέρουμε όμως ότι μελλοντικά ασφαλώς αυτά τα επικουρικά συστήματα θα έχουν μεγαλύτερη σημασία απ' ό, τι στο παρελθόν. Για μας, πρέπει να είναι σημαντικό ...
<P>
(Ο Πρόεδρος αφαιρεί τον λόγο από την ομιλήτρια)

<SPEAKER ID=151 LANGUAGE="DE" NAME="Menrad">
Κύριε Πρόεδρε, κύριε Επίτροπε, εκ μέρους της ομάδας του ΕΛΚ χαιρετίζω την πρόταση της Επιτροπής. Συγχρόνως, συγχαίρω τον κ. Ettl για την αντικειμενική και ισόρροπη έκθεσή του. Περιγράφει με μεγάλη ακρίβεια την προβληματική ότι οι διακινούμενοι εργαζόμενοι υπό ορισμένες συνθήκες, αν εργάζονται σε διάφορα κράτη μέλη, έχουν μόνο μειωμένα διακιώματα για συμπληρωματική συνταξιοδότηση, πράγμα που έχει αρνητικές συνέπειες στην ελεύθερη κυκλοφορία προσώπων και στην συχνά απαιτούμενη κινητικότητα. Γι' αυτό, τα προηγούμενα χρόνια διατυπώθηκε επανειλημμένα το αίτημα να υπαχθούν τα επικουρικά συστήματα στον κανονισμό 1408, ο οποίος μέχρι στιγμής ισχύει μόνο για τα κατά νόμον συστήματα κοινωνικής ασφάλισης των διακινούμενων εργαζομένων. Η πολυμορφία των επικουρικών συντάξεων δεν επιτρέπει την απλή άθροιση των διαστημάτων καταβολής εισφορών, όπως συμβαίνει στον κανονισμό 1408.
<P>
Το παρόν σχέδιο οδηγίας περιέχει μόνο πρώτα βήματα - όπως είπαν πολλοί αγορητές - προς έναν κοινό κανονισμό για τα συμπληρωματικά συστήματα συνταξιοδότησης. Εγώ βλέπω ως εξής την σειρά ως προς το επείγον και το αναγκαίο: Πρώτον, η διατήρηση των κτηθεισών δικαιωμάτων για συμπληρωματική συνταξιοδότηση. Δεύτερον, διασυνοριακή καταβολή των συντάξεων από την επικουρική συνταξιοδότηση, δηλαδή δυνατότητα να εξαχθούν οι παροχές σύμφωνα με το πνεύμα του κανονισμού 1408. Τρίτον, είναι αναγκαίο να γίνουν ειδικοί κανονισμοί για την περίπτωση βραχυπρόθεσμης απασχόλησης σε ένα άλλο κράτος μέλος στο πλαίσιο της απόσπασης.
<P>
Η έκθεση Ettl διατυπώνει καλύτερα τους στόχους της οδηγίας και αντικαθιστά τους ασαφείς ορισμούς. Η οδηγία περιέχει ένα μέρος των μέτρων που προτείνονται στο Πράσινο Βιβλίο για την συμπληρωματική συνταξιοδότηση. Στο Πράσινο Βιβλίο δίνεται ακόμη ιδιαίτερη σημασία στο να καταστούν δυνατές διασυνοριακές επενδύσεις των συνταξιοδοτικών ταμείων και να βελτιωθεί έτσι η ελεύθερη κυκλοφορία. Τα παρόμοια ταμεία παίζουν ήδη ένα μεγάλο ρόλο σε αρκετά κράτη μέλη της ΕΕ. Στην πατρίδα μου, τη Γερμανία, μόλις έχει αρχίσει η προσπάθεια να διευρυνθεί η σημασία τους. Όμως η νέα πολιτική για την περιουσία που επιδιώκεται από πολλά κόμματα, έχει ως ιδιαίτερο χαρακτηριστικό την προσπάθεια να κάνει ειδικά για τους εργαζομένους με μικρό εισόδημα ελκυστικά τα πιστοποιητικά τέτοιων επενδυτικών εταιριών, και μάλιστα με τη διεύρυνση του επενδυτικού καταλόγου του νόμου για απόκτηση περιουσίας από τους εργαζομένους.
<P>
Κατά την άποψή μου, η συμμετοχή στην απόδοση των επενδύσεων εκ μέρους των εργαζομένων συνιστούν μια σημαντική προοπτική για το μέλλον, αν όχι ως δεύτερο στήριγμα παράλληλα με την κατά νόμον σύνταξη, τουλάχιστον ως συμπληρωματικό έσοδο γήρατος. Η έκθεση Ettl φυσικά δεν περιλαμβάνει αυτήν την προοπτική, επικεντρώνεται δικαίως στο σχέδιο οδηγίας της Επιτροπής και το βελτιώνει σε ουσιώδη σημεία. Γι' αυτό θα εγκριθεί από την ομάδα του ΕΛΚ.

<SPEAKER ID=152 LANGUAGE="NL" NAME="Boogerd-Quaak">
Κύριε Πρόεδρε, το θέμα της έκθεσης είναι κυρίως η διασυνοριακή μεταφορά των δικαιωμάτων συνταξιοδότησης. Σωστά επεσήμαναν διάφοροι συνάδελφοι ότι πρόκειται μόνο για ένα πρώτο βήμα και ότι η εμβέλεια της οδηγίας είναι περιορισμένη. Μου άρεσαν πολύ τα όσα είπε ο συνάδελφος κ. Ferri στην έκθεσή του για την κινητικότητα των εργαζομένων και ότι απαιτείται για αυτήν μια εντελώς διαφορετική ρύθμιση για τη μεταφορά των δικαιωμάτων συνταξιοδότησης. Πιστεύω ότι θα πρέπει να το μελετήσουμε και πάλι στα πλαίσια της Πράσινης Βίβλου, διότι εκεί φυσικά θα τεθεί το θέμα και πάλι επί τάπητος. Ωστόσο, και ο συνάδελφος κ. Ettl ανέφερε στην εργασία του προβλήματα, όπως η διπλή φορολόγηση και τα μακρά διαστήματα αναμονής σε ορισμένες χώρες πριν δημιουργηθούν δικαιώματα συνταξιοδότησης, προβλήματα που θα έπρεπε πια να ανοίκουν στο παρελθόν. Δεν μπορείς να ζητάς από τους εργαζόμενους να γίνουν πιο ευέλικτοι και από την άλλη να τους δεσμεύεις - το λέω ιδίως στον κ. Menrad - με μεγάλα διαστήματα αναμονής πριν αποκτήσουν δικαιώματα συνταξιοδότησης. Το θεωρώ μια μορφή ληστείας του εργαζόμενου. Η Ευρώπη οφείλει να δείξει το σθένος να διευθετήσει το θέμα.
<P>
Η έκθεση προσφέρει ορισμένες βελτιώσεις· ιδίως ως προς τον ορισμό της απόσπασης διατυπώθηκαν καλές προτάσεις. Ελπίζω να τις υιοθετήσει η Επιτροπή.
<P>
Ευχαριστώ θερμά τον συνάδελφο κ. Ettl και αναθέτω στον πρόεδρό μας κ. Hughes να του διαβιβάσει τις ευχαριστίες μας για την έξοχη συνεργασία σε αυτό το ζήτημα. Επαναλαμβάνω όμως, κύριε Πρόεδρε, κύριε Επίτροπε, συνάδελφοι, ότι πρόκειται μόνο για ένα πρώτο βήμα στον δρόμο προς την επίλυση του θέματος της συνταξιοδότησης. Αν συνεχίσουμε έτσι τη συνεργασία μας στο Κοινοβούλιο, η Επιτροπή μπορεί να περιμένει πολλά από μας.

<SPEAKER ID=153 LANGUAGE="SV" NAME="Andersson">
Κύριε Πρόεδρε, θέλω να ευχαριστήσω τον κ. Ettl εν τη απουσία του για μία καλή έκθεση. Γενικά μπορώ να πω ότι τα συνταξιοδοτικά συστήματα είναι κάτι που συζητείται σε όλα τα κράτη μέλη, λαμβανομένου υπόψη, μεταξύ άλλων, του αυξανόμενου ποσοστού των ηλικιωμένων, που συνεπάγεται ότι σε γενικές γραμμές πρέπει να αναθεωρηθούν όλα τα συστήματα συνταξιοδότησης, πρωτίστως τα κρατικά. Δεν επεξεργαζόμαστε αυτό σήμερα εδώ, αλλά αυτά τα συστήματα είναι τα πλέον σημαντικά, κάτι που θέλω να τονίσω στους πολίτες μας.
<P>
Εδώ αφορά τις συμπληρωματικές συντάξεις. Είναι δηλαδή, όπως είπε ένας προηγούμενος ομιλητής, ότι γίνονται ολοένα και σημαντικότερες. Το πρόβλημα αναφορικά με τις συμπληρωματικές συντάξεις είναι κυρίως οι δυσκολίες όσον αφορά την ενιαία αγορά και τους περιορισμούς στην κυκλοφορία. Αυτό το επεξεργάζεται εν μέρει η πρόταση της Επιτροπής, όπου αναφέρεται ότι οι εργαζόμενοι που αποσπώνται στο εξωτερικό από τους εργοδότες τους θα πρέπει να μπορούν να ανήκουν στο σύστημα όπου ήταν ενταγμένοι προηγουμένως. Επιπλέον, παρέχονται εγγυήσεις ώστε να ενημερώνονται για το συνταξιοδοτικό δικαιωμά τους και τους κανονισμούς που υπάρχουν στην ΕΕ όταν μετακομίζουν. Αυτές είναι φυσικά, όπως πολλοί άλλοι ανέφεραν, σημαντικές προτάσεις. Δεν είναι όμως αρκετές, αλλά αποτελούν μόνον ένα πρώτο βήμα.
<P>
Οι δυσκολίες που επισημαίνει ο κ. Ettl, δηλαδή οι μεγάλοι χρόνοι αναμονής, οι δυσκολίες της μεταφοράς συνταξιοδοτικών δικαιωμάτων καθώς και η διπλή φορολόγηση είναι θέματα που πρέπει να τεθούν στο μέλλον και να συμπληρωθούν σε επόμενες προτάσεις από την Επιτροπή, ώστε να διαμορφωθούν οι προϋποθέσεις της ελεύθερης κυκλοφορίας.Παρ' όλα αυτά στηρίζω φυσικά αυτήν την πρόταση, η οποία είναι καλή. Όμως είναι σημαντικό να υπογραμμιστεί ξανά ότι αυτό είναι ένα πρώτο βήμα.

<SPEAKER ID=154 NAME="Flynn">
Κύριε Πρόεδρε, θα ήθελα να ευχαριστήσω όλους όσοι παρενέβησαν. Θα προλογίσω τις παρατηρήσεις μου λέγοντας ότι όλοι έχετε δίκιο. Είναι απλώς η αρχή, μία πολύ μικρή αρχή και πρέπει να ακολουθήσουν εν ευθέτω χρόνο περαιτέρω προτάσεις. Στο πλαίσιο αυτό θα ήθελα να συγχαρώ τον εισηγητή. Παρ' όλο που απουσιάζει, ο κ. Hughes έκανε μία εξαιρετική παρουσίαση εκ μέρους του. Σας ευχαριστώ όλους για την εξαίρετη εργασία που έγινε εδώ.
<P>
Είμαστε όλοι σύμμαχοι για να εξαλείψουμε τα εμπόδια στην ελεύθερη διακίνηση που σχετίζονται με τις συμπληρωματικές συνταξιοδοτήσεις και να σημειώσουμε πρόοδο με σκοπό την επίτευξη μίας θεμελιώδους αρχής στη Συνθήκη. Σκοπός αυτής της πρότασης οδηγίας του Συμβουλίου για την οποία ζητείται η γνώμη σας είναι η παροχή προστασίας όσον αφορά τα συστήματα συμπληρωματικής συνταξιοδότησης των μισθωτών και των μελών της οικογενείας τους που διακινούνται από το ένα κράτος μέλος της Ευρωπαϊκής Ένωσης σε άλλο. Η πρόταση αυτή λαμβάνει υπόψη τα συμπεράσματα της ομάδας υψηλού επιπέδου για την έλευθερη διακίνηση υπό την προεδρία της κας Simone Weil. Αποτελεί ένα πρώτο βήμα προς την εξάλειψη αναγνωρισμένων εμποδίων σε αυτόν τον τομέα. Η πρόταση θα επηρεάσει θετικά την κινητικότητα της αγοράς εργασίας, εφόσον οι εργαζόμενοι θα παρακωλύονται λιγότερο κατά τη μετάβασή τους για εργασία σε ένα άλλο κράτος μέλος.
<P>
Κατά παρόμοιο τρόπο, η πρόταση θα διευκολύνει περισσότερο τις εταιρείες που επιθυμούν να ενθαρρύνουν τους εργαζομένους μέσα στον ίδιο τον οργανισμό τους να εργαστούν σε άλλο κράτος μέλος. Όπως τονίστηκε στο Πράσινο Βιβλίου 1997 για τις συμπληρωματικές συνταξιοδοτήσεις και την ενιαία αγορά, τα συστήματα συμπληρωματικής συνταξιοδότησης διαδραμματίζουν σημαντικό ρόλο ως δεύτερος πυλώνας κοινωνικής ασφάλισης που συμπληρώνει την προστασία που παρέχουν τα καταστατικά συστήματα. Καθώς ολοένα και περισσότεροι πολίτες της Ένωσης στρέφονται προς αυτά τα συστήματα συμπληρωματικής συνταξιοδότησης ως μέσο εγγύησης ενός επαρκούς εισοδήματος για τη συνταξιοδότησή τους, η προστασία των δικαιωμάτων σε αυτά τα συστήματα καθίσταται περισσότερο σημαντική.
<P>
Στο εν λόγω Πράσινο Βιβλίο η Επιτροπή εξέτασε αρκετά ζητήματα; ένας αριθμός εξ αυτών προορίζεται να εμβαθύνει την ανάλυση που αφορά τα εμπόδια στην ελεύθερη διακίνηση και δεν εμπίπτει στο πεδίο εφαρμογής της εν λόγω πρότασης. Ειδικότερα, αυτή ασχολήθηκε με το ζήτημα των μακρόχρονων περιόδων θεμελίωσης συνταξιοδοτικών δικαιωμάτων, τις δυσκολίες που αφορούν τη δυνατότητα μεταφοράς κεκτημένων συνταξιοδοτικών δικαιωμάτων και τις φορολογικές δυσκολίες που συνδέονται με την απόκτηση συνταξιοδοτικών δικαιωμάτων σε περισσότερα από ένα κράτη μέλη. Η πρόταση που βρίσκεται σήμερα ενώπιον μας, μόλις ψηφιστεί, θα πρέπει να αποτελέσει τη βάση για μία ανανεωμένη πολιτική προσπάθεια για την εξάλειψη των υπόλοιπων εμποδίων. Και αυτό είναι το βασικό σημείο. Αυτή είναι η αρχή. Πρέπει να οδηγήσει σε περαιτέρω προσπάθειες για την εξάλειψη των εμποδίων. Μπορώ να δεχτώ έντεκα από τις τροπολογίες σας, πιστεύοντας ότι αυτό θα επιτρέψει στην πρόταση της Επιτροπής να προχωρήσει και να ψηφιστεί από το Συμβούλιο. Ελπίζουμε ότι θα επιτευχθεί τον Ιούνιο υπό την Προεδρία του Ηνωμένου Βασιλείου.
<P>
Οι τροπολογίες που η Επιτροπή προτίθεται να δεχτεί έχουν ως ακολούθως: οι αριθ. 2 και 3 κατ'αρχήν, μέρος του αριθ. 4 και οι τροπολογίες αριθ. 5, 6, 7, 8 και 9, 13, 14 και 17. Αυτές οι τροπολογίες αποσαφηνίζουν τις υφιστάμενες διατάξεις και αντικατροπτίζουν τις ανησυχίες του Κοινοβουλίου όσον αφορά στη νομική βεβαιότητα και τη δέσμευσή του για την ανάληψη περαιτέρω δράσης για την εξάλειψη των εναπομείναντων εμποδίων της ελεύθερης διακίνησης. Η τροπολογία αριθ. 1 θέτει ορισμένες τεχνικές νομικές επιπλοκές που απαιτούν περαιτέρω εξέταση. Γι' αυτό επιφυλλάσσομαι για τη θέση της Επιτροπής σχετικά με αυτήν την τροπολογία για σήμερα. Επιφυλάσσομαι επίσης της θέσης μας για την τροπολογία αριθ. 18 που είδα για πρώτη φόρα απόψε και που φαίνεται να απαιτεί προσεκτικότερη εξέταση.
<P>
Δε μπορώ να δεχθώ τις τροπολογίες αριθ. 10, 11, 12 ή 15 γιατί περιορίζουν το πεδίο εφαρμογής της πρότασης. Οι τροπολογίες αριθ. 10, 11 και 12 περιορίζουν το προσωπικό πεδίο εφαρμογής της οδηγίας. Η τροπολογία αριθ. 15 περιορίζει το υλικό πεδίο εφαρμογής της οδηγίας, εφόσον η διασυνοριακή συμμετοχή των αποσπασμένων εργαζομένων που προβλέπεται στο άρθρο 6 θα πρέπει να περιορίζεται μόνο σε συστήματα που παρέχουν παρόμοια δικαιώματα στο κράτος μέλος υποδοχής και στη χώρα καταγωγής. Όσον αφορά στην τροπολογία αριθ. 16, δεν μπορεί να γίνει αποδεκτή σε αυτό το στάδιο, γιατί ξεπερνά τον στόχο του άρθρου 7 στο οποίο αναφέρεται. Θα παρατηρήσετε ότι το άρθρο 7 ασχολείται με τις φορολογικές πτυχές των εισφορών για συνταξιοδοτικά δικαιώματα που καταβάλλονται από έναν αποσπασμένο εργαζόμενο ή για λογαριασμό του. Αυτή είναι η πλέον ευαίσθητη πτυχή της προτάσης, για την οποία η επίτευξη μιας πολιτικής συμφωνίας στο Συμβούλιο θα είναι ούτως ή άλλως πολύ δύσκολη. Οι φορολογικές πτυχές των συμπληρωματικών συνταξιοδοτήσεων χρειάζονται μία ευρύτερη προσέγγιση, προκείμενου να εξευρεθούν κατάλληλες λύσεις στα υφιστάμενα προβλήματα και να αποφευχθεί η πρόσθετη και ταυτόχρονη διπλή φορολόγηση των ατόμων που διακινούνται στο εσωτερικό της Ευρωπαϊκής Ένωσης. Αυτές οι φορολογικές πτυχές συζητούνται από όλα τα ενδιαφερόμενα μέρη στο πλαίσιο του Πράσινου Βιβλίου.
<P>
Πιστεύω ότι βάσει αυτών μπορούμε να θεωρήσουμε ότι έχουμε πολιτική συμφωνία και ότι η πρόταση της Επιτροπής μπορεί να προχωρήσει για να εγκριθεί από το Συμβούλιο, όπως έχει τροποποιηθεί μετά την έγκριση της γνώμης του Κοινοβουλίου. Αναμένω με ανυπομονησία περαιτέρω παρεμβάσεις για το εν λόγω θέμα σε μεταγενέστερη ημερομηνία.

<SPEAKER ID=155 NAME="Πρόεδρος">
Ευχαριστώ πολύ, κύριε Επίτροπε Flynn.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 11.00.

<SPEAKER ID=156 LANGUAGE="DE" NAME="Weiler">
Κύριε Πρόεδρε, απόψε η διεξαγωγή της συνεδρίασης ήταν πολύ δίκαια. Γι' αυτό θα ήθελα να επισημάνω γι' άλλη μια φορά ότι η Ομάδα μου είχε ζητήσει τρία λεπτά για μένα, αλλιώς θα είχα διαρθρώσει διαφορετικά την ομιλία μου. Αλλωστε, ούτε μετά τα δύο λεπτά δεν εμφανίστηκε πουθενά εκεί πάνω το κόκκινο αστεράκι. Αυτό θα έπρεπε βασικά να το σημειώσετε τώρα.

<SPEAKER ID=157 NAME="Πρόεδρος">
Κυρία Weiler, οφείλω να σας διευκρινίσω ότι, σύμφωνα με τα στοιχεία που έχω μπροστά μου, ο χρόνος αγόρευσης που σας είχε παραχωρηθεί ήταν δύο λεπτά. Κατά τη διάρκεια της συζήτησης μέχρι αυτή τη στιγμή, η συνάδελφος Weiler υπήρξε αυτή που περισσότερο υπερέβη το χρόνο αγόρευσης που είχε στη διάθεσή της. Γι' αυτό το λόγο ήμουν υποχρεωμένος να τη διακόψω, μιας και είχε ήδη υπερβεί κατά ένα τρίτο το χρόνο ομιλίας της. Μάλλον και οι δυο μας έχουμε δίκιο, αλλά τα πράγματα συνέβησαν όπως τα περιέγραψα, και επιθυμούσα να σας κάνω αυτή τη διευκρίνιση.

<CHAPTER ID=12>
Δικαστικές αποφάσεις επί θεμάτων γάμου
<SPEAKER ID=158 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0131/98) του κ. Verde I Aldea, εξ ονόματος της Επιτροπής Νομικών Θεμάτων και Δικαιωμάτων των Πολιτών, σχετικά με το σχέδιο σύμβασης όσον αφορά τη δικαστική αρμοδιότητα, την αναγνώριση και την εκτέλεση των αποφάσεων επί γαμικών διαφορών (13245/97 - C4-0063/98-97/0918) Συντάκτρια γνωμοδότησης:  η κ. d'Ancona, εξ ονόματος της Επιτροπής Πολιτικών Ελευθεριών και Εσωτερικών Υποθέσεων () Διαδικασία "Hugues».

<SPEAKER ID=159 NAME="Verde i Aldea">
Κύριε Πρόεδρε, πριν από 30 χρόνια η τότε Ευρωπαϊκή Οικονομική Κοινότητα η οποία είχε αυξήσει το διεθνές εμπόριο υποχρέωνε τα κράτη μέλη εκείνης της Κοινότητας να καταλήξουν σε μια σύμβαση όσον αφορά τον καθορισμό της ανταγωνιστικότητας και της εκτέλεσης των ποινών σε θέματα σύμβασης. Οι συμβάσεις ήταν και είναι σήμερα, ολοένα περισσότεροδιεθνείς συμβάσεις, κυρίως στην Ένωση, και αυτό ήταν απολύτως απαραίτητο. Έγινε χρήση των συμβάσεων γιατί η Κοινότητα δεν είχε αρμοδιότητα σε αυτό το πεδίο.
<P>
Τριάντα χρόνια αργότερα, μπορεί να ειπωθεί πως αυτή η Σύμβαση των Βρυξελών του 1968, υπό την δικαιοδοσία του Δικαστηρίου των Ευρωπαϊκών Κοινοτήτων, κατά τη διάρκεια αυτού του χρονικού διαστήματος κινήθηκε ικανοποιητικά. Έχοντας φτάσει σε αυτό το σημείο, τα κράτη μέλη επίσης διεπίστωσαν πως υπάρχει ένα άλλο πεδίο, αυτό της ελεύθερης κυκλοφορίας των προσώπων, το οποίο προκάλεσε ένα φαινόμενο μετακίνησης πληθυσμών και δημιουργίας επαφών μεταξύ των κρατών μελών και αυτό είχε ως αποτέλεσμα ολοένα και περισσότερους γάμους μεταξύ πολιτών διαφόρων κρατών μελών. Παράλληλα, εμφανίσθηκε ένα φαινόμενο, δεν θα πω παράλληλο αλλά επίσης πολύ αυξημένο, ρήξης γάμου κοινωνιών με αποφάσεις για διαζύγια, χωρισμούς, ακυρώσεις γάμων κ.λπ.
<P>
Το έχει καταλάβει καλά αυτό το Συμβούλιο, και τώρα προς την κατεύθυνση μιας αρμοδιότητας που αρχίζει να γίνεται κοινοτική, αυτή της δικαστικής συνεργασίας - μέχρι στιγμής τα άρθρα ΙΑ της Συνθήκης της Ευρωπαϊκής Ένωσης- έχει υποβάλει αυτό το σχέδιο σύμβασης όσον αφορά τους γάμους.
<P>
Σε ό, τι αφορά την παρούσα σύμβαση την οποία υπέβαλε το Συμβούλιο, αυτό το Κοινοβούλιο μπορεί μόνο να έχει συμβουλευτικό ρόλο. Το Συμβούλιο δεν συμμετέχει σε αυτήν τη συζήτηση· επομένως, δεν είναι αναγκαίο να παραθέσω κάποιες διεξοδικές σκέψεις για να προσπαθήσω να το πείσω για το καλοπροαίρετο των τροπολογιών μας, αλλά θα επισημάνω όμως πως η πρόθεση του Κοινοβουλίου και της Επιτροπής Νομικών Θεμάτων ήταν να αποδεχτεί αυτήν τη σύμβαση, η οποία γνωρίζουμε πως έχει συζητηθεί πολύ στο Συμβούλιο, διότι δημιούργησε εντάσεις ανάμεσα σε χώρες -ιδιαίτερα μεταξύ των σκανδιναβικών χωρών οι οποίες, εδώ και πολύ καιρό, ήδη έχουν μια σύμβαση, αλλά και άλλων- σχετικά με αυτό το ζήτημα, και που οδήγησε στη σύνταξη ενός άκρως λεπτού κειμένου, η παραμικρή τροποποίηση του οποίου μπορεί να θέσει ξανά υπό αίρεση ολόκληρη τη σύμβαση.
<P>
Οι τροπολογίες που υποβάλλει η Επιτροπή Νομικών Θεμάτων, όπου ενεκρίθησαν σχεδόν ομόφωνα, δεν έχουν ως σκοπό κάποια μεγάλη τροποποίηση της σύμβασης. Υπήρχε ένα σχέδιο της Επιτροπής Πολιτικών Ελευθεριών με σκοπό την κατάρτιση εκ νέου μιας νέας σύμβασης, περισσότερο με στόχο την εφαρμογή της Συνθήκης του Αμστερνταμ. Αλλά, προφανώς, η Συνθήκη του Αμστερνταμ δεν είναι σε ισχύ και, κατά συνέπεια, είναι καλύτερο να προσαρμοστούμε στη σημερινή αρμοδιότητα κάθε ενός εκ των θεσμικών οργάνων. Για αυτόν τον λόγο, περιορίστηκα στο να ενστερνιστώ κάποιες από τις τροπολογίες της Επιτροπής Πολιτικών Ελευθεριών.
<P>
Οι τροπολογίες, κύριε Πρόεδρε, δεν έχουν ως σκοπό, επ' ουδενί, να τροποποιήσουν τη σύμβαση. Σκοπός τους είναι να διευκρινήσουν κάποια σημαντικά σημεία και θα αναφερθώ μόνο σε μία από αυτές γιατί θα δημιουργούσε ένα ξεχωριστό τίτλο, και είναι αυτή η οποία αναφέρεται στο θέμα της γλώσσας, στον τρόπο με τον οποίο πρέπει να κοινοποιούνται αυτά τα ψηφίσματα. Και σχετικά με αυτό, τι μπορεί να δείχνει περισσότερο καινοτομικό, αυτό που θέλω να πω είναι ότι υπάρχει μια πρόταση της Επιτροπής η οποία κινείται σχεδόν προς την ίδια κατεύθυνση και η οποία αναφέρεται στη Σύμβαση των Βρυξελλών. Κατά τη γνώμη μου αν ισχύει η καινοτομία για εκείνη τη σύμβαση, θα ήταν καλό να την εκμεταλλευτούμε και για αυτήν.
<P>
Αυτές είναι, κύριε Πρόεδρε, οι γενικές κατευθυντήριες γραμμές μιας σύμβασης για την οποία ελπίζω, αφενός, το Συμβούλιο να λάβει περισσότερο υπόψη τις σκέψεις - πρόκειται περισσότερο περί σκέψεων παρά περί τροπολογιών - που εκφράζουμε προφορικώς και γραπτώς και, με τον ένα ή άλλο τρόπο και με τη μεγαλύτερη συντομία, να καταλήξει σε μια κοινώς αποδεκτή σύμβαση η οποία να μπορεί να δημοσιευθεί στην Επίσημη Εφημερίδα ώστε να τεθεί σε ισχύ το συντομότερο δυνατόν διότι η κοινωνία μας την χρειάζεται.

<SPEAKER ID=160 LANGUAGE="EN" NAME="Oddy">
Κύριε Πρόεδρε, θα ήθελα να ευχαριστήσω τον κ.Verde I Aldea για την επιμελημένη και ενδελεχή εργασία του. Είναι ένα σημαντικό βήμα προς τη δικαστική συνεργασία και ένα σημαντικό θέμα που ενδιαφέρει τους ανθρώπους. Η πρόταση επιδιώκει να μετριάσει τις δυσκολίες που αντιμετωπίζουν τα ζευγάρια που προσπαθούν να εξέλθουν από έναν αποτυχημένο ή μη ικανοποιητικό γάμο και άλλες νομικές σχέσεις όπου υπάρχει διασυνοριακό στοιχείο. Καλύπτει επίσης τα τέκνα από τέτοιους γάμους.
<P>
Αυτό το σχέδιο σύμβασης, γνωστό ως Σύμβαση Βρυξέλλες ΙΙ, ισχύει για διαδικασίες αστικού δικαίου που αφορούν διαζύγια, δικαστικό χωρισμό και ακύρωση γάμου και διαδικασίες αστικού δικαίου που αφορούν τη γονική μέριμνα επί κοινού τέκνου συζύγων. Όπως η Σύμβαση των Βρυξελλών, εξασφαλίζει ότι μία απόφαση δικαστηρίου που εκδόθηκε σε ένα κράτος μέλος θα πρέπει να αναγνωρίζεται σε άλλο κράτος μέλος χωρίς ειδική διαδικασία. Κατά παρόμοιο τρόπο, μία δικαστική απόφαση επιμέλειας τέκνου που εκδόθηκε σε ένα κράτος μέλος μπορεί να επιβληθεί σε άλλο κράτος μέλος. Αυτό έχει ιδιαίτερη σπουδαιότητα λόγω των αυξανόμενων διασυνοριακών γάμων και της κινητικότητας των προσώπων, καθώς και της αναγκαιότητας να προστατευτούν τα τέκνα από γάμους τέτοιου είδους.
<P>
Τέλος, θα ήθελα να ευχαριστήσω την Πρόεδρία του ΗΒ και κυρίως ένα πρώην συνάδελφο στην Επιτροπή Νομικών Θεμάτων και Δικαιωμάτων των Πολιτών, που τώρα είναι υπουργός στο τμήμα του Προέδρου της Βουλής των Λόρδων, τον κ. Hoon, και τον Πρόεδρο της Βουλής των Λόρδων για την πειραματική εφαρμογή αυτής της σημαντικής μεταρρύθμισης που αφορά τη δικαστική συνεργασία. Όπως ο κ. Verde I Alea, εξ ονόματος της Ομάδας μου, θα ήθελα να στηρίξω τις τροπολογίες που πρότεινε. Τον ευχαριστώ και πάλι για την εργασία του.

<SPEAKER ID=161 LANGUAGE="EN" NAME="Banotti">
Κύριε Πρόεδρε, εκ μέρους της Ομάδας μου, θα ήθελα να ευχαριστήσω τον κ. Verde I Alea για αυτό το σημαντικό νομοθέτημα, κυρίως γιατί αφορά ένα πολύ ανθρώπινο θέμα πουδιογκώνεται συνεχώς και θέτει προβλήματα σε πολλούς από μας. Εκ μέρους της Ομάδας μου, θα ήθελα να πω ότι συγχαίρουμε τον κ. Verde I Alea για την έκθεσή του. Πρώτα θα παρουσιάσω την επίσημη θέση της Ομάδας μου, κατόπιν θα κάνω μερικές προσωπικές επισημάνσεις ως Μεσολαβητής του Προέδρου για τα τέκνα που έχουν απαχθεί εκτός επικρατείας κράτους.
<P>
Η Ομάδα θεωρεί τις τροπολογίες αριθ. 3, 6 και 10 πολύ σημαντικές. Αναφέρονται στα σημεία Δ, E και ΣΤ. Η Ομάδα αντιτίθεται στη γνωμοδότηση της Επιτροπής Πολιτικών Ελευθεριών και Εσωτερικών Υποθέσεων, γιατί εγκρίθηκε χωρίς επίσημη διαδικασία. Ανακοινώθηκε ως επιστολή ακόμα και στην ημερήσια διάταξη της Επιτροπής Πολιτικών Ελευθεριών την ημέρα που εγκρίθηκε και δεν ορίστηκε καμία χρονική προθεσμία για την υποβολή τροπολογιών. Τάσσεται κατά των τροπολογιών αριθ. 4, 5 και 8, για νομικούς λόγους.
<P>
Οι δύο προηγούμενοι ομιλητές παρουσίασαν σε γενικές γραμμές το ιστορικό και την αναγκαιότητα αυτής της Σύμβασης. Εύχομαι πάρα πολύ να λάβει ομόφωνη υποστήριξη από το Κοινοβούλιο. Ο λόγος που ζήτησα να λάβω το λόγο ειδικά σήμερα το βράδυ είναι γιατί μία από τις τροπολογίες αναφέρεται στον ρόλο μου ως μεσολαβητή για τον Πρόεδρο του Ευρωπαϊκού Κοινοβουλίου για τα τέκνα που έχουν απαχθεί εκτός επικρατείας κράτους. Μεταξύ των πολλών δυσκολιών που αντιμετωπίζουμε σε αυτόν τον τομέα συγκαταλέγεται η πολύ συχνή άρνηση από μέρους των δικαστηρίων ενός κράτους μέλους να αναγνωρίσει δικαστικές αποφάσεις που έχουν εκδοθεί σε ένα άλλο.
<P>
Οι επιπτώσεις αυτού είναι διττές. Συχνά παρατείνει την πολύ αληθινή ανθρώπινη δυστυχία, αλλά σε ό, τι με αφορά, ένα από τα μεγαλύτερα προβλήματα που προκαλεί είναι η απαγωγή τέκνων. Στην καρδιά πολλών από αυτές τις απαγωγές κρύβεται ένας γνήσιος ανθρώπινος φόβος. Πρέπει να είμαστε σε θέση να καθησυχάσουμε και τους δύο γονείς, είτε τον γονέα που έχει την επιμέλεια είτε αυτόν που δεν την έχει, ότι μπορούν να βασιστούν στην υποστήριξη των δικαστηρίων στη δική τους χώρα και των δικαστηρίων της χώρας όπου μπορεί να διαμένει το τέκνο, προκειμένου να εξασφαλίσουν ότι θα έχουν πρόσβαση στα τέκνα τους. Πολύ συχνά αυτός ο φόβος απώλειας του παιδιού οδηγεί σε μία απαγωγή. Μερικές φορές δε γίνεται απλά μία απαγωγή αλλά ακόμα και δύο και σε εξαιρετικές περιπτώσεις ακόμα και τρεις. Δηλάδη ο ένας γονέας διαπράττει την απαγωγή, ο άλλος κάνει το ίδιο και μετά ο άλλος ξανά διαπράττει απαγωγή. Πρέπει να καταλήξουμε σε μία μορφή γνήσιας συνεργασίας μεταξύ των δικαστηρίων, υπάρχουν παρά πολλοί τομείς στα νομικά συστήματα των χωρών μας που χρειάζονται προσεκτική επαναξιολόγηση υπό το φως αυτού του πολύ δύσκολου και εντεινόμενου προβλήματος.
<P>
Αφού ειπώθηκαν αυτά, δέχομαι ότι δε χρειαζόμαστε μόνο τη νομική υποστήριξη που μας παρέχει η εξαίρετη έκθεσή σας, αλλά επίσης σημαντικά περισσότερη κατάρτιση για τους δικαστές σε όλες τις χώρες. Προφανώς, θα ήθελα να το δω αυτό σε χώρες που δεν ανήκουν στην Ένωση, όπου αντιμετωπίζουμε πολύ σημαντικές δυσκολίες, κυρίως στις χώρες της Βορείου Αφρικής, όπου τα τέκνα πέφτουν θύματα απαγωγής.
<P>
Η έκθεση αναγνωρίζει απόλυτα την πραγματικότητα της νομοθεσίας περί διαζυγίων που ψηφίστηκε πρόσφατα στην Ιρλανδία και επίσης την ιστορική πραγματικότητα που σχετίζεται με την ακύρωση γάμων και συμφωνιών με την Αγία Έδρα. Θα ήθελα να ευχαριστήσω τον εισηγητή για την εργασία του και να τον συγχαρώ.

<SPEAKER ID=162 LANGUAGE="ES" NAME="Sierra Gonzαlez">
Κύριε Πρόεδρε, όλοι γνωρίζουμε τις δύσκολες καταστάσεις στις οποίες έχουν βρεθεί και βρίσκονται τα άτομα τα οποία εμπλέκονται σε δικαστικές υποθέσεις χωρισμού, διαζυγίου ή ακύρωσης γάμου αν είναι οι εναγόμενοι και δεν έχουν υπηκοότητα ή άδεια παραμονής του κράτους μέλους του ενάγοντα, ή τις αγωνιώδεις καταστάσεις που προκαλούνται από τη μη τήρηση των αποφάσεων που συνοδεύονται από προσωρινά και προληπτικά μέτρα η αποτελεσματικότητα των οποίων εξαρτάται από την ταχύτητα με την οποία αυτά εκτελούνται.
<P>
Οι καταστάσεις αυτές δημιουργούν, αφενός, ένα σκηνικό σχεδόν έλλειψης υπεράσπισης για τους εναγόμενους ενώ οι ενάγοντες κάνουν χρήση του προσωπικού τους νόμου, και πραγματική αδικία όταν η μη τηρούμενη απόφαση αφορά το καθεστώς διατροφής. Έχουμε υποχρέωση να θέσουμε τέρμα σε αυτήν την κατάσταση. Πρέπει, και επίσης είναι επείγον, να τις επισπεύσουμε όσο περισσότερο είναι δυνατόν, παρ' ότι σχετικά με το επείγον της ανάγκης για αυτό το σχέδιο σύμβασης εκφράσθηκαν αμφιβολίες πολύ δικαιολογημένες, τις οποίες δεν συμμερίζομαι.
<P>
Αλλά παρ' ότι παραδεχόμαστε την ανάγκη για επίλυση αυτών των άκρως σοβαρών προβλημάτων, πρέπει να πούμε ότι αυτό το σχέδιο σύμβασης, το οποίο έχουν, κατά τη γνώμη μου, βελτιώσει κάπως οι τροπολογίες που εγκρίθηκαν στην Επιτροπή Νομικών Θεμάτων, και ιδιαίτερα αυτές του κυρίου Verde i Aldea, είναι ένα σχέδιο σύμβασης διφορούμενο και περιορισμένο. Για την υπεράσπισή του, θα μπορούσε να ειπωθεί πως "κάλλιο πέντε και στο χέρι παρά δέκα και καρτέρι», αλλά θα ήταν επιθυμητό, στην παρούσα υπόθεση, να είχε καταβληθεί μια περισσότερο φιλόδοξη προσπάθεια, όχι μόνο όσον αφορά την ακρίβεια αλλά και τη διεύρυνση των σχετικών υποθέσεων, όπως για παράδειγμα οι οικονομικές υποχρεώσεις μεταξύ των συζύγων και αυτών προς τα παιδιά τους. Πρέπει να εκφράσουμε τη λύπη μας γιατί, εν μέρει, αποτελεί μια χαμένη ευκαιρία, και συγχαίρω τον κύριο Verde i Aldea.

<SPEAKER ID=163 LANGUAGE="DE" NAME="Ullmann">
Κύριε Πρόεδρε, μπορεί κανείς να συμμεριστεί τους ενδοιασμούς της Επιτροπής Πολιτικών Ελευθεριών και Εσωτερικών Υποθέσεων για το αν ο καιρός ήταν κατάλληλος για τη συγκεκριμένη πρωτοβουλία του Συμβουλίου εν όψει του ότι η διαδικασία επικύρωσης της Συνθήκης του Αμστερνταμ ακόμη είναι εν εξελίξει και εν όψιε της διεξαγόμενης αναθεώρησης της Συμφωνίας των Βρυξελλών του 1968. Εγώ όμως σκέφτομαι διαφορετικά για το συγκεκριμένο θέμα και ευχαριστώ τον εισηγητή που μας έδειξε ένα δρόμο προκειμένου να αναγνωρίσουμε τα πλεονεκτήματα της πρωτοβουλίας. Το σχέδιο στηρίζεται στη σαφή νομική βάση του άρθρου Κ3. Οι ορισμοί του είναι στενοί και άκαμπτοι, αλλά σαφείς, και παρά το στενό αυτό πλαίσιο - αυτό το λέω απευθυνόμενος στη συνάδελφο Banotti - λαμβάνει επίσης υπ' όψιν τα δικαιώματα του παιδιού, που έχουν ιδιαίτερη ανάγκη προστασίας. Μια και πρόκειται να αντικαταστήσει υφιστάμενες συμφωνίες, αποτελεί ένα πολύ σημαντικό βήμα προς την κατεύθυνση ενός κοινοτικού αστικού δικαίου. Γι' αυτό, το Σώμα θα έπρεπε να συμπαραταχθεί με την πρόταση της Επιτροπής Νομικών Θεμάτων και τις τροπολογίες της και να υποστηρίξει αυτήν τη σημαντική πρωτοβουλία του Συμβουλίου για ένα αστικό δίκαιο της Ευρωπαϊκής Ένωσης.

<SPEAKER ID=164 NAME="Gradin">
Κύριε Πρόεδρε, ανήκω σ' αυτούς που έχουν επιχειρηματολογήσει επί μακρόν ότι είναι παράλογο να είναι δυνατόν στην ΕΕ να θεωρείται κάποιος ως έγγαμος σ' ένα κράτος μέλος και ως διαζευγμένος σε ένα άλλο. Γι' αυτό καλωσορίζω θερμά την έκθεση του αξιότιμου βουλευτή κ. Verde i Aldea για την Συνθήκη για την δικαστική αρμοδιότητα, την αναγνώριση και την εκτέλεση των αποφάσεων επί γαμικών διαφορών. Η Συνθήκη συνιστά ένα συγκεκριμένο παράδειγμα για το τι μπορούμε να επιτύχουμε σε επίπεδο ΕΕ για να βελτιώσουμε την ποιότητα ζωής για τους πολίτες, τις οικογένειες και τα παιδιά στην Ένωση. Είναι φυσικό ότι το θέμα της δικαστικής αρμοδιότητας, της αναγνώρισης και της εκτέλεσης αποφάσεων καθίσταται επίκαιρο όταν οι χώρες πλησιάζουν η μία την άλλη. Η εμβάθυνση της συνεργασίας οδηγεί σε αυξημένες επαφές και σχέσεις μεταξύ μεμονωμένων ατόμων, θεσμικών οργάνων και επιχειρήσεων. Επακόλουθο τούτου είναι ότι ο αριθμός των διαφορών που υπερβαίνουν τα σύνορα της ίδιας χώρας αυξάνει.
<P>
Ήδη από το 1968 τα κράτη μέλη της Ένωσης έλαβαν την απόφαση για μια σύμβαση που ρυθμίζει το θέμα της δικαστικής αρμοδιότητας, της αναγνώρισης και της εκτέλεσης των αποφάσεων του αστικού δικαίου. Απευθύνεται κυρίως στις επιχειρήσεις και άλλους οικονομικούς παίκτες. Ωστόσο τα θέματα του γάμου και της γονικής μέριμνας έμειναν εκτός. Από τότε η εξέλιξη είναι σε αυξανόμενο βαθμό προς την τοποθέτηση των πολιτών στο επίκεντρο της συνεργασίας. Η ελεύθερη κυκλοφορία προσώπων είναι ένας στόχος ο οποίος σε μεγάλο βαθμό είναι σήμερα πραγματικότητα. Ολοένα και περισσότεροι πολίτες παντρεύονται με πολίτες άλλων χωρών μελών&#x02D9; ολοένα και περισσότεροι είναι σαν εμάς, δηλαδή επιλέγουν για διάφορους λόγους να εγκατασταθούν, εργαστούν ή να ζήσουν, για μικρότερο ή μεγαλύτερο χρονικό διάστημα, σε ένα άλλο κράτος μέλος από αυτό που είναι η πατρίδα τους. Αυτή είναι φυσικά μια ευπρόσδεκτη εξέλιξη. Γι' αυτό είναι φυσικό να εξελίσσεται επίσης το πλαίσιο για το διεθνές ιδιωτικό δίκαιο. Ένας στόχος για εμάς πρέπει να είναι να μπορούν οι διαφορές μεταξύ ατόμων, που αφορούν νομικά συστήματα περισσοτέρων του ενός κράτους μέλους να επιλύονται γρήγορα και αποτελεσματικά.
<P>
Τόσο οι γαμικές διαφορές όσο και οι διαφορές για την γονική μέριμνα είναι συχνά ψυχοφθόρες για όλους τους εμπλεκόμενους. Γι' αυτό είναι ιδιαίτερα σημαντικό να μπορούν αυτές οι διαφορές να επιλύονται χωρίς να περιπλέκονται από νομικές διαδικαστικές δυσκολίες. Το Ευρωπαϊκό Κοινοβούλιο γνωρίζει καλύτερα από τους περισσότερους τα προβλήματα που προκαλούν οι διαδικαστικοί κανονισμοί των γαμικών διαφορών για μεμονωμένους πολίτες της ΕΕ. Επ' αυτού του θέματος έχει αποσταλεί ένας μεγάλος αριθμός αγωγών στο Ευρωπαϊκό Κοινοβούλιο. Στην πράξη η σημερινή κατάσταση συνεπάγεται ότι μια απόφαση διαζυγίου σ' ένα κράτος μέλος δεν αναγνωρίζεται αυτόματα σ' ένα άλλο κράτος μέλος. Αυτό μπορεί να έχει σοβαρές επιπτώσεις. Έτσι ένα ζευγάρι μπορεί να είναι νομίμως διαζευγμένο σ' ένα κράτος μέλος ενώ ταυτόχρονα θεωρείται ως έγγαμο σ' ένα άλλο. Για τον πολίτη αυτό είναι φυσικά εντελώς απαράδεκτο. Έχει ιδιαίτερα σοβαρές συνέπειες αν είτε ο ένας είτε ό άλλος θέλει να νυμφευθεί εκ νέου. Το αποτέλεσμα μπορεί να είναι τότε ότι ο νέος γάμος θεωρείται σ' ένα άλλο κράτος μέλος ως διγαμία, κάτι που φυσικά διώκεται ποινικά.
<P>
Το προσχέδιο της σύμβασης για την δικαστική αρμοδιότητα, την αναγνώριση και την εκτέλεση αποφάσεων επί γαμικών διαφορών θέτει σαφείς και εκτενείς κανόνες για το ποιός θα πρέπει να έχει την δικαστική αρμοδιότητα σε μια υπόθεση. Η βασική αρχή είναι ότι η δικαστική αρμοδιότητα καθορίζεται από το που είναι ο συνήθης τόπος διαμονής των συζύγων. Κατ' εξαίρεση θα μπορεί επίσης η ιθαγένεια ή η μόνιμη κατοικία να είναι καθοριστικής σημασίας. Η Συνθήκη περιλαμβάνει επίσης μια σειρά κανονισμών που απλοποιούν και επισπεύδουν την διαδικασία της αναγνώρισης της εκτέλασης αποφάσεων. Οι κανονισμοί σημαίνουν στην πράξη ότι μια δικαστική απόφαση σε γαμικές διαφορές θα εκτελείται σχεδόν αυτόματα σ' ένα άλλο κράτος μέλος επίσης.
<P>
Τα παιδιά είναι συχνά τα πλέον εκτεθειμένα στο διαζύγιο ή την διάσταση. Γι' αυτό είναι σημαντικό να δημιουργηθούν στον μέγιστο δυνατό βαθμό προϋποθέσεις, ώστε να μπορούν τα παιδιά να διατηρούν, και μετά από ένα διαζύγιο, μία το μέγιστο δυνατόν στενή επαφή τόσο με τον πατέρα όσο και με την μητέρα. Όταν εμπλέκονται περισσότερα του ενός κράτη μέλη, οι κανονισμοί πρέπει να είναι διαμορφωμένοι έτσι ώστε το θέμα της γονικής μέριμνας να μπορεί να επιλυθεί με σαφήνεια. Πρέπει συνεχώς να έχουμε ως αφετηρία το καλό του παιδιού. Η Σύμβαση συνεπάγεται μια αξιόλογη βελτίωση όσον αφορά αυτές τις πτυχές σε σχέση με την σημερινή κατάσταση. Το δικαστήριο που θα αποφασίζει στο θέμα του διαζυγίου θα μπορεί επίσης στο μέλλον να έχει την αρμοδιότητα να λαμβάνει αποφάσεις στο θέμα της γονικής μέριμνας αν τα παιδιά έχουν την συνήθη διαμονή τους σ' αυτό το κράτος μέλος. Το δικαστήριο θα μπορεί επίσης να αποφασίζει στο θέμα της γονικής μέριμνας αν τα παιδιά έχουντην μόνιμη κατοικία τους σε ένα άλλο κράτος μέλος, υπό την προϋπόθεση ότι τουλάχιστον ένας εκ των συζύγων έχει την μέριμνα των παιδιών, και ότι και τα δύο μέρη δέχονται να έχει το δικαστήριο αρμοδιότητα.
<P>
Ο εισηγητής θίγει στην έκθεση το θέμα του ρόλου του Ευρωπαϊκού Δικαστηρίου στην ερμηνεία της Συνθήκης και διαπιστώνει ότι αυτός είναι περιορισμένος. Ερμηνεία μπορεί να ζητηθεί μόνο είτε από εφετείο είτε από το ανώτατο δικαστήριο σ·ένα κράτος μέλος. Συμμερίζομαι την άποψη του εισηγητή ότι θα ήταν ένα πλεονέκτημα αν δινόταν στο ΔΕΚ μεγαλύτερες δυνατότητες να εκφέρει ερμηνεία. Σημειώνω ιδιαιτέρως ότι ο περιορισμός είναι μεγαλύτερου εύρους απ' ότι συνέβαινε στην Σύμβαση των Βρυξελλών του 1968.
<P>
Η Σύμβαση για την δικαστική αρμοδιότητα, την εκτέλεση και την αναγνώριση των δικαστικών αποφάσεων επί γαμικών διαφορών είναι ένα σημαντικό βήμα προς την Ευρώπη των πολιτών. Ευελπιστώ ότι η τυπική απόφαση για την Σύμβαση θα ληφθεί στην Διάσκεψη του Συμβουλίου Υπουργών με τους Υπουργούς Εσωτερικών και Δικαιοσύνης στις 28 και 29 Μαΐου. Γι' αυτό είναι σημαντικό να επικυρώσουν επίσης τα κράτη μέλη κατόπιν την Συνθήκη.

<SPEAKER ID=165 NAME="Πρόεδρος">
Ευχαριστώ πολύ, κυρία Επίτροπε Gradin.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 11.00.

<CHAPTER ID=13>
Περιβάλλον, υγεία και προστασία των καταναλωτών στο παγκόσμιο εμπόριο
<SPEAKER ID=166 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0125/98) του κ. Pimenta, εξ ονόματος της Επιτροπής Περιβάλλοντος, Δημόσιας Υγείας και Προστασίας των Καταναλωτών, σχετικά με τις πτυχές που συνδέονται με το περιβάλλον, τη δημόσια υγεία και την προστασία των καταναλωτών στο παγκόσμιο εμπόριο.

<SPEAKER ID=167 LANGUAGE="EN" NAME="Pimenta">
Κύριε Πρόεδρε, αγαπητοί συνάδελφοι, κύριε Επίτροπε, η συζήτηση αναφορικά με το εμπόριο και το περιβάλλον πλησιάζει σε μια κρίσιμη καμπή. Από τότε που υπεγράφησαν οι συμφωνίες με τις οποίες κατέληγε ο Γύρος της Ουρουγουάης και από τη σύσταση του Παγκοσμίου Οργανισμού Εμπορίου, δεν έχει ληφθεί καμία θετική απόφαση, παρά το γεγονός ότι αυτό το Κοινοβούλιο και άλλα κοινοβουλευτικά σώματα, όπως το Κογκρέσο των Ηνωμένων Πολιτειών, δέχθηκαν να επικυρώσουν τις Συμφωνίες του Μαρρακές μόνο και μόνο επειδή σε αυτές συμπεριελήφθη ένα σύνολο διατάξεων που λάμβανε υπόψη τις περιβαλλοντικές πτυχές.
<P>
Όμως η εντολή της Επιτροπής Εμπορίου και Περιβάλλοντος του ΠΟΕ περιελάμβανε εξ αρχής 10 σημεία, εκ των οποίων ούτε ένα δεν υπήρξε αντικείμενο πολιτικής απόφασης από μεριάς των οργάνων λήψης αποφάσεων του ΠΟΕ. Ελλείψει αποφάσεων εκ μέρους των πολιτικών προσώπων, την ευθύνη για τη χάραξη της πολιτικής επιφορτίστηκαν οι ειδικές επιτροπές εμπειρογνωμόνων - τα "πάνελ» -, δηλαδή οι δικαστικές αρχές του Παγκοσμίου Οργανισμού Εμπορίου. Η κατάσταση αυτή είναι ανυπόφορη. Πρώτον, διότι τα προαναφερθέντα όργανα δεν νομιμοποιούνται να λαμβάνουν αποφάσεις που αντιβαίνουν εξαιρετικής σημασίας εθνικές νομοθετικές διατάξεις στον τομέα του περιβάλλοντος, της υγείας και των καταναλωτών. Την αντίδραση σε αυτή την κατάσταση τη διαπιστώσαμε στους κόλπους του ίδιου του Κογκρέσου των Ηνωμένων Πολιτειών, το οποίο αρνήθηκε να επικυρώσει το αίτημα της διοίκησης Κλίντον για fast track - επισπευσμένη διαδικασία. Δεύτερον, διότι οι ίδιες οι επιτροπές εμπειρογνωμόνων, παραδεχόμενες τους περιορισμούς τους, ζήτησαν κατευθυντήριες γραμμές από τα πολιτικά όργανα του Παγκοσμίου Οργανισμού Εμπορίου, και δεν τις έλαβαν.
<P>
Και επίσης υπάρχουν προβλήματα ουσίας, κύριε Πρόεδρε. Πρώτον, τίθεται ένα ζήτημα που αφορά τους στόχους των δύο πολιτικών. Η περιβαλλοντική πολιτική προσβλέπει στη μεταβολή συμπεριφορών, στην αλλαγή της συμπεριφοράς των πολιτών, των επιχειρήσεων και των χωρών. Η πολιτική για το διεθνές εμπόριο στοχεύει απλώς και μόνο στις ελεύθερες συναλλαγές αγαθών και υπηρεσιών, μη επιτρέποντας τις διακρίσεις μεταξύ των προϊόντων ανάλογα με τον τρόπο παραγωγής τους. Με άλλα λόγια, δεν επιτρέπει διαφοροποιήσεις μεταξύ αυτών που στα αγγλικά ονομάζονται otherwise like products . Βρισκόμαστε εδώ μπροστά σε μια θεμελιώδη σύγκρουση, η οποία θα πρέπει να μας προβληματίσει σε φιλοσοφικό και σε πολιτικό επίπεδο.
<P>
Έπειτα, υπάρχουν συγκρουόμενες νομοθεσίες. Επί παραδείγματι, οι διεθνείς συμβάσεις για την προστασία του περιβάλλοντος, όπως η CITES, η Σύμβαση της Ουάσιγκτον, που αποσκοπεί στην προστασία των απειλούμενων ειδών, τέθηκε σε αμφισβήτηση από μια πρόσφατη απόφαση επιτροπής εμπειρογνωμόνων της ΓΣΔΕ. Παρ' ότι η προστασία ειδών που απειλούνται με εξαφάνιση, που βρίσκονται υπό την προστασία της Σύμβασης CITES, είναι μια εφικτή και μη δαπανηρή διαδικασία, μόλις προσφάτως η αρμόδια επιτροπή εμπειρογνωμόνων της ΓΣΔΕ απεφάνθη ότι δεν μπορεί να εμποδίσει τις Ηνωμένες Πολιτείες να εισάγουν γαρίδες που αλιεύονται υπό συνθήκες που θέτουν σε κίνδυνο εξαφάνισης ορισμένα είδη τα οποία προστατεύονται από έναν διεθνή περιβαλλοντικό νόμο.
<P>
Η απουσία εξουσιών λήψης αποφάσεων του ΠΟΕ θέτει επίσης προβλήματα που αφορούν την αειφόρο ανάπτυξη. Υπήρξε η επιτροπή εμπειρογνωμόνων στον τομέα της μπανάνας, που οδήγησε σε σοβαρότατα προβλήματα σε ορισμένες χώρες ΑΚΕ. Προκύπτουν ζητήματα δεοντολογίας, όπως φάνηκε καθαρά από το γεγονός ότι η ευρωπαϊκή νομοθεσία περί παγίδων τέθηκε σε αμφισβήτηση από την επαπειλούμενη σύσταση ??????? ???? ???? ???????? ????????? ??????????????? στους κόλπους της ΓΣΔΕ. Έχουμε ζητήματα που αφορούν τη δημόσια υγεία και την προστασία των καταναλωτών, όπως είναι η απόφαση σχετικά με τις ορμόνες στο κρέας, όπου η Ευρώπη δεν επιτρέπει τη χρήση ορμονών για την πάχυνση των ζώων αλλά, ωστόσο, θέλουν να μας υποχρεώσουν να καταργήσουμε αυτή τη νομοθετική διάταξη. Προκύπτουν προβλήματα σήμανσης προϊόντων, όπως π.χ. της σήμανσης των δασικών προϊόντων που προέρχονται από δάση στα οποία δεν εφαρμόζονται μέθοδοι βιώσιμης διαχείρισης, όπου όμως ο ΠΟΕ δεν μας επιτρέπει να εισάγουμε διαφοροποιήσεις ανάμεσα στην ξυλεία που προέρχεται από την καταστροφή των παρθένων δασών και την ξυλεία που παράγεται σε βιώσιμες φυτείες.
<P>
Θα ήθελα να απευθύνω ευθέως ένα ερώτημα στην Επιτροπή και, για να μην υπάρξουν παρανοήσεις, θα το κάνω στα αγγλικά ούτως ώστε ο κ. Επίτροπος Leon Brittan, ο κ. Επίτροπος Marcelino Oreja και οι τεχνικοί που τους συνοδεύουν να μπορέσουν να καταλάβουν καλύτερα τι θέλω να πω:
<P>
Εκφράζω την ικανοποίησή μου για το λόγο του Sir Leon Brittan κατά τη διάρκεια της Συνδιάσκεψης Bellerive Globe στη Γενεύη. Αλλά μπορώ να εκφράσω την ικανοποίησή μου για την προτάσή του να συγκληθεί μία συνάντηση υψηλού επιπέδου, σε επίπεδο υπουργών, που θα ασχοληθεί με το εμπόριο και το περιβάλλον, μόνον εάν ικανοποιηθούν δύο προϋποθέσεις. Πρώτον, αυτή δεν μπορεί να αποτελέσει μία παρελκυστική τακτική. Πρέπει να συμπεριληφθεί στη δήλωση της προσεχούς υπουργικής διάσκεψης υψηλού επιπέδου του ΠΟΕ, στη Γενεύη τον Μάιο. Διαφορετικά, δεν θα έχει επαρκή πολιτική υποστήριξη. Δεύτερον, πρέπει να έχουμε μία ξεκάθαρη θέση από την Επιτροπή σχετικά με την ιδέα μίας ειδικής διαδικασίας, πριν συγκληθεί η ομάδα αυτή, σε περίπτωση σύγκρουσης μεταξύ περιβάλλοντος και εμπορίου στον ΠΟΕ. Για να γίνω περισσότερο σαφής, θέλουμε να είναι περισσότερο δημοκρατική, περισσότερο ανοιχτή στις ΜΚΟ και στον έξω κόσμο, στους εμπειρογνώμονες για το περιβάλλον πριν οι λεγόμενοι κριτές μίας ομάδας εμπειρογνωμόνων αρχίσουν να λαμβάνουν αποφάσεις για το εμπόριο και το περιβάλλον. Θέλουμε να θέσουμε εδώ δύο πράγματα. Πρώτον, σε θεσμικό επίπεδο, μία υπουργική ομάδα υψηλού επιπέδου για το εμπόριο και το περιβάλλον που θα προσφέρει την απαραίτητη πολιτική ώθηση που δεν υπάρχει σήμερα στην Επιτροπή Εμπορίου και Περιβάλλοντος. Δεύτερον, σε επιχειρησιακό επίπεδο, θέλουμε να έχουμε ένα μηχανισμό προ-διακανονισμού διαφωνιών, όπου μπορούμε να εξασφαλίσουμε τη συμμετοχή της κοινωνίας των πολιτών, των ΜΚΟ, των εμπειρογνωμόνων για το περιβάλλον, για την επίτευξη μεσολάβησης πριν τηλήψη απόφασης.
<P>
Θα ήθελα να επιστήσω την προσοχή της Επιτροπής στις παραγράφους 6, 8 και 10 όπου ζητούμε τη δημιουργία μίας ομάδας εξέχοντων ατόμων για να εξετάσουν τα πλέον σημαντικά φιλοσοφικά ζητήματα, την προειδοποίηση που παρέχουμε στην παράγραφο 8 και τέλος στην αναγκαιότητα της σύστασης μίας υπουργικής ομάδας εμπορίου και περιβάλλοντος για την αειφόρο ανάπτυξη.
<P>
(PT) Κύριε Πρόεδρε, σας ζητώ συγνώμη για τη μακρυγορία. Το θέμα αυτό πλησιάζει στα όρια αντοχής, και είναι ανάγκη η Επιτροπή να συνειδητοποιήσει ξεκάθαρα ότι η υπομονή των δημοκρατικά εκλεγμένων εκπροσώπων του λαού έχει επίσης τα όριά της.
<SPEAKER ID=168 LANGUAGE="EN" NAME="Pollack">
Κύριε Πρόεδρε, θα ήθελα πρώτα να προσυπογράψω το τελευταίο μέρος των όσων είπε ο κ. Pimenta. Ελπίζω να μην τα επαναλάβω. Ολοένα και συχνότερα βλέπουμε τα αποτελέσματα των αποφάσεων από εφέσεις στον ΠΟΕ που έχουν αρνητικές επιπτώσεις στο περιβάλλον και παρά την πρόβλεψη του άρθρου 20 της ΓΣΔΕ, η περιβαντολλογική προστασία φαίνεται να κρύβεται στο πίσω μέρος του μυαλού πολλών δικηγόρων διεθνούς εμπορίου που ασχολούνται με αυτή την εργασία. Κατά την εργασία μας στο Κοινοβούλιο, παρακολουθήσαμε αποφάσεις για το δέρμα από τα μωρά της φώκιας, τις ποδοπαγίδες, τα πείραματα καλυντικών σε ζώα, που απλά όλες αποτυχγάνουν ενώπιον των απειλών του ΠΟΕ, χωρίς να λογαριάσουμε τις σημερινές περιπτώσεις.
<P>
Για παράδειγμα, δεν γνωρίζω αν οι αξιωματούχοι που εκπονούν τις πολιτικές και τα μέτρα μετά το Κιότο λαμβάνουν προφυλάξεις έναντι των μελλοντικών επιθέσεων του ΠΟΕ από τις χώρες π.χ. που παράγουν πετρέλαιο. Αλλά ειλικρινά πιστεύω να το κάνουν. Οι αποφάσεις για το θέμα τόννοι/δελφίνια και γαρίδα/χελώνες ενέτειναν την ανησυχία μεταξύ των ΜΚΟ και του κοινού ότι ο ΠΟΕ είναι μία απειλή κατά της κοινωνικής και περιβαντολλογικής αειφόρου ανάπτυξης. Ωστόσο, καμία από αυτές τις περιπτώσεις δεν αποτελεί ουσιαστικά εμπορική διαμάχη και έπρεπε απλά να τεθεί σε μεσολάβηση. Αν είχαμε ισχυρότερες πολυμερείς περιβαντολλογικές συμφωνίες, μερικά από αυτά τα προβλήματα θα μπορούσαν να είχαν αποφευχθεί. Θα ήταν λυπηρό αν οι ΜΚΟ έχαναν τελείως την πίστη τους στον ΠΟΕ, γιατί θα μπορούσαν για παράδειγμα να χρησιμοποιήσουν τα μέσα του ΠΟΕ για να αγωνιστούν για τη μείωση των δασμών για αγαθά και υπηρεσίες που αφορούν το περιβάλλον.
<P>
Η Ομάδα μου στηρίζει ολόψυχα την εξαιρετική έκθεση του κ. Pimenta, συμπεριλαμβανομένης της παραγράφου 8. Θα πρέπει να αποτελέσει μία σημαντική εισροή στοιχείων στην κύρια υπουργική συνάντηση για τον ΠΟΕ και ελπίζω ότι το Συμβούλιο Υπουργών θα ακούσει τις ανησυχίες μας σχετικά με την ανάγκη να ενισχυθεί η επιτροπή του ΠΟΕ για το εμπόριο και το περιβάλλον. Η Επιτροπή περιέφερε αυτήν την ιδέα μίας συνάντησης υψηλού επιπέδου για το εμπόριο και το περιβάλλον στη Γενεύη το φθινόπωρο, φέρνοντας κοντά φορείς χάραξης πολιτικής κορυφαίου επιπέδου προκειμένου να δώσουν ώθηση στη συζήτηση σχετικά με τον τρόπο ενίσχυσης της εργασίας της ΕΕΠ. Αυτό θα μπορούσε να αποτελέσει μία χρήσιμη πρωτοβουλία. Ο κ. Pimenta ανησυχεί ότι αυτό μπορεί να αποτελέσει παρελκυστική τακτική και εν πολλοίς η εργασία πρέπει να εκπονηθεί εκ των προτέρων από αξιωματούχους υψηλού επιπέδου. Εντούτοις, θα ήταν ένα χρήσιμο βήμα προς τα εμπρός.
<P>
Ζούμε σε ένα κόσμο όπου - για να ασχοληθούμε με ένα θέμα - οι συνεχώς αυξανόμενες καινοτομίες στη βιοτεχνολογία απειλούν τον τρόπο ζωής των καλλιεργητών στις αναπτυσσόμενες χώρες. Φυσικά φάρμακα από βότανα που πρόερχονται από αυτές τις χώρες αντιγράφονται από άπληστες πολυεθνικες οι οποίες εξασφαλίζουν αποκλειστική εκμετάλλευση και μετά θέλουν να πουλήσουν αυτά τα προϊόντα σε τιμές που είναι απρόσιτες. Η Πολυμερής Συμφωνία για τις Επενδύσεις είναι υπό διαπραγμάτευση και μπορεί να μην περιέχει ακόμα αρκετά ισχυρές κοινωνικές και περιβαντολλογικές ρήτρες. Αλλά αυτά τα προβλήματα επηρρέαζουν το παγκόσμιο εμπόριο και τον τρόπο με τον οποίο ο ΠΟΕ χρειάζεται να τα αναπτύξει και να τα αντιμετωπίσει. Ο ΠΟΕ πρέπει να εξελιχθεί ώστε να είναι σε θέση να εργαστεί κατά έναν τρόπο που να σέβεται αυτά τα πολύ σημαντικά ζητήματα. Η έκθεση του κ. Pimenta περιέχει μερικές πολύ σημαντικές και σωστές επισημάνσεις και την επαινώ στο Κοινοβούλιο.

<SPEAKER ID=169 LANGUAGE="NL" NAME="Eisma">
Κύριε Πρόεδρε, οι κανόνες της ΓΣΔΕ είναι, όπως ξέρουμε όλοι, κρίσιμοι για την προώθηση του παγκοσμίου εμπορίου. Η δική μας Ευρωπαϊκή Ένωση και τα κράτη μέλη της αποκομίζουν πολλά οφέλη από τη ΓΣΔΕ. Εν τούτοις, μέχρι τώρα η εφαρμογή της δεν λαμβάνει καθόλου υπόψη το συμφέρον του περιβάλλοντος. Δεν λαμβάνει υπόψη την αιειφόρο υλοτομία, δεν λαμβάνει υπόψη την εντατική αλλά ρυπαίνουσα γεωργία, δεν λαμβάνει υπόψη τις σκληρές μεθόδους θήρας όπως οι ποδοπαγίδες για τις οποίες μιλήσαμε συχνά στο Κοινοβούλιο και γενικά δεν λαμβάνει καθόλου υπόψη τις οικολογικές φθορές. Για αυτόν τον λόγο, το Κοινοβούλιο ζήτησε από το 1993 να γίνει καί στα πλαίσια της ΓΣΔΕ αυτή η συσχέτιση. Διαπιστώνουμε όμως ότι σύμφωνα με τα σημερινά νομοθετικά κείμενα, το ελεύθερο εμπόριο είναι πάντα πιο σημαντικό από τους στόχους μιας περιβαλλοντικά και κοινωνικά αειφόρου ανάπτυξης.
<P>
Το Κοινοβούλιο ζήτησε λοιπόν επιτακτικά τη σύσταση μιας Επιτροπής Εμπορίου και Περιβάλλοντος, της ΕΕΠ. Χάρη στις προσπάθειες και του Κοινοβουλίου, η επιτροπή και το πρόγραμμα δράσης της έγιναν πραγματικότητα με τη συμφωνία του Μαρρακές. Στη συνέχεια όμως, δεν άλλαξαν τα πράγματα όπως έπρεπε. Δεν δόθηκε μια κατάλληλη συνέχεια στη συμφωνία του Μαρρακές. Εν όψει της υπουργικής συνεδρίασης στη Γενέυη στα πλαίσια του ΠΟΕ, ήρθε η κατάλληλη στιγμή να δοθεί νέα ώθηση στη διαδικασία και αυτό ακριβώς γίνεται με την έκθεση Pimenta κατά έξοχο τρόπο.
<P>
Από τη μία πλευρά, οι συνθήκες φαίνεται ότι βελτιώνονται, διότι μετά από τη διάσκεψη του Κυότο, οι ΗΠΑ δείχνουν περισσότερο ενδιαφέρον στις οικολογικές πτυχές του εμπορίου. Φαίνεται επίσης να διευθετούνται μερικές τριβές σχετικά με τις ορμόνες και τις χελώνες. Από την άλλη μεριά, η περαιτέρω αναβολή επισήμων νομοθετικών ρυθμίσεων στα πλαίσια του ΠΟΕ, βλάπτει χωρίς λόγο το πολιτικό κύρος του ιδίου του ΠΟΕ. Η έκθεση πρωτοβουλίας του συνάδελφου κ. Pimento εγκρίθηκε ομόφωνα στην περιβαλλοντική επιτροπή και αποτελεί σημαντική συμβολή. Οι εργασίες της ΕΕΠ πρέπει να ξεκινήσουν δυναμικά, ώστε να μπορέσει πριν από το τέλος του αιώνα να έχει διεκπεραιώσει τα καθήκοντα που της ανατέθηκαν στο Μαρρακές.
<P>
Ο ΠΟΕ πρέπει να λαμβάνει υπόψη την αρχή της πρόληψης καθώς και την αρχή "ο ρυπαίνων πληρώνει». Η Επιτροπή και τα κράτη μέλη - και απευθύνομαι ειδικά στον εκπρόσωπο της Επιτροπής - οφείλουν να παροτρύνουν τους εταίρους μας στον ΠΟΕ να προχωρήσουν στη Γενέυη σε μια δεσμευτική δήλωση.
<P>
Η Φιλελεύθερη Ομάδα υποστηρίζει πλήρως την έκθεση πρωτοβουλίας του κ. Pimenta. Ελπίζω να περάσει αύριο δίχως τροποποιήσεις από το Κοινοβούλιο, μια που η έκθεση υιοθετήθηκε ομόφωνα στην περιβαλλοντική επιτροπή. Σαν συνεπές πολιτικό όργανο, οφείλουμε να διατηρήσουμε στην Ολομέλεια την ομοφωνία της περιβαλλοντικής επιτροπής. Ελπίζω λοιπόν ότι όλοι θα ψηφίσουν υπέρ της έκθεσης Pimento.

<SPEAKER ID=170 LANGUAGE="ES" NAME="Gonzαlez Αlvarez">
Κύριε Πρόεδρε, αρχίζοντας από εκεί όπου σταμάτησε ο κ. Eisma, και εγώ επίσης ελπίζω να εγκριθεί αύριο η έκθεση του κυρίου Pimenta η οποία, όπως και εκείνος είπε, έλαβε ομόφωνη έγκριση στην Επιτροπή Περιβάλλοντος κατά την τελευταία συνεδρίαση. Και ελπίζουμε να εγκριθεί γιατί, όπως πολύ καλά λέει ο εισηγητής, η ευκαιρία της Διάσκεψης Κορυφής του ΠΟΕ τον Μάιο στη Γενεύη θα είναι πραγματικά η τελευταία για τη λήψη δεσμευτικών πολιτικών αποφάσεων, αναγκαίων και απαραίτητων για την αποφυγή των συνεχών συγκρούσεων μεταξύ εμπορίου και περιβάλλοντος, μεταξύ υγείας και εμπορίου, μεταξύ κοινωνικών δικαιωμάτων και εμπορίου. Γιατί δεν μπορεί να επαναληφθεί η σύγχυση στη Σιγκαπούρη το 1996 με την κατάφωρη μη τήρηση των συνεφωνηθέντων στη Διάσκεψη Κορυφής του Μαρρακές το 1994.
<P>
Τόσο οι εκθέσεις των κ.κ. Spencer, Kreissl-Dφrfler και Pimenta με άλλη ευκαιρία, οι οποίες συζητήθηκαν νωρίτερα, όσο και αυτή επαναλαμβάνουν πάντα τα ίδια ζητήματα. Οι εμπορικοί κανόνες δεν μπορούν να υπερισχύσουν των κανόνων που αφορούν την προστασία της υγείας, του περιβάλλοντος και του μέλλοντος των φυσικών μας πόρων. Για αυτόν τον λόγο, εμείς θα υποστηρίξουμε την έκθεση Pimenta, και καθώς έλεγε ο κ. Eisma, ας ελπίσουμε να εγκριθεί αύριο, αν όχι ομόφωνα -κάτι πολύ περίπλοκο στην Ολομέλεια του Κοινοβουλίου- από μια μεγάλη πλειοψηφία η οποία να επιτρέπει στην Ευρωπαϊκή Επιτροπή να έχει μια σαφή και βάσιμη θέση σε αυτή τη Διάσκεψη Κορυφής της Γενεύης, ώστε, πριν από το τέλος αυτού του αιώνα, να διαθέτουμε κανόνες που να υπερασπίζονται αυτό που υπερασπιζόμαστε σε όλους τους τομείς: κανόνες περιβαλλοντικούς, υγείας και μιας δικαιότερης κοινωνίας.

<SPEAKER ID=171 LANGUAGE="FR" NAME="Lannoye">
Κύριε Πρόεδρε, δεν θα έχω τη δυνατότητα να πω πολλά σε ένα λεπτό, αλλά, εν πάση περιπτώσει, θα πω ότι η έκθεση του κ. Pimenta είναι εξαιρετική και ότι θα την υπερψηφίσουμε χωρίς κανένα δισταγμό.
<P>
Πράγματι, ο κ. Pimenta αποκαλύπτει με σαφήνεια τις αδυναμίες του σημερινού ΠΟΕ και το γεγονός ότι η ισχύουσα ιεραρχία των αξιών τοποθετεί στην πρώτη θέση το ελεύθερο εμπόριο σε σχέση με την προστασία του περιβάλλοντος και της υγείας. Οι τρεις πιο γνωστές διαμάχες που ρυθμίστηκαν από τον ΠΟΕ, μετά την έγκριση του καταστατικού του στο Marrakech, και οι οποίες αφορούσαν τις ορμόνες, τις μπανάνες και τα καύσιμα στις Ηνωμένες Πολιτείες, είναι διαμάχες που επιτρέπουν τη λήψη αποφάσεων που έρχονται σε αντίθεση με τη δημόσια υγεία, που έρχονται σε αντίθεση με το περιβάλλον, και τούτο το θεωρώ σημαντικό.
<P>
Αν θέλουμε να σταματήσει αυτή η καταστρεπτική διαδικασία, πρέπει οπωσδήποτε να εντοπίσουμε την καρδιά του προβλήματος και να μη διστάσουμε να επανεξετάσουμε ακόμη και το ίδιο το καταστατικό του ΠΟΕ, όπου εντοπίζονται με απόλυτη σαφήνεια αρχές στρεβλής απόφασης. Αναφέρομαι, κυρίως, στην περίπτωση όπου, αν ένα κράτος ή η Ευρωπαϊκή Ένωση θελήσει να εγκρίνει αυστηρότερα μέτρα σε ό, τι αφορά την υγεία ή το περιβάλλον, εναπόκειται στο ίδιο να δικαιωθεί. Οι αμφιβολίες σχετικά με το αβλαβές ορισμένων προϊόντων ή ορισμένων διαδικασιών, δεν επαρκούν για να δικαιολογήσουν τη λήψη περιοριστικότερων μέτρων, και τούτο το θεωρούμε απαράδεκτο. Πρέπει να εγκριθεί στη Γενεύη η αρχή μιας αλλαγής.

<SPEAKER ID=172 NAME="Oreja Aguirre">
Κύριε Πρόεδρε, κυρίες και κύριοι βουλευτές, πρέπει να πω, κατ' αρχάς, πως κατά τη γνώμη της Επιτροπής είναι πολύ κατάλληλη μια συζήτηση αυτής της έκθεσης πριν από τη δεύτερη υπουργική διάσκεψη του Παγκόσμιου Οργανισμού Εμπορίου και της υπουργικής σύσκεψης του ΟΟΣΑ, όπου, όπως αναμένει η Επιτροπή, οι υπουργοί θα προβούν σε συμφωνία σχετικά με τη σπουδαιότητα μιας δημόσιας συζήτησης που να μπορεί να είναι περισσότερο ανοιχτή και με καλύτερη ενημέρωση σχετικά με τις επιπτώσεις στην παγκόσμια οικονομία της ελευθέρωσης του εμπορίου και των επενδύσεων.
<P>
Η Επιτροπή εκτιμά πολύ τη δέσμευση του κυρίου Pimenta σε αυτό το θέμα. Η νέα έκθεση που έχουμε μπροστά μας αντιπροσωπεύει μια θεμελιώδη συμβολή στη συζήτηση σχετικά με το εμπόριο και το περιβάλλον, τόσο από γενικής απόψεως όσο και εντός του Παγκόσμιου Οργανισμού Εμπορίου. Θεωρώ πως, επιπλέον, αποτελεί ουσιαστικό στοιχείο της διαδικασίας εκπόνησης των πολιτικών, εφόσον είμαστε πεπεισμένοι πως δεν είναι δυνατόν να υπάρξει μια σημαντική πρόοδος στην ελευθέρωση του εμπορίου χωρίς την ενεργή υποστήριξη της κοινωνίας των πολιτών, και αυτό δεν ισχύει μόνο στην Ευρώπη αλλά επίσης στις υπόλοιπες αναπτυγμένες και αναπτυσσόμενες χώρες.
<P>
Η Επιτροπή συνεχίζει να πιστεύει πως η συνέχιση της διαδικασίας ελευθέρωσης του εμπορίου είναι καλή για ολόκληρο τον κόσμο, γενικότερα, και για την Ευρώπη, ειδικότερα. Ωστόσο, επίσης το Σώμα των Επιτρόπων αντιλαμβάνεται τις ανησυχίες που μπορεί να προκαλέσει η παγκοσμιοποίηση, και που εκφράσθηκαν εδώ απόψε, και είναι πεπεισμένο πως πρέπει να εμβαθύνουμε περισσότερο στον προσδιορισμό ενός πλαισίου για τη γενική ελευθέρωση που να εξασφαλίζει ότι η μελλοντική ανάπτυξη θα ωφελήσει ένα μεγάλο αριθμό πολιτών σε ολόκληρο τον κόσμο και θα οδηγεί, επιπλέον, σε όφελος και όχι σε κόστος για το περιβάλλον του πλανήτη μας.
<P>
Αυτό ήταν το μήνυμα που διαβίβασε ο Sir Leon Brittan στην παρέμβασή του σχετικά με το περιβάλλον στο Ίδρυμα Bellerive της Γενεύης στις 23 Μαρτίου, και ελπίζω η Επιτροπή να έχει την υποστήριξη αυτής της Συνέλευσης στην επεξεργασία νέων ιδεών σχετικά με αυτό το θέμα. Ο Sir Leon θεώρησε ενθαρρυντικές τις θετικές αρχικές αντιδράσεις εκ μέρους ενός μεγάλου μέρους από εσάς που επίσης παρακολουθείτε από κοντά τη συζήτηση για το περιβάλλον και την ανάπτυξη.
<P>
Και σε αυτό το πνεύμα, έπειτα από την υπουργική διάσκεψη του Παγκόσμιου Οργανισμού Εμπορίου τον Μάιο, ο Sir Leon θα ζητήσει από τις υπηρεσίες του να αναπτύξουν έναν διάλογο χαρακτηριζόμενο από διαφάνεια και ευρεία απήχηση σχετικά με τις επιπτώσεις της παγκοσμιοποίησης, ώστε, καθώς κινούμαστε προς την εκκίνηση ενός μελλοντικού γύρου της χιλιετηρίδας στα τέλη του 1999, η κοινή γνώμη της Ευρώπης να είναι όχι μόνο προετοιμασμένη αλλά και δεσμευμένη για τους στόχους της Ευρώπης σε αυτές τις σημαντικές διαπραγματεύσεις.
<P>
Επιτρέψτε μου στη συνέχεια να αναλύσω με περισσότερες λεπτομέρειες, από αυτό το γενικό πολιτικό πλαίσιο, την έκθεση που μας υπεβλήθη σήμερα. Η έκθεση αυτή θέτει μαι σειρά ζητημάτων σχετικών με τη σχέση περιβάλλοντος-εμπορίου. Η Επιτροπή θεωρεί πως δεν υπάρχει λόγος για συγκρούσεις ούτε πρέπει να προκαλεί συγκρούσεις αυτή η σχέση. Καθώς και όπως ορίζεται στην ανακοίνωση του 1996 προς αυτήν τη Συνέλευση και το Συμβούλιο, πιστεύουμε πως το εμπόριο και το περιβάλλον μπορούν να αλληλοϋποστηρίζονται. Θα υπάρξουν στιγμές όπου θα προκύψουν προβλήματα επάρκειας κατά τη διάρκεια της διαδικασίας, αλλά ακριβώς αυτός είναι ο λόγος για τον οποίο θεσπίσθηκε, ως πρώτο μέτρο, η επιτροπή του ΠΟΕ για το εμπόριο και το περιβάλλον.
<P>
Η Επιτροπή συμμερίζεται πολλές από τις παρατηρήσεις της έκθεσης του κυρίου Pimenta. Επίσης κατανοεί και συμμερίζεται την απογοήτευση που έχει εκφρασθεί σε συγκεκριμένους κύκλους σχετικά με την περιορισμένη πρόοδο που μέχρι σήμερα έχει επιτύχει η επιτροπή αυτή. Πιθανώς η εν λόγω επιτροπή να μην έχει επιτύχει τόση πρόοδο όση ανέμεναν κάποιοι, αλλά πρέπει επίσης να πούμε πως αυτή η έλλειψη προόδου δεν οφειλόταν ασφαλώς σε κάποια έλλειψη προσπάθειας εκ μέρους της Ευρωπαϊκής Κοινότητας, η οποία είχε ηγετικό ρόλο εντός της επιτροπής από την αρχή ακόμη των συνεδριάσεών της.
<P>
Ούτε πρέπει να υποτιμήσουμε το έργο που διεξήγαγε η επιτροπή κατά τη σύσκεψη των υπευθύνων που προερχόταν από τον κόσμο του εμπορίου και του περιβάλλοντος, βοηθώντας τους με αυτόν τον τρόπο να κατανοήσουν το περίπλοκο των αντιστοίχων τομέων. Και δεν μπορούμε επίσης να υποτιμήσουμε την ανεκτίμητη συμβολή των εργασιών ανάλυσης της επιτροπής κατά τη διάρκεια του περασμένου χρόνου και την πρόοδο που επέτυχαν στη διαλεύκανση πολλών προβλημάτων.
<P>
Θέλω επίσης να πω κάτι σχετικά με την έκβαση της υπόθεσης γαριδών-χελωνών. Η Επιτροπή δεν βρίσκεται σε θέση να κάνει συγκεκριμένα σχόλια σχετικά με αυτήν την υπόθεση στην οποία η Κοινότητα δεν εμπλέκεται άμεσα, εφόσον, όπως είναι γνωστό, ο ΠΟΕ δεν έχει δημοσιεύσει ακόμη τα αποτελέσματα της ομάδας εργασίας. Εν γένει, η Επιτροπή θεωρεί πως τα συμπεράσματα μιας σειράς προηγουμένων ομάδων εργασίας του ΠΟΕ και του οργάνου προσφυγής, κατά σειρά χρόνων, έχουν θέσει μια νομολογία η οποία προχωρεί συνεκτικά προς την κατεύθυνση που ανέκαθεν υπεράσπιζε η Κοινότητα. Και σε ότι αφορά τη συγκεκριμένη ομάδα εργασίας στην οποία αναφέρομαι, είναι συμφέρον και απαραίτητο να προχωρήσουμε πέρα από τα συμπεράσματα που διάβασα και είδαμε στον τύπο και που είχαν ως στόχο να δημιουργήσουν εντυπώσεις, όπως επίσης όταν λέγεται ότι οι Ηνωμένες Πολιτείες χάνουν τη μάχη για τη διάσωση των χελωνών. Αν υιοθετήσουμε μια περισσότερο τεχνική εστίαση και λάβουμε υπόψη τα στοιχεία της υπόθεσης και την ανάλυση που υπέβαλλε η Κοινότητα στην ειδική ομάδα, ως συμβολή τρίτου, μπορούμε να συμπεράσουμε πως, πιθανώς, το ζήτημα είναι λίγο πιο λεπτό. Το πραγματικό γεγονός είναι πως οι Ηνωμένες Πολιτείες απαγόρευσαν την εισαγωγή γαριδών από κάποιες ασιατικές χώρες, καλώντας τις να διαπραγματευτούν μια συμφωνία σχετικά με την προστασία των θαλασσίων χελωνών. Και πιθανώς η ειδική ομάδα θα μπορούσενα είχε καταλήξει σε διαφορετικό συμπέρασμα αν οι Ηνωμένες Πολιτείες είχαν καταβάλλει μια σοβαρότερη προσπάθεια για να φτάσουν σε μια συμφωνία με τις ασιατικές χώρες πριν αποφασίσουν την απαγόρευση.
<P>
Σε κάθε περίπτωση, αυτή η ειδική ομάδα θα δώσει ώθηση στη συζήτηση στο εσωτερικό της επιτροπής εμπορίου και περιβάλλοντος όπου η Κοινότητα συνεχώς υποστήριζε πως τα πολυμερή μέσα πρέπει να είναι σύμφωνα με τους κανόνες του ΠΟΕ. Συνεπώς, η βασική επιχειρηματολογία ακολουθεί την κατευθυντήρια γραμμή της Επιτροπής. Και παρότι είναι πιθανό η ειδική ομάδα να γνωμοδοτήσει ενάντια στα μέτρα των Ηνωμένων Πολιτειών, πολλά από τα συμπεράσματά της μπορούν να αποτελέσουν ένα βήμα προς την κατεύθυνση της αναγνώρισης του ευρέος περιθωρίου ελιγμού το οποίο διαθέτουν τα μέλη του ΠΟΕ για την υιοθέτηση των περιβαλλοντικών πολιτικών και διατήρησης που θεωρούν αρμόζουσες, συμπεριλαμβανομένων των πολιτικών που εφαρμόζονται εκτός της ίδιας τους της δικαιοδοσίας.
<P>
Η έκθεση του κυρίου Pimenta επίσης ασχολείται με το ζήτημα της νομολογίας του ΠΟΕ και του άρθρου της 20. Τα συμπεράσματα των διαφόρων ομάδων εργασίας ου ΠΟΕ και του οργάνου προσφυγών κατέληξαν να συστήσουν, επί σειρά χρόνων, ένα είδος νομολογίας, και αυτή συνεχίζει σταθερά προς την κατεύθυνση που υποστηρίζει η Κοινότητα, δηλαδή, ότι τα μέτρα που λαμβάνονται από τα μέλη του ΠΟΕ για την προστασία του περιβάλλοντος έξω από τη δική τους δικαιοδοσία, πρέπει να λαμβάνονται υπόψη όταν αυτά λαμβάνονται πολυμερώς και όχι μονομερώς.
<P>
Παρότι σε αυτόν τον χώρο έχουν υπάρξει πρόοδοι, η Επιτροπή θεωρεί πως δεν αρκεί η επίλυση του ζητήματος των απαλλαγών που ορίζει το άρθρο 20 της GATT αποκλειστικά μέσω νομικών ψηφισμάτων εντός του πλαισίου του συστήματος επιλύσεων συγκρούσεων. Η σπουδαιότητα του άρθρου 20 είναι τέτοια που πρέπει να ληφθεί υπόψη σε πολιτικό επίπεδο, ίσως υπό τη μορφή ερμηνείας ή μιας γενικής συμφωνίας του ΠΟΕ. Και η Επιτροπή είναι πεπεισμένη πως η συνεχής διαδικασία που έχει επιτευχθεί με ψηφίσματα των ομάδων εργασίας θα προσφέρει μια βάση για οποιαδήποτε ερμηνεία αυτού του είδους.
<P>
Και περνώντας στο θέμα της ηθικής και της προστασίας των ζώων το οποίο έχει συμπεριληφθεί από τον εισηγητή στην παρούσα έκθεση, θεωρώ πως είναι ένα θέμα στο οποίο πρέπει να δράσουμε με προσοχή. Ας αρκεστούμε να πούμε πως, στην παρούσα φάση, πρέπει να αποφύγουμε να δώσουμε την εντύπωση ότι θέλουμε να κάνουμε μαθήματα σε άλλες χώρες σχετικά με το τι πρέπει να κάνουν εντός της δικαιοδοσίας τους.
<P>
Όταν παρουσιάζεται κάποιο πρόβλημα σχετικά με τις πολιτικές τους, πιθανώς η ορθή στάση θα είναι να συνεργαστούμε μαζί τους και να τους πείσουμε για τις απόψεις μας, ακόμη και μέσω δεσμευτικών συμφωνιών. Εν πάση περιπτώσει, τα ζητήματα αυτά δεν πρέπει να προστεθούν στο πρόγραμμα εργασιών της επιτροπής η οποία, κατά την άποψη της Επιτροπής, πρέπει να συνεχίσει να ασχολείται με συγκεκριμένα προβλήματα τα οποία έχουν άμεση σχέση με το περιβάλλον.
<P>
Ίσως αυτό το είδος ζητημάτων θα μπορούσε να απασχολήσει την επιτροπή σοφών. Κατ' αρχάς, η Επιτροπή είναι ανοιχτή στην ιδέα της δημιουργίας αυτής της ομάδας, αλλά πρέπει να γνωρίζει λεπτομερέστερα ποια άκριβώς θα είναι η εντολή αυτής της ομάδας πριν δεσμευτεί μαζί της. Προφανώς, θα είναι σημαντικό το έργο της να μην συμπίπτει με το έργο της επιτροπής και να διαθέτει μια ευρεία εντολή, η οποία να συμπεριλαμβάνει όχι μόνο τα κλασσικά προβλήματα τα οποία αφορούν το εμπόριο και το περιβάλλον, αλλά επίσης ζητήματα όπως, μεταξύ άλλων, ηθικές πτυχές της προστασίας των ζώων, της ανθρώπινης υγείας, της προστασίας των καταναλωτών. Ωστόσο, καθώς και όπως φαίνεται στην έκθεση του κυρίου Pimenta, κατ' αρχάς, οι προσπάθειές μας πρέπει να κατευθυνθούν πρωτίστως προς την ενδυνάμωση των εργασιών της ίδιας της επιτροπής.
<P>
Σε ότι αφορά την ας πούμε φιλοσοφική συζήτηση, η Επιτροπή θα προσπαθήσει να συμφωνήσει με την άποψη του εισηγητή, από την άποψη ότι η συζήτηση σχετικά με το περιβάλλον και το εμπόριο έχει ωριμάσει αρκετά ώστε να επιτρέψει παρεμβάσεις σε περισσότερο πολιτικό επίπεδο. Η ωριμότητα της συζήτησης σε μεγάλο βαθμό οφείλεται στις εποικοδομητικές προσπάθειες της Κοινότητας εντός της επιτροπής, ένα έργο το οποίο τώρα πρέπει να αυξηθεί. Ωστόσο, όπως επεσήμανε ο Sir Leon στη Γενεύη τον περασμένο μήνα, η Επιτροπή επίσης θεωρεί πως θα ήταν χρήσιμο να διατηρηθεί μια σύσκεψη υψηλού επιπέδου για το εμπόριο και το περιβάλλον πριν από την υπουργική διάσκεψη του ΠΟΕ το 1999. Η σύσκεψη αυτή η οποία θα διεξαχθεί υπό την αιγίδα του ΠΟΕ, θα μπορούσε να ενισχύσει το έργο της επιτροπής από την άποψη ότι θα αυξήσει την σπουδαιότητα που δίνεται από τις κυβερνήσεις στο εμπόριο και το περιβάλλον, εξασφαλίζοντας έτσι ότι το ζήτημα θα παραμείνει σταθερά εντός του προγράμματος του ΠΟΕ εν όψει της προετοιμασίας της διάσκεψης του 1999. Και το σπουδαιότερο: μια υψηλού επιπέδου πολιτική πρωτοβουλία αυτού του είδους θα μπορούσε να εξαφανίσει τα εμπόδια που μέχρι τώρα μας έχουν εμποδίσει σε μεγάλο βαθμό να προχωρήσουμε όπως θα θέλαμε και θα μπορούσε να επιλύσει πολλά από τα ζητήματα που ο κ. Pimenta θέτει στην έκθεση του.
<P>
Συνεπώς, η Επιτροπή θέλει να συνεργαστεί με το Κοινοβούλιο σε πρωτοβουλίες όπως αυτή που να μας επιτρέπουν να τοποθετήσουμε το περιβάλλον στο επίκεντρο των προτεραιοτήτων μας τόσο των εμπορικών όσο και των οικολογικών, δίνοντας του μια εξέχουσα θέση στον γενικό γύρο διαπραγματεύσεων.
<P>
Θέλω να προσθέσω επίσης πως, σχετικά με κάποιες από τις παρατηρήσεις του κυρίου Pimenta, αφ' ενός σχετικά με το αν η Επιτροπή συμφωνεί με την ομάδα σοφών, έχω ήδη πει πως η Επιτροπή έχει θετική στάση σχετικά με αυτό, η υπουργική διάσκεψη του Μαΐου αναμφίβολα αντιπροσωπεύει μια ενδιάμεση φάση ανάμεσα σε δύο υπουργικές διασκέψεις και η Επιτροπή δεν έχει προβλέψει σαφώς να δώσει ιδιαίτερο βάρος σε κάποιο συγκεκριμένο θέμα ή τομέα και δεν έχει προγραμματίσει να υποβάλλει κάποια πρόταση με δική της πρωτοβουλία, αλλά είναι ανοιχτή στο να λάβει υπόψη θετικά οτιδήποτε προτείνουν οι άλλες πλευρές.
<P>
Όσον αφορά την υποστήριξη της Επιτροπής προς την ιδέα μια πανηγυρικής πολιτικής δήλωσης, όπως είπε απόψε ο κ. Pimenta, κατανοούμε πως η υπουργική διάσκεψη του Μαΐου αντιπροσωπεύει μια ενδιάμεση φάση ανάμεσα σε δύο υπουργικές διασκέψεις, και η Επιτροπή σαφώς δεν έχει προβλέψει να δώσει ιδιαίτερη σημασία σε αυτό το θέμα, αλλά αντιλαμβανόμαστε πως ο στόχος αυτής της δήλωσης, σύμφωνα με την έκθεση του κυρίου Pimenta, θα συνίσταται στην ανάκτηση της πολιτικής ώθησης και η Επιτροπή αναγνωρίζει την ανάγκη για αναζωογόνηση της συζήτησης και για αυτόν τον λόγο έχει προτείνει, όπως είπα νωρίτερα, αυτήν την υψηλού επιπέδου σύσκεψη υπαλλήλων στην οποία έχω ήδη ανεφερθεί.
<P>
Αυτά είναι τα θέματα για τα οποία θα ήθελα να μιλήσω ουσιαστικά. Θέλω επίσης να πω στην κυρία Pollack πως, όσον αφορά την αναφορά της στο πρωτόκολλο του Κιότο, αντιλαμβανόμαστε πως δεν υπάρχει κανένας κίνδυνος ασυμβατότητας με τον Παγκόσμιο Οργανισμό Εμπορίου, και σχετικά με την πολυμερή συμφωνία για τις επενδύσεις, την ΠΣΕ, η οποία διαπραγματεύτηκε στο πλαίσο του ΟΟΣΑ, η Κοινότητα είναι διατεθειμένη να προχωρήσει όσο χρειάζεται -και αυτό θέλω να το πω κατηγορηματικά- ώστε να εξασφαλίσει ότι οι ξένες επενδύσεις σέβονται τους εθνικούς κανόνες προστασίας του περιβάλλοντος. Αυτά είναι κάποια από τα σχόλια που ήθελα να κάνω σχετικά με αυτήν την έκθεση του κυρίου Pimenta, απέναντι στην οποία η Επιτροπή δείχνει μια θετικήστάση και κατά την άποψη της οποίας είναι πολύ σημαντική, όπως οι παρεμβάσεις που έγιναν μετέπειτα.

<SPEAKER ID=173 NAME="Pimenta">
Κύριε Πρόεδρε, καταρχήν μια παρατήρηση προς τις υπηρεσίες του Κοινοβουλίου: η παράγραφος 4 εμπεριέχει λάθη σε όλες τις γλωσσικές αποδόσεις. Δεν πρόκειται για την αρχή της προφύλαξης αλλά για την αρχή της προκαταρκτικής προφύλαξης. Θα παρακαλούσα τις υπηρεσίες του Κοινοβουλίου να διορθώσουν το συγκεκριμένο σημείο επειδή πρόκειται για σημαντικό ζήτημα.
<P>
Απευθυνόμενος στον κύριο Επίτροπο, θα ήθελα πρώτα απ' όλα να τον ευχαριστήσω για την παρουσία του εδώ, να του πω ότι τον γνωρίζω καλά και ξέρω ότι είναι ειλικρινής, αναλογιζόμενος το παρελθόν του και τη στάση του απέναντι στη ζωή, όταν αναφέρεται στα ζητήματα του περιβάλλοντος και της συμμετοχής της κοινωνίας των πολιτών. Εντούτοις - και ευελπιστώ, κύριε Επίτροπε Oreja, ότι τασσόσαστε με το μέρος μας και ότι θα υποστηρίξετε αυτή την υπόθεση στο Σώμα των Επιτρόπων -, δεν μπορώ, απευθυνόμενος συνολικά στο Σώμα των Επιτρόπων, να μην υπογραμμίσω κατά πρώτον ότι το Μάιο στη Γενεύη θα πρέπει να υπάρξει μια κοινή δήλωση για το περιβάλλον, κάτι που δεν έγινε στη Σιγκαπούρη. Επειδή στη Σιγκαπούρη, όπως γνωρίζετε, δεν επικυρώθηκε καν η έκθεση της Επιτροπής για το Εμπόριο και το Περιβάλλον (ΕΕΠ). Και σε περίπτωση που ούτε το Μάιο, στη Γενεύη, δεν υπάρξει σχετική δήλωση, αυτό θα σημάνει ότι χάνουμε άλλον ένα χρόνο να αναλωνόμαστε σε συζητήσεις σε επίπεδο υπαλλήλων. Είναι ανάγκη να υπάρξει μια πολιτική ώθηση, στο υψηλότερο επίπεδο, στον ΠΟΕ, ειδ' άλλως η συζήτηση δεν μπορεί να ξαναρχίσει.
<P>
Κατά δεύτερον, η συνάντηση υψηλού επιπέδου δεν θα πρέπει να περιοριστεί σε μια συνεδρίαση υψηλά ιστάμενων υπαλλήλων, αλλά πρέπει να πραγματοποιηθεί σε επίπεδο υπουργών. Και αυτό διότι εκείνοι που προσέρχονται στα εθνικά κοινοβούλια για να δώσουν πολιτικές απαντήσεις και να λάβουν πολιτικές κατευθύνσεις δεν είναι οι γενικοί διευθυντές, όση αρμοδιότητα και κατάρτιση κι αν έχουν επί τεχνικών ζητημάτων, αλλά είναι οι υπουργοί. Είναι οι υπουργοί Εμπορίου, είναι οι υπουργοί Περιβάλλοντος, με παρόμοιο τρόπο όπως εδώ προσέρχονται οι επίτροποι. Θα ζητούσα λοιπόν από τον κύριο Επίτροπο να μεταφέρει πράγματι στην Επιτροπή ότι αυτό το Κοινοβούλιο προσδίδει μεγάλη σημασία στην πολιτική ώθηση και στην αντιμετώπιση αυτών των ζητημάτων σε πολιτικό επίπεδο, χωρίς να θέλω να υποβαθμίσω το εξαίρετο έργο που επιτελούν σε αυτό τον τομέα οι τεχνικοί, και ειδικότερα οι Ευρωπαίοι τεχνικοί.

<SPEAKER ID=174 NAME="Oreja Aguirre">
Κύριε Πρόεδρε, έλαβα επαρκώς υπόψη την παρέμβαση του κυρίου Pimenta. Θα την έχω συνεχώς υπόψη και θα μεταφέρω την άποψή του στο Σώμα των Επιτρόπων.

<SPEAKER ID=175 NAME="Πρόεδρος">
Ευχαριστώ πολύ, κύριε Επίτροπε Oreja.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 11.00.

<CHAPTER ID=14>
Πολιτιστική πρωτεύουσα της Ευρώπης»
<SPEAKER ID=176 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0083/98) του κ. Monfils, εξ ονόματος της Επιτροπής πολιτισμού, Νεότητας, Παιδείας και Μέσων Ενημέρωσης, σχετικά με την πρόταση απόφασης του Ευρωπαϊκού Κοινοβουλίου και του Συμβουλίου που αφορά τη θέσπιση μιας κοινοτικής πρωτοβουλίας με στόχο την ενίσχυση της εκδήλωσης "Πολιτιστική πρωτεύουσα της Ευρώπης» [COM(97)0549 - C4-0580/97-97/0290COD)].

<SPEAKER ID=177 NAME="Monfils">
Κύριε Πρόεδρε, αγαπητοί συνάδελφοι, από το 1985, η επιλογή της Πολιτιστικής Πρωτεύουσας της Ευρώπης είχε αφεθεί στο Συμβούλιο Υπουργών της Ένωσης. Οι αποφάσεις δεν βασίζονταν πάντα στην πολιτιστική αξία των σχεδίων. Το 2000, εξάλλου, η Ευρώπη δεν προέβη σε καμία επιλογή, εφόσον δέχθηκε να ανακηρυχθούν εννέα πόλεις στη θέση της πολιτιστικής πρωτεύουσας.
<P>
Η οδηγία που υποβλήθηκε από την Επιτροπή θέλησε να προσδώσει μεγαλύτερη έμφαση στις ευρωπαϊκές πόλεις και περισσότερη αντικειμενικότητα στις επιλογές. Σε επίπεδο διαδικασίας, η οδηγία προτείνει να θεσπιστεί εξεταστική επιτροπή. Βάσει της παρούσας γνωμοδότησης, κατόπιν πρότασης της Επιτροπής και έπειτα από διαβούλευση με το Ευρωπαϊκό Κοινοβούλιο, το Συμβούλιο ορίζει με ειδική πλειοψηφία την Πολιτιστική Πρωτεύουσα της Ευρώπης. Επιπροσθέτως, η οδηγία διευρύνει την επιλογή της πόλης στις χώρες του Ευρωπαϊκού Οικονομικού Χώρου. Αυξάνει, επίσης, τις απαιτήσεις που αφορούν το περιεχόμενο του φακέλλου υποψηφιότητας. Ύστερα από μια ενδελεχή συζήτηση, και για την οποία ευχαριστώ ιδιαίτερα τα μέλη της Επιτροπής Πολιτισμού, Νεότητας, Παιδείας και Μέσων Ενημέρωσης - ορισμένα, μάλιστα, παρίστανται σήμερα -, πρέπει να πω πως η εν λόγω επιτροπή ενέκρινε σχεδόν ομόφωνα τις τροπολογίες που σας υποβλήθηκαν και οι οποίες περιλαμβάνονται, εξάλλου, στις προτάσεις που έκανα στην έκθεσή μου.
<P>
Φρονώ ότι αξίζει να επισημανθούν επτά σημεία. Πρώτον, σε ό, τι αφορά την επιλογή της πόλης, προτείνουμε να αντικατασταθεί η διακυβερνητική μέθοδος, που χρησιμοποιείτο άλλοτε, από την κοινοτική μέθοδο. Κατά συνέπεια, οι πόλεις θα υποβάλλουν απευθείας το φάκελλο υποψήφιότητάς τους, χωρίς να περνούν από τα κράτη μέλη. Γνωρίζω καλά ότι στο Συμβούλιο Υπουργών υπάρχει μια έκδηλη αντίθεση ως προς αυτή την πρόταση. Ορισμένοι θα επιθυμούσαν, μάλιστα, η Πολιτιστική Πρωτεύουσα της Ευρώπης να ορίζεται εκ περιτροπής από τα κράτη μέλη, ή από το κράτος μέλος που ασκεί την Προεδρία της Ευρωπαϊκής Ένωσης. Έτσι, μετά τη Μεγάλη Βρετανία, η Αυστρία θα ορίσει μια αυστριακή πόλη για έξι μήνες, μετά η Σουηδία, η Δανία, το Βέλγιο, κ.λπ.
<P>
Αν ισχύσει κάτι τέτοιο, θα συνεπάγεται την πλήρη καταστροφή της ιδέας της Πολιτιστικής Πρωτεύουσας της Ευρώπης, η ανακήρυξη της οποίας δεν πρέπει να είναι περιστασιακή ή ευκαιριακή για ένα κράτος μέλος, αλλά το αποτέλεσμα μιας ακραιφνώς πολιτιστικής ανάλυσης του φακέλλου που υποβάλλεται από την πόλη, και της αξιολόγησης της δυνατότητας ευρωπαϊκής ακτινοβολίας που παρουσιάζει το πολιτιστικό πρόγραμμα της υποψήφιας πόλης. Είμαι πεπεισμένος ότι μια πολύ μεγάλη πλειοψηφία του Κοινοβουλίου θα συμμεριστεί την σχεδόν ομόφωνη άποψη της Επιτροπής Πολιτισμού και δεν θα δεχθεί να θυσιάσει την ίδια την ιδέα της Πολιτιστικής Πρωτεύουσας της Ευρώπης.
<P>
Δεύτερον, θελήσαμε να ενισχύσουμε την ανεξαρτησία της εξεταστικής επιτροπής και να δώσουμε έμφαση στην ποιότητά της, κυρίως, σε επίπεδο πολιτιστικών ικανοτήτων.
<P>
Τρίτον, σε επίπεδο διαδικασίας, προτείνουμε να εφαρμοστεί εξ ολοκλήρου η διαδικασία της συναπόφασης για την επιλογή της πόλης, και όχι η απλή γνωμοδότηση, γεγονός που συνεπάγεται τη στενή συμμετοχή του Κοινοβουλίο στο ορισμό της πόλης.
<P>
Τέταρτον, εκτιμούμε ότι μια υποψήφια πόλη μπορεί να υποβάλει ένα ειδικό πολιτιστικό σχέδιο σε συνεργασία με άλλες πόλεις, ακόμη και με ένα κράτος που δεν ανήκει στην Ευρωπαϊκή Ένωση - στην Ευρωπαϊκή Ζώνη Ελεύθερων Συναλλαγών, στον Ευρωπαϊκό Οικονομικό Χώρο, για παράδειγμα - αλλά η πόλη που υποβάλλει το σχέδιο είναι η μόνη υπεύθυνη ενώπιον της Ευρωπαϊκής Ένωσης και η μόνη που έχει τον τίτλο της Πολιτιστικής Πρωτεύουσας της Ευρώπης.
<P>
Πέμπτον, η Επιτροπή Πολιτισμού θέλησε να εμβαθύνει το περιεχόμενο του φακέλλου που θα υποβληθεί από τις πόλεις, δίδοντας έμφαση στην ανάπτυξη της καλλιτεχνικής δημιουργίας, δηλαδή δεν αρκείται σε μια απλή αφίσα πολιτιστικής εκδήλωσης, εισαγόμενη από άλλες χώρες και πόλεις, ζητεί το πολιτιστικό σχέδιο να είναι ριζωμένο στον κοινωνικό ιστό της πόλης, επιθυμεί την όσο το δυνατό μεγαλύτερη συμμετοχή των πολιτών και των ομάδων στο πολιτιστικό σχέδιο, επιμένει να παρουσιάζονται στο πρόγραμμα οι όροι βάσει των οποίων θα συνεχιστεί από την πόλη η πολιτιστική προσπάθεια που ανελήφθη κατά τη χρονιά του ορισμού.
<P>
Έκτον, η καινούρια σημασία που αποδόθηκε στον ορισμό ως Πολιτιστική Πρωτεύουσα της Ευρώπης, και ο καθορισμός αυστηρότερων όρων πρόσβασης, απαιτούν μια μεγαλύτερη χρηματοδοτική στήριξη. Προτείνουμε ένα ποσό δύο εκατομμυρίων Εcu, χωρίς να πλήττεται προφανώς η δυνατότητα να επωφεληθούν από άλλες επιδοτήσεις, κυρίως μέσω των διαρθρωτικών ταμείων.
<P>
Και τέλος, έβδομον, διατηρούμε την πρόταση του Ευρωπαϊκού Πολιτιστικού Μήνα για τις χώρες που δεν ανήκουν στην Ευρωπαϊκή Ένωση, αλλά οι οποίες θα είχαν στο χώρο αυτό ένα αναντίρρητο συμφέρον, με την προϋπόθεση ότι θα προσδώσει δυναμισμό στην υπόθεση.
<P>
Κύριε Πρόεδρε, αγαπητοί συνάδελφοι, η Επιτροπή Πολιτισμού και το Ευρωπαϊκό Κοινοβούλιο εργάστηκαν γρήγορα. Θελήσαμε, όπως προείπα, να καταστήσουμε την ανακήρυξη ως Πολιτιστική Πρωτεύουσα της Ευρώπης, ένα από τα ισχυρά στοιχεία της πολιτιστικής πολιτικής της Ένωσης. Προφανώς, επιμένουμε ώστε η διαδικασία να μην καθυστερήσει καθόλου, ώστε η κατάσταση να έχει διευθετηθεί μέχρι το τέλος του έτους και να μπορούμε, κατά συνέπεια, να εφαρμόσουμε τις διατάξεις της νέας οδηγίας για τον ορισμό της ευρωπαϊκής πόλης το 2002, όπως το επιθυμεί, εξάλλου, η Ευρωπαϊκή Επιτροπή και, ειδικότερα, ο ευρωπαίος επίτροπος, που μας χαροποιεί με τη σημερινή παρουσία του εδώ, ο κ. Oreja.

<SPEAKER ID=178 LANGUAGE="NL" NAME="De Coene">
Κύριε Πρόεδρε, κύριε Επίτροπε, χαιρόμαστε που βρίσκεσθε μαζί μας παρά την προχωρημένη ώρα, διότι θέλουμε να ανακοινώσουμε κάτι. Ρωτώντας τους πολίτες να αναφέρουν έστω και ένα πολιτιστικό πρόγραμμα, προκύπτει ότι σχεδόν όλοι γνωρίζουν την εκδήλωση "πολιτιστική πρωτεύουσα της Ευρώπης». Το περίεργο όμως είναι ότι πρώτον, γίνεται διακυβερητική διαχείριση του προγράμματος και δεύτερον ότι δεν υπάρχουν πιστώσεις.
<P>
Το Κοινοβούλιο θέλει να διορθώσει τα εν λόγω σημεία. Θέλετε να τα διορθώσετε και εσείς. Τί συμβαίνει όμως; Οι υπουργοί πολιτισμού αποφασίζουν εντελώς αυθαίρετα για το τί πρόκειται να γίνει. Οπότε προτείνεται μια νέα διαδικασία: Να αναπροσαρμοσθεί το άρθρο 128 και η ομοφωνία να αντικατασταθεί από μια ειδική πλειοψηφία. Η πρόταση δεν είναι άσχημη, αλλά με το συμπάθειο: αντί να είναι πρώτο και καλύτερο αρμόδιο το Συμβούλιο, καθίσταται πρώτη και καλύτερη αρμόδια η Επιτροπή. Πάντως, και αυτό ακόμη αποτελεί βελτίωση, διότι διασφαλίζεται τουλάχιστον ο κοινοτικός χαρακτήρας.
<P>
Το Κοινοβούλιο προτείνει όμως κάτι άλλο. Όπως διαπίστωσε και ο εισηγητής κ. Monfils, χρειαζόμαστε περισσότερους πόρους και υψηλότερο επίπεδο. Θέλουμε επτά ανεξάρτητες διακεκριμένες προσωπικότητες από τον πολιτιστικό τομέα να κάνουν την επιλογή και να είναι αρμόδιοες αυτές. Ζητάμε λοιπόν όχι μια απλή γνωμοδότηση του Κοινοβουλίου, αλλά ελεγκτικές αρμοδιότητες, ώστε να διασφαλίζεται ότι τα κοινοτικά όργανα θα ακολουθούν τις επιλογές όπως αυτές θα προκύπτουν από τη διαδικασία επιλογής στο σώμα των ενόρκων.
<P>
Εν τω μεταξύ τα πράγματα έχουν ως εξής, και αυτό με στενοχωρεί κάπως: Το Συμβούλιο των Υπουργών φέρεται να συμφώνησε για την αναβολή αυτής της διαδικασίας μέχρι το έτος 2005 ή 2006. Για την ώρα θα προχωρήσουν οι ίδιοι οι υπουργοί στην επιλογή και μέτα θα θεσπισθεί ίσως μια διαδικασία εκ περιτροπής. Ως Βέλγος και ως Φλαμανδός θα έπρεπε να είμαι ικανοποιημένος, μια που οι υπουργοί διάλεξαν τη Μπρυζ για το έτος 2002. Αλλά δεν είμαι, διότι η επιλογή πρέπει να γίνεται με κριτήριο την ποιότητα, το περιεχόμενο, την πολιτιστική ακτινοβολία, τη διεθνή διάσταση και όχι έτσι. Όλα γίνονται με ένα φτωχικό πάρε-δώσε ανάμεσα στα κράτη μέλη.
<P>
Σας παρακαλώ, φίλοι μου, να απαλλαγούμε από αυτή την κατάσταση, να δώσουμε μια πραγματικά πολιτιστική διάσταση στην εκδήλωση, υψώνοντας το επίπεδό της. Όπως ανέφερε και ο κ. Monfils, ψηφίσαμε στην πολιτιστική επιτροπή σχεδόν ομόφωνα υπέρ της έκθεσης. Φαίνεται ότι και αύριο η έκθεση θα εγκριθεί περίπου ομόφωνα.
<P>
Σας καλούμε, κύριε Επίτροπε, να δώσουμε από κοινού τη μάχη με το Συμβούλιο, ώστε να αποκτήσει το πρόγραμμα "Πολιτιστικές πρωτεύουσες της Ευρώπης» μια αυξημένη κοινοτική, ποιοτική και πολιτιστικήκαι διάσταση, . Δεν είναι σωστό να γίνεται η επιλογή με το έτσι θέλω, διότι αυτό δεν προσδίδει κύρος. Η πολιτιστική πρωτεύουσα πρέπει πράγματι να γίνει σύμβολο για όλα όσα το έτος αυτό σημαίνει για την Ευρώπη στον τομέα του πολιτισμού· την επιλογή της πρέπει να μπορούμε να την υπερασπισθούμε ολόψυχα.
<P>
Κύριε Επίτροπε, θα περιορισθώ σε αυτά, διότι ο εισηγητής εξήγησε τις προτάσεις με κάθε λεπτομέρεια. Ελπίζω να υποστηρίξετε τις προτάσεις μας και σας ευχαριστούμε πολύ.

<SPEAKER ID=179 LANGUAGE="PT" NAME="Vaz da Silva">
Κύριε Πρόεδρε, κύριε Επίτροπε, συνάδελφοι, καλό είναι που η Ομάδα μου ζήτησε από εμένα να κάνω την πρώτη παρέμβαση εξ ονόματος του ΕΛΚ, επειδή θεωρώ αυτή την υπόθεση της πολιτιστικής πρωτεύουσας της Ευρώπης μια θαυμάσια ιδέα, ένα πραγματικό "αυγό του Κολόμβου». Και, για το λόγο αυτό, ελπίζω ότι δεν θα σκοτώσουμε στο αυγό την ιδέα αυτή που γεννιέται τώρα.
<P>
Από το έτος 2002 και μετά, το συγκεκριμένο αυτό πρόγραμμα θα παύσει να είναι ένα δοκιμαστικό πείραμα διακυβερνητικού χαρακτήρα που κράτησε για πολύ καιρό, και θα αποτελέσει στο εξής μια γνήσια κοινοτική πρωτοβουλία όπου οι ευθύνες θα καταμερίζονται ανάμεσα στις κυβερνήσεις, την Επιτροπή και το Κοινοβούλιο. Πρόκειται για μια αλλαγή που, κατά τη γνώμη μας, είναι ουσιαστική ώστε η υπόθεση αυτή να πάρει έναν σημαντικότατο τριπλό χαρακτήρα: αυτόν της εκπροσώπησης των εθνικών, περιφερειακών και τοπικών πολιτισμών, κάτι που οι κυβερνήσεις προσδοκούν ιδιαίτερα, το χαρακτήρα της βιτρίνας του κοινού ευρωπαϊκού πολιτισμού, που επιθυμεί να προωθήσει η Επιτροπή, και αυτόν της έκφρασης των ζωντανών δυνάμεων της κοινωνίας, κάτι που βεβαίως επιθυμεί το Κοινοβούλιο. Η μη επίτευξη προόδων προς την κατεύθυνση της ανάθεσης αρμοδιοτήτων στην Κοινότητα και της διαδικασίας συναπόφασης, σύμφωνα με τις προτάσεις του Κοινοβουλίου, θέτει σε κίνδυνο το μέλλον ενός προγράμματος τέτοιας σημασίας.
<P>
Οι προτάσεις που περιλαμβάνονται στην έκθεση Monfils συνιστούν ένα σημαντικό μήνυμα προς τους πολίτες. Αποτελούν ένδειξη του γεγονότος ότι, από τη στιγμή που ένα πρόγραμμα δείχνει την αξία του, τα ευρωπαϊκά θεσμικά όργανα είναι σε θέση να το αναγνωρίσουν, προτείνοντας στην προκειμένη περίπτωση την αύξηση του προϋπολογισμού του και τη διεύρυνση των συμμετεχόντων σε αυτό, ώστε να δοθεί η ευχέρεια στο συγκεκριμένο πρόγραμμα να επιδείξει το σύνολο των δυνατοτήτων του. Θα φανεί εάν η Επιτροπή και τα κράτη μέλη θα συμμεριστούν τη γενναιοδωρία του Κοινοβουλίου, το οποίο προτείνει ένα ποσό αναφοράς ύψους δύο εκατομμυρίων Ecu.
<P>
Από τότε που πρωτοκαθιερώθηκε, το 1985, ο θεσμός της ευρωπαϊκής πολιτιστικής πρωτεύουσας έλαβε διάφορες και ποικίλες μορφές και, τα τελευταία χρόνια, έχει κατακτήσει ένα επίπεδο ωριμότητας που αντανακλάται όχι μόνο στη συνεκτικότητα και το πνεύμα καινοτομίας που χαρακτηρίζουν τα περισσότερα προγράμματα που προτείνουν οι πόλεις αλλά, πρώτα και κύρια, στη βαρύτητα που προσέλαβε σε ορισμένες περιπτώσεις η διάσταση του πολεοδομικού μετασχηματισμού. Πρόκειται για μια ουσιαστική μέθοδο ώστε να διασφαλισθεί ο αντίκτυπος μιας επένδυσης και πέρα από το έτος διεξαγωγής των εκδηλώσεων.
<P>
Σε περίπτωση αποδοχής της πρότασης του Κοινοβουλίου, μετά το έτος 2002 οι εκδηλώσεις της ευρωπαϊκής πολιτιστικής πρωτεύουσας δεν θα μπορούν να προωθούνται δίχως τη συμμετοχή των κατοίκων της ή άλλων πόλεων, εντός ή εκτός της Ένωσης, που θα καλούνται να συνεργαστούν. Ο θεσμός θα πρέπει κατ' ανάγκην να αποτελεί γέφυρα ανάμεσα στο παρελθόν και το μέλλον, αξιοποιώντας - σύμφωνα με την προτροπή της έκθεσης - την επαναχρησιμοποίηση της κληρονομιάς σε συνδυασμό με τη σύγχρονη δημιουργία. Θα πρέπει ακόμη να προσδοκά ώστε οι πρωτοβουλίες που λαμβάνονται επί τόπου να κυκλοφορούν ευρέως και φθάνουν σε άλλες πόλεις και άλλες περιφέρειες της Ευρώπης.
<P>
Η μελλοντική πολιτιστική πρωτεύουσα θα πρέπει να υποβάλλει απευθείας την υποψηφιότητά της δίχως να περνά από το δίαυλο των κεντρικών κυβερνήσεων, θα πρέπει να επιλέγεται από μια ανεξάρτητη συμβουλευτική επιτροπή και, τέλος, η επιλογή της θα πρέπει να εγκρίνεται από τα τρία ευρωπαϊκά θεσμικά όργανα. Με την παρούσα πρόταση, το Κοινοβούλιο ποντάρει ξεκάθαρα στο πνεύμα πρωτοβουλίας και στην ανάληψη ευθυνών από τις πόλεις. Η πρόταση αυτή θα συμβάλει ώστε να δοθεί πρωταγωνιστικός ρόλος στις μεσαίου μεγέθους και περιφερειακές πόλεις οι οποίες, εάν η υπόθεση της επιλογής επαφίετο στις κυβερνήσεις, πολύ δύσκολα θα μπορούσαν να είναι υποψήφιες.
<P>
Η ορθή πρόταση της Επιτροπής συμπληρώθηκε με τόλμη από το Κοινοβούλιο. Ας κατανοήσουν τα κράτη μέλη τις δυνατότητες που προσφέρονται με την πρότασή μας ώστε να επιτύχουμε τον κοινό μας στόχο: να ενδυναμώσουμε τη συνοχή του ευρωπαϊκού ιστού μέσω της πολιτιστικής συνεργασίας.

<SPEAKER ID=180 LANGUAGE="FI" NAME="Ryynδnen">
Αξιότιμε κύριε Πρόεδρε, αξιότιμε κύριε Επίτροπε, εκ μέρους της Ομάδας μου θέλω να ευχαριστήσω και να συγχαρώ τον κύριο Monfils για την εξαιρετική εκθεσή του. Η εκδήλωση της Πολιτιστικής Πρωτεύουσας της Ευρώπης, που δημιουργήθηκε πριν από 13 χρόνια με την πρωτοβουλία της Μελίνας Μερκούρη, έχει αποτελέσει μια αναμφισβήτητη επιτυχία. Μέχρι το έτος 2000, όλα τα κράτη μέλη της Ένωσης θα έχουν φιλοξενήσει το δικό τους έτος πολιτιστικής πρωτεύουσας. Εντούτοις, η Φινλανδία θα αναγκαστεί ως το μόνο κράτος μέλος, να μοιραστεί το δικό της πολιτιστικό έτος μαζί με άλλες οκτώ πόλεις. Δεν μπορούμε να κάνουμε τίποτα γι' αυτό, όμως, είμαι της γνώμης πως και η Φινλανδία, ή, ίσως θα μπορούσα να πώ, ειδικά η Φινλανδία, ως ενα σχετικά άγνωστο νέο κράτος μέλος, θα χρειαζόταν να έχει μια δική της θέση ως χώρα που να φιλοξενεί αποκλειστικά το έτος της πολιτιστικής πρωτεύουσας. Το Ελσίνκι θα άξιζε να φιλοξενήσει το δικό της πολιτιστικό έτος, αν αναλογιστούμε την πολιτιστική προσφορά του, που είναι υψηλού επιπέδου παγκοσμίως, αλλά παράλληλα, βασίζεται και στις δικές της ιδιαιτερότητες, αν αναλογιστούμε επίσης τις μεγάλες προσπάθειες στον πολιτιστικό τομέα που αναπτύσσονται επί του παρόντος ενόψει του έτους 2000.
<P>
Το μοίρασμα του έτους της πολιτιστικής πρωτεύουσας μεταξύ πολλών αποδυναμώνει τις δυνατότητες της κάθε πόλης να προβληθεί προς τα έξω σχετικά με την ανάπτυξη του πολιτισμού της. Συνεπώς, στο μελλοντικό πρόγραμμα η θέση και η ευθύνη της πολιτιστικής πρωτεύουσας επιβάλλεται να χορηγηθεί κάθε φορά ξεκάθαρα μόνο σε μια πόλη. Σε τελική ανάλυση, η πιό σημαντική προσφορά του θεσμού της πολιτιστικής πρωτεύουσας έγκειται στην μόνιμη κοινωνική της επίπτωση, και συνεπώς είναι απαραίτητο να επιδιώξουμε την ενεργοποίηση του μεγάλου κοινού στις εκδηλώσεις, για να συμμετάσχει και για να αντλήσει ερεθίσματα. Κατ' αυτόν τον τρόπο, οι δραστικές και δημιουργικές επιπτώσεις θα συνεχιστούν ακόμα και μετά το πολιτιστικό έτος. Το πολιτιστικό έτος απαιτείται να βασιστεί κυρίως στις δυνατότητες και στις ιδιαιτερότητες της ίδιας της πόλης, στην ιστορία της και στις προκλήσεις του μέλλοντος. Πάνω σε αυτές τις πολιτιστικές βάσεις της ίδιας της πόλης, θα είναι μετά δυνατόν να οικοδομηθούν οι διεθνείς ανταλλαγές και προσφορές που στηρίζουν το θέμα που έχει επιλεγεί.
<P>
Η δημιουργία μονίμων δράσεων στον τομέα της πολιτιστικής συνεργασίας αποτελεί εναν από τους κεντρικούς στόχους στο επίπεδο της Ένωσης. Παρ' όλο που η συνεργασία μεταξύ διαφόρων πόλεων είναι επιθυμητή, είναι σημαντικό η κύρια ευθύνη να ανήκει σε μια μόνο πόλη. Εάν το επιθυμήσει, αυτή η πόλη θα μπορεί μετά να αναζητήσει εναν κατάλληλο εταίρο για τη φιλοξενία του πολιτιστικού έτους, για παράδειγμα από μια υποψήφια προς ένταξη χώρα, στη βάση της γεωγραφικής τοποθεσίας της, της ιστορίας της ή των πολιτιστικών της σχέσεων. Εύχομαι η Επιτροπή να συνεχίσει και να αναπτύξει παραπέρα την πρωτοβουλία του Ευρωπαϊκού Πολιτιστικού Μήνα, που αποτελεί μια εξαιρετική ευκαιρία για τις συνδεδεμένες χώρες, να μπορέσουν να αναπτύξουν την πολιτιστική παράδοση και τη δημιουργική δράση τους.

<SPEAKER ID=181 LANGUAGE="DE" NAME="Heinisch">
Κύριε Πρόεδρε, κύριε Επίτροπε, αγαπητοί συνάδελφοι, η κοινή αγορά, κοινά πολιτικά θεσμικά όργανα και ένα κοινό νόμισμα, όπως θέλουμε να δρομολογηθεί αυτές τις μέρες, είναι όλα αποτελέσματα της ένωσης της Ευρώπης. Σκοπεύουν να οδηγήσουν στο να προσεγγίσουν οι άνθρωποι που κατοικούν στην ΕΕ ακόμη περισσότερο ο ένας τον άλλο και να ενώσουν τις δυνάμεις τους. Όμως το θεμέλιο πάνω στο οποίο τα κράτη της ΕΕ χτίζουν εδώ και σχεδόν μισόν αιώνα την κοινότητά τους, το έδαφος πάνω στο οποίο πρόκειται αυτή να ανθίσει, είναι κάτι που συνδέει τους λαούς της ηπείρου μας από αρκετές χιλιετίες. Είναι ο κοινός πολιτισμός τους. Η κοινοτική πρωτοβουλία της ευρωπαϊκής πολιτιστικής πρωτεύουσας στηρίζεται σ' αυτήν τη σκέψη. Θυμάται όσα έκαναν τους Ευρωπαίους να σκεφτούν να επιχειρήσουν τη δημιουργία μιας πολιτικής ένωσης και τα αξιοποιεί για την ενίσχυσή της.
<P>
Από πολύ παλιά, οι ευρωπαϊκές πόλεις ήταν κέντρα πολιτιστικής ζωής. Οι καλές τέχνες, η μουσική, η λογοτεχνία, ο χορός, το θέατρο, ο κινηματογράφος, η αρχιτεκτονική - όλ' αυτά μπόρεσαν και μπορούν να αναπτυχθούν καλύτερα εκεί που συναντώνται άνθρωποι για να δημιουργήσουν ή να δεχθούν τον πολιτισμό. Το πρόγραμμα "Πολιτιστική πρωτεύουσα της Ευρώπης» σκοπεύει να κινήσει νέο ενδιαφέρον για την πολιτιστική κληρονομιά των πόλεων στους πολίτες της Ευρώπης, να οξύνει το βλέμμα τους για την ομορφιά των πόλεων. Όμως, το ζητούμενο προκειμένου να γίνει μια πόλη πολιτιστική πρωτεύουσα δεν είναι η εσωτερική της όψη. Την ευκαιρία να κατακτήσουν αυτόν τον τίτλο, αυτήν τη διάκριση, την έχουν μόνο πόλεις που παρουσιάζουν τον πολιτιστικό χαρακτήρα τους μέσα σε ευρωπαϊκά συμφραζόμενα. Ποιές ευρωπαϊκές επιδράσεις έχει δεχθεί η πόλη, και ποιές επιδράσεις άσκησε η ίδια στην Ευρώπη; Οι ευρωπαϊκές πόλεις πρέπει να επιχειρήσουν να παρουσιάσουν τα στοιχεία αυτά και να προσφέρουν τις σχετικές εμπειρίες μέσα από πολιτιστικές εκδηλώσεις. Θα το επιτύχουν καλύτερα, όσο περισσότερο συνεργαστούν, όπως προβλέπεται στην πρωτοβουλία που πρόκειται να ψηφίσουμε, με άλλες ευρωπαϊκές πόλεις και καλέσουν δημιουργούς από τις εν λόγω πόλεις να συμμετάσχουν στις δραστηριότητές τους.
<P>
Σε όλα τα κράτη μέλη της ΕΕ υπάρχει βασική συναίνεση για το πόσο απαραίτητο είναι να διατηρηθεί η πολιτιστική ανεξάρτησία των κρατών μελών χάριν της ευρωπαϊκής πολυμορφίας. Παρ' όλ' αυτά, ειδικά στο ζήτημα της πολιτιστικής πρωτεύουσας της Ευρώπης είναι ιδιαίτερα σημαντικό να εκτιμούμε μεν τον πλούτο που σημαίνει η πολυμορφία αυτή, αλλά παράλληλα να μη χάσουμε από τα μάτια μας την κοινή ρίζα της εν λόγω πολυμορφίας. Η μεγάλη ευκαιρία που προσφέρει η συγκεκριμένη πρωτοβουλία είναι ότι μπορεί να προσεγγίσει όλους τους πολίτες της Ένωσης, γιατί όλοι μπορούν να δημιουργήσουν πολιτισμό και να τον απολαμβάνουν. Ειδικά επειδή ο πολιτισμός χαρακτηρίζεται από μια τόσο έντονη ενωτική δράση, τονίζουμ, ε ως Ευρωπαϊκό Κοινοβούλιο, το αίτημά μας να συμμετέχουμε από το 2002 ως δημοκρατικά εκλεγμένο όργανο στην απόφαση για την πολιτιστική πρωτεύουσα της Ευρώπης και να διαθέτουμε δύο εκατομμύρια Ecu ετησίως για τη χρηματοδότηση της πρωτοβουλίας. Τελειώνοντας θα ήθελα να ευχαριστήσω θερμά τον εισηγητή για την καλή του έκθεση.

<SPEAKER ID=182 LANGUAGE="NL" NAME="Kestelijn-Sierens">
Κύριε Πρόεδρε, κύριε Επίτροπε, συνάδελφοι, συγχαίρω τον συνάδελφο κ. Monfils για την έξοχη έκθεσή του. Η εκδήλωση "πολιτιστική πρωτεύουσα της Ευρώπης» είναι από τα λίγα προγράμματα που κινούν το ενδιαφέρον όλων, προσφέρουν πολλά πλεονεκτήματα στην πόλη και έχει τη συμπαράσταση του επιχειρησιακού κόσμου.
<P>
Ο εισηγητής τονίζει δικαιολογημένα ότι ούτε το μέγεθος της πολής, ούτε το πολιτικό βάρος της μέσα στη χώρα, δεν έχουν καθοριστική σημασία. Στο παρελθόν, το ενδιαφέρον επικεντρώθηκε κυρίως στις πρωτεύουσες. Με τη νέα οδηγία σκοπεύουμε να δώσουμε μια ευκαιρία και σε μικρότερες πόλεις, με την προϋπόθεση να παρουσιάσουν ένα σαφές πρόγραμμα με αφετηρία την ιδιότητά της πόλης και τον ρόλο της στην ιστορία της Ευρώπης και με αναφορά στο μέλλον της.
<P>
Για τη συμμετοχή μικρότερων πόλεων στο πρόγραμμα, η Ευρώπη πρέπει να προβλέψει επαρκείς πόρους. Η πόλη μου η Μπρυζ για παράδειγμα, υποψήφια για το έτος 2002, απέχει πολύ από το να διαθέτει τις δυνατότητες και τις δομές που έχουν οι πρωτεύουσες. Υποστηρίζω λοιπόν την τροπολογία με την οποία προβλέπεται ενίσχυση με 2 εκατ. Ecu.
<P>
Τέλος, συμφωνώ με την πρόταση να υποβάλουν οι υποψήφιες πόλεις την υποψηφιότητά τους κατευθείαν στην Ευρωπαϊκή Επιτροπή και όχι μέσω των κυβερνήσεών τους. Εάν προστεθεί μία ανεξάρτητη ομάδα επιλογής και το Κοινοβούλιο αποκτήσει αποφασιστική φωνή στην τελική επιλογή της πόλης, η όλη διαδικασία επιλογής θα έχει πράγματι εκδημοκρατησθεί. Ελπίζουμε να ολοκληρωθεί η διεκπεραίωση της οδηγίας φέτος, ώστε από το έτος 2002 η επιλογή να μπορεί να γίνεται βάσει της νέας οδηγίας, όπως το σχεδιάσαμε.

<SPEAKER ID=183 LANGUAGE="FI" NAME="Matikainen-Kallstrφm">
Αξιότιμε κύριε Πρόεδρε, ευχαριστώ τον συνάδελφο Monfils για την επιτυχημένη εργασία του ως εισηγητή της έκθεσης. Είναι σημαντικό να τονιστεί πως μέσω του προγράμματος της πολιτιστικής πρωτεύουσας θα έπρεπε να δοθούν δυνατότητες σε πρωτεύουσες κρατών εκτός της ΕΕ να προβληθούν στο ευρύ κοινό. Η δημιουργία μονίμων δράσεων στον τομέα της πολιτιστικής συνεργασίας μπορεί να προωθηθεί όχι μόνο μέσω δράσεων που περιορίζονται σε μια πόλη, αλλά μέσω δράσεων που διεξάγονται σε ευρύτερες περιοχές, ξεπερνώντας τα σύνορα. Εντούτοις, μόνο μια πόλη θα έπρεπε να έχει την κύρια ευθύνη συντονισμού στα προγράμματα συνεργασίας που θα πραγματοποιηθούν.
<P>
Η χρηματοδότηση των προγραμμάτων επιβάλλεται να γίνει με επαρκείς κοινοτικούς πόρους, αλλά ακόμα πιό σημαντική είναι η σύνδεση των βιοποριστικών κλάδων στην προετοιμασία και πραγματοποίηση των εκδηλώσεων. Οι μεγάλες επενδύσεις των βιοποριστικών κλάδων θα εξασφαλίσουν την δημοσιότητα στις εκδηλώσεις και για την περιοχή και μέσω μονίμων οικονομικών επαφών, θα προωθήσουν και την ανάπτυξη μονίμων δράσεων στο μέλλον.

<SPEAKER ID=184 NAME="Oreja Aguirre">
Κύριε Πρόεδρε, κυρίες και κύριοι, κατ' αρχάς θέλω να συγχαρώ τον κύριο Monfils για την εξαιρετική του έκθεση, καθώς επίσης και την Επιτροπή Πολιτισμού. Το Κοινοβούλιο τονίζει τη σπουδαιότητα της εισαγωγής της "Πολιτισμικής Πρωτεύουσας της Ευρώπης» εντός του κοινοτικού πλαισίου και επισημαίνει την ανάγκη για υποστήριξη αυτής της εκδήλωσης που από την ημέρα της εφαρμογής της έχει γνωρίσει αυξανόμενη επιτυχία.
<P>
Η πρωτοβουλία που υπέβαλλε η Επιτροπή έχει ως σκοπό να εξάρει τον πολιτισμικό πλούτο και ποικιλία των ευρωπαϊκών πόλεων και, παράλληλα, όπως έλεγε πριν από λίγο η κυρία Vaz da Silva, να επισημάνει την κοινή πολιτισμική κληρονομιά. Και αυτό γίνεται σύμφωνα με το πνεύμα και το γράμμα του άρθρου 128 της Συνθήκης.
<P>
Η Επιτροπή δέχεται με χαρά την πλειοψηφία των τροπολογιών που έχει προτείνει το Κοινοβούλιο που, αναμφίβολα, βελτιώνουν σημαντικά το κείμενο. Ωστόσο, υπάρχουν κάποιες τροπολογίες -συγκεκριμένα οι αριθ. 7, 10, 12, 13 και 14 και μέρος της αριθ. 9- οι οποίες θα προτιμούσαμε να μην ενσωματωθούν στην αρχική πρόταση.
<P>
Ας μιλήσουμε κατ' αρχάς για τις τροπολογίες 7 και 14. Η συνολική χρηματοδότηση της πρωτοβουλίας "Πολιτιστική Πρωτεύουσα της Ευρώπης» προβλέπεται στην πρόταση της Επιτροπής σχετικά με το πρόγραμμα πλαίσιο το οποίο δέν έχει υιοθετηθεί ακόμη από την Επιτροπή. Συνεπώς, σε αυτήν τη φάση της διαδικασίας, η Επιτροπή δεν μπορεί να δεχτεί τροπολογίες που αναφέρονται στην οικονομική ενίσχυση, εφόσον η δημοσιονομική χρηματοδότηση πρέπει να αποτελεί μέρος του προγράμματος πλαίσιο.
<P>
Σχετικά με την τροπολογία 8, σε ότι αφορά την υποβολή υποψηφιοτήτων, η Επιτροπή θεωρεί πως η στήριξη και η πρωτοβουλία των κρατών μελών είναι απαραίτητη προϋπόθεση για την επιτυχία της εκδήλωσης. Και αυτό για να αποφευχθεί αυτό που κατά τη γνώμη μας είναι μια σπατάλη προσπαθειών και χρήματος εκ μέρους των πόλεων που δεν έχουν, εξ αρχής, σοβαρές πιθανότητες να επιλεχθούν επειδή δεν διαθέτουν, για παράδειγμα, επαρκείς υποδομές υποδοχής.
<P>
Όσον αφορά το τελευταίο μέρος της τροπολογίας 9 και την τροπολογία 10, η πρόταση της Επιτροπής δεν σκοπεύει, επ' ουδενί, να θέσει στο περιθώριο το Κοινοβούλιο, αλλά, αντιθέτως, θέλει να αυξηθεί η συμμετοχή του σε αυτήν τη δράση που, εφόσον έχει διακυβερνητικό χαρακτήρα, μετατρέπεται σε κοινοτική πρωτοβουλία.
<P>
Η διαδικασία επιλογής που προτείνει η Επιτροπή αφορά την πλήρη σύνδεση των κοινοτικών θεσμικών οργάνων, και είναι επαρκώς ευέλικτη ώστε να επιτύχει να ληφθεί η απόφαση εντός συντόμου χρονικού διαστήματος που να επιτρέπει οι επιλεγμένες πόλεις να έχουν τον απαραίτητο χρόνο για την προετοιμασία της εκδήλωσης.
<P>
Η νομοθετική διαδικασία συναπόφασης, που προβλέπεται από το άρθρο 189b της Συνθήκης, είναι απαραίτητη για την εδραίωση, με γενικό χαρακτήρα, των μέτρων προώθησης στον πολιτισμικό τομέα, αλλά δεν είναι κατά τη γνώμη μας η καταλληλότερη για τη συγκεκριμένη επιλογή των πόλεων, γιατί θα μπορούσε να βλάψει την καλή λειτουργία του προγράμματος δεδομένης της περιπλοκότητας και της διάρκειάς της.
<P>
Όσον αφορά τις τροπολογίες 12 και 13, η Επιτροπή θεωρεί πως η εστίαση αυτών των τροπολογιών δεν αντιστοιχεί στις δεσμεύσεις που ανέλαβε η Επιτροπή με τις συνδεδεμένες τρίτες χώρες σχετικά με τη δυνατότητα αυτών να συμμετέχουν σε κοινοτικά προγράμματα και δράσεις.
<P>
Τέλος, η Επιτροπή θέλει να επιμείνει στην ανάγκη να ολοκληρώσουμε το συντομότερο δυνατόν το σύνολο των διαδικασιών που έχουν άμεση σχέση με την εκκίνηση αυτής της πρωτοβουλίας, και από αυτής της άποψης μπορώ να σας πω πως η Επιτροπή δεν θα είναι φειδωλή στις προσπάθειες της και θα προσφέρει τις καλές τις υπηρεσίες για να προσπαθήσει να προσεγγίσει τις θέσεις των διαφόρων θεσμικών οργάνων και να επιτύχει μια ικανοποιητική λύση η οποία να διατηρεί και ακόμη να αυξάνει την ζωτικότητα και την επιτυχία αυτής της εκδήλωσης.
<P>
Θέλω να πω στο κύριο De Coene -ο οποίος πριν από λίγο έλεγε πως το Συμβούλιο είχε λάβει μια απόφασηπως το Συμβούλιο δεν μπορεί να λάβει καμία απόφαση εάν εσείς δεν έχετε λάβει τη δική σας. Και εδώ, επιτρέψτε μου να εκφράσω τη θέση μου υπέρ των θεσμικών οργάνων. Επομένως, το Συμβούλιο μπορεί να αλλάξει γνώμη αλλά δεν μπορεί να λάβει απόφαση, γιατί πρώτον πρέπει να υπάρξει μια πρώτη ανάγνωση, δηλαδή αυτό που εσείς κάνετε τώρα, και έπειτα θα γνωμοδοτήσει το Συμβούλιο, και για αυτό υπάρχει μια ημερομηνία στις 28 Μαΐου όταν το Συμβούλιο θα μπορέσει να εξετάσει, αν το επιθυμεί, και να λάβει τέλος μια κοινή θέση.

<SPEAKER ID=185 NAME="Monfils">
Πολύ σύντομα, κύριε Πρόεδρε, θα ήθελα απλώς να πω στον κ. Επίτροπο ότι απογοητεύθηκα εντελώς από την απάντησή του· επίσης, θα αναφερθώ σε τρία σημεία, χωρίς να επιμείνω. Αφήνω κατά μέρος το ζήτημα της χρηματοδότησης, ύψους ενός έως δύο εκατομμυρίων Εcu· όταν η Ευρωπαϊκή Ένωση συμμετέχει μέχρι 900 εκατομμύρια ή ένα δισεκατομμύριο Εcu, τι λέω, μέχρι 100 δισεκατομμύρια Εcu ετησίως, είναι προφανώς γελοίο. Αλλά υπάρχουν δύο σημεία, στα οποία, κύριε Πρόεδρε, θα ήθελα να επισύρω την προσοχή σας.
<P>
Πρώτον, δεν εγκρίνετε την τροπολογία αριθ. 8, που αποτελεί, ουσιαστικά, την τροπολογία που παρέχει στις πόλεις τη δυνατότητα να υποβάλλουν απευθείας το φάκελλό τους στην Επιτροπή. Πίστευα πως ήσασταν ο υπέρμαχος και ο υποστηρικτής της πολιτιστικής ανάπτυξης της Ευρωπαϊκής Ένωσης. Η εκχώρηση της επιλογής της Πολιτιστικής Πρωτεύουσας στα κράτη, συνιστά πλήρη ευτελισμό του ρόλου της Πολιτιστικής Πρωτεύουσας της Ευρώπης και, συγχωρήστε με που σας το λέω, κάνετε το χατήρι των κρατών και δεν υπηρετείτε την κοινοτική πτυχή που πρέπει να προασπίσετε.
<P>
Δεύτερο στοιχείο: εφόσον ισχυρίζεστε ότι η συναπόφαση θα επιβραδύνει τη διαδικασία, κύριε Επίτροπε, θα σας υπενθυμίσω ότι υποβάλατε το φάκελλό σας μόλις ελάχιστο χρονικό διάστημα πριν από την καινούρια χρονιά. Αρχισα την έκθεσή μου γύρω στις 10 Ιανουαρίου· στις 20 Ιανουαρίου, μεταφραζόταν. Και οι καθυστερήσεις που προκλήθηκαν από αυτό το φάκελλο, οφείλονταν αποκλειστικά σε λόγους διοικητικής φύσης και προγραμματισμού. Όλα έγιναν από την Επιτροπή Πολιτισμού το συντομότερο δυνατό. Με το να ισχυρίζεστε ότι δεν είμαστε ικανοί, σε επίπεδο Ευρωπαϊκού Κοινοβουλίου, να γνωμοδοτήσουμε σχετικά με μια ευρωπαϊκή πόλη, δηλαδή να πούμε ναι ή όχι στη Bruges, τη Salamanque, το Ελσίνκι ή άλλες, γελοιοποιείτε, προφανώς, το έργο του Κοινοβουλίου. Αποδείξαμε σε λιγότερο από τρεις μήνες, με σειρά καθυστερήσεων που δεν οφείλονταν στο Ευρωπαϊκό Κοινοβούλιο, ότι ήμασταν ικανοί να συντάξουμε μια έκθεση, να την εξετάσουμε, να την τροπολογήσουμε και να την ψηφίσουμε. Κατά συνέπεια, έχω την αίσθηση, κύριε Επίτροπε, ότι, σε αυτό το επίπεδο, εν πάση περιπτώσει, γελοιοποιείτε το έργο του Κοινοβουλίου.
<P>
Θα ήθελα να τελειώσω, κύριε Επίτροπε, με μια λέξη, λέγοντάς σας τα εξής: θελήσατε με την οδηγία σας, και εμείς συμφωνήσαμε, να δοθεί ένα σημάδι, ένα σαφές σύμβολο της Ευρωπαϊκής Ένωσης στον πολιτιστικό τομέα. Όχι μόνο το αποδεχόμαστε, όχι μόνο το προτείνουμε, αλλά, επιπλέον, το ενισχύουμε. Κύριε Επίτροπε, μην καταστρέφετε τα πολιτιστικά σύμβολα σε έναν κόσμο σαν τον δικό μας. Είναι απαραίτητα για να βιώσουμε τον πολιτισμό μας μέσα από τις ιδιαιτερότητές του.

<SPEAKER ID=186 LANGUAGE="NL" NAME="De Coene">
Κύριε Επίτροπε, ασφαλώς δεν θέλω να αμφισβητήσω την ειδικότητά σας σε θεσμικά θέματα. Ξέρω ότι είστε εξειδικευμένος σε αυτά. Παρατηρώ μόνον το εξής: Σε περίπτωση που το Συμβούλιο τροποποιήσει με την κοινή του θέση την ημερομηνία ισχύος της οδηγίας, και την καθορίσει στο έτος 2005 ή 2006 αντί για το έτος 2002, τα πράγματα δεν αλλάζουν στην πράξη. Σε διακυβερνητικό επίπεδο έχουν ήδη δοθεί κάποιες υποσχέσεις σε πόλεις και χώρες. Το ξέρουν όλοι, δημοσιεύθηκε μάλιστα σε ανεπίσημες εκδόσεις. Να μην είμαστε λοιπόν αφελείς. Ξέρω ότι ταχθήκατε κατά των δρώμενων, ότι δεν τα αποδέχεσθε, επειδή, ως Επίτροπος, θέλετε να τηρηθούν οι σωστές διαδικασίες. Πρέπει να παραδεχθούμε όμως ότι με μια απλή τροπολογία το Συμβούλιο των Υπουργών Πολιτισμού μπορεί να παρακάμψει τα σχέδια σας και τα όσα θέλουμε εμείς. Και αυτό ακριβώς γίνεται τώρα.
<P>
Να δείξουμε λοιπόν φρόνιση και να αντιδράσουμε αμέσως, να δηλώσουμε ότι δεν γίνεται τίποτα. Ήθελα απλώς να επιστήσω την προσοχή σας στα όσα γίνονται. Δεν θέλω να κάνω μάθημα σε κανέναν.

<SPEAKER ID=187 NAME="Oreja Aguirre">
Κύριε De Coene, πιστεύω πως υπήρξε κάποιο πρόβλημα ερμηνείας. Εφόσον κατάλαβα πως είπατε ότι το Συμβούλιο είχε λάβει απόφαση, το μόνο που ήθελα να σας πω ήταν πως το Συμβούλιο δεν μπορεί να λάβει απόφαση εάν δεν λάβετε απόφαση εσείς. Ήταν ένα πρόβλημα αρχής. Δεν αναφερόμουν σε άλλο. Προφανώς, εγώ διάβασα, όπως και εσείς, φήμες σχετικά με τις θέσεις που αυτήν τη στιγμή προσπαθεί να λάβει το Συμβούλιο. Αλλά ήθελα μόνο να προπορευτώ αυτών των φημών γιατί είναι ένα θεσμικό θέμα το οποίο με αφορά. Το Συμβούλιο δεν μπορεί να λάβει απόφαση πριν από εσάς. Μόνο σε αυτό αναφερόμουν. Αλλά, όπως και εσείς, γνωρίζω πως υπάρχουν αυτή τη στιγμή φήμες σχετικά με κάποιους σκοπούς που αφορούν αυτό που εσείς επισημαίνετε. Ας δούμε τι θα πει το Συμβούλιο στις 28 του μηνός και εγώ, αμέσως μετά από αυτήν την ημερομηνία, όταν με καλέσετε στην επιτροπή, θα έρθω για να σας εξηγήσω τι συνέβη στην Επιτροπή και το Συμβούλιο.
<P>
Δεύτερον, θα ήθελα να πω στο κύριο Monfils πως ο κοινοτικός χαρακτήρας της πρωτοβουλίας δεν εξαρτάται από το αν θα είναι οι πόλεις ή τα κράτη μέλη αυτά που θα επέμβουν στην υποβολή των υποψηφιοτήτων. Πρόκειται για ένα πρόβλημα προτίμησης. Εγώ σέβομαι πάρα πολύ τη γνώμη σας, η οποία είναι ανεκτίμητη και την οποία θα εξετάσω, να είστε σίγουρος. Αυτή τη στιγμή δεν θα δεχτώ την τροπολογία, αυτό όμως δεν σημαίνει ότι δεν θα την δεχτώ ποτέ.
<P>
Θα την σκεφτώ και θα την μελετήσω γιατί εκτιμώ πολύ τα όσα έχει κάνει ο κ. Monfils. Δεν θα την δεχτώ σήμερα γιατί πιστεύω πως είναι μια καλή διαδικασία να μην αποφασίσουν τα κράτη μέλη για την πόλη, αλλά να υποβάλλουν τα κράτη μέλη υποψηφιότητες και να αποφασίσουν πρώτον η Επιτροπή και έπειτα η κριτική επιτροπή. Εσείς λέτε να συναγωνίζονται απευθείας οι πόλεις. Εγώ έχω τους φόβους μου. Αυτό που θέλω είναι να υπάρχει ένα είδος ασφάλειας, την οποία μου δίνει περισσότερο ένα κράτος μέλος παρά οποιαδήποτε πόλη. Υπάρχουν πολλές πόλεις που δεν θα μου δημιουργούσαν κανένα πρόβλημα, αλλά μπορεί να υπάρξει κάποια που να μου το δημιουργήσει, και εγώ προτιμώ τη διαδικασία του κράτους μέλους. Δεν πρόκειται για θέμα θεολογίας. Εσείς μου κάνετε μια παρατήρηση και εγώ σήμερα δεν είμαι ακόμη σε θέση να την δεχτώ. Αυτό που όμως σας υπόσχομαι είναι πως θα την σκεφτώ.
<P>
Σχετικά με το δεύτερο θέμα, πιστεύω -και πρόκειται επίσης για ένα πρόβλημα αρχής- πως ο γενικός κανόνας πρέπει να υιοθετηθεί με συναπόφαση, και αυτό κάνετε τώρα εσείς. Εσείς τώρα λαμβάνετε αποφάσεις με συναπόφαση. Ενώ, εγώ πιστεύω πως η επιλογή της πόλης είναι μια εκτελεστική εξουσία και, συνεπώς, στην εκτελεστική εξουσία πιστεύω πως δεν πρέπει να ενεργούμε βάση της συναπόφασης. Πρόκειται για ένα θέμα συζητήσιμο. Εσείς γνωρίζετε πως οι διαχωριστικές γραμμές ανάμεσα στο τι μπορεί να υποβληθεί ή μη σε συναπόφαση δεν είναι πάντα σαφώς καθορισμένες. Σε αυτό το θέμα εγώ είμαι υπέρ της επέκτασης στο μέγιστο της συναπόφασης, και αυτό είπα στην ΔΔ. Είναι πολύ γνωστό το τι πιστεύω. Σε αυτήν την Ολομέλεια το είπα έπειτα από το Ευρωπαϊκό Συμβούλιο του Αμστερνταμ. Αλλά πιστεύω πως, σε αυτήν την περίπτωση, βρισκόμαστε ενώπιον μιας εκτελεστικής εξουσίας. Εχθές ήμουν εδώ, σε αυτό το Κοινοβούλιο, μιλώντας για πολύ ώρα σχετικά με το θέμα της επιτροπολογίας, το οποίο επίσης είναι μια εκτελεστική εξουσία. Επομένως, εγώ λαμβάνω υπόψη τα όσα μου είπε ο κ. Monfils. Εγώ είμαι υπέρ του διαχωρισμού μεταξύ της γενικότητας και της εκτέλεσης και αυτός είναι ο λόγος για τον οποίο δεν δέχτηκα την τροπολογία σας.

<SPEAKER ID=188 NAME="Πρόεδρος">
Ευχαριστώ πολύ, κύριε Επίτροπε Marcelino Oreja.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 11.00.
<P>
(Η συνεδρίαση λήγει στις 00.05)

