<CHAPTER ID=0>

<SPEAKER ID=1 NAME="Napoletano">
Κύριε Πρόεδρε, ζητώ να μιλήσω επί προσωπικού θέματος κατά την έννοια του άρθρου 122 του Κανονισμού μας, το οποίο δίνει στην προκειμένη περίπτωση τρία λεπτά αγόρευσης. Δεν θα κάνω λοιπόν κατάχρηση χρόνου.
<P>
Εχθές το απόγευμα ένα ιταλικό πρακτορείο μετέδωσε την είδηση μιας επιστολής που εστάλη στην Πρόεδρο Fontaine από τον κ. Τajani, σε σχέση με τις παρεμβάσεις που έγιναν κατά τη διάρκεια της συζήτησης για το έκτακτο Συμβούλιο της 21ης Σεπτεμβρίου 2001 από τον κ. Barσn και εμένα. Καταρχάς, σας ζητώ να εξακριβώσετε και να ζητήσετε να εξακριβωθεί αν η Πρόεδρος έλαβε αυτή την επιστολή. Εξάλλου, αν κατάλαβα καλά, πάντα από το πρακτορείο - γιατί την επιστολή δεν τη διάβασα - ζητείται από την Πρόεδρό μας να κάνει κάτι το ανάρμοστο, να αναλάβει, δηλαδή, μια πρωτοβουλία προστασίας του ιταλικού Κοινοβουλίου. Δεν ξέρω με ποια ιδιότητα θα μπορούσε η Πρόεδρος του Ευρωπαϊκού Κοινοβουλίου να την αναλάβει. Υποθέτω εξάλλου ότι οι Πρόεδροι των δύο σωμάτων του Ιταλικού Κοινοβουλίου είναι απόλυτα ικανοί να υπερασπιστούν τα όργανά τους.
<P>
Στη συνέχεια θα ήθελα να διευκρινίσω ότι τόσο ο συνάδελφος Barσn όσο και η υποφαινόμενη δεν εξαπολύσαμε καμία επίθεση εναντίον του εν λόγω Κοινοβουλίου. Απεναντίας, επισημάναμε κάτι που μας φαίνεται σημαντική ανακολουθία της ιταλικής κυβέρνησης, η οποία στις Βρυξέλλες δεν εκφράζει καμία επιφύλαξη όσον αφορά την υπογραφή του σχεδίου δράσης κατά της τρομοκρατίας στο τέλος των εργασιών του έκτακτου Συμβουλίου, ούτε έδειξε να εγείρει σχετικές αντιρρήσεις στο Συμβούλιο "Δικαιοσύνη και Εσωτερικές Υποθέσεις" , ενώ η Ιταλία προωθεί έναν νόμο που καθιστά πολύ πιο δύσκολη τη δικαστική συνεργασία, γεγονός που επισημαίνεται από επιφανείς νομικούς, από τον διεθνή Τύπο, σήμερα δε και από τον αμερικανό δικαστή Calabresi, Πρόεδρο του Εφετείου της Νέας Υόρκης, ο οποίος αναφέρει ότι η Ιταλία παίρνει τον αντίθετο δρόμο σε σχέση με τις Ηνωμένες Πολιτείες και με όλη τη διεθνή κοινότητα.
<P>
Εν πάση περιπτώσει, εμείς εκφράσαμε ελεύθερα μια άποψη. Το ίδιο έκανε και ο κ. Τajani σε αυτή τη συζήτηση, διότι αντέκρουσε αυτά τα επιχειρήματα με άλλα επιχειρήματα. Σε αυτό το σημείο, ειλικρινά δεν καταλαβαίνω τι θα έπρεπε να κάνει η Πρόεδρός μας, εκτός από το να προασπίσει τα προνόμια του Ευρωπαϊκού Κοινοβουλίου, που εγγυάται, σύμφωνα με το άρθρο 2, την ανεξαρτησία της κοινοβουλευτικής εντολής και, δεδομένου ότι ούτε εγώ ούτε ο κ. Barσn έχουμε παραβιάσει κανένα κανόνα συμπεριφοράς που προβλέπεται από τον Κανονισμό, νομίζω ότι η κυρία Fontainε δεν πρέπει να κάνει τίποτα. Μου φαίνεται μεταξύ άλλων περίεργο από πλευράς του κ. Τajani να ωρύεται για μια υποτιθέμενη ανάμιξη και να ζητά κατόπιν από την Πρόεδρο να κάνει το ίδιο. Τούτου λεχθέντος, θα ήθελα, κύριε Πρόεδρε, να αναφέρετε στην κ. Fontainε, πριν από το πέρας της παρούσας περιόδου συνόδου, ότι θα θέλαμε να μάθουμε εάν και πώς προτίθεται να απαντήσει στην επιστολή του κ. Tajani.

<SPEAKER ID=2 NAME="Πρόεδρος">
Φυσικά και θα πληροφορήσουμε την Πρόεδρο γι αυτό το αίτημά σας. Είμαι βέβαιος ότι η κ. Fontaine θα απαντήσει όσο το δυνατόν γρηγορότερα.

<SPEAKER ID=3 LANGUAGE="IT" NAME="Tajani">
Κύριε Πρόεδρε, πάντα επί προσωπικού θέματος. Δεν πιστεύω ότι η Πρόεδρος Fontaine χρειάζεται μαθήματα κοινοβουλευτικού δικαίου για να μάθει τι πρέπει να κάνει.
<P>
Αναφέρομαι στην επιστολή που απέστειλα εχθές στην Πρόεδρο. Η πηγή πληροφόρησης δεν είναι τα πρακτορεία, αλλά το κείμενο της επιστολής που έστειλα στην Πρόεδρο Fontaine για να τη ρωτήσω αν θεωρεί ενδεδειγμένο να παρέμβει έπειτα από ορισμένες δηλώσεις που έγιναν σε αυτή την Αίθουσα από τον πρόεδρο της Σοσιαλιστικής Ομάδας, τον κ. Barσn Crespo, και από άλλους βουλευτές της ίδιας Ομάδας· δεν νομίζω πως ανέφερα στην επιστολή την κ. Napoletano, όμως δεν έχω κανένα πρόβλημα να αντικρούσω ορισμένες από τις δηλώσεις της.
<P>
Το πρόβλημα δεν είναι η παρέμβαση του Ευρωπαϊκού Κοινοβουλίου στο ιταλικό κοινοβούλιο, αλλά ότι σε αυτή την Αίθουσα ακούστηκαν ξανά, εχθές και προχθές, δηλαδή από την αρχή κιόλας της περιόδου συνόδου, λόγια που δίνουν την αίσθηση της παρέμβασης στο ιταλικό κοινοβούλιο. Πράγματι, όταν ζητείται κατ' επανάληψη να επαληθευτεί αν οι νόμοι που εγκρίθηκαν είναι συνεκτικοί με τις αποφάσεις του Συμβουλίου Υπουργών και κανένας δεν αμφισβητεί την εκτίμηση του ίδιου του Συμβουλίου, εγώ επαναλαμβάνω και συνεχίζω να επαναλαμβάνω, και το είπα εχθές κιόλας στην κ. Napoletano και στη σοσιαλιστική ομάδα, ότι είχαν κάνει παρεμβάσεις σε ένα ζήτημα που αφορά εσωτερικές ιταλικές υποθέσεις - το ιταλικό Κοινοβούλιο, δόξα τω Θεώ, είναι ακόμα κυρίαρχο, δεν πρέπει να τεθεί υπό κηδεμονία - το οποίο, όσον αφορά τις διατάξεις για τις διεθνείς δικαστικές πράξεις, είναι η επαλήθευση ενός νόμου κύρωσης της συμφωνίας Ιταλίας-Ελβετίας και η βασική διάταξη είναι αυτή που ενεργοποιεί το άρθρο 3 της Ευρωπαϊκής Σύμβασης Αμοιβαίας Δικαστικής Συνδρομής, που υπεγράφη στο Στρασβούργο από όλες τις ευρωπαϊκές χώρες και ισχύει στην Ιταλία από το 1961. Το άρθρο 3 θεσπίζει την υποχρέωση ενός κράτους στο οποίο έχει υποβληθεί αίτηση δικαστικής συνδρομής να αποστείλει στο κράτος που ζητά τη συνδρομή τα πρωτότυπα των εγγράφων που έχουν αποδεικτική αξία ή, σε περίπτωση έλλειψής τους, το αντίγραφο συνοδευόμενο από πιστοποιητικό γνησιότητας. Εδώ δεν πρόκειται για μη καταπολέμηση της τρομοκρατίας· εμείς υπήρξαμε πάντα, ως πολιτική δύναμη και ως εθνική κυβέρνηση, έκφραση αυτής της πολιτικής δύναμης με τον Πρόεδρο του Συμβουλίου του, ο οποίος έχει αφοσιωθεί σε μεγάλο βαθμό ενάντια στην τρομοκρατία. Δεν θα ήθελα σε αυτήν την Αίθουσα, διαστρεβλώνοντας τα πράγματα, να πει κανείς ότι η έγκριση μιας διάταξης που είναι η εφαρμογή του άρθρου 3 της Ευρωπαϊκής Συνθήκης νομικής αλληλοβοηθείας, που πολλές φορές παραβιάστηκε από αξιωματούχους στην Ιταλία, να θεωρηθεί διάταξη που διευκολύνει την τρομοκρατία, γιατί δεν είναι έτσι. Εξ ου και η αίτηση παρέμβασης, αν το θεωρήσει απαραίτητο, της Προέδρου Fontaine.

<SPEAKER ID=4 NAME="Πρόεδρος">
Ας κλείσουμε εδώ το ζήτημα.2

<CHAPTER ID=1>
Γενική ασφάλεια των προϊόντων
<SPEAKER ID=5 NAME="Πρόεδρος">
- Η ημερήσια διάταξη προβλέπει τη συζήτηση της έκθεσης (Α5-0313/2001), της κ. Gonzΰlez ΐlvarez σχετικά με το εγκριθέν από την Επιτροπή Συνδιαλλαγής κοινό σχέδιο οδηγίας του Ευρωπαϊκού Κοινοβουλίου και του Συμβουλίου για τη γενική ασφάλεια των προϊόντων. [3644/2001 - C5-0298/2001 - 2000/0073(COD)].

<SPEAKER ID=6 LANGUAGE="ES" NAME="Gonzαlez Αlvarez">
. (ES) Κύριε Πρόεδρε, δεν πιστεύω ότι θα κάνω χρήση των πέντε λεπτών.
<P>
Αυτή είναι η τρίτη ανάγνωση και πρόκειται για μία διαδικασία συνδιαλλαγής που ακολουθούμε εδώ και καιρό. Θέλω να χαιρετίσω τον διάλογο μεταξύ του Συμβουλίου, της Επιτροπής και του Ευρωπαϊκού Κοινοβουλίου, που διευκόλυνε πολύ τα πράγματα. Φυσικά, το αποτέλεσμα μίας συνδιαλλαγής δεν είναι ποτέ απολύτως ικανοποιητικό ούτε για τους μεν ούτε για τους δε. Συνήθως είναι αρκετά ικανοποιητικό, αλλά με ορισμένα ελαττώματα.
<P>
Θεωρώ ότι από τις πρώτες τροπολογίες που παρουσίασε το Ευρωπαϊκό Κοινοβούλιο κατά στην πρώτη ανάγνωση, τα άλλα δύο θεσμικά όργανα δέχτηκαν σημαντικές τροπολογίες. Για παράδειγμα να λαμβάνεται υπόψη στην ασφάλεια των τροφίμων η ευθύνη όχι μόνο των παραγωγών αλλά και των διανομέων. Μια σαφής πληροφόρηση σχετικά με τους πιθανούς κινδύνους στις γλώσσες των διαφόρων κρατών της Ένωσης. Μία πιο γρήγορη ανταλλαγή πληροφοριών. Μία ευρύτερη συνεργασία μεταξύ των κρατών ώστε να αποφευχθεί η είσοδος στην αγορά επικίνδυνων προϊόντων. Και, επίσης, η απόσυρση προϊόντων που θεωρούνται επικίνδυνα, ακόμη και αν έχουν ήδη διατεθεί στην αγορά. Έγινε επίσης δεκτή, μολονότι όχι όπως θα το ήθελαν οι συνάδελφοι του Ηνωμένου Βασιλείου, μία τροπολογία που επεδίωξε να συμπεριλάβει την ειδική περίπτωση ορισμένων φιλανθρωπικών καταστημάτων στο Ηνωμένο Βασίλειο. Πιστεύω ότι έγινε δεκτό ένα σημαντικό μέρος των προτάσεων του Ευρωπαϊκού Κοινοβουλίου.
<P>
Ωστόσο, δεν έγιναν δεκτές όλες, και σε μία δεύτερη ανάγνωση παρουσιάσαμε μόνο επτά τροπολογίες οι οποίες επιχειρούσαν να συμπεριλάβουν όλα όσα δεν είχαν γίνει δεκτά από τα άλλα θεσμικά όργανα. Αυτές οι τροπολογίες αναφέρονταν σε κάτι πολύ σημαντικό για μας. Την συμπερίληψη των υπηρεσιών σε μία πρόταση την οποία επεξεργάζεται η Επιτροπή και για την οποία δεσμεύτηκε να έχει αποτελέσματα ως το 2003. Πιστεύω ότι αυτή είναι μια πολύ σημαντική πρόταση για μας διότι η ασφάλεια των υπηρεσιών πρέπει να έχει την ίδια σημασία με την οδηγία που αναθεωρούμε σήμερα.
<P>
Επίσης πρέπει να λαμβάνουμε υπόψη την αρχή της προφύλαξης. Δηλαδή, όταν υπάρχει μία βάσιμη υποψία ότι ένα προϊόν δεν είναι ασφαλές, πρέπει να εφαρμόζεται αυτή η αρχή της προφύλαξης για την οποία γίνεται τόσος λόγος, αλλά στην πραγματικότητα εφαρμόζεται λίγο. Και την πιθανότητα να υπάρχει ένα εξωτερικό πιστοποιητικό το οποίο θα συμπληρώνει την επίσημη πιστοποίηση. Υπάρχει επίσης μία συμφωνία σχετικά με την επιτροπολογία η οποία, σε αυτή την περίπτωση, επίσης δεν είναι αυτό που ήθελε το Κοινοβούλιο, όμως υπάρχει μία πρόταση συνεχούς και τακτικής πληροφόρησης του Ευρωπαϊκού Κοινοβουλίου και του Συμβουλίου.
<P>
Επίσης συμπεριλαμβάνονται σαφώς ορισμένα θέματα που μας απασχολούσαν στην τελική πρόταση.
<P>
Θα ήθελα μόνο να επιμείνω σ' ένα θέμα που είχε προταθεί από την ίδια την Επιτροπή στην αρχή, το οποίο είναι η απαγόρευση της εξαγωγής σε τρίτες χώρες προϊόντων που δεν θεωρούνται ασφαλή στην Ευρώπη. Η πρόταση αυτή δεν πέρασε στο Κοινοβούλιο με πολύ λίγους ψήφους διαφορά και, φυσικά, δεν συμπεριλαμβάνεται στο τελικό έγγραφο. Οφείλω να πω, ως εισηγήτρια, ότι είναι ίσως αυτό που με απασχολεί περισσότερο. Πιστεύω ότι διατρέχουμε τον αληθινό κίνδυνο, όπως βλέπουμε καθημερινά, άτομα χωρίς κανέναν ενδοιασμό να εξάγουν σε χώρες του τρίτου κόσμου προϊόντα που δεν είναι ασφαλή. Αυτό είναι ένα θέμα που με απασχολεί ιδιαίτερα. Έχουμε την προφορική δέσμευση της Ευρωπαϊκής Επιτροπής ότι θα υπάρχει ένας πολύ αυστηρός έλεγχος ώστε να μην συμβαίνει αυτό, αλλά θα ήταν πολύ πιο σίγουρο αν συμπεριλαμβανόταν στην πρόταση και αν δεν υπήρχε κανένας κίνδυνος εξαγωγής σε χώρες του τρίτου κόσμου προϊόντων που εμείς οι Ευρωπαίοι θεωρούμε επικίνδυνα.
<P>
Ωστόσο, κύριε Πρόεδρε, παρότι το γεγονός ότι δεν συμπεριλήφθηκε στην Οδηγία η κατηγορηματική απαγόρευση της εξαγωγής μη ασφαλών προϊόντων στον τρίτο κόσμο, αποτελεί ένα αγκάθι για την εισηγήτρια, πιστεύω ότι είναι μία πρόταση που, όπως έλεγα στην αρχή, δεν είναι η καλύτερη για τον Συμβούλιο και την Επιτροπή, ίσως ακόμη να μην είναι η καλύτερη ούτε για το Κοινοβούλιο, όμως είναι το αποτέλεσμα της διαδικασίας συνδιαλλαγής κατά την οποία υπήρξε, πράγματι, ένας πολύ πρόσφορος διάλογος μεταξύ όλων των θεσμικών οργάνων και για τον οποίο είμαι πολύ ικανοποιημένη.

<SPEAKER ID=7 LANGUAGE="DE" NAME="Ebner">
Κύριε Πρόεδρε, αξιότιμοι συνάδελφοι, η λειτουργία της ενιαίας αγοράς διασφαλίζεται μόνο όταν σε έναν χώρο χωρίς εσωτερικά σύνορα λαμβάνονται με το σωστό τρόπο ανάλογα μέτρα και διασφαλίζεται η ασφάλεια των καταναλωτών. Χρειαζόμαστε ενιαία επίπεδα προστασίας και όχι διαφορετικά επίπεδα προστασίας Η παρούσα πρόταση εξυπηρετεί τη διασφάλιση αυτών των ενιαίων επιπέδων προστασίας Είναι γεγονός, ότι οι καταναλωτές αισθάνονται τα τελευταία χρόνια ολοένα και μεγαλύτερη ανασφάλεια, απ' τη μια λόγω των παραπλανητικών μέτρων και απ' την άλλη λόγω της οικονομικής ανάπτυξης που ευτυχώς σημειώνεται. Διαπιστώνεται κάθε τόσο, ότι τα καταναλωτικά αγαθά που κυκλοφορούν δεν πληρούν πλέον τους κανόνες ασφαλείας, οι οποίοι ανταποκρίνονται στο επίπεδο των γνώσεών μας. Γι' αυτόν ακριβώς το λόγο είναι σημαντική και απαραίτητη αυτή η έκθεση. Θα πρέπει να ευχαριστήσουμε την εισηγήτρια για την ουσιαστική συνεισφορά της στο θέμα αυτό.
<P>
Είναι εξαιρετικά σημαντικό να ισχύσει αυτή η οδηγία για τα προϊόντα ανεξάρτητα από τον τρόπο προώθησής τους. Πρόκειται για μια απόφαση που λαμβάνει υπόψη την ανάπτυξη της αγοράς, συμπεριλαμβάνοντας μάλιστα την εξ αποστάσεως εμπορία και το ηλεκτρονικό εμπόριο.
<P>
Bei der Frage der Sicherheit der Verbraucher geht es nicht nur, wie immer wieder unterstrichen, um die Kinder und die δlteren Menschen als die schwδcheren Teile unserer Gesellschaft, sondern die Sicherheit muss allen gelten.Όσον αφορά το θέμα της ασφάλειας των καταναλωτών, δεν πρόκειται μόνο, όπως τονίζεται κατά κόρον, για τα παιδιά και τους μεγαλύτερους σε ηλικία ανθρώπους ως τα πιο αδύναμα τμήματα της κοινωνίας μας, αλλά η ασφάλεια πρέπει να αφορά όλους. Είναι λοιπόν σωστό και απαραίτητο να προσπαθήσουμε να πετύχουμε την υποχρεωτική απόσυρση από την αγορά των προϊόντων που δεν ανταποκρίνονται πλέον στους κανόνες, και να μην εμφανίζονται με διάφορους τρόπους σε τρίτες χώρες προκαλώντας ζημιές στην υγεία των κατοίκων αυτών των χωρών.
<P>
Ich glaube, dass einer der wichtigsten Punkte diesbezόglich auch die Einbindung des Handels ist.Πιστεύω πως ένα από τα σημαντικότερα σημεία είναι να συμμετάσχει σ' αυτή την προσπάθεια και το εμπόριο. Die Gewδhrleistung der Einhaltung dieser geltenden Sicherheitsanforderungen kann nicht nur όber die φffentliche Hand erfolgen, sondern die Hδndler mόssen entsprechend dazu beitragen, damit dieses Vertrauensverhδltnis zwischen dem Hδndler und dem Konsumenten auch in Zukunft wieder eine Aufwertung, eine Verbesserung erfδhrt.Η διασφάλιση της τήρησης αυτών των απαιτήσεων ασφαλείας που ισχύουν δεν μπορεί να γίνει μόνο από το δημόσιο, αλλά θα πρέπει να συμβάλλουν και οι ίδιοι οι έμποροι ώστε να αναβαθμιστεί και να βελτιωθεί και στο μέλλον αυτή η σχέση εμπιστοσύνης μεταξύ των εμπόρων και των καταναλωτών. Das wird aber nicht vermeiden, dass es entsprechende Kontrollen braucht, und diese Regelung ist so gut, wie sie auch de facto kontrolliert wird.Αυτό δεν σημαίνει όμως ότι δεν χρειάζονται οι αντίστοιχοι έλεγχοι, και αυτή η ρύθμιση είναι τόσο καλή, εφόσον υπάρχει de facto έλεγχος. Deswegen werden die άberwachungsmaίnahmen όberaus wichtig sein.Είναι λοιπόν αναγκαίο να ληφθούν μέτρα παρακολούθησης.Es bedarf dieses Netzwerks der Aufsichtsbehφrden der Mitgliedstaaten, und wir hoffen, dass dieses so bald wie mφglich funktioniert. Για τη λειτουργία του δικτύου αυτού είναι απαραίτητες οι εποπτικές αρχές των κρατών μελών και ελπίζουμε να λειτουργήσει όσο το δυνατόν συντομότερα.
<P>
Lassen Sie mich noch einen letzten Punkt hinzufόgen, und zwar die Schnelligkeit der Reaktion des Europδischen Parlamentes, der europδischen Institutionen auf dringliche Notwendigkeiten dieser Art wie den Verbraucherschutz, der aufgrund der BSE-Krise, der Maul- und Klauenseuche oder von bestimmten Betrόgereien anderer Art notwendig geworden ist.Θα ήθελα να αναφερθώ σε ένα τελευταίο σημείο σε σχέση με την ταχύτητα της αντίδρασης του Ευρωπαϊκού Κοινοβουλίου, των ευρωπαϊκών οργάνων στην επείγουσα μορφή που έχουν τα θέματα προστασίας των καταναλωτών, η οποία καθίσταται απαραίτητη λόγω της κρίσης της σπογγώδους εγκεφαλοπάθειας, του αφθώδους πυρετού και των συγκεκριμένων απατών άλλης μορφής. Wir sind jetzt fast ein Jahr in der Diskussion zu diesem Thema, und ich glaube, wir sollten nachdenken, wie wir auf Dringlichkeiten, wie wir auf notwendige dringende Schritte schneller antworten kφnnen und vielleicht auch hier unsere internen Regeln und die interinstitutionellen Regeln verbessern und vor allem beschleunigen kφnnen.Συζητούμε ήδη σχεδόν ένα χρόνο αυτό το θέμα και πιστεύω ότι θα πρέπει να σκεφτούμε πως μπορούμε να αντιμετωπίσουμε γρηγορότερα επείγοντα θέμα και πως μπορούμε να λάβουμε γρηγορότερα τα απαραίτητα μέτρα και ίσως να μπορέσουμε εδώ να βελτιώσουμε και κυρίως να επιταχύνουμε τους εσωτερικούς και διοργανικούς κανόνες μας.
<P>
(Xειροκροτήματα)

<SPEAKER ID=8 LANGUAGE="EN" NAME="Whitehead">
Κύριε Πρόεδρε, όσοι από εμάς παρευρέθηκαν στις συζητήσεις αυτής της διαδικασίας συνδιαλλαγής, καλωσορίσαμε τη θετική συμβολή των σχολίων του κ. Ebner στις διαβουλεύσεις μας.
<P>
Για εκείνους από εμάς που, επιστρέφοντας στην χώρα τους, πρέπει να λογοδοτήσουν για τον τρόπο με τον οποίο αυτό το Κοινοβούλιο επηρεάζει τη νομοθεσία, το χρονοδιάγραμμα και το περιεχόμενο της οδηγίας σχετικά με τη γενική ασφάλεια των προϊόντων μπορεί να αποτελέσει παράδειγμα. Η πρόοδος συντελέστηκε σχετικά σύντομα. Η πρόταση της Επιτροπής που κατατέθηκε πριν από 15 μήνες έχει περάσει πια από όλα τα στάδια και τα τρία μέρη που αποτελούν το τρίγωνο των εμπλεκόμενων δυνάμεων συνέβαλαν το καθένα με το δικό του ξεχωριστό τρόπο.
<P>
Δεύτερον, όσον αφορά το Κοινοβούλιο, υπάρχει ο εισηγητής. Η κ. Gonzαlez Αlvarez ακολούθησε με προσήλωση μια σταθερή, εξονυχιστική γραμμή πλεύσης καθ' όλη την πορεία αυτής της νομοθεσίας στο Κοινοβούλιο. Ήξερε πότε να μένει σταθερή στις θέσεις της και πότε να κάνει παραχωρήσεις. Όσοι από εμάς έχουμε νιώσει ότι, κάπου-κάπου, δεν υπερισχύσαμε όταν έπρεπε, το γεγονός ότι άνοιξε ο δρόμος για περαιτέρω και καλύτερες αλλαγές, μετά από αυτά τα αρχικά βήματα, το χρωστάμε σ' εκείνη.
<P>
Το Συμβούλιο ενέκρινε εικοσιμία από τις τριάντα τροπολογίες μας. Είμαι ιδιαίτερα ευγνώμων, σχετικά με το Ηνωμένο Βασίλειο, για την ξεκάθαρη εξαίρεση των φιλανθρωπικών καταστημάτων και των υπαίθριων αγορών από την υποχρέωση να παρέχουν πληροφορίες για την προέλευση των προϊόντων, κάτι που θα ήταν πέραν των δυνατοτήτων τους. Αυτό δεν ήταν πρόβλημα ολόκληρης της Κοινότητας, αλλά σε χώρες όπως η Δημοκρατία της Ιρλανδίας και η Βρετανία έπαιζε σημαντικό ρόλο και η αποσαφήνισή του ήταν εξαιρετικά θετική.
<P>
Τώρα, αναγνωρίζουμε σαφώς την αρχή πρόληψης αυτή καθαυτή. Υπήρξε μια ασυνήθιστη καθυστέρηση πριν τα υπόλοιπα θεσμικά όργανα θελήσουν έστω και να την περιλάβουν στα προοίμια, αλλά το έκαναν και τώρα είναι ένα από τα ορόσημα που θα μας καθοδηγήσουν όσο παρακολουθούμε την εξέλιξη της νομοθεσίας σχετικά με τη γενική ασφάλεια των προϊόντων. Στην απόσυρση και την επανάκληση δεν είχαμε τόση επιτυχία όση θα ήθελα. Θα επανέλθουμε αργότερα σ' αυτό και σε άλλα θέματα. Είναι πολύ σημαντικό να μας ζητηθεί να σκεφτούμε την ασφάλεια των υπηρεσιών και να εξετάσουμε προτάσεις προς αυτή την κατεύθυνση, σε σχετικά σύντομο χρονικό διάστημα. Ως προς αυτό, απλώς λάβαμε διαβεβαιώσεις από την Επιτροπή για την εφαρμογή μιας αρχής την οποία υποστήριζε θεωρητικά, αλλά την οποία τώρα πρέπει να κάνουμε πράξη μέχρι το 2003.
<P>
Παράλληλα, πρέπει να εξετάσουμε με αυστηρότητα την αποτυχία να απαγορευτούν οι εξαγωγές ανασφαλών προϊόντων στον υπόλοιπο κόσμο, όπως είπε η εισηγήτρια, καθώς και τη φύση των ενδείξεων ασφαλείας που πρέπει να φέρουν τα εισαγόμενα προϊόντα. Για να δει κανείς τις ατέλειες που υπάρχουν εδώ, αρκεί να κοιτάξει την ένδειξη CE. Αυτό ήταν ένα, αλλά σημαντικότατο, βήμα προς τα εμπρός. Συγχαίρω την εισηγήτρια. Κέρδισε, αναμφισβήτητα, το σήμα ποιότητας σ' αυτές τις συζητήσεις.

<SPEAKER ID=9 LANGUAGE="EN" NAME="Evans, Jillian">
Κύριε Πρόεδρε, θα ήθελα να εκφράσω την υποστήριξη της Ομάδας μου, και τη δική μου προσωπικά, για την έκθεση της επιτροπής συνδιαλλαγής. Συγχαίρω, επίσης την εισηγήτρια, κ. Gonzαlez Αlvarez, για τη άριστη δουλειά που έκανε.
<P>
Η έκθεση που έχουμε μπροστά μας στοχεύει σε σημαντικότατη βελτίωση της ισχύουσας νομοθεσίας η οποία διέπει την ασφάλεια των προϊόντων. Από τα συμφωνηθέντα σημεία, καλωσορίζω ιδιαιτέρως το γεγονός ότι τώρα μπορούμε να αναλάβουμε ισχυρότερη δράση σε κοινοτικό επίπεδο, αφού κρούεται ο κώδωνας του κινδύνου όταν οι καταναλωτές διατρέχουν σοβαρό κίνδυνο, ώστε τα επικίνδυνα προϊόντα να αποσύρονται από την αγορά. Είναι σημαντικό να υπάρχει επαρκής και ανεξάρτητη πιστοποίηση, συμβατή με τα κριτήρια ασφάλειας του σχετικού προϊόντος, καθώς και σαφής σήμανση για τους καταναλωτές.
<P>
Σημαντικότατο, επίσης, είναι το γεγονός ότι η Επιτροπή θα υποβάλλει τακτικές εκθέσεις στο Κοινοβούλιο, όπως σημαντική είναι και η αναφορά στην αρχή της προφύλαξης και το καθήκον των αρμοδίων αρχών των κρατών μελών να την εφαρμόζουν σε όλα τα προϊόντα. Η Ομάδα μου πιστεύει ότι όλοι οι καταναλωτές, μέσα και έξω από την Ευρωπαϊκή Ένωση, πρέπει να τυγχάνουν ίσης μεταχείρισης. Όπως τόνισε αρκετές φορές η εισηγήτρια κατά τη διάρκεια συζητήσεων σχετικά μ' αυτή την οδηγία, η ασφάλεια πρέπει να διασφαλιστεί για όλους τους καταναλωτές.
<P>
Χαίρομαι, επίσης, που επιτεύχθηκε συμφωνία για τα παλαιοπωλεία, τα φιλανθρωπικά καταστήματα και τις υπαίθριες πωλήσεις από το πορτ-μπαγκάζ αυτοκινήτων, αφού, εκ φύσεως, δεν μπορούν να παρέχουν πληροφορίες για μεταχειρισμένα αγαθά, αν και παρέχουν πολύτιμες υπηρεσίες. Συνολικά, χρειάζεται να υπάρχει καλή ισορροπία μεταξύ της προσπάθειας να διασφαλίσουμε ότι τα προϊόντα που διατίθενται στην αγορά είναι ασφαλή και της προσπάθειας να φροντίσουμε να τίθενται σε εφαρμογή τα μέτρα που προτείνονται προς αυτή την κατεύθυνση. Η έκθεση αυτή το επιτυγχάνει, εν μέρει, και οι οργανισμοί καταναλωτών που έχουν καλωσορίσει προηγούμενα σχέδια αυτής της οδηγίας θα καλωσορίσουν και αυτό. Πρώτη μας προτεραιότητα είναι να διασφαλίσουμε ότι οι καταναλωτές προστατεύονται και ότι έχουν το δικαίωμα να γνωρίζουν ποια προϊόντα είναι επικίνδυνα και τι γίνεται μ' αυτά. Η έκθεση αυτή βελτιώνει σημαντικά την υπάρχουσα νομοθεσία και ευχόμαστε να τύχει της υποστήριξης του Κοινοβουλίου.

<SPEAKER ID=10 LANGUAGE="DE" NAME="Fiebiger">
Κύριε Πρόεδρε, στην παραγωγή υπάρχει διεθνώς έντονος ανταγωνισμός, αυξανόμενη συγκέντρωση και παγκοσμιοποίηση. Για τον καταναλωτή προκύπτουν μεγάλα πλεονεκτήματα, αλλά και μειονεκτήματα. Παρόλο που πολλοί οργανισμοί στα κράτη μέλη της ΕΕ ασχολούνται με τον καθορισμό της ποιότητας και τον έλεγχο των καταναλωτικών αγαθών, η απόσυρση προϊόντων δυστυχώς δεν είναι σπάνιο φαινόμενο. Η έκθεση αυτή αποσκοπεί στην επιβολή της αρχής της προφύλαξης σε όλο το εύρος των προϊόντων. Χρειαζόμαστε σωστές λύσεις.
<P>
Επειδή και εγώ ο ίδιος παράγω καταναλωτικά αγαθά, θα ήθελα να ευχαριστήσω θερμά την εισηγήτρια για τις λύσεις που προτείνει, γιατί στόχος είναι να προστατευθούν εκτός από τους καταναλωτές και οι παραγωγοί. Μια λύση είναι η εναρμόνιση των κανονισμών των αρχών που είναι υπεύθυνες για την ασφάλεια των προϊόντων. Είναι μεγάλο το δίκτυο των πληροφοριών που θα χρειαστεί γι' αυτό το σκοπό. Συνεπώς θα πρέπει καταρχάς να επεκταθεί η υφιστάμενη οδηγία και να υποστεί επεξεργασία μετά την λεπτομερή απογραφή αποθεμάτων.
<P>
Η αγορά δεν μπορεί να ελεγχθεί. Γι' αυτό είναι ιδιαίτερα σημαντικά τα προληπτικά μέτρα για την ασφάλεια και την υγεία. Στην οδηγία υπάρχουν πολυάριθμες ενδείξεις, ότι στα κράτη μέλη τα δικαιώματα των παραγωγών έχουν μεγαλύτερη σημασία από τα δικαιώματα των καταναλωτών. Σκοπός της έκθεσης είναι να αλλάξει αυτό, πράγμα που με βρίσκει απόλυτα σύμφωνο.
<P>
Λόγω της ποικιλίας των προϊόντων που κυκλοφορούν και των κινδύνων που προκύπτουν για την ασφάλεια και την υγεία των καταναλωτών θα πρέπει να υπάρξει νέος προσανατολισμός της νομοθεσίας. Αυτό αναφέρει και η έκθεση. Η έκθεση καθιστά επίσης σαφές ότι θα πρέπει να επιβληθεί απαγόρευση εξαγωγών για επικίνδυνα προϊόντα. Δεν μελετήθηκε ακόμη το θέμα και πιστεύω ότι το διάστημα έως το 2003 δεν είναι ιδιαίτερα μεγάλο.

<SPEAKER ID=11 NAME="Costa, Raffaele">
Κύριε Πρόεδρε, αξιότιμοι συνάδελφοι, εκτίμησα το πνεύμα με το οποίο έγιναν οι παρεμβάσεις σήμερα σε αυτή την Αίθουσα, αλλά και προηγουμένως, για ολόκληρους μήνες και για ακόμη μεγαλύτερο χρονικό διάστημα, για την αντιμετώπιση αυτού του θέματος, που σίγουρα είναι ένα από τα πιο αισθητά από την ευρωπαϊκή και - θα έλεγα - την παγκόσμια κοινή γνώμη, πέρα από το ότι είναι ένα από τα πιο χαρακτηριστικά για την Ευρώπη. Υπάρχουν θέματα για τα οποία η παρέμβαση της Ευρώπης ήταν αποτελεσματική, που όμως δεν απολαύουν της γενικής συναίνεσης της κοινής γνώμης και των πολιτών. Υπάρχουν αντιθέτως άλλα, πιο ειδικά και περιορισμένα, που απολαύουν της συναίνεσης. Αυτό ακριβώς είναι ένα γενικό θέμα, που απολαύει της συναίνεσης των πολιτών.
<P>
Στην ανάγνωση των εγγράφων που σχετίζονται με αυτή τη διαδικασία στο σύνολό της, έτσι όπως εξελίχθηκε και όπως φτάνει στο τέλος της σήμερα, επισημαίνω μια αοριστολογία σε πολλά κεφάλαια και θεωρώ, όπως και σε πολλές εκφράσεις πως θέτουν ή θα θέσουν περιορισμούς σε αυτό το θέμα. Πρόκειται για μια αοριστολογία που είναι εξάλλου αρκετά συνηθισμένη στις πράξεις του Ευρωπαϊκού Κοινοβουλίου, της Επιτροπής, ή του Συμβουλίου, που όμως, σε αυτή την περίπτωση, θα μπορούσε ίσως να είχε ξεπεραστεί με πιο σημαντικό τρόπο.
<P>
Η ανησυχία μου δεν αφορά την καθυστέρηση με την οποία φτάσαμε στη θέση που προκύπτει σήμερα από την έκθεση, αλλά περισσότερο την παροχή διαβεβαιώσεων όσον αφορά τις παρεμβάσεις, τη μορφή τους, τους ελέγχους και τον τρόπο με τον οποίο ασκούνται, την ευελιξία και την αξιοπρέπεια των ελέγχων, να μην είναι δηλαδή ταπεινωτικοί για τον παραγωγό ή τον καταναλωτή. Πιστεύω ότι στο σημείο αυτό θα μπορούσαμε ίσως να ήμαστε πιο ακριβείς και ταυτοχρόνως να σεβόμαστε τα δικαιώματα των παραγωγών και των διανομέων, πάντα - προφανώς - προς το συμφέρον του καταναλωτή.
<P>
Βρίσκω, για παράδειγμα, πως είναι ανεπαρκείς εκφράσεις όπως "επικίνδυνο" ή "υψηλού κινδύνου" , στις οποίες ασφαλώς μπορεί κανείς να κάνει αναφορά σε μια διάταξη ή σε έναν - εθνικό ή μη εθνικό - κανονισμό, αλλά επειδή συν τοις άλλοις πρόκειται για θέματα τόσο λεπτά, με δυνητικές επιπτώσεις στον καθημερινό βίο του καταναλωτή, άρα και της κοινωνίας, και της κοινότητας, θα μπορούσαμε ίσως να είμαστε πιο σαφείς.
<P>
Όσον αφορά το μέλλον και λαμβανομένων υπόψη των όσων εξέθεσα σχετικά με τους ελέγχους, θεωρώ ότι η τριετής έκθεση που ζητείται από την Επιτροπή πρέπει να καταρτίζεται κατά μικρότερα χρονικά διαστήματα, να μην περιμένουμε δηλαδή τρία χρόνια, ώστε να αποφευχθεί το ενδεχόμενο να διαμορφωθούν στο διάστημα των τριών ετών καταστάσεις για τις οποίες χρειάζεται κατόπιν να επανορθώσουμε με πιο ειδικά μέτρα. Αυτός είναι, λοιπόν, ο λόγος για τον οποίο πιστεύω πως επ' αυτού του σημείου χρειάζεται ίσως να προβληματιστούμε περαιτέρω.

<SPEAKER ID=12 LANGUAGE="EN" NAME="Nielson">
. (EN) Κύριε Πρόεδρε, δράττομαι της ευκαιρίας για να επαναλάβω ότι η Επιτροπή προσυπογράφει το αποτέλεσμα της Επιτροπής Συνδιαλλαγής. Η οδηγία αυτή αναμορφώνει μια ισχύουσα οδηγία του 1992, η οποία τώρα έχει επικαιροποιηθεί, ενισχυθεί και συμπληρωθεί. Ο συνολικός σκοπός της εν λόγω οδηγίας είναι να επιβάλει μια γενική υποχρέωση να διατίθενται στην αγορά μόνον ασφαλή προϊόντα και να διασφαλίσει μια συνεκτική και υψηλού επιπέδου προστασία της υγείας του καταναλωτή, ασφάλεια σε ολόκληρη την ΕΚ και κατάλληλη λειτουργία της εσωτερικής αγοράς.
<P>
Η βελτίωση της υγείας και ασφάλειας του καταναλωτή αντιπροσωπεύει μία από τις πολιτικές προτεραιότητες που έχει εξαγγείλει η παρούσα Επιτροπή. Η οδηγία που έχετε μπροστά σας σήμερα εντάσσεται σε ένα πλαίσιο δράσεων για την επίτευξη αυτού του στόχου. Έχουμε, λοιπόν, το σημαντικότατο καθήκον να διασφαλίσουμε ότι οι νέες διατάξεις θα εφαρμοστούν πλήρως στην πράξη.
<P>
Τέλος, επιτρέψτε μου να εκφράσω άλλη μια φορά την εκτίμησή μου για την υποστήριξή σας και την εμπιστοσύνη που δείχνετε στη διασφάλιση της ταχείας έγκρισης αυτής της σημαντικής οδηγίας. Εύχομαι, στο προσεχές μέλλον, να αποδειχθεί ο θεμέλιος λίθος των προσπαθειών μας για την ασφάλεια των Ευρωπαίων πολιτών.

<SPEAKER ID=13 NAME="Πρόεδρος">
Σας ευχαριστώ, κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί στις 12.00.

<CHAPTER ID=2>
Μείωση της φτώχειας (μάχη κατά των κυρίων μεταδοτικών ασθενειών)
<SPEAKER ID=14 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α5-0263/2001) του κ. Khanbhai, εξ ονόματος της Επιτροπής Ανάπτυξης και Συνεργασίας σχετικά με τις ανακοινώσεις της Επιτροπής στο Συμβούλιο και στο Ευρωπαϊκό Κοινοβούλιο με θέμα:
<P>
μάχη κατά των κύριων μεταδοτικών ασθενειών στο πλαίσιο της μείωσης της φτώχειας (COM(2000) 585 - C5-0014/2001 - 2000/2006(COS)) και
<P>
το πρόγραμμα δράσης: ταχεία δράση για τον ιό HIV/AIDS, την ελονοσία και τη φυματίωση στο πλαίσιο της μείωσης της φτώχειας (COM(2001) 96 - C5- 0112/2001 - 2001/2006(COS)).

<SPEAKER ID=15 LANGUAGE="EN" NAME="Khanbhai">
. (EN) Κύριε Πρόεδρε, είναι καταστροφικό για μια οικογένεια που ζει στην αφρικανική ήπειρο, σε μια καλύβα από λάσπη, χωρίς καθαρό νερό, ηλεκτρισμό, νοσοκομείο, κοινοτικό κέντρο, να μαθαίνει ότι ένα από τα μέλη της υποφέρει από HIV/AIDS, ελονοσία ή φυματίωση. Ο ασθενής δεν έχει πρόσβαση σε κάποια κοντινή κλινική όπου να μπορούν να τον εξετάσουν, να γίνει διάγνωση, να λάβει θεραπευτική αγωγή. Ακόμα όμως και να υπάρχει, δεν έχει την οικονομική δυνατότητα να ακολουθήσει αυτή την αγωγή. Η οικογένεια του ασθενή βρίσκεται σε κρίση, όχι μόνο εξαιτίας της ασθένειας, αλλά και επειδή πρέπει να βρει τα χρήματα για τη θεραπεία, πράγμα που περιλαμβάνει έξοδα μετακίνησης και επιπρόσθετες διατροφικές απαιτήσεις. Αυτή είναι η πραγματικότητα!
<P>
Γι' αυτό, ο σκοπός μου ήταν να συντάξω μια έκθεση με συστάσεις για ένα πρόγραμμα δράσης εφικτό ως προς την χρηματοδότηση, πρακτικό ως προς την εφαρμογή του, και ωφέλιμο για εκείνους που αποτελούν τα φτωχά θύματα τέτοιων μολύνσεων. Μια τέτοια έκθεση απαιτεί ενεργές διαβουλεύσεις με συναδέλφους από όλες τις πολιτικές ομάδες, την Ευρωπαϊκή Επιτροπή, οργανισμούς των Ηνωμένων Εθνών, ΜΚΟ και την κοινωνία των πολιτών, προκειμένου να επιτευχθεί συναίνεση που να βασίζεται στα γεγονότα και να ληφθεί η κατάλληλη δράση που θα στοχεύσει στο πρόβλημα, με την αποτελεσματικότερη δυνατή χρήση των περιορισμένων πόρων.
<P>
Διεξήγαγα αυτές τις ευρύτατες διαβουλεύσεις και θέλω να ευχαριστήσω όλους τους συναδέλφους που βοήθησαν τόσο πολύ, ιδιαίτερα την Δρ Fransen και την ομάδα της και την υπηρεσία του Επίτροπου Nielson. Θέλω, επίσης, να ευχαριστήσω όλους τους συναδέλφους από όλα τα πολιτικά κόμματα, ιδιαίτερα στην Επιτροπή Ανάπτυξης και Συνεργασίας, τις συναρμόδιες επιτροπές και, φυσικά, τις γραμματείες, που ήταν εξυπηρετικότατες.
<P>
Η έκθεση προωθεί τα ακόλουθα : ένα παγκόσμιο ταμείο που θα χρηματοδοτείται από τη G8, την ΕΕ, έθνη πλούσια σε πετρέλαιο και άλλους, προκειμένου να είναι εφικτή η πρόσβαση και η παροχή φαρμάκων και θεραπευτικής αγωγής· μια παγκόσμια στρατηγική για την εφαρμογή προγράμματος δράσης για τη θεραπεία και την πρόληψη μεταδοτικών νόσων· σύστημα κλιμακωτής τιμολόγησης των φαρμάκων από τη φαρμακοβιομηχανία, προκειμένου να διασφαλιστεί ευρεία πρόσβαση σε θεραπευτικές αγωγές· ενίσχυση της υγειονομικής υποδομής για την ανίχνευση, διάγνωση, θεραπεία και παρακολούθηση ασθενών, δεδομένου ότι η παροχή φαρμάκων από μόνη της είναι ανεπαρκής· χρήση κινήτρων - οικονομικών και νομοθετικών - για την ενίσχυση της έρευνας και ανάπτυξης προκειμένου να παραχθούν νέα φάρμακα και εμβόλια τόσο από τη φαρμακοβιομηχανία όσο και από τον δημόσιο τομέα· στενή συνεργασία της Ευρωπαϊκής Επιτροπής με κυβερνήσεις αναπτυσσόμενων χωρών, οργανισμούς των Ηνωμένων Εθνών, ΜΚΟ και την κοινωνία των πολιτών προκειμένου να εφαρμοστεί το πρόγραμμα. Προωθεί μια κατάλληλη μελλοντική νομοθεσία με σκοπό να υπάρξει μεγαλύτερη ευελιξία στην εφαρμογή της Συμφωνίας TRIPS προκειμένου να ενθαρρυνθεί η μεταφορά τεχνολογίας για επιτόπου παρασκευή βασικών φαρμάκων όπου κάτι τέτοιο είναι εφαρμόσιμο.
<P>
Υπάρχουν τέσσερις παράγραφοι στην έκθεση που απαιτούν μικροαλλαγές εξαιτίας λαθών ή δυσκολίας στην εφαρμογή τους. Ο σκοπός μου στην παράγραφο 14 ήταν να διασφαλίσω ότι προκειμένου να βρούμε τις χαμηλότερες τιμές για τα φάρμακα που προορίζονται για τις φτωχές χώρες και τους ασθενείς αυτών των χωρών, πρέπει να διασφαλίσουμε ότι οι αναπτυσσόμενες χώρες δεν επιβάλλουν εισαγωγικούς δασμούς και φόρους για τις εισαγωγές βασικών φαρμάκων.
<P>
Οι ανεπτυγμένες χώρες - η ΕΕ και οι ΗΠΑ - δεν επιβάλλουν φόρους εξαγωγής όταν εξάγουν φάρμακα από τις χώρες τους. Υπάρχει, λοιπόν, ένα λάθος στην παράγραφο 14. Θέλω να προτείνω μια προφορική τροπολογία, την οποία ελπίζω να εγκρίνουν οι συνάδελφοί μου. Θα έπρεπε να λέει: "Καλεί τις αναπτυσσόμενες χώρες να καταργήσουν τους εισαγωγικούς δασμούς και φόρους για τις εισαγωγές βασικών φαρμάκων και ειδών εξοπλισμού προκειμένου να καταστεί οικονομικώς προσιτή η υγειονομική περίθαλψη" . Αυτή η παράγραφος, στην πραγματικότητα, αναφέρεται σε εισαγωγικούς φόρους που επιβάλλουν οι αναπτυσσόμενες χώρες.
<P>
Θέλω, επίσης, να προτείνω μια προφορική τροπολογία στην παράγραφο 9 για να αντικατασταθούν οι λέξεις "ποσοστό 10%" με τις λέξεις "κατάλληλο ποσοστό" , γιατί δεν είναι δυνατόν να υπαγορεύσει κανείς στην Ευρωπαϊκή Επιτροπή και την Επιτροπή Προϋπολογισμών ποιο είναι το ακριβές ποσοστό χρημάτων που θα πρέπει να δαπανηθεί - υπάρχουν θέσεις του προϋπολογισμού οι οποίες έχουν ήδη συμφωνηθεί σε άλλες επιτροπές και σε άλλες εκθέσεις. Έτσι, η λέξη "κατάλληλο" είναι προτιμότερη από το "10%" .
<P>
Στην παράγραφο 20, θα ήθελα να προτείνω μια προφορική τροπολογία, την οποία ελπίζω να υποστηρίξουν τα μέλη αυτού του Σώματος, για τη διαγραφή του δεύτερου εδαφίου που αρχίζει με τις λέξεις "όπου προβλέπεται διπλασιασμός του προϋπολογισμού..." . Υπάρχει, πάλι, το ίδιο πρόβλημα: σε μια τέτοια έκθεση, δεν μπορεί να τεθεί ένα σταθερό ποσοστό, όταν άλλες επιτροπές έχουν συμφωνήσει για θέσεις του προϋπολογισμού και οι αναλήψεις της Επιτροπής από τον προϋπολογισμό καθορίζονται από το Συμβούλιο Υπουργών, για να επιτελέσει το έργο που επιτελεί. Αυτές είναι μικροαλλαγές.
<P>
Τέλος, θέλω να διασαφηνίσω το θέμα της διάρκειας ισχύος των διπλωμάτων ευρεσιτεχνίας για τα φάρμακα, διότι ορισμένοι συνάδελφοι εκδήλωσαν ανησυχίες. Ένα νέο φάρμακο κοστίζει περίπου 500 δολάρια ΗΠΑ για έρευνα, δοκιμές και διάθεση στην αγορά. Αν το ποσό αυτό δεν μπορεί να καλυφθεί, κανείς δεν θα επενδύσει στην έρευνα και την ανάπτυξη φαρμάκων για τις νόσους των φτωχών. Καμία κυβέρνηση δεν μπορεί να χρηματοδοτήσει τέτοια επένδυση. Έτσι, πρέπει να ενθαρρύνουμε τη φαρμακοβιομηχανία να συνεχίσει να χρηματοδοτεί την έρευνα. Το δίπλωμα ευρεσιτεχνίας είναι σε κάθε περίπτωση άχρηστο μετά από εφτά ή δέκα χρόνια, από τη στιγμή που αναπτύσσονται νέα φάρμακα και οι γιατροί αλλάζουν τη θεραπευτική αγωγή, επισπεύδοντας έτσι τη μείωση της τιμής αυτού του φαρμάκου που είναι ακόμα κατοχυρωμένο με δίπλωμα ευρεσιτεχνίας. Το πραγματικά χρήσιμο - και αυτό είναι που προσπαθώ να επιτύχω με αυτή την έκθεση - είναι να διασφαλίσουμε ένα σύστημα κλιμακωτής τιμολόγησης για όλα τα φάρμακα - νέα και παλαιά - ώστε να επωφελούνται οι φτωχοί ασθενείς, ενώ η φαρμακοβιομηχανία να συνεχίσει να πληρώνει για έρευνα και ανάπτυξη.
<P>
Η τροπολογία μου αριθ. 1 αναφέρεται σε αυτό το πρόβλημα και αντικατέστησα τη λέξη "μείωση" με τη λέξη "αναθεώρηση" , με σκοπό να συνεργαστώ με συναδέλφους που τους απασχολεί το θέμα αυτό. Έτσι δεν αδιαφορώ, σας ζητώ να το επανεξετάσουμε στον ΠΟΕ. Αν υπάρχει λόγος για τροποποίηση, ας γίνει.
<P>
Ελπίζω ότι το Σώμα θα υποστηρίξει πλήρως την παρούσα έκθεσή μου, με την οποία δεν προσπάθησα να κάνω πολιτική. Αφορά μόνο αυτό που πρέπει να κάνουμε για τους φτωχούς, ώστε να μπορούμε να πούμε στον κόσμο, ιδιαίτερα στους φτωχούς, ότι η Ευρωπαϊκή Ένωση ενδιαφέρεται για τα προβλήματά τους και θα κρατήσει τα ηνία στον αγώνα για την καταπολέμηση των ασθενειών και της φτώχειας σε ολόκληρο τον κόσμο.

<SPEAKER ID=16 LANGUAGE="NL" NAME="Corbey">
. (NL) - Κύριε Πρόεδρε, κάθε χρόνο 5.000.000 άνθρωποι χάνουν τη ζωή τους εξαιτίας του AIDS, της ελονοσίας και της φυματίωσης. Ένας από τους λόγους είναι ότι τα φάρμακα για τις ασθένειες αυτές είναι υπερβολικά ακριβά για την πλειονότητα του πληθυσμού των αναπτυσσόμενων χωρών. Συχνά μάλιστα ούτε καν υπάρχουν φάρμακα στις χώρες αυτές. Από τα 1 450 νέα φάρμακα τα οποία διατέθηκαν στην αγορά κατά τα προηγούμενα 20 χρόνια μόνο 13 αφορούσαν τροπικές ασθένειες. Στις αναπτυσσόμενες χώρες υπάρχει αδήριτη ανάγκη αποτελεσματικών φαρμάκων. Τέτοια φάρμακα είτε δεν υπάρχουν είτε είναι υπερβολικά ακριβά. Προφανώς οι επενδύσεις σε τροπικές ασθένειες δεν είναι αρκετά αποδοτικές για τις φαρμακευτικές επιχειρήσεις. Δύσκολα θα μπορούσε να σκεφθεί κανείς ένα περισσότερο τραγικό παράδειγμα της αποτυχίας της αγοράς. Για την Επιτροπή Βιομηχανίας, Εξωτερικού Εμπορίου, Έρευνας και Ενέργειας αυτά τα θλιβερά γεγονότα αποτελούν λόγο για να προτείνουμε δραστικά μέτρα.
<P>
Πρώτον, ένα σύστημα διαφοροποιημένων τιμών. Τα φάρμακα θα πρέπει να διατίθενται δωρεάν ή σε λογικές τιμές. Για το λόγο αυτό απαιτείται να αντιμετωπιστεί η επανεισαγωγή τους και η συνεργασία της βιομηχανίας είναι αποφασιστικής σημασίας προς την κατεύθυνση αυτή.
<P>
Δεύτερον, όσον αφορά τα διπλώματα ευρεσιτεχνίας: ο εισηγητής κύριος Khanbhai ανέφερε ότι τα διπλώματα ευρεσιτεχνίας καθεαυτά είναι εξαιρετικά σημαντικά. Παρ' όλα αυτά η Επιτροπή Βιομηχανίας προτείνει να περιοριστεί η προστασία των διπλωμάτων ευρεσιτεχνίας όσον αφορά τα απαραίτητα φάρμακα στις αναπτυσσόμενες χώρες. Είναι σημαντικό κάτι τέτοιο, διότι το 2005 και 2006 θα πρέπει να εφαρμοστούν οι συμφωνίες TRIPS στις αναπτυσσόμενες χώρες. Τότε θα υπάρξουν πολλά προβλήματα για τη καταπολέμηση του AIDS αλλά και της φυματίωσης. Εάν λειτουργήσει αποτελεσματικά το σύστημα των διαφοροποιημένων τιμών, το μέτρο αυτό θα είναι περιττό. Σε περίπτωση όμως που το σύστημα των διαφοροποιημένων τιμών δεν λειτουργήσει απολύτως αποτελεσματικά, το μέτρο αυτό αποτελεί ένα σημαντικό όπλο στον αγώνα κατά των ασθενειών στις αναπτυσσόμενες χώρες.
<P>
Τρίτον, κάτι επίσης εξαιρετικά σημαντικό για την Επιτροπή Βιομηχανίας: ένα ευρύ ευρωπαϊκό ερευνητικό πρόγραμμα. Αυτό είναι αναγκαίο προκειμένου η φαρμακευτική έρευνα να λαμβάνει περισσότερο υπόψη τις ανάγκες που υπάρχουν. Απαιτείται λοιπόν περισσότερη έρευνα και περισσότερες επενδύσεις στις τροπικές ασθένειες, επενδύσεις όμως συγχρόνως και στα φάρμακα τα οποία θα μπορούσαν να χρησιμοποιηθούν στις αναπτυσσόμενες χώρες, φάρμακα τα οποία θα μπορούσαν για παράδειγμα να διατηρούνται εκτός ψυγείου.
<P>
Η συνεργασία με τις αναπτυσσόμενες χώρες είναι αποφασιστικής σημασίας και για το λόγο αυτό απαιτείται σημαντική αύξηση των σχετικών πόρων. Ευχαριστώ τον εισηγητή για τη συνεργασία του και για τη προθυμία του να λάβει υπόψη τα σχόλια άλλων επιτροπών.

<SPEAKER ID=17 LANGUAGE="SV" NAME="Wijkman">
Κύριε Πρόεδρε, η πρωτοβουλία την οποία ανέλαβε πέρυσι η Επιτροπή, προκειμένου να διαδραματίσει ηγετικό ρόλο στις προσπάθειες για την αντιμετώπιση της διάδοσης του HIV, της ελονοσίας και της φυματίωσης δεν ήταν πρόωρη - κάθε άλλο! Η διεθνής κοινότητα θα έπρεπε να είχε δώσει μεγαλύτερη σημασία ενωρίτερα στην επιδημία του HIV και να είχε πραγματοποιήσει γενικά σημαντικότερες προσπάθειες προκειμένου μέσω της έρευνας και των μέτρων πρόληψης να μειώσει την εξάπλωση κυρίως της ελονοσίας.
<P>
Η έλλειψη πόρων, κυρίως στον τομέα της έρευνας, ήταν κατάφορη για πολλά χρόνια. Φυσικά καλωσορίζουμε πρωτοβουλίες όπως αυτή που ανέλαβε ο Bill Gates, όμως το έργο πρόληψης δεν θα πρέπει να εξαρτάται από ατομικές προσπάθειες. Οφείλει πρώτα από όλα να αποτελεί καθήκον του συνόλου.
<P>
Κύριε Πρόεδρε, το ψήφισμα που συζητούμε τη στιγμή αυτή αποτελεί την απάντηση του Κοινοβουλίου, κάπως καθυστερημένη, στην περυσινή πρωτοβουλία της Επιτροπής. Το ψήφισμα θα πρέπει να εξεταστεί από κοινού με τη συζήτηση που διεξάγουμε τη στιγμή αυτή σχετικά με τον προϋπολογισμό του 2002, στον οποίο προτείνουμε, προκαταρκτικά τουλάχιστον, σημαντικές αυξήσεις σε σχέση με τις προτάσεις της Επιτροπής και του Συμβουλίου. Πιστεύουμε ότι απαιτείται αύξηση του προσωπικού της Επιτροπής προκειμένου αυτή να μπορέσει να διαδραματίσει ηγετικό ρόλο στον τομέα αυτόν. Χρειάζονται επίσης περισσότεροι πόροι για επιχειρησιακές προσπάθειες.
<P>
Η κατάσταση όσον αφορά τις ασθένειες που συζητούμε σήμερα είναι εξαιρετικά κρίσιμη. Απαιτούνται περισσότεροι πόροι, χρειάζονται όμως και καινοτόμες νέες μορφές συνεργασίας - ιδιαίτερα στις σχέσεις του δημόσιου με τον ιδιωτικό τομέα. Θα πρέπει να φροντίσουμε για την δημιουργία κινήτρων υπέρ της αύξησης των ερευνητικών προσπαθειών. Η συνεργασία του ιδιωτικού με τον δημόσιο τομέα είναι εξαιρετικά σημαντική, θα πρέπει φυσικά, όμως, να υπάρξει συνεργασία και με τις ΜΚΟ. Ελπίζω να θεωρήσει η Επιτροπή, και ιδιαίτερα ο Κύριος Poul Nielson, αυτό το ψήφισμα, καθώς και τις προσπάθειες μας σε άλλα πλαίσια για την αύξηση των δημοσιονομικών πόρων ως ένα ισχυρό κίνητρο και υποστήριξη προς την Επιτροπή προκειμένου αυτή να διαδραματίσει ηγετικό ρόλο στην καταπολέμηση του HIV, της ελονοσίας και της φυματίωσης, έναν ρόλο τον οποίο όλοι, πιστεύω, θεωρούμε αποφασιστικής σημασίας.

<SPEAKER ID=18 LANGUAGE="FR" NAME="Carlotti">
Αγαπητοί μου συνάδελφοι, πρέπει όντως να χαιρετίσουμε την έκθεση Khanbhai η οποία είναι το αποτέλεσμα ενός εξαιρετικού συμβιβασμού μεταξύ των διαφόρων ομάδων και του εισηγητή και τον ευχαριστώ για τούτο. Αυτή η έκθεση αντανακλά μια διπλή συνειδητοποίηση. Συνειδητοποίηση της έκτασης της μάστιγας και του μεγέθους των απαραίτητων χρηματοοικονομικών και ανθρωπίνων μέσων για την καταπολέμησή της. Μας επιτρέπει να σημειώσουμε πρόοδο σε μια ουσιαστική συζήτηση για την ίδια την επιβίωση ενός μέρους του πλανήτη, διασαφηνίζει την θέση του θεσμικού μας οργάνου επάνω σε πολλά κρίσιμα σημεία, όπως η αναγκαιότητα να αυξήσουμε σημαντικά τα μέσα που είναι αφιερωμένα στη βελτίωση των υγειονομικών συστημάτων και στην καταπολέμηση των μεταδοτικών νόσων στις αναπτυσσόμενες χώρες, η θέληση να ξεπεράσουμε την αντίθεση μεταξύ πρόληψης και θεραπείας, οι οποίες είναι δύο ουσιώδεις και συμπληρωματικές πλευρές του αγώνα ενάντια στην ασθένεια, η ανάδειξη μιας καινούργιας αντίληψης της δημόσιας υγείας που θεωρείται παγκόσμιο δημόσιο αγαθό, η διασαφήνιση της ερμηνείας των ασφαλιστικών ρητρών, που συμπεριλαμβάνονται στη Συμφωνία TRIPS σχετικά με την πνευματική ιδιοκτησία, η επιβεβαίωση ότι το ζήτημα της τιμής των φαρμάκων είναι στο επίκεντρο των συζητήσεων σχετικά με την πρόσβαση στη θεραπεία και τη σπουδαιότητα της έρευνας και της ανάπτυξης και κυρίως η αναγκαιότητα να προσανατολίσει τις προσπάθειές του προς τις ασθένειες που προσβάλλουν κυρίως τον Νότο και προς τις "ξεχασμένες" ασθένειες.
<P>
Η θέση του Ευρωπαϊκού Κοινοβουλίου είναι, επομένως, σήμερα ξεκάθαρη και με συνοχή, αλλά κυρίως, ακριβοδίκαιη. Αισθανόμαστε ότι, επιτέλους, αρχίζουμε να προσεγγίζουμε τις σωστές ερωτήσεις και πρέπει από εδώ και πέρα να δίνουμε τις σωστές απαντήσεις. Πράγματι, είναι καιρός πια, αγαπητοί συνάδελφοι, να περάσουμε από την πρόθεση στην πράξη. Και πρέπει άμεσα να επέμβουμε σε δύο προνομιούχα πεδία δράσης. Το πρώτο αφορά την ερμηνεία των συμφωνιών σχετικά με την πνευματική ιδιοκτησία προς μία πιο ευνοϊκή κατεύθυνση για την υγεία του αναπτυσσόμενου κόσμου. Οι νοοτροπίες είναι ώριμες για μία τέτοια εξέλιξη και η άρση των μέτρων κατά της Νότιας Αφρικής και της Βραζιλίας δημιούργησε ένα προφανές ψυχολογικό κλίμα. Ωστόσο, συνεχίζουν να υπάρχουν πολυάριθμα διφορούμενα ζητήματα. Η τέταρτη υπουργική διάσκεψη του ΠΟΕ στη Ντόχα πρέπει να μας επιτρέψει να σημειώσουμε πρόοδο, προτείνοντας επίσημα και πανηγυρικά εγγυήσεις σχετικά με την προσφυγή στις ασφαλιστικές ρήτρες που προβλέπονται από τις συμφωνίες TRIPS σε όλες τους τις συνιστώσες και επιβεβαιώνοντας, ιδιαιτέρως, πως στην περίπτωση της χορήγησης υποχρεωτικών αδειών, η παραγωγή φαρμάκων μπορεί να πραγματοποιείται σε τρίτες χώρες.
<P>
Το δεύτερο μέτωπο, στο οποίο πρέπει να ελπίζουμε να πετύχουμε βραχυπρόθεσμες προόδους, είναι το Παγκόσμιο Ταμείο για το ΑΙDS και την υγεία, που συστάθηκε στη Νέα Υόρκη και στη Γένοβα. Συγκροτήθηκε μία προσωρινή ομάδα εργασίας η οποία θα υποβάλει τις προτάσεις της τις επόμενες ημέρες. Εφεξής, η αρχή αποτελεί κεκτημένο. Πρέπει, όμως, να επιμείνουμε ώστε το Ταμείο αυτό να ξεκινήσει τη λειτουργία του μέσα στις επόμενες εβδομάδες προκειμένου η περίθαλψη να φθάσει στους αρρώστους το συντομότερο δυνατό και οφείλουμε να διασφαλίσουμε ότι το καταστατικό του και οι διαδικασίες του θα είναι δίκαιες. Τι σημαίνει αυτό πιο συγκεκριμένα; Ότι το Ταμείο πρέπει να είναι σε θέση να λειτουργήσει πριν από τις 15 Δεκεμβρίου, τελευταία προθεσμία, ώστε η Επιτροπή να μπορέσει να δεσμεύσει το συναφές χρηματικό ποσό στον προϋπολογισμό του 2001 και ότι η οριστική δομή αυτού του Ταμείου, η σύνθεση αυτών των καταστατικών οργάνων, οφείλουν να σέβονται τον κανόνα της ισότιμης συμμετοχής των κρατών του Βορρά και των κρατών του Νότου, των ΜΚΟ του Βορρά και των ΜΚΟ του Νότου. Αυτό σημαίνει - και τελειώνω με αυτό - κυρίες και κύριοι, κύριε Επίτροπε, αυτό σημαίνει επίσης διασαφηνίσεις σχετικά με τη χρηματική συνεισφορά της Ευρωπαϊκής Ένωσης. Η Ένωση δεσμεύτηκε στη Γένοβα, μέσω του Romano Prodi, να διαθέσει κονδύλιο ύψους 120 εκατομμυρίων ευρώ στο Παγκόσμιο Ταμείο για την υγεία. Ωστόσο, το ποσό αυτό δεν έχει εγγραφεί σε καμία θέση του προϋπολογισμού. Η Ένωση πρέπει να μας επιβεβαιώσει σήμερα ότι το ποσό αυτό δεν θα αποδεσμευτεί και δεν θα διατεθεί σε άλλες πιστώσεις που αφορούν την ανάπτυξη και ότι πρόκειται πράγματι, για μια ετήσια χρηματική συνεισφορά, η οποία θα εγγραφεί στην ειδική γραμμή του προϋπολογισμού από το 2002. Σας ευχαριστώ για την προσκόμιση όλων αυτών των διευκρινίσεων.
<P>
(Χειροκροτήματα)

<SPEAKER ID=19 LANGUAGE="DA" NAME="Dybkjζr">
Κύριε Πρόεδρε. αυτό που συνέβη στις 11 Σεπτεμβρίου δεν μειώνει την ανάγκη για αναπτυξιακή βοήθεια - τουναντίον. Υπάρχουν σαφείς λόγοι να ζητήσουμε από όλα τα κράτη μέλη της ΕΕ να σταθούν στο ύψος των υποσχέσεων που έδωσαν στο Γκέτεμποργκ ώστε να φτάσουν στο υποσχεθέν 0,7%. Η ΕΕ είναι μάλλον ο μεγαλύτερος δωρητής στον κόσμο, αλλά αυτό δεν λέει τόσα πολλά για τη δική μας προσπάθεια όσο για τις ελλείψεις των άλλων. Σε σχέση με αυτό πρέπει να ειπωθεί, παρ` όλο που σήμερα δεν πρέπει να επικρίνουμε τις ΗΠΑ αλλά να συνεχίσουμε να τις στηρίζουμε, ότι ο ρόλος των ΗΠΑ στο συγκεκριμένο ζήτημα δεν έχει υπάρξει ιδιαίτερα καλός για να μη χρησιμοποιήσω χειρότερη έκφραση. Όχι μόνο παραλείπουν να καταβάλουν τις εισφορές τους στον ΟΗΕ αλλά και η αναπτυξιακή βοήθεια που προσφέρουν είναι μικρή. Το θέμα των εισφορών προς τον ΟΗΕ έχει διορθωθεί τώρα, και έτσι μπορούμε να ελπίζουμε ότι θα διορθωθεί και το θέμα της αναπτυξιακής βοήθειας. Η πρόληψη είναι πολύ καλύτερη από τη θεραπεία και η αναπτυξιακή βοήθεια είναι μια προσπάθεια πρόληψης. Προκαλεί θλίψη ότι τόσο εύκολα πιστώνονται χρήματα για οπλικά συστήματα και είναι τόσο δύσκολο να πιστωθούν χρήματα για αναπτυξιακή βοήθεια, δηλαδή για το έργο της πρόληψης. Πρέπει να συνειδητοποιήσουμε ότι σε αυτόν τον κόσμο που ζούμε σήμερα με τα τηλεοπτικά κανάλια, ακόμα και οι φτωχότεροι ξέρουν πόσο μεγάλες διαφορές υπάρχουν στον κόσμο. Στην πραγματικότητα είναι να απορούμε που δεν αντιδρούν σθεναρότερα από ό,τι αντιδρούν. Δεν υπάρχει καμία αμφιβολία ότι το πλοίο με τους πρόσφυγες για το οποίο μάθαμε το καλοκαίρι είναι η πρώτη μικρή προειδοποίηση του τι μέλλει γενέσθαι.
<P>
Μετά από αυτή την εισαγωγή θέλω να επιστρέψω στην έκθεση του εισηγητή και να τον ευχαριστήσω για το τεράστιο έργο που κατέθεσε σε αυτή την υπόθεση. Γίνεται λόγος για κρίσιμες, για να το πούμε εύσχημα, συνθήκες σε πάρα πολλές αναπτυσσόμενες χώρες. Ως εκ τούτου είναι αναγκαία μια τεράστια προσπάθεια όσον αφορά το HIV/AIDS, τη φυματίωση και την ελονοσία. Αν υπάρχει η παραμικρή αμφιβολία ως προς το αν μπορούμε απλώς να αφήσουμε το όλο θέμα στις ιδιωτικές εταιρίες τότε μετά από τη συζήτηση που γίνεται κατά τη διάρκεια των τελευταίων τριών ετών δεν μπορεί πλέον να υπάρχει καμία αμφιβολία ότι είναι αναγκαία μια προσπάθεια και από την πλευρά των κρατών δωρητών. Δεν μπορούμε να το αφήσουμε στην ελεύθερη αγορά. Για να πω την αλήθεια ήταν λίγο ντροπή να συζητάμε για αυτό το θέμα, για αυτό όμως θεωρώ τόσο ικανοποιητικό ότι η ΕΕ έκανε πια κάτι στον τομέα και προέβη σε πλήρη αποδέσμευση των πόρων, δηλαδή οι αναπτυσσόμενες χώρες μπορούν να αγοράζουν εκεί που είναι καλύτερα και φτηνότερα. Δεν πρέπει να εστιάσουμε μόνο στα φάρμακα, πρέπει επίσης να εστιάσουμε και στην αναδιάρθρωση των δομών. Είναι αδιανόητα σημαντικό να εξασφαλίσουμε βοήθεια για αυτοβοήθεια ούτως ώστε να δημιουργήσουμε συστήματα τα οποία μπορούν να τα στηρίξουν και να τα διαχειριστούν οι ίδιες οι αναπτυσσόμενες χώρες ακόμα και όταν εμείς δεν είμαστε δίπλα τους. Τόσο τα φάρμακα όσο και οι δομές είναι απαραίτητες στο συγκεκριμένο ζήτημα και θα ήθελα να σας καλέσω ένθερμα να συνεχίσουμε να καταβάλλουμε μεγάλες προσπάθειες όσον αφορά την παροχή βοήθειας για αυτοβοήθεια στις αναπτυσσόμενες χώρες.

<SPEAKER ID=20 LANGUAGE="FR" NAME="Rod">
Κύριε Πρόεδρε, με δεδομένο τα εκατομμύρια νεκρών στις αναπτυσσόμενες χώρες, η πρόταση της Ευρωπαϊκής Επιτροπής για ένα πρόγραμμα δράσης ενάντια στις μεταδοτικές αρρώστιες στις αναπτυσσόμενες χώρες είναι μια ισχυρή πρωτοβουλία η οποία συμβάλλει στην εδραίωση του δικαιώματος στην υγεία στη διεθνή σκηνή. Αν η Ευρωπαϊκή Ένωση έχει την φιλοδοξία να διαδραματίσει σημαντικό ρόλο σε αυτή την μάχη και η δράση της να έχει πραγματικό αντίκτυπο, η δημόσια υγεία πρέπει να καταστεί προτεραιότητα στο πλαίσιο της συνεργασίας της με τις αναπτυσσόμενες χώρες και αυτό να φανεί συγκεκριμένα στον προϋπολογισμό της. Για αυτόν τον λόγο, θα διαφωνήσουμε σε αυτό το σημείο με τις προφορικές τροπολογίες του εισηγητή. Είναι κρίμα γιατί έχουμε ήδη δουλέψει πάρα πολύ πριν με τον κ. Khanbhai προκειμένου να ενισχύσουμε το αρχικό του ψήφισμα και οι ψηφοφορίες στην Επιτροπή Ανάπτυξης έδειξαν ότι υπάρχει ευρεία συμφωνία. Παράλληλα, η δημοσιότητα που δόθηκε στις δικαστικές διαμάχες της φαρμακοβιομηχανία και των Ηνωμένων Πολιτειών με τη Νότια Αφρική και τη Βραζιλία, που κατασκευάζουν ή εισάγουν φάρμακα κοινόχρηστης ονομασίας κατά του AIDS, επέτρεψε να αποκαλυφθούν οι οικονομικοί κίνδυνοι και ώθησε την Ευρωπαϊκή Ένωση να ταχθεί στο πλευρό των φτωχών λαών όσον αφορά την πρόσβαση στην περίθαλψη. Ακόμα κι αν είναι λογικό να ασχοληθούμε με την καταπολέμηση της φυματίωσης, της ελονοσίας, του AIDS σε ένα ενιαίο πρόγραμμα, πρέπει ωστόσο να ξεχωρίσουμε τα ειδικά προβλήματα που θέτει κάθε μία από αυτές τις τρεις αρρώστιες. Για την φυματίωση, αν και υπάρχει εμβόλιο, η αποτελεσματικότητα του είναι αμφίβολη και οι θεραπείες προκαλούν όλο και μεγαλύτερη ανθεκτικότητα. Για την ελονοσία, δεν υπάρχει εμβόλιο και τα φάρμακα, αν και είναι φτηνά, είναι όλο και λιγότερο αποτελεσματικά λόγω της αύξησης της ανθεκτικότητας σε αυτά. Δεν υπάρχει εμβόλιο για το AIDS, ούτε θεραπεία προσιτή στους λαούς του Νότου επειδή τα φαρμακευτικά εργαστήρια που κατέχουν τα διπλώματα ευρεσιτεχνίας διατηρούν τιμές εξωφρενικές.
<P>
Επιπλέον, λυπούμαστε που ασθένειες όπως η φιλαρίαση, η τρυπανοσωμίαση, η ασθένεια του ύπνου, ο ιός Έμπολα ή οι πολυάριθμες διάρροιες δεν συμπεριλαμβάνονται στην ανακοίνωση της Επιτροπής αν και προκαλούν όλο και μεγαλύτερη θνησιμότητα.
<P>
Για μια αποτελεσματική και συγκροτημένη δράση κατά αυτών των ασθενειών πρέπει λοιπόν να προταθούν διαφορετικές λύσεις ανάλογα με την περίπτωση, αλλά επίσης να συνδυαστούν ταυτόχρονα μέτρα σε διάφορα επίπεδα.
<P>
Πρώτον, η πρόληψη προϋποθέτει εκπαιδευτικές και ενημερωτικές εκστρατείες, με στόχο ιδιαίτερα τις ευαίσθητες ομάδες (γυναίκες, νέους) με την επί τόπου βοήθεια από ισχυρούς τοπικούς παράγοντες. Έτσι, για την πρόληψη του AIDS, η προώθηση των προφυλακτικών είναι καθήκον της δημόσιας υγείας. Η καλύτερη μορφή πρόληψης παραμένει ωστόσο η εξασφάλιση καλών συνθηκών στέγασης, εργασίας, διατροφής και υγιεινής. Ολόκληρη, λοιπόν, η πολιτική ανάπτυξης, καθώς και όλες οι κοινοτικές πολιτικές, πρέπει να συγκλίνουν προς τον ένα και σημαντικό σκοπό, τη βελτίωση της δημόσιας υγείας.
<P>
Με το ίδιο σκεπτικό, χρειάζεται μια γενικότερη θεώρηση του περιβάλλοντος. Για παράδειγμα, η πολιτική των φραγμάτων ποταμών, που αυξάνει τις επιφάνειες των στάσιμων νερών, προκάλεσε μεγάλη αύξηση των παρασιτικών ασθενειών.
<P>
Δεύτερον, είναι απαραίτητο να ενισχύσουμε, ίσως και να δημιουργήσουμε, υγειονομικές υποδομές και να καταρτίσουμε το απαραίτητο προσωπικό για την ανίχνευση, τη διάγνωση, τη θεραπεία και την παρακολούθηση αυτών των ασθενειών. Η ενίσχυση για την ανάπτυξη της ευρωπαϊκής κοινότητας, ειδικά στο πλαίσιο του ETA, πρέπει να επικεντρωθεί στις υπηρεσίες υγείας, παραμελημένες εδώ και πολύ καιρό για λόγους περικοπών στον προϋπολογισμό, οι οποίες είχαν επιβληθεί από την διαρθρωτική προσαρμογή. Οι τοπικές ΜΚΟ που δραστηριοποιούνται στον τομέα της υγείας πρέπει να μπορούν να επωφελούνται κονδυλίων για να μπορούν να διεκπεραιώνουν τις καθημερινές τους δράσεις πρόληψης και υποστήριξης των ασθενών. Πρέπει να σχετίζονται με την εκπόνηση σχετικών προγραμμάτων βοηθείας και να συμπεριλαμβάνονται στη συναφή με τη δημόσια υγεία δράση.
<P>
Τρίτον, όλοι πρέπει να μπορούν να έχουν πρόσβαση στις θεραπείες. Αυτό σημαίνει πως τα φάρμακα πρέπει να πωλούνται σε τιμή κόστους στους πληθυσμούς των αναπτυσσόμενων χωρών. Αλλη λύση είναι αυτές οι χώρες να έχουν άδειες παραγωγής φαρμάκων κοινόχρηστης ονομασίας. Πράγματι, μόνο η εγκαθίδρυση μιας περιφερειακής ή τοπικής φαρμακοβιομηχανίας θα μπορέσει κάποια στιγμή να απελευθερώσει τους πληθυσμούς του Νότου από τον έλεγχο των πολυεθνικών εταιρειών όσον αφορά τον καθορισμό των τιμών των φαρμάκων.
<P>
Οι συμφωνίες TRIPS πρέπει να ερμηνευτούν κατ' αυτόν τον τρόπο και πρέπει να επαναεπιβεβαιώσουν το δικαίωμα των αναπτυσσόμενων χωρών να καταφεύγουν στις υποχρεωτικές άδειες σε περίπτωση υγειονομικής ανάγκης. Πρέπει οι φαρμακευτικές εταιρίες να σέβονται τα ανθρώπινα δικαιώματα. Πράγματι, έπειτα από την πίεση των μέσων ενημέρωσης τους τελευταίους μήνες, ορισμένες από αυτές αποφάσισαν να συνεργασθούν και υποσχέθηκαν να χαμηλώσουν τις τιμές τους. Αλλά τα μέτρα είναι αποσπασματικά και αφορούν ορισμένα μόνο προϊόντα για συγκεκριμένες χώρες και για μικρό χρονικό διάστημα. Αλλωστε, συνεχίζουν να αρνούνται την αρχή των υποχρεωτικών αδειών. Αυτή η άρνηση των υποχρεωτικών αδειών μας αναγκάζει να αναθεωρήσουμε τη διάρκεια ισχύος των διπλωμάτων ευρεσιτεχνίας. Μπορούμε επίσης να αναρωτηθούμε αν η μείωση της διάρκειας ισχύος των διπλωμάτων ευρεσιτεχνίας δεν συνιστά, τελικά, ένα πολύ καλό κίνητρο για τη διεξαγωγή ερευνών.
<P>
Τέταρτον, πρέπει να ενθαρρύνουμε την έρευνα και αυτό είναι ουσιαστικό. Πρέπει να βρούμε νέες προληπτικές και ιαματικές θεραπείες, πιο αποτελεσματικές, και κυρίως περισσότερο προσαρμοσμένες στους τοπικούς πληθυσμούς. Για αυτόν το σκοπό, ένα διεθνές κέντρο έρευνας σχετικά με τις ασθένειες του Νότου, που θα λειτουργεί με ιδιωτικές και δημόσιες χρηματοδοτήσεις θα μπορέσει να αποδεσμεύσει εντελώς την έρευνα από τα καθαρά εμπορικά συμφέροντα κάποιων βιομηχάνων.
<P>
Τέλος, και νομίζω πως είναι το πιο σημαντικό σημείο, ξέρουμε ότι αυτός ο πληθυσμός του Νότου που πεθαίνει σήμερα από αυτές τις ασθένειες περιμένει τη βοήθειά μας και την περιμένει εδώ και πολύ καιρό. Νομίζω ότι πρέπει να αναπτύξουμε ευρέως το σύνολο αυτών των δομών. Όλες αυτές οι ανησυχίες συμπεριλήφθηκαν κατά ένα μεγάλο μέρος στην έκθεση του κ. Khanbhai. Για αυτόν τον λόγο, σας καλούμε να την υπερψηφίσετε και ελπίζουμε ότι όλες αυτές οι ομιλίες, για μια φορά, δεν θα παραμείνουν νεκρό γράμμα. Ο πληθυσμός του Νότου μας χρειάζεται.

<SPEAKER ID=21 LANGUAGE="ES" NAME="Gonzαlez Αlvarez">
Κύριε Πρόεδρε, όπως αναφέρει πολύ σωστά η έκθεση του κ. Khanbhai, πέντε εκατομμύρια άνθρωποι πεθαίνουν ετησίως κυρίως λόγω αυτών των τριών μεταδοτικών ασθενειών και δέκα χιλιάδες άνθρωποι πεθαίνουν καθημερινά στην Αφρική. Κατά τη γνώμη μου πρόκειται για μια σιωπηλή γενοκτονία για την οποία δεν γίνεται πολύς λόγος στον διεθνή τύπο.
<P>
Θεωρώ ότι υπάρχουν προτάσεις στην έκθεση που είναι πολύ καλές, από την άποψη ότι δεν θα εξαλειφθεί αυτή η θνησιμότητα αν δεν υπάρχουν βασικές υπηρεσίες υγείας σε κάθε μία από αυτές τις χώρες και αν δεν υπάρχει πρόσβαση, όπως είπαν άλλοι συνάδελφοι, στις θεραπείες και τα φάρμακα που μπορούν να βάλουν τέλος σ' αυτές τις ασθένειες. Και, για την ώρα, όλα αυτά δεν υπάρχουν. Γι' αυτό θεωρούμε καλή την πρόταση ενός σχεδίου της Επιτροπής καθώς και την πρόταση να συμβάλει σ' ένα παγκόσμιο ταμείο για την καταπολέμηση αυτών των ασθενειών.
<P>
Πιστεύω, όμως, ότι πρέπει να προχωρήσουμε σε πιο βαθιές αιτίες. Ο εισηγητής αναφέρει πολύ σωστά στην παράγραφο 13 του ψηφίσματος πως το γεγονός ότι συχνά απαιτούνται από αυτές τις χώρες διαρθρωτικές προσαρμογές τις εμποδίζει να χρησιμοποιήσουν επαρκή δημόσια κεφάλαια για τις υπηρεσίες υγείας. Και αυτός είναι ένας φαύλος κύκλος, διότι αν δεν υπάρχουν επαρκή μέσα για αυτές τις βασικές υπηρεσίες υγείας, ώστε να βελτιωθεί η ποιότητα ζωής του κόσμου, ώστε να έχουν πρόσβαση σε στέγη, τροφή και εργασία, δύσκολα θα μπορέσουν να εξαλειφθούν αυτές οι ασθένειες. Πρόκειται για ένα φαύλο κύκλο που είναι κατά μεγάλο μέρος υπεύθυνος για την κατάσταση στην οποία βρίσκεται ο πληθυσμός των χωρών του Τρίτου Κόσμου.
<P>
Πιστεύω, κύριε Πρόεδρε, ότι η πρόληψη, μια καλύτερη ποιότητα ζωής γι' αυτούς τους ανθρώπους, η πρόσβαση στα φάρμακα και σε μία βασική υπηρεσία υγείας, όπως προτείνει η έκθεση, είναι απαραίτητα στοιχεία για την εξεύρεση μιας λύσης.
<P>
Επίσης ο εισηγητής υπενθυμίζει πολύ σωστά ότι πρέπει να αυξηθεί η αναπτυξιακή βοήθεια. Εδώ και περισσότερα από είκοσι χρόνια τα Ηνωμένα Έθνη πρότειναν να διατίθεται ένα 0,7% του ΑΕΠ στην αναπτυξιακή βοήθεια. Σήμερα, μόνο ορισμένες βόρειες χώρες της Ευρώπης διαθέτουν αυτό το 0,7%. Κάποιες άλλες, όπως η δική μου, δεν διαθέτουν ούτε το 0,25%. Και είναι λυπηρό, διότι αυτή η αναπτυξιακή βοήθεια είναι απαραίτητη ακριβώς για να μπορέσουν αυτοί οι πληθυσμοί να έχουν πρόσβαση σε βασικές υπηρεσίες υγείας.
<P>
Θα ήθελα να τελειώσω, κύριε Πρόεδρε, υπενθυμίζοντας το πολλαπλασιαστικό αποτέλεσμα που ενδέχεται να έχει η συμμετοχή των γυναικών σε κάθε ένα απ' αυτά τα προγράμματα. Ως μέλος της Αντιπροσωπείας για τις Σχέσεις με τις χώρες της Κεντρικής Αμερικής και το Μεξικό, συμμετείχα σε προγράμματα που χρηματοδοτεί η Ευρωπαϊκή Ένωση και μπόρεσα να δω πώς η συμμετοχή των αυτόχθονων γυναικών σ' εκείνη την περιοχή είχε ένα πολλαπλασιαστικό αποτέλεσμα, διότι οι γυναίκες μπορούν να διδάξουν τις κόρες τους και τις φίλες τους. Γι' αυτό η συμμετοχή των γυναικών σ' αυτά τα σχέδια εξάλειψης αυτών των ασθενειών είναι θεμελιώδης.

<SPEAKER ID=22 LANGUAGE="DA" NAME="Sandbζk">
Κύριε Πρόεδρε, έχει ήδη περάσει ένας χρόνος από τότε που συμμετείχα στη συνεδρίαση στρογγυλής τραπέζης που έγινε την 29η Σεπτεμβρίου, στην οποία όλοι συμφωνήσαμε ότι ήταν επείγουσα ανάγκη να υπάρξουν απτά αποτελέσματα στην καταπολέμηση των μεταδοτικών νόσων, αλλά από τότε σε γενικές γραμμές δεν έγινε τίποτα. Η Επιτροπή έχει αναγνωρίσει το δικαίωμα των φτωχών κρατών να εκδίδουν υποχρεωτικές άδειες αλλά τι σκοπεύει η Επιτροπή να κάνει ώστε να υπάρξει η απαραίτητη μεταφορά τεχνολογίας προκειμένου οι φτωχές χώρες να μπορούν να παράγουν μόνες τους τα φάρμακα; Γιατί δεν έχουμε ακόμη δει πρωτοβουλίες για την παραγωγή φαρμάκων κατά της φυματίωσης, της ελονοσίας και του HIV σε αφρικανικά εργοστάσια από Αφρικανούς τεχνικούς; Οικονομικά είναι εφικτό. Δεν μιλάμε για τεράστιες επενδύσεις προκειμένου να ξεκινήσει η τοπική παραγωγή. Θα μπορούσαμε εξάλλου να φανταστούμε ότι η αναγκαία μεταφορά τεχνολογίας θα μπορούσε να γίνει επιτρέποντας στους εργαζομένους στον φαρμακευτικό τομέα της ΕΕ να περνούν ένα δύο χρόνια σε μια αναπτυσσόμενη χώρα σε τέτοια προγράμματα μεταφοράς τεχνολογίας.
<P>
Είναι απολύτως απαραίτητο να αυξηθούν οι αρμοδιότητες των γιατρών, επιστημόνων, νοσηλευτών και τεχνικών στις φτωχότερες χώρες. Πρέπει να συμμετάσχουν στην έρευνα και την ανάπτυξη. Όχι σε ευρωπαϊκά συνέδρια όπου λαμβάνουν ημερήσια αποζημίωση αλλά με έναν τρόπο σύμφωνα με τον οποίο στα ιδρύματα στα οποία εργάζονται θα παρασχεθεί εξοπλισμός, κατάρτιση και μέσα επικοινωνίας ούτως ώστε οι μορφωμένοι άνθρωποι που βρίσκονται και εργάζονται κάτω από απίστευτα δύσκολες συνθήκες θα έχουν κίνητρα να παραμείνουν στη χώρα τους. Έχουν πλέον αναπτυχθεί πέντε εμβόλια κατά της ελονοσίας. Ένα αδιανόητα σημαντικό βήμα δεδομένου ότι η ελονοσία είναι η αρρώστια που σκοτώνει τους περισσότερους. Και τι κάνει η ΕΕ; Καλά, έχουμε σχέδια να συστήσουμε μια ευρωπαϊκή βάση για τη δοκιμή του εμβολίου παρ' ότι ήδη υπάρχει μια πλήρως αναπτυγμένη αφρικανική βάση. Δεν είναι λογικό το φάρμακο να δοκιμαστεί από Αφρικανούς στην Αφρική ή μήπως οι Αφρικανοί θεωρούνται ικανοί μόνο για να προμηθεύουν ανθρώπινα πειραματόζωα στους Ευρωπαίους επιστήμονες;
<P>
Ας ξεχάσουμε εντελώς τη σύσταση αυτής της European Clinical Trials Platform και αντιθέτως ας στηρίξουμε το Παναφρικανικό δίκτυο AMVTN, το οποίο πρόκειται μάλιστα να μετατραπεί σε ταμείο. Θα γλιτώσουμε πάρα πολύ χρόνο και συνεπώς θα σώσουμε εκατομμύρια ανθρώπινες ζωές. Θα γλιτώσουμε χρήματα και αυτό θα δείξει ότι αναγνωρίζουμε το δικαίωμα των άλλων ανθρώπων να παίρνουν τη μοίρα τους στα δικά τους χέρια και θα τους προσφερθεί η απαραίτητη μεταφορά τεχνολογίας. Θα είναι ένα εκπληκτικό πρώτο βήμα για να κάνουμε τα λόγια δράση. Ακούσαμε αρκετά ωραία κενά λόγια. Σας ευχαριστώ πολύ, κύριε Khanbhai.

<SPEAKER ID=23 NAME="Martelli">
Κύριε Πρόεδρε, παρόλη τη γενική ανάπτυξη των τελευταίων δεκαετιών, η πρόοδος παραμένει ανεπαρκής και ανισομερώς κατανεμημένη. Φτώχεια και αδικία, άθλιες συνθήκες, τόσο από κοινωνικής πλευράς όσο και από υγειονομικής, είναι η τραγική πραγματικότητα για πολλές αναπτυσσόμενες χώρες.
<P>
Το 30% του παγκόσμιου πληθυσμού ζει σε συνθήκες ακραίας φτώχειας, μια κατάσταση που επιδεινώνεται από τη συνεχή δημογραφική αύξηση και από την ανεπάρκεια - ή μάλλον τη συρρίκνωση - των πολιτικών βοηθείας, συμπαράστασης και συνεργασίας για την ανάπτυξη. Συγκριτικά η Ευρώπη αποτελεί εξαίρεση, αλλά όχι με τέτοιο τρόπο ώστε να διορθώσει μια παγκόσμια αρνητική τάση.
<P>
Στον αναπτυσσόμενο κόσμο νέες προκλήσεις, όπως η αστικοποίηση, η υποβάθμιση και η ρύπανση του περιβάλλοντος, οι τοπικοί πόλεμοι και η μάστιγα του ΑΙDS, σε συνδυασμό με την αδιανόητη μέχρι χθες επανεμφάνιση της ελονοσίας και της φυματίωσης, απειλούν να μας κάνουν να οπισθοδρομήσουμε.
<P>
Γενικά, δεν εμπιστεύομαι τις στατιστικές, οι οποίες - όπως μπορέσαμε να διαπιστώσουμε - είναι διαφορετικές ακόμη και μεταξύ των διαφόρων Γενικών Διευθύνσεων της Επιτροπής και όχι σπάνια φαίνονται υποταγμένες σε ιδεολογικές προκαταλήψεις. Εντούτοις, δεν χωράει αμφιβολία ότι η εκρηκτική ανάπτυξη των πιο πλούσιων χωρών απομάκρυνε ακόμη πιο καθαρά τις φτωχότερες χώρες.
<P>
Μεταξύ των δεικτών φτώχειας ξεχωρίζουν τα δεδομένα για τις γυναίκες: η πλειοψηφία των φτωχών, οι φτωχότεροι μεταξύ των φτωχών, είναι γυναίκες, όπως άλλωστε και η πλειοψηφία των αναλφάβητων, ενώ οι γυναίκες συνεχίζουν να εργάζονται περισσότερο, να κερδίζουν και να μετρούν λιγότερο.
<P>
Μου φαίνεται ωστόσο δύσκολο να αρνηθώ ή να υποτιμήσω τη σχέση που υπάρχει ανάμεσα στη φτώχεια, τις ασθένειες, τον αναλφαβητισμό και τη δημογραφική ανάπτυξη, μια σχέση που βρίσκει την πιο προφανή απόδειξή της ακριβώς στον γυναικείο δείκτη, στη γυναικεία δυστυχία, στις ανισότητες των δύο φύλων.
<P>
Αντιστρόφως, ιδιαίτερα για το δημογραφικό θέμα, οι εκθέσεις, τόσο της Επιτροπής όσο και του Κοινοβουλίου, μου φαίνεται ότι υπεκφεύγουν, για να μην πω ότι αποσιωπούν. Οι εκθέσεις επικεντρώνονται στην καταπολέμηση του ΑΙDS, της ελονοσίας, της φυματίωσης, μακρηγορώντας με επιτηδευμένες τεχνικές αναλύσεις και μεταρρυθμιστικές προτάσεις, χρήσιμες πιθανόν για να βελτιώσουν τις παρεμβάσεις μας ενάντια στην φτώχεια - προπαντός στο ζήτημα των φαρμάκων και των υγειονομικών παροχών - δίχως όμως να προτείνουν τίποτα για το πώς θα γίνουν πιο αποτελεσματικές πολιτικές δημογραφικού ελέγχου, υγιούς και βιώσιμης γονιμότητας, ελεύθερης και ενσυνείδητης μητρότητας, λες και αυτό το θέμα έχει εξαφανιστεί από τον ορίζοντά μας. Κι όμως αυτό παραμένει το κρίσιμο ζήτημα.
<P>
Ας εξετάσουμε τα γεγονότα: με αυστηρά αριθμητικούς όρους, ποτέ δεν είχε γλιτώσει από τη φτώχεια τόσος κόσμος όσος στην εποχή μας. Και όμως - εξαιτίας της συνεχούς δημογραφικής ανάπτυξης - σήμερα υπάρχουν περισσότεροι φτωχοί στον κόσμο από όσοι υπήρξαν ποτέ στην Ιστορία. Από το τέλος του προηγούμενου αιώνα, ο παγκόσμιος πληθυσμός έχει τετραπλασιαστεί, περνώντας από το ενάμισι δισεκατομμύριο στα έξι. Η μεγαλύτερη αύξηση αφορά την Ασία, την Ινδία, την Κίνα, την Ινδοκίνα και προπαντός την Ινδονησία.
<P>
Η τάση ανάπτυξης στις πλούσιες χώρες, αντιστρόφως, έχει πλέον σταματήσει, όμως η ισορροπία που επετεύχθη εξαρτάται από την επιμήκυνση του μέσου όρου ζωής, που αντισταθμίζει την κρίση της γεννητικότητας.
<P>
Η Αφρική, με τη σειρά της, γνώρισε μια δημογραφική έκρηξη, η οποία οφείλεται πάνω απ' όλα στην πτώση των δεικτών παιδικής θνησιμότητας. Σήμερα αυτή η τάση φαίνεται πιο συγκρατημένη, όχι βέβαια λόγω των επιτυχημένων δημογραφικών πολιτικών, αλλά εξαιτίας των επιδημιών, ως επί το πλείστον - όπως αναφέρθηκε - του AIDS, της φυματίωσης και της ελονοσίας. Η Αφρική μας απασχολεί και μας συγκινεί, αλλά η Αφρική δεν είναι ο κόσμος, ενώ είναι και η ίδια διαφορετική στα διάφορα μέρη της και φυσικά έχει περισσότερη ανάγκη από οποιαδήποτε άλλη περιφέρεια μιας πιο προσεκτικής δημογραφικής πολιτικής για τη θέση της γυναίκας.
<P>
Στον υπόλοιπο κόσμο, όχι μόνο στις πλούσιες χώρες, υπάρχει σχετική επιβράδυνση της δημογραφικής ανάπτυξης που γνωρίσαμε τις τελευταίες δεκαετίες, αν όμως κοιτάξουμε πιο βαθιά, πρέπει να διαπιστώσουμε μια πιο περιορισμένη γονιμότητα και, συνάμα, μια αύξηση του μέσου όρου ζωής, δηλαδή έναν πληθυσμό που συνεχίζει να αυξάνεται και κατά κανόνα να γερνάει, καθώς και περιπτώσεις υπερπληθυσμού σε ορισμένες τοπικές και περιφερειακές ζώνες.
<P>
Εν κατακλείδι, μια πιο αποτελεσματική καταπολέμηση της φτώχειας δεν μπορεί να παρακάμψει ή να αγνοήσει το θέμα του δημογραφικού ελέγχου, που είναι βέβαια, με τη σειρά του, ζήτημα οικονομικής και πολιτιστικής ανάπτυξης, αλλά που στερείται στοχοθετημένων μέσων και κατάλληλων εμπειριών στο πεδίο της πρόληψης και της αντισύλληψης. Η Ιστορία μας διδάσκει ότι δεν υπήρξε ποτέ τόση ανάπτυξη και τόση φτώχεια. Η πείρα δείχνει ότι είναι μάταιο να προσπαθούμε να αποστραγγίσουμε ένα πλημμυρισμένο σπίτι δίχως να κλείσουμε τις βρύσες.

<SPEAKER ID=24 LANGUAGE="FI" NAME="Korhola">
Κύριε Πρόεδρε, ο συνάδελφος κ. Khanbhai έχει εκπονήσει μια ολοκληρωμένη έκθεση, οι προτάσεις της οποίας μπορούν να υποστηριχθούν με ιδιαίτερη ικανοποίηση. Η έκθεση παρουσιάζει με απτό τρόπο το τρίγωνο που διαμορφώνουν η φτώχεια, η υγεία και η παιδεία, αφού είναι αδύνατον να παραμελήσουμε ένα σκέλος του τριγώνου αυτού χωρίς να πέσουν στο κενό οι δράσεις των δύο άλλων. Η φτώχεια συγκρίνεται μερικές φορές με τον πόλεμο, αφού και αυτή κρατά ανθρώπους αιχμαλώτους και σκοτώνει. Η διαφορά έγκειται μόνο στο γεγονός ότι ο θάνατος των φτωχών είναι αργός και το ίδιο το θύμα στιγματίζεται ως υπεύθυνο για την κατάστασή του.
<P>
Λοιπόν, θα ήθελα να υπενθυμίσω επίσης στα κράτη μέλη το στόχο του 0,7%, προκειμένου να πιστέψουν οι φαρμακοβιομηχανίες ότι απαιτούμε από αυτές επίδειξη αλτρουισμού. Υποστηρίζω ιδιαίτερα την ίδρυση του Διεθνούς Ταμείου για τις Μεταδοτικές Ασθένειες (ΤΜΑ), όπως και την υποχρεωτική χορήγηση αδειών που βελτιώνει την πρόσβαση στα φάρμακα. Και τα δύο αυτά σημεία απαιτούν την ανάληψη σημαντικής πρωτοβουλίας εκ μέρους της ΕΕ και η επιτυχής τους υλοποίηση αξιώνει την ύπαρξη θετικού κλίματος μεταξύ θεσμών και διεθνών φορέων άσκησης επιρροής.
<P>
Ωστόσο, και αυτό αφορά όλες τις δράσεις, δεν πρέπει να λησμονείται ότι, χωρίς αποτελεσματικές βασικές υπηρεσίες στον τομέα της υγείας, είναι αδύνατο να υπάρξει πρόοδος αλλού. Μια καλή πρωτοβάθμια υγειονομική περίθαλψη μπορεί να προλάβει η ίδια ακόμη πιο επικίνδυνους ιούς και τόσο η διάγνωση των ιών σε πρώιμο στάδιο όσο και η εξάλειψή τους γίνεται ευκολότερη όταν υπάρχει μέριμνα για πρωτοβάθμια υγειονομική περίθαλψη. Επίσης, δεν πρέπει να λησμονείται η σημασία που έχει η στάση των ατόμων: εάν δεν λειτουργεί ούτε ο τομέας της πρωτοβάθμιας υγειονομικής περίθαλψης, τότε δημιουργείται μια στάση αδιαφορίας, όπου δεν μπορεί να υπάρξει η δέουσα απαίτηση από το άτομο να αντιμετωπίσει με σχετική σοβαρότητα έναν κίνδυνο μόλυνσης, ο οποίος ενδεχομένως να εμφανιστεί μερικά χρόνια αργότερα ως θανατηφόρος ασθένεια. Παρά τις τρομακτικές προοπτικές σχετικά με τις μολυσματικές ασθένειες και παρά τη συνακόλουθη αυθόρμητη ανάγκη να λάβουμε ειδικά μέτρα, τίποτε από αυτά δεν πρέπει ποτέ να γίνει εις βάρος της πρωτοβάθμιας υγειονομικής περίθαλψης.
<P>
Μπορούμε λοιπόν δικαιολογημένα να επιβεβαιώσουμε ότι η βοήθεια της Ευρωπαϊκής Ένωσης στην πρωτοβάθμια υγειονομική περίθαλψη ήταν για μεγάλο χρονικό διάστημα απόλυτα ανεπαρκής. Συνεπώς, ο διπλασιασμός των χρηματοδοτικών ενισχύσεων της ΕΕ στην πρωτοβάθμια υγειονομική περίθαλψη πρέπει να συνιστά κομβικό σημείο όλων των υπόλοιπων στόχων. Πρέπει να έχουμε στο μυαλό μας τη δέσμευση της Διάσκεψης Κορυφής της Κοπεγχάγης για τα κοινωνικά θέματα, στην προσπάθειά μας να εξασφαλίσουμε καθολική και δίκαιη πρόσβαση στην πρωτοβάθμια υγειονομική περίθαλψη.

<SPEAKER ID=25 LANGUAGE="EN" NAME="Kinnock">
Κύριε Πρόεδρε, θα ήθελα να ξεκινήσω επιδοκιμάζοντας τόσο την ανακοίνωση της Επιτροπής όσο και την έκθεση του κ. Khanbhai. Η πρόσβαση στα φαρμακευτικά προϊόντα θα αποτελέσει κεντρικό θέμα στη Ντόχα σε λίγες εβδομάδες, απλώς και μόνο διότι οι αναπτυσσόμενες χώρες αισθάνονται ότι οι κανόνες που εφαρμόζονται σε παγκόσμιο επίπεδο τις βάζουν σε φοβερά μειονεκτική θέση, παρόλο που οι χώρες δεν βρίσκονται σε ισότιμη θέση τόσο οικονομικά όσο και θεσμικά. Θα ζητήσουν σαφώς τη δίκαιη εφαρμογή της Συμφωνίας TRIPS. Έτσι λοιπόν, όλο το ενδιαφέρον θα εστιαστεί στον ρόλο που διαδραματίζουν οι φαρμακευτικές εταιρείες για την καταπολέμηση του ιού HIV/AIDS.
<P>
Μόνο το 0,1%, από τα 25 εκατομμύρια ανθρώπων που έχουν τον ιό HIV/AIDS και ζουν στην νοτίως της Σαχάρας στην Αφρική, έχουν πρόσβαση σε φάρμακα που μπορούν να ζώσουν ζωές ή σε φάρμακα για τις ευκαιριακές λοιμώξεις όπως μηνιγγίτιδα, διάρροια, οξεία στοματική καντιντίαση και πολλές άλλες λοιμώξεις. Υπάρχουν πλέον εναλλακτικές λύσεις - φτηνές απομιμήσεις φαρμάκων που μπορούν να ζώσουν ζωές. Στη Βραζιλία, την Ταϊλάνδη και την Ινδία, οι νόμοι τούς επιτρέπουν να αγνοούν τα διπλώματα ευρεσιτεχνίας φαρμάκων. Στην Ινδία, για παράδειγμα, οι εταιρείες διαθέτουν στην αγορά ένα φάρμακο για τη θεραπεία της διάρροιας στο 1,8% της τιμής που χρεώνεται στο Πακιστάν, όπου μπορεί να αγοραστεί μόνο η εκδοχή που προστατεύεται από δίπλωμα ευρεσιτεχνίας. Πριν τέσσερα χρόνια, η Βραζιλία αντιπαρήλθε τα δικαιώματα ευρεσιτεχνίας για τα φάρμακα κατά του ιού HIV και επέτρεψε σε τοπικές εταιρείες να παράγουν φτηνές εκδοχές. Οι τιμές στη Βραζιλία έπεσαν κατά 80% και ο αριθμός των θανάτων από τον ιό HIV/AIDS μειώθηκε κατά το ήμισυ.
<P>
Έρχομαι στο σημείο που έθιξε ο κ. Khanbhai σχετικά με την έρευνα και ανάπτυξη. Αν οι φαρμακευτικές εταιρείες είναι τόσο προσηλωμένες στην έρευνα και ανάπτυξη, πώς γίνεται να ξοδεύουν στην πραγματικότητα διπλάσια για το μάρκετινγκ από ό,τι για την έρευνα και ανάπτυξη; Σύμφωνα με πρόσφατους αριθμούς του ΠΑΗΕ, λιγότερο από το 10% της παγκόσμιας δαπάνης για την έρευνα στον τομέα της υγείας, αφορά το 90% του συνόλου των ασθενειών. Από τα 1 223 νέα φάρμακα που διατέθηκαν στην αγορά μεταξύ 1975 και 1996, μόνο 13 από αυτά αναπτύχθηκαν για τη θεραπεία τροπικών νόσων και μόνο 4 από αυτά τα 13 ήταν προϊόν έρευνας της φαρμακοβιομηχανίας. Και γιατί τα ίδια φάρμακα κοστίζουν περισσότερο στην Αφρική από ό,τι στο βόρειο ημισφαίριο ;
<P>
Θα μπορούσα να ισχυριστώ ότι αυτά τα γεγονότα μιλούν από μόνα τους. Ένα πολύ σημαντικό σημείο που πρέπει θα θίξουμε - και που θα θιγεί στη Ντόχα - είναι ότι διαθέτουν οιονεί μονοπώλιο, πράγμα που σημαίνει ότι μπορούν να ελέγχουν τις τιμές. Ουσιαστικά, λένε "όχι" στα φτηνά, προσιτά φάρμακα κοινής ονομασίας για τους βαριά άρρωστους στις φτωχές χώρες. Με την παγκοσμιοποίηση εννοούμε πιο ελεύθερες αγορές και αυξημένο ανταγωνισμό. Οι τέσσερις μεγάλες φαρμακευτικές εταιρείες δρουν σαν καρτέλ: τρομοκρατούν τις αναπτυσσόμενες χώρες και τους αρνούνται τα δικαιώματά τους σ' αυτά τα φάρμακα.
<P>
Κατά τη διάρκεια του γύρου της Ουρουγουάης, επέτυχαν συμφωνία για 20ετή ισχύ των διπλωμάτων ευρεσιτεχνίας. Η Συμφωνία TRIPS αποτέλεσε σαφές παράδειγμα των ισχυρών αδιάσειστων συμφερόντων του τότε ανεπτυγμένου κόσμου. Όλα αυτά απειλούν την αξιοπιστία του Παγκόσμιου Οργανισμού Εμπορίου, καθώς και κάθε ελπίδα που τρέφουμε για να πιστέψουμε στις εξελίξεις στη Ντόχα, ή αν ποτέ ξεκινήσει νέος γύρος διαπραγματεύσεων, σε δίκαια συστήματα εμπορίου. Τώρα, υπάρχει σαφής ανάγκη για ρητή και νέα ερμηνεία της Συμφωνίας TRIPS που να επιτρέπει την άσκηση της ευελιξίας που σίγουρα υπάρχει στη συμφωνία. Πρέπει να διασφαλίσουμε ότι τον πρωτεύοντα ρόλο διαδραματίζουν τα συμφέροντα των φτωχών χωρών. Πρόκειται για ένα ζήτημα θεμελιώδους κοινωνικής δικαιοσύνης.
<P>
(Χειροκροτήματα)

<SPEAKER ID=26 LANGUAGE="NL" NAME="Van den Bos">
Κύριε Πρόεδρε, είναι απαράδεκτο το γεγονός ότι εκατομμύρια άνθρωποι εξακολουθούν να πεθαίνουν σήμερα από το AIDS, την ελονοσία και την φυματίωση, ενώ οι θάνατοι αυτοί θα μπορούσαν να αποφευχθούν. Αντιμετωπίζουμε ένα παγκόσμιο πρόβλημα το οποίο είναι εξαιρετικά σοβαρό. Στις χώρες μας προσφέρεται μακροχρόνια θεραπεία με αποτελεσματικά φάρμακα σε άτομα που έχουν μολυνθεί από το HIV. Για τους ασθενείς στις αναπτυσσόμενες χώρες τα φάρμακα αυτά είναι υπερβολικά ακριβά, ενώ απουσιάζει η αναγκαία ιατρική υποδομή για την προσεκτική παρακολούθηση τους. Ως γνωστόν, εάν ο ασθενής δεν λαμβάνει τα φάρμακα του πειθαρχημένα, τακτικά και στις σωστές δόσεις, τα φάρμακα δεν έχουν αποτέλεσμα.
<P>
Η φαρμακευτική βιομηχανία δέχθηκε μετά από έντονες πιέσεις της παγκόσμιας κοινής γνώμης μείωση των τιμών, ωστόσο αυτές παραμένουν υπερβολικά υψηλές. Μία περαιτέρω μείωση θα πρέπει να πραγματοποιηθεί σε συνεργασία της βιομηχανίας με τις δημόσιες αρχές. Μόνο μία ευρύτατη, καλά χρηματοδοτημένη και πολύ μακρόπνοη δράση της διεθνούς κοινότητας μπορεί να αντιμετωπίσει αποτελεσματικά αυτό το ευρύτατο πρόβλημα.
<P>
Η εξαιρετική έκθεση του συναδέλφου Khanbhai δίνει μία σαφή εικόνα όλων των σημαντικών πτυχών των μεταδοτικών ασθενειών. Όπως και ο εισηγητής, επικροτούμε και εμείς το πρόγραμμα δράσης της Ευρωπαϊκής Ένωσης. Το πρόγραμμα αυτό στηρίζεται σε ενδελεχή έρευνα και θα πρέπει να εφαρμοστεί απολύτως επειγόντως. Θα ήθελα να ρωτήσω τον Επίτροπο εάν διαθέτει το αναγκαίο προσωπικό προς το σκοπό αυτό. Ζητώ να διατεθούν όλοι οι απαραίτητοι πόροι στον προϋπολογισμό των επομένων ετών υπέρ του Ταμείου για το AIDS, και αυτό να μη συμβεί σε βάρος των πόρων που διατίθενται σήμερα για την καταπολέμηση της φτώχειας. Θεωρεί εφικτό κάτι τέτοιο ο Επίτροπος και μπορεί να μας αναφέρει πώς προχωρά η δημιουργία του Ταμείου;
<P>
Χρειάζεται επίσης να μειωθεί σημαντικά η εικοσαετής περίοδος προστασίας των διπλωμάτων ευρεσιτεχνίας που προβλέπεται στη Συμφωνία TRIPS για τα πλέον απαραίτητα φάρμακα. Η φαρμακευτική βιομηχανία θα πρέπει βέβαια να είναι σε θέση να συνεχίζει τις έρευνες της για την εξεύρεση εμβολίων και φθηνών φαρμάκων, ας προέρχονται όμως τα κέρδη της από τις πλούσιες χώρες και όχι από τον Τρίτο κόσμο ο οποίος πλήττεται από επιδημίες.
<P>
Χωρίς ευρύτατες ενημερωτικές εκστρατείες αποκλείεται να υπάρξουν αποτελέσματα. Η σεξουαλική συμπεριφορά και κυρίως η αντιμετώπιση των γυναικών θα πρέπει να αλλάξει ριζικά. Θα πρέπει πρώτα απ' όλα να γίνει σεβαστή η αρχή της αυτοδιάθεσης των γυναικών.
<P>
Μεγάλες ευθύνες φέρουν επίσης και οι ίδιες οι αναπτυσσόμενες χώρες, όχι μόνο οι κυβερνήσεις τους και οι ΜΚΟ, αλλά κυρίως οι θρησκευτικοί ηγέτες τους οι οποίοι θα πρέπει να αξιοποιήσουν το ηθικό κύρος που διαθέτουν. Εάν δεν ανταποκριθούν αυτοί στην πρόκληση, θα είναι συνυπεύθυνοι για τα προβλήματα των χωρών τους. Μόνο μία κοινή προσπάθεια μπορεί να βοηθήσει ώστε να μην πεθαίνουν εκατομμύρια συνάνθρωποι μας χωρίς λόγο, να μην έχουμε εκατομμύρια ορφανά χωρίς λόγο και μην καταστρέφονται οικονομίες χωρίς λόγο.

<SPEAKER ID=27 LANGUAGE="FR" NAME="Laguiller">
Οι βουλευτές της Εργατικής Πάλης θα ψηφίσουν υπέρ αυτής της έκθεσης παρά τις ανεπάρκειές της, λόγω της ρεαλιστικής διαπίστωσης ότι εξομαλύνει την καταστροφική κατάσταση στις φτωχές χώρες και λόγω ορισμένων σίγουρα περιορισμένων, θετικών, όμως, μέτρων που προτείνει. Είναι εξωφρενικό να διαπιστώνει κανείς ότι τρεις μεταδοτικές νόσοι σκοτώνουν, στις φτωχές χώρες, πέντε εκατομμύρια άτομα το χρόνο και δέκα χιλιάδες την ημέρα μόνο στην αφρικανική ήπειρο και ότι, επιπλέον, ο αριθμός αυτός αυξάνεται. Αν και για το aids δεν υπάρχει ακόμα αγωγή που να επιτρέπει τη θεραπεία, υπάρχει ωστόσο για τη φυματίωση και την ελονοσία. Παρ' όλα αυτά, η ελονοσία, που πριν από μερικά χρόνια φαινόταν ότι έτεινε να εξαλειφθεί, έχει καταστεί, όπως το τονίζει η έκθεση, η πλέον διαδεδομένη αιτία θανάτου στην υποσαχάρια Αφρική, ενώ η φυματίωση η πλέον διαδεδομένη νόσος στον κόσμο.
<P>
Η αιτία αυτής της κατάστασης είναι απλή. Η παρασκευή των φαρμάκων μονοπωλείται από μεγάλους φαρμακευτικούς ομίλους, των οποίων η πρώτη μέριμνα δεν είναι η δημόσια υγεία, αλλά το κέρδος. Η πρόσφατη και επονείδιστη δίκη ορισμένων φαρμακευτικών ομίλων εναντίον της Νοτίου Αφρικής είναι χαρακτηριστικό παράδειγμα της απαράδεκτης αυτής κατάστασης, ακόμα και αν οι αντιδράσεις της κοινής γνώμης ανάγκασαν, ως ένα βαθμό, αυτούς τους ομίλους να υποχωρήσουν. Η πρόταση της έκθεσης να αναγνωρίσει η Ευρωπαϊκή Ένωση σε διεθνές επίπεδο το δικαίωμα των αναπτυσσόμενων χωρών να παράγουν και να διαθέτουν στο εγχώριο εμπόριο φάρμακα κοινής ονομασίας, χωρίς το κόστος που προκύπτει από δικαιώματα πνευματικής ιδιοκτησίας, είναι το λιγότερο που μπορεί να πράξει. Όπως επίσης θα ήταν εύκολο να επιβάλει στους φαρμακευτικούς ομίλους να τηρούν συγγραφές υποχρεώσεων, υποχρεώνοντάς τα να παρασκευάζουν τα φάρμακα που αφορούν τις νόσους οι οποίες, όπως επιβεβαιώνει η έκθεση, έχουν παραμεληθεί από τη βιομηχανία καθώς δεν είναι αρκετά προσοδοφόρες.
<P>
Η έκθεση αρκείται στο να επικαλείται τη μείωση των τιμών. Για εκατομμύρια άτομα στις φτωχές χώρες, η δωρεάν παροχή και μόνο ορισμένων φαρμάκων, κυρίως κατά της ελονοσίας, θα μπορούσε να επιτρέψει την πρόσβαση σε ένα ελάχιστο επίπεδο περίθαλψης. Η έκθεση ισχυρίζεται ότι συμβιβάζει την προστασία των διπλωμάτων ευρεσιτεχνίας και την προσιτή υγειονομική περίθαλψη στις αναπτυσσόμενες χώρες· επιβεβαιώνουμε ότι τα βιομηχανικά διπλώματα ευρεσιτεχνίας και, συγκεκριμένα, αυτά που αφορούν τη φαρμακοβιομηχανία, θα έπρεπε να έχουν καταργηθεί. Δεν προστατεύουν καθόλου την πνευματική ιδιοκτησία του εφευρέτη, εξασφαλίζουν, όμως, στους ομίλους που τα κατέχουν μονοπωλιακή θέση και άρα υπέρογκα κέρδη τα οποία εισπράττουν σε βάρος της δημόσιας υγείας και της ζωής.
<P>
Ο τίτλος της έκθεσης επαληθεύει ότι ο αγώνας ενάντια στις μεταδοτικές νόσους συμβάλλει στη μείωση της φτώχιας. Στην πραγματικότητα, η πλειοψηφία αυτών των ασθενειών είναι ασθένειες της φτώχειας και μάλιστα του υποσιτισμού. Μόνο η άνοδος του βιοτικού επιπέδου των πληθυσμών θα ήταν αποτελεσματική για την εξάλειψη των περισσοτέρων από αυτές. Ας ειπωθεί, ωστόσο, προς τους υποστηριχτές της οικονομίας της αγοράς και του καπιταλισμού, ότι το γεγονός και μόνο ότι αυτή η οικονομία είναι οργανικά ανίκανη να εξασφαλίσει τη στοιχειώδη περίθαλψη και την καθημερινή διατροφή σε σημαντική μερίδα της ανθρωπότητας στον εικοστό πρώτο αιώνα, ενώ διαθέτει, σήμερα περισσότερο από ποτέ, τις επιστημονικές και υλικές δυνατότητες για να το πράξει, την καταδικάζει ανεπανόρθωτα.

<SPEAKER ID=28 LANGUAGE="NL" NAME="Belder">
Κύριε Πρόεδρε, σε αρκετές ευρωπαϊκές χώρες, σίγουρα και στις Kάτω Xώρες, πραγματοποιούνται τα τελευταία χρόνια δραστικές αλλαγές στην δημόσια υγεία. Περισσότερη διαφοροποίηση, περισσότερο ατομική αντιμετώπιση και δυνατότητες επιλογής, καθώς επίσης και περισσότερη αποτελεσματικότητα είναι οι σημαντικότεροι στόχοι αυτών των αλλαγών. Όχι σπάνια αυτές οι αλλαγές προκαλούν αρνητικές αντιδράσεις, ιδιαίτερα όσον αφορά την δυνατότητα πρόσβασης όλων στην ιατροφαρμακευτική περίθαλψη. Πολλοί από εμάς θεωρούν απαράδεκτο να διατίθενται προς πώληση οι πρώτες θέσεις στους καταλόγους αναμονής. Κάτι τέτοιο θα καθιστούσε το πορτοφόλι το αποφασιστικό κριτήριο για την ιατροφαρμακευτική περίθαλψη που προσφέρεται στους ανθρώπους, πρακτική την οποία εμείς απορρίπτουμε.
<P>
Ιδιαίτερα περίεργο είναι το γεγονός ότι η κατάσταση την οποία περιέγραψα μόλις, αποτελεί την σκληρή πραγματικότητα διεθνώς. Οι προτάσεις της Επιτροπής τις οποίες συζητούμε σήμερα δείχνουν ότι η πρόσβαση που έχουν τα φτωχότερα στρώματα του πληθυσμού στην κατάλληλη ιατροφαρμακευτική περίθαλψη, παρά τις επαναλαμβανόμενες καλές προθέσεις, παραμένει ελλιπής. Το γεγονός αυτό δεν προξενεί ωστόσο ιδιαίτερη αγανάκτηση στη Δύση. Στην εποχή της διαρκώς αυξανόμενης παγκοσμιοποίησης δεν μπορούμε να αγνοούμε τις ευθύνες που φέρουμε σε διεθνές επίπεδο. Τα προβλήματα που αντιμετωπίζουμε στα δικά μας συστήματα ιατροφαρμακευτικής περίθαλψης δεν είναι τίποτα σε σχέση με αυτά που αντιμετωπίζει η συντριπτική πλειονότητα του παγκόσμιο πληθυσμού.
<P>
Για το λόγο αυτό υποστηρίζω τα μέτρα που προτείνονται. Θα πρέπει να καταπολεμήσουμε αυτές τις ασθένειες σε δύο επίπεδα. Πρώτα από όλα χρειάζεται να δράσουμε στο μακροοικονομικό επίπεδο, εφαρμόζοντας προγράμματα τα οποία αποσκοπούν στην βελτίωση της ιατροφαρμακευτικής περίθαλψης. Η χρηματοδότηση και η εφαρμογή αυτών των προγραμμάτων μπορεί να γίνει, πιστεύω, μέσω των διμερών μας επαφών με διάφορες χώρες. Σε μεγαλύτερα προγράμματα υποδομής, στα οποία συμμετέχουν ΜΚΟ από πολλά κράτη μέλη της Ευρωπαϊκής Ένωσης, μπορεί να διαδραματίσει ένα σημαντικό ρόλο η Ένωση.
<P>
Δεύτερον, στο μακροοικονομικό επίπεδο μπορούμε να δημιουργήσουμε τις αναγκαίες προϋποθέσεις για να διευκολύνουμε σε μικροοικονομικό επίπεδο αυτά τα προγράμματα μικρής κλίμακας. Η επιρροή στην πολιτική που ασκείται αποτελεί ένα σημαντικό όργανο στο πλαίσιο αυτό, και για το λόγο αυτό επικροτώ θερμά τις παραγράφους του ψηφίσματος του Ευρωπαϊκού Κοινοβουλίου που αναφέρονται στη Συμφωνία TRIPS και στον ΠΟΕ, ακριβώς διότι αφορούν ένα σημαντικό καθήκον για την Ευρωπαϊκή Ένωση. Δυστυχώς δε βλέπω, ωστόσο, μία συγκεκριμένη αναφορά στις επόμενες συνομιλίες που θα πραγματοποιηθούν στο Κατάρ. Ελπίζω παρ' όλα αυτά να μεταφέρει στη διάσκεψη αυτή ο υπεύθυνος Επίτροπος τις συστάσεις μας.

<SPEAKER ID=29 LANGUAGE="EN" NAME="Bowis">
Κύριε Πρόεδρε, στο Βορρά, οι άνθρωποι πιστεύουν ότι το πρόβλημα του AIDS έχει λήξει. Ασφαλώς όχι! Η αλλαγή τρόπου ζωής και η παρουσία αποτελεσματικής φαρμακευτικής αγωγής μας βοήθησαν, τουλάχιστον, να γυρίσουμε μια σελίδα στο μακρύ δρόμο που διανύουμε. Όταν ήμουν Υπουργός Υγείας και μαχόμουν για σχετικά ζητήματα, οι προβλέψεις ήταν εντελώς διαφορετικές από ό,τι σήμερα.
<P>
Στον Νότο, όμως, η εικόνα είναι πολύ διαφορετική. Το 95% των 5 εκατομμυρίων νέων κρουσμάτων ετησίως αφορούν χώρες του Νότου με χαμηλά εισοδήματα. 25 εκατομμύρια άνθρωποι πάσχουν από AIDS στην Αφρική και 6 εκατομμύρια στη νεοαναπτυσσόμενη περιοχή της Ασίας - τη νότια και νότιο-ανατολική Ασία, πιο συγκεκριμένα.
<P>
Σε ό,τι αφορά το AIDS, εκτός από τα 16 εκατομμύρια θανάτων που έχουμε δει, αντιμετωπίζουμε ένα φαύλο κύκλο μολύνσεων, ανικανότητας και φτώχιας: δύο εκατομμύρια θάνατοι ετησίως στην Αφρική, το ένα τέταρτο του συνολικού αριθμού θανάτων στην περιοχή. Το 10% των ανθρώπων, 15-50 ετών πάσχουν από AIDS και υπάρχουν 10 εκατομμύρια ορφανά. Οι άνθρωποι που ήλπιζαν να είχαν κάποιον να τους φροντίσει στα γεράματά τους, δεν διαθέτουν πλέον αυτή τη φροντίδα και υποστήριξη, αφού τα παιδιά τους έχουν πεθάνει. Αυτή είναι η εικόνα που βλέπουμε μπροστά μας.
<P>
Όταν ο Economist πήγε στη Ζάμπια, σ' ένα συγκεκριμένο νοσοκομείο, είδε τα δύο τρίτα των ασθενών να πεθαίνουν από AIDS. Τα άκρα των ανθρώπων, όπως ανέφεραν, έμοιαζαν με σπασμένα σκουπόξυλα. Όταν τους ρώτησαν τι επιθυμούσαν περισσότερο, δεν απάντησαν αντιρετροϊικά φάρμακα, αλλά φαγητό, επειδή ήταν πολύ φτωχοί για να μπορέσουν να ανταποκριθούν οικονομικά σε κάποιο από τα δύο. Η φτώχεια επισπεύδει το θάνατο και οι θάνατοι επιταχύνουν την παγίδευση των επιζώντων στη φτώχεια.
<P>
Στη Ζάμπια, η διεύθυνση υγείας, εκτίμησε τότε ότι ο μισός πληθυσμός θα πεθάνει από AIDS. Πρόκειται για μια ανθρώπινη πανωλεθρία. Τώρα, βλέπουμε μια ανθρώπινη πανωλεθρία στην Αμερική. Ο κόσμος κοιτάζει τους τίτλους των εφημερίδων, ο κόσμος αναλαμβάνει δράση, οι κυβερνήσεις ενώνονται, οι άνθρωποι ζητούν και υποστηρίζουν λύσεις. Όμως, δεν κάνουν το ίδιο για τις περιοχές που μαστίζονται από το AIDS, τη φυματίωση και την ελονοσία. Δεν είναι τρομοκρατία, είναι, όμως, τρόμος για την υγεία και φρίκη που μπορούν να προληφθούν. Γι' αυτόν ακριβώς τον λόγο, η έκθεση του αξιότιμου βουλευτή είναι τόσο σημαντική και θεμελιώδης. Συγχαίρω και εκείνον και την Επιτροπή για την εργασία που επιτέλεσαν σχετικά με το θέμα, καθώς και όλους όσοι συμμετείχαν.
<P>
Η μείωση της φτώχειας συμπορεύεται με τον πόλεμο ενάντια στην αρρώστια, την αναπηρία και τον θάνατο. Χρειαζόμαστε επειγόντως πόρους για φάρμακα και εμβόλια, αλλά πρέπει, επίσης, να διασφαλίσουμε και την κατάλληλη διανομή τους στον κόσμο, ώστε τα φάρμακα να μην παραμένουν αποθηκευμένα και να αλλοιώνονται. Απαιτείται κατάλληλη εκπαίδευση, έλεγχος και έρευνα. Έχει ειπωθεί ορθώς ότι πρέπει να διεξαχθεί έρευνα στην Αφρική, από τους Αφρικανούς, για τους Αφρικανούς, και, όπου αρμόζει, με την υποστήριξη, τη συνεργασία και την εταιρική σχέση του Δυτικού κόσμου και τις κατευθυντήριες γραμμές της πρωτοβουλίας IAVI μεταξύ Οξφόρδης και Ναϊρόμπι.
<P>
Η φυματίωση είναι κι αυτή, φυσικά, φονική. Ευθύνεται για 2 εκατομμύρια θανάτους ετησίως, εκ των οποίων το 95% σε αναπτυσσόμενες χώρες. Αποτελεί την κύρια αιτία θανάτων από τον ιό HIV. Ένα μολυσμένο άτομο μπορεί να μεταδώσει τον ιό σε άλλα δέκα. Η ελονοσία είναι ο τρίτος φονιάς. Το 90% των θανάτων από ελονοσία λαμβάνουν χώρα στην Αφρική - ένας θάνατος ανά 30 δευτερόλεπτα. Τα τέσσερα τελευταία λεπτά, οχτώ άνθρωποι πέθαναν από ελονοσία. Θέλω όλοι εμείς, και ο Επίτροπος, να σκεφτούμε τους ανθρώπους που πεθαίνουν από αυτές τις ασθένειες και να δούμε τι μπορούμε να κάνουμε. Ο αξιότιμος βουλευτής, με την έκθεσή του, μας έδωσε τις λέξεις. Ήρθε η ώρα, όμως, να δράσει η Επιτροπή.
<P>
(Χειροκροτήματα)

<SPEAKER ID=30 NAME="Scheele">
Κύριε Πρόεδρε, κύριε Επίτροπε, αγαπητοί συνάδελφοι, πιστεύω ότι αυτό που προκύπτει από τις δηλώσεις αυτής της συζήτησης είναι η πεποίθηση ότι οι επενδύσεις στον τομέα της υγείας είναι σκόπιμες και είναι ένας σημαντικός τρόπος για να επιτευχθεί η αειφόρος ανάπτυξη και η καταπολέμηση της φτώχειας, που αποτελούν και στόχο της ευρωπαϊκής πολιτικής ανάπτυξης. Έχει αποδειχθεί ότι οι χώρες που διαθέτουν υψηλότερο επίπεδο υγείας και πολλά μέσα σ' αυτό τον τομέα παρουσιάζουν μεγαλύτερη ανάπτυξη, και καλύτερη οικονομική ανάπτυξη. Ορισμένοι από εμάς τόνισαν -και φυσικά προσυπογράφω αυτή την πολιτική απαίτηση- ότι θα πρέπει να πείσουμε τις κυβερνήσεις σ' αυτές τις χώρες να διαθέσουν περισσότερα κονδύλια για τον τομέα της πρόληψης της υγείας και της εκπαίδευσης.
<P>
Θα ήταν όμως παράλειψη να μην αναφέρουμε το γεγονός, ότι τα προγράμματα διαρθρωτικής προσαρμογής, που πρέπει να εφαρμόσουν αυτές οι χώρες για να αποκτήσουν δάνεια και κεφάλαια από τους διεθνείς χρηματοπιστωτικούς οργανισμούς, καλούσαν τις χώρες να κάνουν οικονομία στους τομείς της δημόσιας πρόληψης, της υγείας και της εκπαίδευσης. Ένα σημείο που είναι εξαιρετικά σημαντικό είναι η συμμετοχή των γυναικών στην εκπόνηση προγραμμάτων σχετικά με την αντισύλληψη, αλλά και σε δράσεις στον τομέα της αναπαραγωγής. Οι γυναίκες -και αυτό δεν είναι κάτι νέο- είναι εκτεθειμένες στη φτώχεια σε μεγαλύτερο βαθμό. Αλλά και τα ποσοστά μόλυνσης από τον ιό του HIV/AIDS στη νότια Αφρική δείχνουν ότι οι γυναίκες είναι σε δυσμενέστερη θέση από τους άντρες.
<P>
Τελειώνοντας θα ήθελα, και αυτό είναι ένα από τα καυτά θέματα, να πω κάτι για την έκθεση Khanbhai σε σχέση με τη Συμφωνία TRIPS. Πιστεύω ότι η Ευρωπαϊκή Ένωση θα πρέπει να βοηθήσει και στο μέλλον τις αναπτυσσόμενες χώρες να εκμεταλλευτούν τις δυνατότητες που υπάρχουν ήδη στη Συμφωνία TRIPS. Αυτό αναφέρεται βέβαια στις διατάξεις της Συμφωνίας TRIPS, δεν σημαίνει όμως ότι θα γίνει δεκτό και από τις φαρμακευτικές βιομηχανίες, όπως έδειξε η περίπτωση της Νότιας Αφρικής. Θεωρώ επίσης σημαντική την απαίτηση του σημείου 41 της έκθεσης Khanbhai, που αφορά τη μείωση του χρόνου προστασίας για τα διπλώματα ευρεσιτεχνίας. Πιστεύω πως όταν μιλούμε για την καταπολέμηση της φτώχειας, πρέπει να λάβουμε συγκεκριμένα μέτρα για την μεταμόρφωση του ΠΟΕ. Διαφορετικά θα χάσουμε την αξιοπιστία μας. Είναι καιρός λοιπόν, όπως ανέφεραν ήδη αρκετοί προλαλήσαντες να λάβουμε συγκεκριμένα μέτρα.
<P>
(Χειροκροτήματα)

<SPEAKER ID=31 LANGUAGE="ES" NAME="Fernαndez Martνn">
Κύριε Πρόεδρε, το 1979 ο Willy Brandt παρουσίασε την περίφημη "Έκθεση Βορρά-Νότου, ένα πρόγραμμα για την επιβίωση" , στην οποία προειδοποιούσε για τον κίνδυνο ότι το έτος 2000 ένα μεγάλο μέρος του πληθυσμού θα ζούσε στη φτώχεια. Λίγο μετά από εκείνη την ανακοίνωση δημοσιεύτηκαν ορισμένα συγκλονιστικά στοιχεία. Κάθε εικοσιτετράωρο πέθαιναν στον κόσμο 35 000 άνθρωποι από πείνα. Μέσα σε δύο χρόνια, η πείνα προκάλεσε περισσότερους νεκρούς απ' ότι οι δύο παγκόσμιοι πόλεμοι μαζί.
<P>
Το έτος 2000 έφτασε και η κατάσταση επιδεινώθηκε ακόμη περισσότερο. Σύμφωνα με την Παγκόσμια Οργάνωση Υγείας η έσχατη φτώχεια - η εξαθλίωση - είναι η κύρια αιτία της δυστυχίας στον κόσμο και επίσης αυτή που στοιχίζει κάθε χρόνο κι ένα μεγαλύτερο αριθμό ανθρώπινων ζωών, ενώ εμείς συνεχίζουμε να μιλάμε για τη φτώχεια και πώς θα την ανακουφίσουμε.
<P>
Εδώ και μερικούς μήνες, πριν από το καλοκαίρι, στην έδρα μας στις Βρυξέλλες, τα Ηνωμένα Έθνη μαζί με την ΕΕ οργάνωσαν την τρίτη Διάσκεψη για τις λιγότερο αναπτυγμένες χώρες, αφιερωμένη ειδικά στην ανάλυση των αιτιών, των συνεπειών και των λύσεων της φτώχειας. Επίσης καθορίσαμε έναν φιλόδοξο στόχο: τη μείωση της φτώχειας κατά το ήμισυ για το έτος 2005. Ορισμένες μελέτες μας επιτρέπουν να επιβεβαιώσουμε, κύριε Πρόεδρε, ότι σύμφωνα με όλα όσα έγιναν, με τα σχέδια και τα προγράμματα που φιλοδοξούμε να πραγματοποιήσουμε και κυρίως με όλους τους πόρους που διαθέτουμε και με όσους προβλέπεται να διατεθούν, αυτός ο στόχος δεν θα μπορέσει να πραγματοποιηθεί.
<P>
Σήμερα η ανησυχία μας είναι η καταπολέμηση της διεθνούς τρομοκρατίας που τροφοδοτείται από μερικούς φανατικούς πεφωτισμένους. Είναι αλήθεια, αυτό είναι το πρόβλημα των ημερών μας, αλλά, κυρίες και κύριοι, αυτή δεν είναι η ρίζα του προβλήματος. Το πρόβλημα είναι η φτώχεια σ' ένα μεγάλο μέρος του κόσμου. Όσο δεν επιλύουμε το πρόβλημα της φτώχειας και ιδιαίτερα της έσχατης φτώχειας - της εξαθλίωσης - στην οποία ζουν εκατοντάδες εκατομμύρια, γύρω στα 1 500 εκατομμύρια άνθρωποι, και μιλώ για αριθμούς, θα συνεχίσουμε να είμαστε εκτεθειμένοι σε καταστάσεις όπως αυτές που ζούμε τώρα.
<P>
Ορισμένοι από μας επισκεφτήκαμε μεταξύ 13 και 19 Σεπτεμβρίου ορισμένες από τις πιο φτωχές περιοχές του πλανήτη στον νότο της αφρικανικής ηπείρου. Η Μοζαμβίκη έχει σήμερα 19 εκατομμύρια κατοίκους αλλά, μέσα σε 9 χρόνια θα επιζήσουν μόνο 13 εκατομμύρια. Τα υπόλοιπα 6 θα έχουν πεθάνει από AIDS.
<P>
Σήμερα ο κ. Khanbhai στην έκθεσή του μας προτείνει μία σειρά μέτρων για την καταπολέμηση του AIDS, την ελονοσία και τη φυματίωση στο πλαίσιο της μείωσης της φτώχειας. Εγώ ο ίδιος είδα με τους συναδέλφους μου, κατά τη διάρκεια μίας επίσκεψης σ' ένα υπαίθριο νοσοκομείο χαμένο στην μέση της αφρικανικής σαβάνας, πώς πεθαίνουν τα θύματα μιας επιδημίας χολέρας - πιστέψτε με, ακόμη και τώρα - ένα θέαμα σαν την κόλαση του Δάντη που επικρατούσε στην Ευρώπη τον Μεσαίωνα.
<P>
Αυτό συμβαίνει επίσης και σε άλλα κέντρα που απαντώνται στη μέση της ζούγκλας. Στη Μοκούμπα, υπάρχει ένα επαρχιακό νοσοκομείο στο οποίο οι γυναίκες γεννούν δίπλα στους ασθενείς με AIDS, με λέπρα, με μηνιγγίτιδα, με μεταδοτικές διάρροιες διαφόρων αιτιολογιών.
<P>
Για όλες αυτές τις ασθένειες που σήμερα μπορούν να θεραπευτούν και να εξαλειφθούν, υπάρχουν φάρμακα. Πρόκειται για ένα πρόβλημα πόρων και, κυρίως, ένα πρόβλημα πολιτικής βούλησης.
<P>
Κ. Khanbhai, σας συγχαίρω και σας ευχαριστώ για την σημαντική συμβολή της έκθεσής σας. Αλλά, φίλε Bashir, εσείς γνωρίζετε καλύτερα από μένα την γενέτειρά σας την Αφρική. Ας μη γελιόμαστε, τα προβλήματα της φτώχειας στον κόσμο είναι σήμερα τόσο μεγάλου μεγέθους που αυτά τα μέτρα, με τους συγκεκριμένους πόρους, είναι σαν σταγόνα νερού στον ωκεανό. Κάποια μέρα θα το συνειδητοποιήσουμε. Ή θα πολεμήσουμε τη φτώχεια με όλη μας τη δύναμη και όλους μας τους πόρους, μέχρι να τη νικήσουμε ή η φτώχεια με τα πολλαπλά της πρόσωπα - σήμερα με το πρόσωπο της τρομοκρατίας - θα μας νικήσει.

<SPEAKER ID=32 LANGUAGE="EN" NAME="Howitt">
Κύριε Πρόεδρε, ορισμένοι έθιξαν την ανάγκη για ανάληψη δράσης. Θα ήθελα μόνο να προσθέσω κάτι: στο Ηνωμένο Βασίλειο και την Ευρώπη, οι συνδυασμοί φαρμάκων μείωσαν κατά 75% τους θανάτους από AIDS, ενώ στην νοτίως της Σαχάρας Αφρική, όπου ζουν τα δύο τρίτα των ανθρώπων που έχουν προσβληθεί από τον ιό HIV, ένα μόνο άτομο στα χίλια ακολουθεί φαρμακευτική αγωγή. Η παιδεία είναι σημαντικότατη για να προληφθεί η μόλυνση από τον ιό HIV, η πρόσβαση όμως στα φάρμακα είναι αυτή που κάνει τη διαφορά.
<P>
Οι φαρμακευτικές εταιρείες είναι εταίροι μας. Είναι σημαντικότατο, ωστόσο, να ενεργούν με ακεραιότητα. Θα μου μείνει αλησμόνητος ο εκπρόσωπος της SmithKline Beecham, στη Συνέλευση Ίσης Εκπροσώπησης ΑΚΕ-ΕΕ, στις Βρυξέλλες, ο οποίος χτύπησε το χέρι στο τραπέζι και είπε ότι μείωσαν τις τιμές των βασικών φαρμάκων. Αργότερα, τον ίδιο χρόνο, είπαν στον κ. Nielson ότι θα τις μείωναν και πάλι. Ποια είναι η χαμηλότερη δυνατή τιμή; Αυτή που μας είπαν την άνοιξη, ή αυτή που μας είπαν το φθινόπωρο;
<P>
Πήγα στη Γκαμπόν και τη Νότια Αφρική, όπου συνάντησα γιατρούς που έπρεπε απεγνωσμένα να χρησιμοποιήσουν αυτά τα φάρμακα, που είχαν διαβάσει στο Διαδίκτυο τις ανακοινώσεις σχετικά με τη μείωση των τιμών. Ωστόσο, όταν τηλεφωνούν, δεν μπορούν να παραλάβουν τα φάρμακα για να θεραπεύσουν τους ασθενείς.
<P>
Ρώτησα την SmithKline Beecham ποιο είναι το πραγματικό, μακροπρόθεσμο κόστος παραγωγής αυτών των φαρμάκων. Δεν απαντούν. Τους ρώτησα για πόσο διάστημα δεσμεύονται να κρατήσουν αυτές τις χαμηλές τιμές. Δεν δεσμεύονται. Τους ρώτησα γιατί, αν προσπαθούν να αποκτήσουν εταιρική σχέση με κυβερνήσεις αναπτυσσόμενων χωρών, ασκούν αγωγές, όχι μόνο κατά της Νότιας Αφρικής, αλλά κατά της Ινδίας, της Βραζιλίας και άλλων χωρών. Δεν απαντούν.
<P>
Με αυτό το ψήφισμα, στέλνουμε σαφές μήνυμα στις φαρμακευτικές εταιρείες: οι τιμές είναι υπερβολικά υψηλές και απαιτείται νομοθετική δράση, συμπεριλαμβανομένης της υποχρεωτικής χορήγησης αδειών παραγωγής σε περιπτώσεις επείγουσας εθνικής ανάγκης, προκειμένου να αντιμετωπιστεί το πρόβλημα.
<P>
Τέλος, ο κ. Khanbhai δεν πρέπει να ισχυρίζεται ότι αναζητάτε συναίνεση, συμπεριλαμβανομένων των ΜΚΟ για παράδειγμα, και μετά να προωθεί την τροπολογία σας αριθμ. 1, αντιπαραθέτοντας μια μείωση στην προστασία των διπλωμάτων ευρεσιτεχνίας. Πείτε μου μία ΜΚΟ που υποστηρίζει αυτή τη θέση.
<P>
Δεν θα ξεχάσω ποτέ ότι η διάθεση στην αγορά του βασικού αντιρετροιϊκού φαρμάκου της SmithKline Beecham δεν οφείλεται σε ιδιωτικά χρηματοδοτηθείσα έρευνα. Επρόκειτο για έρευνα με δημόσια χρηματοδότηση. Χρησιμοποίησαν ένα ανενεργό δίπλωμα ευρεσιτεχνίας για να αποκτήσουν αυτή την προστασία για δικό τους οικονομικό όφελος. Ας μιλήσουμε ξεκάθαρα σ' αυτή τη συνεδρίαση.
<P>
(Χειροκροτήματα από την αριστερή πτέρυγα)

<SPEAKER ID=33 LANGUAGE="EN" NAME="Cushnahan">
Κύριε Πρόεδρε, 7 000 άνθρωποι σκοτώθηκαν από την τρομοκρατική θηριωδία στη Νέα Υόρκη και την Ουάσιγκτον, και η παγκόσμια αντίδραση χαρακτηρίστηκε από σοκ και τρόμο, μαζί με πυρετώδη διπλωματική δραστηριότητα και λεπτομερή προγραμματισμό για κατάλληλη απάντηση. Στην Αφρική, 10 000 άνθρωποι πεθαίνουν καθημερινά από AIDS, ελονοσία ή φυματίωση. Γιατί δεν υπάρχει αντίστοιχη αντίδραση; Δυστυχώς, η σκληρή αλήθεια είναι ότι ο αναπτυγμένος κόσμος δεν δίνει την ίδια αξία στις ανθρώπινες ζωές στην Αφρική. Το γεγονός ότι αυτές οι ανθρώπινες τραγωδίες συνεχίζουν να υφίστανται στον 21ο αιώνα είναι φοβερή κατηγορία για όλους εμάς που ζούμε στις πλουσιότερες χώρες του κόσμου.
<P>
Αρκετά χρόνια πριν, η ελονοσία φαινόταν ότι σχεδόν είχε εξαλειφθεί. Σήμερα, είναι η συνηθέστερη αιτία θανάτου στην νοτίως της Σαχάρας Αφρική. Η φυματίωση είναι η πιο διαδεδομένη ασθένεια στον κόσμο, ενώ 35 εκατομμύρια άνθρωποι έχουν προσβληθεί από AIDS (οι μισές από όλες τις νέες μολύνσεις από τον ιό HIV παρατηρούνται στις ηλικίες από 15 ως 24 ετών).
<P>
Αναγνωρίζω ότι, τη δεκαετία του 90, η Επιτροπή της ΕΕ πρόσφερε 4,2 δις ευρώ για υγειονομική βοήθεια. Ωστόσο, όπως τόνισε ο εισηγητής, το 1998, χορηγήθηκαν περίπου 700 εκατομμύρια ευρώ στον τομέα της υγείας · για την περίοδο 1996-1998, το ποσόν ήταν μόλις το 4% του συνολικού προϋπολογισμού της ΕΕ για την ανάπτυξη. Αυτό αποδεικνύει τη χαμηλή θέση που κατείχε στις πολιτικές μας προτεραιότητες. Ελπίζω αυτό τώρα να αλλάξει με τη δημοσιοποίηση του νέου πλαισίου πολιτικής της Επιτροπής και το προτεινόμενο πρόγραμμα δράσης για το 2001-2006. Καλωσορίζουμε την τριπλής αιχμής στρατηγική για καλύτερη ανάπτυξη των υφιστάμενων πόρων, οικονομική διευκόλυνση της πρόσβασης των ανθρώπων από τις φτωχότερες χώρες σε βασικά φάρμακα και υποστήριξη για περισσότερη έρευνα. Ωστόσο, οι προτάσεις πρέπει να διερευνηθούν περαιτέρω και να υποστηριχτούν με μεγαλύτερες οικονομικές δεσμεύσεις, χαρακτηριστικό υψηλότερης πολιτικής προτεραιότητας.
<P>
Το καλύτερο μέσον για την επίτευξη αυτού του στόχου είναι να υιοθετήσουμε τις άριστες προτάσεις του εισηγητή, κ. Khanbhai. Η έκκλησή του προς την ΕΕ να αφιερώσει το 10% της αναπτυξιακής μας βοήθειας για την αντιμετώπιση του προβλήματος, η έμφαση που δίνει στην προληπτική δράση για άτομα ηλικίας 15-24 ετών σχετικά με το AIDS και η πρότασή του για ένα παγκόσμιο ταμείο για τις μεταδοτικές ασθένειες και την ίδρυση κοινοτικού φορέα έρευνας πρέπει να αποτελέσουν τον ακρογωνιαίο λίθο κάθε νέας πολιτικής της ΕΕ στον τομέα αυτό.

<SPEAKER ID=34 NAME="Junker">
Κύριε Πρόεδρε, κυρίες και κύριοι, ο ιός HIV και το AIDS δεν είναι μόνο πρόβλημα της πολιτικής υγείας -αυτό κατέστη σαφές και εδώ στη συζήτηση- αλλά πρόβλημα όλης της κοινωνίας. Για την καταπολέμησή του απαιτείται συνεπώς μια συνολική στρατηγική. Η καταπολέμηση της φτώχειας είναι ένας τρόπος, αλλά θα ήθελα να αναφερθώ και σε άλλα θέματα που μου φαίνονται επίσης σημαντικά: πρόκειται για την ενημέρωση και εκπαίδευση σε σεξουαλικά θέματα, την πρόληψη και βέβαια τη θεραπεία. Πρέπει να λάβουμε υπόψη αυτούς τους τρεις τομείς αν θέλουμε να έχουμε αποτελέσματα στην Αφρική, εκεί όπου το πρόβλημα είναι εντονότερο.
<P>
Αυτό σημαίνει, ότι πρέπει να ενημερώνουμε και να εκπαιδεύουμε τους νέους και τα παιδιά πάνω σε σεξουαλικά θέματα, γιατί χωρίς αλλαγή της σεξουαλικής συμπεριφοράς δεν θα μπορέσουμε να αντιμετωπίσουμε το πρόβλημα. Για αυτό το σκοπό θα πρέπει να διατεθεί μέρος των κονδυλίων.
<P>
Οι σεξουαλικά ενεργοί πολίτες πρέπει να έχουν τη δυνατότητα να προφυλάσσονται. Θα ήθελα να αναφέρω τη Σενεγάλη ως ένα ιδιαίτερα θετικό παράδειγμα: εκεί οι θρησκευτικοί και πολιτικοί ηγέτες φρόντισαν από κοινού να σταματήσει η επέκταση του AIDS μέσω της πρόληψης. Το ίδιο διαπιστώνεται και στην Ουγκάντα. Όταν συμμετέχει η πολιτική αλλά και η πνευματική ηγεσία μιας χώρας μπορούν να επιτευχθούν πολλά πράγμα. Γι' αυτό το σκοπό υπάρχει στην Ακτή του Ελεφαντοστού, για παράδειγμα, υπουργός για το AIDS και HIV. Αυτά είναι κατά τη γνώμη μου παραδείγματα που πρέπει να προβάλουμε.
<P>
Υπάρχει ένα ακόμη σημαντικό πρόβλημα που αφορά την αποτροπή της περιθωριοποίησης των ασθενών. Πρόκειται για ένα μεγάλο πρόβλημα. Πρέπει να εξαλείψουμε τα κοινωνικά ταμπού, δεν θα πρέπει να χορηγούμε μόνο φάρμακα σε όσους έχουν μολυνθεί, αλλά θα πρέπει να τους βοηθούμε να ενταχθούν στην κοινωνία. Μόνο τότε θα καταφέρουμε να δημιουργήσουμε ένα κλίμα, το οποίο θα στρέφεται συνολικά κατά της εξάπλωσης αυτής της μάστιγας.
<P>
(Χειροκροτήματα)

<SPEAKER ID=35 LANGUAGE="EN" NAME="Nielson">
. (EN) Κύριε Πρόεδρε, επιτρέψτε μου πρώτα απ' όλα να εκφράσω την εκτίμησή μου για το έργο του εισηγητή, κ. Khanbhai.
<P>
Μέσα στους οχτώ μήνες από τότε που η Επιτροπή υιοθέτησε ένα φιλόδοξο πρόγραμμα δράσης στοχεύοντας στις κυριότερες μεταδοτικές νόσους, ένας αριθμός περιστατικών επιβεβαίωσε την ανάγκη για δράση, για παγκόσμια κινητοποίηση δυνάμεων και χρηματοδότησης και για πολιτική θέληση προκειμένου να επιτευχθούν οι στόχοι μας. Το θέμα της υγείας περιλαμβάνεται εξ ολοκλήρου πλέον στην ημερήσια διάταξη και το ίδιο ισχύει και για τα κράτη μέλη μας. Η υγεία στις αναπτυσσόμενες χώρες είναι, μαζί με την παιδεία, μία από τις έξη προτεραιότητες της Επιτροπής για το 2002. Η επένδυση στην υγεία είναι η βασική στρατηγική για οικονομική ανάπτυξη και συνεπώς, αποτελεί ζωτική συνιστώσα μιας υγιούς αναπτυξιακής στρατηγικής.
<P>
Θέλω να εκφράσω και να τονίσω την απόλυτη συμφωνία μου με τις παρατηρήσεις της κ. Korhola και του κ. Bowis σχετικά με την ανάγκη οργάνωσης της βασικής υγειονομικής περίθαλψης κατά τρόπο πραγματικά λειτουργικό. Σχετικά, πρέπει να έχουμε κατά νου ότι η ετήσια κατά κεφαλήν δαπάνη για δημόσιες υπηρεσίες υγείας, στην νοτίως της Σαχάρας Αφρική, κυμαίνεται από 2 έως 6 δολάρια ΗΠΑ. Αυτό το οικονομικό πλαίσιο αντιμετωπίζουμε. Το έργο της εναρμόνισης της μικρής δυναμικότητας των συστημάτων υγείας ιδίως με την περίθαλψη και το έργο χορήγησης αντιρετροϊικών φαρμάκων στους φορείς του AIDS και του ιού HIV είναι φοβερά δύσκολο.
<P>
Θα ήθελα να αναφέρω ένα πρόσφορο παράδειγμα. Στη Μποτσουάνα, επιστρατεύτηκαν 100 εκατομμύρια δολάρια ΗΠΑ από τη Merck, μια από τις μεγάλες φαρμακευτικές εταιρείες, και το Ίδρυμα Bill Gates. Κάνουν ό,τι μπορούν προκειμένου να οργανώσουν τη δουλειά τους και να χρησιμοποιήσουν τις προχωρημένες αυτές μεθόδους ιατρικής στην εφαρμοζόμενη θεραπευτική αγωγή. Η εμπειρία τους δίδαξε ότι πολύ λίγα πράγματα είναι δυνατά. Στον τομέα αυτόν, η απουσία υποδομής, μορφωμένων νοσοκόμων και των συνθηκών που απαιτούν αυτά τα είδη προηγμένης ιατρικής, τα οποία είναι δύσκολο να χορηγηθούν και να χρησιμοποιηθούν, δείχνει ότι, ακόμα και επικεντρωμένες, καλά χρηματοδοτημένες προσπάθειες που καταβάλλονται ενάμισι χρόνο, σε ένα μέρος που είναι καλύτερα οργανωμένο από πολλά άλλα στην Αφρική, δεν είχαν σημαντικό αποτέλεσμα. Γι' αυτόν το λόγο, οι φαρμακευτικές εταιρείες προειδοποιούν ότι είναι λάθος να δίνεται τόσο άκριτα έμφαση στη χρήση αντιρετροϊικών φαρμάκων ως λύση. Η προειδοποίηση πρέπει να ληφθεί σοβαρά υπόψη.
<P>
Το πρόγραμμα δράσης μας σημειώνει πρόοδο. Επιταχύνουμε το ποσοστό εκταμίευσης κονδυλίων στον τομέα της υγείας. Δεν θα φτάσω στο σημείο να εκφράσω ικανοποίηση γι' αυτό, αλλά η κατάσταση βελτιώνεται. Καταργούμε τα σχέδια που παρέμεναν εν υπνώσει και βελτιώνουμε τα σχέδια που χρήζουν βελτίωσης. Όλο αυτό το έργο έχει τεθεί σ' εφαρμογή.
<P>
Μερικές παρατηρήσεις, τώρα, για τις οικονομικές παροχές. Καταρχάς, εκτιμώ τις σημερινές παρατηρήσεις του κ. Khanbhai σχετικά με τους μηχανισμούς με τους οποίους χορηγούμε τα χρήματα αυτά. Θέλουμε να ξεφύγουμε από τους στόχους που σχετίζονται με εισροές. Έχουν το πλεονέκτημα της ευκολότερης τακτικής επικοινωνίας. Ωστόσο, εμείς επιθυμούμε να εστιάσουμε την προσοχή μας περισσότερο στις εκροές και τις διεργασίες, παρά στις εισροές. Μια σημαντική πτυχή αυτής της συζήτησης είναι το γεγονός ότι ο προϋπολογισμός δεν αποκαλύπτει άμεσα τι γίνεται σ' αυτούς τους τομείς, όπως στην υγεία και την εκπαίδευση. Πρέπει να έχουμε υπόψη μας ότι η μακροοικονομική στήριξη, η στήριξη με κονδύλια του προϋπολογισμού μας, έχει άμεση σχέση με την υγεία και την εκπαίδευση. Η σχέση αυτή δίνει την απάντηση στο πόσα πολλά - ή πόσα λίγα - κάνουμε. Προς το παρόν, είναι πάρα πολύ δύσκολο να ποσοτικοποιηθούν επακριβώς τα μεγέθη αυτά, αλλά προσπαθούμε.
<P>
Ο κ. Khanbhai αναφέρθηκε, επίσης, σε μια αλλαγή σχετικά με την εισαγωγή φαρμάκων και την ανάγκη να καταργηθούν οι σχετικοί δασμοί. Αυτό πρέπει να γίνει οπωσδήποτε. Πρέπει να συνειδητοποιήσουμε ότι η απελευθέρωση σε περιφερειακή βάση, για την εφαρμογή της οποίας πιέζουμε τους εταίρους μας, είναι επίσης μια απάντηση στο πρόβλημα. Επιπλέον, κάτι τέτοιο μπορεί να δώσει λύση στο πρόβλημα της δημιουργίας καλύτερης βάσης για να ξεκινήσει η παραγωγή φαρμακευτικών προϊόντων στις αναπτυσσόμενες χώρες. Αν κάποια δεδομένη χώρα της Αφρικής δεν μπορεί να έχει πρόσβαση σε γειτονική αγορά, η πραγματοποίηση επενδύσεων εκεί, προκειμένου να επιτευχθεί κάτι σ' αυτό τον τομέα, δεν είναι καλή ιδέα.
<P>
Το ζήτημα της πρόσβασης στα φάρμακα, θέμα που πολλοί έθεσαν, συζητείται τώρα στο Συμβούλιο TRIPS, στη Γενεύη. Μέσω των συζητήσεων, έγινε προσπάθεια για να βρεθεί μια ισορροπία μεταξύ της ανάγκης να επιταχυνθεί η πρόσβαση σε προσιτά φάρμακα και τη θέσπιση της Συμφωνίας TRIPS. Προετοιμάζεται τώρα μια διακήρυξη για την υπουργική σύνοδο στη Ντόχα. Θα ήθελα να δηλώσω ρητώς ότι η ΕΕ δεν έχει καμία πρόθεση να ασκήσει πίεση ή κριτική στις αναπτυσσόμενες χώρες που επικαλούνται τα δικαιώματά τους δυνάμει της Συμφωνίας TRIPS. Η σαφήνεια των διατάξεων της Συμφωνίας TRIPS είναι προς όφελος όλων των μελών του ΠΟΕ, ώστε η εφαρμογή της συμφωνίας να είναι σύννομη και σωστή.
<P>
Όσον αφορά την παράγραφο 41 της έκθεσης του κ. Khanbai, η τρέχουσα διαδικασία αναθεώρησης στα πλαίσια του Συμβουλίου TRIPS, σχετικά με ορισμένες διατάξεις, δεν περιλαμβάνει την περίοδο ισχύος του διπλώματος ευρεσιτεχνίας, ούτε από τις λεγόμενες "αλλαγές ήσσονος σημασίας" των διπλωμάτων ευρεσιτεχνίας που αναφέρονται στην έκθεση. Η Επιτροπή δεν θεωρεί ότι η διάρκεια των διπλωμάτων ευρεσιτεχνίας πρέπει να τροποποιηθεί.
<P>
Σχετικά με το δεύτερο θέμα, "αλλαγές ήσσονος σημασίας" , δεν υπάρχουν διατάξεις στη Συμφωνία TRIPS που θα μπορούσαν να εφαρμοστούν εδώ. Η ουσία και το επίπεδο πρωτοτυπίας για τη χορήγηση διπλώματος ευρεσιτεχνίας αξιολογείται από τις εθνικές αρμόδιες αρχές.
<P>
Επιτρέψτε μου να κάνω μερικές παρατηρήσεις για κάποιες άλλες παραγράφους. Για το 95% των φαρμάκων που η ΠΟΥ χαρακτηρίζει βασικά φάρμακα δεν χρειάζεται δίπλωμα ευρεσιτεχνίας και μπορούν να παρασκευάζονται ελεύθερα. Το υπόλοιπο 5% είναι φάρμακα που, στις περισσότερες χώρες, κατοχυρώνονται με διπλώματα ευρεσιτεχνίας. Κατά την άποψη της Επιτροπής, οι υποχρεωτικές άδειες πρέπει να χορηγούνται σύμφωνα με τους κανόνες του άρθρου 31 της Συμφωνίας TRIPS. Η κλιμακωτή τιμολόγηση, υπό την έννοια ότι οι φαρμακευτικές εταιρείες προσφέρουν εθελοντικά στις αναπτυσσόμενες φτωχές αγορές τα προϊόντα τους σε πολύ μειωμένες τιμές, είναι κάτι που υποστηρίζει έντονα η Επιτροπή. Επρόκειτο για ένα από τα κυριότερα σημεία της συζήτησης για τις κατευθυντήριες γραμμές σχετικά με το ταμείο υγείας.
<P>
Εργαζόμαστε για ένα παγκόσμιο σύστημα κλιμακωτής τιμολόγησης που θα προμηθεύει τις αγορές σε αειφόρο βάση. Ο εφοδιασμός των φτωχών αγορών στις χαμηλότερες δυνατές τιμές πρέπει να αποτελέσει κανόνα. Κάτι τέτοιο πρέπει να περιλαμβάνει όλα τα βασικά φάρμακα. Φυσικά, αν εξάγονται μεγάλες ποσότητες προϊόντων κλιμακωτής τιμολόγησης προς τις αναπτυσσόμενες χώρες, ο κίνδυνος στρέβλωσης του εμπορίου γίνεται μεγαλύτερος. Έτσι, εξετάζουμε ισχυρότερα μέτρα προκειμένου να παρεμποδίσουμε την επανεισαγωγή προϊόντων κλιμακωτής τιμολόγησης προς την Κοινότητα.
<P>
Στην παράγραφο 38, η έκθεση κάνει επίκληση για την ίδρυση ενός ταμείου για τις μεταδοτικές ασθένειες. Θα γνωρίζετε ότι αυτό το Παγκόσμιο Ταμείο για το AIDS και την Υγεία εγκαινιάστηκε από τον Γενικό Γραμματέα των Ηνωμένων Εθνών, σε μια ειδική σύνοδο για τον ιό του HIV/AIDS, τον Ιούνιο. Εξ ονόματος της Επιτροπής, ο πρόεδρος Prodi δεσμεύθηκε να χορηγήσει στο ταμείο 120 εκατομμύρια ευρώ. Το σύνολο των εισφορών ως τώρα φτάνει τα 1,8 δις δολάρια ΗΠΑ. Συμμετέχουμε ενεργά στην επεξεργασία των τρόπων λειτουργίας του ταμείου, τη διαχείρισή του, τη νομική βάση του και το στόχο του.
<P>
Συμφωνώ με αυτό που είπαν κάποιοι ομιλητές σχετικά με την κατάσταση των γυναικών. Όποτε συζητάμε τέτοια θέματα, πρέπει να έχουμε υπόψη όλη την ημερήσια διάταξη σχετικά με την αναπαραγωγική και σεξουαλική υγεία και δικαιώματα.
<P>
Η κ. Sandbζk ανέφερε το θέμα των δοκιμών. Θέλω να διευκρινίσω ότι καταβάλλουμε προσπάθειες για τη διενέργεια δοκιμών στην Αφρική...
<P>
(Ο Πρόεδρος ζητά να σταματήσει ο θόρυβος για να μπορέσει να ακουστεί ο ομιλητής)
<P>
Είμαι σίγουρος ότι όσοι βουλευτές πραγματικά επιθυμούν να ακούσουν αυτά που έχω να πω, όντως προσπαθούν να το κάνουν. Τους ευχαριστώ από βάθους καρδιάς.
<P>
Σχετικά με τη δραστηριότητα της Επιτροπής στον τομέα της έρευνας, η αλήθεια είναι ότι η προσπάθειά μας να οργανώσουμε ένα μεγάλο δίκτυο εστιασμένο στην Αφρική και να διεξάγουμε δοκιμές ως μέρος της όλης διαδικασίας έρευνας και ανάπτυξης αποδεικνύεται αρκετά επιτυχής. Αυτή η πτυχή εξελίσσεται αρκετά καλά.
<P>
Πολλοί ομιλητές έθιξαν το ζήτημα του Παγκόσμιου Ταμείου για το AIDS και την Υγεία. Σ' αυτό το σημείο, θέλω να δώσω ορισμένες επιπλέον πληροφορίες.
<P>
Συμμετέχουμε σε συζητήσεις σχετικά με τις λεπτομέρειες λειτουργίας του ταμείου και υπάρχουν ακόμα κάποιες διαφορές που χρειάζεται να επιλυθούν. Αφορούν την ισορροπία μεταξύ πρόληψης και περίθαλψης, ειδικά σε ό,τι αφορά το HIV/AIDS. Αφορούν ερωτήματα σχετικά με: μέχρι ποιο σημείο το ταμείο πρέπει να προμηθεύει αντιρετροϊικά φάρμακα, αν πρέπει να καλύπτει ερευνητικές δραστηριότητες, τη διάρθρωση της υποβολής προσφορών στο ταμείο και τον γεωγραφικό χώρο εστίασής του.
<P>
Συνεπώς, συζητούνται πολλά θέματα. Ως βάση της συζήτησης αυτής, σημειώνουμε, επίσης, ότι υπάρχει ένα τμήμα της κοινότητας των ΜΚΟ που βλέπει αυτό το ταμείο σαν περισπασμό από περισσότερο μακροπρόθεσμες αναπτυξιακές διαδικασίες, ιδιαίτερα από τη βοήθεια για την ενίσχυση των συστημάτων υγείας. Κατά τη γνώμη μου, η προειδοποίηση αυτή πρέπει να ληφθεί σοβαρά υπόψη. Υπάρχουν ακόμα πολλά ζητήματα που πρέπει να επιλυθούν προτού καταστεί σαφής η πραγματική προστιθέμενη αξία που θα δημιουργήσει το ταμείο, ιδιαίτερα σε ό,τι αφορά την βελτίωση της παροχής υπηρεσιών επιτόπου, πράγμα που παραμένει η μεγαλύτερη πρόκληση.
<P>
Ευχαριστώ τον εισηγητή, κ. Khanbai. Ανυπομονούμε να συνεργαστούμε στενά - όπως κάναμε μέχρι τώρα - με το Κοινοβούλιο και να συνεχίσουμε να ασκούμε πίεση προκειμένου να προωθήσουμε αυτή την ημερήσια διάταξη.
<P>
(Χειροκροτήματα)

<SPEAKER ID=36 LANGUAGE="EN" NAME="Howitt">
Κύριε Πρόεδρε, μια παρέμβαση επί της διαδικασίας. Όταν ο Επίτροπος αναφέρει τον Κατάλογο Βασικών Φαρμάκων της ΠΟΥ, γνωρίζει ότι αυτός δεν περιλαμβάνει μόνο τα βασικά φάρμακα, αλλά το πόσο προσιτά είναι αυτά τα φάρμακα από οικονομικής πλευράς. Γι' αυτό, τα συγκεκριμένα φάρμακα για τα οποία συζητάμε έχουν αποκλειστεί από τον εν λόγω κατάλογο.

<SPEAKER ID=37 NAME="Πρόεδρος">
Κύριε Howitt, μπορεί να του το αναφέρετε γραπτώς, ευχαριστώ.
<P>
Η συζήτηση έληξε.
<P>
Η ψηφοφορία θα διεξαχθεί σήμερα, στις 12.00.

<SPEAKER ID=38 NAME="Napoletano">
Κυρία Πρόεδρε, νομίζω ότι σας ανέφεραν τη συζήτηση που έγινε σήμερα το πρωί στην Αίθουσα κατά την έναρξη της συνεδρίασης.
<P>
Πρόθεσή μου δεν είναι να ξανανοίξω τη συζήτηση, διότι είμαι σίγουρη ότι ο Αντιπρόεδρος Imbeni θα σας έχει ήδη αναφέρει το ζήτημα. Περιμένουμε, επομένως, μια απάντησή σας: αν θέλετε, στο τέλος των ψηφοφοριών, διότι φαντάζομαι πως όλοι οι συνάδελφοι θέλουν να ψηφίσουν.

<SPEAKER ID=39 NAME="Πρόεδρος">
Κυρία Napoletano, πράγματι, πληροφορήθηκα για την παρέμβασή σας στην αρχή της ολομέλειας σήμερα το πρωί. Αναφερόσασταν, όμως, σε μια επιστολή που μου απηύθυνε ο κ. Tajani. Δεν μου δόθηκε ακόμα η ευκαιρία να κοιτάξω τη μετάφραση αυτής της επιστολής που έφτασε στα χέρια μου προς το μεσημέρι, αφού έπρεπε να μεταφραστεί, κάτι που δεν μπορούσε να γίνει μέσα στη νύχτα. Όπως είναι ευνόητο, θα μπορέσω να τοποθετηθώ μόνο όταν θα έχω την ευκαιρία να διαβάσω την επιστολή που μου απηύθυνε ο κ. Tajani. Του απαντώ, επομένως, ομοίως. Ζητώ συγνώμη. Το πρόβλημα που θίχτηκε είναι πολύ λεπτό: πρόκειται για το πρόβλημα ενδεχόμενων ορίων στην ελευθερία έκφρασης των αρχηγών κρατών, των Επιτρόπων, των βουλευτών. Είναι πολύ σοβαρό. Πιστέψτε με, θα δώσω όλη την προσοχή που αρμόζει σε ένα τέτοιο ζήτημα.

<CHAPTER ID=3>
ΨΗΦΟΦΟΡIΕΣ
<SPEAKER ID=40 LANGUAGE="FR" NAME="Wurtz">
Κυρία Πρόεδρε, από όσο ξέρω, είναι δυνατό κάθε ομάδα να εξηγήσει εν συντομία την ψήφο της για το εν λόγω σχέδιο κανονισμού. Καταλαβαίνετε πολύ καλά. Πρόκειται για μια συμφωνία στην οποία κατέληξαν όλες οι ομάδες.
<P>
Κυρία Πρόεδρε, θα ήθελα απλώς να αναφέρω ότι, όπως είναι ευνόητο, η Ομάδα μου αντιτίθεται σταθερά, απόλυτα και ρητά, στην τρομοκρατία και, επομένως, είναι σύμφωνη με την πρόταση αρχής της Επιτροπής να απαγορεύσει την πρόσβαση αυτών των τρομοκρατικών οργανώσεων στους λογαριασμούς τους. Ωστόσο, η ομάδα μου θεωρεί απαράδεκτη τη μέθοδο που μας επέβαλαν, την υποχρέωση δηλαδή να αποφανθούμε επειγόντως για έναν κατάλογο που μας διαβίβασαν οι ΗΠΑ χωρίς καμία επεξήγηση...
<P>
(Χειροκροτήματα) ... και η οποία ενδέχεται να τροποποιηθεί χωρίς να το γνωρίζουμε. Να γιατί, δυστυχώς, δεν θα μπορέσουμε να εγκρίνουμε σήμερα το εν λόγω σχέδιο κανονισμού.
<P>
(Χειροκροτήματα)
<P>
(Το Σώμα εγκρίνει την πρόταση της Επιτροπής)
<P>
Έκθεση (A5-0313/2001) της κ. Gonzαlez Αlvarez, εξ ονόματος της αντιπροσωπείας του Ευρωπαϊκού Κοινοβουλίου στην επιτροπή συνδιαλλαγής, σχετικά με το εγκριθέν από την επιτροπή συνδιαλλαγής κοινό σχέδιο οδηγίας του Ευρωπαϊκού Κοινοβουλίου και του Συμβουλίου για τη γενική ασφάλεια των προϊόντων (C5-0298/2001 - 2000/0073(COD))
<P>
(Το Σώμα εγκρίνει το κοινό σχέδιο)
<P>
Πρόταση ψηφίσματος (B5-0665/2001), που κατατέθηκε από τον βουλευτή Dupuis και άλλους, εξ ονόματος της Ομάδας ΤΣΑΒ, σχετικά με το έκτακτο Ευρωπαϊκό Συμβούλιο στις Βρυξέλλες
<P>
(Το Σώμα απορρίπτει την πρόταση ψηφίσματος)
<P>
Κοινή πρόταση ψηφίσματος3 σχετικά με το έκτακτο Ευρωπαϊκό Συμβούλιο - Βρυξέλλες, 21 Σεπτεμβρίου 2001,
<P>
(Το Σώμα εγκρίνει το ψήφισμα)
<P>
Κοινή πρόταση ψηφίσματος4 σχετικά με το Σύμφωνο Σταθερότητας και Ανάπτυξης και με τα αποτελέσματα της άτυπης συνεδρίασης του Συμβουλίου Ecofin στη Λιέγη, στις 22 και 23 Σεπτεμβρίου 2001
<P>
(Το Σώμα εγκρίνει το ψήφισμα)
<P>
Έκθεση (A5-0286/2001) της κ. Hieronymi, εξ ονόματος της Επιτροπής Πολιτισμού, Νεότητας, Παιδείας, Μέσων Ενημέρωσης και Αθλητισμού, σχετικά με την τρίτη έκθεση της Επιτροπής προς το Συμβούλιο, το Ευρωπαϊκό Κοινοβούλιο και την Οικονομική και Κοινωνική Επιτροπή όσον αφορά την εφαρμογή της οδηγίας 89/552/ΕΟΚ "τηλεόραση χωρίς σύνορα" (COM(2001)9 - C5-0190/2001 - 2001/2086(COS))
<P>
Πριν από την ψηφοφορία

<SPEAKER ID=41 LANGUAGE="FR" NAME="Flesch">
Κυρία Πρόεδρε, θα ήθελα να δηλώσω ότι έχω οικονομικό συμφέρον όσον αφορά το θέμα αυτής της έκθεσης.
<P>
Πριν από την ψηφοφορία επί της αιτιολογικής σκέψης Η

<SPEAKER ID=42 LANGUAGE="ES" NAME="Aparicio Sαnchez">
Κυρία Πρόεδρε, παρακαλώ την εισηγήτρια και όλους τους συναδέλφους να δεχτούν την ακόλουθη προφορική τροπολογία σχετικά με την αντικατάσταση του αρχικού κειμένου του συμπεράσματος Η με τα παρακάτω:
<P>
Δεδομένου ότι είναι απαραίτητη μία επείγουσα αναθεώρηση της Οδηγίας "τηλεόραση χωρίς σύνορα" .
<P>
Είναι πιο σαφής, πιο ακριβής και έχει το ίδιο νόημα. Παρακαλώ να το δεχτείτε.

<SPEAKER ID=43 NAME="Πρόεδρος">
Υπάρχουν αντιρρήσεις όσον αφορά τη λήψη υπόψη της προφορικής τροπολογίας που πρότεινε ο κ. Aparicio;

<SPEAKER ID=44 LANGUAGE="EN" NAME="Cashman">
Κυρία Πρόεδρε, ως κάτοχος δικαιωμάτων, έχω οικονομικά συμφέροντα από την τηλεόραση. Δεν θα συμμετάσχω στη σημερινή ψηφοφορία.
<P>
(Χειροκροτήματα)

<SPEAKER ID=45 NAME="Πρόεδρος">
Υπάρχουν άλλοι συνάδελφοι που επιθυμούν να εκφέρουν παρόμοια άποψη; Αν ναι, ας το κάνουν τώρα.

<SPEAKER ID=46 NAME="Brok">
(DΕ) Το ίδιο ισχύει και για μένα.
<P>
(γέλια)
<P>
(Το Σώμα παρέχει σύμφωνη γνώμη όσον αφορά την κατάθεση της προφορικής τροπολογίας) (Το Σώμα εγκρίνει το ψήφισμα)
<P>
Έκθεση (A5-0307/2001) της κ. Berθs, εξ ονόματος της Επιτροπής Οικονομικής και Νομισματικής Πολιτικής, σχετικά με την ανακοίνωση της Επιτροπής για την ενίσχυση του συντονισμού της οικονομικής πολιτικής στη ζώνη του ευρώ (COM(2001) 82 - C5-0173/2001 - 2083/2001(COS))
<P>
(Το Σώμα εγκρίνει το ψήφισμα)
<P>
Έκθεση (A5-0306/2001) της κ. Peijs, εξ ονόματος της Επιτροπής Οικονομικής και Νομισματικής Πολιτικής, σχετικά με την ανακοίνωση της Επιτροπής για τη συμβολή των δημοσίων οικονομικών στην ανάπτυξη και την απασχόληση: βελτίωση της ποιότητας και της διατηρησιμότητας (COM(2000) 846 - C5-0172/2001 - 2001/2082(COS))
<P>
(Το Σώμα εγκρίνει το ψήφισμα)
<P>
Έκθεση (A5-0299/2001) του κ. Agag Longo, εξ ονόματος της Επιτροπής Οικονομικής και Νομισματικής Πολιτικής, σχετικά με την 30ή έκθεση της Επιτροπής για την πολιτική ανταγωνισμού (2000) (SEC(2001)694 - C5-0312/2001 - 2001/2130(COS))
<P>
(Το Σώμα εγκρίνει το ψήφισμα)
<P>
Έκθεση (A5-0301/2001) του κ. Huhne, εξ ονόματος της Επιτροπής Οικονομικής και Νομισματικής Πολιτικής, σχετικά με την ανακοίνωση της Επιτροπής στο Συμβούλιο και στο Ευρωπαϊκό Κοινοβούλιο αναφορικά με το ηλεκτρονικό εμπόριο και τις χρηματοπιστωτικές υπηρεσίες (COM(2001) 66 - C5-0257/2001 - 2001/2119(COS))
<P>
(Το Σώμα εγκρίνει το ψήφισμα)
<P>
Έκθεση (A5-0310/2001) της κ. Berger, εξ ονόματος της Επιτροπής Νομικών Θεμάτων και Εσωτερικής Αγοράς, σχετικά με την ανακοίνωση της Επιτροπής "Μια στρατηγική για την εσωτερική αγορά υπηρεσιών" (COM(2000) 888 - C5-0103/2001 - 2001/2052(COS))
<P>
(Το Σώμα εγκρίνει το ψήφισμα)
<P>
Έκθεση (A5-0290/2001) του κ. Radwan, εξ ονόματος της Επιτροπής Οικονομικής και Νομισματικής Πολιτικής, σχετικά ΰε τη σύσταση της Επιτροπής όσον αφορά την εκ των προτέρων πληροφόρηση που πρέπει να παρέχεται στους καταναλωτές από τους δανειστές που προσφέρουν στεγαστικά δάνεια (C5-0256/2001 - 2001/2121(COS))
<P>
(Το Σώμα εγκρίνει το ψήφισμα)
<P>
Έκθεση (A5-0263/2001) του κ. Khanbhai, εξ ονόματος της Επιτροπής Ανάπτυξης και Συνεργασίας, σχετικά με τις ανακοινώσεις της Επιτροπής προς το Συμβούλιο και το Ευρωπαϊκό Κοινοβούλιο με θέμα:
<P>
ταχεία δράση με στόχο μείζονες μεταδοτικές νόσους στο πλαίσιο της μείωσης της φτώχειας (COM(2000) 585 - C5-0014/2001 - 2001/2006(COS))
<P>
και
<P>
σχετικά με το πρόγραμμα δράσης: ταχεία δράση για τον ιό HIV/AIDS, την ελονοσία και τη φυματίωση στο πλαίσιο της μείωσης της φτώχειας (COM(2001) 96 - C5-0112/2001 - 2001/2006(COS))
<P>
Πριν από την ψηφοφορία

<SPEAKER ID=47 LANGUAGE="EN" NAME="Khanbhai">
Κυρία Πρόεδρε, έχει γίνει ένα λάθος στο ισπανικό κείμενο, στην παράγραφο 6, αναφορικά με τη λέξη "γονείς" , η οποία έπρεπε να τεθεί πριν τις λέξεις "το εκπαιδευτικό και διδακτικό προσωπικό της πρωτοβάθμιας και δευτεροβάθμιας εκπαίδευσης" . Ελπίζω να διορθωθεί η ισπανική μετάφραση.
<P>
Παρόλο που υπάρχει ευρεία υποστήριξη για ορισμένες άλλες προφορικές τροπολογίες τις οποίες επρόκειτο να καταθέσω, καταλαβαίνω ότι υπάρχει αντίθεση από την Ομάδα των Πρασίνων. Έτσι, η μόνη προφορική τροπολογία που επιθυμώ να προτείνω τώρα αφορά την παράγραφο 14. Υπάρχει ένα πραγματικό λάθος και πρέπει να τροποποιηθεί ως εξής: "καλεί όλες τις αναπτυσσόμενες χώρες να καταργήσουν τους εισαγωγικούς δασμούς και φόρους για τις εισαγωγές βασικών φαρμάκων και ειδών εξοπλισμού προκειμένου να καταστεί οικονομικώς προσιτή η υγειονομική περίθαλψη." Δεν υπάρχουν φόροι όταν εξάγουμε φάρμακα από την Ευρώπη ή τις Ηνωμένες Πολιτείες, έτσι, η εν λόγω παράγραφος είναι εκ των πραγμάτων λανθασμένη. Ελπίζω τα μέλη να υποστηρίξουν αυτή την τροπολογία.
<P>
(Το Σώμα παρέχει σύμφωνη γνώμη όσον αφορά την κατάθεση της προφορικής τροπολογίας) (Το Σώμα εγκρίνει το ψήφισμα)
<P>
 

<SPEAKER ID=48 LANGUAGE="NL" NAME="Buitenweg">
Κυρία Πρόεδρε, μου προξένησε κάποια έκπληξη το γεγονός ότι πριν από την ψηφοφορία σχετικά με τον κανονισμό του Συμβουλίου που αφορά τη καταπολέμηση της διεθνούς τρομοκρατίας και την δέσμευση των περιουσιακών στοιχείων τρομοκρατικών οργανώσεων δεν δόθηκε ένα λεπτό σε όλες τις πολιτικές ομάδες για να παρουσιάσουν τις θέσεις τους. Ως γνωστόν, είχε συμφωνηθεί προηγουμένως με όλα τα πολιτικά κόμματα να αναφερθούμε στο ζήτημα πριν από την ψηφοφορία διότι το ζήτημα έχει τεθεί προς συζήτηση επειγόντως και δεν μας δόθηκε ο χρόνος να συζητήσουμε επ' αυτού, και μάλιστα για ένα τόσο εξαιρετικά σημαντικό ζήτημα. Λυπούμαι που δεν μας δόθηκε αυτή η ευκαιρία. Θα υποβάλω βέβαια τις θέσεις μας επί της ουσίας του ζητήματος γραπτώς. Το ζήτημα είναι όμως ότι θεωρούμε την πρόταση εξαιρετικά σημαντική και πιστεύουμε ότι θα πρέπει αυτή να εξετασθεί από νομικής απόψεως. Χαιρόμαστε ιδιαίτερα για αυτή την πρόταση της Επιτροπής. Χαιρόμαστε για το γεγονός ότι αυτή στηρίζεται στο άρθρο 308 της Συνθήκης. Το άρθρο αυτό προβλέπει ότι θα υπάρχει παρέμβαση του Δικαστηρίου των Ευρωπαϊκών Κοινοτήτων καθώς και του Ευρωπαϊκού Κοινοβουλίου. Μας απογοήτευσε έντονα το Συμβούλιο το οποίο απέρριψε εχθές αυτή τη νομική βάση. Το Συμβούλιο δεν συνειδητοποίησε τον επείγοντα χαρακτήρα αυτής της προτάσεως, ούτε ότι θα πρέπει να στηριχθεί αυτή στο άρθρο 308. Προτείνοντας να αποτελέσουν νομική βάση κάθε λογής άρθρα από τον τρίτο πυλώνα, το Συμβούλιο προσπαθεί βέβαια να αφήσει στο περιθώριο το Δικαστήριο των Ευρωπαϊκών Κοινοτήτων και το Κοινοβούλιο. Το ζήτημα είναι σοβαρό. Γι' αυτό το λόγο έπρεπε οπωσδήποτε να είχε συζητηθεί στο Κοινοβούλιο.

<SPEAKER ID=49 NAME="Πρόεδρος">
Κυρία Buitenweg, θα ήθελα να σας απαντήσω σχετικά με τη διεξαγωγή των ψηφοφοριών σε αυτό το Κοινοβούλιο. Ακολούθησα, φυσικά, κατά γράμμα τον Κανονισμό. Οφείλω να σας πω ότι περίμενα να μου ζητήσουν όλες οι Ομάδες να παρέμβουν για ένα λεπτό. Δεν εναπόκειται σε εμένα να παραχωρήσω αυτό τον χρόνο λόγω μιας ανεπίσημης συμφωνίας. Στην πραγματικότητα, αυτό που έπρεπε να είχε γίνει και αυτό που περίμενα να γίνει είναι το εξής: ένας ορισμένος αριθμός συναδέλφων, 32 για την ακρίβεια - για να τηρούμε και τον Κανονισμό - να ζητήσουν τη διεξαγωγή συζήτησης, γεγονός που έτσι και αλλιώς ήταν αδύνατο, αφού ψηφίσαμε στο πλαίσιο της διαδικασίας κατεπείγοντος και, επομένως, οι Ομάδες να μου ζητήσουν ένα λεπτό η καθεμία. Ο κ. Wurtz ήταν ο μόνος που ζήτησε να κάνει χρήση της δυνατότητας αυτής. Πρώτη εγώ έμεινα έκπληκτη, κυρία Buitenweg.
<P>
ΑΙΤΙΟΛΟΓΗΣΕΙΣ ΨΗΦΟΥ

<SPEAKER ID=50 NAME="Πρόεδρος">
Υπενθυμίζω στους συναδέλφους που ζητούν να παρέμβουν για προφορική αιτιολόγηση ψήφου επί της διαδικασίας χωρίς έκθεση ότι δεν επιτρέπεται η προφορική αιτιολόγηση ψήφου επί της διαδικασίας χωρίς έκθεση. Λυπάμαι, έτσι ορίζει ο Κανονισμός.

<SPEAKER ID=51 LANGUAGE="FR" NAME="Gollnisch">
Αυτό προκύπτει από τον Κανονισμό, κυρία;

<SPEAKER ID=52 NAME="Πρόεδρος">
Ναι, πρόκειται για το άρθρο 137:
<P>
"Όταν η ημερήσια διάταξη του Ευρωπαϊκού Κοινοβουλίου περιλαμβάνει πρόταση της Επιτροπής ή έκθεση, σύμφωνα με τα άρθρα 62, παρ. 5, ή 114, οι βουλευτές μπορούν να προβούν σε γραπτή αιτιολόγηση της ψήφου σύμφωνα με την παρ. 1."
<P>
Διεθνής τρομοκρατία (C5-0455/2001)

<SPEAKER ID=53 LANGUAGE="EN" NAME="Ahern">
. (EN) Κυρία Πρόεδρε, υποστήριξα το αίτημα λήψης ειδικών μέτρων κατά της τρομοκρατίας ιδίως διότι στη νομική του βάση εμπεριέχεται το δικαίωμα δικαστικής προσφυγής ενώπιον του Ευρωπαϊκού Δικαστηρίου. Αυτό κατέστη σαφές με την έγκριση των τροπολογιών που προτάθηκαν από την Ομάδα των Πρασίνων, με σκοπό την προστασία των ανθρωπίνων δικαιωμάτων. Οι ελευθερίες των πολιτών, την καταπάτηση των οποίων ορισμένοι φοβούνται, πρέπει να προστατευτούν, καθώς όλες οι διαδικασίες υπόκεινται σε προσφυγή ενώπιον του Ευρωπαϊκού Δικαστηρίου.
<P>
Δεν μπορούμε να παραμείνουμε ουδέτεροι απέναντι στην τρομοκρατία. Η Ευρώπη πρέπει να υποστηρίξει τις ΗΠΑ στην ανεύρεση και πάταξη των τρομοκρατών. Πρέπει, επίσης, να έχουμε ένα μακροπρόθεσμο σχέδιο αντιμετώπισης των συγκρούσεων και στήριξης για υποδομή σε χώρες όπως το Αφγανιστάν, όπου η ανθρωπιστική βοήθεια είναι μεν απαραίτητη, δεν παύει όμως να είναι προσωρινή λύση για μια κοινωνία με πλήρη λειτουργία.
<P>
Εδώ και χρόνια, το Ευρωπαϊκό Κοινοβούλιο κάνει έκκληση για την υποστήριξη του πληθυσμού του Αφγανιστάν ο οποίος τρομοκρατείται από τους Ταλιμπάν. Οι γυναίκες, ιδιαίτερα, υποφέρουν. Αυξάνεται ολοένα και περισσότερο ο αριθμός των επιθέσεων κατά των γυναικών σε ολόκληρη την περιοχή και στο Κασμίρ από Ισλαμιστές εξτρεμιστές που έριξαν οξύ στα πρόσωπά τους τραυματίζοντάς τις φρικτά, προκειμένου να τις αναγκάσουν να φορέσουν το μπούρκα που καλύπτει όλο το πρόσωπο.

<SPEAKER ID=54 LANGUAGE="FR" NAME="Bordes, Cauquil και Laguiller">
. (FR) Αν και δηλώνουμε εκ νέου την απόλυτη αντίθεσή μας τόσο στις τρομοκρατικές μεθόδους όσο και στους αντιδραστικούς στόχους των υπεύθυνων για τις ενέργειες αυτές κινημάτων, αρνούμαστε να συμφωνήσουμε με το σύνολο των προτάσεων του Συμβουλίου της Ευρωπαϊκής Ένωσης. Οι πολιτικοί ιθύνοντες των μεγάλων ιμπεριαλιστικών δυνάμεων της Αμερικής ή της Ευρώπης προσπαθούν να κατευθύνουν τη δικαιολογημένη αγανάκτηση που προκάλεσαν οι επιθέσεις κατά της Νέας Υόρκης προς το συμφέρον μιας πολιτικής που στόχο έχει μόνο την εδραίωση της παγκόσμιας κυριαρχίας τους και όχι την προάσπιση των συμφερόντων και της ασφάλειας των λαών.
<P>
Αρνούμαστε κάθε πρωτοβουλία, έστω και μερική, που τείνει υπέρ της ανάληψης στρατιωτικής δράσης η οποία, αναπόφευκτα, θα προκαλέσει θύματα ανάμεσα στους πληθυσμούς οι οποίοι δεν έχουν καμία σχέση με την τρομοκρατία. Η τρομοκρατία που ασκούν μεμονωμένα άτομα ούτε δικαιολογεί ούτε καθιστά αποδεκτή την κρατική τρομοκρατία.
<P>
Διαμαρτυρόμαστε εναντίον των μέτρων που περιορίζουν τις προσωπικές ελευθερίες, κατάσταση στην οποία συμβάλλει το πολεμικό αυτό κλίμα.
<P>
Όσον αφορά τη μάχη κατά των πηγών χρηματοδότησης των τρομοκρατικών ομάδων, αν οι κυβερνήσεις ήθελαν πραγματικά να τη διεξαγάγουν, θα έπρεπε να καταργήσουν αμέσως το τραπεζικό απόρρητο και το επιχειρηματικό απόρρητο. Οι υπεκφυγές και η λήψη περιορισμένων όσο και ελλιπών μέτρων το μόνο που αποδεικνύουν είναι ότι οι κυβερνήσεις προτιμούν να βολεύονται με τα χρήματα της τρομοκρατίας όπως με τα χρήματα από τα ναρκωτικά και το οργανωμένο έγκλημα, παρά να μεριμνούν για την απόλυτη διαφάνεια, γεγονός που ενδεχομένως αποκαλύψει πολλές παράνομες δοσοληψίες του ίδιου του καπιταλιστικού συστήματος και τις τεράστιες δαπάνες εις βάρος της κοινωνίας.

<SPEAKER ID=55 LANGUAGE="FR" NAME="Boumediene-Thiery">
. (FR) Πρώτα από όλα, πρέπει να ομολογήσουμε ότι αυτή η αιτιολόγηση ψήφου είναι δύσκολη.
<P>
Όπως όλοι, έτσι κι εμείς, επαναστατήσαμε με τις τρομοκρατικές επιθέσεις της 11ης Σεπτεμβρίου. Είναι λυπηρό να αποφασίζουμε να μην χρησιμοποιήσουμε ένα επιπλέον μέσο για να απαντήσουμε στους δράστες αυτών των ενεργειών.
<P>
Έχουμε, ωστόσο, την πεποίθηση ότι πρόκειται για μια επιλογή την οποία υπαγορεύει η λογική και όχι μια ενστικτώδης αντίδραση, δικαιολογημένη αλλά επικίνδυνη, που κατευθύνεται από τον θυμό και τον πόνο.
<P>
Πέρα από το γεγονός ότι αρνούμαστε να δημιουργήσουμε μια νομολογία σχετικά με τις διαδικασίες κατεπείγοντος που ενδέχεται έτσι να αυξηθούν, αναρωτιόμαστε αναφορικά με τον κατάλογο που προτείνεται στο παράρτημα, ο οποίος αποκαλύπτει πραγματικά προβλήματα ουσίας.
<P>
Είναι προφανές ότι είμαστε απόλυτα σύμφωνοι με την αρχή της εφαρμογής συγκεκριμένων μέτρων κατά των ατόμων και των αγαθών που συνδέονται με την τρομοκρατία, προκειμένου να την καταπολεμήσουμε αποτελεσματικότερα.
<P>
Κι όμως, πολλά σύννεφα σκιάζουν τον περίφημο αυτόν κατάλογο:
<P>
Πώς είναι δυνατόν να την υποστηρίξουμε ενώ αγνοούμε ακόμα και τον τρόπο με τον οποίο καταρτίστηκε;
<P>
Βάσει ποιων κριτηρίων επιλέχθηκαν αυτά τα άτομα;
<P>
Γνωρίζουμε ότι δεν υπάρχει κανένας ορισμός της τρομοκρατίας στο διεθνές δίκαιο και ότι είναι, επομένως, αδύνατον να προσδιορίσουμε αντικειμενικά κριτήρια συμμετοχής σε κάποιο τρομοκρατικό κίνημα. Κι όμως, αρκεί να δούμε την ευκολία με την οποία ορισμένοι αντιμετωπίζουν ως τρομοκρατική κάθε συμπεριφορά που δεν συνάδει με την κυρίαρχη σκέψη (κατά της παγκοσμιοποίησης, κατά των ΜΚΟ, ...) για να ανησυχήσουμε για πιθανές εννοιολογικές συγχύσεις.
<P>
Επιπλέον, τι γίνεται με ορισμένες γενικές αρχές δικαίου όπως :
<P>
το τεκμήριο αθωότητας; Η απαλλαγή λόγω αμφιβολιών;
<P>
και σε ποιον ανήκει το βάρος της απόδειξης;
<P>
(Η παρέμβαση συντομεύτηκε κατ' εφαρμογή του άρθρου 137 του Κανονισμού)

<SPEAKER ID=56 NAME="Figueiredo">
. (ΡΤ) Επαναλαμβάνουμε την απόλυτη και σαφή καταδίκη των τρομοκρατικών ενεργειών που πραγματοποιήθηκαν στις Ηνωμένες Πολιτείες της Αμερικής, καθώς επίσης και την ανάγκη να αντιδράσουμε αποτελεσματικά συνενώνοντας τις δυνάμεις και με διεθνή συνεργασία στο πλαίσιο του ΟΗΕ και με πλήρη σεβασμό του Χάρτη του. Δεν θα παραλείψουμε όμως να εκφράσουμε την ουσιαστική διαφωνία μας με τη μέθοδο την οποία επεδίωξε να επιβάλει η Επιτροπή υποβάλλοντας την " πρόταση κανονισμού για τα άμεσα περιοριστικά μέτρα εναντίον ορισμένων ατόμων και οργανώσεων με σκοπό την καταπολέμηση της διεθνούς τρομοκρατίας" .
<P>
Θεωρούμε απαραίτητη, στο πλαίσιο του αγώνα κατά της τρομοκρατίας, τη λήψη μέτρων καταπολέμησης του οργανωμένου εγκλήματος, τα οποία περνούν κυρίως μέσα από την καταπολέμηση του ξεπλύματος κεφαλαίων και των διαφόρων λαθρεμπορίων καθώς και από την κατάργηση των φορολογικών παραδείσων. Θεωρούμε όμως απαράδεκτο να υποβάλλεται για έγκριση στο Ευρωπαϊκό Κοινοβούλιο ένας κατάλογος οργανώσεων και προσώπων - τον οποίο χορήγησε ενδεχομένως η κυβέρνηση και οι υπηρεσίες πληροφοριών των Ηνωμένων Πολιτειών της Αμερικής, χώρα που πριν από λίγο καιρό ήταν αντίθετη στον έλεγχο των φορολογικών παραδείσων - χωρίς να θεμελιώνεται αυτός ή να παρουσιάζεται οποιαδήποτε απόδειξη.
<P>
Εξάλλου, θεωρούμε ότι ο αναγκαίος αγώνας κατά της τρομοκρατίας δεν μπορεί να χρησιμεύει ως πρόφαση για να πλήττονται βασικές πτυχές της κυριαρχίας των κρατών μελών της Ευρωπαϊκής Ένωσης.

<SPEAKER ID=57 LANGUAGE="DA" NAME="Eriksson, Frahm, Herman Schmid, Seppδnen και Sjφstedt">
. (DA) Δεν αρκεί όσες φορές και να το πούμε ότι στηρίζουμε τον αγώνα κατά της διεθνούς τρομοκρατίας και ότι πιστεύουμε ότι είναι καλό να ληφθούν πρωτοβουλίες για το ταχύ πάγωμα πόρων εάν αποδειχθεί ότι ανήκουν ή προέρχονται από μεμονωμένα άτομα ή οργανώσεις που ευθύνονται για τρομοκρατικές πράξεις. Αναγνωρίζουμε την ανάγκη για ταχεία αντίδραση, συγχρόνως, όμως, πιστεύουμε ότι είναι σημαντικό να σκεφτούμε πολύ προσεκτικά. Ο λόγος που δεν ψηφίζουμε κατά της έγκρισης της πρωτοβουλίας από το Κοινοβούλιο μπορεί να συνοψιστεί στα ακόλουθα σημεία:
<P>
Πρώτα από όλα θεωρούμε ότι το Κοινοβούλιο δεν πρέπει να ακροαστεί στο συγκεκριμένο θέμα επί του οποίου το Κοινοβούλιο δεν έχει καμία επιρροή. Θεωρούμε ότι είναι εντελώς απαράδεκτο το Κοινοβούλιο να λάβει θέση επί ενός κανονισμού που προτείνει η Επιτροπή βάσει του ανά χείρας εγγράφου, το οποίο υποβλήθηκε στα γρήγορα και το οποίο στο Coreper επικρίθηκε για έλλειψη συνοχής και συνέπειας. Θεωρούμε ότι η διαδικασία με την οποία ζητήθηκε από το Κοινοβούλιο να εγκρίνει μια ταχεία ψήφιση της πρότασης του Συμβουλίου θα χρησιμοποιηθεί από το Συμβούλιο για να νομιμοποιήσει έναν κανονισμό που δεν έχει δουλευτεί ενδελεχώς.
<P>
Ο κατάλογος που προστέθηκε στην πρόταση στο παράρτημα 1 είναι ένας κατάλογος οργανώσεων και μεμονωμένων ατόμων τα οποία είναι ύποπτα για άμεση ή έμμεση εμπλοκή σε τρομοκρατικές πράξεις. Θεωρούμε ότι είναι κατακριτέο να εγκρίνουμε χωρίς κανένα δισταγμό έναν κατάλογο που έχει καταρτισθεί από τις ΗΠΑ. Στην πρόταση δεν υπάρχουν καθόλου κατευθυντήριες οδηγίες για το πώς και βάσει ποιων κριτηρίων άτομα ή οργανώσεις προστίθενται ή αφαιρούνται από τον κατάλογο, όπως επίσης δεν καθορίζεται ποιες αρχές έχουν εξουσιοδότηση να αναθεωρούν τον κατάλογο ούτε βάσει ποιων σκεπτικών και αρχών.
<P>
Θεωρούμε κατακριτέο ότι η πρόταση θέτει εκτός ισχύος θεμελιώδες αρχές του κράτους δικαίου, αρχές οι οποίες προστατεύουν ανθρώπους που κατηγορούνται για άδικη ή παράνομη μεταχείριση. Είναι κατάφωρα κατακριτέο ότι η παραδοσιακή τριμερής κατανομή της εξουσίας - σε νομοθετική, εκτελεστική και δικαστική εξουσία - τίθεται εκτός ισχύος ώστε να μπορέσει η ΕΕ να εκπληρώσει την επιθυμία των ΗΠΑ για ταχεία επέμβαση. Συγχρόνως πρέπει να υπογραμμιστεί ότι καμία παραβίαση των εν λόγω αρχών δεν μπορεί να δικαιώσει τις τρομοκρατικές πράξεις.

<SPEAKER ID=58 LANGUAGE="SV" NAME="Gahrton">
. (SV) Φυσικά συμμερίζομαι ανεπιφύλακτα την απόλυτη καταδίκη της τρομοκρατίας, καταδίκη στην οποία αποσκοπεί αυτός ο κανονισμός. Συγχρόνως, όμως, τόσο η διαδικασία για τη λήψη απόφασης όσο και το περιεχόμενο του κανονισμού αποτελούν προσβολή της δημοκρατίας και του κράτους δικαίου, η προστασία των οποίων υποτίθεται ότι είναι ο στόχος της πρότασης.
<P>
Το Ευρωπαϊκό Κοινοβούλιο εξαναγκάσθηκε να δεχθεί μία ταχεία διαδικασία χωρίς έκθεση, χωρίς συζήτηση και χωρίς πρόσβαση σε μεταφράσεις αυτού του κειμένου σε διάφορες γλώσσες, περιλαμβανομένης της σουηδικής. Δεν αναφέρθηκε καμία αιτία για το γεγονός ότι αγνοούνται με τέτοιο τρόπο οι κανονικές δημοκρατικές διαδικασίες για τη λήψη αποφάσεων. Καθώς τα κράτη μέλη είναι αυτά τα οποία τελικά θα πρέπει να εφαρμόσουν την προτεινόμενη δέσμευση των περιουσιακών στοιχείων που ανήκουν σε υπόπτους για τρομοκρατία, και καθώς τα κράτη μέλη οφείλουν να λάβουν οπωσδήποτε τα αναγκαία μέτρα για τη δέσμευση αυτή, δεν υπάρχει καμία ένδειξη ότι χρειάζεται κανονισμός της Ε.Ε. ή ότι αυτός επιταχύνει τη λήψη των αναγκαίων μέτρων.
<P>
Συγχρόνως, ο κανονισμός αποτελεί από νομικής άποψης μία προχειροδουλειά και γελοιοποιεί τις μεγαλόστομες δηλώσεις ότι τάχα η καταπολέμηση της τρομοκρατίας δεν θα πρέπει να θεωρηθεί ως πόλεμος κατά του Ισλάμ ή του αραβικού κόσμου.
<P>
Στον κανονισμό δεν περιλαμβάνεται απολύτως κανένας ορισμός της τρομοκρατίας, του τρομοκράτη ή της τρομοκρατικής οργάνωσης. Αντί, όπως είθισται σε ένα κράτος δικαίου να περιλάβει ο νομοθέτης μία γενική περιγραφή του αδικήματος και να αφήσει στον μηχανισμό επιβολής του νόμου, την έρευνα, τη σύλληψη, την δίωξη και καταδίκη όσων διαπράττουν τα αδικήματα που περιγράφει η συγκεκριμένη νομοθεσία, ο νομοθέτης, δηλαδή η Επιτροπή η οποία υπέβαλε την πρόταση, το Συμβούλιο το οποίο αποφασίζει και το Κοινοβούλιο το οποίο γνωμοδοτεί, προδίκασαν την εφαρμογή του κανονισμού και αγνόησαν την ανάγκη περιγραφής του αδικήματος αναφέροντας αντ' αυτής 27 "ένοχες" οργανώσεις και άτομα.
<P>
Ο λόγος για την εκπόνηση αυτού του καταλόγου δεν μπορεί να αναζητηθεί σε κάποια νομική διαδικασία: θα πρέπει να αναζητηθεί στη CIA. Ο κατάλογος περιλαμβάνει διάφορα ονόματα για τα οποία δεν δίνονται περισσότερες πληροφορίες, ονόματα τα οποία έχουν, από ό,τι φαίνεται, πολλά άτομα. Εξάλλου, μπορεί να διαπιστώσει κανείς ότι όλα τα ονόματα στον κατάλογο είναι αραβικά - μουσουλμανικά.
<P>
Το τελικό αποτέλεσμα υπήρξε μία περιττή κίνηση προκειμένου να υιοθετηθούν τα αναγκαία μέτρα στα κράτη μέλη της Ε.Ε. για την δέσμευση των περιουσιακών στοιχείων των τρομοκρατών, μία περιττή κίνηση η οποία βρίσκεται σε σύγκρουση με τις θεμελιώδεις αρχές του δικαίου και ο οποίος μάλιστα δίνει αναγκαστικά την εντύπωση μιας μονόπλευρης πολιτικής επίθεσης κατά του ισλαμικού και αραβικού κόσμου.
<P>
Το Ευρωπαϊκό Κοινοβούλιο μέσω της απόφασης του να υιοθετήσει ορισμένες τροπολογίες κατέδειξε ορισμένες δυνατότητες να καλυφθούν εν μέρει, σίγουρα όμως όχι πλήρως, ορισμένες από τις ελλείψεις που εντόπισε. Νομίζω ότι θα ήταν σωστότερο τη στιγμή αυτή να είχε δείξει το Κοινοβούλιο τη δυσαρέσκειά του σαφέστερα, απορρίπτοντας πλήρως την πρόταση της Επιτροπής, έτσι ώστε να αναγκαζόταν αυτή να υποβάλει νέα πρόταση η οποία θα ενίσχυε σημαντικά τις δυνατότητες για την καταπολέμηση της τρομοκρατίας, θα στηριζόταν στις αρχές του κράτους δικαίου και θα διασκέδαζε κάθε εντύπωση ότι η πρόταση απευθύνεται μονόπλευρα κατά του αραβικού-ισλαμικού κόσμου.
<P>
Για τους λόγους αυτούς καταψήφισα, όπως και άλλοι συνάδελφοι της Ομάδας των Πρασίνων, την πρόταση στην τελική ψηφοφορία.

<SPEAKER ID=59 LANGUAGE="DA" NAME="Krarup">
. (DA) Η πρόταση της Επιτροπής δεν αντιβαίνει μόνο το άρθρο 308 της συνθήκης αλλά παραγκωνίζει θεμελιώδεις αρχές δικαίου και τα συντάγματα των κρατών μελών. Ο βασικός λόγος που δεν μπορώ να συμπράξω με την παρούσα νομοθεσία είναι ότι η πρόταση της Επιτροπής πάρα πολύ απλά στοχεύει στην κατάργηση κάθε μορφής νομικής προστασίας. Ακόμη και ύποπτοι εγκληματίες έχουν δικαίωμα σε δίκη, σε μια fair trial. Το θεμελιώδες αυτό δικαίωμα η Επιτροπή θέλει να συμπράξουμε για να το καταργήσουμε. Η Επιτροπή έλαβε από τις ΗΠΑ έναν κατάλογο 27 μεμονωμένων ατόμων και οργανώσεων. Δεν έχουμε λάβει καμία απόδειξη για τις δραστηριότητες των 27 ούτε καν την παραμικρή εξήγηση γιατί ακριβώς αυτοί 27 πρέπει να καταδικαστούν χωρίς αποδείξεις και χωρίς δίκη. Αυτό που απαιτούν από εμάς είναι να φορέσουμε παρωπίδες και να καταδικάσουμε τους 27 - οριστικά και μη εφέσιμα. Μας ζητείται να ορθώσουμε απειλητικά τη σφραγίδα μας εδώ και τώρα με το κλασικό στυλ του δρ. Strangelove: Πυροβόλα πρώτα, ρώτα μετά! Μήπως οι δημοκρατικές αρχές δεν είναι ακριβώς αυτό που επιθυμούμε να προστατέψουμε; Τι θα είναι το επόμενο εάν ενδώσουμε τώρα και δεχτούμε ότι ο σκοπός αγιάζει τα μέσα;

<SPEAKER ID=60 LANGUAGE="FR" NAME="Krivine και Vachetta">
. (FR) Καταψηφίσαμε αυτό το σχέδιο κανονισμού επειδή δεν πιστεύουμε ότι μπορούμε να αντιτεθούμε αποτελεσματικά σε απεχθείς τρομοκρατικές ενέργειες, όπως αυτή στο World Trade Center, χωρίς να παραβιάσουμε τις βασικές ελευθερίες. Με αυτή την πρόταση κανονισμού, μας ζητείται απλώς να εμπιστευτούμε τη CIA η οποία επιθυμεί να αποκόψει από τις πηγές εφοδιασμού τους, δικαίως ή μη, 27 συγκεκριμένες ομάδες τρομοκρατών αν και ορισμένοι από αυτούς προέρχονται από αυτό το ίδιο το άντρο των κατασκόπων. Δεν περιμέναμε τον κ. Μπους για να καταδικάσουμε τους φορολογικούς παράδεισους, σε καμία περίπτωση όμως δεν δίνουμε λευκή επιταγή στις μυστικές του υπηρεσίες. Ο κατάλογος που παρουσιάστηκε χωρίς καμία επεξήγηση και που πρόκειται να διευρυνθεί, όπως μας προειδοποιούν, μάλλον σε συνάρτηση με τα συμφέροντα των ΗΠΑ και των συμμάχων τους, δεν είναι παρά ένας κατάλογος που προσφέρει άλλοθι σε σχέση με τη γενική μάχη η οποία πρέπει να δοθεί τόσο κατά των φορολογικών παράδεισων, όσο και κατά των υπευθύνων τόσων θανάτων οι οποίοι αντλούν κέρδη από αυτούς. Επειδή, ενδεχομένως, δεν προσδιορίζουμε την τρομοκρατία ακριβώς όπως ο κ. Μπους κι επειδή ο κατάλογος των ενόχων παραμένει ανοιχτός, προτείνουμε, εφεξής, να προσθέσουμε, ως 28η οργάνωση, την εταιρεία TotalFinaElf που ευθύνεται για δεκάδες χιλιάδες θανάτους σε όλο τον κόσμο και που συνδέεται άμεσα με τρομοκρατικές ενέργειες, κυρίως στην Αφρική.

<SPEAKER ID=61 LANGUAGE="DA" NAME="Lund">
. (DA) Οι Δανοί σοσιαλδημοκράτες ψήφισαν σήμερα υπέρ της τροποποίησης του σχεδίου κανονισμού του Συμβουλίου σχετικά με ειδικά περιοριστικά μέτρα έναντι ορισμένων ατόμων και οντοτήτων με σκοπό την καταπολέμηση της διεθνούς τρομοκρατίας. Συμφωνούμε ότι η ΕΕ πρέπει να καταπολεμήσει τη διεθνή τρομοκρατία σε όλους τους τομείς. Παρ' όλα αυτά είμαστε εν γένει σκεπτικοί απέναντι στην πρόταση, ενώ συγκεκριμένα διαχωρίζουμε τη θέση μας από τον κατάλογο με τις 27 τρομοκρατικές οργανώσεις. Κατά τα φαινόμενα όλες οι εν λόγω οργανώσεις είναι μουσουλμανικές, γεγονός που μπορεί να θεωρηθεί ότι εισάγει διακρίσεις, δεδομένου ότι υπάρχουν επίσης τρομοκρατικές οργανώσεις μη μουσουλμανικού χαρακτήρα. Οι οργανώσεις αυτές πρέπει φυσικά να συμπεριληφθούν στον κατάλογο, ο οποίος κατά συνέπεια δεν μπορεί να θεωρηθεί ολοκληρωμένος. Επιπλέον έχουμε ενδοιασμούς όσον αφορά με ποιον τρόπο θα μπορούσε ποτέ να χρησιμοποιηθεί ένας τέτοιος κατάλογος στην πράξη.

<SPEAKER ID=62 LANGUAGE="EN" NAME="Lynne">
. (EN) Απείχα από την τελική ψηφοφορία γιατί, παρόλο που συμφωνώ με την αρχή στην οποία στηρίζεται αυτός ο κανονισμός, δεν μπορώ να συμφωνήσω με την προσθήκη του Παραρτήματος 1.
<P>
Ο κανονισμός αυτός μιλάει γενικά για τη διεθνή τρομοκρατία και δεν αναφέρεται ειδικά στα γεγονότα της 11ης Σεπτεμβρίου. Γι' αυτό, μοιάζει εντελώς άτοπο να συμπεριληφθεί το Παράρτημα αυτό, το οποίο αναφέρεται μόνο σε μεμονωμένα άτομα και οργανώσεις που φαίνεται να προέρχονται αποκλειστικά από την ισλαμική κοινότητα.
<P>
Ανησυχώ, επίσης, μήπως τα μέλη του Ευρωπαϊκού Κοινοβουλίου δεν έχουν δει τα στοιχεία κατά των ανθρώπων και των οργανώσεων όπως παρατίθενται στο Παράρτημα και, έτσι, δεν μπορέσαμε να αποφασίσουμε αυτοβούλως αν όσοι εμφανίζονται στον εν λόγω κατάλογο είναι ένοχοι ή όχι.

<SPEAKER ID=63 LANGUAGE="EN" NAME="MacCormick">
. (EN) Ζητήθηκε από το Ευρωπαϊκό Κοινοβούλιο να ενεργήσει επειγόντως και με αποφασιστικότητα για το πάγωμα των κονδυλίων που θα μπορούσαν να χρησιμοποιηθούν από τρομοκράτες. Αντιδράσαμε σ' αυτή την πρόκληση και, έτσι, καταθέσαμε ουσιαστικές τροπολογίες προκειμένου να προστατεύσουμε τις ελευθερίες των αθώων πολιτών. Προσωπικά, είμαι υπερήφανος για την τροπολογία που απαιτεί να αναληφθεί δράση προκειμένου να δοθούν λεπτομέρειες οι οποίες θα επιτρέψουν την πραγματική επισήμανση των ατόμων που εμφανίζονται στον κατάλογο του παραρτήματος. Θα ήταν παράλογο να προχωρήσουμε μ' έναν κατάλογο ονομάτων που θα αναφερόταν κατά τρόπο διφορούμενο σε χιλιάδες ανθρώπους στον ισλαμικό κόσμο, συγχέοντας τους αθώους πολίτες με τους μοχθηρούς.
<P>
Το Συμβούλιο Υπουργών ζήτησε ταχύτητα και αποφασιστικότητα. Ανταποκριθήκαμε και τονίσαμε την ανάγκη δικαστικών εγγυήσεων, απόλυτα συμβατών με άμεση και αποφασιστική δράση. Στην πραγματικότητα, προκαλούμε το Συμβούλιο να μας εμπιστευτεί και να μην καθυστερήσει επινοώντας μια νέα εκδοχή χωρίς δικαστικές εγγυήσεις.

<SPEAKER ID=64 LANGUAGE="EN" NAME="McKenna και Lucas">
. (EN) Καταψηφίσαμε αυτό το σχέδιο κανονισμού για διάφορους λόγους. Πιστεύω ακράδαντα ότι η παραχώρηση τέτοιας εξουσίας χωρίς την κατάλληλη συζήτηση και χωρίς σχετική κοινοβουλευτική έκθεση είναι νομικά αμφισβητούμενη. Το γεγονός ότι στον κανονισμό δεν γίνεται αναφορά στην προστασία των ελευθεριών του πολίτη είναι φοβερό και η επίκληση του άρθρου 308 δημιουργεί επικίνδυνο προηγούμενο για βιαστική προσφυγή σε επείγουσα νομοθεσία χωρίς ανοιχτή και διάφανη συζήτηση. Είναι επίσης συζητήσιμο αν η Ευρωπαϊκή Επιτροπή είχε το δικαίωμα εν προκειμένω να επικαλεστεί το εν λόγω άρθρο, παραβιάζοντας έτσι ενδεχομένως ορισμένα εθνικά συντάγματα.
<P>
Ζητήθηκε από το Ευρωπαϊκό Κοινοβούλιο να ψηφίσει έναν κατάλογο με 27 οργανώσεις, χωρίς καμία εξήγηση, βάσει των κριτηρίων επιλογής τους, ποιος και τι είναι, και χωρίς καμία αναφορά σε μέτρα προστασίας σε περίπτωση που κάποια απ' αυτές τις οργανώσεις κατηγορούνταν άδικα.
<P>
Δεν πιστεύουμε ότι το Ευρωπαϊκό Κοινοβούλιο έχει το δικαίωμα να ενεργεί ως δικαστής και ένορκος σε τέτοια θέματα και, ειδικότερα, όταν τα γεγονότα δεν εξηγούνται ρητά, με διάφανο και ανοιχτό τρόπο. Καλωσορίζουμε, φυσικά, κάθε νέο μέτρο κατά της τρομοκρατίας. Τέτοια μέτρα, ωστόσο, πρέπει τα σκεφτόμαστε καλά και να τα συζητούμε με τρόπο διαφανή και δημοκρατικό και όχι, όπως αυτή την εβδομάδα, μέσα σε κλίμα πανικού. Κάθε νέο μέτρο, αν πρόκειται να είναι πραγματικά αποτελεσματικό, πρέπει να εγκολπούται τα ανθρώπινα δικαιώματα, να προστατεύει τις ελευθερίες των πολιτών και να αναγνωρίζει το τεκμήριο αθωότητας.

<SPEAKER ID=65 LANGUAGE="NL" NAME="Meijer">
. (NL) Είναι παλαιά συνήθεια να αποκλείει κανείς τους πολιτικούς του αντιπάλους αποκαλώντας τους τρομοκράτες. Όταν οι πρώην τρομοκράτες ήλθαν στην εξουσία στη Νότια Αφρική, στο Ισραήλ, στην Παλαιστινιακή Αρχή και σε πάμπολλες πρώην αποικίες, μεταμορφώθηκαν ξαφνικά σε λογικούς και αξιοσέβαστους πολίτες, ενώ κατηγορούνται, και πολύ σωστά, οι πρώην αντίπαλοι τους ως υπαίτιοι των βιαιοτήτων. Αποκλείοντας κάθε δυνατότητα να βελτιωθεί η κατάσταση με ειρηνικά μέσα, είχαν αναγκάσει την αντιπολίτευση σε πράξεις απελπισίας. Για το λόγο αυτό θα πρέπει να διακρίνουμε πάντοτε με απόλυτη σαφήνεια μεταξύ αντιπολίτευσης αφενός, δηλαδή του αγώνα για κοινωνικοοικονομικές και πολιτικές αλλαγές, και τυφλής βίας αφετέρου, η οποία αποσκοπεί αποκλειστικά στον εκφοβισμό και την καταστροφή. Ο κατάλογος με τις 27 ύποπτες οργανώσεις που συνέστησαν οι Αμερικανοί, οργανώσεις ισλαμικού προσανατολισμού, δημιουργεί σε ορισμένες περιπτώσεις την υποψία ότι η υποστήριξη διαφόρων κυβερνήσεων στην καταπολέμηση της διεθνούς τρομοκρατίας εξαγοράζεται με την ανακήρυξη των εσωτερικών τους αντιπάλων σε τρομοκράτες. Στην περίπτωση αυτή διαπράττουμε το ίδιο λάθος που πραγματοποιείται όταν διώκονται από δικαστικά όργανα άλλων κρατών μελών για εκτρώσεις, ευθανασία και διακίνηση μαλακών ναρκωτικών πολίτες κρατών μελών στα οποία οι πράξεις αυτές δεν είναι κολάσιμες. Στον δίκαιο αγώνα κατά της πραγματικής τρομοκρατίας με κανένα τρόπο δεν είναι όλα τα μέτρα που λαμβάνονται δίκαια και σωστά. Δεν μπορώ να δεχθώ αυτήν την λανθασμένη προσέγγιση.

<SPEAKER ID=66 NAME="Schroedter">
. (DE) Θεωρώ σκόπιμο το πάγωμα των τραπεζικών λογαριασμών φυσικών ή νομικών προσώπων που πραγματοποιούν τρομοκρατικές επιθέσεις ή υποστηρίζουν τρομοκρατικές επιθέσεις όπως αυτές της 11.09.2001.
<P>
Ωστόσο, εδώ έχουμε μια λίστα φυσικών και νομικών προσώπων, για τα οποία υπάρχει απλώς η υπόνοια ότι είναι αναμεμιγμένα με τον έναν ή τον άλλο τρόπο στις τρομοκρατικές επιθέσεις της Νέας Υόρκης και της Ουάσιγκτον. Παρ' όλα αυτά, είναι πιθανό να ληφθούν μέτρα κατά των προσώπων αυτών, ακόμη και χωρίς τις διαδικασίες που προβλέπονται από το κράτος δικαίου και χωρίς αποδείξεις. Αυτό το μέτρο θα μπορούσε να συγκριθεί με προφυλάκιση υπόπτων που δεν έχουν καταδικαστεί ακόμη τελεσίδικα. Αν τελικά δεν αποδειχτεί συνενοχή στα εγκλήματα οι προφυλακισθέντες απελευθερώνονται και αποζημιώνονται. Μια τέτοια ρύθμιση λείπει όμως εδώ.
<P>
Η ρήτρα του άρθρου 2 παραγράφου 2 επιτρέπει εξάλλου να περιληφθούν σ' αυτή την αμφιλεγόμενη λίστα βάσει του κράτους δικαίου και άλλα αντιπαθή φυσικά και νομικά πρόσωπα. Επειδή συζητήθηκε ήδη στο Συμβούλιο Εσωτερικών Υποθέσεων και Δικαιοσύνης για την Urban Violence στο πλαίσιο της τρομοκρατίας, φοβάμαι τη δέσμευση τραπεζικών λογαριασμών φυσικών ή νομικών προσώπων, τα οποία διαδηλώνουν για παράδειγμα κατά της πολιτικής της ΕΕ στις συνόδους κορυφής της ΕΕ.
<P>
Αν ψήφιζα αυτή την απόφαση, θα συμφωνούσα με μια προβληματική πράξη αυθαιρεσίας. Ψήφισα λοιπόν κατά της απόφασης αυτής, παρά το γεγονός ότι καταδικάζω έντονα την τρομοκρατία.

<SPEAKER ID=67 LANGUAGE="FR" NAME="Souchet">
. (FR) Οι βουλευτές της "Κίνησης για τη Γαλλία" ψήφισαν υπέρ του κανονισμού του Συμβουλίου που προβλέπει, συνεχεία του έκτακτου Ευρωπαϊκού Συμβουλίου των Βρυξελλών στις 21 Σεπτεμβρίου, τη λήψη ορισμένου αριθμού μέτρων για την καταπολέμηση της τρομοκρατίας. Δεν θεωρούμε ότι αυτά καθαυτά τα μέτρα συνιστούν συνολική, επαρκή και συγκροτημένη απάντηση στην φοβερή απειλή που πλανάται επάνω από τα κεφάλια μας. Θεωρούμε, απλώς, ότι πρόκειται για ένα πρώτο βήμα προς τη σωστή κατεύθυνση και ότι αρμόζει τώρα να ασχοληθούμε με ζήλο, χωρίς χρονοτριβές και αναστολές, με τη γενική αναθεώρηση της νομοθεσίας μας, προκειμένου η πρόθεση της Προεδρίας του Συμβουλίου να ακολουθήσει μια "γενική" και "αειφόρο" πολιτική κατά της τρομοκρατίας να μην μείνει στη θεωρία αλλά να καταστεί πράξη.
<P>
Προς αυτή την κατεύθυνση, ειπώθηκαν ορισμένα λόγια, χθες, σε αυτή την αίθουσα, από τον υπουργό Michel. Τα λόγια αυτά μας προκάλεσαν ανησυχία, μια και αντικατοπτρίζουν την εμμονή ορισμένων από τους ιθύνοντες ανάμεσά μας, παρά τα γεγονότα της 11ης Σεπτεμβρίου, στην ίδια "παλαιά σκέψη" (για να ξαναχρησιμοποιήσουμε την έκφραση του κ. Γκορμπατσόφ), στην ίδια ιδεολογική φλέβα που εδώ και χρόνια ενέπνεε, σε ευρωπαϊκό επίπεδο, τη θέσπιση επιεικών και δημαγωγικών διατάξεων σχετικά με την κυκλοφορία των προσώπων, οι οποίες οδήγησαν στην εγκατάλειψη του ελέγχου των εδαφών μας και κατέστησαν την Ευρωπαϊκή Ένωση πρόσφορο στόχο της ισλαμικής τρομοκρατίας.
<P>
Από τη στιγμή που ο κ. Michel ισχυρίζεται ότι η μεγάλη νομοθετική αναθεώρηση, την οποία προτείνει ο συνάδελφός μας Georges Berthu και η οποία αποσκοπεί πρώτιστα στην ασφάλεια των πολιτών, "οδηγεί απευθείας σε μια ανελεύθερη κοινωνία" , διατηρεί τη σύγχυση που αποτελεί τη βάση των ελλείψεών μας. Αλήθεια, με το να ταυτίζουμε κάθε κατάργηση ελέγχου με ένα βήμα προόδου της ελευθερίας δεν δημιουργήσαμε πρόσφορο έδαφος για τους τρομοκράτες που επιτέθηκαν στις Ηνωμένες Πολιτείες; Το γεγονός ότι σήμερα κάθε σοβαρό μέτρο ελέγχου, κυρίως σε εθνικό επίπεδο, ταυτίζεται με μια πρόταση που στρέφεται κατά της ελευθερίας σημαίνει ότι έχουμε να διανύσουμε μακρύ δρόμο μέχρι να εγκαταλειφθεί η παλαιά νοοτροπία της απόλυτης ελευθερίας και να μπορέσει η σκέψη μας να ανταποκριθεί στις προκλήσεις που μας απευθύνουν τα τρέχοντα γεγονότα.
<P>
(Η παρέμβαση συντομεύτηκε κατ' εφαρμογή του άρθρου 137 του Κανονισμού)
<P>
Έκτακτο Ευρωπαϊκό Συμβούλιο (RC B5-0666/2001)

<SPEAKER ID=68 NAME="Αλαβάνος">
. Η σύγκληση Έκτακτου Συμβουλίου κορυφής της Ευρωπαϊκής Ένωσης, μετά το τρομοκρατικό πλήγμα στις ΗΠΑ, ήταν επιβεβλημένη. Ασφαλώς υπάρχει μια σύνεση, μέχρι τώρα τουλάχιστον, στις κινήσεις της Ευρωπαϊκής Ένωσης, υπάρχουν όμως σημεία ευαίσθητα που χρήζουν ειδικής προσοχής:
<P>
α) Η αναφορά στο άρθρο 5 του καταστατικού του ΝΑΤΟ, χωρίς συγκεκριμένο προσδιορισμό μάλιστα της χώρας από την οποία έχει προέλθει η επίθεση, δημιουργεί είναι κλίμα πολέμου και αναμέτρησης που είναι ιδιαίτερα επικίνδυνο·
<P>
β) η λήψη μέτρων αστυνομικής υφής για την αντιμετώπιση της τρομοκρατίας πρέπει να έχει όριο το σεβασμό των ελευθεριών των πολιτών·
<P>
γ) χρειάζεται να καθιερωθεί η πολιτική απέναντι σε "φιλικές" χώρες, όπως η Σαουδική Αραβία, που έχουν συμβάλει χρηματοδοτώντας την επέκταση του φονταμεταλισμού·
<P>
δ) η επίλυση του Παλαιστινιακού, και ιδιαίτερα του προβλήματος της Ιερουσαλήμ, θα απελευθερώσει τεράστιες μάζες μουσουλμάνων από τη μαγεία και τη δημαγωγία των ισλαμιστών·
<P>
ε) η ουσιαστική παρέμβαση στο παγκόσμιο πρόβλημα της φτώχειας θα απελευθερώσει ολόκληρες κοινωνίες της Ασίας ή της Αφρικής από την απόγνωση, που λειτουργεί ως λίπασμα για την τρομοκρατία·
<P>
στ) η Ευρωπαϊκή Ένωση πρέπει να αποφύγει τον διχαστικό λόγο του Μπερλουσκόνι αλλά και τον εισαγγελικό λόγο του Μπλερ και να προσεγγίσει με ηρεμία και φιλία τον κόσμο του Ισλάμ.

<SPEAKER ID=69 NAME="Figueiredo">
. (ΡΤ) Επιβεβαιώνοντας την απόλυτη καταδίκη των τρομοκρατικών ενεργειών που πραγματοποιήθηκαν στις Ηνωμένες Πολιτείες της Αμερικής και επαναλαμβάνοντας την έκφραση σεβασμού για την οδύνη και το πένθος που βιώνουν οι συγγενείς των θυμάτων και ο αμερικανικός λαός, απευθύνουμε έκκληση ο αγώνας κατά της τρομοκρατίας να μη συμβάλει στη δημιουργία περισσότερων αθώων θυμάτων.
<P>
Η καταπολέμηση της διεθνούς τρομοκρατίας θα είναι πλήρως αποτελεσματική μόνο εάν διεξαχθεί υπό την αιγίδα των Ηνωμένων Εθνών, γι' αυτό και απορρίπτουμε συγκεκριμένα τη χρήση του άρθρου 5 της Συνθήκης του ΝΑΤΟ που υπάρχει κίνδυνος να παρασύρει την Ευρωπαϊκή Ένωση και τη διεθνή κοινότητα σε μία κλιμάκωση της βίας με ανυπολόγιστες συνέπειες. Επίσης, θεωρούμε ότι ο αναγκαίος αγώνας κατά της τρομοκρατίας δεν μπορεί να χρησιμεύει ως πρόφαση για να τεθούν σε αμφισβήτηση τα δικαιώματα, οι θεμελιώδεις ελευθερίες και οι δικαστικές εγγυήσεις των ατόμων, ή να πληγούν βασικές πτυχές της εθνικής κυριαρχίας των κρατών μελών της Ευρωπαϊκής Ένωσης, συμπεριλαμβανομένης και της στρατιωτικοποίησης.
<P>
Θεωρούμε σημαντικό, ταυτόχρονα με τον αγώνα κατά της διεθνούς τρομοκρατίας, να αναπτυχθεί ο αγώνας κατά του ξεπλύματος κεφαλαίων, συμπεριλαμβανομένης και της κατάργησης των φορολογικών παραδείσων.
<P>
Επομένως, η ψήφος μας αντανακλά τη βαθιά μου διαφωνία σχετικά με ορισμένες βασικές πτυχές του κοινού ψηφίσματος που εγκρίθηκε κατά πλειοψηφία στην ολομέλεια, αν και υποστηρίζουμε τις γενικές γραμμές του υπόλοιπου τμήματος.

<SPEAKER ID=70 NAME="McKenna">
. (ΕΝ) Ψήφισα κατά του ψηφίσματος για διάφορους λόγους. Πιστεύω ότι η προσαγωγή των υπεύθυνων για τις τρομοκρατικές επιθέσεις στις Ηνωμένες Πολιτείες στη δικαιοσύνη δεν θα πρέπει να σημαίνει πόνο και τρόμο για άλλους αθώους ανθρώπους. Έχει ζωτική σημασία η κάθε δράση που θα αναληφθεί ως απάντηση στα εν λόγω αποτρόπαια γεγονότα να μην δώσει έναυσμα για περισσότερες επιθέσεις σαν αυτήν ή ακόμα χειρότερες. Η διεθνής κοινότητα έχει καθήκον να προσπαθήσει να κατανοήσει τους λόγους που ενδεχομένως οδήγησαν σε αυτά τα φρικτά εγκλήματα. Πρέπει να προσπαθήσει να καταλάβει διότι, εάν αρνηθεί να το πράξει, θα συμβάλει στην πιθανότητα να ακολουθήσουν ακόμα χειρότερες καταστάσεις.
<P>
Πιστεύω ότι οι Ηνωμένες Πολιτείες, καθώς και ο συνασπισμός χωρών που έχει διαμορφωθεί, πρέπει να επιδείξουν ευαισθησία απέναντι στην παγκόσμια ασφάλεια συνολικά. Εάν οι ΗΠΑ απαντήσουν με επιθέσεις στο Αφγανιστάν, θα δολοφονήσουν και αυτές αθώους ανθρώπους και δύο κακά δεν κάνουν ένα καλό. Τρέφω την έντονη πεποίθηση ότι εμείς, ως πολιτικοί στον δημοκρατικό κόσμο, έχουμε μεγάλη ευθύνη να υποστηρίξουμε τις αρχές της μη βίας και να εξασφαλίσουμε ότι αυτή η αδικαιολόγητη βία δεν θα κλιμακωθεί.

<SPEAKER ID=71 LANGUAGE="NL" NAME="Meijer">
. (NL) Το γεγονός ότι άνθρωποι κατέστρεψαν τους εαυτούς τους και άλλους ανθρώπους με τον τραγικό τρόπο που είδαμε την 11η Σεπτεμβρίου στην Νέα Υόρκη και την Ουάσιγκτον αποτελεί ένα δείγμα μίσους και απελπισίας. Μπορεί κανείς να καταπολεμήσει την τρομοκρατία μόνο εφόσον εξαλείψει το εύφορο έδαφος που γεννά η βία και όχι προκαλώντας ακόμα περισσότερο μίσος. Ο τρόπος με τον οποίο το Ισραήλ καταζητά και εξολοθρεύει βίαιους Παλαιστινίους αντιπάλους του φαίνεται ότι προκαλεί ακόμα περισσότερη συμπάθεια προς τη βίαιη αντίσταση. Υπάρχει τώρα ο κίνδυνος να πραγματοποιηθεί το ίδιο λάθος σε παγκόσμια κλίμακα. Όταν συζητούσαμε για το κλίμα, τον αποκλεισμό και το ρατσισμό, ο αμερικανός Πρόεδρος ακολούθησε πολιτική απομόνωσης. Η δημιουργία μίας συμμαχίας όλων των πλουσίων και ισχυρών υπό την ηγεσία του εναντία στους φτωχούς και εξεγερμένους θα είναι μακροπρόθεσμα αλυσιτελής. Υποστηρίζω την μοναδική αμερικανίδα βουλευτή η οποία είχε το θάρρος να ψηφίσει κατά της πολεμικής ψύχωσης στο πρότυπο των ελαχίστων γερμανών σοσιαλιστών βουλευτών οι οποίοι ψήφισαν κατά της έναρξης του πρώτου Παγκοσμίου Πολέμου. Αντί να κατασπαταλούμε πόρους για τον πόλεμο καλά θα κάνουμε να τους διαθέσουμε για την πρόληψή του. Εντός της Ευρώπης, καθιστώντας την όσο το δυνατό λιγότερο ευάλωτη σε επιθέσεις, κάτι που πρέπει να επιτευχθεί εφόσον δεν ιδιωτικοποιηθεί η ασφάλεια των αεροδρομίων και εφόσον δοθεί περισσότερη προσοχή στις προδιαγραφές ασφαλείας των ουρανοξυστών. Εκτός της Ευρώπης, συμβάλλοντας στην επίλυση των χρόνιων προβλημάτων της φτώχειας, της καθυστέρησης και της αδικίας.

<SPEAKER ID=72 NAME="Van Orden">
. (ΕΝ) Οι Βρετανοί Συντηρητικοί υποστηρίζουν σθεναρά κάθε μέτρο το οποίο αποσκοπεί ειδικά στην καταστολή της τρομοκρατίας σε όλες της τις μορφές. Συνεπώς, σε αυτό το πνεύμα, υποστηρίξαμε την πρόταση ψηφίσματος και τα νομοθετικά μέτρα κατά της τρομοκρατίας, τα οποία ενέκρινε το Συμβούλιο. Ωστόσο, δεν υποστηρίζουμε την πρόταση ότι "η καταπολέμηση της διεθνούς τρομοκρατίας συνεπάγεται μια σαφή ενίσχυση των σχετικών αρμοδιοτήτων της ΕΕ" ή ότι η ΕΕ θα πρέπει να αναλάβει την ευθύνη της διαπραγμάτευσης συμφωνιών για δικαστική και αστυνομική συνεργασία με τις ΗΠΑ, η οποία κανονικά αποτελεί εθνική ευθύνη, δεδομένων των πολύ διαφορετικών συνταγματικών, δικαστικών και επιχειρησιακών παραδόσεων σημαντικών κρατών μελών, όπως του Ηνωμένου Βασιλείου. Δεν θεωρούμε ότι υπάρχει σχέση μεταξύ της ανάγκης για μια αποφασιστική απάντηση στις πρόσφατες τρομοκρατικές επιθέσεις και της έκκλησης για εντατικοποίηση των προσπαθειών να καταστεί επιχειρησιακή η Ευρωπαϊκή Πολιτική Ασφάλειας και Αμυνας. Αντίθετα, τα πρόσφατα γεγονότα υπογραμμίζουν την ανάγκη για ισχυρότερους διατλαντικούς δεσμούς, καθώς και για ενίσχυση του ΝΑΤΟ, παρά για την ενδεχομένως αμφισβητούμενη επιδίωξη μιας αυτόνομης στρατιωτικής ικανότητας της ΕΕ. Επιπλέον, επιθυμούμε να διασφαλιστεί ότι οποιαδήποτε νέα αντιτρομοκρατική νομοθεσία θα χρησιμοποιηθεί επίσης για την πάταξη τρομοκρατικών οργανώσεων, όπως είναι ο ΙΡΑ σε όλες του τις μορφές και η ΕΤΑ, που διεξάγουν τρομοκρατικές εκστρατείες από και μέσα στα κράτη μέλη της ΕΕ εδώ και αρκετές δεκαετίες.
<P>
Σύμφωνο Σταθερότητας και Ανάπτυξης (RC B5-0602/2001)

<SPEAKER ID=73 LANGUAGE="FR" NAME="Krivine και Vachetta">
. (FR) Η αποτυχία των φιλελεύθερων δογμάτων γίνεται ολοένα και περισσότερο προφανής. Η "συμφωνία σταθερότητας" και οι αντιδημοκρατικές εξουσίες τις οποίες διαθέτει η Ευρωπαϊκή Κεντρική Τράπεζα ασκούν ασφυκτική πίεση, ενώ καθίσταται πλέον επιτακτική ανάγκη για ριζική αλλαγή της κατεύθυνσης του ευρωπαϊκού οικοδομήματος. Οι συνδικαλιστικές και σωματειακές διαδηλώσεις, οι οποίες οργανώθηκαν μετά από τη συνεδρίαση του Συμβουλίου Ecofin στη Λιέγη και τις συζητήσεις στο ευρωπαϊκό συνέδριο πολιτών τόνισαν τον επείγοντα χαρακτήρα των κοινωνικών και δημοκρατικών απαιτήσεων που διατυπώνουν τα κινήματα τα οποία αντιπαραθέτουν την προοπτική μιας αλληλέγγυας παγκοσμιοποίησης με την υπάρχουσα καπιταλιστική παγκοσμιοποίηση.
<P>
Το Συμβούλιο Ecofin δεν παρέλειψε κι αυτό να δείξει ότι δεν έχει επαφή με την πραγματικότητα. Δεν υπέβαλε καμία πρόταση στο ύψος των προκλήσεων. Οι συζητήσεις του εξακολουθούν να χαρακτηρίζονται από παντελή έλλειψη διαφάνειας και υπευθυνότητας, όπως φαίνεται και από τον φόρο Tobin. Οι υπουργοί αρνήθηκαν να δεσμευτούν δημόσια παραπέμποντας το ζήτημα στην Επιτροπή, της οποίας γνωρίζουμε την αντίθεση σε μια τέτοια απόφαση, που είναι ωστόσο θεμελιώδης. Επίσης, το φλέγον ζήτημα των φορολογικών παραδείσων θίχτηκε μόνο από τη συγκεκριμένη σκοπιά του αντιτρομοκρατικού αγώνα. Οι κυβερνήσεις της Ένωσης παραμένουν ανέτοιμες να αλλάξουν γραμμή πλεύσης. Αυτό ακριβώς το ουσιαστικό ζήτημα αποκρύπτουν τα κοινά ψηφίσματα που τέθηκαν σε ψηφοφορία. Για αυτόν, λοιπόν, το λόγο, εμείς θα δώσουμε αρνητική ψήφο.

<SPEAKER ID=74 NAME="Marques">
. (ΡΤ) Η Ιαπωνία διέρχεται ήδη φάση οικονομικής ύφεσης. Οι ΗΠΑ βρίσκονται στα πρόθυρά της. Η Ευρώπη σημειώνει αρκετά χαμηλότερη ανάπτυξη, ενώ η πιθανότητα της ύφεσης διαγράφεται στον ορίζοντα. Προκειμένου να αποφευχθεί η παγκόσμια ύφεση, έχει σημασία, στο πλαίσιο μίας συντονισμένης δράσης με την Ιαπωνία και τις ΗΠΑ, να τονωθεί η οικονομική δραστηριότητα με την αύξηση των δημόσιων δαπανών μέχρι το όριο του 3% του δημόσιου ελλείμματος κάθε κράτους μέλους της ΕΕ, υπό την προϋπόθεση ότι :
<P>
η αύξηση των δαπανών θα αποσκοπεί στην ενίσχυση των δημόσιων επενδύσεων και στην προώθηση των ιδιωτικών επενδύσεων,
<P>
θα καταβληθεί ταυτόχρονα ενισχυμένη προσπάθεια για την υλοποίηση των διαρθρωτικών μεταρρυθμίσεων που ευνοούν την απασχόληση, τις επενδύσεις και την ανταγωνιστικότητα.
<P>
Επομένως, χρειάζεται ελαστικοποίηση του Προγράμματος Σταθερότητας και Ανάπτυξης, πέρα από εκείνη που απορρέει από την "αυτόματη σταθεροποίηση" , λόγος για τον οποίο έχω απόσχει από τη ψηφοφορία του ψηφίσματος που υπέβαλε το ΕΛΚ.
<P>
Έκθεση Hieronymi (A5-0286/2001)

<SPEAKER ID=75 NAME="Αλαβάνος">
. H καθιέρωση της οδηγίας για την "τηλεόραση χωρίς σύνορα" υπήρξε ένα σημαντικό θέμα στην κοινοτική νομοθεσία. Έχουν όμως περάσει πάνω από δέκα χρόνια και δεν έχουν γίνει οι συντακτικές προσαρμογές που έπρεπε για την προστασία του θεατή, αλλά και της ευρωπαϊκής καλλιτεχνικής παραγωγής. Τρία σημεία με ιδιαίτερη σημασία είναι:
<P>
α) η προστασία των θεατών από την πλημμυρίδα των διαφημίσεων, με την ενίσχυση της υποχρεωτικότητας των ρυθμίσεων της οδηγίας και με έλεγχο και ποινές στους τηλεοπτικούς σταθμούς που τις παραβιάζουν·
<P>
β) η γενίκευση σε κοινοτικό επίπεδο της προστασίας των ανηλίκων τόσο από τις διαφημίσεις, όσο και από τα προγράμματα που εθίζουν στη βία και στις αντικοινωνικές συμπεριφορές·
<P>
γ) η λήψη πιο αυστηρών, συγκεκριμένων μέτρων για την προώθηση της ευρωπαϊκής παραγωγής και η μεγαλύτερη διευκόλυνση των παραγωγών των μικρών χωρών για την διείσδυσή τους στην ευρύτερη ευρωπαϊκή αγορά.

<SPEAKER ID=76 LANGUAGE="SV" NAME="Andersson">
, Fδrm, Hedkvist Petersen, Hulthιn, Hans Karlsson, Theorin (PSE), γραπτώς. (SV) Εμείς οι σουηδοί Σοσιαλδημοκράτες θεωρούμε ότι είναι εξαιρετικά σημαντικό να υπάρχει η δυνατότητα προστασίας των ανηλίκων από τηλεοπτικές διαφημίσεις που απευθύνονται στα παιδιά, καθώς αυτή η κατηγορία είναι ιδιαίτερα ευαίσθητη και δύσκολα μπορεί να ξεχωρίσει τη διαφορά μεταξύ εμπορικής διαφήμισης και άλλων προγραμμάτων.
<P>
Η σουηδική νομοθεσία περί ραδιοτηλεόρασης απαγορεύει ρητώς τις τηλεοπτικές διαφημίσεις οι οποίες απευθύνονται σε παιδιά κάτω των 12 ετών. Σύμφωνα με την οδηγία 97/36/ΕΚ, οι διαφημίσεις οφείλουν να είναι αναγνωρίσιμες ως τέτοιες. Τα παιδιά κάτω από μια συγκεκριμένη ηλικία δεν μπορούν να συνειδητοποιήσουν τη διαφορά μεταξύ των παιδικών διαφημίσεων και των κανονικών παιδικών προγραμμάτων. Παιδιά κάπως μεγαλύτερης ηλικίας μπορούν να καταλάβουν τη διαφορά, όμως δεν καταλαβαίνουν τον στόχο της διαφήμισης (πβλ τη μελέτη της Gunilla Jarlbro στο Πανεπιστήμιο του Γκέντερμποργκ).
<P>
Για το λόγο αυτό πιστεύουμε ότι δεν θα πρέπει να υποστηριχθεί τέτοιας μορφής διαφήμιση, και γι' αυτό καταψηφίσαμε αυτό το μέρος (σημείο 1 αα) της έκθεσης.

<SPEAKER ID=77 LANGUAGE="FR" NAME="Darras">
. (FR) Πρώτα από όλα, θέλω να ευχαριστήσω αφενός την εισηγήτριά μας της Επιτροπής Πολιτισμού, Νεότητας, Παιδείας, Μέσων Ενημέρωσης και Αθλητισμού, την κ. Ruth Hieronymi, και, αφετέρου, όλα τα μέλη της Επιτροπής αυτής για το ποιοτικό έργο που μας πρότειναν και την ενδιαφέρουσα στάση τους απέναντι στην τρίτη έκθεση της Επιτροπής προς το Συμβούλιο, το Ευρωπαϊκό Κοινοβούλιο και την Οικονομική και Κοινωνική Επιτροπή όσον αφορά την εφαρμογή της οδηγίας 89/522/ΕΟΚ "τηλεόραση χωρίς σύνορα" . Ο κύριος στόχος της εν λόγω οδηγίας είναι η δημιουργία νομικού πλαισίου για την προώθηση της ελεύθερης κυκλοφορίας των υπηρεσιών ραδιοτηλεοπτικών εκπομπών στην ενιαία αγορά και η διασφάλιση ορισμένων γενικών συμφερόντων, όπως η προαγωγή της πολιτιστικής ποικιλομορφίας και η προστασία των καταναλωτών και των ανηλίκων.
<P>
Μπορώ να προβάλω πολλούς λόγους για να δικαιολογήσω την ψήφο μου υπέρ αυτής της έκθεσης. Θα περιοριστώ όμως στην αναφορά των ακόλουθων.
<P>
Λαμβάνοντας υπόψη ότι το 98% των νοικοκυριών διαθέτουν τηλεόραση, η έκθεση θυμίζει καταρχάς εύστοχα ότι ο κοινωνικός αντίκτυπος της τηλεόρασης καθίσταται διαρκώς σημαντικότερος, ιδιαίτερα όσον αφορά τα παιδιά. Σε ό,τι αφορά, εξάλλου, την προστασία των ανηλίκων, η έκθεση ζητά από τα κράτη μέλη να εντείνουν το διάλογο και να καταλήξουν σε κοινές λύσεις όχι, όμως, εις βάρος της ανεξαρτησίας τους όσον αφορά τη θέσπιση εθνικών περιορισμών στον τομέα της προστασίας των ανηλίκων.
<P>
Ο οπτικοακουστικός τομέας διαδραματίζει ουσιαστικό ρόλο για τη δημοκρατία καθώς εγγυάται την πληροφόρηση του λαού και, συνεπώς, αποδεικνύεται αποκαλυπτικός του επιπέδου της ελευθερίας της έκφρασης και του πλήθους των ιδεών που μπορούν να διατυπώνονται και να ακούγονται.
<P>
Επιπλέον, η έκθεση υπενθυμίζει σε ποιο βαθμό ο οπτικοακουστικός τομέας αποτελεί τομέα αιχμής όσον αφορά την οικονομία και τις θέσεις εργασίας στην Ευρωπαϊκή Ένωση: το 1997, ο οπτικοακουστικός τομέας απασχολούσε περισσότερα από ένα εκατομμύριο άτομα στην Ευρώπη και τα έσοδα του κλάδου αναμένεται να αυξηθούν κατά 70% έως το 2005.
<P>
(Η παρέμβαση συντομεύτηκε κατ' εφαρμογή του άρθρου 137 του Κανονισμού)
<P>
Έκθεση Berθs (A5-0307/2001)

<SPEAKER ID=78 LANGUAGE="DE" NAME="Raschhofer">
Κυρία Πρόεδρε, αξιότιμες κυρίες και κύριοι, την 1.1.2002 ολοκληρώνεται η κοινή οικονομική και νομισματική ένωση. Για κάθε κράτος μέλος εξακολουθεί να υπάρχει αναπόφευκτα η υποχρέωση και αναγκαιότητα μόνιμης δημοσιονομικής εξυγίανσης. Αυτό τονίζει όχι μόνο η έκθεση της Επιτροπής, αλλά και η ίδια η εισηγήτρια. Συμφωνώ απολύτως. Εκφράζω λοιπόν την ικανοποίησή μου, που σύμφωνα με την έκθεση οι απαιτήσεις, αυτή τη στιγμή, του Συμφώνου Σταθερότητας και Ανάπτυξης θα πρέπει να επεκταθούν με τον καθορισμό καινούριων πιο συγκεκριμένων στόχων για κάθε χώρα. Η εξυγίανση των δημόσιων προϋπολογισμών αποτελεί πρώτη προτεραιότητα για κάθε κυβέρνηση για να μπορέσει να δημιουργηθεί το απαραίτητο περιθώριο δράσης.
<P>
Ως εκπρόσωπος της Αυστρίας γνωρίζω για τι πράγμα μιλώ. Παρ' όλες τις δυσκολίες και τα τεράστια χρέη, η νέα κυβέρνηση εμμένει στη διατήρηση του φιλόδοξου στόχου που αφορά την επίτευξη μηδενικού ελλείμματος.

<SPEAKER ID=79 LANGUAGE="SV" NAME="Andersson">
 Fδrm, Hedkvist Petersen, Hans Karlsson (PSE), γραπτώς. (SV) Εμείς οι σουηδοί Σοσιαλδημοκράτες αποφασίσαμε να απόσχουμε της ψηφοφορίας για το σημείο 2 και για την αιτιολογική σκέψη Β.
<P>
Σημείο 2:
<P>
Είναι καλό να αναπτύξει τη συνεργασία της η Ομάδα του Ευρώ για νομισματικά ζητήματα. Θα ήταν ωστόσο λάθος να μεταφερθεί ολόκληρο το έργο της οικονομικής πολιτικής στην Ομάδα του Ευρώ. Για το λόγο αυτό δεν συμφωνούμε με ενδεχόμενη τροποποίηση της Συνθήκης προκειμένου να αυξηθούν οι αρμοδιότητες της ομάδας του Ευρώ στον οικονομικό τομέα, τουλάχιστον όχι προτού να μας υποβληθούν συγκεκριμένες προτάσεις. Δεδομένης της διεύρυνσης της ΕΕ, είναι ιδιαίτερα σημαντικό να διαθέτουν τα κράτη μέλη που δεν συμμετέχουν στην Ομάδα του Ευρώ την δυνατότητα να συμμετέχουν στην οικονομική συνεργασία.
<P>
Αιτιολογική σκέψη Β:
<P>
Δεν θέλουμε να υποστηρίξουμε μία σταδιακά υποχρεωτική νομοθεσία στον οικονομικό τομέα, τουλάχιστον όχι πριν γνωρίζουμε περισσότερα για το συγκεκριμένο περιεχόμενο της.

<SPEAKER ID=80 LANGUAGE="FR" NAME="Bordes, Cauquil και Laguiller">
. (FR) Η έκθεση προβαίνει στην αναμφισβήτητη διαπίστωση ότι η "οικονομική Ευρώπη δεν έχει ακόμη ολοκληρωθεί" . Οι λόγοι της ελλιπούς αυτής ολοκλήρωσης δεν κρύβουν κανενός είδους μυστήριο. Κάθε εθνικό κράτος ενδιαφέρεται πρώτα απ' όλα να υπερασπιστεί τα συμφέροντά της δικής του καπιταλιστικής τάξης και συνεπώς ευνοεί την εκάστοτε εθνική πολιτική που ανταποκρίνεται καλύτερα σ' αυτόν τον στόχο.
<P>
Όμως δεν είναι διόλου απαραίτητα τα ευρωπαϊκά θεσμικά όργανα προκειμένου πέραν των εθνικών τους ανταγωνισμών, οι τάξεις των κατεχόντων να εναρμονίσουν την πολιτική τους, επιζητώντας την αποδοτικότητα των κεφαλαίων τους εις βάρος των τάξεων των εργαζομένων.
<P>
Όσον αφορά το "πάγωμα" των μισθών, τη γενίκευση της προσωρινής απασχόλησης, τις μαζικές απολύσεις, την εξοικονόμηση στον δημόσιο τομέα και τα πλήγματα εναντίον της κοινωνικής προστασίας, η καπιταλιστική Ευρώπη δεν χρειάζεται διόλου θεσμική εναρμόνιση για την ενιαία αντιμετώπιση των εν λόγω θεμάτων.
<P>
Η έκθεση Bιrθs θεωρεί ότι τα "υγιή δημόσια οικονομικά" συνιστούν το βασικό όρο για την "ενίσχυση του συντονισμού της οικονομικής πολιτικής στη ζώνη του ευρώ" . Δεν αναφέρει ωστόσο πώς μπορεί να επιτευχθεί αυτή η οικονομική ισορροπία. Ποιος πρέπει να πληρώσει; Οι επιχειρήσεις των καπιταλιστών ή οι απλοί καταναλωτές μέσω του ΦΠΑ; Ποιος πρέπει να ωφεληθεί περισσότερο από τις δαπάνες του προϋπολογισμού; Οι δημόσιες υπηρεσίες ή ο ιδιωτικός τομέας των ιδιοκτητών;
<P>
Χωρίς τα φορολογικά δώρα προς τις καπιταλιστικές επιχειρήσεις, οι προϋπολογισμοί θα μπορούσαν να ευνοούν περισσότερο τις δημόσιες υπηρεσίες χωρίς ωστόσο να παρουσιάζονται και ελλειμματικοί. Δεν είναι προφανώς τέτοιος ο προσανατολισμός της έκθεσης. Δεν υπήρχε, λοιπόν, λόγος, με τους όρους αυτούς, να την επικυρώσουμε με τη δική μας ψήφο.

<SPEAKER ID=81 LANGUAGE="FR" NAME="Krivine και Vachetta">
. (FR) Η έκθεση της κ. Bιrθs είναι ενδιαφέρουσα, γιατί προβαίνει στη διαπίστωση της αποτυχίας του σοσιαλιστικού φιλελευθερισμού, που νόμιζε ότι μπορεί να συνδυάσει την αποδοχή της Συνθήκης του Αμστερνταμ με τις αληθινές κοινωνικές πολιτικές στην Ευρώπη. Η έκθεση προτείνει το συντονισμό των οικονομικών πολιτικών, αντιλαμβάνεται, όμως, ότι οι θεσμοί μέσω των οποίων θα μπορούσε να πραγματοποιηθεί κάτι τέτοιο δεν υφίστανται. Η Ευρωπαϊκή Κεντρική Τράπεζα κατατρύχεται από μονομανία, το Ευρωπαϊκό Κοινοβούλιο είναι ανίσχυρο και η Ευρωομάδα ημιπαράνομη. Η έκθεση αρκείται στο να απευθύνει έκκληση στην τελευταία να ευαρεστηθεί να ενημερώσει το Ευρωπαϊκό Κοινοβούλιο.
<P>
Η έκθεση περιλαμβάνει ωστόσο ένα μεγάλο μέρος αλήθειας γιατί είναι διάχυτη μια σοβαρή ανησυχία μπροστά στο θεσμικό κενό και τις πολιτικές ύφεσης που ενδέχεται να εφαρμοστούν, υπό την επήρεια του νεοφιλελεύθερου δόγματος. Όμως αντί να διατυπώσει μεγαλόφωνα αυτό που συζητείται ευρύτατα, δηλαδή ότι θα ήταν φρονιμότερο να μην εφαρμοστεί το Σύμφωνο Σταθερότητας, η έκθεση περιορίζεται στο να προτείνει τον συντονισμό των "αντίστοιχων προγραμμάτων σταθερότητας" . Αυτή η αρκετά αξιοθρήνητη βούληση να περιοριστεί η ζημιά δεν μπορεί να μας κάνει να ξεχάσουμε ότι ο "χαλκάς" αυτός επιβλήθηκε με την ενεργό υποστήριξη των φιλελεύθερων σοσιαλιστών, κυρίως στην Ιταλία και τη Γαλλία. Ιδού, γιατί δεν συνεισφέρουμε με τη δική μας έγκριση σε αφηρημένα και απρόσωπα κελεύσματα, που σκοπό έχουν κυρίως να μας κάνουν να λησμονήσουμε πόσο οικτρά έχουμε εξαπατηθεί.

<SPEAKER ID=82 NAME="Πατάκης">
. Το ενιαίο νόμισμα απαιτεί ενιαία οικονομική διακυβέρνηση. Αυτό είναι το συμπέρασμα στο οποίο ουσιαστικά καταλήγουν η έκθεση της Επιτροπής αλλά και του εισηγητή. Η άσκηση οικονομικής πολιτικής από τα κράτη μέλη περιορίζεται ακόμα περισσότερο στα πλαίσια των προειλημμένων αποφάσεων και τα εθνικά κοινοβούλια μετατρέπονται σε απλούς παρατηρητές ή, χειρότερα, εκτελεστές των αποφάσεων της ΕΕ. Πρόκειται για προσπάθεια αποδυνάμωσης των μέσων αντίδρασης των εργαζομένων που εναντιώνονται όλο και πιο αποφασιστικά στις επιλογές του μεγάλου κεφαλαίου.
<P>
Η έκθεση του ΕΚ επικροτεί την αντιλαϊκή πολιτική της ΕΕ και εισηγείται προτάσεις που μόνο σαν άλλοθι μπορούν να λειτουργήσουν στην άκρατη νεοφιλελεύθερη οικονομική και κοινωνική πολιτική της ΕΕ και τις τραγικές συνέπειες που αυτή έχει στα λαϊκά στρώματα, όπως η προηγούμενη συμφωνία για τη διάθεση των τυχαίων ή έκτακτων φορολογικών εσόδων, μην τυχόν και δαπανηθούν ποσά για τον κοινωνικοασφαλιστικό τομέα. Στην ίδια κατεύθυνση βρίσκεται και η ένταξη στους εθνικούς προϋπολογισμούς "του ζητήματος των επιπτώσεων της γήρανσης του πληθυσμού" .
<P>
Ενώ η ίδια η έκθεση αναφέρει ότι η ανεργία εξακολουθεί να πλήττει 14 εκατομμύρια Ευρωπαίους και ότι η κοινωνικοοικονομική κατάσταση δεν βελτιώθηκε, παραμένει πιστή στη πολιτική των αναδιαρθρώσεων και στο μοίρασμα της ανεργίας.
<P>
Η συμμετοχή των εθνικών κοινοβουλίων μέσω ετήσιου απολογισμού της εφαρμογής των γενικών προσανατολισμών οικονομικής πολιτικής που αποφασίζονται στο Ευρωπαϊκό Συμβούλιο και η συζήτηση των προγραμμάτων σταθερότητας που εγκρίνονται από την Επιτροπή και το Συμβούλιο δεν αποτελούν παρά μία επίφαση δημοκρατίας που έχει σαν στόχο τον εγκλωβισμό των εθνικών αντιπροσωπειών στις κοινοτικές διαδικασίες, πόσο μάλλον όταν προτείνεται η ενίσχυση του ρόλου της Επιτροπής και η επιβολή κυρώσεων στα κράτη μέλη που δεν εφαρμόζουν την οικονομική πολιτική που επιβάλλουν οι Βρυξέλλες.
<P>
Επιχειρείται έτσι τα εθνικά αρμόδια θεσμικά όργανα να γίνουν συνένοχοι σε μία διαδικασία που, στο όνομα του συντονισμού οικονομικών πολιτικών στα πλαίσια των γενικών οικονομικών προσανατολισμών, προωθεί την παραπέρα υποταγή των μέτρων μισθολογικής και γενικότερα κοινωνικής πολιτικής στους ασφυκτικούς περιορισμούς των κριτηρίων σύγκλισης και του Συμφώνου Σταθερότητας. Τα κράτη μέλη καλούνται ρητά "να συντονίσουν τις δράσεις τους και να απόσχουν από τη θέσπιση μέτρων φορολογικής ή δημοσιονομικής φύσης ή μέτρων σχετικών με τη μισθολογική πολιτική" .
<P>
Η διάλυση του δημόσια εγγυημένου ασφαλιστικού συστήματος, σε συνδυασμό με τη μείωση μισθών, τη διευθέτηση του χρόνου και κόστους εργασίας ανάλογα με τα εργοδοτικά συμφέροντα, οδηγούν αποδεδειγμένα πλέον τους εργαζόμενους στην σημαντική αύξηση των φτωχών και κοινωνικά αποκλεισμένων και στη μείωση της ποιότητας και του μεγέθους των προσφερόμενων υπηρεσιών.
<P>
Είναι φανερό ότι όσο περνούν τα μέτρα περιορισμού του εισοδήματος και των δικαιωμάτων των εργαζομένων τόσο αυξάνονται οι πιέσεις για περαιτέρω διαρθρωτικά μέτρα και όσο τα σημάδια ύφεσης της οικονομίας εντείνονται τόσο οι πολιτικές λιτότητας θα σκληραίνουν.
<P>
Έκθεση Peijs (A5-0306/2001)

<SPEAKER ID=83 NAME="Bastos">
. (ΡΤ) Υπερψήφισα την εξαίρετη έκθεση που μας υπέβαλε η συνάδελφος κ. Peijs για τους ακόλουθους λόγους:
<P>
Όπως όλοι γνωρίζουμε, τα τελευταία 30 χρόνια υπήρξε υπερβολική αύξηση των δημόσιων δαπανών στην Ευρώπη, γεγονός που υποχρέωσε τα κράτη μέλη να αυξήσουν τους φόρους τους σε απαράδεκτο επίπεδο. Επομένως, είναι βασικό και επείγον να προχωρήσουμε σε φορολογικές ελαφρύνσεις, θέτοντας σε εφαρμογή τις απαραίτητες μεταρρυθμίσεις για το σκοπό αυτό κατά τρόπο ώστε να βελτιώσουμε τα κίνητρα για τη δημιουργία θέσεων απασχόλησης και την επιχειρηματική δραστηριότητα. Για το λόγο αυτό, πρέπει να επικροτήσουμε την προσπάθεια που καταβάλλεται προκειμένου να καθοριστεί τι σημαίνει βιώσιμη φορολογική ελάφρυνση. Ελπίζω ότι η Επιτροπή θα συνεχίσει τις προσπάθειές της προκειμένου να προσανατολίσει τις εθνικές κυβερνήσεις στο σχεδιασμό αυτών των ελαφρύνσεων, κυρίως μέσω της δημιουργίας ενός "κώδικα συμπεριφοράς" .
<P>
Όσον αφορά την προσπάθειά μας να αποκτήσει το μεγαλύτερο τμήμα του ενεργού πληθυσμού πρόσβαση στην αγορά εργασίας, είναι απαραίτητο να προχωρήσουμε στην κατάργηση των κοινωνικών, φορολογικών και διοικητικών φραγμών που εμποδίζουν τις γυναίκες και τους πιο ηλικιωμένους να επιστρέψουν στην εργασία και/ή να συνεχίσουν να εργάζονται. Πρέπει να το πράξουμε έχοντας βασικά υπόψη το γεγονός ότι η δημογραφική εξέλιξη χαρακτηρίζεται (όπως ορθά επισημαίνει η έκθεση των Ηνωμένων Εθνών του 2000) από επιβράδυνση της αύξησης του ενεργού πληθυσμού και αύξηση του πληθυσμού ηλικίας άνω των 65 ετών, γεγονός που προκαλεί τεράστια ανησυχία για τη διατήρηση του συστήματος κοινωνικής ασφάλισης ή, επίσης, την ανάγκη να προσπαθήσουμε να αποφύγουμε ενδεχόμενες οικονομικές ζημιές που μπορεί να προκύψουν από την ανεπαρκή ποσότητα εργατικού δυναμικού στις αγορές εργασίας μας.
<P>
Θεωρώ επίσης σημαντικό να δώσουμε προτεραιότητα στην πρόσβαση των νέων στην αγορά εργασίας παράλληλα με τη δια βίου κατάρτιση, γεγονός που απαιτεί αύξηση των δημόσιων και ιδιωτικών δαπανών στον τομέα της εκπαίδευσης, της έρευνας και της ανάπτυξης, η οποία θα συνοδεύεται φυσικά από τις αντίστοιχες διαρθρωτικές μεταρρυθμίσεις, ώστε να καταστεί δυνατό να πραγματοποιήσουμε αποτελεσματική μετάβαση προς μία κοινωνία βασισμένη στη γνώση.

<SPEAKER ID=84 NAME="Figueiredo">
. (ΡΤ) Αδιαφορώντας για τις δυσκολίες της κοινωνικοοικονομικής κατάστασης διαφόρων κρατών μελών, η έκθεση επιμένει στην ανάγκη να συνεχιστούν οι προσπάθειες δημοσιονομικής σταθερότητας και τήρησης του Συμφώνου Σταθερότητας. Πρόκειται για μία τυφλή θέση, γι' αυτό και προτείνουμε την εξάλειψή της. Επιπλέον, αυτό που επιβάλλεται είναι η άμεση αναστολή του Συμφώνου Σταθερότητας και η σε βάθος αναθεώρηση των στόχων, των κριτηρίων και των βασικών αρχών του.
<P>
Επίσης, διαφωνούμε με την άποψη ότι οι δημόσιες επενδύσεις δεν αποτελούν διέξοδο από την κρίση ή ότι γενικά αποτελούν αντικείμενο κακής διαχείρισης και προσανατολισμού, γι' αυτό και υποβάλαμε μία πρόταση τροπολογίας η οποία υπογραμμίζει τη σημασία των δημόσιων επενδύσεων για την οικονομική ανάπτυξη και την απασχόληση.
<P>
Η δέσμευση όσον αφορά την επίλυση των κοινωνικών προβλημάτων, η δημιουργία θέσεων απασχόλησης και η καταπολέμηση του κοινωνικού αποκλεισμού και της φτώχειας προϋποθέτουν ότι δεν θα συνεχίσει να θεωρείται πρωταρχικής σημασίας η διατήρηση πάση θυσία της νομισματικής σταθερότητας, όταν είναι γνωστό ότι οι συνέπειες θα είναι περισσότερη ανεργία, μισθολογικοί περιορισμοί και περισσότερη φτώχεια.
<P>
Δυστυχώς, δεν εγκρίθηκαν οι διάφορες τροπολογίες που υποβάλαμε με στόχο την σε βάθος αναδιατύπωση της έκθεσης.

<SPEAKER ID=85 LANGUAGE="FR" NAME="Krivine και Vachetta">
. (FR) Η έκθεση της κ. Peijs αποτελεί έναν αληθινό ύμνο στον νεοφιλελευθερισμό, ενώ αναγορεύει τα δημόσια οικονομικά και την κοινωνική προστασία σε πηγή παντός δεινού. Η έκθεση αυτή αντιπαραθέτει για παράδειγμα τις δημόσιες επενδύσεις, που αναγκαστικά "δεν έχουν τη σωστή διαχείριση" , προς τον ιδιωτικό τομέα, που είναι εκ φύσεως αποτελεσματικός. Το βασικό της μέλημα είναι να επιβεβαιώσει το νεοφιλελεύθερο δόγμα, όπως κωδικοποιήθηκε στο "Σύμφωνο Σταθερότητας" που υπογράφηκε στο Αμστερνταμ το 1977 και να καταγγείλει κάποιες αναδιατάξεις που προτάθηκαν στη σύνοδο κορυφής του Γκέτεμποργκ σχετικά με τους αυτόματους σταθεροποιητές.
<P>
Τη στιγμή αυτή που υφίσταται κυκλική οικονομική συγκυρία, χάρη στην εμμονή για την εφαρμογή μισθολογικής λιτότητας, η έκθεση υποστηρίζει το δικαίωμα για την επιβολή νέας ύφεσης στην Ευρώπη. Εκθειάζει την τυφλή εφαρμογή μιας πολιτικής, για την οποία όλοι διαπιστώνουν ότι είναι αντιφατική προς τους διακηρυγμένους στόχους της ανάπτυξης και της απασχόλησης. Όταν οι ρυθμοί επιβραδύνονται, το Σύμφωνο Σταθερότητας συνεισφέρει στο χάος, επιβραδύνοντας την απασχόληση, γιατί στην πραγματικότητα στόχος του είναι πώς θα επιτευχθεί ένα ποσοστό ανεργίας, ικανό να δημιουργήσει νέα υποχώρηση των μισθών και αύξηση των κερδών. Απαραιτήτως πρέπει να καταψηφιστεί η έκθεση αυτή, η εφαρμογή της οποίας συνιστά πραγματικό κίνδυνο για τους εργαζόμενους της Ευρώπης.

<SPEAKER ID=86 LANGUAGE="NL" NAME="Meijer">
. (NL) Ένα από τα χαρακτηριστικά γνωρίσματα της οικονομίας της αγοράς αποτελούν οι διακυμάνσεις μεταξύ σημείων υποχώρησης και ανόδου. Σε στιγμές στασιμότητας στην παγκόσμια ανάπτυξη ή υποχώρησης της κατανάλωσης, δεν έχει νόημα να κηρύττει κανείς την αδικαιολόγητη αισιοδοξία. Μία τέτοια αισιοδοξία αποτελεί απάτη και συμβάλλει στην αλόγιστη κατανάλωση και στην πραγματοποίηση επικίνδυνων επενδύσεων. Το καλύτερο θα ήταν να διευρυνθούν οι κρατικές παροχές ή να δημιουργηθούν νέες. Έτσι μπόρεσε να αντιμετωπίσει η Αμερική την κρίση της δεκαετίας του ' 30, έτσι επιτεύχθηκε η ανοικοδόμηση της δυτικής Ευρώπης μετά το 1945. Αυτή ήταν εξάλλου και η μέθοδος με την οποία αυταρχικά κράτη, όπως η ναζιστική Γερμανία και η Σοβιετική Ένωση, μπόρεσαν να οικοδομήσουν μία οικονομία πολύ ισχυρότερη από ό,τι είχαν προβλέψει οι δυτικοί. Σε όλες αυτές τις περιπτώσεις, είτε αυτό μας αρέσει είτε όχι, αυτή η πολιτική δημιούργησε ξαφνικά πολλούς ικανοποιημένους πολίτες. Αντί να διδαχτούμε από αυτήν την προσέγγιση, ξαναγυρνούμε τώρα στις πρωτόγονες θέσεις από το 19ο και τις αρχές του 20ου αιώνα, οι οποίες είχαν εφαρμοσθεί πριν από αυτές τις επιτυχημένες πολιτικές. Η μείωση των φόρων, υπέρ των υψηλών εισοδημάτων και των μεγάλων επιχειρήσεων, θεωρείται τώρα κάτι καλό, ενώ οι κρατικές παροχές χαρακτηρίζονται έντονα αρνητικές. Η έκθεση της κυρίας Peijs αποτελεί μέρος αυτής της επικρατούσας μόδας. Περιμένω ότι αποτέλεσμα αυτών των προτάσεων θα είναι η φτώχεια και η αστάθεια και γι αυτό δεν θα ψηφίσω υπέρ της έκθεσης.
<P>
Έκθεση Longo (2000) (A5-0299/2001)

<SPEAKER ID=87 NAME="Figueiredo">
. (ΡΤ) Αυτό που προκύπτει από την έκθεση είναι ένα σύνολο πιέσεων προκειμένου να επιταχυνθεί η διαδικασία απελευθέρωσης σε διάφορους τομείς. Επικρίνεται μάλιστα το Ευρωπαϊκό Συμβούλιο της Στοκχόλμης διότι δεν καθόρισε χρονοδιάγραμμα για την οριστική απελευθέρωση των αγορών αερίου και ηλεκτρισμού, γεγονός απαράδεκτο. Επίσης, απορρίπτουμε την παρότρυνση που διατυπώνεται προς τα κράτη μέλη να προχωρήσουν γρήγορα και κατά τρόπο ομοιόμορφο στην απελευθέρωση των αγορών ενέργειας, μεταφορών και ταχυδρομικών υπηρεσιών. Επομένως, δεν μας εκπλήττει το γεγονός ότι καταφέρεται εναντίον των δημόσιων μονοπωλίων, κυρίως στον τομέα του ηλεκτρισμού, ότι ζητάει την απελευθέρωση των τοπικών κλήσεων ή ότι θεωρεί πως οι ιδιωτικοποιήσεις και οι απελευθερώσεις των δημόσιων υπηρεσιών οδήγησαν σε καλύτερες τιμές και ποιότητα.

<SPEAKER ID=88 NAME="Πατάκης">
. Αυτό που χαρακτηρίζει την σημερινή πραγματικότητα είναι η κατάχρηση δεσπόζουσας θέσης στην αγορά από μεγάλες μονοπωλιακές επιχειρήσεις, η καθημερινή προώθηση συγχωνεύσεων, ενοποιήσεων και εξαγορών γιγαντιαίων επιχειρήσεων και η δημιουργία τρομακτικής ισχύος μονοπωλιακών συγκροτημάτων, που σχεδόν πάντα συνοδεύονται από χιλιάδες απολύσεις, που έχουν τεράστιες συνέπειες στην απασχόληση και στην μονοπωλιακή εκμετάλλευση πλουτοπαραγωγικών πηγών, αγορών και καταναλωτών. Ο αριθμός των νέων συγχωνεύσεων το 2000 έφτασε στο ύψος των 345 περιπτώσεων, το αναφέρει η έκθεση, χάρις στην όλο και πιο ελαστική νομοθεσία, που ευνοεί τη δημιουργία μεγάλων μονοπωλίων που αποκτούν δεσπόζουσα θέση στην αγορά.
<P>
Το γεγονός αυτό δεν απασχολεί την ΕΕ. Αυτό που την απασχολεί είναι να ορισθεί χρονοδιάγραμμα για την οριστική απελευθέρωση των αγορών φυσικού αερίου και ηλεκτρισμού, να επιταχυνθούν οι ρυθμοί απελευθέρωσης των αγορών ενέργειας, μεταφορών και ταχυδρομικών υπηρεσιών και να κατοχυρωθεί η καθολική πρόσβαση στις υπηρεσίες γενικού ενδιαφέροντος, ώστε να βελτιωθεί η ανταγωνιστικότητα της οικονομίας.
<P>
Την απασχολεί επίσης η κατάργηση των κρατικών ενισχύσεων. Η απεγνωσμένη όμως προσπάθεια κατάργησής τους επιδιώκει την αύξηση των κερδών των ήδη ισχυρών και την εδραίωση τους στην αγορά, αποκλείοντας νέους ανταγωνιστές και θέτοντας σε ισχύ το νόμο της ζούγκλας, το δίκιο του ισχυρότερου και την κυριαρχία των μονοπωλιακών συμφερόντων.
<P>
Οι κρατικές παρεμβάσεις δεν θίγουν βέβαια στην ουσία του το καπιταλιστικό σύστημα και πολλές φορές ενισχύουν επιλεκτικά επιχειρήσεις και επιχειρηματίες. Όμως, χωρίς κρατική παρέμβαση, έστω με το μικρό εξισορροποιητικό ρόλο που μπορεί να διαδραματίσει, η ψαλίδα θα αυξάνεται συνεχώς σε βάρος των λιγότερο ανεπτυγμένων περιοχών, και τομέων, των πιο φτωχών κοινωνικών στρωμάτων, αφού οι αναδιαρθρώσεις και το ξεπούλημα του δημόσιου τομέα δεν γίνεται για δικό τους όφελος αλλά για ενίσχυση της κερδοφορίας του μεγάλου κεφαλαίου. Για αυτό είναι απαράδεκτες οι συνεχείς πιέσεις για μέτρα, όπως αυτά που προτείνονται για μητρώο κρατικών ενισχύσεων και βαθμολόγηση μέσω πίνακα επιδόσεων. Χαρακτηριστικό των επιλογών του μεγάλου κεφαλαίου είναι ότι διακρίνεται μεγάλη ανησυχία για πιθανή επανεθνικοποίηση της πολιτικής ανταγωνισμού (έλεγχο από τα κράτη μέλη και όχι από την Επιτροπή της ΕΕ). Γι' αυτό η έκθεση προτείνει ένα διεθνές σύστημα ανταγωνισμού στα πλαίσια του ΠΟΕ.
<P>
Η εφαρμοζόμενη πολιτική ανταγωνισμού οδήγησε μεγάλους κλάδους της ευρωπαϊκής βιομηχανίας να απολέσουν θέσεις, σημαντικά μερίδια στην παγκόσμια αγορά και εκατοντάδες χιλιάδες θέσεις εργασίας. Η σκανδαλώδης συγκέντρωση εξουσίας σε στρατηγικής σημασίας τομείς παραδίδει σε κερδοσκοπικούς πολυεθνικούς ομίλους την οικονομία ολόκληρων κρατών, με ό,τι αυτό συνεπάγεται για τους εργαζόμενους.
<P>
Η απώλεια εκατοντάδων χιλιάδων θέσεων εργασίας οδηγεί στην εκρηκτική άνοδο της ανεργίας. Οι εργαζόμενοι αντιμετωπίζουν την μεγαλύτερη επίθεση στα εργασιακά και κοινωνικά τους δικαιώματα, βλέπουν το βιοτικό τους επίπεδο να συρρικνώνεται, τη φτώχεια να γενικεύεται, τον δημόσιο τομέα και την παραγωγική βάση των περισσότερων χωρών της Ένωσης να αποδιαρθρώνονται και να διαλύονται στο όνομα ενός άκρατου και καταστροφικού ανταγωνισμού, στο όνομα της απόλυτης οικονομίας της αγοράς και της προώθησης των μονοπωλιακών συμφερόντων του μεγάλου κεφαλαίου. Γι' αυτό οι αγώνες ενάντια στην 'παγκοσμιοποίηση' και την επικράτηση των ανεξέλεγκτων κανόνων της οικονομίας της αγοράς πολλαπλασιάζονται μέρα με τη μέρα.
<P>
Εμείς θεωρούμε υπεύθυνη για όλα αυτά την ασκούμενη πολιτική ανταγωνισμού και εκφράζουμε την πλήρη αντίθεσή μας σ' αυτή, καταψηφίζοντας την έκθεση.
<P>
Έκθεση Huhne (A5-0301/2001)

<SPEAKER ID=89 NAME="Lulling">
. (DE) Την άνοιξη του παρελθόντος έτους εγκρίναμε μαζί με το Συμβούλιο την οδηγία σχετικά με το ηλεκτρονικό εμπόριο, η οποία θα τεθεί σε ισχύ σύντομα, στις 17 Ιανουαρίου 2002. Ο πυλώνας αυτής της οδηγίας είναι η αρχή της χώρας καταγωγής. Όταν κατατέθηκε η έκθεση αυτή για πρώτη φορά προς συζήτηση στην Οικονομική και Νομισματική Επιτροπή, μου έκανε εντύπωση που κάποιοι συνάδελφοι από την αρμόδια επιτροπή αμφισβήτησαν αυτή την αρχή της χώρας καταγωγής για το ηλεκτρονικό εμπόριο με χρηματοπιστωτικές υπηρεσίες. Αυτό είναι τελείως παράλογο. Το Ευρωπαϊκό Κοινοβούλιο και το Ευρωπαϊκό Συμβούλιο της Λισαβόνας έθεσαν ως στόχο τη δημιουργία μιας λειτουργούσας ενιαίας αγοράς για χρηματοπιστωτικές υπηρεσίες έως το 2005, και δεν μπορούμε να ψηφίσουμε αντίθετο νόμο ούτε να επανερχόμαστε συνεχώς χωρίς σοβαρό λόγο σε ήδη ειλημμένες αποφάσεις. Αυτό δεν ισχύει μόνο για κάποιους συναδέλφους αυτού του σεβαστού Σώματος, αλλά και για το Συμβούλιο, και λυπάμαι για την ψηφοφορία της περασμένης Πέμπτης για την οδηγία σχετικά με την εξ αποστάσεως εμπορεία χρηματοπιστωτικών υπηρεσιών. Σε τελική ανάλυση, αποφασίσαμε υπέρ της αρχής της χώρας καταγωγής, και τώρα θα πρέπει να την εφαρμόσουμε με συγκεκριμένο και συνεπή τρόπο.
<P>
Συμφωνώ και εγώ με τα συγχαρητήρια που εξέφρασε ο εισηγητής προς την Επιτροπή σχετικά με τη δημιουργία του EEJ-NET (European Extrajudicail NETwork-Ευρωπαϊκό Εξωδικαστικό Δίκαιο) και του FIN-NET (FINancial Services Complaints NETwork-Ειδικό Δίκτυο για την επίλυση διαφορών που αφορούν σε Χρηματοπιστωτικές Υπηρεσίες FIN-NET). Οι απλές, οικονομικές και εξωδικαστικές διαδικασίες για τα διασυνοριακά μέσα προσφυγής μπορούν να ενισχύσουν την εμπιστοσύνη του καταναλωτή στην ανάπτυξη διασυνοριακών χρηματοπιστωτικών υπηρεσιών. Οι καταναλωτές πρέπει βέβαια να ενημερωθούν για την ύπαρξη αυτών των δικτύων. Υποστηρίζω συνεπώς την πρόταση, όλες οι ιστοσελίδες στις οποίες προσφέρονται χρηματοπιστωτικές υπηρεσίες να παραπέμπουν σ' αυτά τα δίκτυα.
<P>
Έκθεση Berger (A5-0310/2001)

<SPEAKER ID=90 NAME="Figueiredo">
γραπτώς. (ΡΤ) Ο τομέας των υπηρεσιών έχει κεφαλαιώδη σημασία για τη μελλοντική ανάπτυξη της οικονομίας της Ευρωπαϊκής Ένωσης, καθώς αντιπροσωπεύει ήδη το πιο σημαντικό τμήμα του ΑΕγχΠ και πάνω από τα δύο τρίτα της απασχόλησης, γι' αυτό και πρέπει να δώσουμε ιδιαίτερη προσοχή προκειμένου να βελτιωθεί η ποιότητά του και να διατηρηθεί η απασχόληση. Ωστόσο, η βασική μέριμνα της Επιτροπής, που περιλαμβάνεται στην ανακοίνωσή της, προσανατολίζεται προς τη δημιουργία μίας εσωτερικής αγοράς για τις υπηρεσίες, εφόσον αναλύονται τα εμπόδια για την ελεύθερη κυκλοφορία υπηρεσιών εκτός των εθνικών συνόρων, προτείνεται η αναδιαμόρφωσή τους και καταβάλλεται προσπάθεια για την επίσπευση της ελευθέρωσης των ταχυδρομικών υπηρεσιών, της εμπορίας εξ αποστάσεως χρηματοπιστωτικών υπηρεσιών, των προτάσεων πώλησης και του φόρου προστιθέμενης αξίας για τα ψηφιακά προϊόντα.
<P>
Η εισηγήτρια, πέρα από το γεγονός ότι συμφωνεί με την πρόταση της Επιτροπής, υπογραμμίζει την ανάγκη επιτάχυνσης και ολοκλήρωσης της διαδικασίας ελευθέρωσης τομέων όπως οι ταχυδρομικές υπηρεσίες, ο ηλεκτρισμός και η ενέργεια, άποψη την οποία απορρίπτουμε δεδομένου ότι, γενικά, ανατίθεται στο κράτος μία απλή ρυθμιστική λειτουργία των δραστηριοτήτων της δημόσιας υπηρεσίας, δημιουργώντας ρυθμιστικά όργανα τα οποία υποτίθεται ότι είναι ανεξάρτητα αλλά άμεσα ή έμμεσα ελέγχονται από οικονομικές και χρηματοοικονομικές ομάδες. Γενικά, αυτό που προκύπτει από την ελευθέρωση είναι περικοπές θέσεων εργασίας, αύξηση των τιμών παροχής δημόσιων υπηρεσιών, μείωση της ποσότητας και ποιότητας της παροχής υπηρεσιών και άρνηση του δικαιώματος καθολικής πρόσβασης στις δημόσιες υπηρεσίες.
<P>
Έκθεση Khanbhai (A5-0263/2001)

<SPEAKER ID=91 NAME="Marques">
. (ΡΤ) Η έκθεση Khanbhai εξετάζει, με εξαιρετικό τρόπο, μία από τις πιο σοβαρές προκλήσεις του σημερινού κόσμου, την καταπολέμηση των βασικών μεταδοτικών νόσων στο πλαίσιο της μείωσης της φτώχειας. Οι μεταδοτικές νόσοι σκοτώνουν, καθημερινά, περίπου 10 000 άτομα στην Αφρική, ενώ 35 εκατομμύρια άνθρωποι έχουν μολυνθεί από τον ιό του AIDS σε όλο τον κόσμο. Ο HIV/AIDS, η ελονοσία και η φυματίωση αποτελούν λοιπόν τρομακτική απειλή για την κοινωνική και οικονομική ανάπτυξη των φτωχότερων πληθυσμών, γεγονός που απαιτεί, όπως υποστηρίζει και ο συνάδελφος κ. Khanbhai, ταχεία, αποτελεσματική και περιεκτική αντίδραση, στην οποία η ΕΕ θα πρέπει να αναλάβει ηγετικό ρόλο. Οι ασθένειες αυτές προκαλούν όχι μόνο την ανθρώπινη δυστυχία και πολύ υψηλό αριθμό θανάτων, λόγοι που από μόνοι τους δικαιολογούν αυτή την αντίδραση, αλλά επίσης και σοβαρή μείωση της προσδοκίας ζωής και του εργατικού δυναμικού, με όλες τις κοινωνικές και οικονομικές συνέπειες που συνεπάγονται (μείωση των ικανοτήτων μεγάλου τμήματος των ενεργών πληθυσμών, καθυστέρηση της οικονομικής και κοινωνικής ανάπτυξης, αποσταθεροποίηση των τοπικών κοινοτήτων που είναι ήδη εξασθενημένες).
<P>
Συμφωνώ επομένως με τον εισηγητή όταν υποστηρίζει ότι πρέπει να δημιουργηθεί άμεσα ένα Ταμείο για τις Μολυσματικές Νόσους, κεφαλαιώδες για τη θεραπεία των ασθενών, τον εντοπισμό των φορέων, την πρόληψη και έρευνα και την ανάπτυξη νέων φαρμάκων και εμβολίων.

<SPEAKER ID=92 LANGUAGE="NL" NAME="Meijer">
. (NL) Με ερωτήσεις μου προς την Ευρωπαϊκή Επιτροπή ζήτησα επανειλημμένως να ληφθούν μέτρα προκειμένου οι κάτοικοι του τρίτου κόσμου να έχουν πρόσβαση σε φάρμακα κατά διαδεδομένων θανατηφόρων ασθενειών. Συχνά τέτοια φάρμακα κατά τροπικών ασθενειών είναι διαθέσιμα στους τουρίστες από πλούσιες χώρες, όχι όμως και στην μεγάλη πλειονότητα του τοπικού πληθυσμού. Φάρμακα που υπάρχουν και που αποδείχθηκαν αποτελεσματικά για δεκαετίες αποσύρονται μάλιστα από το εμπόριο. Ο λόγος είναι ότι στις χώρες αυτές δεν υπάρχει επαρκής αγοραστική δύναμη για την διάθεση τέτοιων φαρμάκων. Εάν θεωρούμε τα φάρμακα απλώς ως εμπόρευμα, το οποίο προστατεύεται από τα δικαιώματα πνευματικής ιδιοκτησίας, τα οποία έχουν ως αποτέλεσμα να υπολογίζονται τα έξοδα για την ανάπτυξη αυτών των φαρμάκων έπ' άπειρον, δεν θα υπάρξουν ποτέ τα αναγκαία φάρμακα για φτωχές χώρες, σίγουρα όχι για τους φτωχότερους από τους κατοίκους τους. Αυτά τα φάρμακα κοστίζουν συχνά περισσότερο από το ετήσιο εισόδημα του τοπικού πληθυσμού. Οι προτάσεις του κυρίου Khanbhai για διεθνή αναγνώριση από την ΕΕ του δικαιώματος των αναπτυσσομένων χωρών να παράγουν εντός της επικράτειας τους φτηνά φάρμακα για την καταπολέμηση μεγάλων επιδημιών χωρίς να καταβάλλουν το κόστος για τα πνευματικά δικαιώματα, η ενίσχυση της παραγωγής φαρμάκων κατά των λεγομένων ασθενειών της φτώχειας, καθώς και η περιοδική αναθεώρηση της Συμφωνίας TRIPS, αποτελούν απαραίτητες προϋποθέσεις προκειμένου να αντιμετωπιστεί το ζήτημα.

<SPEAKER ID=93 NAME="Πατάκης">
. Αρκετές οι θετικές επισημάνσεις της έκθεσης. Παρόλα αυτά όμως ωχριούν μπροστά στον όγκο μιας τεράστιας διεθνούς αθλιότητας και ντροπής που συνιστούν τα εκατομμύρια ανθρώπων στον κόσμο, και κυρίως στις αναπτυσσόμενες χώρες, που εξακολουθούν να ζουν σε συνθήκες εξαθλίωσης, να στερούνται στοιχειώδους πρόσβασης στην υγεία και να πεθαίνουν από μολυσματικές ασθένειες, όπως η ελονοσία, η φυματίωση, το AIDS κά. Το όνειδος γίνεται ακόμη μεγαλύτερο, όταν υπάρχει η βέβαιη προοπτική - με βάση επίσημες μελέτες και έρευνες - ότι η κατάσταση θα επιδεινωθεί.
<P>
Η αποδοχή της υγείας ως "δημόσιου παγκόσμιου αγαθού" , όπως σωστά επισημαίνεται στην έκθεση, δεν είναι δυνατόν να συμβαδίζει με το γεγονός ότι μεγάλο μέρος του παγκόσμιου πληθυσμού στερείται πρόσβασης σε εκπαίδευση, κατάλυμα, απασχόληση, τροφή, ασφαλές πόσιμο νερό, συνθήκες υγιεινής και υπηρεσίας υγείας. Περισσότερα από 5 εκατομμύρια άνθρωποι πεθαίνουν ετησίως από μολυσματικές ασθένειες στις αναπτυσσόμενες χώρες κυρίως, ενώ τα φάρμακα εξακολουθούν να αποτελούν αντικείμενο πνευματικής ιδιοκτησίας, κερδοφορίας και κερδοσκοπίας μιας χούφτας πολυεθνικών φαρμακευτικών μονοπωλίων, που φτάνουν στο σημείο να αποσύρουν φάρμακα, που παρότι σώζουν ζωές δεν τους προσφέρουν την επιδιωκόμενη μέγιστη κερδοφορία.
<P>
Δεν είναι δυνατόν οι όποιοι πρόσθετοι πόροι για την ανάπτυξη της έρευνας να διοχετεύονται με τη μορφή κινήτρων προς τον ιδιωτικό τομέα και όχι στα δημόσια ερευνητικά κέντρα. Είναι πρόκληση και υποκρισία να διαπιστώνουμε ότι στις αναπτυσσόμενες χώρες το "δημόσιο παγκόσμιο αγαθό" της υγείας πλήττεται ιδιαίτερα, την ίδια στιγμή που στις χώρες αυτές επιβάλλονται διαρθρωτικές αλλαγές με μείωση των δαπανών στον τομέα των δημόσιων υπηρεσιών και ιδίως στους τομείς της υγείας και της παιδείας. Είναι απαράδεκτο οι δραστηριότητες για τη διασφάλιση αυτού του "παγκόσμιου αγαθού" να επαφίενται στη "φιλανθρωπία" των Μη Κυβερνητικών Οργανώσεων (ΜΚΟ) και στα ευχολόγια για "καλή συνεργασία" και "εταιρική σχέση" μεταξύ δημόσιου τομέα, ΜΚΟ και ιδιωτικού τομέα. Η υγεία είναι θεμελιώδες και αναφαίρετο ανθρώπινο δικαίωμα, αποτελεί το σημαντικότερο στοιχείο κοινωνικής δικαιοσύνης και ανθρώπινης αξιοπρέπειας και δεν μπορεί να γίνεται αντικείμενο διακανονισμών της αγοράς και των νόμων του κέρδους.
<P>
Είναι πρώτιστης και κεφαλαιώδους σημασίας τα μέσα για την καταπολέμηση των ασθενειών και τη διασφάλιση του δικαιώματος στην υγεία να είναι δημόσια. Για την ριζική όμως αντιμετώπιση του προβλήματος πρέπει να χτυπηθούν τα αίτια της φτώχειας, της συνέχισης της παρουσίας και χειροτέρευσής της. Μια τέτοια διέξοδο ούτε καν την προσεγγίζει η έκθεση, αρκούμενη σε μηρυκασμό διαρκώς επαναλαμβανόμενων διακηρύξεων και προτάσεων - "ασπιρίνη" . Η ανατροπή του κοινωνικοπολιτικού συστήματος και οι πολιτικές που εφαρμόζουν τα κατεστημένα ιμπεριαλιστικά και μονοπωλιακά συμφέροντα που γεννούν, πολλαπλασιάζουν την ένδεια και την εξαθλίωση, που δεν διστάζουν να συνθλίψουν και να θυσιάσουν στο βωμό του πληθυσμούς και λαούς ολόκληρους, και είναι η μόνη διέξοδος.

<CHAPTER ID=4>
ΣΥΖΗΤΗΣΗ ΕΠΙ ΕΠΙΚΑΙΡΩΝ ΘΕΜΑΤΩΝ
<SPEAKER ID=94 NAME="Πρόεδρος">
Το επόμενο σημείο είναι η συζήτηση επί επικαίρων, επειγόντων και σημαντικών θεμάτων.

<CHAPTER ID=5>
Υποστήριξη για μια συμφωνία-πλαίσιο στην Πρώην Γιουγκοσλαβική Δημοκρατία της Μακεδονίας
<SPEAKER ID=95 NAME="Πρόεδρος">
Το πρώτο σημείο είναι η κοινή συζήτηση επί των ακόλουθων προτάσεων ψηφίσματος:
<P>
B5-0617/2001 του κ. Haarder, εξ ονόματος της Ομάδας ΦΙΛ,
<P>
B5-0626/2001 της κ. Pack και του κ. Posselt, εξ ονόματος της Ομάδας ΕΛΚ-ΕΔ,
<P>
B5-0634/2001 της κ. Muscardini, εξ ονόματος της Ομάδας ΕΕΕ,
<P>
B5-0643/2001 των κκ. Swoboda και Wiersma, εξ ονόματος της Ομάδας ΕΣΚ,
<P>
B5-0653/2001 της κ. Morgantini, εξ ονόματος της Ομάδας ΕΕΑ/ΑρΠρΒΧ,
<P>
B5-0660/2001 του κ. Lagendijk και άλλων, εξ ονόματος της Ομάδας ΠΡΣ/ΕΕΣ,
<P>
σχετικά με την υποστήριξη για μια συμφωνία-πλαίσιο στην πρώην Γιουγκοσλαβική Δημοκρατία της Μακεδονίας.

<SPEAKER ID=96 LANGUAGE="DA" NAME="Haarder">
Κύριε Πρόεδρε, θεωρώ ότι σήμερα πρέπει να σταλούν δύο μηνύματα στη Μακεδονία. Το ένα μήνυμα απευθύνεται προς την κυβέρνηση της Μακεδονίας. Πρέπει να ευχαριστήσουμε εκ βαθέων και να εκφράσουμε τον μεγάλο θαυμασμό μας για το θάρρος που επέδειξε η μακεδονική κυβέρνηση υποβάλλοντας προτάσεις για την τροποποίηση του συντάγματος και παραχωρώντας στην αλβανική μειονότητα τον χώρο που καθορίζει η σύγχρονη δημοκρατία. Ήταν δύσκολο και πρέπει λοιπόν να λεχθεί ένα ένθερμο ευχαριστώ από την Ευρωπαϊκή Ένωση προς τη μακεδονική κυβέρνηση. Το άλλο μήνυμα που κατά τη γνώμη μου πρέπει να στείλουμε στη Μακεδονία απευθύνεται στον UCK, το αποκαλούμενο απελευθερωτικό κίνημα. Καταλαβαίνουμε καλά ότι το κίνημα αυτό δημιουργήθηκε τον καιρό του Μιλόσεβιτς -δεν θα αναφέρω ολόκληρη την ιστορία- αλλά τώρα υπάρχει μόνο ένα πράγμα να πει κανείς στον UCK και σε ό,τι απομένει από τον UCK στη βόρεια Μακεδονία και αυτό είναι το εξής: Τώρα που ολοκληρώθηκε ο αγώνας τώρα πρέπει όλα τα όπλα να παραδοθούν, τώρα δεν υπάρχει κανένας απολύτως λόγος να συνεχιστούν οι επιχειρήσεις για τις οποίες ενοχοποιείται ο UCK και το λέω με πλήρη επίγνωση αυτό το "ενοχοποιείται" , διότι ο UCK είναι μια πολύ μπερδεμένη επιχείρηση μερικά στοιχεία της οποίας δεν αντέχουν να δουν το φως της ημέρας. Πλέον η πληθυσμιακή ομάδα των Αλβανών έχει λάβει τα πλήρη πολιτικά δικαιώματα που δικαιούται. Έτσι λύνονται τα προβλήματα των μειονοτήτων. Προέρχομαι και εγώ από μια συνοριακή περιοχή ανάμεσα στη Δανία και τη Γερμανία, όπου πριν από 45 χρόνια λύσαμε όλα τα προβλήματα παρέχοντας και στις δύο μειονότητες βόρεια και νότια των συνόρων πλήρη δικαιώματα σε μια σύγχρονη δημοκρατία. Αυτό ακριβώς επέλεξε τώρα και η Μακεδονία. Αυτός είναι ο σωστός τρόπος και πρέπει να ευχαριστήσουμε και τους δύο εταίρους για αυτό.

<SPEAKER ID=97 NAME="Swoboda">
Κύριε Πρόεδρε, συμφωνώ -αν και ίσως να διαφοροποιείται κάπως η εκτίμησή μας σχετικά με τον UCK- με όσα ανέφερε ο συνάδελφος Haarder, ότι δηλαδή είναι σημαντικό τώρα να διαφυλάξουμε την ειρήνη. Μια ειρήνη που είναι ακόμη εύθραυστη στη Μακεδονία, γιατί ίσως να μην έχει αποκατασταθεί πλήρως η εμπιστοσύνη στην κοινή λύση, στην κοινή χώρα, στην κοινή κοινωνία. Το γεγονός αυτό δεν μας προκαλεί έκπληξη, γιατί κάτι τέτοιο χρειάζεται περισσότερο χρόνο και δεν αρκεί να καθόμαστε στο τραπέζι των διαπραγματεύσεων και να κάνουμε διαπραγματεύσεις.
<P>
Βλέποντας όμως τη συμφωνία-πλαίσιο, μου φαίνεται ότι είναι εξαιρετικά σημαντικό να υπάρχει σε πρώτη θέση η παραίτηση από τη βία. Η χώρα είναι δημοκρατική, δεν χρειάζεται βία για να κάνει αλλαγές. Στις δημοκρατίες πρέπει να είναι δυνατόν να μιλούμε για αλλαγές, να διαπραγματευόμαστε και αναλόγως να πραγματοποιούμε αλλαγές στη νομοθεσία.
<P>
Το δεύτερο είναι η ακεραιότητα της χώρας. Δεν χρειαζόμαστε νέα σύνορα, νέες χώρες, που δημιουργούνται με κόπο εντός κάποιων εθνικών συνόρων, τα οποία όμως δεν μπορούν τελικά να χαραχθούν επακριβώς. Αρκεί να δούμε μόνο την πρωτεύουσα Σκόπια για να καταλάβουμε ότι είναι αδύνατον. Δεν μπόρεσα ποτέ να καταλάβω, γιατί και οι δύο πλευρές, αν και για πολύ σύντομο χρονικό διάστημα, μιλούσαν για πιθανό χωρισμό της χώρας.
<P>
Τρίτον, πρόκειται για πολυεθνικό κράτος. Πολλά κράτη είναι πολυεθνικά, αυτό όμως είναι ένα πολυεθνικό κράτος με σημαντική αλβανική μειονότητα. Σίγουρα δεν μπορούμε να την αντιμετωπίζουμε όπως μία μειονότητα του 5 ή 6%. Πρέπει να έχει ισχυρότερη θέση. Απέκτησε ισχυρότερη θέση. Θεωρούμε ότι είναι σωστό να επεκταθούν τα δικαιώματα των μειονοτήτων με τρόπο που να ξεφεύγει από τα συνηθισμένα. Πιστεύω ότι συνολικά επιτεύχθηκε καλός συμβιβασμός.
<P>
Τις επόμενες ημέρες θα βρισκόμαστε στα Σκόπια. Θα απαιτήσουμε ρητά να γίνουν τα βήματα που είναι ακόμη απαραίτητα. Αυτή η μόνιμη καθυστέρηση και η απειλή, για την οποία βέβαια δεν θα συμφωνήσουμε ή διαφωνήσουμε, ή η ενδεχόμενη εκ νέου χρήση βίας είναι για μας ακατανόητη και απαράδεκτη. Στο πλαίσιο αυτό, ελπίζω αυτή η καθυστέρηση σε έναν ή δύο μήνες -όπως μιλούμε σήμερα με περισσότερη ικανοποίηση για τη Μακεδονία- να δώσει τη θέση της σε μεγαλύτερη ικανοποίηση και αποδοχή.

<SPEAKER ID=98 LANGUAGE="DE" NAME="Pack">
Κύριε Πρόεδρε, αγαπητοί συνάδελφοι, τα όπλα έχουν συλλεχθεί, έτσι λένε. Ο UCK έχει διαλυθεί, έτσι λέει. Όλοι όμως γνωρίζουμε, ότι στη Μακεδονία υπάρχουν ακόμη πολλά, πάρα πολλά όπλα, και ο κίνδυνος δημιουργίας εγκληματικής ένωσης δεν έχει αποσοβηθεί. Σ' αυτή την ένωση ανήκουν αυτοί που το θέλουν. Υποθέτω ότι οι περισσότεροι Αλβανοί το θέλουν. Υποθέτω ότι οι περισσότεροι Μακεδόνες το θέλουν. Το πρόβλημα ωστόσο σε πολλά κεφάλια Σλαβομακεδόνων δεν έχει λυθεί ακόμη, διαφορετικά δεν θα είχαμε ποτέ το πρόβλημα. Τα τελευταία χρόνια δεν έγινε τίποτα, για να έχουν οι πολίτες της μειονότητας των Αλβανών του 28% πραγματικά ισότιμα δικαιώματα. Αν δεν είχαν ασχοληθεί με το θέμα αυτό πριν από δύο χρόνια, αλλά πριν από επτά ή οχτώ χρόνια, και αν όλοι οι πολίτες είχαν ίσα δικαιώματα, πιστεύω ότι οι επαναστάτες δεν θα είχαν την ευκαιρία να κάνουν ένα τόσο εύκολο παιχνίδι. Είναι κρίμα, κρίμα και για την μακεδονική κοινή γνώμη, που φαίνεται ότι αντιδρούμε μόνο όταν εγκληματικά στοιχεία κάνουν σχεδόν επιδρομή στη χώρα. Είναι κρίμα, αλλά γι' αυτό ευθύνονται όλα τα πολιτικά κόμματα της χώρας. Σε τελική ανάλυση καταφέραμε τώρα, αυτό που ζητούσαμε πάντα ως Σώμα.
<P>
Θα ήθελα να υπενθυμίσω, όπως ανέφερε και ο συνάδελφος Swoboda, το εξής: δεν θέλουμε μια χωρισμένη χώρα. Η Μακεδονία είναι ένα κράτος. Πρέπει να παραμείνει ένα κράτος, και δεν θα πρέπει να χωριστεί βάσει εθνικών συνόρων. Όποιος σκέφτεται κάτι τέτοιο, ζημιώνει όλη την περιοχή. Αυτό είναι πραγματικά επικίνδυνο. Ελπίζω ότι και αυτό το νέο κοινοβούλιο θα προσπαθήσει να εφαρμόσει τους νόμους. Το πρόβλημα είναι ότι ακούμε πάλι ότι αυτό που συμφωνήσαν αμφισβητείται εκ νέου και ότι διακόπτονται μονίμως οι συνεδριάσεις του κοινοβουλίου. Υπάρχουν βέβαια και αφορμές. Μετά επιτίθεται κάποιος και πάλι στην μακεδονική αστυνομία στο Τέτοβο. Αναρωτιόμαστε λοιπόν ποιος επιτίθεται και για ποιόν λόγο.
<P>
Για αυτό πρέπει με μεγάλη προσοχή και με αυστηρότητα να παρακαλέσουμε όλους τους συναδέλφους εκεί κάτω να προχωρήσουν στο δρόμο της συμφωνίας της Οχρίδας. Δεν πρέπει να επιτρέψουμε να πραγματοποιήσουν αυτή τη φοβερή ιδέα, να κάνουν δηλαδή δημοψήφισμα, και να αναβάλουν την τροποποίηση του συντάγματος έως κι' εγώ δεν ξέρω πότε. Δεν μπορεί να γίνει αυτό. Ο Hannes Swoboda, ο Joost Lagendijk και εγώ θα προσπαθήσουμε αύριο και μεθαύριο να επηρεάσουμε τους συναδέλφους μας εκεί κάτω. Πιστεύω επίσης, ότι είναι εξαιρετικά σημαντικό να δοθεί αμνηστία -από οποιονδήποτε, υπάρχει στους νόμους της χώρας- αλλά μια αμνηστία που δεν θα παρέχει αμνηστία σε ότι πρέπει να εξεταστεί στη Χάγη. Πιστεύω ότι σ' αυτό το σημείο πρέπει να κάνουμε μια λεπτή διαφορά. Ελπίζω βέβαια το Κοινοβούλιο να εφαρμόσει όσο το δυνατόν συντομότερα όλους τους νόμους που ενισχύουν την τοπική αυτονομία και δίνουν την ευκαιρία στις μειονότητες, που σε κάποιες περιοχές είναι πλειονότητες να φέρουν την ευθύνη για τους συμπολίτες τους. Πιστεύω ότι αν ακολουθήσουν αυτό το δρόμο, μπορούμε, όπως ανέφερε ο Johannes, να έχουμε ειρηνικές συνθήκες έως το τέλος αυτού του χρόνου.

<SPEAKER ID=99 NAME="Παπαγιαννάκης">
Κύριε Πρόεδρε, υποστηρίζουμε το σχέδιο ψηφίσματος. Μ' όλα ταύτα το βρίσκουμε πολύ αισιόδοξο και λίγο ευκολόπιστο, κ. Πρόεδρε. Η συμφωνία του Αυγούστου είναι αλήθεια ότι, πράγματι, εξασφαλίζει την διατήρηση της πολυεθνικής κοινωνίας και του ενιαίου κράτους δικαίου; Εμείς λέμε και ελπίζουμε ότι έτσι είναι. Τα μόνα όμως στοιχεία που έχουμε για την ώρα είναι το μάζεμα των όπλων και η διάλυση του Εθνικού Απελευθερωτικού Στρατού. Ξέρουμε όμως ότι δεν είναι καθόλου σοβαρό να έχουμε προσδιορίσει εκ των προτέρων τα όπλα που θα παραδοθούν. Πώς έγινε άραγε ο υπολογισμός του αριθμού τους; Όπως ξέρουμε, επίσης, ότι είναι πάρα πολύ εύκολο για μια αντάρτικη οργάνωση να λεει ότι διαλύεται και να ξαναφτιάχνεται χωρίς καμία άλλη διαδικασία.
<P>
Γι' αυτό, κ. Πρόεδρε, συμμεριζόμαστε την δυσπιστία, την κάποια δυσκολία που διαπιστώνουμε από την σλαβομακεδονική πλευρά να προχωρήσει περαιτέρω. Ελπίζουμε να προχωρήσει. Θέλουμε να μείνουμε αισιόδοξοι, αλλά το μόνο σοβαρό επιχείρημα που θα είχαμε για να είμαστε αισιόδοξοι, για να υποστηρίζουμε τη γραμμή αυτή που υπάρχει στο ψήφισμα, θα ήταν, πρώτον, σταθερή πολιτική γραμμή και όχι διπλά και τριπλά μηνύματα από την Ευρωπαϊκή Ένωση και το ΝΑΤΟ, όπως έγινε στο παρελθόν, με καταστρεπτικά αποτελέσματα στο πολιτικό επίπεδο· δεύτερον, γενναιόδωρη, πραγματική και σύντομη οικονομική βοήθεια· τρίτον, να ανοίξουν επιτέλους οι ευρωπαϊκές προοπτικές για όλα τα Βαλκάνια και για τη συγκεκριμένη χώρα το γρηγορότερο δυνατό, ώστε να υπάρχει και τρόπος εξόδου από την κρίση και ελπίδα και προοπτική.

<SPEAKER ID=100 LANGUAGE="NL" NAME="Staes">
Σωστά, πιστεύω, υπογράμμισε η κυρία Pack ότι αντιμετωπίζουμε ακόμα πάρα πολλά προβλήματα. Γενικά όμως, η ειρηνευτική διαδικασία στη Μακεδονία θα μπορούσε να χαρακτηριστεί σχεδόν θαύμα. Συμφωνώ με τον κύριο Haarder ο οποίος συνεχάρη τη μακεδονική κυβέρνηση και υπογράμμισε το θάρρος που αυτή επέδειξε. Πραγματικά, συνάδελφοι, κόπηκε ένας γόρδιος δεσμός.
<P>
Τα μειονοτικά δικαιώματα των Aλβανών έχουν εξασφαλισθεί, η επιχείρηση "Essential Harvest" στέφθηκε με επιτυχία, η κυριαρχία και η εδαφική ακεραιότητα της Μακεδονίας εξασφαλίσθηκαν. Θα δοθεί πράγματι μία νέα ευκαιρία στον πολυεθνικό χαρακτήρα της κοινωνίας και ο διακομματικός διάλογος θα διαδραματίσει κεντρικό ρόλο. Φυσικά θα πρέπει να δίνουμε διαρκώς προσοχή στην περιοχή αυτή, στο σύνολο των Βαλκανίων. Δεν θα πρέπει να λησμονήσουμε αυτή την περιοχή του κόσμου εξαιτίας της κρίσης στο Αφγανιστάν και της καταπολέμησης της τρομοκρατίας.
<P>
Θα πρέπει να επενδύσουμε στη σταθερότητα των Βαλκανίων. Θα πρέπει να επενδύσουμε στη σταθερότητα της Μακεδονίας. Θα πρέπει να φροντίσουμε να υπάρχει διαρκής υποστήριξη στην εφαρμογή της συμφωνίας για τη σταθερότητα και τη σύνδεση. Θα πρέπει να φροντίσουμε προκειμένου να παρασχεθεί η αναγκαία βοήθεια στους πρόσφυγες που επιστρέφουν. Θα πρέπει να φροντίσουμε για την ανασυγκρότηση αυτής της χώρας. Προσυπογράφω στο σημείο αυτό τα λόγια της κυρίας Pack. Η ίδια η πολιτική ιστορία της χώρας μου δείχνει ότι μόνο η συγχώρεση και η συμφιλίωση μπορούν να φέρουν πραγματική ειρήνη σε μια χώρα. Για το σκοπό αυτό είναι πραγματικά σημαντικό να δοθεί αμνηστία στους αντάρτες. Όχι στους αντάρτες οι οποίοι θα μπορούσαν ενδεχομένως να προσαχθούν στο Δικαστήριο της Χάγης. Πρόκειται για τους υπόλοιπους αντάρτες, για τους οποίους θα πρέπει να υπάρξει ρύθμιση. Ελπίζω ότι οι συνάδελφοι οι οποίοι θα μεταβούν αύριο στα Σκόπια θα επιστήσουν δεόντως την προσοχή των εκεί συναδέλφων τους στο πρόβλημα αυτό. Για το λόγο αυτό υποστηρίζω ανεπιφύλακτα τη διεύρυνση της εντολής της Ευρωπαϊκής Υπηρεσίας Αναδιάρθρωσης στην περιοχή. Η Μακεδονία θα πρέπει να καλυφθεί από την εντολή αυτή και ελπίζω ότι εμείς, ως μέλη του Ευρωπαϊκού Κοινοβουλίου, θα εξακολουθήσουμε να δίνουμε την απαραίτητη προσοχή στο έργο της Ευρωπαϊκής Υπηρεσίας Αναδιάρθρωσης, έτσι ώστε να είμαστε σίγουροι ότι τα χρήματα που δίνουν οι ευρωπαίοι φορολογούμενοι θα μπορέσουν να διατεθούν στην περιοχή με τρόπο σωστό έγκαιρο, και αποτελεσματικό.

<SPEAKER ID=101 NAME="Posselt">
Κύριε Πρόεδρε, αν τεθούν τώρα σε ισχύ -και ελπίζουμε ότι αυτό θα συμβεί σύντομα- οι τροποποιήσεις του συντάγματος και οι μεταρρυθμιστικοί νόμοι στη Μακεδονία, η χώρα θα διαθέτει ένα δίκαιο μειονοτήτων, το οποίο θα ξεπερνά τα πρότυπα των περισσότερων ευρωπαϊκών χωρών και των περισσότερων κρατών μελών της ΕΕ. Μιλάμε πάντα με κομπασμό για τα ευρωπαϊκά πρότυπα, που στην πραγματικότητα δεν υπάρχουν σ' αυτή τη μορφή, και ζητούμε συχνά από άλλες χώρες να τηρούν κριτήρια, που πολλά από τα ίδια τα κράτη μέλη της ΕΕ δεν είναι πρόθυμα να τηρήσουν.
<P>
Ωστόσο είμαι ικανοποιημένος που υπάρχει αυτή η θετική εξέλιξη στη Μακεδονία, και μάλιστα όχι λόγω των πρόσφατων βιαιοτήτων, αλλά εδώ και δύο χρόνια, όταν η κυβέρνηση Georgiavski ξεκίνησε την πορεία των μεταρρυθμίσεων. Οι βιαιότητες έθεσαν πάλι σε κίνδυνο αυτή την πορεία. Είμαι ευτυχής που κατάφεραν η Ευρωπαϊκή Ένωση και άλλοι διεθνείς οργανισμοί και το ΝΑΤΟ να φροντίσουν ώστε να μην υπάρξει τελικά αναστάτωση, και όχι μόνο να συνεχιστεί η πορεία των μεταρρυθμίσεων, αλλά και να βελτιωθεί και να επιταχυνθεί ακόμη περισσότερο.
<P>
Αυτός, όμως, δεν θα έπρεπε να είναι λόγος να ξεφορτωθούμε φέρ' ειπείν τώρα τους Μακεδόνες με ένα απλό ευχαριστώ. Πιστεύω ότι, όπως ανέφερε και ο συνάδελφος Haarder, είμαστε υποχρεωμένοι να τους ευχαριστήσουμε. Οι ευχαριστίες όμως πρέπει να είναι συγκεκριμένες. Πρέπει επιτέλους να κάνουμε κάτι σε σχέση με αυτό το ατέρμονο θέμα του ονόματος. Πρέπει επιτέλους να κάνουμε κάτι για την οικονομική ενίσχυση αυτής της χώρας, που θα ωφελήσει το σύνολο της χώρας, και την ανατολή και το νότο, ο οποίος είναι ιδιαίτερα υπανάπτυκτος, και όχι μόνο ορισμένες περιοχές, που επλήγησαν περισσότερο από την κρίση, ή την πρωτεύουσα.
<P>
Είναι σημαντικό να αντιμετωπίσουμε επιτέλους τη χώρα αυτή ως τον εταίρο που είναι, βάσει της Συμφωνίας Σύνδεσης και Σταθεροποίησης. Δεν χρειαζόμαστε ειδικά όργανα, δεν χρειαζόμαστε κανενός είδους ψευδο-προτεκτοράτου ή προτεκτοράτου, όπως το σκέφτονται ανοιχτά σε κάποιους κύκλους, και στο πλαίσιο της ιδέας ειδικών υπηρεσιών κτλ. Είμαι της άποψης ότι η χώρα αυτή είναι εταίρος μας. Η Συμφωνία Σύνδεση είναι το όργανο για να συνεργαστούμε με τη χώρα αυτή. Πρέπει να εξακολουθήσουμε να τη συνοδεύουμε ως εταίρο στην πορεία προς την Ευρωπαϊκή Ένωση.
<P>
(Χειροκροτήματα)

<SPEAKER ID=102 NAME="Πατάκης">
Κύριε Πρόεδρε, θέλουμε κατ' αρχάς να σημειώσουμε ότι στην Πρώην Γιουγκοσλαβική Δημοκρατία της Μακεδονίας συνεχίζονται οι συγκρούσεις ακόμα και τώρα, παρ' όλο που υποτίθεται ότι οι στασιαστές έχουν παραδώσει τα όπλα και έχουν αυτοδιαλυθεί. Σχετικά με την παράδοση των όπλων, ο καρπός της νατοϊκής επιχείρησης "αναγκαία συγκομιδή" των 4.500 ανδρών είναι μόνο 3.300 όπλα, δεν αντιστοιχεί δηλαδή ούτε ένα όπλο σε ένα νατοϊκό στρατιώτη, ενώ οι ίδιες οι νατοϊκές πηγές μιλούσαν για έναν αριθμό δεκάδων χιλιάδων όπλων. Χιλιάδες πρόσφυγες εξακολουθούν να μην μπορούν να επιστρέψουν στις εστίες τους, ενώ συνεχίζεται η de facto διχοτόμηση της χώρας.
<P>
Στο πολιτικό επίπεδο συνεχίζονται οι ασφυκτικές πιέσεις προς τα σλαβομακεδονικά κόμματα για συνταγματικές αλλαγές, αλλαγές με τις οποίες διαφωνεί μεγάλο μέρος του πληθυσμού. Ήδη βρίσκονται στα Σκόπια ο αρμόδιος Εκπρόσωπος της Ευρωπαϊκής Ένωσης Solana και ο Επίτροπος Διεθνών Σχέσεων Patten, με σκοπό να επιταχύνουν τις διαδικασίες για τη λεγόμενη "πολιτική διάσταση" της συμφωνίας. Αυτό, με απλά λόγια, σημαίνει να ασκήσουν πίεση για να ψηφισθούν τα λεπτά σημεία των τροποποιήσεων του συντάγματος, όπως είναι η χορήγηση γενικής αμνηστίας στους αντάρτες και, κυρίως, η πάση θυσία αποφυγή διεξαγωγής δημοψηφίσματος. Το μέλλον της χώρας φαίνεται ότι είναι πολύ σοβαρή υπόθεση για τους μεσολαβητές, ώστε να το αφήσουν στους πολίτες της.
<P>
Η επιχείρηση του ΝΑΤΟ και της Ευρωπαϊκής Ένωσης δεν έλυσε κανένα ουσιαστικό πρόβλημα. Η ξένη επέμβαση το μόνο που κατάφερε να κάνει είναι να αναγάγει τους στασιαστές σε επίσημους συνομιλητές της κυβέρνησης. Εκτός από το νατοϊκό σώμα των 200 στρατιωτών που τώρα σταθμεύει στη χώρα, αφόρητες πιέσεις ασκούνται και από την λεγόμενη διάσκεψη των δωρητών. Επαναλαμβάνουμε για άλλη μια φορά το φόβο μας ότι, αν δεν σταματήσουν οι ποικιλόμορφες ξένες παρεμβάσεις και επεμβάσεις, όχι μόνο δεν θα μπορέσουν ποτέ να καταλήξουν σε συμφωνία οι κοινότητες της Πρώην Γιουγκοσλαβικής Δημοκρατίας της Μακεδονίας, αλλά θα βρεθούμε μπροστά σε ένα νέο Κόσοβο.

<SPEAKER ID=103 LANGUAGE="NL" NAME="Meijer">
Κύριε Πρόεδρε, εφόσον το Κοινοβούλιο της Μακεδονίας κάνει δεκτές τις συνταγματικές τροποποιήσεις υπό την πίεση των ξένων παρεμβάσεων και των ανταρτών, αυτό θα σημαίνει ότι η μεγάλη αλβανική πλειονότητα στο βορειοδυτικό τμήμα της χώρας θα επανακτήσει τα δικαιώματα που διέθετε στο παρελθόν. Στην πρώην Σοσιαλιστική Ομοσπονδιακή Δημοκρατία της Γιουγκοσλαβίας η Αλβανική είχε το καθεστώς επίσημης γλώσσας στη διοίκηση και στην εκπαίδευση. Μετά από την ανεξαρτησία της Μακεδονίας το δικαίωμα αυτό καταργήθηκε. Η κατάσταση αυτή θυμίζει τα γλωσσικά δικαιώματα της ουγγρικής πλειονότητας στο νότιο τμήμα ενός επίσης νέου κράτους, της Σλοβακίας. Εθνικές μειονότητες οι οποίες γίνονται πλειονότητες φαίνεται συχνά ότι δεν δείχνουν κατανόηση για τις υπόλοιπες γλωσσικές ομάδες εντός της επικράτειας του κράτους τους. Στα επόμενα πενήντα χρόνια οι ρόλοι θα αντιστραφούν όμως, διότι τότε οι αλβανόφωνοι θα αποτελούν τη μεγαλύτερη γλωσσική ομάδα στη Μακεδονία.
<P>
Μόνο μέσω μιας συμφωνίας στη βάση της ισοτιμίας μπορούν οι δύο λαοί να βρουν το δρόμο της ειρηνικής συμβίωσης σαν καλοί γείτονες. Στο πλαίσιο αυτό μπορούν να διδαχτούν πολλά από την κρατική διάρθρωση ομοσπονδιακών κρατών, όπως το Βέλγιο, η Ελβετία και η Ισπανία. Για το λόγο αυτό θα ψηφίσω τώρα, αντίθετα από ότι έκανα την 3η Μαίου εφέτος, υπέρ της υποστήριξης προς τη Μακεδονία.

<SPEAKER ID=104 NAME="Nielson, Poul">
. (ΕΝ) Κύριε Πρόεδρε, η Επιτροπή συμμερίζεται πλήρως την άποψη του Κοινοβουλίου ότι η συμφωνία-πλαίσιο της 13ης Αυγούστου έχει ζωτική σημασία για την ειρήνη και τη σταθερότητα στην ΠΓΔΜ και ότι το Κοινοβούλιο της χώρας θα πρέπει να παροτρυνθεί να εγκρίνει τα μέτρα που συνιστά η συμφωνία.
<P>
Ο Επίτροπος Patten και ο Ύπατος Εκπρόσωπος της ΕΕ Solana βρίσκονται σήμερα στα Σκόπια προκειμένου να υπογραμμίσουν τη σημασία, και να διαβιβάσουν την επείγουσα ανάγκη, για συνταγματικές αλλαγές και αναθεώρηση της νομοθεσίας σχετικά με την τοπική αυτοδιοίκηση, όπως προβλέπει η συμφωνία.
<P>
Αντιμετωπίζουμε πραγματικά εξαιρετικές προκλήσεις για την ΠΓΔΜ κατά τις προσεχείς εβδομάδες και μήνες. Η ΕΕ υποστηρίζει πλήρως τη συμφωνία-πλαίσιο και έχει δεσμευθεί να παράσχει χρηματοδοτική βοήθεια, συμπεριλαμβανομένης της ενίσχυσης για επείγουσα βοήθεια και για μέτρα στήριξης της συμφωνίας. Αφότου ξεκίνησε η κρίση, έχουμε παράσχει περισσότερα από 10 εκατομμύρια ευρώ υπό μορφήν ανθρωπιστικής βοήθειας μέσω του ECHO, 54,5 εκατομμύρια ευρώ στο πλαίσιο του CARDS το 2001, στα οποία περιλαμβάνεται το πρόσφατο επιπλέον ποσό των 12 εκατομμυρίων ευρώ για την ανοικοδόμηση των κατοικιών, τις τοπικές υποδομές και την υποστήριξη των οικογενειών υποδοχής, 12,8 εκατομμύρια ευρώ στο πλαίσιο του Μηχανισμού Ταχείας Αντίδρασης για την επισκευή και την ανακατασκευή κατοικιών, για την επισκευή του ηλεκτρικού δικτύου και την υποστήριξη μέτρων οικοδόμησης εμπιστοσύνης, όπως αποναρκοθέτηση, παρακολούθηση των εκλογών και εκπαίδευση αστυνομικών, καθώς και 50 εκατομμύρια ευρώ υπό μορφή μακροοικονομικής βοήθειας τα οποία θα εκταμιευθούν από ένα προηγούμενο μακροοικονομικό πακέτο που συνδυάζεται με περαιτέρω μη επιστρεπτέα ενίσχυση ύψους 18 εκατομμυρίων ευρώ, προκειμένου να βοηθηθεί η ΠΓΔΜ να αντιμετωπίσει τις ειδικές ανάγκες που προκύπτουν από την κρίση. Βέβαια, η εν λόγω βοήθεια εξαρτάται από την επίτευξη συμφωνίας μεταξύ ΔΝΤ και κυβέρνησης της ΠΓΔΜ.
<P>
Η Επιτροπή και η Παγκόσμια Τράπεζα είναι διατεθειμένες να διοργανώσουν μια συνάντηση των χρηματοδοτών στις 15 Οκτωβρίου, με την προϋπόθεση ότι το Κοινοβούλιο της ΠΓΔΜ θα εγκρίνει τις απαραίτητες συνταγματικές αλλαγές που ορίζει η συμφωνία-πλαίσιο.
<P>
Δεν είναι υπερβολή να πούμε ότι η αποτελεσματική παροχή κοινοτικής βοήθειας θα μπορούσε να είναι αποφασιστικής σημασίας για την επιτυχία της συμφωνίας-πλαίσιο και, συνεπώς, για την ειρήνη. Πρωταρχική μας μέριμνα είναι να εξασφαλίσουμε ότι θα δράσουμε με ταχύτητα και ευελιξία.
<P>
Ως εκ τούτου, έχουμε αποφασίσει να προτείνουμε επέκταση της Ευρωπαϊκής Υπηρεσίας Ανασυγκρότησης, η οποία έχει ένα εξαιρετικό ιστορικό επιδόσεων όσον αφορά την παροχή βοήθειας σε ολόκληρη την Ομοσπονδιακή Δημοκρατία της Γιουγκοσλαβίας. Η υπηρεσία διαθέτει άτομα επιτόπου και άμεση εμπειρία στην περιοχή, ιδίως όσον αφορά την επείγουσα ανασυγκρότηση που θα χρειαστεί να παράσχουμε στην ΠΓΔΜ το φθινόπωρο, αλλά και όσον αφορά την μακροπρόθεσμη βοήθεια την οποία επιτηρεί επί του παρόντος, για παράδειγμα στη Σερβία. Καλούμε λοιπόν το Κοινοβούλιο να εξετάσει με θετικό πνεύμα την πρότασή μας να επεκτείνουμε την εντολή της υπηρεσίας.
<P>
Πέραν της συμφωνίας-πλαίσιο, είμαστε αποφασισμένοι να ακολουθήσουμε μια στρατηγική μεγαλύτερης προσέγγισης της ΠΓΔΜ με την ευρωπαϊκή οικογένεια, καταρχάς, απλώς μέσω της εφαρμογής της νέας συμφωνίας σταθεροποίησης και σύνδεσης που υπογράφηκε τον Απρίλιο. Πολλά πρέπει να γίνουν σε αυτόν τον τομέα και η ΠΓΔΜ οφείλει να καταδείξει ότι είναι σε θέση να ανταποκριθεί στα διεθνή πρότυπα σεβόμενη τα δικαιώματα των μειονοτήτων και να δείξει ότι οι δημοκρατικές της δομές είναι αρκετά σταθερές ώστε η χώρα να συνεχίσει την πορεία της προς την ευρωπαϊκή ολοκλήρωση, με απλά λόγια, να γίνει μέλος της ευρωπαϊκής οικογένειας.

<SPEAKER ID=105 NAME="Πρόεδρος">
Η κοινή συζήτηση έληξε.
<P>
Η ψηφοφορία θα διεξαχθεί στις 18.30.

<CHAPTER ID=6>
Δικαιώματα τoυ Ανθρώπoυ
<SPEAKER ID=106 NAME="Πρόεδρος">
Το επόμενο θέμα είναι η κοινή συζήτηση επί των ακόλουθων προτάσεων ψηφίσματος:
<P>
Παγκόσμια Ημέρα των Ηνωμένων Εθνών
<P>
B5-0616/2001 του κ. Lannoye και άλλων, εξ ονόματος της Ομάδας ΠΡΣ/ΕΕΣ,
<P>
B5-0619/2001 του κ. Van den Bos, εξ ονόματος της Ομάδας ΦΙΛ,
<P>
B5-0627/2001 της κ. Hermange, εξ ονόματος της Ομάδας ΕΛΚ-ΕΔ,
<P>
B5-0635/2001 του κ. Ribeiro e Castro, εξ ονόματος της Ομάδας ΕΕΕ,
<P>
B5-0644/2001 του κ. Hughes και άλλων, εξ ονόματος της Ομάδας ΕΣΚ,
<P>
B5-0654/2001 της κ. Figueiredo και άλλων, εξ ονόματος της Ομάδας ΕΕΑ/ΑρΠρΒΧ,
<P>
σχετικά με την Παγκόσμια Ημέρα των Ηνωμένων Εθνών για την καταπολέμηση της απόλυτης φτώχειας.
<P>
Βιετνάμ - B5-0620/2001 του κ. Maaten, εξ ονόματος της Ομάδας ΦΙΛ,
<P>
B5-0623/2001 του κ. Dupuis και άλλων, εξ ονόματος της Ομάδας ΤΣΑΒ,
<P>
B5-0628/2001 των κκ. Nassauer και Posselt, εξ ονόματος της Ομάδας ΕΛΚ-ΕΔ,
<P>
B5-0636/2001 του κ. Segni, εξ ονόματος της Ομάδας ΕΕΕ,
<P>
B5-0646/2001 του κ. Van den Berg, εξ ονόματος της Ομάδας ΕΣΚ,
<P>
B5-0658/2001 της κ. McKenna, εξ ονόματος της Ομάδας ΠΡΣ/ΕΕΣ,
<P>
σχετικά με τις παραβιάσεις των ανθρωπίνων δικαιωμάτων στη Σοσιαλιστική Δημοκρατία του Βιετνάμ.
<P>
Ουζμπεκιστάν- B5-0621/2001 του κ. Haarder, εξ ονόματος της Ομάδας ΦΙΛ,
<P>
B5-0629/2001 των κκ. Bowis και Posselt, εξ ονόματος της Ομάδας ΕΛΚ-ΕΔ,
<P>
B5-0637/2001 της κ. Muscardini, εξ ονόματος της Ομάδας ΕΕΕ,
<P>
B5-0647/2001 του κ. Swoboda και άλλων, εξ ονόματος της Ομάδας ΕΣΚ,
<P>
B5-0662/2001 του κ. Staes, εξ ονόματος της Ομάδας ΠΡΣ/ΕΕΣ,
<P>
σχετικά με την υγειονομική κατάσταση στη Δημοκρατία του Ουζμπεκιστάν.
<P>
Ανατολικό Τιμόρ- B5-0625/2001 της κ. Figueiredo και άλλων, εξ ονόματος της Ομάδας ΕΕΑ/ΑρΠρΒΧ,
<P>
B5-0631/2001 των κκ. Costa Neves και Coelho, εξ ονόματος της Ομάδας ΕΛΚ-ΕΔ,
<P>
B5-0640/2001 των κκ. Queirσ και Ribeiro e Castro, εξ ονόματος της Ομάδας ΕΕΕ,
<P>
B5-0648/2001 του κ. Kreissl-Dφrfler και άλλων, εξ ονόματος της Ομάδας ΕΣΚ,
<P>
B5-0652/2001 της κ. Figueiredo και άλλων, εξ ονόματος της Ομάδας ΕΕΑ/ΑρΠρΒΧ,
<P>
σχετικά με το Ανατολικό Τιμόρ.
<P>
Κολομβία- B5-0632/2001 του κ. Salafranca Sαnchez-Neyra και άλλων, εξ ονόματος της Ομάδας ΕΛΚ-ΕΔ,
<P>
B5-0642/2001 της κ. Muscardini, εξ ονόματος της Ομάδας ΕΕΕ,
<P>
B5-0645/2001 του κ. Medina Ortega και άλλων, εξ ονόματος της Ομάδας ΕΣΚ,
<P>
B5-0655/2001 του κ. Marset Campos και άλλων, εξ ονόματος της Ομάδας ΕΕΑ/ΑρΠρΒΧ,
<P>
B5-0659/2001 του κ. Lipietz και άλλων, εξ ονόματος της Ομάδας ΠΡΣ/ΕΕΣ,
<P>
σχετικά με την κατάσταση στην Κολομβία.
<P>
Παγκόσμια Ημέρα των Ηνωμένων Εθνών για την καταπολέμηση της απόλυτης φτώχειας

<SPEAKER ID=107 LANGUAGE="FR" NAME="Hermange">
Κύριε Πρόεδρε, θα ήταν άραγε καιροσκοπισμός η αφιέρωση ενός ψηφίσματος του Σώματος αυτού στην απόλυτη φτώχεια, επ' ευκαιρία της ημέρας αυτής; Θα ήθελα να υπενθυμίσω ότι στις 17 Οκτωβρίου 1987, ο πατήρ Wrezinski, μαζί με 100 000 άτομα ακόμη, κατέθεσε τις μαρτυρίες του για τη ζωή των πλέον φτωχών οικογενειών και ατόμων της κοινωνίας μας και από την ημερομηνία εκείνη και εξής, η παγκόσμια ημέρα κατά της φτώχειας μας υπενθυμίζει κάθε χρόνο ότι αποτελεί ιερό καθήκον να είμαστε ενωμένοι όσον αφορά την προάσπιση των ανθρωπίνων δικαιωμάτων, όταν αυτά παραβιάζονται.
<P>
Εάν υπερψηφίσουμε σήμερα το ως άνω ψήφισμα, αποτίνουμε φόρο τιμής όχι μόνο στις οικογένειες και στα άτομα που ζουν σε συνθήκες απόλυτης ένδειας, αλλά επίσης και σε όλες τις οργανώσεις και όλους τους πολίτες που μάχονται στο πλευρό τους. Εξάλλου, παντού μέσα στους κόλπους της Ευρωπαϊκής Ένωσης και ιδιαίτερα μετά τη Σύνοδο Κορυφής της Λισαβόνας, οι δημόσιες αρχές, εθνικές και ευρωπαϊκές, δεν παύουν να υπενθυμίζουν τον αγώνα κατά του αποκλεισμού και κυρίως την ανάγκη για την εφαρμογή μιας πολιτικής ένταξης. Μέσα σ' αυτό το πνεύμα, παρουσιάζω σήμερα, εξ ονόματος της πολιτικής μου ομάδας, το ψήφισμα αυτό που ζητεί από τα κράτη μέλη, να αναπτύξουν ουσιαστικές στρατηγικές με στόχο την ισότιμη πρόσβαση όλων σε θεμελιώδη δικαιώματα, όπως η εκπαίδευση, η στέγαση, η ιατρική περίθαλψη και ο πολιτισμός, καθώς και η βιώσιμη απασχόληση.
<P>
Μέσα στο πνεύμα αυτό ζητούμε οι ευρωπαϊκές αρχές και, όσον μας αφορά, η Επιτροπή Απασχόλησης και Κοινωνικών Υποθέσεων, σε συνεργασία με την Επιτροπή, να προβαίνουν, κάθε χρόνο στις 17 Οκτωβρίου, σε απολογισμό των πολιτικών που ακολούθησαν σχετικά και τρίτον ζητούμε να τοποθετηθεί, στο μέλλον φυσικά, στον περίβολο του Ευρωπαϊκού Κοινοβουλίου στις Βρυξέλλες, αναμνηστική πλάκα προς τιμήν των θυμάτων της ανέχειας, κατά το πρότυπο των πλακών που έχουν στηθεί στον περίβολο του Τροκαντερό στο Παρίσι, του κτιρίου του Συμβουλίου της Ευρώπης στο Στρασβούργο, στο Βερολίνο, στη Ρώμη και στον ΟΗΕ. Καταθέτοντας σήμερα το ψήφισμα αυτό, επιθυμούμε να αποτίσουμε έναν απλό μα σημαντικό, ωστόσο, φόρο τιμής.

<SPEAKER ID=108 NAME="Ribeiro e Castro">
Κύριε Πρόεδρε, αγαπητοί συνάδελφοι, προτού αρχίσω την κυρίως παρέμβασή μου, θέλω να εκμεταλλευτώ την ευκαιρία για να επιστήσω την προσοχή της γραμματείας και του Προεδρείου στο γεγονός ότι, τουλάχιστον στην πορτογαλική μετάφραση, οι παράγραφοι 2 και 11 του Ψηφίσματος είναι ουσιαστικά ίδιες, ασφαλώς λόγω έλλειψη προσοχής κατά την εκπόνηση του εγγράφου. Ίσως μετά τη ψηφοφορία μπορούν να συγχωνευθούν τα κείμενά τους διότι στην ουσία είναι όμοια.
<P>
Η επέτειος των ημερών αυτών χρησιμεύει για να συζητήσουμε τη σοβαρότητα τόσο κραυγαλέων κοινωνικών προβλημάτων όπως η μεγάλη φτώχεια, που πλήττει περισσότερο από ένα δισεκατομμύριο άτομα στον κόσμο, τα οποία ζουν με λιγότερο από ένα δολάριο την ημέρα. Και το πράττουμε στα ίχνη εκείνου που ανακήρυξε την ημέρα αυτή το 1987 και της απόφασης των Ηνωμένων Εθνών το 1992 που την καθιέρωσε σε παγκόσμιο επίπεδο.
<P>
Οφείλουμε, φυσικά, να στραφούμε στα προγράμματα καταπολέμησης της φτώχειας και του κοινωνικού αποκλεισμού που εμείς οι ίδιοι αναπτύσσουμε. Και εφιστώ εδώ την προσοχή στις αποφάσεις των Ευρωπαϊκών Συμβουλίων της Λισαβόνας, της Νίκαιας και του Γκέτεμποργκ και στη συναινετική εργασία που ήδη επιτεύχθηκε μεταξύ Συμβουλίου και Κοινοβουλίου όσον αφορά το πρόγραμμα συνεργασίας για την καταπολέμηση του κοινωνικού αποκλεισμού. Θέλω να συγχαρώ για άλλη μια φορά τη συνάδελφο κ. Ilda de Figueiredo για το έργο της.
<P>
Αλλά, κυρίως, πρέπει να έχουμε συνείδηση των προβλημάτων και της στρατηγικής. Έχουμε παλιά προβλήματα που αφορούν την ανάπτυξη παγκοσμίως, και πρέπει να έχουμε επίγνωση του σκανδάλου του πολέμου και της διαφθοράς σε τόσες χώρες που υποβάλλουν τους λαούς τους στην πιο άθλια φτώχεια. Στις χώρες μας έχουν γίνει ορισμένα πράγματα για την καταπολέμηση των ασθενειών, των ανεπαρκειών, των βαθιών κοινωνικών ανισοτήτων, υπάρχουν όμως νέες προκλήσεις, των οποίων έχουμε επίγνωση, και συγκεκριμένα στο πλαίσιο της κοινωνίας της πληροφορίας, υπάρχουν νέα προβλήματα όπως αυτό που αποκαλούμε στην Πορτογαλία 'νέοι φτωχοί' .
<P>
Το πρόβλημα πλήττει περισσότερο τους συνταξιούχους, τους ηλικιωμένους, και λυπάμαι που το συμβιβαστικό ψήφισμα δεν προχώρησε περισσότερο. Φαίνεται ότι υπάρχει κάποια προκατάληψη όταν αναφερόμαστε εδώ στην οικογένεια, αλλά πρέπει να έχουμε επίγνωση ότι η εξασθένιση του οικογενειακού πυρήνα μας καθιστά όλους πιο ευάλωτους, και καθιστά τα άτομα πιο μοναχικά, γεγονός που σχετίζεται άμεσα με αυτή την αντίθεση της σημερινής εποχής, όπου δημιουργείται η εντύπωση ότι οι κοινωνίες μας είναι πιο πλούσιες και, ωστόσο, αισθανόμαστε όλο και πιο ανασφαλείς. Το γεγονός αυτό συνδέεται ιδιαίτερα με το εν λόγω πρόβλημα, και πρέπει να το αντιμετωπίσουμε σοβαρά και ουσιαστικά.

<SPEAKER ID=109 LANGUAGE="FR" NAME="Ainardi">
Κύριε Πρόεδρε, αγαπητοί συνάδελφοι, η φτώχεια στον σημερινό κόσμο αποτελεί παραβίαση των ανθρωπίνων δικαιωμάτων και απαράδεκτη προσβολή της ανθρώπινης αξιοπρέπειας. Εκατοντάδες χιλιάδες γυναίκες, άνδρες και παιδιά πλήττονται απ' αυτήν. Η φτώχεια αυτή έχει επιδεινωθεί στο διάστημα των έξι τελευταίων ετών. Στην Ευρωπαϊκή Ένωση υπολογίζεται ότι 65 εκατομμύρια άνθρωποι διαβιούν με εισοδήματα 60% χαμηλότερα του μέσου εθνικού εισοδήματος χωρίς να γίνει λόγος και για τις διαφορές μεταξύ επί μέρους κρατών. Μέσα στην Ευρωπαϊκή Ένωση, χάρη στις μεταφορές κοινωνικών κονδυλίων και στο καθεστώς κοινωνικής αρωγής και πρόνοιας το ποσοστό της φτώχειας έχει συγκρατηθεί στο 18%.
<P>
Όμως με την επιβράδυνση της οικονομικής ανάπτυξης διακινδυνεύουμε μια νέα επιδείνωση του αποκλεισμού και της φτώχειας. Η ανάλυση των προτάσεων διαφόρων οργανώσεων όπως και οι εργασίες της διακομματικής ομάδας της ευρωπαϊκής επιτροπής για τα άτομα που ζουν στο όριο της φτώχειας κατέδειξαν σαφώς ότι η καταπολέμηση της φτώχειας και του αποκλεισμού πρέπει να καταστεί πρωταρχικό στοιχείο της αειφόρου ανάπτυξης. Πρέπει να επιδιωχθεί η υλοποίηση των στόχων που καθορίστηκαν και η ενσωμάτωσή τους στο σύνολο των πολιτικών, με περισσότερους τρόπους και μέσα. Λυπούμαι που η χρηματοδότηση των προγραμμάτων καταπολέμησης της φτώχειας παραμένει ανεπαρκής.
<P>
Το Ευρωπαϊκό Συμβούλιο του Λάκεν πρέπει να υιοθετήσει πολιτικά μέτρα για το εισόδημα, την εργασία, τη στέγαση, την υγεία, την εκπαίδευση, την κατάρτιση και τον πολιτισμό. Το Κοινοβούλιο μας πρέπει επίσης να έχει κάποιους στόχους που θα διασφαλίζουν το δικαίωμα όλων σε ποιοτική κατοικία, που θα καταπολεμούν τη συνεχή οπισθοδρόμηση πάνω σε θέματα απασχόλησης και υπηρεσιών, που θα επαναφέρουν το δικαίωμα της ιθαγένειας και την ισότητα των δικαιωμάτων.
<P>
Γι' αυτόν το λόγο, τον επόμενο μήνα, στις 17 Οκτωβρίου, επ' ευκαιρία της παγκόσμιας ημέρας κατά της φτώχειας, το Ευρωπαϊκό Κοινοβούλιο, σε συνεργασία με τις αρμόδιες οργανώσεις, οφείλει να προωθήσει πρωτοβουλίες ευαισθητοποίησης και κινητοποίησης για την εξάλειψη της φτώχειας και της ανέχειας. Ελπίζω η ημέρα αυτή να μας επιτρέψει μια ακόμη μεγαλύτερη συστράτευση προς την κατεύθυνση της υλοποίησης προγραμμάτων για την καταπολέμηση της φτώχειας, μέσα από την ανάπτυξη οικονομικών και κοινωνικών πολιτικών που θα καταπολεμούν ουσιαστικά τα βαθύτερα αίτια της φτώχειας.
<P>
Παραβιάσεις των ανθρωπίνων δικαιωμάτων στη Σοσιαλιστική Δημοκρατία του Βιετνάμ

<SPEAKER ID=110 LANGUAGE="NL" NAME="Maaten">
Κύριε Πρόεδρε, κατά τα προηγούμενα χρόνια αυξήθηκαν οι ελπίδες για οικονομικές μεταρρυθμίσεις στο Βιετνάμ. Όμως το Βιετνάμ εξακολουθεί να αρνείται την πραγματοποίηση πολιτικών μεταρρυθμίσεων. Διαρκώς λαμβάνουμε πληροφορίες και εκθέσεις σχετικά με συλλήψεις, κατ' οίκον περιορισμούς και κακοποιήσεις διαφωνούντων στο Βιετνάμ. Οι υποστηριχτές της δημοκρατίας, οι επικριτές του κομμουνιστικού καθεστώτος, οι θρησκευτικές κοινότητες και οι πρώην πρόσφυγες, οι οποίοι θέλουν να επενδύσουν στο Βιετνάμ, εξακολουθούν να αντιμετωπίζουν σοβαρούς κινδύνους.
<P>
Διεθνείς οργανώσεις για τα ανθρώπινα δικαιώματα εξακολουθούν να αγνοούνται από τη βιετναμική κυβέρνηση. Διαρκώς τους απαγορεύεται να παρακολουθούν τις εξελίξεις ή να πραγματοποιούν έρευνες στη χώρα αυτή. Η κεντρική κυβέρνηση καταβάλλει κάθε δυνατή προσπάθεια προκειμένου να εμποδίσει κάθε μορφής επικοινωνία μεταξύ διαφωνούντων και του υπόλοιπου κόσμου.
<P>
Οι διεθνείς δωρητές οφείλουν να λάβουν υπόψη τις παραβιάσεις των ανθρωπίνων δικαιωμάτων και να κάνουν έκκληση για πολιτικές μεταρρυθμίσεις παράλληλα με τις οικονομικές μεταρρυθμίσεις στο Βιετνάμ.
<P>
Είμαι υπέρμαχος, κύριε Πρόεδρε, της ενίσχυσης των οικονομικών σχέσεων της Ευρωπαϊκής Ένωσης με το Βιετνάμ. Ωστόσο η Ευρωπαϊκή Ένωση, ως ένας από τους μεγαλύτερους δωρητές προς τη χώρα αυτή, οφείλει να υιοθετήσει αποφασιστικότερη στάση και να προωθήσει πιο αποφασιστικά το σεβασμό των ανθρωπίνων δικαιωμάτων εκεί.
<P>
Εξάλλου θα ήθελα να απευθύνω έκκληση για την πραγματοποίηση ανεξάρτητης έρευνας σχετικά με την τύχη του κυρίου Binh Vinh Trinh και άλλων επενδυτών στο Βιετνάμ. Ο κύριος Trinh πραγματοποίησε περιουσία στο εξωτερικό αφού εργάσθηκε φοβερά σκληρά όταν εγκατέλειψε το Βιετνάμ, όπως έκαναν πολλοί εδώ και δεκαετίες, και αποφάσισε να επιστρέψει στη χώρα του για να κάνει επενδύσεις. Ωστόσο υπό το πρόσχημα των παρανόμων επενδύσεων φυλακίστηκε, του έκαναν πλύση εγκεφάλου σε κελί απομόνωσης, κατασχέθηκαν τα περιουσιακά του στοιχεία και οι επενδύσεις του. Το γεγονός αυτό είναι φοβερό και είχε βέβαια εξαιρετικά αρνητικές επιπτώσεις στις αποφάσεις που έλαβαν άλλοι επενδυτές. Θα πρέπει να εξασφαλισθεί νομική προστασία των ξένων επενδυτών και των επενδύσεων τους στο Βιετνάμ και να τεθεί τέλος στη διαφθορά στη χώρα αυτή. Αυτό αποτελεί απαραίτητη προϋπόθεση για την οικονομική και πολιτική ανάπτυξη του Βιετνάμ και τη σύνδεσή του με την παγκόσμια οικονομία.
<P>
Εξάλλου, το Βιετνάμ θα πρέπει να σεβαστεί και να εγγυηθεί τα ανθρώπινα δικαιώματα.
<P>
Κατά τους προηγούμενους μήνες δεν πραγματοποιήθηκε απολύτως καμία πρόοδος στην υπόθεση του κυρίου Trinh. Εξακολουθεί να καταζητείται και δεν του έχει επιστραφεί κανένα από τα παράνομα κατασχεθέντα περιουσιακά στοιχεία αυτού και της οικογένειάς του. Ευθύς μόλις εισέλθει στο έδαφος του Βιετνάμ θα φυλακισθεί και πάλι αμέσως. Καλώ την Κυβέρνηση του Βιετνάμ να στείλει ένα θετικό μήνυμα σεβόμενη τα δικαιώματα του κυρίου Trinh και άλλων επενδυτών, καθώς και άλλων πολιτικών διαφωνούντων.

<SPEAKER ID=111 LANGUAGE="DE" NAME="Posselt">
Κύριε Πρόεδρε, πριν από δώδεκα χρόνια ένας Τσέχος υπέρμαχος των δικαιωμάτων των πολιτών στην Πράγα ήθελε να ζητήσει από έναν δυτικό ηγέτη βοήθεια κατά της επαπειλούμενης φυλάκισής του. Ο δυτικός ηγέτης δεν τον δέχτηκε. Μερικούς μήνες αργότερα, ο υπέρμαχος των δικαιωμάτων των πολιτών έγινε Πρόεδρος της Δημοκρατίας. Πρόκειται για τον Vaclav Havel. Ο δυτικός ηγέτης κατέβαλε έκτοτε μεγάλες προσπάθειες για να συζητήσει με τον Τσέχο Πρόεδρο της Δημοκρατίας. Ο Πρόεδρος δεν το δεχόταν γιατί ήθελε να καταστήσει σαφές, ότι αυτή η αναγνώριση απάνθρωπων πραγματικοτήτων που δεν σέβονται τα ανθρώπινα δικαιώματα ήταν απαράδεκτη.
<P>
Παρόμοια πολιτική ακολουθούν χώρες της Ευρωπαϊκής Ένωσης έναντι του Βιετνάμ. Πρόκειται για μια πολιτική αυθυποβολής. Ισχυριζόμαστε ότι το Βιετνάμ βρίσκεται σε πορεία μεταρρυθμίσεων. Ισχυριζόμαστε ότι το Βιετνάμ δεν έχει σήμερα ένα τόσο καταπιεστικό καθεστώς όπως στο παρελθόν. Η πραγματικότητα όμως είναι διαφορετική. Η δίωξη των υπέρμαχων των δικαιωμάτων του πολίτη αυξάνεται. Αυξήθηκε η αδικία, ο περιορισμός της ελευθερίας του τύπου, αυξήθηκε ο περιορισμός της ανεξιθρησκίας. Αν δούμε την κατάσταση στις πραγματικές της διαστάσεις θα διαπιστώσουμε, ότι το καθεστώς αυτό δεν μπορεί να ακολουθήσει το δρόμο των μεταρρυθμίσεων χωρίς μαζική πίεση από το εξωτερικό. Ακόμη και τα οικονομικά συμφέροντα και τα γεωστρατηγικά συμφέροντα δεν θα έχουν μακροπρόθεσμα διάρκεια, αν δεν επανέλθει το κράτος δικαίου σε όλη την νοτιανατολική Ασία και κυρίως σ' αυτή τη χώρα, το Βιετνάμ.
<P>
Είναι λοιπόν προς το συμφέρον της Ευρωπαϊκής Ένωσης να σταματήσει επιτέλους την πολιτική της αυθυποβολής και να μιλήσει καθαρά για την παραβίαση των ανθρωπίνων δικαιωμάτων στη χώρα αυτή. Το Ευρωπαϊκό Κοινοβούλιο το έπραξε πριν από το 1989 για την κεντρική και ανατολική Ευρώπη. Τότε ήταν σχετικά μόνο και δικαιώθηκαν οι προσπάθειές του από τις εξελίξεις. Το Ευρωπαϊκό Κοινοβούλιο το κάνει και σήμερα απέναντι στο Βιετνάμ. Κάνω λοιπόν έκκληση προς την Επιτροπή και κυρίως βέβαια προς το Συμβούλιο και τα κράτη μέλη να χαραχθεί μια επιθετική πολιτική ανθρωπίνων δικαιωμάτων έναντι του Βιετνάμ και να μιλήσουμε πραγματικά με σαφή γλώσσα, γιατί είναι σημαντικό για μας σ' αυτή την περιοχή του κόσμου, αυτή η σημαντική χώρα με τον μεγάλο πολιτισμό να βρει το δρόμο της προς το κράτος δικαίου και τη δημοκρατική ανάπτυξη μεταρρυθμίσεων. Μόνο τότε θα μπορέσει να είναι μακροπρόθεσμα και οικονομικά σημαντικός εταίρος.

<SPEAKER ID=112 LANGUAGE="FR" NAME="Rod">
Κύριε Πρόεδρε, το Βιετνάμ μόλις προέβη σε ένα νέο εμπαιγμό των διεθνών του δεσμεύσεων και του ίδιου του συντάγματος του.
<P>
Η καταδίκη, κατόπιν δίκης με συνοπτικές διαδικασίες, στις 26 του παρελθόντος Σεπτεμβρίου, 14 μελών ορεσίβιων εθνοτήτων, επειδή διαδήλωσαν ειρηνικά υπέρ της θρησκευτικής ελευθερίας και της δημιουργίας αυτόνομης ζώνης στην επαρχία τους, αποτελεί ένα ακόμη χαρακτηριστικό παράδειγμα αυτής της δεδηλωμένης περιφρόνησης απέναντι στα ανθρώπινα δικαιώματα. Τα άτομα αυτά στάλθηκαν να συναντήσουν δεκάδες άλλους κρατούμενους συνείδησης που σαπίζουν στις φυλακές κάτω από απάνθρωπες συνθήκες, ενώ οι διεθνείς παρατηρητές για τα ανθρώπινα δικαιώματα δεν έχουν πρόσβαση στα εδάφη αυτά, προκειμένου να εκπληρώσουν το ρόλο τους.
<P>
Η έλλειψη σεβασμού προς τις ατομικές ελευθερίες δεν μπορεί πλέον να γίνει ανεκτή σε μια χώρα που διακηρύσσει τη δημοκρατία της και την οποία εμείς υποστηρίξαμε στον αγώνα της για ανεξαρτησία. Η προσφυγή στην ποινή του θανάτου - υπάρχουν δικαστικές αποφάσεις για περισσότερες από 100 εκτελέσεις μέσα στο 2000 - είναι επίσης απαράδεκτη.
<P>
Το Βιετνάμ, οικονομικός και εμπορικός εταίρος της Ευρώπης, που έχει επίσης επικυρώσει τη διεθνή σύμβαση για τα αστικά και πολιτιστικά δικαιώματα, οφείλει να τηρήσει τις διεθνείς του δεσμεύσεις και να σταματήσει την καταδίωξη εθνικών μειονοτήτων. Ο οικονομικός φιλελευθερισμός πρέπει να συνοδεύεται από φιλελεύθερη πολιτική, αλλιώς η συγκεκριμένη χώρα δεν μπορεί να θεωρείται από το Ευρωπαϊκό Κοινοβούλιο ως μια χώρα δημοκρατική στην οποία εφαρμόζεται το κράτος δικαίου.

<SPEAKER ID=113 LANGUAGE="FR" NAME="Sudre">
Κύριε Πρόεδρε, θα υποστηρίξω σήμερα τις απόψεις των συντακτών αυτού του κοινού ψηφίσματος δηλώνοντας έτσι τη διαμαρτυρία μου για την έλλειψη σεβασμού των ανθρωπίνων δικαιωμάτων στο Βιετνάμ. Το Ευρωπαϊκό Κοινοβούλιο απεφάνθη πάμπολλες φορές επί του θέματος αυτού, και μάλιστα την τελευταία φορά, πριν από 3 μήνες, για να καταγγείλει την παραβίαση της ελεύθερης άσκησης των θρησκευτικών δικαιωμάτων.
<P>
Η χώρα, που καθοδηγείται πάντα από το κομμουνιστικό κόμμα, διώκει ακόμη καθημερινά κάθε ομάδα και κάθε άτομο που θεωρείται απειλή για την εγχώρια εξουσία. Οι συνάδελφοί μου το είπαν: οι ελευθερίες του τύπου, της γνώμης, της έκφρασης, της θρησκείας και του συνεταιρίζεσθαι, τα δικαιώματα της ιδιοκτησίας και του εκλέγειν κυριολεκτικά καταπατούνται. Και κάτι ακόμη εξίσου σοβαρό: καμία διεθνής οργάνωση ή ανεξάρτητος παρατηρητής δεν έχει το δικαίωμα να πάει στη χώρα αυτή για να ελέγξει επί τόπου την κατάσταση των ανθρωπίνων δικαιωμάτων.
<P>
Ας θυμηθούμε ότι τον περασμένο Απρίλιο, το Βιετνάμ γιόρταζε την 25η επέτειο της επανένωσής του. Ως συμβαλλόμενο μέρος πολυάριθμων διεθνών συμβάσεων επάνω στο θέμα των ανθρωπίνων δικαιωμάτων, η κυβέρνηση του Βιετνάμ διέθετε με την ευκαιρία αυτή, ακόμη μια θαυμάσια δυνατότητα να επιβεβαιώσει τις δεσμεύσεις που ανέλαβε σχετικά. Το Βιετνάμ διεκδικεί μια θέση στη διεθνή σκηνή και συγκεντρώνει, εν δυνάμει, όλα τα πλεονεκτήματα για να ισχυριστεί πως θα κατορθώσει να καταστεί μια ευημερούσα χώρα. Η πραγματικότητα, δυστυχώς, απέχει πολύ. Ο πληθυσμός εκεί ζει μέσα στην ανέχεια, η κοινωνία βρίσκεται σε πλήρη παρακμή και η χώρα παραμένει υπανάπτυκτη.
<P>
Υπογράφοντας το 1995 συμφωνία εταιρικής σχέσης και συνεργασίας με την Ευρωπαϊκή Ένωση, το Βιετνάμ ανέλαβε και τυπικά την υποχρέωση να σέβεται τα ανθρώπινα δικαιώματα και να προωθεί τον εκδημοκρατισμό. Η επιτροπή ίσης εκπροσώπησης ΕΕ - Βιετνάμ που συνήλθε στο Ανόι τον Σεπτέμβριο επανεξέτασε όλες τις πτυχές που αφορούν τις σχέσεις με την Ευρωπαϊκή Ένωση, συμπεριλαμβανομένης και μιας κοινής συμφωνίας για θέματα δημοκρατίας, χρηστής διακυβέρνησης, ανθρωπίνων δικαιωμάτων και κράτους δικαίου.
<P>
Υπενθυμίζω το ζήτημα αυτό στο Κοινοβούλιό μας σήμερα, προκειμένου να στηρίξει τη στρατηγική της Ευρωπαϊκής Επιτροπής περί εδραίωσης εταιρικής σχέσης σ' αυτή την περιοχή. Όλοι οφείλουμε να ενθαρρύνουμε την μεταρρυθμιστική διαδικασία στο Βιετνάμ. Ο σεβασμός των θεμελιωδών ελευθεριών, της έκφρασης και των πεποιθήσεων οφείλει να αποτελέσει το θεμέλιο για μια υγιή και εποικοδομητική συνεργασία σ' αυτή τη χώρα.
<P>
Υγειονομική κατάσταση στη Δημοκρατία του Ουζμπεκιστάν

<SPEAKER ID=114 NAME="Bowis">
Κύριε Πρόεδρε, το Ουζμπεκιστάν, η γη της Μπουχάρας και της Σαμαρκάνδης βρίσκεται τώρα στις σκέψεις μας ως η χώρα που γειτονεύει με το Αφγανιστάν και στο έδαφος της οποίας δρουν εξτρεμιστές που διατηρούν δεσμούς με τους Ταλιμπάν. Αναγνωρίζουμε ότι στην εν λόγω χώρα υπάρχουν προβλήματα που χρήζουν αντιμετώπισης σχετικά με τα ανθρώπινα δικαιώματα, αλλά χαιρετίζουμε τη συμμετοχή της στον αγώνα κατά της τρομοκρατίας.
<P>
Ωστόσο, πολλοί από εμάς δεν γνωρίζουν την άλλη κρίση στο Ουζμπεκιστάν. Οι δημοσιογράφοι αναφέρουν το υπάρχον και δυνητικό πρόβλημα των προσφύγων στην περιοχή. Δεν αναφέρουν, όμως, τα 13 εκατομμύρια άτομα που πλήττονται από μια από τις χειρότερες ξηρασίες στην ιστορία της περιοχής, η οποία άρχισε την άνοιξη του προηγούμενου έτους. Δεν αναφέρουν ότι επηρεάζει έξι εκατομμύρια παιδιά κάτω των 14 ετών. Δεν αναφέρουν ότι υπάρχει απελπιστική έλλειψη πόσιμου νερού και νερού για άρδευση, ότι το μεγαλύτερο μέρος των καλλιεργειών στις πληγείσες περιοχές έχει καταστραφεί, ότι το χαμηλής ποιότητας πόσιμο νερό και τα προβλήματα υγιεινής έχουν οδηγήσει σε ένα από τα υψηλότερα επίπεδα κακής υγείας στην περιοχή. Δεν αναφέρουν ότι μόνο το 54% των κατοίκων των αστικών περιοχών του Ουζμπεκιστάν, ή μόνο το 3% στην ύπαιθρο, έχουν πρόσβαση στα δίκτυα αποχέτευσης. Ως αποτέλεσμα, οι παρασιτικές λοιμώξεις κάνουν θραύση, ενώ η διαρροϊκή νόσος αποτελεί το τρίτο αίτιο των θανάτων παιδιών.
<P>
Ο υποσιτισμός και η φτώχεια έχουν φτάσει σε σημείο κρίσης. Χρειαζόμαστε επείγουσα δράση για την προμήθεια απαραίτητων φαρμάκων και εξοπλισμού, για την ενίσχυση του ελέγχου της ποιότητας του νερού, για την υποστήριξη και την παρακολούθηση των επισιτιστικών προγραμμάτων, για την εκπαίδευση των εργαζομένων του υγειονομικού κλάδου και για τη διεξαγωγή των υγειονομικών εκπαιδευτικών προγραμμάτων. Επίσης, είναι ανάγκη να βοηθήσουμε τη χώρα να σταματήσει την απεριόριστη χρήση φυτοφαρμάκων και την εκτροπή ποταμών και να βελτιώσει το κακό αποχετευτικό σύστημα. Συνιστώ αυτό το ψήφισμα στο Σώμα.

<SPEAKER ID=115 LANGUAGE="DE" NAME="Swoboda">
Κύριε Πρόεδρε, όποιος επισκέφτηκε το Ουζμπεκιστάν τον καιρό της Σοβιετικής Ένωσης, έμεινε έκπληκτος από τα θαυμάσια ισλαμικά μνημεία, από τις αγορές, που ήταν γεμάτες κυρίως σε σχέση με αυτά που υπήρχαν τότε στις αγορές της Σοβιετικής Ένωσης, και από τη χαρούμενη διάθεση.
<P>
Γι' αυτό είμαστε συγκλονισμένοι που σήμερα, μετά την κατάρρευση της Σοβιετικής Ένωσης δεν βρίσκουμε μια ευημερούσα χώρα σε ανάκαμψη, αλλά μια χώρα σε πολιτικά δυσάρεστη κατάσταση, που χαρακτηρίζεται κυρίως από την πείνα και από περιβαλλοντικές καταστροφές. Σ' αυτές τις περιβαλλοντικές καταστροφές συνέτεινε σίγουρα και η εντατική καλλιέργεια βάμβακος μέσω της υπερβολικής λίπανσης.
<P>
Σα να μην έφτανε αυτό, το Ουζμπεκιστάν -όπως αναφέρθηκε ήδη από τους προλαλήσαντες- βρίσκεται σε μια κατάσταση, για την οποία φοβούμαστε τα χειρότερα τις επόμενες εβδομάδες και του επόμενους μήνες, και σε σχέση με τις εξελίξεις στο Αφγανιστάν. Η Ευρωπαϊκή Ένωση καλείται να βοηθήσει όλη την περιοχή. Γιατί σε μια κατάσταση οικονομικής στέρησης, περιβαλλοντικών καταστροφών, με μόνιμη απειλή από διάφορες ισλαμικές, φονταμενταλιστικές έως τρομοκρατικές ομάδες θα ήταν ακόμη μεγαλύτερη καταστροφή, αν η Ευρωπαϊκή Ένωση δεν βοηθούσε τους ανθρώπους εκεί επί τόπου και αν δεν τους υποστήριζε στην αντιμετώπιση αυτής της καταστροφικής κατάστασης στον τομέα του περιβάλλοντος και της υγείας, βοηθώντας τους να φτάσουν σε ένα ελάχιστο επίπεδο οικονομικής ανάκαμψης και κυρίως προσφέροντας βασικά τρόφιμα.
<P>
Είμαι βέβαιος, ότι ο Επίτροπος Nielson που είναι ο αρμόδιος σήμερα σ' αυτή τη συζήτηση, σκέφτεται ήδη και ετοιμάζει με τους συνεργάτες του όσα πρέπει να γίνουν τώρα, αλλά κυρίως όσα πρέπει να γίνουν σε περίπτωση που υπάρξουν και άλλες καταστροφικές συνθήκες, π.χ. εισροή προσφύγων από το Αφγανιστάν. Καλούμαστε να μην κάνουμε μόνο μεγάλα κηρύγματα. Δεν πρόκειται για αντιπαράθεση πολιτισμών ούτε για αγώνα κατά του Ισλάμ, αλλά θα πρέπει να βοηθήσουμε με πολύ συγκεκριμένες πράξεις τις επόμενες εβδομάδες και τους επόμενους μήνες και να δείξουμε στο πληθυσμό, ότι δεν εκφράζουμε την αλληλεγγύη μας και την προθυμία να βοηθήσουμε μόνο με λόγια.
<P>
(Χειροκροτήματα)

<SPEAKER ID=116 LANGUAGE="NL" NAME="Staes">
Κύριε Πρόεδρε, κύριε Επίτροπε, αγαπητοί συνάδελφοι, συμφωνώ απολύτως με αυτά που ανέφερε ο κύριος Swoboda. Προεδρεύω της αντιπροσωπείας του Ευρωπαϊκού Κοινοβουλίου που είναι υπεύθυνη για τις σχέσεις με το Ουζμπεκιστάν. Θα ήθελα σήμερα να σας παρουσιάσω ωστόσο μία προσωπική μαρτυρία.
<P>
Πέρυσι τον Ιούνιο πραγματοποιήσαμε με αντιπροσωπεία του Ευρωπαϊκού Κοινοβουλίου μία εβδομαδιαία περιοδεία στο Ουζμπεκιστάν. Επισκεφθήκαμε την περιοχή του Karakalpakstan, την περιοχή η οποία αντιμετωπίζει τα μεγάλα προβλήματα της λίμνης Αράλης. Συνάδελφοι, η κατάσταση εκεί είναι δραματική.
<P>
Κύριε Επίτροπε, παρακαλώ προσέξτε με. Συναντήσαμε τους ανθρώπους που ζουν εκεί. Συναντήσαμε τις οργανώσεις που τους παρέχουν βοήθεια. Εξέφρασαν θερμές ευχαριστίες προς την αντιπροσωπεία μας, μας έδωσαν υποσχέσεις και μηνύματα, μας είπαν όμως και το εξής: υποδεχθήκαμε εδώ ένα σωρό αντιπροσωπείες κιόλας. Πότε θα γίνει επιτέλους κάτι για να αντιμετωπισθεί το πρόβλημα των υδάτων στην περιοχή μας; Πότε θα μας βοηθήσει η Ευρωπαϊκή Κοινότητα και ολόκληρη η διεθνής κοινότητα προκειμένου να κάνουμε επιτέλους κάτι από κοινού με τις άλλες χώρες της περιοχής;
<P>
Η κατάσταση στην περιοχή είναι δραματική επίσης και όσον αφορά την κατάσταση της δημόσιας υγείας. Επισκέφθηκα από κοινού με τον συνάδελφο Wiebenga το τοπικό νοσοκομείο του Nukus στο οποίο θεραπεύονται ασθενείς που πάσχουν από φυματίωση. Η κατάσταση εκεί είναι για ζώα και όχι για ανθρώπους. Στο υπόγειο του νοσοκομείου έχουν σπάσει οι υπόνομοι και το υπόγειο έχει πλημμυρίσει από ανθρώπινα περιττώματα. Παντού βλέπεις σύννεφα από κουνούπια. Η δυσωδία είναι αφόρητη. Οι ασθενείς πρέπει διαρκώς να απομακρύνουν τις μύγες και τα κουνούπια με αποτέλεσμα ασθενείς οι οποίοι κανονικά θα έπρεπε να παραμείνουν στο νοσοκομείο τρεις μήνες να εξαφανίζονται. Επιστρέφουν στα σπίτια τους και μολύνουν τα μέλη των οικογενειών τους καθώς και άλλα άτομα στο περιβάλλον τους.
<P>
Πιστεύω ότι εμείς ως διεθνής κοινότητα οφείλουμε να αναλάβουμε τις ευθύνες μας. Ελπίζω, κύριε Επίτροπε, ότι θα δεσμευθείτε για την ανάληψη κάποιων συγκεκριμένων μέτρων. Πέρα από αυτά υποστηρίζω απολύτως το παρόν κείμενο ψηφίσματος.
<P>
Ανατολικό Τιμόρ

<SPEAKER ID=117 NAME="Coelho">
Κύριε Πρόεδρε, αγαπητοί συνάδελφοι, το Ανατολικό Τιμόρ είναι το πρώτο νέο κράτος που εμφανίζεται ελεύθερα και δημοκρατικά στη διεθνή σκηνή στην αρχή της νέας χιλιετίας. Το Ευρωπαϊκό Κοινοβούλιο πρέπει να εκφράσει την ικανοποίησή του για το αποτέλεσμα αυτό. Για πολλά χρόνια, εγγράφαμε το ζήτημα του Ανατολικού Τιμόρ στη διεθνή ημερήσια διάταξη. Εδώ δώσαμε έκφραση σε εκείνους που αγωνίστηκαν για την αποκατάσταση της αξιοπρέπειας του λαού του Τιμόρ και για να αναγνωριστεί το δικαίωμά του να αποφασίζει για τη μοίρα του, και καταγγείλαμε την παραβίαση των ανθρωπίνων δικαιωμάτων από τα ινδονησιακά στρατεύματα και τις παραστρατιωτικές δυνάμεις που αυτά υποστήριζαν. Δεν είναι δυνατό να μην υπογραμμίσω το έργο που πραγματοποίησαν τόσοι βουλευτές. Θα ήθελα να κάνω ειδική αναφορά στο συνάδελφο κ. Carlos Costa Neves που προήδρευσε της διακομματικής ομάδας "Για το Ανατολικό Τιμόρ" και έλαβε μέρος σε όλες τις αποστολές που πραγματοποίησε σε εκείνη τη χώρα το Ευρωπαϊκό Κοινοβούλιο.
<P>
Αλλά εάν βοηθήσαμε το λαό αυτό να ανακτήσει την ελευθερία και τη δημοκρατία, έχουμε επίσης ευθύνη να συμβάλουμε στην σταθεροποίηση των όσων κατάκτησε. Το Ανατολικό Τιμόρ χρειάζεται διεθνή βοήθεια, πολιτική, τεχνική και χρηματοδοτική. Χωρίς τη βοήθεια αυτή δεν θα είναι δυνατό να ανοικοδομηθεί ό,τι καταστράφηκε, να οργανωθεί η νέα διοίκηση και να εξασφαλιστεί η απαραίτητη ανάπτυξη. Για το λόγο αυτό απευθύνουμε έκκληση προς τη διεθνή κοινότητα: περισσότερη στήριξη και βοήθεια. Απευθύνουμε λοιπόν έκκληση σε αυτό το συμβιβαστικό ψήφισμα για παράταση της εντολής των Ηνωμένων Εθνών, για επιστροφή των προσφύγων που επιθυμούν να επιστρέψουν στη γη τους και για αγώνα κατά της ατιμωρησίας εκείνων που διέπραξαν εγκλήματα και παραβίασαν θεμελιώδη δικαιώματα.
<P>
Τέλος, θα ήθελα να εκφράσω την ικανοποίησή μου για την πολύτιμη συναίνεση και την πολυκομματική υποστήριξη που επιτεύχθηκε όσον αφορά την υποψηφιότητα του Xanana Gusmγo για την Προεδρία της Δημοκρατίας. Πιστεύω ότι αυτός, ο οποίος τιμήθηκε με το Βραβείο Sakharov, μπορεί να αποτελέσει σύμβολο ενότητας και να συμβάλει σημαντικά στην εδραίωση των νέων δημοκρατικών θεσμών.

<SPEAKER ID=118 NAME="Ribeiro e Castro">
Κύριε Πρόεδρε, αγαπητοί συνάδελφοι, συνήθως σε αυτή τη συνεδρίαση των εργασιών μας εξετάζουμε δυστυχίες, ολέθρους, καταστροφές, πράγματα που μας προκαλούν θλίψη και πόνο. Στο παρελθόν αυτό συνέβαινε και με το Ανατολικό Τιμόρ, όπως ανέφερε ήδη ο συνάδελφός μου κ. Carlos Coelho. Αλλά σήμερα είναι μία χαρμόσυνη ημέρα. Αυτό που ερχόμαστε σήμερα να τονίσουμε και να επισημάνουμε είναι η επιτυχία της διαδικασίας σχετικά με το Τιμόρ. Τη στιγμή αυτή, θέλω επίσης να εκφράσω ενώπιον του Σώματος την αναγνώριση των Πορτογάλων και, ασφαλώς, του λαού του Τιμόρ για την έντονη αλληλεγγύη που συνάντησε η υπόθεση αυτή στο Ευρωπαϊκό Κοινοβούλιο και η οποία επεκτάθηκε σε όλο τον κόσμο. Ο συνάδελφος μου κ. Carlos Coelho ανέφερε ήδη τα διάφορα ψηφίσματα όπως και την έντονη στιγμή που υπήρξε η απονομή του Βραβείου Sakharov στον Xanana Gusmγo, τον ιστορικό ηγέτη της αντίστασης του Τιμόρ που θα είναι, μετά από γενική εθνική συναίνεση, ο επόμενος Πρόεδρος της Δημοκρατίας.
<P>
Είναι ένα παράδειγμα που μας αποδεικνύει ότι με επιμονή και υπομονή μπορούμε να επιτύχουμε καλά αποτελέσματα και να βοηθήσουμε έξοχους αγώνες. Πριν από τρία χρόνια, εάν κάποιος στο Σώμα αυτό έλεγε ότι θα συμβεί αυτό που συμβαίνει τώρα, σίγουρα θα τον αποκαλούσαν τρελό. Πριν από τρία χρόνια ήταν αδύνατο να φανταστούμε το δημοψήφισμα του Αυγούστου 1999 και τη συντριπτική προσχώρηση του λαού. Ήταν αδύνατο να φανταστούμε ότι η εξαιρετικά δραματική κρίση που σημειώθηκε μετά το δημοψήφισμα θα εξομαλυνόταν και ότι, στις 30 Αυγούστου του έτους αυτού, θα είχαμε τις πρώτες εκλογές ενός νέου ελεύθερου και ανεξάρτητου κράτους. Πρέπει να συνεχίσουμε να βοηθούμε τη χώρα αυτή. Βοηθήσαμε πολύ για την κατάκτηση της ανεξαρτησίας για την οποίαν αγωνίστηκαν, για την υπεράσπιση της ταυτότητάς τους, Πρέπει να κρατήσουμε ζωντανή αυτή την ευθύνη και επίσης να επαγρυπνούμε όσον αφορά τις απειλές που ενδεχομένως επικρέμονται ακόμη σε ένα γεωπολιτικό πλαίσιο που παραμένει πάντα πολύ αβέβαιο.

<SPEAKER ID=119 NAME="Kreissl-Dφrfler">
Κύριε Πρόεδρε, καταρχάς θα ήθελα να συγχαρώ τους πολίτες του Ανατολικού Τιμόρ για την ειρηνική και δημοκρατική έκβαση των εκλογών στις 30 Αυγούστου για τη συγκρότηση της Συνέλευσης που θα ετοιμάσει το Σύνταγμα. Για μένα είναι σήμερα ιδιαίτερη τιμή, που μπορώ και μιλάω για το ανατολικό Τιμόρ, γιατί από τις 23 Αυγούστου έως τις 11 Σεπτεμβρίου βρισκόμουν εκεί ως υπεύθυνος της αποστολής παρακολούθησης των εκλογών της ΕΕ και κατάλαβα και ο ίδιος τη σημασία που έχουν οι εκλογές για τους κατοίκους του ανατολικού Τιμόρ.
<P>
Πριν αναφερθώ στο περιεχόμενο, θα ήθελα να συγχαρώ την UNTAET και ιδιαίτερα τον Sergio Vieira de Mello για την δουλειά που έκαναν και συχνά υπό εξαιρετικά δύσκολες συνθήκες. Θα ήθελα επίσης να τονίσω τη δουλειά της ανεξάρτητης επιτροπής εκλογών, της Επιτροπής της ΕΕ, εδώ και στο ανατολικό Τιμόρ, καθώς και την ομαλή συνεργασία με την UNDP, την Πρεσβεία της Πορτογαλίας και την βελγική Προεδρία.
<P>
Το ανατολικό Τιμόρ έκανε το πρώτο βήμα προς την κατεύθυνση της ανεξαρτησίας και την ίδρυση αυτόνομου κράτους. Είναι απαραίτητη τώρα η περαιτέρω στήριξη από την κοινότητα των εθνών και την Ευρωπαϊκή Ένωση, γιατί η χώρα αντιμετωπίζει τεράστιες προκλήσεις. Είναι λοιπόν αναγκαίο να παραμείνουν στη χώρα τα Ηνωμένα Έθνη με τις μονάδες που διασφαλίζουν την ειρήνη και με αστυνομικές δυνάμεις, έως ότου το ανατολικό Τιμόρ μπορέσει να αναλάβει μόνο του την ασφάλεια της χώρας. Αυτό πρέπει να τονίσουν τα κράτη μέλη στον ΟΗΕ.
<P>
Είναι σημαντικό, η Ευρωπαϊκή Ένωση και ο ΟΗΕ καθώς και οι άλλες χρηματοδοτούσες χώρες, όπως π.χ. η Πορτογαλία και η Γερμανία, να διατηρήσουν την τεχνική και οικονομική βοήθεια, και η Επιτροπή και το Συμβούλιο να δεχτούν θετικά την αίτηση προσχώρησης του ανατολικού Τιμόρ στην ΑΚΕ -για παράδειγμα το πρόγραμμα everything but arms (Όλα εκτός από όπλα) θα μπορούσε να εφαρμοστεί αμέσως- και η ΕΕ να υποστηρίξει το ανατολικό Τιμόρ στην εκπόνηση ενός masterplan για την ανάπτυξη της χώρας. Η ΕΕ θα πρέπει να δώσει ιδιαίτερη προσοχή στην ανάπτυξη της χώρας και του τομέα υγείας. Επίσης πρέπει να ενισχυθεί περαιτέρω το σύνολο του διοικητικού τομέα και μάλιστα να οικοδομηθεί εν μέρει.
<P>
Η βάση και συστατικό στοιχείο όλων των προγραμμάτων ανάπτυξης θα είναι κυρίως η εκπαίδευση. Γιατί ένα είναι σαφές: αυτές οι δημοκρατικές εκλογές αποτελούν ένα εξαιρετικά σημαντικό βήμα για το μέλλον της χώρας. Δεν θα πρέπει όμως να ξεχνούμε, ότι είναι το πρώτα βήμα από τα πολλά που πρέπει να γίνουν στην πορεία προς τη λειτουργούσα δημοκρατία και την κοινωνία των πολιτών. Για την περαιτέρω θεσμική ανάπτυξη είναι επίσης σημαντικό, να συμμετάσχει η ΕΕ εκ νέου στην διεξαγωγή των προεδρικών εκλογών και στην απαραίτητη voter education. Θα μπορούσαν να αναφερθούν ακόμη πολλά, αλλά δεν θα πρέπει τώρα που θέσαμε τον θεμέλιο λίθο ενός ανεξάρτητου κράτους να παραιτηθούμε της ευθύνης και να αφήσουμε μόνους τους ανθρώπους που αρχίζουν σιγά-σιγά να ξεπερνούν τα τραύματα των φοβερών γεγονότων του 1999.
<P>
Πρέπει να γνωρίζουμε ότι η υποστήριξή μας θα είναι απαραίτητη για πολλά χρόνια ακόμη. Κεντρικής σημασίας θα είναι κυρίως ο αποτελεσματικός συντονισμός των βοηθητικών μέτρων για να επιτύχουν το σκοπό τους. Είμαι πεπεισμένος, μετά τις πολλές συζητήσεις που έκανα επί τόπου, ότι οι πολίτες του ανατολικού Τιμόρ γνωρίζουν τα προβλήματα της χώρας τους και γνωρίζουν πολύ καλά πόσο δύσκολη θα είναι η περαιτέρω πορεία.
<P>
Ας συνεργαστούμε μαζί τους ως ισότιμοι εταίροι. Ταυτόχρονα δίνουμε στην κοινωνία των εθνών ένα θετικό μήνυμα, ότι είναι δυνατόν να επιλύουμε ειρηνικά τα προβλήματά μας και να ξεκινήσουμε την ανάπτυξη ιδιαίτερα αυτή τη χρονική στιγμή.
<P>
(Χειροκροτήματα)

<SPEAKER ID=120 NAME="Lage">
Κύριε Πρόεδρε, κύριοι βουλευτές, μετά την τραγωδία του Ανατολικού Τιμόρ γράφτηκε μία από τις ωραιότερες σελίδες της σύγχρονης Ιστορίας. Στο Ανατολικό Τιμόρ θριάμβευσαν οι αρχές της διεθνούς πολιτικής ηθικής. Το Ανατολικό Τιμόρ ενισχύει την ελπίδα μας ότι η παγκόσμια Ιστορία δεν είναι μόνο μία διαδοχή από βαρβαρότητες και ωμότητες. Στις τραγικές στιγμές που ζούμε, γεμάτες φόβους και τρομερές ανησυχίες, το Ανατολικό Τιμόρ αντιπροσωπεύει μία ακτίδα φωτός και ελπίδας.
<P>
Οι εκλογές για τη συντακτική Συνέλευση στο Ανατολικό Τιμόρ επιστέγασαν μία άψογη δημοκρατική διαδικασία που τιμά τα Ηνωμένα Έθνη και κυρίως το λαό του Τιμόρ. Αλλά, όπως όλοι γνωρίζετε, στο Τιμόρ δεν είναι όλα ρόδινα. Το Τιμόρ είναι μία χώρα πολύ φτωχή, διαθέτει μία οικονομία που πρέπει να ανοικοδομηθεί, ένα κράτος που πρέπει να οργανωθεί, ένα σύστημα εκπαίδευσης, υγείας και κοινωνικής προστασίας που πρέπει να ορθοποδήσει. Μόνο με τη βοήθεια της διεθνούς κοινότητας, κυρίως με τη βοήθεια της Ευρωπαϊκής Ένωσης, μπορεί το Τιμόρ να κάνει την ανεξαρτησία του φωτεινό παράδειγμα για την ανθρωπότητα. Η Πορτογαλία, η χώρα μου, δεν θα σταματήσει να παρέχει όλη της τη φροντίδα και την υποστήριξη στο Τιμόρ, εφόσον το Τιμόρ κατέστη τελικά μία πορτογαλική υπόθεση και μία οικουμενική υπόθεση.
<P>
(Χειροκροτήματα)
<P>
Κολομβία

<SPEAKER ID=121 NAME="Tannock">
) Κύριε Πρόεδρε, η Κολομβία - μία από τις παλαιότερες δημοκρατίες της Νότιας Αμερικής και μια χώρα η οποία, παραδόξως για τη συγκεκριμένη ήπειρο, δεν υπήρξε επιρρεπής στη στρατιωτική δικτατορία - είναι το τραγικό θύμα 37 ετών εμφυλίου πολέμου και τρομοκρατικής δραστηριότητας, που έχουν καταστρέψει υποδομές, έχουν δολοφονήσει 40 000 ανθρώπους και έχουν διαφθείρει τις πολιτικές και στρατιωτικές αρχές της μέσω της εμπλοκής των ανταρτών στο εμπόριο ναρκωτικών. Τα γεγονότα της 11ης Σεπτεμβρίου στη Νέα Υόρκη αποδεικνύουν ότι οι δημοκρατίες είναι ιδιαίτερα ευάλωτες στην τρομοκρατία, η οποία δεν σέβεται την κάλπη ως μέσο επίτευξης αλλαγών στις κοινωνίες.
<P>
Τώρα - και παρά το γεγονός ότι προ τριετίας ο Κολομβιανός Πρόεδρος Παστράνα παραχώρησε μια ευρεία αποστρατιωτικοποιημένη ζώνη, ίση με την έκταση της Ελβετίας, όπου κυκλοφορούν ελεύθερα 17 000 αντάρτες - το FARC, αντί να επιδιώξει ένα νόμιμο διακανονισμό μέσω ειρηνικών διαπραγματεύσεων, συνεχίζει την πολιτική των απαγωγών και των δολοφονιών αμάχων. Την προηγούμενη Κυριακή, δολοφόνησε την ιδιαίτερα αγαπητή τέως Υπουργό Πολιτισμού, Consuelo Araujo Noguera, και την Πέμπτη, τον Octavio Sarmiento, μέλος του Κογκρέσου. Είμαι βέβαιος ότι το Σώμα θα συμφωνήσει μαζί μου να διαβιβάσουμε ένα συλλυπητήριο μήνυμα στις οικογένειές τους που πενθούν.
<P>
Η πολιτική Παστράνα, ο οποίος κάνει υποχωρήσεις στο FARC, που έχει χαρακτηριστεί τρομοκρατική οργάνωση από τις ΗΠΑ, παρουσιάζει αξιοθαύμαστες αναλογίες με την πολιτική του Βρετανού πρωθυπουργού Τόνυ Μπλερ, ο οποίος επιτρέπει την πρόωρη αποφυλάκιση δολοφόνων του ΙΡΑ χωρίς προηγουμένως να επιμένει για τον αφοπλισμό που είχαν ήδη συμφωνήσει. Κατά περίεργο τρόπο, τρία μέλη του ΙΡΑ κρατούνται αυτήν τη στιγμή στην Κολομβία ως ύποπτοι για την παροχή συμβουλών προς το FARC σχετικά με τη διεξαγωγή φονικών εκστρατειών, στις οποίες γνωρίζουμε ότι ο ΙΡΑ έχει ειδικότητα.
<P>
Δεν έχω σαφή απάντηση για το δίλημμα του Προέδρου Παστράνα, καθότι σε μια πρόσφατη δημοσκόπηση, μόνο το 18% των Κολομβιανών υποστήριξαν την αναστολή των ειρηνευτικών συνομιλιών, την κατάργηση της αποστρατιωτικοποιημένης ζώνης και την επανέναρξη ενός γενικευμένου εμφύλιου πολέμου. Μόνο η κολομβιανή κυβέρνηση μπορεί να αποφασίσει το καλύτερο για το μέλλον της χώρας της και το τίμημα που είναι διατεθειμένη να καταβάλει προκειμένου να επιτύχει την ειρήνη. Ωστόσο, είμαι βέβαιος ότι το Σώμα, πέραν του ότι θα υποστηρίξει το ψήφισμα, θα προσευχηθεί μαζί μου για τον πολυβασανισμένο λαό της Κολομβίας και θα ευχηθεί ειλικρινά να συνειδητοποιήσει το FARC και οι αντάρτες την παράνοια των εγκληματικών τους πράξεων και να επιτύχει η κολομβιανή κυβέρνηση μια πολιτική συμφιλίωσης χωρίς να διακινδυνεύσει τη δικαιοσύνη ή την ελευθερία.

<SPEAKER ID=122 LANGUAGE="ES" NAME="Medina Ortega">
Κύριε Πρόεδρε, μετά την τελευταία παρέμβαση θα νόμιζε κανείς ότι ο υπεύθυνος για τη βία στην Κολομβία είναι η κυβέρνηση του Ηνωμένου Βασιλείου. Θέλω να ξεκαθαρίσω ότι μέχρι τώρα στα έγγραφα που έχω δει δεν έχω συναντήσει καμία ανάμειξη της κυβέρνησης του Ηνωμένου Βασιλείου στην βία της Κολομβίας.
<P>
Το γεγονός είναι ότι στην Κολομβία σκοτώνεται κόσμος - τους σκοτώνουν οι επαναστάτες (FARC), τους σκοτώνουν οι παραστρατιωτικές οργανώσεις που συνδέονται με την κυβέρνηση - και, αυτή τη στιγμή, θεωρώ ότι είναι πρόωρο να εκφράζονται κάθε είδους απόψεις για τις ευθύνες στην Κολομβία. Αυτό που υπάρχει επί του παρόντος είναι μια κατάσταση βίας και οι υπεύθυνοι αυτής της βίας είμαστε, πράγματι, εμείς οι ευρωπαίοι, διότι οι ευρωπαίοι αφήσαμε στην Κολομβία, όπως και σε πολλές άλλες χώρες, τα ίχνη των αδικιών, και των κοινωνικών διαφορών, που συνεχίζονται μέχρι τον καιρό μας.
<P>
Η Ευρωπαϊκή Ένωση ασχολείται εδώ και καιρό με την Κολομβία. Δυστυχώς, δεν μπορέσαμε να επηρεάσουμε αρκετά θετικά τα γεγονότα. Όμως, καταφέραμε τουλάχιστον, να αυξήσουμε την οικονομική δραστηριότητα της χώρας μέχρι που σήμερα το 40% των κολομβιανών εξαγωγών προορίζονται για χώρες της Ευρωπαϊκής Ένωσης.
<P>
Πιστεύω ότι η Ευρωπαϊκή Ένωση βρίσκεται αντιμέτωπη με μία απελπιστική κατάσταση, διότι περνάν τα χρόνια και η βία συνεχίζεται. Η βία απειλεί ακόμη κι εμάς. Για παράδειγμα, στη Μαδρίτη, τους τελευταίους μήνες δολοφονήθηκαν σαράντα Κολομβιανοί από κολομβιανές οργανώσεις διακίνησης ναρκωτικών, από επαγγελματίες εκτελεστές που έρχονται ειδικά από την Κολομβία για σκοτώσουν τους συμπολίτες τους.
<P>
Αν απέδειξαν κάτι τα συμβάντα της 11ης Σεπτεμβρίου αυτό είναι ότι η βία στον κόσμο δεν έχει όρια, ότι σ' ένα παγκοσμιοποιημένο κόσμο η βία μας αγγίζει όλους και, κατά συνέπεια, ότι κάνουμε εμείς σε μία τόσο μακρινή χώρα όπως η Κολομβία, γίνεται επίσης προς όφελος των δικών μας πολιτών. Έχουμε την υποχρέωση να προστατεύσουμε τους πολίτες μας και τους πολίτες όλου του κόσμου σε σύνορα τόσο μακρινά όπως η Κολομβία. Γνωρίζω ότι η Επιτροπή και το Συμβούλιο έχουν περιορισμούς για να επιτύχουν αυτά τα αποτελέσματα.
<P>
Αν η κολομβιανή κυβέρνηση, αν ένας μεγάλος αριθμός ανθρώπων που έχουν αφοσιωθεί στην επίτευξη της ειρήνευσης στη χώρα (συγγραφείς, διανοούμενοι, κλπ.) δεν έχουν επιτύχει αυτά τα αποτελέσματα, είναι δύσκολο να τα επιτύχουμε εμείς, αλλά πιστεύω - επωφελούμαι της παρουσίας του κύριου Επιτρόπου, που ασχολείται με έναν πολύ ευαίσθητο γι' αυτό το θέμα τομέα - ότι πρέπει να συνεχίσουμε τις προσπάθειές μας. Όπως στον μύθο του Σίσυφου θα πρέπει να συνεχίσουμε να σπρώχνουμε την πέτρα από τους πρόποδες του βουνού μέχρι την κορυφή, παρ' όλες τις δυσκολίες.
<P>
Είμαι πεπεισμένος ότι τόσο η Επιτροπή όσο και το Συμβούλιο θα συμφωνήσουν με το Κοινοβούλιο για να συνεχίσουν να βοηθούν την κολομβιανή κυβέρνηση και τους πολιτικούς ιθύνοντες με καλή πίστη αυτής της χώρας για την εξεύρεση μιας λύσης ώστε να τελειώσει η κλιμάκωση της βίας, στην οποία μοιάζει να βυθίζεται ολοένα και περισσότερο αυτή η τόσο ξεχωριστή και υπέροχη χώρα της Λατινικής Αμερικής που είναι η Κολομβία. Ελπίζω, λοιπόν, ότι τα τρία θεσμικά όργανα, το Συμβούλιο, την Επιτροπή και το Κοινοβούλιο, θα μπορέσουμε να βοηθήσουμε στην ειρήνευση της Κολομβίας.

<SPEAKER ID=123 LANGUAGE="SV" NAME="Sjφstedt">
Κύριε Πρόεδρε, η πολιτική βία στην Κολομβία αποτελεί ένα τεράστιο εμπόδιο για την ειρήνη και την ανάπτυξη της χώρας. Σε καμία άλλη χώρα του πλανήτη δεν δολοφονούνται τόσο πολλοί συνδικαλιστές όπως στην Κολομβία. Η Αριστερά της χώρας αυτής αποτέλεσε και αποτελεί αντικείμενο μίας άνευ προηγουμένου τρομοκρατικής εκστρατείας. Υπάρχει δυστυχώς προφανής κίνδυνος να κλιμακωθεί η βία ακόμα περισσότερο κατά την περίοδο πριν από τις προεδρικές εκλογές.
<P>
Στο ψήφισμα επικρίνονται τόσο οι αντάρτες όσο και οι παραστρατιωτικές οργανώσεις για τη βία. Πολύ σωστά μπορούν να κατηγορηθούν οι αντάρτες για τις απαγωγές και τη βία κατά του ιθαγενούς πληθυσμού. Είναι ωστόσο απολύτως σαφές ότι οι παραστρατιωτικές οργανώσεις ευθύνονται για την πλειονότητα των περιπτώσεων πολιτικής βίας. Τουλάχιστον 90% των πολιτικών δολοφονιών διαπράττονται από τις παραστρατιωτικές οργανώσεις ή τον στρατό. Οι παραστρατιωτικές οργανώσεις δεν θα μπορούσαν να εφαρμόζουν την τρομοκρατία τους χωρίς την έμμεση υποστήριξη και αποδοχή από την αστυνομία και τον στρατό. Η κυβέρνηση της χώρας φέρει επομένως άμεση ευθύνη προκειμένου να θέσει τέλος στην τρομοκρατία των παραστρατιωτικών οργανώσεων στην Κολομβία.
<P>
Ο ρόλος της ΕΕ θα πρέπει να είναι η υποστήριξη των ανθρωπίνων δικαιωμάτων, η ενίσχυση της ειρηνευτικής διαδικασίας και η αντίθεση στην στρατιωτική κλιμάκωση της σύγκρουσης την οποία είχε ως αποτέλεσμα το "σχέδιο Κολομβία" . Για το λόγο αυτό θα πρέπει να διατηρηθούν οι αποστρατιωτικοποιημένες ζώνες ως μια σημαντική προϋπόθεση για το διάλογο μεταξύ της κυβέρνησης και των ανταρτών του FARC.
<P>
Στην Κολομβία μπορεί να επικρατήσει η ειρήνη και η πραγματική δημοκρατία μόνο εφόσον γίνουν σεβαστά τα ανθρώπινα δικαιώματα. Εάν η Αριστερά της χώρας δεν μπορεί να εργάζεται ανοικτά και νόμιμα, χωρίς να δολοφονούνται οι εκπρόσωποι της, οι αντάρτες δεν θα καταθέσουν τα όπλα τους. Για το λόγο αυτό είναι απαραίτητο να καταδικαστεί και να καταπολεμηθεί η τρομοκρατία κατά της Αριστεράς στην Κολομβία. Αυτό αφορά ιδιαίτερα την Uniσn Patriσtica, στην οποία ανήκε ο δολοφονηθείς βουλευτής Octavo Sarmiento. Τουλάχιστον 4 000 μέλη της Uniσn Patriσtica δολοφονήθηκαν από τις παραστρατιωτικές οργανώσεις. Η κριτική γι' αυτήν την κατάσταση θα μπορούσε να είχε εκφρασθεί ακόμα σαφέστερα στο ψήφισμα που θα υιοθετήσουμε. Η Ομάδα της Ευρωπαϊκής Ενωτικής Αριστεράς θεωρεί παρ' όλα αυτά ότι το κείμενο του ψηφίσματος είναι καλό και πολύ σημαντικό προκειμένου να παρακολουθούμε και να αντιδρούμε στο εξής στις εξελίξεις στην Κολομβία.

<SPEAKER ID=124 LANGUAGE="FR" NAME="Rod">
Κύριε Πρόεδρε, ο τίτλος ενός μυθιστορήματος του Γκαρσία Μάρκες ήταν "Χρονικό ενός προαναγγελθέντος θανάτου" . Σήμερα αποτελεί θλιβερή πραγματικότητα στην γενέθλια γη του συγγραφέα του Νόμπελ λογοτεχνίας. Οι 8 σφαίρες που δολοφόνησαν την Yolanda Cerσn, διευθύντρια της τοπικής MKO "Pastorale sociale" του Tumaco είχαν προαναγγελθεί και κατέστρεψαν οριστικά και τις αβέβαιες ακόμη συνθήκες εργασίας των στρατευμένων υποστηρικτών των ανθρωπίνων δικαιωμάτων στη χώρα. Εδώ και ένα χρόνο οι παραστρατιωτικοί κυριαρχούν στην πόλη του Nariρo. Η κυβέρνησή τους αφήνει να δρουν και ο κατάλογος των νεκρών μεγαλώνει. Λίγο πριν από την Yolanda, οι παραστρατιωτικοί εκτέλεσαν δημόσια 13 χωρικούς στο Teima. Την Κυριακή το πρωί, η πρώην υπουργός πολιτισμού Consuelo Araujo Noguera, που είχε πέσει θύμα απαγωγής, εκτελέστηκε κατά τη διάρκεια καταδίωξης των ανταρτών από τον στρατό. Προχτές ακόμα οι παραστρατιωτικοί δολοφόνησαν τον Octavio Sarmiento, βουλευτή στο εθνικό Κογκρέσο. Γνωρίζουμε πως κάθε άτομο που ασχολείται με την υπεράσπιση των ανθρωπίνων δικαιωμάτων στην Κολομβία αποτελεί στόχο των παραστρατιωτικών. Μάλιστα τον περασμένο Αύγουστο εξήγγειλαν εκστρατεία εκκαθαρίσεων. Η κυβέρνηση έχει ήδη από το 1989 κηρύξει παράνομους τους παραστρατιωτικούς, δεν έκανε, όμως, ποτέ τίποτα για τη σοβαρή εξάρθρωσή τους. Αντίθετα, ο νόμος για την άμυνα και την εθνική ασφάλεια που επικυρώθηκε από τον Πρόεδρο Pastrana τον Αύγουστο, επιδείνωσε ακόμη περισσότερο την κατάσταση. Ο νόμος αυτός, αληθινή "εν λευκώ" επιταγή για παντός είδους παραβίαση των ανθρωπίνων δικαιωμάτων, επεκτείνει τρομακτικά τις αρμοδιότητες και ελευθερίες δράσης του στρατού και μειώνει την αρμοδιότητα του Γενικού Εισαγγελέα. Οι στενότατες σχέσεις μεταξύ στρατού παραστρατιωτικών είναι πασίγνωστες και η έκθεση της οργάνωσης "Human Rights Watch" , που δημοσιεύτηκε σήμερα, δεν κάνει κάτι παραπάνω από το να τις υπογραμμίζει.
<P>
Η Ευρωπαϊκή Ένωση πρέπει να επανεξετάσει τις βάσεις της συνεργασίας της με την Κολομβία. Αναμένουμε επίσης την πρώτη εξαμηνιαία έκθεση για την πρόοδο των ανθρωπίνων δικαιωμάτων στην Κολομβία, όπως μας έχουν υποσχεθεί εδώ και ένα χρόνο.
<P>
Εάν η Ευρωπαϊκή Ένωση θεωρεί σοβαρό ζήτημα την υπεράσπιση των ανθρωπίνων δικαιωμάτων, οφείλει να μας εξηγήσει τα κριτήρια και τους μηχανισμούς αξιολόγησης και αποτελεσματικής προστασίας που εφαρμόζει. Αν παίρνει στα σοβαρά την ειρηνευτική διαδικασία, πρέπει να ενθαρρύνει τη συνέχιση του διαλόγου μεταξύ κυβέρνησης και ανταρτών, να αποκλείσει τελείως από τις διαπραγματεύσεις τους παραστρατιωτικούς και να υποστηρίξει την έκθεση της επιτροπής των τοπικών αρχόντων, που δημοσιεύτηκε στις 28 Σεπτεμβρίου.
<P>
Τέλος, εάν παίρνει στα σοβαρά τη δική της δέσμευση για μια δικαστική μεταρρύθμιση, το πρώτο πράγμα που οφείλει να πράξει η Ευρωπαϊκή Ένωση είναι να υποστηρίξει τα αιτήματα περί κατάργησης του συγκεκριμένου νόμου για την άμυνα και την εθνική ασφάλεια.

<SPEAKER ID=125 NAME="Nielson">
. (ΕΝ) Κύριε Πρόεδρε, θα απαντήσω σε κάθε ένα από τα πέντε θέματα. Η Παγκόσμια Ημέρα των Ηνωμένων Εθνών για την καταπολέμηση της απόλυτης φτώχειας είναι μια ευπρόσδεκτη ευκαιρία να δοθεί έμφαση στα συνεχιζόμενα και απαράδεκτα επίπεδα φτώχειας και κοινωνικού αποκλεισμού ανά τον κόσμο και να τονιστεί η ανάγκη να ενταθούν οι προσπάθειες για την εκρίζωσή τους. Η δυνατότητα για μια ζωή απαλλαγμένη από τη φτώχεια και τον κοινωνικό αποκλεισμό αποτελεί θεμελιώδες ανθρώπινο δικαίωμα.
<P>
Ενώ η πρόκληση της καταπολέμησης της φτώχειας και του κοινωνικού αποκλεισμού είναι ιδιαίτερα οξεία στις αναπτυσσόμενες χώρες, το θέμα αυτό συνεχίζει να προκαλεί έντονη ανησυχία και εντός της Ευρωπαϊκής Ένωσης. Τα πιο πρόσφατα στοιχεία που διαθέτουμε δείχνουν ότι το 18% του πληθυσμού μας, ή περισσότερα από 60 εκατομμύρια άτομα στην ΕΕ, κινδυνεύουν να συμπεριληφθούν στην κατηγορία των σχετικά φτωχών ανθρώπων. Αυτός ο αριθμός είναι ιδιαίτερα υψηλός.
<P>
Στα Ευρωπαϊκά Συμβούλια της Λισαβόνας, της Νίκαιας και της Στοκχόλμης, τα κράτη μέλη ανέλαβαν τη δέσμευση να προωθήσουν τη βιώσιμη οικονομική ανάπτυξη και την απασχόληση ποιότητας που θα περιορίσουν τον κίνδυνο της φτώχειας και του κοινωνικού αποκλεισμού, ενώ συγχρόνως θα ενισχύσουν την κοινωνική συνοχή στην Ένωση μεταξύ των ετών 2001 και 2010. Η πρόθεση είναι να επαναδιατυπωθεί και να αναδειχθεί περαιτέρω η σημασία του ευρωπαϊκού κοινωνικού μοντέλου και να διασφαλισθεί ότι η κοινωνική πολιτική είναι ισότιμη με την οικονομική πολιτική και την πολιτική απασχόλησης, καθώς και ότι και οι τρεις αλληλοενισχύονται.
<P>
Προκειμένου να ενισχύσει τη δέσμευση των κρατών μελών, το Συμβούλιο ανέπτυξε κοινούς στόχους στον αγώνα κατά της φτώχειας και του κοινωνικού αποκλεισμού. Επίσης, συμφώνησε ότι από το 2001 και εξής, οι εν λόγω στόχοι θα προωθούνται από τα κράτη μέλη στα πλαίσια διετών εθνικών προγραμμάτων δράσης κατά της φτώχειας και του κοινωνικού αποκλεισμού. Επιπλέον, το Συμβούλιο θέσπισε μια νέα ανοικτή μέθοδο συντονισμού που ενθαρρύνει τη συνεργασία των κρατών μελών για τη βελτίωση των επιπτώσεων στην κοινωνική ένταξη των πολιτικών σε τομείς όπως η κοινωνική προστασία, η απασχόληση, η υγεία, η στέγαση και η εκπαίδευση.
<P>
Τα εθνικά προγράμματα δράσης και η ανάπτυξη συγκρίσιμων δεικτών παρέχουν το πλαίσιο για την προώθηση της ανταλλαγής καλών πρακτικών και της αμοιβαίας μάθησης σε κοινοτικό επίπεδο. Από το 2002, τούτο θα υποστηριχθεί μέσω ενός πενταετούς κοινοτικού προγράμματος δράσης για την κοινωνική ένταξη, το οποίο οριστικοποιήθηκε ύστερα από επιτυχή συνεδρίαση συνδιαλλαγής στις 18 Σεπτεμβρίου με τη συμμετοχή του Κοινοβουλίου, του Συμβουλίου και της Επιτροπής.
<P>
Όλα τα κράτη μέλη υπέβαλαν τα εθνικά προγράμματα δράσης τους για την καταπολέμηση της φτώχειας και του κοινωνικού αποκλεισμού στη διάρκεια του φετινού Ιουνίου. Η Επιτροπή αναλύει τις εν λόγω εκθέσεις και αναμένεται να εγκρίνει ένα σχέδιο κοινής έκθεσης για την κοινωνική ένταξη στις 10 Οκτωβρίου. Αυτή θα είναι η πρώτη φορά που πραγματοποιείται μια τέτοια ανάλυση σε επίπεδο ΕΕ η οποία τεκμηριώνει και συγκρίνει την κατάσταση της φτώχειας και του κοινωνικού αποκλεισμού σε όλα τα κράτη μέλη. Η κοινή έκθεση προβλέπεται να εγκριθεί στο Συμβούλιο Απασχόλησης και Κοινωνικής Πολιτικής στις αρχές Δεκεμβρίου, έτσι ώστε να είναι δυνατό να κατατεθεί και να εξεταστεί κατά το Ευρωπαϊκό Συμβούλιο του Λάκεν.
<P>
Παράλληλα με την επεξεργασία των εθνικών προγραμμάτων δράσης κατά της φτώχειας και του κοινωνικού αποκλεισμού, βρίσκονται σε εξέλιξη οι εργασίες για την κατάρτιση ενός καταλόγου κοινών δεικτών στον τομέα της κοινωνικής ένταξης, ο οποίος επίσης θα παρουσιαστεί και θα εγκριθεί στο Ευρωπαϊκό Συμβούλιο του Λάκεν. Με βάση τις εν λόγω εξελίξεις, το Ευρωπαϊκό Συμβούλιο του Λάκεν αναμένεται να ορίσει τις προτεραιότητες και τις προσεγγίσεις που θα καθοδηγήσουν τις προσπάθειες και τη συνεργασία σε κοινοτικό επίπεδο.
<P>
Συνεπώς, τα θέματα και οι ανησυχίες που αναφέρθηκαν στη συζήτηση επί των εν λόγω ψηφισμάτων αντικατοπτρίζονται ικανοποιητικά στις πρωτοβουλίες που αναλαμβάνονται. Ωστόσο, μια σημαντική εξέλιξη για το μέλλον θα είναι να διασφαλισθεί ότι όλες οι κοινοτικές αποφάσεις, τόσο για την οικονομική πολιτική και την πολιτική απασχόλησης όσο και για την κοινωνική πολιτική, αξιολογούνται όσον αφορά τις επιπτώσεις τους στην κοινωνική ένταξη.
<P>
Παρότι σήμερα συμβαίνουν πολλά, δεν υπάρχει χώρος για αυταρέσκεια. Ημέρες όπως η Παγκόσμια Ημέρα των Ηνωμένων Εθνών για την εκρίζωση της φτώχειας προσφέρουν μια σημαντική ευκαιρία για να μας υπενθυμίσουν τον επείγοντα χαρακτήρα της πρόκλησης που αντιμετωπίζουμε εάν θέλουμε να οικοδομήσουμε έναν πιο αλληλέγγυο και ειρηνικό κόσμο απαλλαγμένο από το σκάνδαλο της φτώχειας και του κοινωνικού αποκλεισμού.
<P>
Εξετάζοντας τις γενικές πτυχές αυτής της πρόκλησης, το πρώτο και άκρως σημαντικό σημείο κριτικής είναι το αξιοθρήνητο επίπεδο της επίσημης αναπτυξιακής βοήθειας, το οποίο σήμερα ανέρχεται σε 0,24%, και υπολείπεται κατά του 0,7% που είχαμε υποσχεθεί. Εκεί θα στραφεί η προσοχή όλων κατά την Παγκόσμια αυτή Ημέρα και οφείλουμε να δώσουμε μια ευρωπαϊκή απάντηση σε αυτό το πρόβλημα. Ένα άλλο πρόβλημα που θα αντιμετωπίσουμε είναι η χρηματοδότηση της ανάπτυξης, τον επόμενο Μάρτιο.
<P>
Η πολιτική της Ευρωπαϊκής Ένωσης απέναντι στο Βιετνάμ, όπως και όλων των άλλων κρατών, είναι να ενθαρρύνει και να υποστηρίζει τη συνεχή πρόοδο στον τομέα των ανθρωπίνων δικαιωμάτων και του εκδημοκρατισμού, καθώς και να εκφράζει τις ανησυχίες της, τόσο κατ' ιδίαν όσο και δημόσια, όπου παρατηρούνται καταχρήσεις ή οποιαδήποτε επιδείνωση της κατάστασης. Ωστόσο, πρέπει να επιστήσουμε την προσοχή στην τάση της κυβέρνησης του Βιετνάμ να επιθυμεί να ελέγχει το ρυθμό της αλλαγής και να διατηρεί την "κοινωνική συνοχή" στη διάρκεια της μετάβασης προς μια οικονομία της αγοράς.
<P>
Ασφαλώς, δεν χρειάζεται να σας υπενθυμίσω ότι η Ευρωπαϊκή Ένωση αντιτίθεται στη θανατική ποινή. Στην περίπτωση του Βιετνάμ, ο αριθμός των παραπτωμάτων για τα οποία μπορεί να εφαρμοστεί η θανατική ποινή, περιορίστηκε το προηγούμενο έτος. Επίσης, απαγορεύτηκε η επιβολή θανατικής ποινής σε ανήλικους εγκληματίες, εγκύους γυναίκες και γαλουχούσες μητέρες. Χαιρετίζουμε αυτήν την πρόοδο, αλλά επιθυμούμε να δούμε τη συνολική κατάργηση της θανατικής καταδίκης.
<P>
Βασική μας μέριμνα παραμένει η ελευθερία της γνώμης. Το αρχικό "παράπτωμα" του καθηγητή Nguyen Dinh Huy το 1992 ήταν ότι ήταν συνιδρυτής του "Κινήματος για την Ένωση των Λαών και την Οικοδόμηση της Δημοκρατίας" , ένα κίνημα υποστηριζόμενο από Βιετναμέζους εξόριστους στη Βόρειο Αμερική. Πριν από αυτό, είχε υπάρξει ενεργός αντικομουνιστής. Η κράτηση και η ανάκριση 15 ατόμων τον προηγούμενο μήνα, όπως ανέφερε το Human Rights Watch, σχετιζόταν προφανώς με ένα αίτημα προς την κυβέρνηση να συστήσει μια ανεξάρτητη "Εθνική Ένωση για την Καταπολέμηση της Διαφθοράς" .
<P>
Το κοινό στοιχείο σε όλες αυτές τις περιπτώσεις είναι ότι, παρά τις κάποιες πραγματικές προόδους, το Βιετνάμ παραμένει μια χώρα ελάχιστα εξοικειωμένη με τη δημόσια διαφωνία. Η κατάσταση των Ορεισίβειων στις κεντρικές επαρχίες προκλήθηκε από μια περίπλοκη δέσμη άλυτων προβλημάτων του παρελθόντος, αλλά σίγουρα οξύνθηκε λόγω της απουσίας αποτελεσματικών διαύλων επικοινωνίας μεταξύ του τοπικού πληθυσμού και της κεντρικής κυβέρνησης. Αυτό που χρειάζεται το Βιετνάμ είναι η συνεχιζόμενη πρόοδος του μεταρρυθμιστικού προγράμματος της χώρας, έτσι ώστε η διοίκηση να μάθει να χειρίζεται ένα ευρύτερο φάσμα απόψεων και να εκτιμά την αξία της ένταξης της διαφωνίας στο σύστημα διακυβέρνησης.
<P>
Όταν ο κ Patten ήταν στο Ανόι τον προηγούμενο Ιούλιο, εκμεταλλεύθηκε την ευκαιρία για να εκφράσει ορισμένες από αυτές τις ανησυχίες στον Υπουργό Εξωτερικών του Βιετνάμ. Τον επόμενο μήνα, θα πραγματοποιήσουμε μια συνεδρίαση της Μικτής Επιτροπής ΕΕ-Βιετνάμ στο Ανόι, όπου θα επανεξετάσουμε όλες τις πτυχές των σχέσεών μας, συμπεριλαμβανομένης της κοινής μας δέσμευσης υπέρ του σεβασμού των ανθρωπίνων δικαιωμάτων. Θα συνεχίσουμε να προβάλλουμε συγκεκριμένα θέματα ανησυχίας και μεμονωμένες περιπτώσεις και να ενθαρρύνουμε τη συνέχιση της προόδου όσον αφορά τα ανθρώπινα δικαιώματα στο Βιετνάμ.
<P>
Σχετικά με την κατάσταση στο Ουζμπεκιστάν, η Επιτροπή συμμερίζεται την ανησυχία του Ευρωπαϊκού Κοινοβουλίου για την παρούσα κατάσταση στην Κεντρική Ασία. Είναι σαφές ότι η ξηρασία προκαλεί ζημιές στην περιοχή της Αράλης και ιδίως στο δυτικό Ουζμπεκιστάν. Για παράδειγμα, αναφέρεται ότι ο ποταμός Αμού Ντάρια, όπου υπάρχουν τα μεγαλύτερα προβλήματα, στα υψηλότερα σημεία στάθμης του φθάνει το 70% της κανονικής στάθμης υδάτων του, ενώ στα χαμηλότερα σημεία, μόλις το 40-45%.
<P>
Πέρα από τα φυσικά αίτια, την παρούσα κατάσταση μπορούν να εξηγήσουν ορισμένοι διαρθρωτικοί λόγοι, όπως η κακή συντήρηση των συστημάτων άρδευσης, η ανεπαρκής διαχείριση των υδάτων σε περιφερειακό επίπεδο μεταξύ των νέων ανεξάρτητων κρατών, καθώς και οι γεωργικές πρακτικές που απαιτούν μεγάλες ποσότητες νερού, όπως το ρύζι και το βαμβάκι. Με δυο λόγια, η κατάσταση μπορεί να περιγραφεί ως απουσία βιωσιμότητας.
<P>
Η αποστολή αξιολόγησης των Ηνωμένων Εθνών στο δυτικό Ουζμπεκιστάν τον Ιούλιο 2001 απέδωσε την έλλειψη νερού στα θεμελιώδη διαρθρωτικά προβλήματα (όπως οι πολιτικές άρδευσης και καλλιεργειών). Συνεπώς, είναι ανάγκη να βρεθούν τρόποι για τη βελτίωση της διαχείρισης των υδάτων και των γεωργικών πρακτικών.
<P>
Οι εν λόγω δραστηριότητες είναι αναπτυξιακής φύσεως. Η μέχρι τώρα αντιμετώπιση δεν εντάσσεται στα πλαίσια της εντολής του ECHO αυτής καθεαυτήν. Ωστόσο, παρακολουθούμε αυτήν την περιοχή από την οπτική της ανθρωπιστικής βοήθειας, όπου βλέπουμε έναν πραγματικό κίνδυνο αρνητικών εξελίξεων λόγω των επιπτώσεων της κατάστασης στο Αφγανιστάν. Μάλιστα, το ECHO θα συμπεριλάβει σύντομα σε μια δέσμη μέτρων την ενίσχυση της ικανότητας δράσης του σε σχέση με αυτό το μέρος του κόσμου.
<P>
Η απουσία δημοκρατίας, διαφάνειας και απόδοσης ευθυνών, η διαφθορά σε όλα τα επίπεδα και η κακή χρήση της ροής των ενισχύσεων που παρέχει η διεθνής κοινότητα, αποτελούν όλες μέρη του προβλήματος. Μετά την ανεξαρτητοποίηση αυτών των χωρών δεν έχει καταβληθεί πραγματική προσπάθεια για τη συντήρηση του συστήματος υδροδότησης. Επιπλέον, οι εθνικές αντιπαλότητες μεταξύ των χωρών της περιοχής έχουν οδηγήσει σε πάγωμα της συνεργασίας, ενώ έχουν επίσης δυσχερανθεί οι διεθνείς προσπάθειες.
<P>
Στην κεντρική Ασία δραστηριοποιούμαστε προσπαθώντας να καταρτίσουμε μακροπρόθεσμα προγράμματα σε σχέση με τα διαρθρωτικά αίτια της ξηρασίας. Έχει αναπτυχθεί ένα πρόγραμμα Tacis για την αντιμετώπιση των επιπτώσεων της αποξήρανσης της Αράλης.
<P>
Η Επιτροπή πιστεύει ότι μόνο οι μακροπρόθεσμες μεταρρυθμίσεις εκ μέρους της ίδιας της κυβέρνησης του Ουζμπεκιστάν μπορούν να επιλύσουν το τρέχον πρόβλημα. Θα πρέπει να δοθεί έμφαση στα εξής: στη δημιουργία εναλλακτικών μορφών απασχόλησης στις περιοχές που πλήττονται από την ξηρασία, με στόχο τη βελτίωση των αρδευτικών συστημάτων που χρησιμοποιούνται στις εν λόγω περιοχές και, γενικά, τη βελτίωση της διατήρησης του νερού, στην εισαγωγή καλλιεργειών που είναι περισσότερο ανθεκτικές στην ξηρασία και χρειάζονται λιγότερο νερό, μέσω της περαιτέρω έρευνας σε νέες καλλιέργειες, πρότυπα σχέδια, υποδειγματικά αγροκτήματα και οτιδήποτε είναι απαραίτητο προκειμένου η γεωργία στο συγκεκριμένο περιβάλλον να γίνεται με βιώσιμο τρόπο. Είναι σαφές ότι χρειάζεται μια πιο αποτελεσματική κατανομή των υδάτων σε ολόκληρη την περιοχή.
<P>
Ελπίζουμε να μπορέσει το Tacis να αναπτύξει δραστηριότητες για να αντιμετωπίσει αυτά τα θέματα, ιδίως σε περιφερειακό επίπεδο, αλλά η πρόκληση είναι τεράστια σε ό,τι αφορά τα πραγματικά μέσα που διαθέτουμε.
<P>
Επιτρέψτε μου να αναφερθώ τώρα στο Ανατολικό Τιμόρ. Οι δημοκρατικές εκλογές στις 30 Αυγούστου ήταν ένα ορόσημο για τη μετάβαση προς την ανεξαρτησία. Η Επιτροπή παρακολούθησε με ικανοποίηση την ειρηνική διεξαγωγή της εκλογικής διαδικασίας. Το αποτέλεσμα - κανένα κόμμα δεν επέτυχε αυτοτελή πλειοψηφία δύο τρίτων - θα απαιτήσει τη συνεργασία των μελών της Συνταγματικής Συνέλευσης και την εξεύρεση συναίνεσης. Ελπίζουμε ότι τούτο θα οδηγήσει σε περαιτέρω σταθεροποίηση του πολιτικού τοπίου.
<P>
Νομίζω ότι μπορούμε να είμαστε δικαιολογημένα υπερήφανοι για τη συμβολή της ομάδας παρατηρητών της Ευρωπαϊκής Ένωσης στις εκλογές και με ικανοποίηση συγχαίρω τον κ. Kreissl-Dφrfler για τον τρόπο με τον οποίο άσκησε τα καθήκοντά του επικεφαλής της ομάδας των 24 παρατηρητών. Ασφαλώς, θα εξετάσουμε το ενδεχόμενο να αποστείλουμε μια άλλη ομάδα παρατηρητών στις προεδρικές εκλογές του 2002. Γενικά, είμαι ιδιαίτερα ικανοποιημένος από τη συνεργασία με το Κοινοβούλιο, και το Κοινοβούλιο μπορεί να νιώθει ικανοποίηση με την ικανότητά του να προσφέρει εκλογική παρατήρηση υψηλής ποιότητας.
<P>
Τα επόμενα βήματα στην επίσημη διαδικασία θα είναι η έγκριση συντάγματος, ελπίζουμε πριν από τα φετινά Χριστούγεννα, και στη συνέχεια η εκλογή αρχηγού κράτους με δημόσια ψηφοφορία, κατά πάσα πιθανότητα γύρω στο Μάιο του 2002. Θα επακολουθήσει η αποχώρηση της UNTAET και η διακήρυξη της ανεξαρτησίας. Η εν λόγω διαδικασία φαίνεται να έχει ξεκινήσει για τα καλά.
<P>
Συγχρόνως, η εξέλιξη της πολιτικής διαδικασίας φαίνεται να έχει επίσης ξεκινήσει. Οι πολύ αξιέπαινες επιδόσεις της UNTAET, ο πρόσφατος διορισμός προσωρινής κυβέρνησης και η περαιτέρω "τιμοροποίηση" των αρμοδιοτήτων διαχείρισης στη διοίκηση έχουν όλα συμβάλει στην εν λόγω διαδικασία. Η πρόσδεση του Ανατολικού Τιμόρ στις λοιπές χώρες της περιοχής θα προσθέσει ένα ακόμα θεμέλιο.
<P>
Το Ανατολικό Τιμόρ βρίσκεται σε μια ιστορική συγκυρία. Η φάση της κατάστασης ανάγκης έχει παρέλθει. Τώρα έχουμε την ευκαιρία να οδηγήσουμε σε αίσιο πέρας τη φιλόδοξη διαδικασία της ανεξαρτησίας. Η διεθνής κοινότητα οφείλει τώρα να εξετάσει τα θέματα της μακροπρόθεσμης ανάπτυξης.
<P>
Η συνάντηση των χρηματοδοτών τον περασμένο Ιούνιο στην Καμπέρα υπογράμμισε την τρέχουσα, σαφώς μη βιώσιμη, οικονομική κατάσταση και επισήμανε την ανάγκη για περαιτέρω διεθνή βοήθεια. Η φορολογική βάση είναι περιορισμένη, υπάρχει έλλειψη ειδικευμένων επιχειρηματιών, ενώ η φτώχεια στην ύπαιθρο οδηγεί σε δημογραφικές πιέσεις στις αστικές περιοχές. Ωστόσο, υπάρχει μια ρεαλιστική προοπτική να αρχίσουν να επιτυγχάνονται σημαντικά έσοδα από το πετρέλαιο περίπου από το 2005-2006. Αυτό θα μπορούσε να αλλάξει δραματικά την εικόνα. Ο εθνικός προϋπολογισμός θα μπορούσε να διπλασιαστεί και θα μπορούσε, ελπίζουμε, να διασφαλίσει τη χρηματοοικονομική κάλυψη για τις βασικές κρατικές λειτουργίες, καθώς και ορισμένα κίνητρα για την οικονομία.
<P>
Είναι ανάγκη να υποστηρίξουμε την προσπάθεια του λαού του Ανατολικού Τιμόρ να διαχειριστεί αυτές τις πετρελαϊκές δραστηριότητες καλύτερα από ό,τι έχουμε δει σε πολλές άλλες αναπτυσσόμενες χώρες. Σύμφωνα με τα στατιστικά στοιχεία, δεν θα πρέπει να είναι πολύ δύσκολο να τα καταφέρει καλύτερα, κάτι που, ακόμα και αν δεν είναι αρκετό, είναι σίγουρα μια δυνατότητα. Θα έλεγα ότι μέχρι εδώ καλά. Θα ήταν εξαιρετικό να γίνει επίδειξη των καλύτερων πρακτικών σε αυτόν τον τομέα. Η έλλειψη διαφάνειας σε αυτό τον τομέα είναι, όπως βλέπουμε κατά περίπτωση σε ολόκληρο τον κόσμο, ο πραγματικός λόγος μεγάλων προβλημάτων.
<P>
Απέναντι σε αυτό το πολιτικοοικονομικό υπόβαθρο, η Επιτροπή ως ένας από τους μεγαλύτερους χορηγούς για το Ανατολικό Τιμόρ, έχει σκιαγραφήσει αναλόγως το μελλοντικό της ρόλο. Προβλέπουμε ότι θα χρειαστεί να υποστηρίξουμε μία από τις φτωχότερες χώρες της γης μέχρις ότου τα έσοδα από το πετρέλαιο παράσχουν μια πιο σταθερή οικονομική βάση. Θα επιδιώξουμε να δημιουργήσουμε μια αναπτυξιακή σχέση βασισμένη σε μια φιλοσοφία εταιρικής σχέσης. Τούτο σημαίνει ότι θα εξετάσουμε ρεαλιστικά όλες τις απαιτήσεις.
<P>
Επί του παρόντος, συντάσσουμε ένα εθνικό έγγραφο στρατηγικής, σκιαγραφώντας τους τομείς. Κατά πάσα πιθανότητα, οι δραστηριότητές μας θα επικεντρωθούν στην ανάπτυξη της υπαίθρου και τη δημόσια διοίκηση, προτείνοντας τους κατάλληλους χρηματοδοτικούς στόχους για την περίοδο 2002-2006 στους εν λόγω τομείς. Θα προσπαθήσουμε να το επιτύχουμε με τον ακόλουθο τρόπο: θα επικεντρωθούμε τόσο στην ανακούφιση της φτώχειας όσο και στην οικοδόμηση ικανοτήτων.
<P>
Όπως ειπώθηκε στη συζήτηση, το Ανατολικό Τιμόρ θα είναι επίσης σε θέση να επωφεληθεί από την πρωτοβουλία Everything but arms (Τα πάντα εκτός από όπλα), που θα το βοηθήσει να αναπτύξει το εξωτερικό του εμπόριο.
<P>
Τέλος, στρέφομαι στην Κολομβία. Η Επιτροπή συμμερίζεται τη βαθιά ανησυχία που εξέφρασε το Κοινοβούλιο σε σχέση με την επιδείνωση της κατάστασης στην Κολομβία και ειδικότερα τη συνέχιση των παραβιάσεων των ανθρωπίνων δικαιωμάτων.
<P>
Η Επιτροπή ανησυχεί σοβαρά για την κατάσταση της ειρηνευτικής διαδικασίας στην Κολομβία μετά τα πρόσφατα γεγονότα που έλαβαν χώρα και αναμένει την αξιολόγηση της διαδικασίας που ανακοίνωσε ο Πρόεδρος Παστράνα.
<P>
Η Επιτροπή σκοπεύει να συνεχίσει τη στήριξή της προς τον κολομβιανό λαό μέσω του ECHO. Στη διάρκεια του τρέχοντος έτους, δαπανώνται 10 εκατομμύρια ευρώ. Επιπλέον, η Επιτροπή έχει εγκρίνει, στα πλαίσια του προϋπολογισμού για τα ανθρώπινα δικαιώματα, τέσσερα νέα σχέδια ΜΚΟ, προϋπολογισμού άνω των 3 εκατομμυρίων ευρώ.
<P>
Όπως ανακοίνωσα ο ίδιος στις Βρυξέλλες στις 30 Απριλίου κατά την τρίτη συνεδρίαση της ομάδας υποστήριξης της ειρηνευτικής διαδικασίας στην Κολομβία, η Επιτροπή οριστικοποιεί επί του παρόντος την πρότασή της για ένα πρόγραμμα "Εργαστηρίου Ειρήνης" στην περιοχή Magdalena Medio της Κολομβίας. Το εν λόγω πρόγραμμα προβλέπει τη στήριξη δράσεων και κινήσεων που ήδη υλοποιεί η κοινωνία των πολιτών σε τοπικό και περιφερειακό επίπεδο. Η Επιτροπή ελπίζει ειλικρινά ότι οι επιτόπιες συνθήκες θα επιτρέψουν την έγκαιρη εφαρμογή του εν λόγω προγράμματος.
<P>
Η Επιτροπή θα εξακολουθήσει να ενθαρρύνει την κολομβιανή κυβέρνηση και όλες τις άλλες σχετικές πολιτικές δυνάμεις να παραμείνουν σταθερά δεσμευμένες υπέρ της ειρηνευτικής διαδικασίας στην Κολομβία, ιδίως σε αυτούς τους καιρούς αναταραχής.
<P>
Όπως είπε ο κ. Medina Ortega, η κατάσταση μας θυμίζει πάρα πολύ το μαρτύριο του Σίσυφου. Είναι αλήθεια ότι είναι δύσκολο να σημειωθεί πρόοδος, αλλά δεν υπάρχει αμφιβολία ότι η οποιαδήποτε χαλάρωση ή κάθε τύπου συνθηκολόγηση θα δυσχέρανε σίγουρα την κατάσταση. Αυτή είναι η απλή μας ανάλυση και μ' αυτόν τον τρόπο θα προχωρήσουμε.

<SPEAKER ID=126 NAME="Πρόεδρος">
Ευχαριστώ πολύ, Επίτροπε κύριε Poul Nielson.
<P>
Η συζήτηση έληξε.
<P>
Η ψηφοφορία θα διεξαχθεί σήμερα, στις 18.30.

<CHAPTER ID=7>
Νότιος Καύκασος
<SPEAKER ID=127 NAME="Πρόεδρος">
Η ημερήσια διάταξη προβλέπει την κοινή συζήτηση των ακόλουθων προτάσεων ψηφίσματος:
<P>
B5-0618/2001 του κ. Haarder, εξ ονόματος της Ομάδας ΦΙΛ, για την εξέλιξη των σχέσεων μεταξύ Ευρωπαϊκής Ένωσης και Νοτίου Καυκάσου,
<P>
B5-0624/2001 του κ. Dupuis και άλλων, εξ ονόματος της Ομάδας ΤΣΑΒ, για την εξέλιξη των σχέσεων μεταξύ Ευρωπαϊκής Ένωσης και Νοτίου Καυκάσου,
<P>
B5-0630/2001 των κκ. Schleicher και Posselt, εξ ονόματος της Ομάδας ΕΛΚ-ΕΔ, για την εξέλιξη των σχέσεων μεταξύ της Ευρωπαϊκής Ένωσης και του Νοτίου Καυκάσου,
<P>
B5-638/2001 της κ. Muscardini, εξ ονόματος της Ομάδας ΕΕΕ, για το Νότιο Καύκασο,
<P>
B5-0649/2001 του κ. Linkohr και άλλων, εξ ονόματος της Ομάδας ΕΣΚ, για την εξέλιξη των σχέσεων μεταξύ Ευρωπαϊκής Ένωσης και Νοτίου Καυκάσου,
<P>
B5-0661/2001 του κ. Gahrton και άλλων, εξ ονόματος της Ομάδας ΠΡΣ/ΕΕΣ, για την εξέλιξη των σχέσεων μεταξύ Ευρωπαϊκής Ένωσης και Νοτίου Καυκάσου.

<SPEAKER ID=128 LANGUAGE="FR" NAME="Dupuis">
Κύριε Πρόεδρε, κύριε Επίτροπε, αγαπητοί συνάδελφοι, αποτελεί για εμένα μεγάλη τιμή, και ίσως θράσος, να παρεμβαίνω πριν από την πρόεδρο της αντιπροσωπείας μου, την κ. Schleicher, της οποίας θα προτιμούσα να έπομαι. Πάντως ευχαριστώ την κ. Schleicher, τον κ. Bernd Posselt και τους άλλους συναδέλφους που συνέβαλαν στην κατάθεση, και τώρα στη συζήτηση, ψηφίσματος για ένα λησμονημένο θέμα, το ζήτημα του Νότιου Καυκάσου.
<P>
Τολμώ να ελπίζω ότι μετά από την τραγωδία της Νέας Υόρκης και της Ουάσινγκτον, ορισμένοι από εσάς συνειδητοποίησαν τη σημασία αυτής της περιοχής του κόσμου, της περιφέρειας αυτής που αποτελεί ουσιαστικά την πύλη προς την Κεντρική Ασία, μια Κεντρική Ασία όμηρο σήμερα της Ρωσικής Ομοσπονδίας, όπως συμβαίνει σε μεγάλο βαθμό σήμερα με το Νότιο Καύκασο και όχι μόνον, αλλά και με τον Βόρειο Καύκασο, που βρίσκεται σε ακόμη τραγικότερη θέση, όσο κι αν αυτό δυσαρεστεί τον Επίτροπο Poul Nielson. Ο Βόρειος Καύκασος γνώρισε, όπως ο καθένας μας ξέρει, την τραγωδία της Τσετσενίας, μια τραγωδία που συνεχίζεται και δεν προκαλεί καμία αντίδραση εκ μέρους της Ευρωπαϊκής Ένωσης.
<P>
Το ψήφισμα που σας έχει υποβληθεί περιλαμβάνει έναν ορισμένο αριθμό συγκεκριμένων προτάσεων. Υπάρχει κυρίως το αίτημα προς την Ευρωπαϊκή Επιτροπή και το Ευρωπαϊκό Συμβούλιο για την εκπόνηση μιας σφαιρικής στρατηγικής γι' αυτή την περιοχή του κόσμου, μιας στρατηγικής ικανής να αντιστρέψει την υπάρχουσα σήμερα μόνιμη τάση για υποβάθμιση της κατάστασης. Αν οι συνθήκες διαβίωσης στην Αρμενία, στη Γεωργία, στο Αζερμπαϊτζάν είναι τόσο δύσκολες, και ιδιαίτερα στην Αρμενία και στη Γεωργία, αυτό είναι μόνιμο και καθημερινό έργο της Ρωσικής Ομοσπονδίας, έναντι της οποίας η Ευρωπαϊκή Ένωση δεν έχει να επιδείξει καμία συγκεκριμένη αντίδραση.
<P>
Αυτό αληθεύει σε τέτοιο βαθμό που ακόμη και ένα απολύτως ανώδυνο φαινομενικά ζήτημα όπως η ύπαρξη αντιπροσωπειών στο Μπακού και στην Αρμενία δεν έχει ακόμη επιλυθεί από την Ευρωπαϊκή Επιτροπή. Το πρόβλημα αυτό έχει τεθεί πολλές φορές από το Κοινοβούλιό μας και την κ. Schleicher, την πρόεδρο της αντιπροσωπείας με αυτές τις χώρες. Στη διάρκεια των συνεδριάσεών μας στη Γεωργία, στο Αζερμπαϊτζάν και την Αρμενία μας ζήτησαν πάρα πολλές φορές να παρέμβουμε. Πράγμα που κάναμε, αλλά ακόμη δεν έχουμε λάβει απάντηση. Είναι ένας φάκελος που παραμένει ανοιχτός, όχι εδώ και μήνες, αλλά εδώ και χρόνια.
<P>
Ή η Ευρωπαϊκή Ένωση θα κατανοήσει τελικά ότι αυτή η περιοχή είναι στρατηγικής σημασίας, συμπεριλαμβανομένου και του ενεργειακού της αποθέματος, και θα καθίσει να σκεφτεί και να προτείνει μια πολιτική, ή εμείς θα καταστούμε μάρτυρες σε μερικούς μήνες ή κάποια χρόνια της επανάληψης της ιστορίας των Βαλκανίων - αν και η περιοχή αυτή είναι λίγο πιο μακριά και δεν θα μας φέρει σε τόσο δύσκολη θέση όσο η κρίση των Βαλκανίων το 1990. Εναπόκειται, συνεπώς, στην Ευρωπαϊκή Ένωση, νομίζω, να δώσει μιαν απάντηση.
<P>
Αυτές οι χώρες συνιστούν τμήμα της Ευρώπης, αυτές οι χώρες αποτελούν ήδη μέλη του Συμβουλίου της Ευρώπης, αυτές οι χώρες αισθάνονται ευρωπαϊκές, οι ιθύνουσες τάξεις τους επιθυμούν διακαώς - χωρίς να τολμούν να το ζητήσουν ανοικτά γιατί η Ευρωπαϊκή Επιτροπή και το Συμβούλιο τους αφήνουν να εννοήσουν ότι αυτό δεν είναι αρμόζον - να ενταχθούν στην Ευρωπαϊκή Ένωση. Πρέπει να τους δοθεί μια απάντηση με πράξεις, με επενδύσεις, πρέπει να αποκατασταθεί η εμπιστοσύνη, πρέπει να οδηγηθούν οι επιχειρηματίες, οι επενδυτές μας, οι επιχειρήσεις μας εκεί κάτω. Πρόκειται για μια σχετικά περιορισμένη αγορά, όμως, κι αυτό το επαναλαμβάνω ιδιαίτερα για την Επιτροπή, συνιστά την πύλη προς την Κεντρική Ασία, προς μια στρατηγική περιοχή, που, όπως είδαμε στο διάστημα των τελευταίων εβδομάδων, έχει αποσταθεροποιηθεί σημαντικά. Φρονώ συνεπώς ότι είναι επείγουσα πλέον η δυναμική παρέμβαση της Ευρωπαϊκής Ένωσης σ' αυτήν την περιφέρεια.

<SPEAKER ID=129 LANGUAGE="DE" NAME="Schleicher">
Κύριε Πρόεδρε, κύριε Επίτροπε, κυρίες και κύριοι, λόγω των τραγικών γεγονότων των τελευταίων μηνών η εξωτερική πολιτική και πολιτική ασφάλειας βρίσκεται στο επίκεντρο της δημόσια συζήτησης. Με τα γεγονότα στην Εγγύς Ανατολή και την Αμερική μας διαφεύγει το γεγονός ότι τα προβλήματα στον Καύκασο είναι το ίδιο εκρηκτικά. Η κατάσταση στη Γεωργία, την Αρμενία και το Αζερμπαϊτζάν εξακολουθεί να δίνει αφορμή ανησυχίας και όσον αφορά τις σχέσεις αυτών των χωρών μεταξύ τους. Η πολιτική αστάθεια απειλεί κάθε τόσο τις διαδικασίες ανεξαρτητοποίησης που δεν έχουν ολοκληρωθεί ακόμη. Ως συνέπεια, οι βίαιες αντιπαραθέσεις στις χώρες αυτές βρίσκονται συχνά στο επίκεντρο της δημοσιότητας.
<P>
Η ιστορία της Ευρώπης, και κυρίως αυτή της Ευρωπαϊκής Ένωσης, δείχνει, όμως, ότι είναι δυνατόν να αντιμετωπιστούν οι διαμάχες και οι διαφορές συμφερόντων μεταξύ χωρών, συμμαχιών και συνασπισμών και να ξεπεραστούν τα σύνορα. Σε περιοχές όπου κυριαρχούσαν πριν πόλεμοι, σήμερα υπάρχει η συνύπαρξη που βασίζεται στη δημοκρατία και την ειρήνη. Η βάση για να γίνει αυτό ήταν η δημιουργία δημοκρατικών δομών και η προβολή των κοινών σημείων, που βοήθησαν τις χώρες της δυτικής Ευρώπης να ξεπεράσουν τις διαφορές τους.
<P>
Με αφορμή τους συνασπισμούς που σχηματίζονται παγκόσμια μετά τις τρομακτικές επιθέσεις της 11ης Σεπτεμβρίου στις ΗΠΑ, κατά της τρομοκρατίας στο σύνολό της, είναι σημαντικό να υποστηρίξουμε τις χώρες του νότιου Καύκασου όσον αφορά την καταπολέμηση της τρομοκρατίας και της βίας, που στις χώρες αυτές ανήκουν δυστυχώς ακόμη στην καθημερινή πραγματικότητα και απειλούν κάθε μέρα τη ζωή πολλών ανθρώπων. Οι δημοκρατικές δομές που υπάρχουν εκεί είναι ακόμη σχετικά νέες και ασταθείς. Σ' αυτό έρχεται δυστυχώς να προστεθεί το γεγονός, ότι οι αντιπαραθέσεις υποδαυλίζονται από έξω και οι γειτονικές χώρες αυτής της περιοχές προσπαθούν με εγωιστικά κίνητρα να εμποδίσουν ή και να αναστείλουν αυτή τη διαδικασία εκδημοκρατισμού.
<P>
Γι' αυτούς τους λόγους πρέπει να είναι κεντρικό μέλημα της Ευρωπαϊκής Ένωσης, η εντονότερη υποστήριξη της διαδικασίας εκδημοκρατισμού στη Γεωργία, την Αρμενία και το Αζερμπαϊτζάν. Η δημοκρατία αποτελεί τη μοναδική βάση για μόνιμη σταθερότητα στις χώρες αυτές, η οποία θα εκδηλωθεί στο μέλλον και πέρα από τα σύνορα. Η Ευρωπαϊκή Ένωση και η βελγική Προεδρία θα πρέπει να προσφέρουν αποκλειστικά και μόνο βοήθεια και υποστήριξη στην ενισχυμένη προώθηση της διαδικασίας εκδημοκρατισμού, και σε καμία περίπτωση δεν θα πρέπει να αναμιχθούν σε εσωτερικές υποθέσεις. Αυτό σημαίνει ότι θα πρέπει να ενισχυθεί η συνεργασία και η συνοχή αυτών των χωρών και όσον αφορά την πιθανή ελεύθερη ζώνη εμπορίου, η οποία πρέπει να σχηματιστεί ανεξάρτητα από τις εξωτερικές επιρροές. Υπάρχουν οι πρώτες προσπάθειες μιας τριμερούς συνεργασίας, αλλά θα πρέπει να επεκταθούν και να προωθηθούν περισσότερο για να μπορέσουν να αντιμετωπιστούν με επιτυχία οι υφιστάμενες έξωθεν επιρροές.
<P>
Αν συμπεριλάβουμε την κοινή πλούσια πολιτιστική κληρονομιά αυτών των χωρών σ' αυτή τη διαδικασία, πιστεύω ότι μεσοπρόθεσμα και μακροπρόθεσμα θα μπορέσουν να υπάρξουν σημαντικά αποτελέσματα και επιτυχίες. Ως Πρόεδρος της Αντιπροσωπείας Νότιου Καυκάσου του Ευρωπαϊκού Κοινοβουλίου πιστεύω πως το ταξίδι της τρόικας της ΕΕ τον Φεβρουάριο αυτού του έτους υπό την σουηδική Προεδρία ήταν η βάση για την ανάληψη των απαραίτητων πρωτοβουλιών. Η κοινή πρόταση ψηφίσματος επτά πολιτικών ομάδων δείχνει τη μεγάλη συμφωνία των μελών του Ευρωπαϊκού Κοινοβουλίου. Ελπίζω ότι και η Επιτροπή θα συμμεριστεί τις ανησυχίες μας.

<SPEAKER ID=130 NAME="Volcic">
Κύριε Πρόεδρε, νομίζω πως θα είναι χρήσιμο να ασχοληθούμε με τον Καύκασο, ενδεχομένως με μόνιμους παρατηρητές και με ελάχιστη ρητορική. Η ιστορική στιγμή ωθεί προς μια περιφερειακή συνεργασία ακόμη και στις ζώνες που είναι αποσταθεροποιημένες και ωθεί προς συμμαχίες που ίσως να είναι καινοφανείς, προς όφελος μιας μεγαλύτερης σταθερότητας.
<P>
Αν θέλαμε εντούτοις να κάνουμε στο ψήφισμα μια υποσημείωση, αυτή θα ήταν: οι τρεις χώρες - Αρμενία, Αζερμπαϊτζάν και Γεωργία - ίσως δεν θα έπρεπε να αντιμετωπίζονται πάντα σαν σιαμαία αδέλφια: είναι διαφορετική η πρόσφατη Ιστορία τους, διαφορετικά τα προβλήματα και οι προσπάθειές τους να οικοδομήσουν ένα γνήσια δημοκρατικό σύστημα. Θα ήταν άδικο αν κάποια από τις τρεις έπρεπε να περιμένει να την πλησιάσουν οι άλλες στα μέτρα εκδημοκρατισμού. Σε αυτό το πλαίσιο θα έπρεπε φυσικά να αναλύσουμε και το τι έγινε σε αυτές τις περιοχές από την πλευρά της Δύσης και των μεγάλων χωρών και να αναλύσουμε, για παράδειγμα, αν οι εθνικιστικές εξεγέρσεις στη Γεωργία είναι τοπικές ή ετεροκίνητες και, σε τέτοια περίπτωση, από ποιον. Θα ήθελα στη συνέχεια να μάθω πώς είναι δυνατόν να μιλάνε τόσο λίγο για την Ομάδα του Μινσκ, η οποία συστάθηκε για την εξεύρεση ενός συμβιβασμού ανάμεσα στην Αρμενία και στο Αζερμπαϊτζάν. Συνεδριάζει ακόμη; Ούτε αυτό είναι ξεκάθαρο. Η Ευρωπαϊκή Ένωση πρέπει να διαδραματίσει προφανώς πιο τολμηρό και θαρραλέο πολιτικό ρόλο στην περιοχή, όπως πιστοποιεί το έγγραφο - αυτό είναι το κεντρικό μήνυμα - πέρα από τη διάσκεψη των τριών κρατών του Νότιου Καυκάσου και της Ευρωπαϊκής Ένωσης. Δεδομένων των συνθηκών, εντούτοις, μια διακριτική παρουσία της Ρωσίας και της Αμερικής θα μπορούσε να θεωρηθεί κατά κάποιον τρόπο χρήσιμη για μια σωστή ισορροπία.

<SPEAKER ID=131 LANGUAGE="FR" NAME="Isler Bιguin">
Κύριε Πρόεδρε, κύριε Επίτροπε, αγαπητοί φίλοι, μέχρι πότε η Ευρωπαϊκή Ένωση θα παρακολουθεί παθητικά την υποβάθμιση της κατάστασης στις χώρες του Νοτίου Καυκάσου, ώσπου να ασχοληθεί σοβαρά με αυτήν την υπόθεση και να σταθεί στο ύψος των τοπικών και περιφερειακών προσδοκιών; Η Ευρώπη πρέπει να εφαρμόσει τα μέσα της πολιτικής της και απ' αυτό "πόρρω απέχει" σήμερα, στην περίπτωση των περιοχών του Καυκάσου. Πριν από μερικούς μήνες, τα μέλη της αντιπροσωπείας για τις σχέσεις με την Αρμενία, το Αζερμπαϊτζάν και τη Γεωργία, ζητούσαν επίμονα, στην αίθουσα αυτή ακριβώς, από την Ευρωπαϊκή Ένωση να παρέμβει και να αναλάβει δεσμεύσεις περί εθελούσιας εφαρμογής σταθερής πολιτικής σ' αυτή την περιοχή, όπου διακυβεύονται σημαντικά αλλά διαφορετικά γεωστρατηγικά συμφέροντα.
<P>
Δεν μπορούμε να συνεχίσουμε τη διφορούμενη αυτή τακτική. Οι δεσμεύσεις μας πρέπει να συνοδευτούν από συγκεκριμένες πράξεις. Συνεπώς, η εγκατάσταση μιας αντιπροσωπείας της Ευρωπαϊκής Επιτροπής σε καθένα απ' αυτά τα κράτη θα έδινε ένα ισχυρό πολιτικό μήνυμα. Θα ήταν πράγματι ανεύθυνο να κάνουμε τις χώρες αυτές, που μοχθούν για να προσδιορίσουν την ταυτότητά τους, για να μεταβούν στην αληθινή δημοκρατία και να την εδραιώσουν, να πιστέψουν ότι μπορούν πολιτικά να υπολογίζουν στην στήριξη της Ευρωπαϊκής Ένωσης, ενώ δεν σημειώνεται καμία πρόοδος και ενώ στην πραγματικότητα μόνο το πετρέλαιο και το φυσικό αέριο προκαλούν ενδιαφέρον. Αυτό θα ήταν απαράδεκτο.
<P>
Ακόμη και αν η σουηδική προεδρία έκανε το πρώτο βήμα, πραγματοποιώντας επίσκεψη στις χώρες αυτές, ποιο είναι ωστόσο το αποτέλεσμα σήμερα; Και η έκθεση του κ. Per Gahrton, του συνάδελφού μας, μήπως δεν αναβλήθηκε κι αυτή επίσης; Εξάλλου όπως είπαν και οι συνάδελφοί μου, η κατάσταση είναι επείγουσα: μήπως ο ΟΟΣΑ δεν χαρακτηρίζει την κατάσταση ως μη εμπόλεμη; Ας επαναφέρουμε στην μνήμη μας τις εστίες ανάφλεξης που παραμένουν ακόμη ενεργές, όπως οι έντονες διεκδικήσεις για τα υψώματα του Ανω Καραμπάχ και η επιθυμία για ανεξαρτησία ορισμένων περιοχών της Γεωργίας, όπως η Αμπχαζία και η Νότια Οσετία.
<P>
Μάλιστα, κύριε Πρόεδρε, μάλιστα, κύριε Επίτροπε, η Ευρωπαϊκή Ένωση οφείλει να διαδραματίσει σημαντικό ρόλο σ' αυτή την περιοχή. Πρέπει να αναλάβει την πρωτοβουλία να οργανώσει μια διάσκεψη μεταξύ Ευρώπης και Καυκάσου, με τη συμμετοχή των διαφόρων αυτών κρατών, προκειμένου να εδραιωθούν μόνιμα στην περιοχή, μέσω της μη βίαιης επίλυσης των διενέξεων, η ειρήνη και η ανάπτυξη.

<SPEAKER ID=132 LANGUAGE="DE" NAME="Posselt">
Κύριε Πρόεδρε, πριν από χρόνια τονίζαμε ότι ο Καύκασος και η κεντρική Ασία απειλούν να μετατραπούν σε Βαλκάνια του μέλλοντος. Δεν ασχολήθηκε σχεδόν κανείς με αυτή την περιοχή, και μεταξύ των αρχηγών των κυβερνήσεων φαίνεται πως μόνο ο Πάπας ήταν εκείνος που ασχολήθηκε με την περιοχή του Καυκάσου, και αυτό που είναι ο Πάπας μεταξύ των αρχηγών των κυβερνήσεων, είναι η Ursula Schleicher εδώ στο Ευρωπαϊκό Κοινοβούλιο, η οποία με υποδειγματικό τρόπο ασχολείται με την περιοχή που πολλοί έχουν ξεχάσει.
<P>
Φοβούμαι πως θα γίνει κατάχρηση των γεγονότων της 11ης Σεπτεμβρίου για να δημιουργηθούν νέες ζώνες επιρροής, πίσω από τις οποίες θα ξεχαστούν ολόκληροι λαοί και προβλήματα εθνικοτήτων ή θα θυσιαστούν ενεργειακά συμφέροντα. Ακόμη και η εμφάνιση του κυρίου Πούτιν στη Βουλή έκανε πολλούς ανθρώπους να ξεχάσουν ότι ήταν αυτός που αναθέρμανε και πάλι τον πόλεμο στην Τσετσενία, ότι ως αρχηγός των μυστικών υπηρεσιών υπό την προεδρία του κυρίου Jelzin ήταν εκείνος που στη Μιγκρέλια ή στο ορεινό Καραμπάχ υποδαύλιζε και ενορχήστρωνε τις αναταραχές. Αυτή η ευρωπαϊκή περιοχή απαιτεί λοιπόν την αλληλεγγύη μας και πρέπει να προσέξουμε να είμαστε εκεί παρόντες. Σας καλώ, λοιπόν, κύριε Επίτροπε να θέσετε σε δοκιμή τα λόγια του κυρίου Πούτιν.
<P>
Και αν πράγματι ενδιαφέρεται για την βελτίωση της κατάστασης στην περιοχή πείτε του ότι θέλετε να ταξιδέψετε στην περιοχή, ότι θέλετε να κάνετε εκεί την δοκιμή για περισσότερη ειλικρίνεια, για περισσότερη παρουσία της Ευρωπαϊκής Ένωσης και, όσον αφορά τις τρεις χώρες του Καυκάσου, χρειαζόμαστε επιτέλους εκπροσώπους της Επιτροπής όχι μόνο στη Γεωργία αλλά και στις άλλες δύο χώρες. Πρόκειται για μια περιοχή, όπου σημαντικά είναι και τα ζωτικά συμφέροντα της Ευρώπης και μόνο στρατηγικά και σε σχέση με τις πηγές ενέργειας, αλλά και σε σχέση με τα ανθρώπινα δικαιώματα και τους πολιτιστικούς μας δεσμούς με την περιοχή αυτή.

<SPEAKER ID=133 NAME="Nielson">
. (ΕΝ) Η ΕΕ έχει ενισχύσει τους δεσμούς της με την περιοχή μετά την έναρξη ισχύος των συμφωνιών εταιρικής σχέσης και συνεργασίας με την Αρμενία, το Αζερμπαϊτζάν και τη Γεωργία το 1999.
<P>
Μετά την επίσκεψη της Υπουργικής Τρόικας της ΕΕ στο νότιο Καύκασο τον περασμένο Φεβρουάριο, η ΕΕ εξετάζει περαιτέρω τρόπους να υποστηρίξει τις προσπάθειες πρόληψης ή επίλυσης των συγκρούσεων, καθώς και να συμβάλει στην αποκατάσταση. Ακολούθησε το Σεπτέμβριο μια επίσκεψη της Τρόικας των Πολιτικών Διευθυντών. Επίσης, η ΕΕ αναβαθμίζει το διάλογό της με τους σημαντικούς συνομιλητές, μεταξύ των οποίων η Ρωσία, η Τουρκία και το Ιράν.
<P>
Είναι αλήθεια ότι οι "παγωμένες συγκρούσεις" , όπως θα μπορούσε να τις αποκαλέσει κανείς, είναι ένα σοβαρό εμπόδιο στην ανάπτυξη της περιοχής. Η ΕΕ επιθυμεί να σημειωθεί μεγαλύτερη και ταχεία πρόοδος από την Ομάδα Μινσκ του ΟΑΣΕ για το Ναγκόρνο-Καραμπάχ, από την Κοινή Επιτροπή Ελέγχου του ΟΑΣΕ για την νότια Οσετία και από την Ομάδα Φίλων του Γενικού Γραμματέα του ΟΗΕ για την Αμπχαζία. Η Επιτροπή συμμετέχει στην Κοινή Επιτροπή Ελέγχου για τη νότια Οσετία από τον Απρίλιο 2001 και παρέχει κονδύλια για σχέδια αποκατάστασης.
<P>
Εξωτερικοί φορείς, όπως η Ρωσία, το Ιράν και η Τουρκία, διαδραματίζουν σημαντικό ρόλο στην περιοχή. Κάθε προσπάθεια σταθεροποίησης του Καυκάσου θα πρέπει να λάβει υπόψη τα συμφέροντά τους. Ειδικότερα, ο ρόλος της Ρωσίας είναι καθοριστικός. Η ΕΕ έχει θέσει το θέμα των εξελίξεων στον Καύκασο στον πολιτικό της διάλογο με τη Ρωσία, υποστηρίζοντας όλες τις προσπάθειες για την αποκλιμάκωση των εντάσεων και την επίλυση των συγκρούσεων.
<P>
Ειδικότερα, έχουμε ενθαρρύνει την Τουρκία να διερευνήσει κάθε δυνατότητα εξομάλυνσης των σχέσεών της με την Αρμενία.
<P>
Ο κ. Dupuis ανέφερε το θέμα των αντιπροσωπειών μας. Συμφωνώ ότι αυτό είναι ένα πρόβλημα, αλλά δυστυχώς η Επιτροπή δεν μπορεί να κάνει τίποτα γι' αυτό. Είμαστε θύμα των αποφάσεων που λαμβάνει το Σώμα γι' αυτό το θέμα. Δεν ήταν η Επιτροπή αυτή που ήθελε να περιοριστεί ο αριθμός των αντιπροσωπειών μας σε 120. Η άποψή μας είναι ότι είναι φυσικό για την ΕΕ να διαθέτει αντιπροσωπείες παντού. Μας λέτε να εγκαταστήσουμε μια αντιπροσωπεία στο τάδε ή το δείνα μέρος, ενώ συγχρόνως μας ζητάτε να τηρήσουμε αυτό το όριο. Είναι αδύνατο να τα καταφέρουμε. Σας παρακαλώ να καταλήξετε σε μια απόφαση και να βοηθήσετε την Επιτροπή να διευρύνει την κάλυψη των αντιπροσωπειών. Αυτή είναι η απάντησή μου στο σχόλιο που έκανε ο κ. Dupuis.
<P>
Όσον αφορά τις επιπτώσεις του έργου της ομάδας στήριξης, η τελευταία μας συνεδρίαση πραγματοποιήθηκε στη Ρωσία στις 2 Αυγούστου. Με λύπη μου σας πληροφορώ ότι δεν υπήρξε καμία πρόοδος εκεί, συνεπώς η εικόνα δεν είναι πολύ ενθαρρυντική.
<P>
Όσον αφορά το σχόλιο του κ. Posselt σχετικά με τον κίνδυνο των αρνητικών εξελίξεων για την περιοχή από τα γεγονότα της 11ης Σεπτεμβρίου και τα επακόλουθά τους, αυτό είναι κάτι που θα συμπεριλάβουμε στην ανάλυση. Κατά το τρέχον έτος, θα προσπαθήσουμε να απελευθερώσουμε περισσότερα χρήματα για το ECHO από το αποθεματικό για επείγουσες καταστάσεις. Συμπεριλαμβάνουμε αυτήν την περιοχή, επειδή φοβούμεθα και προβλέπουμε ότι θα αυξηθούν οι απαιτήσεις της ανθρωπιστικής βοήθειας, ως προβλεπόμενη, έμμεση συνέπεια των προαναφερθέντων γεγονότων.

<SPEAKER ID=134 NAME="Πρόεδρος">
Ευχαριστώ πολύ, Επίτροπε κύριε Poul Nielson.
<P>
Η συζήτηση έληξε.
<P>
Η ψηφοφορία θα διεξαχθεί σήμερα, στις 18.30.

<CHAPTER ID=8>
Πολιτική κατάσταση στο Μυανμάρ (Βιρμανία)
<SPEAKER ID=135 NAME="Πρόεδρος">
Η ημερήσια διάταξη προβλέπει την κοινή συζήτηση των ακόλουθων προτάσεων ψηφίσματος:
<P>
B5-0622/2001 του κ. Maaten, εξ ονόματος της Ομάδας ΦΙΛ, για την κατάσταση στο Μυανμάρ/Βιρμανία,
<P>
B5-0639/2001 της κ. Muscardini, εξ ονόματος της Ομάδας ΕΕΕ, για την κατάσταση στο Μυανμάρ/Βιρμανία,
<P>
B5-0650/2001 της κ. Kinnock και άλλων, εξ ονόματος της Ομάδας ΕΣΚ, για την κατάσταση στο Μυανμάρ/Βιρμανία,
<P>
B5-0656/2001 του κ. Vinci και άλλων, εξ ονόματος της Ομάδας ΕΕΑ/ΑρΠρΒΧ, για την κατάσταση στη Βιρμανία,
<P>
B5-0657/2001 των κ. McKenna και Lucas, εξ ονόματος της Ομάδας ΠΡΣ/ΕΕΣ, για την κατάσταση στο Μυανμάρ/Βιρμανία,
<P>
B5-0664/2001 των κ. Maij-Weggen και Van Orden, εξ ονόματος της Ομάδας ΕΛΚ-ΕΔ, για την πολιτική κατάσταση στο Μυανμάρ/Bιρμανία.

<SPEAKER ID=136 LANGUAGE="SV" NAME="Malmstrφm">
Κύριε Πρόεδρε, κύριε Επίτροπε, για πάνω από 10 χρόνια πάρα πολλοί πολίτες, πολιτικοί και δημοσιογράφοι εξέφρασαν το ενδιαφέρον και το φόβο τους για την τύχη της Aung San Suu Kyi. Παρά την τεράστια υποστήριξη που έχει από τον πληθυσμό της Βιρμανίας και παρά τη θριαμβευτική νίκη που κατήγαγε αυτή και το κόμμα της, η National League for Democracy NLD, το 1990, δεν της δόθηκε η ευκαιρία να αναλάβει επίσημα την ηγεσία της χώρας. Επανειλημμένα βρέθηκε σε απομόνωση και τώρα, εδώ και ένα ολόκληρο χρόνο, βρίσκεται σε κατ' οίκον περιορισμό. Το βραβείο Νόμπελ για την ειρήνη και το δικό μας βραβείο Σαχάρωφ έδωσαν δημοσιότητα σ' αυτήν και στον θαρραλέο αγώνα της, δεν φαίνεται όμως να συγκίνησαν τη χούντα της Βιρμανίας.
<P>
Η κατάσταση των ανθρωπίνων δικαιωμάτων στην Βιρμανία παραμένει έντονα ανησυχητική. Η αντιπρόσωποι των πολιτικών κομμάτων βρίσκονται στην απομόνωση, χιλιάδες πολίτες φυλακίζονται για πολιτικούς λόγους, οι διαφωνούντες διώκονται, και καταπιέζονται οι θρησκευτικές και εθνικές μειονότητες. Τα καταναγκαστικά έργα και τα βασανιστήρια βρίσκονται στην ημερήσια διάταξη. Σύμφωνα με την Διεθνή Αμνηστία υπάρχουν περίπου 2 000 πολιτικοί κρατούμενοι, μεταξύ των οποίων δημοσιογράφοι και πολλοί εκλεγμένοι βουλευτές.
<P>
Τόσο η τρόικα της ΕΕ όσο και παρατηρητές του ΟΗΕ επιβεβαιώνουν τώρα ότι υπάρχουν ορισμένες ενδείξεις αλλαγών. Απελευθερώθηκαν αρκετοί κρατούμενοι, η αντιμετώπιση του ΝLD έχει γίνει πιο ήπια, ενώ επιτράπηκε η λειτουργία αρκετών κομματικών γραφείων. Ενώ παλαιότερα υπήρχε απόλυτη άρνηση διαλόγου, τώρα διεξάγεται διάλογος και ίσως υπάρχει τη στιγμή αυτή μία διαδικασία συμφιλίωσης. Κάτι τέτοιο θα ήταν ιδιαίτερα ευπρόσδεκτο σε μία χώρα η οποία για πολλά χρόνια κυβερνάται από μία από τις φοβερότερες στρατιωτικές δικτατορίες στον πλανήτη.
<P>
Ίσως άνοιξε τώρα κάποιο παραθυράκι. Εν αναμονή περισσότερων ενδείξεων για το ότι η χούντα θέλει πραγματικά να ξεκινήσει διάλογο και να κάνει δεκτά τα αιτήματα του ΝLD, δεν θα πρέπει ωστόσο η ΕΕ να εγκαταλείψει την κοινή της γραμμή. Όταν συνεδριάσει το Συμβούλιο στα τέλη αυτού του μηνός για να συζητήσει το ζήτημα της Βιρμανίας, είναι σημαντικό να διατηρήσει για την ώρα τις κυρώσεις και να εξακολουθήσει να πιέζει υπέρ της συνέχισης του διαλόγου και της λήψης πραγματικών μέτρων υπέρ της δημοκρατίας, καθώς επίσης και υπέρ του σεβασμού των ανθρωπίνων δικαιωμάτων και ιδιαίτερα προκειμένου να απελευθερωθεί η Aung San Suu Kyi και να αναλάβει τη θέση που της αξίζει ως εκλεγμένη ηγέτης του βιρμανικού λαού.

<SPEAKER ID=137 LANGUAGE="FR" NAME="Rod">
Κύριε Πρόεδρε, η κατάσταση στη Βιρμανία είναι απελπιστική. Εκατοντάδες χιλιάδες άνθρωποι ζουν στοιβαγμένοι, χωρίς ουσιαστική ανθρωπιστική βοήθεια, στα στρατόπεδα προσφύγων της Ταϊλάνδης, της Κίνας και του Μπανγκλαντές. Εκατοντάδες χιλιάδες άτομα εξαναγκάστηκαν σε μετεγκατάσταση ή υποχρεώθηκαν σε καταναγκαστική εργασία. Το πολιτικό σύστημα είναι διεφθαρμένο και κατασταλτικό. Η δημοκρατική αντιπολίτευση υφίσταται διώξεις, από την εκλογή της στις 27 Μαΐου 1990 και περισσότερα από 2 000 άτομα έχουν φυλακιστεί. Η Διεθνής Αμνηστία καταδικάζει τα θεσμοθετημένα βασανιστήρια. Όλες αυτές οι παραβιάσεις των ανθρωπίνων δικαιωμάτων συνιστούν έγκλημα κατά της ανθρωπότητας το οποίο πρέπει να σταματήσει και να καταγγελθεί προκειμένου να καταδικαστεί οριστικά.
<P>
Όμως, ποιος άραγε χρηματοδοτεί αυτό το καθεστώς εκτός απ' το εμπόριο ναρκωτικών; Εδώ συναντούμε και πάλι την εταιρεία TotalFinaElf, όπως και στην Αγκόλα, στο Κονγκό, στο Τσαντ, στο Καμερούν αλλά επίσης και στο ναυάγιο του Erika ή στο ατύχημα της Τουλούζης. Πιστεύω ότι πρέπει να μποϋκοτάρουμε αυτή την επιχείρηση όπως πρέπει να μποϋκοτάρουμε αυτό το καθεστώς. Οφείλουμε περισσότερο παρά ποτέ να υποστηρίξουμε τους δημοκράτες της Βιρμανίας. Η Ευρωπαϊκή Ένωση πρέπει να διαβεβαιώσει ότι η Aung San Suu Kyi αποτελεί τη μοναδική ευκαιρία για τη Βιρμανία και οφείλει να αναλάβει κάθε δυνατή δράση, το συντομότερο δυνατόν, για να επιτύχει τη μετάβαση της στρατιωτικής αυτής δικτατορίας στη δημοκρατία.

<SPEAKER ID=138 LANGUAGE="NL" NAME="Maij-Weggen">
Κύριε Πρόεδρε, αν δεν κάνω λάθος, πρόκειται για το έκτο ψήφισμα το οποίο υποβάλλουμε από κοινού με άλλους συναδέλφους σχετικά με την κατάσταση στη Βιρμανία. Έχουν περάσει περισσότερα από 10 χρόνια από όταν η κυρία Aung San Suu Kyi κέρδισε τις εκλογές στη χώρα αυτή με μεγάλη πλειοψηφία. Στη συνέχεια ανατράπηκε από τη στρατιωτική δικτατορία. Έχουν περάσει επίσης περισσότερα από 10 χρόνια αφότου το εκλεγέν Κοινοβούλιο καταργήθηκε και πολλά μέλη του δολοφονήθηκαν, αγνοούνται ή έχουν διαφύγει. Η κυρία Aung San Suu Kyi φυλακίσθηκε και της επιβλήθηκε στη συνέχεια κατ' οίκον περιορισμός. Αυτός ο κατ' οίκον περιορισμός διαρκεί μέχρι σήμερα. Ο περιορισμός της δεν διακόπηκε ούτε και όταν της απενεμήθη το βραβείο Νόμπελ για την ειρηνική της αντίσταση και αργότερα όταν το Ευρωπαϊκό Κοινοβούλιο της απένειμε το βραβείο Σαχάρωφ.
<P>
Η ίδια αυτή καταστολή εφαρμόζεται με άνευ προηγουμένου βιαιότητα κατά του πληθυσμού και κυρίως κατά ορισμένων μειονοτήτων. Πολλοί άνθρωποι έχουν εγκαταλείψει τη χώρα με συνέπεια να υπάρχουν πλήθη προσφύγων στις γειτονικές χώρες, την Ταϊλάνδη, τη Μαλαισία, το Μπαγκλαντές, και την Ινδία.
<P>
Κύριε Πρόεδρε, κατά το τελευταίο διάστημα φαίνεται ότι σημειώνεται κάποια χαλάρωση. Ορισμένοι πολιτικοί κρατούμενοι απελευθερώθηκαν, ενώ διεξάγονται συζητήσεις μεταξύ της χούντας και της κυρίας Aung San Suu Kyi. Κανείς όμως δεν γνωρίζει τα αποτελέσματα αυτών των συζητήσεων και θα ήθελα τη στιγμή αυτή να προειδοποιήσω την Ευρωπαϊκή Επιτροπή να μην προβεί σε πρόωρες παραχωρήσεις προς την στρατιωτική κυβέρνηση της Βιρμανίας πριν καταστεί σαφές εάν είναι πραγματικά διατεθειμένη να απελευθερώσει όλους τους πολιτικούς κρατουμένους, να θέσει τέλος στην καταπίεση των μειονοτήτων, να επιτρέψει την επιστροφή των προσφύγων, να αποκαταστήσει τη δημοκρατία και να επιτρέψει στην κυρία Aung San Suu Kyi να αναλάβει τη θέση της ως Πρόεδρος της Βιρμανίας.
<P>
Τον Δεκέμβριο συμπληρώνονται 10 χρόνια από την απονομή του βραβείου Νόμπελ. Εάν δεν υπάρχουν θετικές εξελίξεις μέχρι τότε η Ευρωπαϊκή Ένωση θα πρέπει να λάβει ακόμα αυστηρότερα μέτρα και, για παράδειγμα, να επιβάλει παύση επενδύσεων, όπως ακριβώς έπραξαν οι ΗΠΑ. Καλούμε την Επιτροπή και το Συμβούλιο να ασκήσουν πιέσεις υπέρ της αποκατάστασης της δημοκρατίας στη Βιρμανία και προκειμένου να αποδοθεί στην κυρία Aung San Suu Kyi η θέση που της αρμόζει.

<SPEAKER ID=139 LANGUAGE="DE" NAME="Sichrovsky">
Κύριε Πρόεδρε, όποιος γνωρίζει την παραδεισένια χώρα της νοτιοανατολικής Ασίας, την οποία επισκέφτηκα πολλές φορές τα τελευταία δεκαπέντε χρόνια, συγκλονίζεται από την κακή κατάσταση προμηθειών, τις καταστροφικές υποδομές και την βιαιότητα της πολιτικής καταπίεσης.
<P>
Τα πολιτικά συστήματα, όπως η δικτατορία στη Βιρμανία επιβιώνουν μόνο όταν υπάρχουν αρκετές χώρες και ιδιωτικές επιχειρήσεις, που κρατούν στη ζωή αυτά τα συστήματα με οικονομικές επαφές. Αν θέλουμε να αλλάξουμε το πολιτικό σύστημα πρέπει να ασκήσουμε και την ανάλογη πίεση στον οικονομικό τομέα.
<P>
Η διττή ηθική της έκκλησης για δημοκρατία και των ταυτόχρονα αυξημένων εμπορικών σχέσεων με τη χώρα αυτή πρέπει επιτέλους να σταματήσει. Είναι όμως απαραίτητο να ασκηθεί πίεση σε αυτούς που απαρέγκλιτα, χωρίς να λαμβάνουν υπόψη τις απαραίτητες δημοκρατικές αλλαγές, εξακολουθούν να διατηρούν οικονομικές επαφές με τους εκπροσώπους της στρατιωτικής δικτατορίας.

<SPEAKER ID=140 NAME="Nielson">
. (ΕΝ) Κύριε Πρόεδρε, όπως και οι αξιότιμοι βουλευτές του Κοινοβουλίου, η Επιτροπή χαιρετίζει τις θετικές εξελίξεις, όπως θα μπορούσαμε να τις χαρακτηρίσουμε, που έλαβαν χώρα στη Βιρμανία/Μυανμάρ, και ειδικότερα τις συνεχιζόμενες συνομιλίες μεταξύ της Aung San Suu Kyi και του κυβερνώντος κόμματος SPDC, την απελευθέρωση ενός αυξανόμενου αριθμού πολιτικών κρατουμένων και την επανέναρξη λειτουργίας 20 κομματικών γραφείων του Εθνικού Συνδέσμου για τη Δημοκρατία.
<P>
Τούτου λεχθέντος, πρέπει να αναγνωρίσουμε ότι η βελτίωση του πολιτικού κλίματος το τελευταίο έτος είναι σαφώς μόνον η αρχή μιας διαδικασίας που θα πρέπει τώρα να εμβαθυνθεί περαιτέρω. Ως εκ τούτου, είναι απαραίτητο να δούμε μια ξεκάθαρη κίνηση προς μια διαδικασία εποικοδομητικού διαλόγου και επίτευξης σεβασμού για τα διεθνώς αποδεκτά πρότυπα των ανθρώπινων δικαιωμάτων. Δεν έχουμε καμία εγγύηση μη αναστρεψιμότητας σχετικά, γι' αυτό θα πρέπει να είμαστε προσεκτικοί και σημειώσαμε με προσοχή τη συμβουλή που μας έδωσαν οι βουλευτές σε αυτή τη συζήτηση.
<P>
Θα πρέπει να ενθαρρύνουμε την κυβέρνηση να συνεχίσει αυτήν την πρόοδο ανταποκρινόμενη πλήρως στις ανησυχίες της διεθνούς κοινότητας, όπως αυτές εκφράστηκαν από τον ειδικό απεσταλμένο των Ηνωμένων Εθνών, τον κ. Razali.
<P>
Στο παρόν στάδιο, είναι πολύ σημαντικό να επιτευχθεί μια προσεκτική ισορροπία μεταξύ, αφενός, της αναγνώρισης της μέχρι τούδε επιτευχθείσας προόδου και, αφετέρου, της διατήρησης σταθερής πίεσης για τη συνέχιση των προσπαθειών, οι οποίες μπορούν να προετοιμάσουν το έδαφος για δημοκρατικές μεταρρυθμίσεις.
<P>
Είμαι πεπεισμένος ότι οι βουλευτές συμμερίζονται την ελπίδα της Επιτροπής ότι οι συνεχιζόμενες συνομιλίες θα οδηγήσουν σε συγκεκριμένα αποτελέσματα, τα οποία θα μπορούσαν να επιτρέψουν στην Ευρωπαϊκή Ένωση να εξετάσει το ενδεχόμενο λήψης θετικών μέτρων για την υποστήριξη της διαδικασίας.
<P>
Όσον αφορά την κατάσταση των εθνοτικών μειονοτήτων, η Επιτροπή συμμερίζεται τις ανησυχίες που εξέφρασαν οι βουλευτές και παραμένει πεπεισμένη ότι μια μακροχρόνια πολιτική λύση στη Βιρμανία/Μυανμάρ πρέπει να βασίζεται σε συμφωνία μεταξύ του SPDC, της δημοκρατικά εκλεγμένης "αντιπολίτευσης" και των εκπροσώπων των εθνοτικών μειονοτήτων.
<P>
Το σύνολο της ανθρωπιστικής βοήθειας της ΕΚ στη Βιρμανία/Μυανμάρ παρέχεται μέσω ΜΚΟ ή διεθνών υπηρεσιών. Επί του παρόντος, η Επιτροπή εξετάζει τις δυνατότητες αύξησης της ανθρωπιστικής βοήθειας προς τη Βιρμανία, σε πλήρη συμμόρφωση προς τους όρους της κοινής θέσης της ΕΕ σχετικά με τη Βιρμανία/Μυανμάρ.

<SPEAKER ID=141 NAME="Πρόεδρος">
Ευχαριστώ πολύ, Επίτροπε κύριε Poul Nielson.
<P>
Η συζήτηση έληξε.
<P>
Η ψηφοφορία θα διεξαχθεί σήμερα, στις 18.30.

<CHAPTER ID=9>
Κατάθεση ευρεσιτεχνιών σχετικά με το ανθρώπινο γένωμα
<SPEAKER ID=142 NAME="Πρόεδρος">
Η ημερήσια διάταξη προβλέπει την κοινή συζήτηση των ακόλουθων προτάσεων ψηφίσματος:
<P>
B5-0633/2001 του κ. Oomen-Ruijten και άλλων, εξ ονόματος της Ομάδας ΕΛΚ-ΕΔ, για την κατάθεση ευρεσιτεχνιών σχετικά με τα γενώματα BRCA1 και BRCA2 (καρκίνος του στήθους),
<P>
B5-0641/2001 του κ. Ribeiro e Castro, εξ ονόματος της Ομάδας ΕΕΕ, για την κατάθεση ευρεσιτεχνιών σχετικά με τα γενώματα BRCA1 και BRCA2 (καρκίνος του στήθους),
<P>
B5-0651/2001 των κκ. Gebhardt και Paciotti, εξ ονόματος της Ομάδας ΕΣΚ, για την κατάθεση ευρεσιτεχνιών σχετικά με το ανθρώπινο γένωμα,
<P>
B5-0663/2001 του κ. Lannoye και άλλων, εξ ονόματος της Ομάδας ΠΡΣ/ΕΕΣ, για την κατάθεση ευρεσιτεχνιών σχετικά με το ανθρώπινο γένωμα .

<SPEAKER ID=143 LANGUAGE="NL" NAME="Oomen-Ruijten">
Κύριε Πρόεδρε, λυπούμαι που χρειάσθηκε να παραμείνω στην αίθουσα. Στις 30 Μαρτίου πέρυσι το Κοινοβούλιο αποφάσισε ότι οι άνθρωποι και το ανθρώπινο γένωμα, καθώς και κύτταρα σε ένα φυσικό περιβάλλον δεν μπορούν να αποτελέσουν το αντικείμενο ευρεσιτεχνίας. Ωστόσο με την απόδοση διπλώματος ευρεσιτεχνίας στην επιχείρηση Myriad Genetics, θα δημιουργηθεί τώρα μονοπωλιακή κατάσταση για μία συγκεκριμένη επιχείρηση. Αυτό σημαίνει ότι για συγκεκριμένες γενετικές δοκιμές υπάρχει ο κίνδυνος εμπορευματοποίησης, ακόμα και για ένα μέρος της διαγνωστικής του DNA στην Ευρώπη.
<P>
Μέχρι τώρα έχουν υποβληθεί τρεις αιτήσεις για χορήγηση διπλώματος ευρεσιτεχνίας σχετικά με σειρές και εφαρμογές γονιδίου του καρκίνου του μαστού, αιτήσεις τις οποίες έκανε δεκτές το Ευρωπαϊκό Γραφείο Διπλωμάτων Ευρεσιτεχνίας. Εξετάζονται ακόμα αιτήσεις για χορήγηση διπλώματος ευρεσιτεχνίας στην Myriad σχετικά με το γονίδιο BRCA2. Με την παροχή αυτών των διπλωμάτων θα δοθεί σε αυτή την αμερικανική επιχείρηση μονοπωλιακή θέση σχετικά με το γονίδιο του BRCA2, επομένως και στην έρευνα του DNA. Αυτό σημαίνει επομένως ότι αποκλίσεις σε ασθενείς από οικογένειες στις οποίες εμφανίζεται καρκίνος του μαστού και των ωοθηκών θα μπορούν να εντοπίζονται αποκλειστικά με αυτήν την αμερικανική δοκιμή. Εάν εφαρμόσει η Myriad στην Ευρώπη ένα σύστημα αντίστοιχο με των ΗΠΑ, όλες οι περαιτέρω έρευνες στα εργαστήρια θα υποχρεούνται να στέλνουν όλα τα δείγματα τους στις ΗΠΑ, κάτι ιδιαίτερα δαπανηρό εφόσον οι αναλύσεις θα πρέπει να γίνουν εκεί.
<P>
Το γεγονός αυτό δημιουργεί τον κίνδυνο μονοπωλίου, το οποίο θα αποβεί εις βάρος της ποιότητας της ευρωπαϊκής διαγνωστικής έρευνας. Θα περιοριστεί επίσης η διαθεσιμότητα των δεδομένων για ερευνητικούς σκοπούς καθώς και η ανάπτυξη νέων διαγνωστικών εφαρμογών από τα ατομικά και ερευνητικά μας εργαστήρια, ενώ θα αυξηθεί το κόστος των ερευνών για τον καρκίνο του μαστού καθώς επίσης και για τις σχετικές ασφαλίσεις ασθενείας.
<P>
Όχι μόνο το Κοινοβούλιο, αλλά και όλοι οι ενδιαφερόμενοι κοινωνικοί φορείς εξέφρασαν τις αντιρρήσεις τους στο σημείο αυτό. Για το λόγο αυτό ζητούμε να εκφράσουμε και εμείς τις αντιρρήσεις μας κατά αυτής της μονοπωλιακής θέσης, η οποία δεν είναι προς το συμφέρον κανενός, και να απορρίψουμε τη χορήγηση διπλώματος ευρεσιτεχνίας.

<SPEAKER ID=144 NAME="Gebhardt">
Κύριε Πρόεδρε, κύριε Επίτροπε, αγαπητοί συνάδελφοι, δεν θα τρομάξει μόνο πολλές γυναίκες, όταν δουν πως μια αμερικανική εταιρία μέσω του διπλώματος ευρεσιτεχνίας ουσιαστικά ιδιοποιείται τα λεγόμενα γονίδια του καρκίνου του μαστού. Πρέπει να μας τρομάζει το γεγονός ότι στο κυνήγι του χρήματος και του κέρδους, η υγεία πολλών ανθρώπων τίθεται σε δεύτερη μοίρα. Αυτή ακριβώς είναι η απειλή από την χορήγηση διπλώματος ευρεσιτεχνίας για τα γονίδια BRCA 1 και BRCA. Η δυσάρεστη συνέπεια αυτών των διπλωμάτων ευρεσιτεχνίας είναι για πολλές γυναίκες ασθενείς η καθυστέρηση της έγκαιρης διάγνωσης του καρκίνου του μαστού. Ιδιαίτερα όμως σ' αυτού του είδος τον καρκίνο, η έγκαιρη διάγνωση είναι αποφασιστική για τις πιθανότητες θεραπείας. Εκτός αυτού, το μονοπώλιο ουσιαστικά στη διαδικασία εξέτασης εκτινάσσει το κόστος στα ύψη, με αποτέλεσμα η έγκαιρη διάγνωση να γίνεται απαγορευτική για πολλές γυναίκες.
<P>
Δεν θα πρέπει επίσης να παραβλέπουμε το γεγονός ότι τα διπλώματα ευρεσιτεχνίας των BRCA εμποδίζουν σε μεγάλο βαθμό την έρευνα στην Ευρώπη. Ένα από τα πιο σημαντικά εργαστήρια στον τομέα της έρευνας του καρκίνου -το Ινστιτούτο Curie του Παρισιού- το έχει επισημάνει κατηγορηματικά και το τεκμηρίωσε χωρίς καμία αμφιβολία.
<P>
Es ist sehr zu begrόίen, dass sich diese angesehene Forschungseinrichtung zur Wehr setzt und mit Unterstόtzung des franzφsischen Gesundheitsministeriums Einspruch gegen die Patenterteilung einlegt.Εκφράζω την ικανοποίησή μου, που αυτό το αναγνωρισμένο ερευνητικό ίδρυμα αντιτίθεται και με την υποστήριξη του γαλλικού Υπουργείου Υγείας καταθέτει ένσταση κατά της χορήγησης διπλώματος ευρεσιτεχνίας.Das Europδische Parlament macht bestimmt keinen Fehler, wenn es sich dieser Haltung anschlieίt. Το Ευρωπαϊκό Κοινοβούλιο θα ήταν καλό να υποστηρίξει αυτή τη στάση. Είναι σκόπιμο να καλέσουμε τις αρμόδιες υπηρεσίες να διατυπώσουν άμεσα ένσταση κατά των διπλωμάτων ευρεσιτεχνίας για τα BRCA που χορηγούνται από το Ευρωπαϊκό Γραφείο Ευρεσιτεχνιών του Μονάχου. Gleichzeitig ist es wichtig, dass wir die Institutionen und die Regierungen der Mitgliedstaaten der Europδischen Union auffordern, mit der gebotenen Eile ebenfalls Einspruch zu erheben.Ταυτόχρονα είναι σημαντικό να κάνουμε έκκληση στα όργανα και τις κυβερνήσεις των κρατών μελών της Ευρωπαϊκής Ένωσης να εκφράσουν και αυτοί ταχύτητα την αντίρρησή τους. Das sind wir den betroffenen Frauen schuldig. Το οφείλουμε στις γυναίκες αυτές. Das ist das Mindeste, was wir zu diesem Zeitpunkt fόr sie tun kφnnen.Είναι το λιγότερο που μπορούμε να κάνουμε αυτή τη στιγμή γι' αυτές.

<SPEAKER ID=145 NAME="Breyer">
Κύριε Πρόεδρε, αγαπητοί συνάδελφοι, την ερχόμενη Τρίτη το Ευρωπαϊκό Δικαστήριο θα λάβει την απόφαση σε σχέση με την αγωγή της Ολλανδίας και την υποστήριξη της Ιταλίας και της Νορβηγίας όσον αφορά την συμβατότητα της οδηγίας σχετικά με τα δικαιώματα ευρεσιτεχνίας με την Συνθήκη. Το Ευρωπαϊκό Κοινοβούλιο θα αποφασίσει σήμερα με την ψηφοφορία του μεταξύ της πραγματικότητας και της οδηγίας. Τα διπλώματα ευρεσιτεχνίας για τα BACR καθιστούν σαφές ότι ακριβαίνουν αναίτια τα φάρμακα, δημιουργούνται μονοπώλια, που εμποδίζουν την αποτελεσματική διάγνωση και θεραπεία και αποκλείουν την έρευνα για νέα και χρήσιμα φάρμακα.
<P>
Είναι λοιπόν καιρός, η Επιτροπή -κάνω έκκληση και στον Επίτροπο που είναι παρών να λάβει θέση επί του θέματος- να θέσει επιτέλους ένα τέρμα στις αντιφάσεις που υπάρχουν στην ερμηνεία της οδηγίας αυτής, και να το κάνει είτε με τροποποίηση της οδηγίας είτε με κατευθυντήριες γραμμές. Πιστεύω ότι η Επιτροπή δεν πρέπει να κρυφτεί και να πει: γνωρίζουμε ότι πολλά κράτη μέλη έχουν προβλήματα μ' αυτή την οδηγία, γιατί δεν γνωρίζουν πώς εφαρμόζεται. Γνωρίζουμε ότι το Ευρωπαϊκό Γραφείο Ευρεσιτεχνιών την ερμηνεύει με συγκεκριμένο τρόπο. Επαναλαμβάνω λοιπόν την έκκλησή μου να λάβετε μετά θέση επί του θέματος.
<P>
Το ανθρώπινο σώμα δεν μπορεί να υποβαθμιστεί σε βιολογικό υλικό. Τα ανθρώπινα γονίδια και οι ζωντανοί οργανισμοί καθώς και τα συστατικά στοιχεία τους δεν πρέπει να υπόκεινται στην προστασία μέσω διπλωμάτων ευρεσιτεχνίας. Η ανακάλυψη δεν μπορεί να βαφτίζεται εφεύρεση. Πρέπει να φροντίσουμε ώστε να μην εμποδίζεται η έρευνα νέων και χρήσιμων φαρμάκων από τα μονοπώλια ανθρώπινων γονιδίων. Δεν πρέπει επίσης να επιτρέψουμε να μείνει πίσω η έγκαιρη διάγνωση του καρκίνου του μαστού, μόνο επειδή πρέπει να χορηγηθεί δίπλωμα ευρεσιτεχνίας για κάτι που δεν είναι εφεύρεση, αλλά αποτελεί το πολύ ανακάλυψη. Κάνουμε συνεπώς έκκληση όχι μόνο στο Ευρωπαϊκό Κοινοβούλιο -πιστεύω ότι μ' αυτή την απόφαση καταστήσαμε σαφές ότι δεν συμφωνούμε-, αλλά και στην Επιτροπή και στα κράτη μέλη.

<SPEAKER ID=146 LANGUAGE="DE" NAME="Rothley">
Κύριε Πρόεδρε, δεν θα μιλήσω επί της ουσίας, αλλά για θεσμικά θέματα. Το Σώμα έχει ήδη απορρίψει ή τουλάχιστον πήρε απόσταση από την υποβολή ένστασης στο Ευρωπαϊκό Γραφείο Ευρεσιτεχνίας. Αυτό είναι το σωστό. Το Κοινοβούλιο είναι νομοθέτης, και ο νομοθέτης δεν μπορεί να εμπλέκεται σε μια τρέχουσα διαδικασία. Δεν γίνεται! Είναι μέρος των βασικών γνώσεων της δημοκρατίας που βασίζεται στο κράτος δικαίου!
<P>
Ο νομοθέτης ψηφίζει έναν νόμο και στην προκείμενη περίπτωση μια οδηγία, η οποία την επόμενη εβδομάδα θα επικυρωθεί από το Ευρωπαϊκό Δικαστήριο. Μετά είναι οι αρχές αυτές που θα εφαρμόσουν την οδηγία και θα χορηγήσουν ή δεν θα χορηγήσουν δίπλωμα ευρεσιτεχνίας, και μετά είναι τα δικαστήρια αυτά που θα αποφασίσουν αν η χορήγηση ή μη του διπλώματος ευρεσιτεχνίας έχει γίνει δικαίως. Αυτή είναι η διαδικασία και σε μια δημοκρατία που βασίζεται στο κράτος δικαίου δεν υπάρχει άλλη διαδικασία! Δεν μπορεί συνεπώς ο νομοθέτης -σ' αυτή την περίπτωση το Ευρωπαϊκό Κοινοβούλιο- να εμπλακεί σε μια τρέχουσα διαδικασία.
<P>
Η αρμοδιότητα του Ευρωπαϊκού Κοινοβουλίου είναι τόσο περιορισμένη σ' αυτό το θέμα όσο για παράδειγμα η αρμοδιότητα της Επιτροπής ή της γενικής συνέλευσης των πρασίνων ή της γενικής συνέλευσης της Greenpeace. Ούτε η Επιτροπή αποφασίζει για το πώς πρέπει να χρησιμοποιηθεί μια οδηγία, ούτε το Ευρωπαϊκό Κοινοβούλιο, ούτε οι πράσινοι, ούτε η Greenpeace, αλλά οι αρμόδιες αρχές. Οι αρχές αποφασίζουν, τα δικαστήρια αποφασίζουν και κανένας άλλος! Και αυτό αρκεί!
<P>
Σχεδόν όλα όσα είπατε λοιπόν, κυρία Breyer, ήταν λάθος!

<SPEAKER ID=147 LANGUAGE="SV" NAME="Thors">
Κύριε Πρόεδρε, κύριε Επίτροπε, η Ομάδα των Φιλελευθέρων αντιτίθεται στην χορήγηση διπλωμάτων ευρεσιτεχνίας για το ανθρώπινο γένωμα αυτό καθεαυτό, όπως αναφέραμε ήδη όταν το 1998 το Κοινοβούλιο υιοθέτησε την οδηγία για την βιοτεχνολογία. Πιστεύουμε, ωστόσο, ότι η οδηγία δεν επιτρέπει την χορήγηση διπλωμάτων ευρεσιτεχνίας για το γένωμα αυτό καθαυτό, εφόσον δεν πρόκειται για κάποια εφεύρεση, και υποστηρίξαμε την οδηγία όταν υιοθετήθηκε. Πιστεύουμε ότι το γεγονός ότι στην παρούσα συζήτηση για επίκαιρα και επείγοντα ζητήματα συζητούμε ένα ψήφισμα σχετικά με ορισμένα διπλώματα ευρεσιτεχνίας αποτελεί κατάχρηση της έννοιας του Κοινοβουλίου. Για το λόγο αυτό δεν υπογράψαμε το κοινό ψήφισμα.
<P>
Παρόλο που διαθέτουμε μία προσωρινή επιτροπή για ζητήματα ανθρώπινης γενετικής, στην οποία εξετάζεται ως ένα από τα σημαντικότερα προβλήματα το ζήτημα της ευρεσιτεχνίας, τώρα τίθεται το ζήτημα της ευρεσιτεχνίας εδώ για γενική γνωμοδότηση, γεγονός, επαναλαμβάνω, απολύτως απαράδεκτο. Πιστεύουμε πραγματικά ότι πρόκειται για κατάχρηση. Δεν δόθηκε καμία δυνατότητα να εκφραστούν αντιρρήσεις, θεωρούμε μάλιστα ότι θα πρέπει να τροποποιηθούν οι κανόνες του Κοινοβουλίου. Είναι λοιπόν απολύτως αρνητικό το γεγονός ότι ορισμένα άτομα θα συζητήσουν τώρα τόσο γρήγορα το ζήτημα αυτό.
<P>
Πιστεύουμε, εξάλλου, ότι το σχέδιο ψηφίσματος δεν είναι απολύτως σωστό. Οι αιτήσεις για τα διπλώματα ευρεσιτεχνίας που έχουν κατατεθεί, έχω μια συνοπτική παρουσίασή τους εδώ, αναφέρουν ρητά ότι αφορούν τις μεθόδους και όχι το ίδιο το γένωμα. Προσπαθείτε να δώσετε την εντύπωση ότι η Ευρωπαϊκή Υπηρεσία Διπλωμάτων Ευρεσιτεχνίας πρόκειται σύντομα να εγκρίνει διπλώματα ευρεσιτεχνιών για τα ανθρώπινα γενώματα, κάτι που δεν συμβαίνει.
<P>
Ωστόσο σε ένα σημείο μπορούμε να συμφωνήσουμε με αυτούς που υπέβαλαν την πρόταση, ότι δηλαδή σε ορισμένες περιπτώσεις παρέχονται "κενά" διπλώματα. Αυτό σημαίνει ότι θα πρέπει να επανεξετάσουμε π.χ. το ζήτημα των υποχρεωτικών αδειών, λαμβάνοντας υπόψη την έρευνα και την δημόσια υγεία. Δυστυχώς κάτι τέτοιο δεν μπορεί να γίνει σε κοινοτικό επίπεδο, αλλά συμβαίνει σε επίπεδο κρατών μελών.
<P>
Ελπίζω να μπορέσουμε να συζητήσουμε το ζήτημα των αδειών με την ησυχία μας στην επιτροπή ανθρώπινης γενετικής. Δεν θα υποστηρίξουμε το ψήφισμα.

<SPEAKER ID=148 NAME="Purvis">
Κύριε Πρόεδρε, ενώ μιλούσε η κ. Thors, δύο διαφορετικά άτομα διέκοψαν τον Επίτροπο, ο οποίος κατά συνέπεια δεν πρόσεξε τι ρωτούσε και τι έλεγε η κ. Thors. Για εμένα, που προσπαθώ να πληροφορηθώ από αυτή τη συζήτηση, είχε ζωτική σημασία να εξακριβώσω τα δεδομένα της κατάστασης. Αυτά που είπαν ο κ. Rothley και η κ. Thors, σχετικά με το κατά πόσον θα έπρεπε έστω και να συζητούμε αυτό το θέμα στο Σώμα, μου προκάλεσαν μεγάλο ενδιαφέρον. Όμως, ο κ. Nielson είχε αλλού την προσοχή του. Ελπίζω να μας δώσει μια πρόσφορη απάντηση όταν έλθει ξανά η σειρά του να λάβει το λόγο.

<SPEAKER ID=149 NAME="Πρόεδρος">
Ευχαριστώ πολύ, κύριε βουλευτή, πρόκειται για ένα συμπέρασμα στο οποίο θα καταλήξουμε στο τέλος της συζήτησης: να μάθουμε εάν ο Επίτροπος κύριος Nielson επέδειξε ή όχι την ενδεδειγμένη προσοχή.

<SPEAKER ID=150 LANGUAGE="DE" NAME="Breyer">
Κύριε Πρόεδρε, ο προλαλήσας έκανε μια παρατήρηση. Πιστεύω ότι κύριος Rothley μου επιτέθηκε προσωπικά. Θέλω να τονίσω και πάλι ότι στο Ευρωπαϊκό Γραφείο Ευρεσιτεχνών δεν υπάρχει δικαστήριο. Υπάρχει ένα γραφείο παραπόνων. Υπάρχει μεγάλη διαφορά. Το αναφέρω αυτό για να έχει ο συνάδελφος σωστή πληροφόρηση. Είναι σαφές ότι η ευρεσιτεχνία αφορά τα γονίδια, και μάλιστα τα μεταλλαγμένα γονίδια και την διαδικασία ανάλυσης, για να βάλουμε τα πράγματα στη σωστή τους θέση. Στους ενδιαφερόμενους συναδέλφους συστήνω για να λάβουν περισσότερες πληροφορίες να συμβουλευτούν την ιστοσελίδα του Ινστιτούτου Curie της Γαλλίας, το οποίο ως φημισμένο ερευνητικό ινστιτούτο υπέβαλε ένσταση. Στην πράξη θα πρέπει να χορηγείται δίπλωμα ευρεσιτεχνίας μόνο για εφευρέσεις και όχι για ανακαλύψεις.
<P>
Όσον αφορά τώρα την ένσταση της κυρίας Thors σε σχέση με τον επείγοντα χαρακτήρα: Η προθεσμία υποβολής της ένστασης για την πρώτη ευρεσιτεχνία λήγει την Τρίτη. Δεν θα μπορούσαμε λοιπόν να περιμένουμε την έκθεση Fiori, η οποία θα ετοιμαστεί τον Οκτώβριο ΙΙ. Επίσης δεν είναι σωστό αυτό που είπε ο κύριος Rothley: Είμαστε μεν νομοθέτες, αλλά η ίδια η Υπουργός Δικαιοσύνης της Γερμανίας, η κυρία Daubler-Gmelin, εφήρμοσε κάποτε τη διαδικασία αυτή. Ακόμη και η ομοσπονδιακή κυβέρνηση υπέβαλε ένσταση σε μια ευρεσιτεχνία που χορηγήθηκε το 1999 από το Γραφείο Ευρεσιτεχνιών.

<SPEAKER ID=151 LANGUAGE="NL" NAME="Blokland">
Κύριε Πρόεδρε, αντιμετωπίζουμε ξανά προβλήματα με δίπλωμα ευρεσιτεχνίας που χορηγείται από το Ευρωπαϊκό Γραφείο Διπλωμάτων Ευρεσιτεχνίας. Ενώ το Μάρτιο του 2000 επρόκειτο για δίπλωμα που αφορούσε επεμβάσεις σε ανθρώπινα κύτταρα και έμβρυα, τη φορά αυτή αντιμετωπίζουμε δίπλωμα που αφορά ανθρώπινα γονίδια του καρκίνου του μαστού.
<P>
Το λέω με κάθε σαφήνεια, και επαναλαμβάνω αυτά που είχα πει στο παρελθόν, όπως όταν είχα αναφερθεί στην οδηγία 94/44/ΕΚ σχετικά με τη νομική προστασία των ευρημάτων στον τομέα της βιοτεχνολογίας: δίπλωμα ευρεσιτεχνίας μπορεί και πρέπει να παρέχεται αποκλειστικά για ευρήματα και όχι για εφευρέσεις!
<P>
Ζητώ να σεβαστεί αυτή την αρχή το Ευρωπαϊκό Γραφείο Διπλωμάτων Ευρεσιτεχνίας, ειδάλλως πολύ σύντομα θα αποτελεί αντικείμενο διπλωμάτων ευρεσιτεχνίας ολόκληρο το ανθρώπινο γένωμα! Το επόμενο βήμα θα είναι τότε ένα τροποποιημένο κύτταρο, ένας τροποποιημένος οργανισμός! Θεός φυλάξει!
<P>
Για να ξαναγυρίσω όμως στο ζήτημα του διπλώματος ευρεσιτεχνίας ενός γονιδίου του καρκίνου του μαστού. Ποιο είναι πραγματικά το πρόβλημα; Πώς μπορεί το Ευρωπαϊκό Γραφείο Διπλωμάτων Ευρεσιτεχνίας να χορηγήσει δίπλωμα ευρεσιτεχνίας για ένα ανθρώπινο γονίδιο; Η απάντηση είναι απλή: διότι εφαρμόζεται η οδηγία 98/44/ΕΚ. Παρά το προφανές γεγονός ότι μόνο λίγα κράτη μέλη έχουν εφαρμόσει τη σχετική οδηγία και παρά τα ψηφίσματα του Ευρωπαϊκού Κοινοβουλίου σχετικά!
<P>
Γιατί είναι τόσο αμφιλεγόμενη η οδηγία 98/44/ΕΚ; Να το εξηγήσω άλλη μια φορά: εξαιτίας προχειρότητας στη νομοθεσία δημιουργήθηκε μία αντίφαση στην οδηγία. Ας μην περιπλέκουμε τα πράγματα ακόμη περισσότερο: τα άρθρα 5.1 και 5.2 είναι αλληλοσυγκρουόμενα. Το άρθρο 5.1 αναφέρει: "το ανθρώπινο σώμα στα διάφορα στάδια του σχηματισμού και της ανάπτυξης του, καθώς και η απλή ανακάλυψη ενός μέρους αυτών, περιλαμβανομένης μίας σειράς ή μερικής σειράς γονιδίου, δεν αποτελούν αντικείμενα διπλώματος ευρεσιτεχνίας" . Το άρθρο 5.2 αναφέρει: "μέρος του ανθρώπινου σώματος το οποίο απομονώνεται ή παράγεται με τεχνική μέθοδο, περιλαμβανομένης σειράς ή μερικής σειράς γονιδίου, μπορεί να αποτελέσει αντικείμενο διπλώματος ευρεσιτεχνίας, ακόμη και εάν η δομή αυτού του μέρους είναι η ίδια με τη δομή φυσικού μέρους" . Με άλλα λόγια, το 5.1 αναφέρει: δεν παρέχεται δίπλωμα ευρεσιτεχνίας για ένα γονίδιο, ενώ το 5.2 αναφέρει: παρέχεται δίπλωμα ευρεσιτεχνίας σε γονίδιο εφόσον απομονωθεί ή παραχθεί με τεχνική μέθοδο. Όμως κάθε γονίδιο το οποίο παράγουν ερευνητές έχει παραχθεί με τεχνική μέθοδο! Ας καταβάλουμε κάθε δυνατή προσπάθεια προκειμένου να αντιμετωπίσουμε αυτή την αντίφαση στην οδηγία 98/44/ΕΚ.
<P>
Δεν αντιτίθεμαι σε αυτή την απόφαση του Ευρωπαϊκού Γραφείου Διπλωμάτων Ευρεσιτεχνίας διότι η χορήγηση διπλώματος ευρεσιτεχνίας σε ένα γονίδιο είναι αντίθετη προς τις αρχές για τη χορήγηση τέτοιων διπλωμάτων. Ένα άλλο σημαντικό ζήτημα είναι ότι θεωρώ τη ζωή και όλες τις εκφάνσεις και τα μέρη αυτής ως δημιούργημα του Θεού. Αυτός είναι ένας ακόμα λόγος για τον οποίο θεωρώ ότι ένα γονίδιο δεν μπορεί να αποτελέσει αντικείμενο διπλώματος ευρεσιτεχνίας.
<P>
Το Μάρτιο του 2000 είχα πει ότι η οδηγία 98/44/ΕΚ θα εξακολουθήσει να συζητάτε. Μετά από έντονες συζητήσεις στην τότε Επιτροπή Ανθρώπινης Γενετικής, και μετά από τη σημερινή συζήτηση μπορώ να πω ότι η εκτίμησή μου αυτή ήταν σωστή.

<SPEAKER ID=152 LANGUAGE="DE" NAME="Gebhardt">
Κύριε Πρόεδρε, θα αναφερθώ για ακόμη μια φορά στο περιεχόμενο, θέλω απλώς να διορθώσω κάτι που ειπώθηκε κατά λάθος στην αίθουσα. Μίλησα για λογαριασμό της πολιτικής ομάδας του Σοσιαλδημοκρατικού Κόμματος της Ευρώπης, και όσα ανέφερα ισχύουν για την πολιτική μας ομάδα. Απλώς ήθελα να το διευκρινίσω.

<SPEAKER ID=153 NAME="Nielson">
. (ΕΝ) Το πρόβλημα που δημιουργήθηκε με τα διπλώματα ευρεσιτεχνίας τα οποία χορήγησε το Ευρωπαϊκό Γραφείο Διπλωμάτων Ευρεσιτεχνίας στη Myriad Genetics δεν φαίνεται να προέρχεται από τον τομέα της ηθικής. Ως εκ τούτου, η κατάσταση είναι εντελώς διαφορετική από το πρόβλημα που δημιούργησε το περίφημο "δίπλωμα ευρεσιτεχνίας του Εδιμβούργου" .
<P>
Το πρόβλημα έγκειται μάλλον στο βαθμό της προστασίας που πρέπει να δοθεί στα εν λόγω διπλώματα ευρεσιτεχνίας. Αυτό το θέμα είναι ιδιαίτερα περίπλοκο καθώς, εφόσον ισχύει για τις ακολουθίες γονιδίων, αφορά αναμφίβολα μια κατάσταση που σχετίζεται με τον ανταγωνισμό και την καινοτομία, και σε καμία περίπτωση τις θεμελιώδεις αρχές που σχετίζονται με την αξιοπρέπεια ή την ακεραιότητα των ανθρώπινων όντων. Θα πρέπει να σημειωθεί ότι αυτό το δίπλωμα ευρεσιτεχνίας έχει αναμφίβολο ενδιαφέρον για την επιστημονική κοινότητα. Θα μπορούσε να καταστήσει δυνατή τη βελτίωση της έγκαιρης ανίχνευσης του καρκίνου του μαστού στις γυναίκες.
<P>
Η Επιτροπή θεωρεί ότι δεν υπάρχουν επιτακτικοί λόγοι για τους οποίους θα έπρεπε να προβάλει αντιρρήσεις, καθώς το διαφιλονικούμενο δίπλωμα ευρεσιτεχνίας δεν παραβιάζει σημαντικούς ηθικούς κανόνες και αφορά το πεδίο εφαρμογής που μπορεί να έχει ένα δίπλωμα ευρεσιτεχνίας για μια ακολουθία DNA. Ωστόσο, η Επιτροπή θα μελετήσει σε βάθος το θέμα του πεδίου προστασίας για τις εφευρέσεις που σχετίζονται με τις ακολουθίες γονιδίων και θα ανακοινώσει τις παρατηρήσεις της στο Συμβούλιο και το Κοινοβούλιο στις εκθέσεις που προβλέπονται από την οδηγία 98/44.

<SPEAKER ID=154 LANGUAGE="NL" NAME="Oomen-Ruijten">
Έχω μείνει άναυδη από το γεγονός ότι η Επιτροπή δεν μου έδωσε καμία απάντηση. Ούτε μία!
<P>
Θα παρακαλούσα την Επιτροπή να μου πει εάν είναι πραγματικά διατεθειμένη να κάνει κάτι πριν από τις 10 Οκτωβρίου. Όταν μιλούμε για ένα γονίδιο, εννοούμε μία σειρά ενός γονιδίου. Και σύμφωνα με την οδηγία περί ευρεσιτεχνίας, σειρές γονιδίου δεν μπορούν να αποτελέσουν αντικείμενα διπλωμάτων ευρεσιτεχνίας.

<SPEAKER ID=155 LANGUAGE="DE" NAME="Breyer">
Κύριε Πρόεδρε, θα ήθελα να υποστηρίξω κατηγορηματικά, όσα ανέφερε η κ. Oomen-Ruijten! Κύριε Επίτροπε, δεν έχετε απεριόριστο χρόνο. Κι εγώ περιμένω να λάβει η Επιτροπή θέση επί του θέματος έως την 9η Οκτωβρίου. Είπατε βέβαια ότι δεν υπάρχουν αντιρρήσεις σε σχέση με το θέμα της δεοντολογίας, αλλά εξετάζετε την προστασία της εφεύρεσης. Δεν απαντήσατε όμως στο ερώτημα το δικό μου, του κυρίου Blokland και άλλων, για το αν ισχύει τώρα το άρθρο 5.1, ή αν το άρθρο 5.2 έχει μεγαλύτερη προτεραιότητα. Πιστεύω πως αυτό περιμένουν και πολλοί συνάδελφοι εδώ, να διευκρινίσει δηλ. η Επιτροπή αυτό το βαρυσήμαντο και αποφασιστικό θέμα.

<SPEAKER ID=156 NAME="Πρόεδρος">
Ευχαριστώ πολύ, κυρία βουλευτή. Σας ζητώ να τηρήσετε μία στοιχειώδη πειθαρχία, διαφορετικά δεν θα λήξει ποτέ η συζήτηση αυτή και έχουμε ακόμη την ώρα των ψηφοφοριών στις 18.30 και δύο επιπλέον εκθέσεις.

<SPEAKER ID=157 LANGUAGE="DE" NAME="Rothley">
Κύριε Πρόεδρε, φυσικά μιλάω επί της διαδικασίας. Ευχαριστώ την Επιτροπή για την δήλωση. Εκφράζω την σαφή υποστήριξή μου για τη θέση της. Μπορεί να είναι βέβαιη, ότι έχει την υποστήριξη μεγάλης πλειοψηφίας του Σώματος.

<SPEAKER ID=158 LANGUAGE="DE" NAME="Gebhardt">
Κύριε Πρόεδρε, πρόκειται για ένα εξαιρετικά σημαντικό θέμα. Κάνω έκκληση προς την Επιτροπή να εξετάσει σοβαρά, αν αυτές οι ευρεσιτεχνίες που χορηγήθηκαν ανταποκρίνονται πραγματικά στην οδηγία σχετικά με τα διπλώματα ευρεσιτεχνίας, και να μην κάνει σαν να μην έχει καμία άποψη το Κοινοβούλιο και να μην μπορεί να πάρει καμία απόφαση! Θέλω επίσης να ανταποκριθείτε σοβαρά σε όσα αποφασίσει μετά το Ευρωπαϊκό Δικαστήριο.

<SPEAKER ID=159 NAME="Nielson">
. (ΕΝ) Θα διαβιβάσω τις αντιρρήσεις σας στους συναδέλφους μου. Επίσης, θα ήθελα να επισημάνω ότι αυτά που είπα αντικατοπτρίζουν τον τρόπο με τον οποίο αναλύουν το εν λόγω ζήτημα οι υπηρεσίες της Επιτροπής, καθώς και η ίδια η Επιτροπή. Θα επαναλάβω αυτό που μόλις είπα: "Η Επιτροπή θεωρεί ότι δεν υπάρχουν επιτακτικοί λόγοι για τους οποίους θα έπρεπε να προβάλει αντιρρήσεις, εφόσον το διαφιλονικούμενο δίπλωμα ευρεσιτεχνίας δεν παραβιάζει σημαντικούς ηθικούς κανόνες και αφορά το πεδίο εφαρμογής που μπορεί να έχει ένα δίπλωμα ευρεσιτεχνίας για μια ακολουθία DNA" .
<P>
Προφανώς, υπάρχει, και ενδεχομένως να εξακολουθήσει να υπάρχει διαφωνία. Αυτή είναι η πραγματικότητα σε έναν τομέα όπως αυτός, και τα 10 έτη συζητήσεων που οδήγησαν στην οδηγία του 1998 ίσως να μην αρκούν για να δημιουργήσουν μια πραγματική, εφαρμόσιμη συμφωνία. Ωστόσο, αυτή είναι η νομοθεσία που αποτελεί τη βάση της δράσης μας.

<SPEAKER ID=160 NAME="Πρόεδρος">
Ευχαριστώ πολύ, Επίτροπε κύριε Poul Nielson.
<P>
Η συζήτηση έληξε.
<P>
Η ψηφοφορία θα διεξαχθεί σήμερα, στις 18.00.

<CHAPTER ID=10>
Επέκταση προς την Ομοσπονδιακή Δημοκρατία της Γιουγκοσλαβίας της εγγύησης που παρέχει η ΕΚ προς την ΕΤΕ
<SPEAKER ID=161 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5-0300/2001) του κ. Seppδnen, εξ ονόματος της Επιτροπής Προϋπολογισμών, σχετικά με την πρόταση απόφασης του Συμβουλίου που τροποποιεί την απόφαση 2000/24/CE με σκοπό την επέκταση της εγγύησης που παρέχει η Κοινότητα στην Ευρωπαϊκή Τράπεζα Επενδύσεων ώστε να καλυφθούν δάνεια για σχέδια στην Ομοσπονδιακή Δημοκρατία της Γιουγκοσλαβίας (COM(2001) 356 - C5-0335/2001 - 2001/0143(CNS)).

<SPEAKER ID=162 LANGUAGE="FI" NAME="Seppδnen">
. (FI) Κύριε Πρόεδρε, η Ευρωπαϊκή Ένωση έχει ένα φθηνό τρόπο να βοηθά άλλες χώρες, δηλαδή παρέχει εγγύηση στην Ευρωπαϊκή Τράπεζα Επενδύσεων για πιστώσεις που η τράπεζα χορηγεί σε άλλες χώρες. Στην πράξη, τέτοιου είδους ενισχύσεις δεν έχουν αποφέρει τίποτε στην ΕΕ τα τελευταία χρόνια. Οι δανειολήπτες επωφελούνται από τις εγγυήσεις, όταν τους χορηγούνται κονδύλια με σκληρούς όρους αγοράς και ευνοϊκότερο επιτόκιο. Από την πλευρά της ΕΕ αυτός ο φθηνός και αποτελεσματικός τρόπος υπόκειται σε ρυθμίσεις. Υπάρχει ανώτατο όριο για τα εγγυημένα δάνεια, τα οποία κατανέμονται σε περιφερειακούς φακέλους.
<P>

<P>
Στην υπό εξέταση πρότασή της, η Επιτροπή προτείνει να ενισχυθεί ο φάκελος για την Κεντρική και Ανατολική Ευρώπη, από τον οποίο η Ευρωπαϊκή Τράπεζα Επενδύσεων μπορεί να χορηγήσει κονδύλια ύψους 8 930 εκατομμυρίων ευρώ με εγγύηση της ΕΕ. Προκειμένου να μπορέσει η Γιουγκοσλαβία να λάβει ενισχύσεις για την ανασυγκρότησή της, είναι επιθυμητή η συμμετοχή της στην ομάδα των χωρών με εγγυήσεις δανείων. Για το λόγο αυτό, προτείνεται η ενίσχυση του φακέλου δανειοδότησης των χωρών της Κεντρικής και Ανατολικής Ευρώπης κατά 350 εκατομμύρια ευρώ. Αυτό το ποσό δεν προορίζεται μόνο για χρήση από τη Γιουγκοσλαβία, αλλά η Γιουγκοσλαβία θα μπορέσει να λάβει ποσά από το φάκελο αυτό μετά την ενίσχυσή του, εάν μπορέσει να αποδείξει στην Ευρωπαϊκή Τράπεζα Επενδύσεων ότι διαθέτει σχέδια επιλέξιμα για δανειοδότηση.
<P>
Οι πιστώσεις θα χορηγηθούν στη Γιουγκοσλαβία με εγγύηση της ΕΕ κατά 65%. Η εγγυητική ρήτρα είναι γενικού χαρακτήρα και, σύμφωνα με τη συγκεκριμένη ρήτρα, η ΕΕ δεν φέρει ευθύνη εγγυήσεων για τα χορηγηθέντα ποσά των τελευταίων ετών. Για την επέκταση του φακέλου της Γιουγκοσλαβίας, η ΕΕ πρέπει να πραγματοποιήσει μεταφορά από τα κεφάλαια του προϋπολογισμού στο Ταμείο Εγγυήσεων, πράγμα που δεν μπορεί να συμβεί στο τρέχον έτος όσον αφορά την πλήρη επέκταση του φακέλου. Συνεπώς, οι μεταβιβάσεις αυτές θα πραγματοποιηθούν επίσης στην επόμενη διετία, ενώ παράλληλα η Γιουγκοσλαβία θα αναζητήσει κατάλληλα σχέδια ανασυγκρότησης.
<P>
Στο πλαίσιο αυτό θα ήθελα, ως μόνιμος εισηγητής τέτοιου είδους θεμάτων, να εκφράσω την ανησυχία μου σχετικά με το γεγονός ότι, όσον αφορά το προσεχές έτος, το Ταμείο Εγγυήσεων δεν διαθέτει καθόλου περιθώρια για νέες, μη αναμενόμενες δράσεις ενίσχυσης. Από την άποψη αυτή το προσεχές έτος είναι πολύ προβληματικό και η Επιτροπή πρέπει να στρέψει δεόντως την προσοχή της στο πρόβλημα της υπερβολικής ενεργοποίησης του Ταμείου Εγγυήσεων. Η κατάσταση επιδεινώνεται περαιτέρω με την πρόταση της Επιτροπής προς το Κοινοβούλιο να εξετάσει την περίπτωση χορήγησης δανείων από την Ευρωπαϊκή Τράπεζα Επενδύσεων στη Ρωσία για την προστασία του περιβάλλοντος στη λεκάνη της Βαλτικής. Το Συμβούλιο προέβη στην εντελώς ακατανόητη απαίτηση της κάλυψης με εγγύηση 100% για τις συγκεκριμένες πιστώσεις, αντί για το συνηθισμένο 65%. Η απόφαση του Συμβουλίου καταδεικνύει ότι είναι τα ίδια τα κράτη μέλη που επιθυμούν να δυσχεράνουν την περιβαλλοντική συνεργασία με τη Ρωσία. Ο τρόπος με τον οποίο δρουν ορισμένα κράτη μέλη, στο συγκεκριμένο πλαίσιο, δείχνει ότι επικρατεί άγνοια ως προς την λειτουργία του συστήματος. Βέβαια, η Ρωσία θα πάρει το δάνειό της, όμως κάποια άλλη χώρα ίσως να μην το κάνει, καθώς η εγγύηση 100% μειώνει άδικα το περιθώριο του ταμείου εγγυήσεων.
<P>
Η ενίσχυση του φακέλου των χωρών της Κεντρικής και Ανατολικής Ευρώπης, με σκοπό να καλυφθούν οι ανάγκες χρηματοδότησης της ανασυγκρότησης της Γιουγκοσλαβίας, είναι δικαιολογημένη και δεν χρειάζεται να προβούμε σε τροπολογίες όσον αφορά την πρόταση της Επιτροπής.

<SPEAKER ID=163 NAME="Nielson">
. (ΕΝ) Θα ήθελα να εκφράσω τις ευχαριστίες μου προς το Κοινοβούλιο για την έγκαιρη εκπόνηση της γνωμοδότησής του σχετικά με αυτή την πρόταση.
<P>
Η εν λόγω πρόταση αποτελεί αναπόσπαστο στοιχείο της στήριξης της Ομοσπονδιακής Δημοκρατίας της Γιουγκοσλαβίας από την Ευρωπαϊκή Ένωση. Στόχος της είναι να συνδράμει στο πρόγραμμα πολιτικών και οικονομικών μεταρρυθμίσεων της χώρας. Σημειώνω με ικανοποίηση ότι ο εισηγητής συμφωνεί απόλυτα με αυτήν την άποψη.
<P>
Η πρόταση επιτρέπει στην ΕΤΕ να χρηματοδοτήσει, με εγγύηση της Κοινότητας, βασικές επενδύσεις στους τομείς των μεταφορών και της ενέργειας, επενδύσεις ιδιαίτερα αναγκαίες προκειμένου να αποκατασταθούν οι υποδομές που επλήγησαν από τις πρόσφατες συγκρούσεις και από την έλλειψη συντήρησης κατά την προηγούμενη δεκαετία. Η προτεινόμενη αύξηση της εντολής δανειοδότησης και ο φάκελος ΧΚΑΕ ύψους 350 εκατομμυρίων ευρώ ευθυγραμμίζονται με το προβλεπόμενο ποσό δανεισμού της Ομοσπονδιακής Δημοκρατίας της Γιουγκοσλαβίας εκ μέρους της ΕΤΕ. Το τελικό ποσό του δανείου που θα λάβει η χώρα θα εξαρτηθεί από τη δυνατότητα απορρόφησης και από τη διαθεσιμότητα κατάλληλων σχεδίων, και ενδέχεται να υπερβαίνει τα 350 εκατομμύρια ευρώ. Το λέγω προς απάντηση στην προειδοποίηση του εισηγητή σχετικά με τον κίνδυνο υπερεκμετάλλευσης των κονδυλίων. Η πιθανότητα να φθάσουμε ή να υπερβούμε το όριο υπάρχει, αλλά εξαρτάται σε πολύ μεγάλο βαθμό από την εμφάνιση κατάλληλων σχεδίων.
<P>
Μπορώ να επιβεβαιώσω ότι η Ομοσπονδιακή Δημοκρατία της Γιουγκοσλαβίας έχει συμφωνήσει να αναλάβει την ευθύνη για το μερίδιο που της αναλογεί από τις εκκρεμείς χρηματοοικονομικές υποχρεώσεις της πρώην Σοσιαλιστικής Ομοσπονδιακής Δημοκρατίας της Γιουγκοσλαβίας. Έχουμε πληροφορηθεί ότι την προηγούμενη εβδομάδα, το γιουγκοσλαβικό κοινοβούλιο ενέκρινε μια συμφωνία μεταξύ της ΕΤΕ και της ΟΔΓ ως προς αυτό το θέμα. Με την έναρξη ισχύος της εν λόγω απόφασης - η οποία προβλέπεται για το τέλος της τρέχουσας εβδομάδας - με ικανοποίηση λέγω ότι θα απομακρυνθεί ένα από τα εναπομένοντα εμπόδια για την πρόταση.

<SPEAKER ID=164 NAME="Πρόεδρος">
Ευχαριστώ πολύ, Επίτροπε κύριε Poul Nielson.
<P>
Η συζήτηση έληξε.
<P>
Η ψηφοφορία θα διεξαχθεί σήμερα, στις 18.30.

<CHAPTER ID=11>
Σύνδεση υπερπόντιων χωρών και εδαφών με την Ευρωπαϊκή Κοινότητα
<SPEAKER ID=165 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5-0276/2001) του κ. Fruteau, εξ ονόματος της Επιτροπής Ανάπτυξης και Συνεργασίας, σχετικά με την πρόταση απόφασης του Συμβουλίου για τη σύνδεση των υπερπόντιων χωρών και εδαφών με την Ευρωπαϊκή Κοινότητα ( "Ultramar" ) (COM(2000) 732 - C5-0070/2001 - 2001/2033(COS)).

<SPEAKER ID=166 LANGUAGE="FR" NAME="Fruteau">
. (FR) Κύριε Πρόεδρε, κύριε Επίτροπε, αγαπητοί συνάδελφοι, όταν με εξέλεξαν στο Ευρωπαϊκό Κοινοβούλιο, αυτό έγινε με μια συγκεκριμένη εντολή: όχι μόνο να εκπροσωπώ τη Ρεϋνιόν, το νησί απ' όπου κατάγομαι, μαζί με τις άκρως απομακρυσμένες περιφέρειες της Ευρωπαϊκής Ένωσης, αλλά επίσης να προσπαθήσω να ακουστεί η φωνή του συνόλου των γαλλικών υπερπόντιων χωρών και εδαφών.
<P>
Για το λόγο αυτό χαίρομαι που το Σώμα αυτό μου ανέθεσε το ρόλο του εκπροσώπου του σχετικά με το καθεστώς σύνδεσης μεταξύ των υπερπόντιων χωρών και εδαφών (ΥΧΕ) με την Ευρωπαϊκή Ένωση. Και σχετικά μ' αυτό επιθυμώ εξάλλου να χαιρετίσω το ανοιχτό πράγματι πνεύμα που επεκράτησε όσον αφορά την εκπόνηση της έκθεσης αυτής.
<P>
Επιτρέψτε μου καταρχάς να τολμήσω έναν ιστορικό και πολιτικό συλλογισμό αναφορική με τις σχέσεις μεταξύ ορισμένων κρατών-μελών και των παλαιών τους κτήσεων. Επρόκειτο για σχέσεις που σφραγίστηκαν κατά τη γνώμη μου από δεσμούς αποκλειστικότητας και κηδεμονίας, στυλοβάτες του αποικιακού συμφώνου.
<P>
Αυτό που αρμόζει είναι να αφήσουμε πίσω μας στο εξής οριστικά αυτό το παρελθόν και το αίσθημα ενοχής που το συνοδεύει, προκειμένου να δημιουργήσουμε μια υπεύθυνη και ισότιμη εταιρική σχέση μεταξύ των υπερπόντιων χωρών και εδαφών, των κρατών μελών με τα οποία συνδέονται και της Ευρωπαϊκής Ένωσης. Προς αυτή την κατεύθυνση οφείλουμε να προχωρήσουμε με αποφασιστικότητα, προκειμένου αυτή η νέα απόφαση σύνδεσης να αποτελέσει το πραγματικό ποιοτικό άλμα που αναμένουν όλες οι ΥΧΕ.
<P>
Η πρόκληση αυτή έχει ωστόσο αποβεί δύσκολο εγχείρημα λόγω της έλλειψης ομοιογένειας μεταξύ των ΥΧΕ και λόγω των διαρθρωτικών εμποδίων που αποτελούν τροχοπέδη για την ανάπτυξή τους: κάπου είκοσι χώρες που ανήκαν σε τέσσερα κράτη-μέλη - Ηνωμένο Βασίλειο, Κάτω-Χώρες, Δανία και Γαλλία -, μικρές και νησιώτικες στην πλειοψηφία τους, με μόνη σημαντική εξαίρεση τη Γροιλανδία, πολύ απομακρυσμένες από την ευρωπαϊκή ήπειρο, που χαρακτηρίζονται από εξαιρετική ποικιλομορφία σε οικονομικό και κοινωνικό επίπεδο (οι πλουσιότερες αντιστοιχούν στον μέσο κοινοτικό όρο, ενώ οι φτωχότερες γνωρίζουν πραγματικές συνθήκες υπανάπτυξης), από μια ποικιλία καθεστώτων επίσης όσον αφορά τις σχέσεις που οι ΥΧΕ έχουν αναπτύξει στο διάβα της ιστορίας τους με την μητροπολιτική χώρα, σχέσεις που χαρακτηρίζονται από μεγάλη αυτονομία για ορισμένες και από ισχυρή κρατική κηδεμονία για άλλες.
<P>
Επιβάλλεται η διαπίστωση ότι η πρόταση της Ευρωπαϊκής Επιτροπής, όπως παρουσιάστηκε, δεν αντιστοιχεί, παρά μόνον εν μέρει, στην πρόκληση αυτή και στις νόμιμες προσδοκίες αυτών των εδαφών, των διάσπαρτων στα τέσσερα σημεία του πλανήτη. Πράγματι κάποια ερωτήματα συνεχίζουν να παραμένουν οξύτατα, σχετικά με ορισμένα προβλήματα θεσμικής, οικονομικής, δημοσιονομικής ή εμπορικής φύσης.
<P>
Κατ' αρχάς σε θεσμικό επίπεδο, χαιρετίζω την ίδρυση ενός φόρουμ που θα διευκολύνει την εταιρική σχέση μεταξύ των ΥΧΕ, των κρατών μελών και της Επιτροπής, αν και θα μπορούσε να θεωρηθεί λυπηρό το γεγονός ότι η λήψη των αποφάσεων δεν αφήνεται περισσότερο στα χέρια των ηγετών των ΥΧΕ.
<P>
Κατόπιν, σε οικονομικό και δημοσιονομικό επίπεδο, η Επιτροπή, ακολουθεί σίγουρα μια διαφοροποιημένη στρατηγική, έχοντας λάβει υπόψη την εξαιρετική ποικιλομορφία των υπερπόντιων χωρών και εδαφών. Όμως θεωρώ λυπηρό το γεγονός ότι το ποσό της βοήθειας καθορίζεται κυρίως βάσει του ΑΕΠ ανά κάτοικο. Προσωπικά θα μου φαινόταν πιο εύλογο να συνδυάζεται με δημογραφικά και κοινωνικά κριτήρια που αντανακλούν με δικαιότερο τρόπο τον ευάλωτο χαρακτήρα αυτών των εδαφών. Δράττομαι της ευκαιρίας σχετικά, για να προβάλω πάλι το αίτημα της δημιουργίας ενός ειδικού ταμείου ανάπτυξης για τις υπερπόντιες χώρες και εδάφη, διαφορετικού από το Ευρωπαϊκό Ταμείο Ανάπτυξης (ΕΤΑ), γεγονός που θα ανταποκρινόταν καλύτερα - κατά την προσωπική μου πεποίθηση - στο γράμμα και στο πνεύμα αυτής της σύνδεσης.
<P>
Τέλος στο εμπορικό επίπεδο, τονίζω ότι το μερίδιο των ΥΧΕ στο πεδίο των εμπορικών ανταλλαγών με την Ευρωπαϊκή Ένωση είναι πολύ μικρό, πράγμα που καθιστά λίγο ακατανόητη την αμυντική στάση της Επιτροπής. Βεβαίως φαίνεται πως, σε ορισμένα θέματα όπως αυτό της ζάχαρης, είναι απαραίτητο η Επιτροπή να επιδείξει μεγάλη εγρήγορση, για να αποτρέψει την κατάχρηση των κανόνων προέλευσης, που είναι πάντως αναγκαίοι για την ανάπτυξη του συνόλου των ΥΧΕ. Μια παρόμοια καταχρηστική πρακτική θα είχε ως αποτέλεσμα την αποσταθεροποίηση κάποιων ευρωπαϊκών αγορών κυρίως στις άκρως απομακρυσμένες περιφέρειες. Ωστόσο, όχι μόνο για λόγους συνοχής, τη στιγμή που η Ευρωπαϊκή Ένωση ανοίγει διάπλατα τις αγορές της στις λιγότερο ανεπτυγμένες χώρες, αλλά επίσης λόγω της κοινής ιστορίας των ΥΧΕ και της Ευρωπαϊκής Ένωσης, δεν κατανοούμε γιατί η τελευταία αρνείται στις ΥΧΕ αυτό που η ίδια παραχωρεί στις λιγότερο ανεπτυγμένες χώρες. Η κοινοτική αλληλεγγύη δεν μπορεί να ακολουθεί μια πολιτική δυο ταχυτήτων.
<P>
Συνεπώς καιρός είναι πλέον να καταδειχτεί αποτελεσματικά ότι οι υπερπόντιες χώρες και εδάφη δεν αποτελούν τους φτωχούς συγγενείς της αναπτυξιακής μας πολιτικής. Με άλλα λόγια, έφτασε το πλήρωμα του χρόνου για να αποδείξουμε συγκεκριμένα πλέον σ' αυτούς τους λαούς ότι δικαίως πιστεύουν στην Ευρωπαϊκή Ένωση.
<P>
Γι' αυτόν το λόγο επιθυμώ, τελειώνοντας, να επαναλάβω την ευχή που πολλές φορές διατύπωσα και στην έκθεσή μου, δηλαδή το να μας δώσει αυτή η δέκατη επέτειος του καθεστώτος σύνδεσης την ευκαιρία να επιβεβαιώσουμε την ισχυρή πολιτική μας βούληση απέναντι σ' αυτές τις χώρες που πάρα πολύ καιρό τώρα έχουν αφεθεί στις διαθέσεις των τεσσάρων ανέμων σ' όλους τους ωκεανούς του κόσμου, όσον αφορά οριστικές και αποφασιστικές δεσμεύσεις προς την κατεύθυνση της εταιρικής σχέσης και της ευθύνης, με άλλα λόγια προς την κατεύθυνση της συνολικής ανάπτυξης.

<SPEAKER ID=167 LANGUAGE="ES" NAME="Ojeda Sanz">
Κύριε Πρόεδρε, καταρχάς θα ήθελα να επισημάνω ότι παρεμβαίνω εξ ονόματος του συναδέλφου Fernαndez Martνn, που έπρεπε να απουσιάσει.
<P>
Θέλω να διευκρινίσω, ότι μέσα στο ευρύ πλαίσιο των οργανώσεων και των περιφερειακών ομάδων χωρών με τις οποίες η Ευρωπαϊκή Ένωση διατηρεί σχέσεις, η ομάδα των υπερπόντιων χωρών και εδαφών, των Outremer για να χρησιμοποιήσω τη γαλλική ορολογία, είναι σίγουρα η πιο ετερογενής απ' όλους. Στην πραγματικότητα, ομαδοποιούνται περισσότερο με βάση αυτό που δεν είναι παρά αυτό που είναι. Και σ' αυτό έγκειται, κατά τη γνώμη μου, η ιδιαίτερη αξία της πρότασης απόφασης του Συμβουλίου και της έκθεσης που επεξεργάστηκε πάνω σ' αυτή ο συνάδελφος Fruteau.
<P>
Σε γενικές γραμμές, συμμερίζομαι τις προτάσεις του εισηγητή, αν και θα άλλαζα ορισμένες συγκεκριμένα. Ωστόσο, ανακοινώνω ότι η Ομάδα μου θα ψηφίσει υπέρ της έκθεσης.
<P>
Ο εισηγητής προτείνει μια σειρά μέτρων που επιχειρούν να ενδυναμώσουν το καθεστώς σύνδεσης που συνδέει από το 1991 τις ΥΧΕ με την Ένωση όταν δηλώνει ότι, σ' αυτή τη δέκατη επέτειο της εν λόγω συμφωνίας, η Ένωση θα πρέπει να επιδείξει μια μεγαλύτερη φιλοδοξία αναφορικά με τα πιο απομακρυσμένα εδάφη της ηπείρου. Οφείλω να επισημάνω ότι οι ΥΧΕ στο σύνολό τους και κάθε μία συγκεκριμένα δεν αποτελούν μέρος της επικράτειας της Ένωσης. Οι κάτοικοί τους έχουν ευρωπαϊκή υπηκοότητα (γαλλική, βρετανική, ολλανδική ή δανική, ανάλογα με την περίπτωση), αλλά τα εδάφη στα οποία ζουν δεν αποτελούν μέρος καθαυτής της Ευρωπαϊκής Ένωσης - στην περίπτωση της Γροιλανδίας, παραδείγματος χάρη, οι πολίτες της ψήφισαν σ' ένα δημοψήφισμα να εγκαταλείψουν αυτό που τότε ονομάζαμε Ευρωπαϊκές Κοινότητες. Στην περίπτωση της Νέας Καληδονίας, σύμφωνα με το καθιερωμένο σχέδιο με τις γαλλικές αρχές, έχουν ξεκινήσει επίσης την διαδικασία που θα τους οδηγήσει, σε λίγα χρόνια, στην ενσωμάτωσή τους στην ομάδα των χωρών ΑΚΕ. Και θα μπορούσα να αναφέρω, παρομοίως, διαδοχικά παραδείγματα ιδιαίτερων περιπτώσεων, σχεδόν τόσων όσες είναι και οι υπερπόντιες χώρες και εδάφη.
<P>
Αυτή η ετερογένεια εκδηλώνεται και σε πολλές άλλες πτυχές και η πιο σημαντική απ' αυτές είναι ο αραιός και άτακτα διανεμημένος πληθυσμός τους. Όπως πολύ σωστά επισημαίνει ο εισηγητής ο πληθυσμός των είκοσι υπερπόντιων εδαφών μόλις που ξεπερνά το ένα εκατομμύριο κατοίκων και τρεις εξ αυτών, οι Ολλανδικές Αντίλλες, η Γαλλική Πολυνησία και η Νέα Καληδονία, έχουν περισσότερους από 150 000 κατοίκους κάθε μία, πράγμα που σημαίνει ότι αυτά τα τρία εδάφη μόνο συγκεντρώνουν σχεδόν το μισό του συνολικού πληθυσμού.
<P>
Ως εκ τούτου, όταν εδώ και τρία χρόνια περίπου συζητούσαμε την έκθεση που τότε εκπόνησε ο συνάδελφός μας Blaise Aldo, θέλαμε να δώσουμε ιδιαίτερη έμφαση στην ανάπτυξη των εμπορικών σχέσεων των ΥΧΕ με τις γειτονικές τους χώρες ΑΚΕ και, σε ορισμένες περιπτώσεις, όπως αυτή της Καραϊβικής, με επίσης γειτονικές απόκεντρες περιοχές. Ωστόσο, το πρόγραμμα INTERREG δεν εκπλήρωσε τις αναμενόμενες προσδοκίες ως δίαυλος για την ανάπτυξη αυτών των εμπορικών σχέσεων. Ίσως θα μπορούσαν να το επιχειρήσουν εκ νέου τώρα με το INTERREG III, και συμφωνώ με τον εισηγητή στο ότι η ανάπτυξη των ΥΧΕ πρέπει να στηρίζεται σ' ένα ειδικό ταμείο που θα διευκολύνει τις διαδικασίες της σύνδεσής του με το ΕΤΑ ή τις συμφωνίες του Κοτονού - μολονότι γνωρίζω ήδη ότι η Επιτροπή έχει την δική της άποψη επί του θέματος.
<P>
Και για να τελειώσω, ζητώ μία τροποποίηση προφορικώς που ελπίζω ότι θα μπορέσει να γίνει δεκτή. Στην πρώτη παράγραφο της αιτιολογικής έκθεσης ο εισηγητής κάνει μία σαφή αναφορά στις επτά άκρως απομακρυσμένες περιφέρειες της Ευρωπαϊκής Ένωσης επιβεβαιώνοντας ότι επέλεξαν την πλήρη ενσωμάτωσή τους στα αντίστοιχα κράτη μέλη, πρώην αποικιοκρατικές δυνάμεις. Και αυτό δεν είναι ακριβές. Οι Αζόρες, η Μαδέρα και οι Κανάριες Νήσοι δεν είχαν κανένα αποικιακό καθεστώς σε καμία στιγμή της ιστορίας τους, επομένως θα έπρεπε να εξαιρεθούν σαφώς από αυτή τη συσχέτιση που κάνει ο εισηγητής και ελπίζω ότι το Σώμα και ο ίδιος ο εισηγητής θα δεχτούν αυτό το αίτημα.

<SPEAKER ID=168 LANGUAGE="FR" NAME="Sudre">
Κύριε Επίτροπε, αγαπητοί συνάδελφοι, θα ήθελα καταρχάς να πω ότι χαίρομαι ιδιαίτερα που συζητείται, για πρώτη φορά μέσα στην αίθουσα αυτή, το θέμα των υπερπόντιων χωρών και εδαφών. Αυτές οι είκοσι χώρες χαίρουν ενός ιδιαίτερου καθεστώτος σύνδεσης με την Ευρωπαϊκή Ένωση, το οποίο θα λέγαμε απλουστεύοντας ότι είναι λιγότερο ευνοϊκό από το καθεστώς που διέπει τις άκρως απομακρυσμένες περιφέρειες, οι οποίες συνιστούν αναπόσπαστα μέρη της Ευρωπαϊκής Ένωσης, πιο προνομιούχο, όμως, από τις συμφωνίες που έχουν συναφθεί με τις τρίτες χώρες της Αφρικής, της Καραϊβικής και του Ειρηνικού (ΑΚΕ).
<P>
Η προσοχή μου, ως αιρετής εκπροσώπου των υπερπόντιων εδαφών της Γαλλίας, επικεντρώνεται φυσικά στη μοίρα που επιφυλάσσεται στα εδάφη αυτά και στην τοπική αυτοδιοίκηση των εν λόγω γαλλικών εδαφών, δηλαδή, - τις αναφέρω με ευχαρίστηση - στη Νέα Καληδονία, στη Γαλλική Πολυνησία, στις πρώην γαλλικές κτήσεις του Νοτίου Ημισφαιρίου και της Ανταρκτικής, στις νήσους Βάλλις και Φουτούνα, στη Μαγιότε και στο Σεντ Πιερ και Μικελόν. Ο κύριος Fruteau στην εξαιρετική του έκθεση χαιρετίζει τις προόδους που επετεύχθησαν στις σχέσεις μεταξύ Ευρωπαϊκής Ένωσης και ΥΧΕ, σε θεσμικό, οικονομικό και δημοσιονομικό επίπεδο, έστω και αν παραμένουν πολλά ερωτηματικά για τις προτάσεις της Επιτροπής που πρέπει να ανταποκρίνονται στους στόχους που ενσωματώθηκαν στην δήλωση αριθ. 36 για τις ΥΧΕ, η οποία έχει προσαρτηθεί στη Συνθήκη του Αμστερνταμ.
<P>
Σχετικά με τις εμπορικές σχέσεις, ο εισηγητής υπογραμμίζει την ισχνότητα των συναλλαγών με την Ευρωπαϊκή Ένωση. Το 1998 οι εισαγωγές με χώρα προέλευσης τις ΥΧΕ, ανέρχονταν στο 0,21 % των κοινοτικών εισαγωγών και οι εξαγωγές προς τις ΥΧΕ στο 0,43 % των κοινοτικών εξαγωγών. Ενδεχόμενη απελευθέρωση των συναλλαγών με τις ΥΧΕ θα ανταποκρινόταν στους στόχους που εμείς έχουμε καθορίσει. Θα πρέπει πάντως να είμαστε ιδιαίτερα προσεκτικοί ώστε η απελευθέρωση αυτή να μην οδηγήσει σε στρέβλωση των επιζητούμενων στόχων. Πράγματι, εδώ και πολλά χρόνια πραγματοποιούνται εισαγωγές με προέλευση από κάποια ΥΧΕ (την Αρούμπα - για παράδειγμα, για να μην αναφερθώ στη χώρα), που συνιστούν στρέβλωση και εκτροπή από το πνεύμα που διέπει την απόφαση σύνδεσης με την Ευρωπαϊκή Ένωση. Τα προϊόντα αυτά που εξάγονται προς την Ευρωπαϊκή Ένωση δεν έχουν χώρα προέλευσης αυτή την ΥΧΕ, αλλά εισάγονται προερχόμενα από κάποιες χώρες ΑΚΕ, για να υποστούν σε αυτή κάποιες ελάχιστες μεταποιήσεις, όπως είναι για το ρύζι η λεύκανση, το κοσκίνισμα, η ειδική κατεργασία ή η ανάμειξη. Αυτές οι απλές διαδικασίες δεν απαιτούν παρά ελάχιστες επενδύσεις και επομένως δεν αποτελούν σε καμία περίπτωση παράγοντα ανάπτυξης, όπως υπογράμμισε και το Ευρωπαϊκό Δικαστήριο στο Λουξεμβούργο, στο πλαίσιο της απόφασής του για την υπόθεση Emesa sugar το 1998, το μόνο ενδιαφέρον τους είναι να προσπορίσουν μια εύκολη προστιθέμενη αξία σε κάποιους διεθνείς παράγοντες.
<P>
Η πολλαπλασιαστική τάση αυτού του είδους δυσλειτουργιών καθίσταται περισσότερο απαράδεκτη εφόσον αντιβαίνει προς τα συμφέροντα των άλλων ΥΧΕ, των άκρως απομακρυσμένων περιφερειών της Ευρωπαϊκής Ένωσης και των χωρών ΑΚΕ. Μέσα στο πλαίσιο αυτό και χωρίς να θέσω υπό αμφισβήτηση τους στόχους που πρότεινε ο εισηγητής, με τους οποίους συμφωνώ πλήρως, είναι επιτακτική ανάγκη να καθοριστούν αυστηροί κανόνες σχετικά με την προέλευση για να αποφευχθούν αυτές οι επιζήμιες στρεβλώσεις στην οικονομία όλων των υπερπόντιων χωρών. Σχετικά με το θέμα αυτό, τα απαγορευτικά μέτρα για τη σώρευση καταγωγής ορισμένων προϊόντων, η ενίσχυση του καταλόγου ανεπαρκών ενεργειών ή η συστηματική επιβολή ασφαλιστικών ρητρών δεν συνιστούν σε καμία περίπτωση κατάλληλη απάντηση στο εν λόγω πρόβλημα.

<SPEAKER ID=169 NAME="Nielson">
. (ΕΝ) Καταρχάς, θα ήθελα να πω ότι υποστηρίζω πλήρως τις παρατηρήσεις της κ. Sudre. Η Επιτροπή πάντοτε προσπαθεί να διασφαλίσει ότι υπάρχει συνεκτικότητα σε αυτά που πράττουμε και η έλλειψη συνοχής είναι προφανής όταν παρατηρούμε τις εμπορικές πρακτικές που βρίσκονται στο επίκεντρο αυτής της συζήτησης. Είχαμε τους λόγους μας για να κάνουμε ό,τι κάναμε και ελπίζω ότι η τελική λύση για το όλο θέμα θα συμπεριλάβει κάποιο εποικοδομητικό συμπέρασμα που θα θέσει ένα τέρμα σε αυτές τις συναλλαγές.
<P>
Θα ήθελα επίσης να συγχαρώ την Επιτροπή Ανάπτυξης και Συνεργασίας, καθώς και τον εισηγητή για τη σαφή και γενικά ισορροπημένη ανάλυση του όλου αυτού ζητήματος. Ωστόσο, οφείλω να κάνω ορισμένες παρατηρήσεις.
<P>
Η πρόταση της Επιτροπής βασίζεται στις διαβουλεύσεις με τα ενδιαφερόμενα μέλη, οι οποίες ήταν οι ευρύτερες που έγιναν ποτέ σε αυτόν τον τομέα. Συνεπώς, δεν προκαλεί έκπληξη το γεγονός ότι ορισμένες από τις ενδείξεις που έχουμε λάβει στα πλαίσια αυτής της ευρείας διαδικασίας διαβούλευσης δείχνουν προς διαφορετικές, ακόμα και αντίθετες, κατευθύνσεις. Αναπόφευκτα, χρειάστηκε να εξεύρουμε ορισμένους λεπτούς συμβιβασμούς, για παράδειγμα στον εμπορικό τομέα. Ωστόσο, μείναμε πιστοί στο στόχο να δώσουμε μια κατάλληλη και φιλόδοξη απάντηση στις προσδοκίες των ΥΧΕ και στις προκλήσεις που αντιμετωπίζουν.
<P>
Η πρόταση που έχετε σήμερα ανά χείρας προβαίνει σε μια θετική αξιολόγηση διάφορων καινοτομιών που έχουμε προτείνει, όπως είναι η διαδικασία της ενισχυμένης συνεργασίας, οι απλουστευμένοι χρηματοοικονομικοί κανονισμοί και ο νέος ρόλος της κοινωνίας των πολιτών. Κατά την άποψή μου, αξίζει να αναφερθούν και άλλα σημεία, για παράδειγμα η επέκταση στις ΥΧΕ, πολλών θέσεων του προϋπολογισμού, κοινοτικών προγραμμάτων και διατάξεων σχετικά με το εμπόριο των υπηρεσιών. Υπάρχει μια τάση να παραγνωρίζεται η σημασία, το πεδίο εφαρμογής και οι δυνατότητες των ΥΧΕ να μπορούν να έχουν πρόσβαση στα κοινοτικά προγράμματα γενικά, ως χρήστες. Αυτό είναι καινούργιο και θα πρέπει να τονιστεί.
<P>
Έχω να κάνω κάποιες παρατηρήσεις σχετικά με δύο κεφάλαια της πρότασης - τη χρηματοοικονομική βοήθεια και το εμπόριο.
<P>
Σχετικά με το Ευρωπαϊκό Ταμείο Ανάπτυξης, είναι σωστό ότι, σε σχέση με το παρελθόν, δεν θα δίνεται πλέον χρηματοοικονομική βοήθεια σε τρεις ΥΧΕ - Αρούμπα, Νήσους Κάιμαν και βρετανικές Παρθένες Νήσους - διότι σήμερα το ΑΕΠ τους προσεγγίζει ή ακόμα και υπερβαίνει το αντίστοιχο της Κοινότητας. Είναι σημαντικό να το αντιληφθούν αυτό όλοι οι βουλευτές του Κοινοβουλίου. Πρέπει να αποβάλουμε τη συνήθεια να συζητούνται τα θέματα σχετικά με τις ΥΧΕ μόνο στα λίγα κράτη μέλη που έχουν άμεσο ενδιαφέρον για τη συζήτηση. Στο παρελθόν, η κατάσταση έμοιαζε λίγο πολύ με ένα κατάστημα αυτοεξυπηρέτησης. Συζητούμε για κοινοτικά θέματα και πρέπει να τα συζητούμε σε αυτό το επίπεδο.
<P>
Για όλες τις άλλες ΥΧΕ, στο μέλλον τα κονδύλια θα χορηγούνται σύμφωνα με πιο αντικειμενικά, διαφανή και συνεκτικά κριτήρια.
<P>
Ένα από αυτά θα πρέπει να είναι το εισόδημα, το ΑΕΠ, όπως και ο πληθυσμός, εφόσον επιθυμία μας είναι να διασφαλίσουμε ότι τα χρήματα των φορολογουμένων δαπανώνται εκεί όπου υπάρχει η μεγαλύτερη ανάγκη, και αυτό σημαίνει στον αγώνα κατά της φτώχειας. Αυτός είναι ο ακρογωνιαίος λίθος της αναπτυξιακής πολιτικής της ΕΕ, στον οποίο και επιθυμώ να εμμείνω - σε σχέση, επίσης, με την σαφή στήριξη της εν λόγω αναπτυξιακής πολιτικής από το Σώμα. Έχουν προταθεί μεταβατικές διατάξεις. Έχουν δεσμευθεί σημαντικά κονδύλια για κοινωνικά και περιβαλλοντικά σχέδια σε ΥΧΕ μετρίου εισοδήματος.
<P>
Δεύτερον, τα χρήματα θα πρέπει να πηγαίνουν εκεί όπου γίνεται βέλτιστη χρήση τους. Γι' αυτό, έχουμε προτείνει την τήρηση ενός αποθεματικού, το οποίο δεν θα καλύπτει μόνο την επείγουσα βοήθεια και τα είδη δραστηριοτήτων που δεν μπορούν να προγραμματιστούν εκ των προτέρων, αλλά επίσης θα μεταβιβάζει επιπλέον κονδύλια στα εδάφη που έχουν χρησιμοποιήσει τα αρχικά τους ποσά με τον πλέον αποτελεσματικό τρόπο. Είναι γεγονός ότι ένα αρκετά εντυπωσιακό ποσό χρημάτων δεν έχει αξιοποιηθεί σωστά. Επομένως, το εν λόγω κριτήριο της απόδοσης είναι ένα απαραίτητο στοιχείο και ο λόγος για τον οποίο επιθυμούμε να έχουμε ένα αποθεματικό για να επιλύσουμε αυτό το πρόβλημα.
<P>
Η Επιτροπή εξετάζει τα προβλήματα της απορρόφησης, αλλά έχω την εντύπωση ότι οι ίδιες οι ΥΧΕ θα πρέπει να καταβάλουν περισσότερες προσπάθειες προκειμένου να χρησιμοποιούν τα κονδύλια με αποτελεσματικό τρόπο. Λυπούμαι - αλλά οφείλω να σας το πω - για το ότι ορισμένα κράτη μέλη δεν φαίνεται να συμφωνούν με αυτές τις προτεραιότητες. Και πάλι πρόκειται για ένα θέμα που αφορά την Κοινότητα. Πρέπει να ξεφύγουμε από το σύνδρομο της αυτοεξυπηρέτησης. Η μείωση των περιφερειακών ταμείων δικαιολογείται από την περιορισμένη χρήση τους κατά το παρελθόν. Εάν αλλάξει αυτή η κατάσταση, με μεγάλη χαρά θα επανεξετάσω αυτό το σημείο.
<P>
Επίσης, η Επιτροπή επιθυμεί να αποστείλει ένα ισχυρό μήνυμα στις ΥΧΕ που ορίζονται ως φορολογικοί παράδεισοι στην ανάλυση του ΟΟΣΑ. Εάν και εφόσον δεν διορθώνουν τις πρακτικές τους, οι επιδοτήσεις τους θα πρέπει να περικοπούν και θα περικοπούν. Επιτρέψατέ μου να υπενθυμίσω και πάλι στο Κοινοβούλιο τη μεγάλη έμφαση που δίνουμε στην ανάγκη συνεκτικότητας. Οι απόψεις του Κοινοβουλίου επ' αυτού μου έχουν αναφερθεί με ιδιαίτερη σαφήνεια. Συμβαίνει να συμφωνούμε με αυτές, αλλά δεν μπορούμε να λέμε κάτι σ' ένα έγγραφο και στη συνέχεια να μην το εφαρμόζουμε σε έναν τομέα όπως αυτός.
<P>
Συμμερίζομαι την άποψη ότι θα πρέπει να εξεταστούν διαφορετικοί τρόποι χρηματοδότησης της βοήθειας προς τις ΥΧΕ, πέραν του ΕΤΑ. Ωστόσο, στην πράξη, τούτο θα είναι εφικτό μόνο όταν συμφωνηθούν νέες δημοσιονομικές κατευθύνσεις, σε πέντε χρόνια. Για τον ίδιο λόγο, δεδομένων των υφιστάμενων δημοσιονομικών κανόνων, επί του παρόντος το ΕΤΑ είναι η μόνη πραγματική δυνατότητα για τη χρηματοδότηση των συνεδριάσεων των εταιρικών σχέσεων και των μελετών αξιολόγησης. Ωστόσο, θα ήθελα να επαναλάβω ότι η διευκόλυνση της πρόσβασης για ενεργό συμμετοχή στα κοινοτικά προγράμματα είναι ένας ενδιαφέρων επιπλέον τρόπος να επωφεληθούν οι ΥΧΕ από τη σχέση μας.
<P>
Έρχομαι στο εμπόριο. Για πάρα πολλά χρόνια, αποτελούσε το μήλο της έριδας μεταξύ ορισμένων ΥΧΕ και της Κοινότητας, Δυστυχώς, γεννήθηκαν υπερβολικές προσδοκίες σ' αυτόν τον τομέα, παρά τις συμβουλές μας. Όταν η Επιτροπή υποχρεώθηκε να λάβει διορθωτικά μέτρα, οι εν λόγω προσδοκίες αναπόφευκτα διαψεύστηκαν. Ωστόσο, μέρος του προβλήματος και των περιπτώσεων που κυριάρχησαν σ' αυτή τη συζήτηση, ήταν επίσης προϊόν της σκόπιμης επεξεργασίας τρόπων για τη χρήση ή την κατάχρηση του υπάρχοντος συστήματος. Δεν θα πρέπει να αυταπατόμαστε σε αυτό το σημείο.
<P>
Επιτρέψατέ μου λοιπόν να είμαι απόλυτα σαφής εδώ. Η Επιτροπή υποστήριζε πάντοτε μια φιλελεύθερη εμπορική στάση απέναντι στους προτιμησιακούς μας εταίρους, ιδίως τις αναπτυσσόμενες χώρες. Η πρόσφατη πρωτοβουλία Everything but arms δεν είναι παρά ένα τελευταίο παράδειγμα. Οι ΥΧΕ θα συνεχίσουν να απολαμβάνουν της πλέον ευνοϊκής εμπορικής διευθέτησης εκ μέρους της Κοινότητας. Αυτή είναι η ισχύουσα θέση και θα παραμείνει ως έχει. Ωστόσο, πρέπει να γίνει διάκριση μεταξύ της στήριξης των οικονομικών δραστηριοτήτων και της ανοχής των αμιγώς κερδοσκοπικών επιχειρήσεων που δεν έχουν αναπτυξιακά αποτελέσματα και που, επιπλέον, κοστίζουν τεράστια ποσά στην Κοινότητα, είτε πρόκειται για τον κοινοτικό προϋπολογισμό, τους καταναλωτές ή τους παραγωγικούς κλάδους.
<P>
Σε άλλες περιπτώσεις, οι υπηρεσίες καταπολέμησης της απάτης που διαθέτουμε έχουν εντοπίσει και σταματήσει πραγματικές καταχρήσεις. Όταν προετοιμάζουμε νέα νομοθεσία, είναι απόλυτα λογικό να επιδιώκουμε να εξαλείψουμε τον κίνδυνο επανάληψης των ίδιων φαινομένων. Επαναλαμβάνω ότι αυτή η κακή εκμετάλλευση δεν έχει εξυπηρετήσει με κανένα τρόπο τα συμφέροντα των πολιτών και των κυβερνήσεων των ΥΧΕ.
<P>
Θα ήθελα να υπογραμμίσω ότι η σύνδεση με τις ΥΧΕ περιλαμβάνει ασφαλώς την αρχή της προτιμησιακής πρόσβασης στην αγορά μας, αλλά όχι άνευ όρων. Αυτή δεν είναι μόνο η άποψη της Επιτροπής, αφού την έχουν επιδοκιμάσει με συνέπεια το Συμβούλιο και το Δικαστήριο. Θα πρέπει επίσης να διατηρηθεί η συνεκτικότητα με τις λοιπές πολιτικές της Συνθήκης και με το κράτος δικαίου. Η επανεγκαθίδρυση ενός ευνοϊκού επιχειρηματικού κλίματος το συντομότερο δυνατό θα ωφελήσει κατεπειγόντως τις ΥΧΕ. Αυτός πρέπει να είναι ο βασικός μας στόχος όταν διατυπώνουμε τις προτάσεις μας σχετικά με το εμπόριο.
<P>
Τέλος, θα ήθελα να εκφράσω την ελπίδα ότι πολύ σύντομα θα μπορέσουμε να φθάσουμε στο τέλος αυτής της μακράς φάσης μετάβασης και αβεβαιότητας όσον αφορά το μελλοντικό καθεστώς. Προς τούτο, η Επιτροπή είναι πρόθυμη, όπου χρειάζεται, να παίξει ρόλο καταλύτη προκειμένου το Συμβούλιο να καταλήξει γρήγορα στο συμπέρασμα ότι πρέπει να δοθεί τέλος στη μακρά περιπέτεια της ανανέωσης του καθεστώτος των ΥΧΕ. Ελπίζω πραγματικά ότι το Κοινοβούλιο προσφέρει χείρα βοηθείας με το έργο αυτό του εισηγητή.

<SPEAKER ID=170 NAME="Πρόεδρος">
 - Ευχαριστώ πολύ, Επίτροπε κύριε Poul Nielson.
<P>
Η συζήτηση έληξε.
<P>
Η ψηφοφορία θα διεξαχθεί σήμερα, στις 18.30.
<P>
(Η συνεδρίαση διακόπτεται στις 18.05 και συνεχίζεται στις 18.30)

<SPEAKER ID=171 LANGUAGE="DE" NAME="Swoboda">
Κύριε Πρόεδρε, μόλις μάθαμε πως ένα ρωσικό επιβατικό αεροσκάφος συνετρίβη πάνω από τη Μαύρη Θάλασσα. Δεν είναι ακόμη γνωστό αν πρόκειται για έκρηξη ή για κατά λάθος εκτόξευση πυραύλου από τον ουκρανικό στρατό. Πιστεύω όμως, ότι πριν από την έναρξη αυτής της συνεδρίασης -ανεξάρτητα από τα αίτια αυτού του τραγικού συμβάντος- θα πρέπει αποτίσουμε φόρο τιμής σε όσους έχασαν τη ζωή τους σ' αυτό το τραγικό δυστύχημα.

<SPEAKER ID=172 NAME="Πρόεδρος">
Αγαπητοί συνάδελφοι, εάν έχετε την καλοσύνη, θα τηρήσουμε ενός λεπτού σιγή για τα θύματα.
<P>
(Το Σώμα, όρθιο, τηρεί ενός λεπτού σιγή)

<CHAPTER ID=12>
ΨΗΦΟΦΟΡΙΕΣ
<SPEAKER ID=173 LANGUAGE="DE" NAME="Swoboda">
Κύριε Πρόεδρε, θα ήθελα απλώς να σας ενημερώσω, ότι θα απέχουμε από την ψηφοφορία των παραγράφων 5 και 6, γιατί η πολιτική μου ομάδα πιστεύει, ότι από τη στιγμή που σε μερικές ημέρες περιμένουμε νομοθετική πρόταση, δεν θα έπρεπε να προβούμε πρόωρα σε δηλώσεις. Ζητούμε, λοιπόν, την κατανόησή σας που θα απέχουμε γι' αυτό το λόγο από την ψηφοφορία των παραγράφων 5 και 6.
<P>
Έκθεση (A5-0300/2001) του κ. Seppδnen, εξ ονόματος της Επιτροπής Προϋπολογισμών, που αφορά την πρόταση απόφασης του Συμβουλίου που τροποποιεί την απόφαση 2000/24/EΚ με σκοπό την επέκταση της εγγύησης που παρέχει η Κοινότητα στην Ευρωπαϊκή Τράπεζα Επενδύσεων ώστε να καλυφθούν δάνεια για σχέδια στην Ομοσπονδιακή Δημοκρατία της Γιουγκοσλαβίας (COM(2001) 356 - C5-0335/2001 - 2001/0143(CNS))
<P>
(Το Σώμα εγκρίνει το νομοθετικό ψήφισμα )
<P>
Έκθεση (A5-0276/2001) του κ. Fruteau, εξ ονόματος της Επιτροπής Ανάπτυξης και Συνεργασίας, σχετικά με πρόταση απόφασης του Συμβουλίου για τη σύνδεση των υπερπόντιων χωρών και εδαφών με την Ευρωπαϊκή Κοινότητα ( "Outremer" ) (COM(2000) 732 - C5-0070/2001 - 2001/2033(COS))
<P>
(Το Σώμα εγκρίνει το ψήφισμα)

<CHAPTER ID=13>
Διακoπή της συvσδoυ
<SPEAKER ID=174 NAME="Πρόεδρος">
Κηρύσσω τη διακοπή της συνόδου του Ευρωπαϊκού Κοινοβουλίου.
<P>
(Η συνεδρίαση λήγει στις 18.45)6

