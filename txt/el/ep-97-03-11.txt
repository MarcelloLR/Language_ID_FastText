<CHAPTER ID=1>
1.'Eναρξη της ετήσιας συνσδoυ
<SPEAKER ID=1 NAME="Πρόεδρος">
Κηρύσσω την έναρξη της συνόδου 1997-1998 του Ευρωπαϊκού Κοινοβουλίου.

<CHAPTER ID=2>
2.'Εγκριση των συνοπτικών πρακτικών
<SPEAKER ID=2 NAME="Πρόεδρος">
Τα Συνοπτικά Πρακτικά της προηγουμένης συνεδριάσεως έχουν διανεμηθεί.
<P>
Υπάρχουν παρατηρήσεις;

<SPEAKER ID=3 LANGUAGE="FR" NAME="Pasty">
Κύριε Πρόεδρε, θα ήθελα να παρατηρήσω ότι ήμουν παρών, χτες. Δεν αναγράφομαι στην κατάσταση παρόντων. Πιθανώς παρέλειψα να υπογράψω το φύλλο, αλλά συμμετείχα στην ονομαστική ψηφοφορία, πράγμα που θα μπορέσετε να διαπιστώσετε.

<SPEAKER ID=4 LANGUAGE="ES" NAME="Medina Ortega">
Κύριε Πρόεδρε, ο κ. Pasty δεν είναι στον κατάλογο των παρόντων για τον ίδιο λόγο που δεν είμαι ούτε εγώ ούτε τουλάχιστον άλλοι πενήντα συνάδελφοι από όσους βρίσκονται σήμερα εδώ. Ανακάλυψα ακόμη ότι αναγράφομαι με διαφορετικό όνομα, ως Mayera Ortega. Αυτό έγινε και με τους περισσότερους βουλευτές. Για παράδειγμα, ο φίλος κ. Falconer αναγράφεται ως Falconero, η συνάδελφος (που είμαστε και από το ίδιο κόμμα) Dόhrkop Dόhrkop αναγράφεται ως Donnerp Dόhrkop. Ο Πρόεδρος του Σώματος βγήκε μισοπαραμορφωμένος, αντί για Gil-Robles αναγράφεται ως Gil-Roblee. Η κ. Bennasar Tous αναγράφεται ως Bazinrsar Tous και ο κ. Cohn-Bendit ως CoatesBendit. Θα έλεγα, κύριε Πρόεδρε, ότι κάποιος κακός ιός έχει τρυπώσει στον κατάλογο των παρόντων της χθεσινής ημέρας.
<P>
(Γέλια)

<SPEAKER ID=5 LANGUAGE="FR" NAME="Martens">
Κύριε Πρόεδρε, εγώ, αποκαλούμαι τώρα «Marcet s».

<SPEAKER ID=6 LANGUAGE="EN" NAME="McGowan">
Κύριε Πρόεδρε, δεν μπορώ να βρω το όνομά μου πουθενά, παρ' όλο ότι υπέγραψα. Παρακαλώ, θα μπορούστε να ελέγξετε τις καταστάσεις;

<SPEAKER ID=7 LANGUAGE="DE" NAME="Poettering">
Kύριε Πρόεδρε, η υπόθεση είναι ακόμη πιο αστεία. Bλέπω, μόλις τώρα, στα συνοπτικά πρακτικά του Wilfried Martens, δηλαδή στην ολλανδική έκδοση, ότι αναγράφεται το όνομά μου, κάπως κακοποιημένο βέβαια, αλλά αναγράφεται. Θα ήθελα να πω κατηγορηματικά ότι χθες ήμουν απών, δεν έγραψα το όνομά μου σε κανέναν κατάλογο παρουσίας και δεν έχω, επίσης, απαίτηση για ημερήσια αποζημίωση.
<P>
(Γέλια)

<SPEAKER ID=8 LANGUAGE="FR" NAME="Fontaine">
Κύριε Πρόεδρε, εγώ, απλώς, αντίθετα από τον κ. Poettering, δεν αναγράφομαι και όμως είμαι απολύτως βέβαιη ότι υπέγραψα, και συμμετείχα στην συζήτηση.

<SPEAKER ID=9 LANGUAGE="FR" NAME="Pompidou">
Κύριε Πρόεδρε, το όνομά μου δεν κακοποιήθηκε, για τον απλούστατο λόγο ότι δεν αναγράφεται στα πρακτικά ενώ δεν μπορώ να βρίσκομαι σε δύο μέρη την ίδια στιγμή και ήμουν σίγουρος ότι ήμουν εδώ, χτες.

<SPEAKER ID=10 LANGUAGE="DE" NAME="Rόbig">
Kύριε Πρόεδρε, κι εγώ ήμουν παρών και το όνομά μου δεν περιλαμβάνεται στον κατάλογο.

<SPEAKER ID=11 LANGUAGE="FR" NAME="Guinebertiere">
Κύριε Πρόεδρε, σε ό, τι με αφορά, έχει δημιουργηθεί ένας κλώνος ανάμεσα στην κυρία Guigou και την κυρία Guinebertiere, και συνεπώς εκείνη πρέπει να πάρει το πάνω μέρος και εγώ το κάτω!

<SPEAKER ID=12 LANGUAGE="DE" NAME="Theato">
Kύριε Πρόεδρε, το όνομά μου αναγράφεται επίσης. Kάποιος θα σκέφθηκε ότι λέγεται στα ελληνικά Theatos. Λέγομαι βέβαια Theato, αλλά κι εγώ δεν ήμουν παρούσα. Παρακαλώ να διαγραφεί το όνομα.

<SPEAKER ID=13 LANGUAGE="ES" NAME="Estevan Bolea">
Όχι μόνο ήμουν παρών, κύριε Πρόεδρε, αλλά είμαι βέβαιος ότι υπέγραψα και, παρόλα αυτά, δε συμπεριλαμβάνομαι στον κατάλογο των παρόντων.

<SPEAKER ID=14 LANGUAGE="DE" NAME="von Habsburg">
Kύριε Πρόεδρε, έχω να κάνω μια πρόταση. Aφού υπάρχουν τόσα λάθη, το καλύτερο θα ήταν να πούμε, για πρώτη φορά, ότι όλοι οι βουλευτές ήταν εδώ. Tότε όλα θα είναι εντάξει.

<SPEAKER ID=15 LANGUAGE="NL" NAME="van Velzen, W.G.">
Κύριε Πρόεδρε, θα ήθελα να αρχίσω με ευχάριστα νέα. Το όνομά μου ακούγεται θαυμάσια. Αλλά στο σημείο 15, δηλαδή στη συζήτηση για την κοινωνία των πληροφοριών, γίνεται αναφορά στο όνομά μου, ενώ, δυστυχώς, ομιλητής ήταν ο συνάδελφός μου Wim van Velzen. Πιθανόν αυτό θα μπορούσε να διορθωθεί.

<SPEAKER ID=16 NAME="Σαρλής">
Κύριε Πρόεδρε, δεν αναφέρομαι στην κατάσταση των παρόντων αλλά αναφέρομαι στην κατάσταση της ονομαστικής ψηφοφορίας.

<SPEAKER ID=17 LANGUAGE="ES" NAME="Dνez de Rivera Icaza">
Η κατάσταση της ψηφοφορίας της χθεσινής συνεδρίασης είναι σωστή και τα ονόματα αναφέρονται σωστά. Κατά συνέπεια ο κατάλογος των παρόντων μπορεί εύκολα να διορθωθεί βάσει της κατάστασης της ψηφοφορίας.

<SPEAKER ID=18 LANGUAGE="EN" NAME="McNally">
Κύριε Πρόεδρε, ήμουν παρούσα. Υπέγραψα και ψήφισα στη ψηφοφορία με τον ονομαστικό κατάλογο αλλά το όνομά μου δεν υπάρχει.

<SPEAKER ID=19 NAME="Πρόεδρος">
Κυρίες και κύριοι συνάδελφοι, σημειώνω το πρόβλημα, που είναι πρόβλημα πολλών συναδέλφων. Θα κάνουμε μία διορθωμένη έκδοση του χθεσινού καταλόγου των παρόντων για να καλύψουμε όλα τα προβλήματα τα οποία έχουν δημιουργηθεί. Βεβαίως, είναι η πρώτη λειτουργία του νέου προγράμματος υπολογιστών. Θα δούμε πώς θα στρώσει όταν στρώσει.
<P>
(Το Σώμα εγκρίνει τα Συνοπτικά Πρακτικά)

<CHAPTER ID=3>
Απόφαση κατεπείγοντος
<SPEAKER ID=20 NAME="Fraga Estιvez">
Κύριε Πρόεδρε, ενημερώνω το Σώμα ότι η Επιτροπή Αλιείας αποφάσισε να καταψηφίσει την αίτηση κατεπείγοντος που υπέβαλε το Συμβούλιο, επειδή θεωρεί πως οι λόγοι που επικαλέστηκε το Συμβούλιο δεν είναι καθόλου δικαιολογημένοι.
<P>
(Το Σώμα απορρίπτει την αίτηση κατεπείγοντος)

<SPEAKER ID=21 NAME="Colino Salamanca">
Κύριε Πρόεδρε, η επιτροπή είναι υπέρ της αίτησης κατεπείγοντος εκφράζοντας την άποψη, ήδη από χθες, ότι το θέμα μπορεί να συζητηθεί στην Ολομέλεια.
<P>
(Το Σώμα εγκρίνει την αίτηση κατεπείγοντος)

<CHAPTER ID=4>
Κλώνωση των ζώων και των ανθρώπων
<SPEAKER ID=22 NAME="Πρόεδρος">
Η ημερήσια διάταξη προβλέπει την συζήτηση επί της δήλωσης της Επιτροπής για την κλώνωση των ζώων και των ανθρώπων.

<SPEAKER ID=23 NAME="Cresson">
Κύριε Πρόεδρε, κυρίες και κύριοι βουλευτές, οι καινούργιες εξελίξεις στο τομέα των πειραμάτων σχετικά με την κλώνωση, που έγιναν στην Σκοτία, θέτουν ερωτήματα τα οποία έχουν μια νέα διάσταση τόσο σε νομικό όσο και σε ηθικό επίπεδο, που πρέπει να εξετάσουμε με πολλή προσοχή και προφύλαξη.
<P>
Πρόκειται για μια παγκόσμια επιστημονική πρεμιέρα, αφού είναι η πρώτη φορά που κλωνοποιούμε με επιτυχία ένα ενήλικο θηλαστικό. Αυτό αποτελεί ένα σημαντικό άλμα προς τα εμπρός στον τομέα της βασικής επιστήμης και της κατανόησης της ζωής. Ανοίγει σίγουρες προοπτικές στον αγροτικό και στον ιατρικό τομέα. Ωστόσο, αυτή η νέα τεχνική εγείρει πολλά ερωτήματα και ανησυχίες. Η κινητοποίηση του Τύπου και ο αριθμός των γραμμάτων που στάλθηκαν στην Επιτροπή το αποδεικνύουν.
<P>
Είχατε την επιθυμία να συμπεριλάβετε αυτό το θέμα στην σημερινή σας συνεδρίαση, και χαιρετίζω αυτήν την πρωτοβουλία. Πρόκειται για ένα γεγονός πολύ σημαντικό τις συνέπειες του οποίου η Ευρωπαϊκή Ένωση δεν πρέπει, σε καμία περίπτωση, να αψηφήσει.
<P>
Όπως γνωρίζετε, η Επιτροπή αντέδρασε αμέσως και ανέθεσε το ζήτημα στην ομάδα συμβούλων για την ηθική και την βιοτεχνολογία, που είναι ανεξάρτητο όργανό της. Η ομάδα αυτή πρέπει να υποβάλλει την γνωμοδότησή της τον Μάιο. Πρέπει, πράγματι, να υπάρξει μια εμπεριστατωμένη μελέτη σχετικά με τις ηθικές προεκτάσεις της κλώνωσης, γενικά, στο φως των πρόσφατων εμπειριών.
<P>
Η ομάδα συμβούλων αποφάσισε εξάλλου να οργανώσει ένα στρογγυλό τραπέζι για αυτό το θέμα. Θα προσκληθούν σε αυτό τα μέλη του Ευρωπαϊκού Κοινοβουλίου, καθώς και οι υπηρεσίες της Επιτροπής, ερευνητές υψηλού επιπέδου και τα ενδιαφερόμενα μέρη. Η Επιτροπή ενθαρρύνει ιδιαίτερα την ομάδα συμβούλων σε αυτή προσπάθεια διαλόγου και διαφάνειας.
<P>
Από την άλλη μεριά, οι υπηρεσίες της Επιτροπής κινητοποιήθηκαν, ώστε να εξακριβώσουν τις ενδεχόμενες επιπτώσεις στις κοινοτικές πολιτικές και τις δυνατότητες δράσης που μας επιτρέπουν οι αρμοδιότητές μας. Πρέπει να υπογραμμίσουμε ότι αυτά τα πειράματα θέτουν μια εντελώς καινούργια προβληματική, αφού αυτή αφορά την μετάδοση της γενετικής πληροφορίας ενός ενήλικου θηλαστικού σε ένα κύτταρο δέκτη, που είναι ένα μη γονιμοποιημένο ωοκύτταρο - κάτι που θεωρούσαμε απολύτως αδύνατο έως σήμερα.
<P>
Έπειτα από την έκπληξη που δημιουργήθηκε, πρέπει να έχουμε τον χρόνο να δούμε σε ποιο βαθμό οι υπάρχουσες νομοθεσίες, τόσο σε εθνικό όσο και σε κοινοτικό επίπεδο, καλύπτουν αυτό το είδος πρακτικής, ή εάν παρουσιάστηκαν νομικά κενά.
<P>
Από δω και πέρα είναι σημαντικό να ξεχωρίσουμε καθαρά την κλώνωση των ζώων από την ενδεχόμενη κλώνωση του ανθρώπου. Για προφανείς λόγους ηθικής τάξης, υπάρχει σήμερα μια συναίνεση στους κόλπους της διεθνούς επιστημονικής κοινότητας για να σταματήσει η έρευνα σχετικά με την κλώνωση του ανθρώπου.
<P>
Πάνω σε αυτό το θέμα, το τέταρτο πρόγραμμα - πλαίσιο της Επιτροπής αποκλείει ρητά αυτόν τον τύπο έρευνας, έπειτα από ένα ψήφισμα του Ευρωπαϊκού Κοινοβουλίου του 1993.Ορισμένα κράτη μέλη τον απαγόρευσαν επίσης ρητά. Θα έπρεπε να γνωρίζουμε εάν ένα αυστηρό μορατόριουμ σε διεθνές επίπεδο θα ήταν απαραίτητο, κυρίως στα φόρουμ των Ηνωμένων Εθνών και του Συμβουλίου της Ευρώπης.
<P>
Τώρα, όσον αφορά την κλώνωση των ζώων, πρέπει να γίνει μια εμπεριστατωμένη μελέτη για τις ηθικές συνέπειες, κυρίως απέναντι στον σεβασμό των αρχών της ευημερίας των ζώων και της βιοδιαφοράς και, φυσικά, των πιθανών κινδύνων επέκτασης αυτής της τεχνικής στον άνθρωπο. Πέραν τούτου, δεν πρέπει να υποτιμάμε, ωστόσο, τα πιθανά οφέλη μιας τέτοιας ανακάλυψης για την υγεία των ανθρώπων.
<P>
Είναι προφανές ότι στο φως του συνόλου των συλλογισμών που γίνονται αυτήν την στιγμή και, ιδιαίτερα, της γνωμοδότησης που θα υποβάλλει η ομάδα συμβούλων, η Επιτροπή θα υιοθετήσει μια ξεκάθαρη θέση και θα πάρει τα κατάλληλα μέτρα στους τομείς που είναι της αρμοδιότητάς της.
<P>
Από τώρα και στο εξής, είναι προφανές ότι η πρόταση του πέμπτου προγράμματος - πλαισίου έρευνας και τεχνολογικής ανάπτυξης θα υπολογίσει την σημερινή μας συζήτηση και θα αποκλείσει κάθε έρευνα που δεν θα σέβεται τις ηθικές αρχές.
<P>
Προς το παρόν, είναι σημαντικό να δώσουμε θέση στην ανάλυση των πιθανών επιπτώσεων αυτής της ανακάλυψης. Για τον σκοπό αυτόν, πρέπει, πιστεύω, να επιμείνουμε σχετικέ με την ανάγκη να διαρθρώσουμε τον διάλογο βάσει εντελώς αξιόπιστων και αντικειμενικών πληροφοριών, πέρα από την θεμιτή συγκίνηση που προκλήθηκε σε αυτήν την περίπτωση. Αυτό είναι κάτι που θεωρώ βασικό σε έναν τέτοιο τομέα, που έχει βαθιές συνέπειες σε φιλοσοφικό επίπεδο και που αγγίζει τις πιο βαθιές πεποιθήσεις του καθενός.
<P>
(Χειροκροτήματα)

<SPEAKER ID=24 LANGUAGE="FR" NAME="Cot">
Κύριε Πρόεδρε, κυρία Επίτροπε, η «Ντόλλυ» θα ήταν χωρίς αμφιβολία ένα καλό θέμα μυθιστορήματος για τον Robert Louis Stevenson, τον H. G. Wells ή τον Aldous Huxley και οι συνάδελφοί μας της ομάδας των Πρασίνων μας το θυμίζουν με ταλέντο και με αυτήν την σκηνοθετική αίσθηση που τους χαρακτηρίζει σήμερα.
<P>
Η κλώνωση δίνει τροφή σε αυτές τις παράλογες θεωρήσεις που τείνουν να εισχωρήσουν και συχνά να δηλητηριάσουν τις συζητήσεις μας μόλις αγγίζουμε το θέμα της βιοηθικής. Ως υπεύθυνοι πολιτικοί έχουμε το καθήκον να διατηρήσουμε την ψυχραιμία μας, να αναλάβουμε και να ελέγξουμε το επιστημονικό ρίσκο, χωρίς το οποίο καμία πρόοδος της ανθρωπότητας δεν είναι δυνατή, συστήνοντας καταρχήν - θα υπάρξουν και άλλες αντιδράσεις στην συνέχεια, δεν αμφιβάλλω καθόλου για αυτό - ορισμένες βασικές αρχές και ορισμένα στοιχειώδη μέτρα προφύλαξης.
<P>
Η ομάδα μου συστήνει την σαφή διατύπωση της απαγόρευσης οποιασδήποτε κλώνωσης που να αφορά ανθρώπους. Αλλωστε, παρατηρώ ότι στην έκθεση Rothley προχωρούμε περισσότερο προτείνοντας την απαγόρευση της κατοχύρωσης οποιασδήποτε επέμβασης που γίνεται σε γενετικά αναπαραγωγικά κύτταρα, κάτι που πηγαίνει πέρα ακριβώς από την κλώνωση. Συμφωνούμε λοιπόν με τις απόψεις της Επιτροπής σε αυτό το σημείο.
<P>
Διατυπώνουμε καθαρά τις αρχές της αξιοπρέπειας και της ακεραιότητας του ανθρώπινου σώματος και πρέπει να τις επαναδιατυπώσουμε εδώ αυτήν την εβδομάδα. Πιστεύουμε ότι χρειάζεται να μετατρέψουμε την ομάδα συμβούλων βιοηθικής της οποίας το έργο θύμιζε πριν από λίγο η κ. Cresson, και την αξία της οποίας αναγνωρίζω και εγώ, σε μια πραγματική Επιτροπή Ηθικής της Ευρωπαϊκής Ένωσης για να διαφωτίσει την επιλογή των πολιτικών υπευθύνων χωρίς να τους υποκαταστήσει. Δεν είναι μικρή υπόθεση αφού η ποικιλία των παραδόσεων και των πολιτισμών μας, μόλις θίγουμε τα προβλήματα βιοηθικής, είναι έκδηλη. Είναι ωστόσο μια απαραίτητη πρόοδος.
<P>
Η κ. Cresson έθιξε το πρόβλημα του μορατόριουμ, που δεν τίθεται για τις επεμβάσεις στο ανθρώπινο σώμα όπου πρέπει να εφαρμόζεται η άμεση απαγόρευση. Σε ότι αφορά την έρευνα στα ζώα, μια λύση θα μπορούσε να είναι αρχικά ένα περιορισμένο μορατόριουμ.
<P>
Τέλος, η διαφάνεια και η αποτελεσματικότητα της πληροφόρησης μας φαίνονται αναγκαίες για να εξασφαλίσουμε την ηρεμία της συζήτησης, για να αποφύγουμε τις περιπτώσεις πανικού και αμηχανίας που θα μπορούσαν να είναι επιζήμιες για το μέλλον της ανθρωπότητας.

<SPEAKER ID=25 LANGUAGE="IT" NAME="C. Casini">
Κύριε Πρόεδρε, εκφράζω την εκτίμησή μου για την παρέμβαση της κυρίας Cresson και συμμερίζομαι την άποψη του συναδέλφου κ.Cot. Πράγματι, αυτό το εξαιρετικά ευαίσθητο ζήτημα απαιτεί σαφέστατη διάκριση ανάμεσα στην κλωνοποίηση του ανθρώπου και στην κλωνοποίηση του ζώου και, γενικά, των φυτών. Αναμφισβήτητα, υφίστανται προβλήματα και στην κλωνοποίηση των φυτών, όμως πρόκειται για διαφορετικού είδους προβλήματα.
<P>
Σχετικά με τον άνθρωπο, πιστεύω ότι η απαγόρευση της κλωνοποίησης πρέπει να είναι κατηγορηματική, όπως ήδη είχε δηλώσει το Ευρωπαϊκό Κοινοβούλιο στις 22 Νοεμβρίου 1993, το είχαμε δηλώσει και εμείς το 1989 και θεσπίστηκε σε μερικές νομοθεσίες κρατών μελών. Επί του προκειμένου, πρέπει να αναφερθεί επίσης ότι όλες οι επιτροπές έρευνας που είχαν διοριστεί από τις κυβερνήσεις και τα Κοινοβούλια των χωρών μας - η Επιτροπή Warnock, η Επιτροπή Benda, η Επιτροπή Santosuosso, η Επιτροπή Palacio - συνέστησαν την απαγόρευση της κλωνοποίησης του ανθρώπου με τα εύλογα επιχειρήματα ότι επιβάλλεται η διασφάλιση του ανθρώπινου είδος και δεν πρέπει να διατρέξουμε τον κίνδυνο προσβολής της αρχής της ισότητας. Πράγματι με την κλωνοποίηση, οι κάτοχοι πολιτικής και οικονομικής εξουσίας, σε θέση να παρασκευάζουν το ανθρώπινο είδος, θα μπορούσαν να προβούν σε διακρίσεις σε βάρος του ανθρώπου. Οσον αφορά τον άνθρωπο, επιβάλλεται κυρίως η αποφυγή των ατομικών κινδύνων της προσωπικότητας, που χαρακτηρίζεται από ουσιαστικό πυρήνα ελευθερίας και ατομικότητας. Οπως πολύ σωστά παρατήρησε ο συνάδελφος κ. Rothley στην έκθεση του 1989, σημαίνει επίσης αδυναμία της γνώσης και του καθορισμού του μέλλοντος. Η ελευθερία αγκαλιάζει και την έννοια αυτή, έστω και αν αντηχεί τόσο μυστηριώδης!
<P>
Πιστεύω ότι ο σεβασμός απέναντι στον άνθρωπο απαιτεί κατηγορηματική άρνηση εκ μέρους του Κοινοβουλίου με ταυτόχρονη στήριξη της κατευθυντήριας γραμμής της Επιτροπής. Η Επιτροπή δήλωσε επίσης ότι οφείλουμε να ενσαρκώσουμε προχωρημένες θέσεις. Συμβαδίζω με την υπόδειξη αυτή και επαναλαμβάνω στην Αίθουσα το αίτημα του Ευρωπαϊκού Κοινοβουλίου όπως διατυπώθηκε πρόσφατα στα πλαίσια απόφασης προς το Συμβούλιο της Ευρώπης κατά τον περασμένο Σεπτέμβριο: απόρριψη της κλωνοποίησης αλλά και του πειραματισμού στον άνθρωπο κατά το εμβρυϊκό στάδιο, τότε ακριβώς που αρχίζει η κλωνοποίηση! Η κατηγορηματική άρνηση ισοδυναμεί με ένθερμη υποστήριξη της ανθρώπινης αξιοπρέπειας, του σεβασμού του ανθρώπινου είδους και της αρχής της ισότητας. Θα ήταν μεγάλη ανακούφιση η ομόφωνη καταδίκη της κλωνοποίησης!
<P>
Ακόμη και για τον φυτικό και ζωικό κόσμο προβάλλονται προβλήματα διαφύλαξης της βιολογικής διαφοροποίησης και της προστασίας του περιβάλλοντος. Αναμφισβήτητα, δεν μπορεί να αναχαιτιστεί η έρευνα, όταν καθοδηγείται όχι από το δημοσιογραφικό scoop αλλά από τον στόχο της βελτίωσης των συνθηκών διαβίωσης του ανθρώπου, όπως οι έρευνες φαρμάκων. Δεν αντιτασσόμεθα στην επιστήμη. Ωστόσο, οφείλουμε να προχωρήσουμε με σύνεση και να απαιτήσουμε αυστηρούς και άκαμπτους κανόνες διευθέτησης της επιστήμης, για να είναι εφικτή η ζωτικής σημασίας διεξαγωγή ελέγχου.
<P>
Για όλους αυτούς τους λόγους, προσδοκώ την επίσημη υιοθέτηση της τοποθέτησής μου, που συμβαδίζει με εκείνη του συναδέλφου κ. Cot, εκ μέρους του Κοινοβουλίου και ελπίζω ότι η Επιτροπή θα πρωτοστατίσει στη σύναψη διεθνούς επιπέδου συμφωνίας, για να διατυμπανιστεί όχι μόνο στην Ευρώπη αλλά και παγκοσμίως, το απαραβίαστο της ανθρώπινης προσωπικότητας και η διαφύλαξη του ανθρώπινου είδους μέσα από κάθε παρέμβαση στη φύση.
<P>
(Χειροκροτήματα)

<SPEAKER ID=26 LANGUAGE="FR" NAME="Pompidou">
Κύριε Πρόεδρε, κυρία Επίτροπε, αγαπητοί συνάδελφοι, ένας κλώνος είναι ένα σύνολο κυττάρων, τα οποία έχουν γεννηθεί όλα από το ίδιο γονικό κύτταρο. Το γενετικό τους υλικό είναι απολύτως όμοιο και τους παρέχει την ίδια εμφάνιση.
<P>
Στα φυτά, η αναπαραγωγή μέσω της κλώνωσης είναι μια φυσική διαδικασία. Στα ζώα και στον άνθρωπο, το μονωογενές δίδυμο - που λέγεται ομοζυγώτης - και έχει προέρθει από την διαίρεση ενός ίδιου αυγού αντιπροσωπεύει έναν φυσικό κλώνο. Τίποτα το ανησυχητικό και το σκανδαλώδες σε όλα αυτά. Έχουμε όμως το δικαίωμα, αντίθετα, να παρασκευάζουμε τεχνητά ανθρώπινους κλώνους επιτρέποντας να αναπαραχθούν όμοια άτομα που εξ ορισμού είναι διαφορετικά το ένα από το άλλο, αφού το κάθε ανθρώπινο ον είναι μοναδικό, εξαιτίας του ζευγαρώματος των γενετικών υλικών δύο συγγενών φυλετικών κυττάρων;
<P>
Από πού προέρχεται η σύγχυση από την οποία ταλανίζεται η δυτική μας κοινωνία; Μια ομάδα ερευνητών δημιούργησε στην Σκοτία ένα κλωνοποιημένο πρόβατο από ένα και μόνο σωματικό κύτταρο ενός ενήλικου, συγγενούς, προβάτου, πέρα δηλαδή από κάθε φυλετική αναπαραγωγή. Η δυνατότητα δημιουργίας, πέρα από κάθε ζευγάρωμα γονικών γαμετών, ενός ατόμου απολύτως όμοιου με το προηγούμενο πλήττει την βιολογική διαφορά, αυτό το απρόοπτο που συνδέεται με την γέννηση, η οποία κάνει τον καθένα από εμάς ένα μοναδικό ον. Η εφαρμογή της στο ανθρώπινο ον καθίσταται δυνατή και ανοίγει τον δρόμο σε όλες τις παρεκκλίσεις. Δεν πρέπει ωστόσο να χαρακτηρίσουμε ως διαβολική μια μέθοδο που είναι ικανή να φέρει πρόοδο μέσα από τα ζώα για την παρασκευή εμβολίων, χρήσιμων και μάλιστα ζωτικών για τον άνθρωπο, φαρμάκων.
<P>
Στις Ηνωμένες Πολιτείες, παρά τις προτάσεις που διατυπώθηκαν από τους πολιτικά ιθύνοντες, ορισμένοι επιστήμονες διστάζουν να συστήσουν ένα μορατόριουμ. Αυτή είναι και η περίπτωση του καθηγητή Harold Varmus, βραβείο Nobel, διευθυντή του ΝΙΗ.
<P>
Κύριε Πρόεδρε, κυρία Επίτροπε, αγαπητοί συνάδελφοι, οι επιστήμονες, εκ φύσεως, θα εξακολουθήσουν να διακατέχονται από την αμφιβολία, αλλά ο πολιτικός, προειδοποιημένος για τις παρεκκλίσεις της ανθρώπινης συμπεριφοράς πρέπει να επιμείνει, ως νομοθέτης, να τις ελέγξει καλύτερα. Πρέπει, εδώ, στην Ευρώπη, να φέρουμε το θέμα στις αρχές που είναι υπεύθυνες για την βιοηθική - Συμβούλιο της Ευρώπης, ΟΥΝΕΣΚΟ, Ηνωμένα Έθνη - πρέπει να διατυπώσουμε την ανάγκη απαγόρευσης οποιασδήποτε κλώνωσης ανθρώπου, είτε απευθείας από πυρήνες εμβρυακών κυττάρων, είτε έμμεσα από οποιαδήποτε μέθοδο άφυλης αναπαραγωγής, χρησιμοποιώντας απύρηνα ωοκύτταρα ως φορείς και τους πυρήνες των σωματικών κυττάρων ως στήριγμα κληρονομικότητας.
<P>
Είναι απαραίτητο λοιπόν να απαγορεύσουμε την χρηματοδότηση τέτοιων ερευνών στον άνθρωπο. Αυτό προϋποθέτει ότι θα εξοπλιστούμε με αναγκαία εποπτικά μέτρα ώστε να εφαρμόσουμε αποτρεπτικά μέτρα, και συγκεκριμένα ποινικά, που είναι δυνατόν να φτάνουν έως τις οικονομικές κυρώσεις. Αυτές θα έπλητταν τα συνδεδεμένα με την Ευρωπαϊκή Ένωση κράτη τα οποία θα έπαιρναν έναν τέτοιο δρόμο, γεμάτο από κινδύνους και παγίδες.

<SPEAKER ID=27 LANGUAGE="FR" NAME="Monfils">
Κύριε Πρόεδρε, από τότε που η κλώνωση ενός αθώου μικρού ζώου έγινε πρώτο θέμα στα μέσα μαζικής ενημέρωσης, έχουμε βυθιστεί στην πιο εξωφρενική απλούστευση, όπως το αποδεικνύει εξάλλου η - εντελώς άστοχη και γελοία ακόμα - ενέργεια μερικών συναδέλφων μας να φορέσουν μάσκες, πριν από λίγα λεπτά.
<P>
Αναφερόμαστε στα τερατώδη πειράματα που έγιναν πριν από πενήντα χρόνια, χωρίς να διαπιστώνουμε ότι δεν είναι παραστρατημένοι επιστήμονες αυτοί που δημιουργούν απολυταρχικά καθεστώτα, αλλά ακριβώς το αντίθετο. Ένα δημοκρατικό κράτος έχει τα μέσα να προστατεύει την κοινωνία από τις καταχρήσεις σε όλους τους τομείς και να φροντίζει για τον σεβασμό των δικαιωμάτων και των ελευθεριών των ατόμων, κατά την βιοτεχνολογική έρευνα όπως και αλλού.
<P>
Για εμάς, η έρευνα σχετικά με την ζωή είναι πηγή προόδου. Αύριο γενετικές ασθένειες όπως η βλεννογλοιοείδωση ή η φενυλκετονουρία θα εξαλειφθούν. Αύριο, μεταμοσχεύσεις ζωικών οργάνων - όπου η κλώνωση θα μπορούσε εξάλλου να είναι χρήσιμη - θα επιτρέψουν να καλύψουμε την ανεπάρκεια του αριθμού δωρητών οργάνων.
<P>
Μπροστά στην ταχύτατη εξέλιξη αυτών των ερευνών, το Κράτος πρέπει οπωσδήποτε να δράσει μέσω της πλαισίωσης και του ελέγχου και όχι μέσω του παγώματος αυτών των ερευνών. Έλεγχος σχετικά με τις συνέπειες αυτών των ερευνών στην υγεία, έλεγχος σχετικά με τον σεβασμό της ακεραιότητας του ανθρώπινου όντος.
<P>
Σε εθνικό επίπεδο, επιτροπές επιστημονικής και ιατρικής ηθικής σε κάθε ερευνητικό κέντρο αποτελούν μια εγγύηση.
<P>
Σε διεθνές επίπεδο, το έχουμε πει, πολλές συμβάσεις, από τον κώδικα της Νυρεμβέργης το 1946 έως την Ευρωπαϊκή Συνθήκη βιοηθικής το 1996, έχουν ήδη απαγορεύσει τα άχρηστα και αντίθετα με την αντίληψη που έχουμε για τον άνθρωπο πειράματα, όπως η κλώνωση, η εμφύτευση ενός ανθρώπινου εμβρύου στην μήτρα ενός άλλου είδους, ή η αντίθετη ενέργεια, κ. λ π....
<P>
Θα ήταν αρκετό να συστηματοποιήσουμε αυτές τις απαγορεύσεις, που είναι άλλωστε περιορισμένες, και να αποτελέσουν το αντικείμενο μιας διεθνούς συνθήκης ή συμφωνιών με άλλα μπλοκ όπως οι Ηνωμένες Πολιτείες ή η Ιαπωνία, χώρες όπου η γενετική έρευνα είναι εξαιρετικά ανεπτυγμένη.
<P>
Κυρίες και κύριοι, σχετικά με έρευνες που μπορούν να παρουσιάζουν μια αρνητική πλευρά αλλά υπόσχονται πολλά για το μέλλον των γυναικών και των ανδρών που έχουν χτυπηθεί από την αρρώστια, ας μην υποχωρήσουμε, στο κατώφλι της τρίτης χιλιετίας, στους αδικαιολόγητους φόβους του έτους 1000. Το μεγαλείο του ανθρώπου, είναι η συνεχής θέλησή του να γνωρίσει τον κόσμο που τον περιβάλλει, αλλά και τον εαυτό του.

<SPEAKER ID=28 NAME="Ojala">
(FI ) Αξιότιμε κύριε Πρόεδρε, οι υπεύθυνοι για τη λήψη των πολιτικών αποφάσεων οφείλουν, αμέσως, να λάβουν θέση εν σχέσει με το θέμα της κλωνοποίησης των ανθρώπων και των ζώων, δεδομένου ότι, για μια ακόμη φορά, οι εξελίξεις στον τομέα της επιστήμης έχουν ξεπεράσει, κατά πολύ, τα αναμενόμενα.
<P>
Η πληροφορία σχετικά με την κλωνοποίηση θηλαστικών με κύτταρο το οποίο προέρχεται από ενήλικο ζώο αιφνιδίασε πλήρως τους υπευθύνους για τη λήψη των αποφάσεων. Συνεπώς διαθέτουμε, ήδη, την απαραίτητη για ένα τέτοιο εγχείρημα τεχνολογία, η οποία, επιπλέον, είναι ιδιαίτερα απλή και φθηνή. Ως εκ τούτου, οι κλωνοποιήσεις αναμένεται να γενικευθούν ασχέτως εάν συμφωνούμε με αυτό ή όχι.
<P>
Οφείλουμε, όσο το δυνατόν συντομότερα, να λάβουμε τα απαραίτητα μέτρα προκειμένου να απαγορευθούν δια παντός και υπό οποιεσδήποτε συνθήκες οι κλωνοποιήσεις ανθρώπων και οι σχετικές έρευνες διότι αυτές θα συνεπάγοντο την πραγματοποίηση απανθρώπων πειραμάτων σε ζώντες ανθρώπους. Δεν πρέπει να λησμονείται το γεγονός ότι απαιτήθηκαν διακόσιες εβδομήντα επτά αποτυχημένες προσπάθειες προτού επιτευχθεί, για πρώτη φορά, η παραγωγή ενός ζώντος προβάτου με κλωνοποίηση.
<P>
Η κλωνοποίηση των ζώων πρέπει να αποτελεί πάντα ένα αυστηρά επιτηρούμενο τμήμα του τομέα της επιστημονικής έρευνας. Πρέπει να βρεθούν τρόποι για να εμποδισθεί η εξάπλωση της χρήσης της τεχνολογίας αυτής για εμπορικούς σκοπούς δεδομένου ότι αυτή δύναται να έχει ως αποτέλεσμα, π.χ., την εξασθένιση σε επικίνδυνο βαθμό, των κληρονομικών χαρακτηριστικών των ζώων εκτροφής και να οδηγήσει σε απρόβλεπτες καταστάσεις. Δεν πρέπει, επ' ουδενί, να λησμονούμε ότι κατά τις μεταλλάξεις γονιδίων έχουμε να κάνουμε με δυνάμεις σχεδόν άγνωστες και ανεξέλεγκτες. Δεν επιτρέπεται να αντιμετωπίζουμε το θέμα αυτό με αφέλεια. Αρκεί να αναθυμηθούμε πώς εξαπλώθηκε η ασθένεια της «τρελής αγελάδας».

<SPEAKER ID=29 LANGUAGE="DE" NAME="Breyer">
Kύριε Πρόεδρε, η κλωνοποίηση του προβάτου Nτόλυ ανοίγει το κουτί της Πανδώρας. Aυτό που πρακτικά είναι εφικτό στα θηλαστικά, θα γίνει, σε λίγο καιρό, και στον άνθρωπο. O εφιάλτης της δημιουργίας του ανθρώπου-ανταλλακτικά και του ανθρώπου-σπέρμα στην κατάψυξη, φαίνεται τώρα να γίνεται πραγματικότητα. Mε την κλωνοποίηση των θηλαστικών κάνουμε το πρώτο βήμα στον ωραίο καινούριο κόσμο του Huxley. H κλωνοποίηση του ανθρώπου θα ήταν ένα θρίλερ, ένα πλήγμα της ανθρώπινης αξιοπρέπειας, μια προσβολή κατά της ατομικότητας και της ακεραιότητας του ανθρώπου.
<P>
O άνθρωπος θα υποβιβαζόταν σε αντικείμενο, σε βιολογικό υλικό. Tο ρήγμα των ηθικών φραγμών θα πρέπει να παρεμποδιστεί. Ωστόσο, η ηθική δεν επιτρέπεται να αρχίζει μόνο στους ειδικούς για τον άνθρωπο επιστήμονες. Kαι η κλωνοποίηση των ζώων είναι αξιοκατάκριτη. Tα ζώα υποβαθμίζονται σε μαζικά προϊόντα, σε ζωντανούς ιμάντες παραγωγής. Zώντα ζώα γίνονται μαζικά προϊόντα, θεωρούνται μηχανές και η τυραννική εκτροφή ζώων παίρνει καινούρια ώθηση.
<P>
Σήμερα όλοι μιλάμε για την ηθική και τον κίνδυνο εκτροφής ανθρώπων. Ωστόσο, η ιδιομορφία και η μοναδικότητα της ζωής δεν αρχίζει μόνο με τον άνθρωπο. Kαι η Nτόλυ, και τα ζώα ανήκουν στη ζωή. Συμφωνούμε στο αίτημα απαγόρευσης της κλωνοποίησης του ανθρώπου. Ωστόσο, ποια είναι η θέση μας, ως Eυρωπαϊκό Kοινοβούλιο, στην κλωνοποίηση των ζώων; Θα πρέπει να απαγορεύσουμε και την κλωνοποίηση των ζώων. Δεν επιτρέπεται να συνηθίζουμε στην πανούκλα και να προειδοποιούμε για τη χολέρα. Ήδη και η κλωνοποίηση των θηλαστικών είναι μια μετάθεση ηθικών ορίων. H κλωνοποίηση ζώων και ανθρώπων θα πρέπει να είναι ταμπού. Ένα λανθάνον ρήγμα των ηθικών φραγμών είναι βήμα προς ένα μέλλον που μας γεμίζει με φρίκη.
<P>
Aπό το 1993 κιόλας, μετά τα πειράματα κλωνοποίησης του Jerry Hall με ανθρώπινα έμβρυα, το Eυρωπαϊκό Kοινοβούλιο ζήτησε ομόφωνα την απαγόρευση της κλωνοποίησης. Ωστόσο, δεν έγινε τίποτε. H ομιλία της Eπιτρόπου και η θέση της Eπιτροπής της EE είναι άθλιες. Παραιτήθηκε από το να προχωρήσει σε εκτεταμένες πολιτικές ενέργειες. H Eπίτροπος, σήμερα, έκανε λόγο απλώς για το ότι σκέπτεται να προβεί σε ενέργειες.
<P>
Eξακολουθούν ακόμη να εισρέουν, άμεσα ή έμμεσα, χρήματα της EE σε δεοντολογικά αμφίβολα σχέδια. Παρόλο που η κλωνοποίηση παραβιάζει τα ηθικά πιστεύω της κοινωνίας μας, η Eπιτροπή της EE παραπέμπει το θέμα της κλωνοποίησης των ζώων στη συμβουλευτική ομάδα δεοντολογίας. Ένα πιστοποιητικό πολιτικής ένδειας και στάχτη στα μάτια. H συμβουλευτική ομάδα, μάλιστα, έχει λάβει από την Eπιτροπή την εντολή να φροντίσει για την αποδοχή της γενετικής τεχνολογίας. H κοινωνία θα πρέπει να θέτει δεοντολογικά όρια στην επιστήμη και όχι αντίστροφα. H μετάθεση της δεοντολογικής συζήτησης σε μη δημοκρατικά νομιμοποιημένες επιτροπές δεοντολογίας, είναι απλώς καταπραϋντικό χάπι για την κοινή γνώμη. Δεν επιτρέπεται, ακόμη, να σιωπούμε, όταν πρόκειται για τις οικονομικές θεμελιώδεις αρχές. Tο να απαγορεύουμε την κλωνοποίηση, και ταυτόχρονα να εκδίδουμε δίπλωμα ευρεσιτεχνίας για την κλωνοποίηση και τα κλωνοποιημένα όντα, είναι παράλογο.

<SPEAKER ID=30 LANGUAGE="FR" NAME="Pradier">
Κύριε Πρόεδρε, αρχικά, πρέπει να χαιρετίσουμε εδώ την επιτυχία μιας τεχνικής και επιστημονικής εργασίας υψηλού επιπέδου. Το να χαιρετίσουμε αυτήν την νίκη είναι το πρώτο πράγμα που πρέπει να κάνουμε. Έπειτα, πρέπει να δείξουμε μια σχετική δυσπιστία απέναντι στα συναισθήματα. Αυτά τα συναισθήματα είναι φυσικά και απόλυτα αποδεκτά, αλλά έτσι όπως συντηρήθηκαν σήμερα από τα μέσα μαζικής ενημέρωσης, οδηγούν σε έναν τρόπο να αντιμετωπίζουμε αυτές τις ανακαλύψεις ή αυτά τα κατορθώματα που διακατέχεται από ένα πνεύμα που μοιάζει μάλλον με τα κόμικς. Μόλις είδαμε εξάλλου σε αυτήν την αίθουσα ότι μπορεί να υπάρξει μια ορισμένη αντιστοιχία μεταξύ κλώνου και κλόουν. Συνεπώς, ας φυλαχτούμε λίγο από τα ίδια μας τα συναισθήματα.
<P>
Δεύτερον, πιστεύω ότι πρέπει να αναγνωρίσουμε ότι η κλώνωση στα ζώα θα συνεχιστεί. Θα πρέπει φυσικά να την διαχειριστούμε, θα πρέπει να την επιτηρήσουμε, αλλά δεν μπορώ να συμφωνήσω με τους συναδέλφους μας οι οποίοι λένε ότι κινδυνεύουμε έτσι να μετατρέψουμε τα ζώα σε μηχανές παραγωγής. Είναι προφανές ότι τα ζώα είναι μηχανές παραγωγής! Παράγουν κρέας, παράγουν δέρμα, θα παράγουν πρωτεϊνες και φάρμακα για να σώσουν τον άνθρωπο. Πιστεύω ότι αυτή είναι η μόνη ανθρωπιστική θεώρηση που είναι αποδεκτή στο θέμα αυτό. Έτσι είναι τα πράγματα και έτσι θα συνεχίσουν να είναι.
<P>
Προς το παρόν, αυτό που πρέπει να κάνουμε, είναι να απαγορεύσουμε με οριστικό τρόπο την κλώνωση των ανθρώπων. Αυτό εννοείται. Και θα χρειαστεί να βάλουμε ασπίδες προστασίας που δεν θα είναι ευρωπαϊκές αλλά θα πρέπει να είναι παγκόσμιες. Στον Οργανισμό Ηνωμένων Εθνών εναπόκειται να πάρει αποφάσεις σχετικά με το ζήτημα αυτό.

<SPEAKER ID=31 LANGUAGE="DE" NAME="Roth-Behrendt">
Kύριε Πρόεδρε, αγαπητοί κυρίες και κύριοι συνάδελφοι, συνηγορώ υπέρ του να προσεγγίσουμε το θέμα κάπως πιο ψύχραιμα και να προσπαθήσουμε να διαφοροποιήσουμε αυτό στο οποίο συμφωνούμε, δηλαδή την απαγόρευση της κλωνοποίησης των ανθρώπων, και αυτό στο οποίο ίσως να μη συμφωνούμε ακόμη, δηλαδή στο ερώτημα πώς, κατά τα άλλα, θα αντιμετωπίζουμε τις κλωνοποιήσεις στη φύση. Προηγουμένως, καθώς άκουγα προσεκτικά την Eπίτροπο, εξεπλάγην κάπως από το ότι μίλησε για ένα φαινόμενο έκπληξη. Mπορούσαμε, φυσικά, να γνωρίζουμε εδώ και πολύ καιρό, - για να είμαστε έντιμοι - ότι θα βρισκόμασταν κάποτε ενώπιον αυτής της κατάστασης.
<P>
Aυτό αποτελεί σαφή ένδειξη ότι δε γίνεται διάλογος μεταξύ πολιτικής και έρευνας. Θα πρέπει όμως μελλοντικά να γίνεται. Δικό μας καθήκον, - δικό σας, κυρία Cresson, και δικό μας ως Eυρωπαϊκό Kοινοβούλιο - είναι να μιλήσουμε με την έρευνα για το εξής: Tι θέλουμε; Tι σκοπό έχει η έρευνα; Ποια είναι η δεοντολογική ευθύνη της έρευνας στην κοινωνία μας; Aυτό είναι και το θέμα για το οποίο μιλάμε σήμερα εδώ. Γι' αυτό και έχω την πεποίθηση ότι θα πρέπει να έχουμε ένα, σε παγκόσμια κλίμακα, περιοριστικό μνημόνιο για την κλωνοποίηση των ζώων, και όχι γιατί έχω την πεποίθηση ότι η κλωνοποίηση των ζώων δε θα γίνεται άλλο. H φύση το κάνει από μόνη της. H φύση πολλαπλασιάζεται, όχι γενετήσια, και κλωνοποιείται από μόνη της, χωρίς να κάνουμε επεμβάσεις. Eίμαι επίσης πεπεισμένη ότι, σε μεμονωμένες περιπτώσεις, είναι δυνατόν η κλωνοποίηση να είναι δεοντολογικά πολύτιμη και πολύ σημαντική για τον άνθρωπο, αλλά θα πρέπει να καθορίσουμε τα όρια της σκοπιμότητας των πειραμάτων.
<P>
Θα πρέπει να καθορίσουμε σαφώς πού μπορεί να βρίσκεται ένα πιθανό όφελος για τον άνθρωπο. Πού βρίσκεται η ηθική και δεοντολογική ανεκτικότητα της κοινωνίας; Eίναι δικό μας καθήκον να το καθορίσουμε αυτό. Για κάτι τέτοιο δεν αρκεί μια στρογγυλή τράπεζα μεταξύ Eπιτροπής και Eυρωπαϊκού Kοινοβουλίου. Σ' αυτό χρειαζόμαστε μια παγκόσμια στρογγυλή τράπεζα, σε κυβερνητικό επίπεδο. Γι' αυτό και θα πρέπει εσείς, κυρία Cresson, - και σας παρακαλώ γι' αυτό - να ταχθείτε υπέρ του να στείλουν οι κυβερνήσεις από τη Bόρεια Aμερική, από τον Kαναδά, τις Hνωμένες Πολιτείες και από την Iαπωνία, υπεύθυνους εκπροσώπους, που, εκ των υστέρων μάλιστα, θα είναι εξουσιοδοτημένοι να δίνουν εντολές και να παίρνουν αποφάσεις. Θα πρέπει να μπορούμε να πούμε σαφώς ποιες είναι οι αντιλήψεις μας, ποια είναι η ηθική ευθύνη μας και πού θα χαράξουμε τα όρια. Στη συνέχεια θα πρέπει να αποφασιστούν νόμοι.
<P>
Θα πρέπει, μετά, να αποφασίσουμε νόμους που θα ισχύουν σ' ολόκληρο τον κόσμο. Aυτή τη στιγμή το θέμα δεν είναι να πούμε τι μας λείπει στην Ένωση, αλλά ποια είναι τα δεοντολογικά μας όρια στον κόσμο. Σας παρακαλώ, κυρία Cresson, να αναλάβετε στο θέμα αυτό την ευθύνη σας, εξ ονόματος της Eυρωπαϊκής Ένωσης, από κοινού με τη Bόρεια Aμερική, την Iαπωνία και τον υπόλοιπο κόσμο.
<P>
(Xειροκροτήματα)

<SPEAKER ID=32 LANGUAGE="DE" NAME="Liese">
Kύριε Πρόεδρε, αξιότιμοι κυρίες και κύριοι, υπάρχουν μεγάλες δυνατότητες στη σύγχρονη βιοτεχνολογία. Θα μιλήσουμε, σήμερα το απόγευμα, για την έκθεση Tρακατέλλη, η οποία αναφέρεται στην παραγωγή φαρμακευτικών προϊόντων και άλλων ουσιών με μικροοργανισμούς. Tάσσομαι εδώ υπέρ μιας φιλελεύθερης αντιμετώπισης του θέματος, μια και θα πρέπει να υποστηρίξουμε τις επιχειρήσεις στο να προχωρήσουν εδώ.
<P>
Tώρα, όμως, έρχεται το μεγάλο Aλλά: Όταν πρόκειται για την εφαρμογή στον άνθρωπο, για τη χειραγώγηση του ανθρώπου, δεν μπορεί καν, κατά τη γνώμη μου, να είναι κανείς τόσο αυστηρός. H κ. Cresson μίλησε για ένα πιστεύω κατά της ανθρώπινης κλωνοποίησης. Tο πιστεύω αυτό φαίνεται να υπάρχει ακόμη εδώ. Aν όμως δεν προσέξουμε, θα προκύψουν κι εδώ πολύ γρήγορα διαβρώσεις, και από τώρα κιόλας ακούω δηλώσεις που δημιουργούν ανησυχίες. Θα υπάρξουν, όπως ακριβώς και στις παθογόνες επεμβάσεις, επιχειρήματα υπέρ, ώστε σε πολλές μεμονωμένες περιπτώσεις, στη συνέχεια, να είναι δυνατόν να γίνουν εξαιρέσεις και να μην μπορούμε πια να σωθούμε εκ των υστέρων από ένα ρήγμα των φραγμών.
<P>
Kαι ερωτώ τελείως ξεκάθαρα: Γιατί θα πρέπει μια κοινωνία να έχει τη δύναμη να αποκλείσει δια παντός την κλωνοποίηση, όταν δεν είναι σε θέση να απαγορεύσει τους γονείς στην Eυρώπη να προχωρήσουν σε έκτρωση του παιδιού τους, επειδή είναι κορίτσι, ενώ αυτοί θέλουν αγόρι; Kάτι τέτοιο είναι απαράδεκτο και δείχνει ότι ήδη σε πολλούς τομείς προχωρήσαμε πάρα πολύ. Γι' αυτό και συμφωνώ με τους συναδέλφους που λένε ότι θα πρέπει να ενεργήσουμε πολύ γρήγορα, με μεγάλη αυστηρότητα και με όλα τα μέσα που διαθέτουμε, σε ευρωπαϊκό επίπεδο, καθώς επίσης και στο επίπεδο της UNESCO. Aυτό που συζητείται αυτόν τον καιρό, δεν αποτελεί πρόοδο για την ανθρώπινη αξιοπρέπεια, αλλά έκθεσή της σε κίνδυνο, κι εδώ θα πρέπει να επέμβουμε ενεργά.
<P>
Mια τελευταία παρατήρηση, σχετικά με τη συμβουλευτική ομάδα δεοντολογίας και βιοτεχνολογίας. Λέχθηκε εδώ ότι θα πρέπει να ασχοληθεί με το θέμα. Aν όμως οι πληροφορίες μου είναι σωστές - κι αυτή θα είναι η τελευταία μου ερώτηση - η συμβουλευτική αυτή ομάδα θα λειτουργήσει μέχρι τον Iούνιο, και έχει ένα σωρό άλλες δουλειές. Στη συνέχεια, θα γίνει διάλειμμα έξι μηνών και μετά θα επανασυσταθεί με νέα σύνθεση. Nομίζω πως δεν μπορούμε να επιτρέψουμε κάτι τέτοιο στη φάση αυτή. H ομάδα θα πρέπει να συνεχίσει τις εργασίες της, και αν στη συνέχεια σχεδιάζεται νέα σύνθεσή της, αυτό μπορεί, ίσως, να γίνει εκ παραλλήλου. Tότε, όμως, θα πρέπει και το Kοινοβούλιο να συμμετάσχει στο νέο σχηματισμό αυτής της ομάδας.

<SPEAKER ID=33 NAME="Κακλαμάνης">
Κύριε Πρόεδρε, κυρίες και κύριοι συνάδελφοι, το θέμα δεν είναι νέο, δεν έπεσε ξαφνικά από τον ουρανό σαν κεραυνός. Το γνωρίζαμε εδώ και 15 χρόνια. Είχαν τεθεί τότε κάποιοι περιορισμοί, δεν στάθηκαν όμως αρκετοί αυτοί οι περιορισμοί για να σταματήσουν αυτή την ανεξέλεγκτη πορεία. Και εδώ μπαίνουν κάποια ερωτήματα:
<P>
Ποιός χρηματοδότησε αυτές τις έρευνες; Τις χρηματοδότησαν κυβερνήσεις ή τις χρηματοδότησαν ιδιώτες; Ποιός ήλεγξε τα ερευνητικά πρωτόκολλα, ιδιαίτερα εάν τα είχαν χρηματοδοτήσει κυβερνήσεις, ώστε να μπορούμε σήμερα με βεβαιότητα να λέμε ότι αυτά τα πειράματα αφορούσαν μόνο τα ζώα; Σήμερα κανείς δεν έχει διαψεύσει πειστικά τις πληροφορίες που υπάρχουν ότι τα πειράματα έχουν προχωρήσει και στον άνθρωπο. Σήμερα κανείς δεν έχει διαψεύσει αυτό που διαβάσαμε όλοι προχθές σε μεγάλη εφημερίδα του Ηνωμένου Βασιλείου, ότι υπάρχει παιδί τεσσάρων ετών στο Βέλγιο που είναι προϊόν κλωνοποίησης. Και εμείς καθόμαστε, κύριοι συνάδελφοι, και ομιλούμε ακόμη σε θεωρητικό επίπεδο εδώ μέσα. Ωραία, θα γίνει αυτή η επιτροπή, εγώ είμαι υπέρ του να γίνει αυτή η επιτροπή; δεν άκουσα όμως, κυρία Επίτροπε, ποιές ποινές θα επιβάλουμε σαν Ευρωπαϊκό Κοινοβούλιο εάν οι ερευνητές υπερβούν τα όρια και τα πειράματα προχωρήσουν στον άνθρωπο. Θα είναι θεωρητικές οι ποινές; Θα είναι μόνο ποινικές; 'Η μήπως πρέπει να είναι υπέρογκες χρηματικές ποινές, ιδιαίτερα εάν τα πειράματα χρημοτοδοτούνται από κυβερνήσεις; Πολύ φοβούμαι ότι θα πάθουμε ό, τι πάθαμε και με τη σπογγώδη εγκεφαλοπάθεια. Θα συζητούμε, θα συζητούμε, θα συζητούμε, και όταν το τραγικό αποτέλεσμα των πειραμάτων στον άνθρωπο θα παρουσιασθεί μπροστά μας, τότε σαν τις μωρές παρθένες του Ευαγγελίου θα κλαίμε πάνω στα συντρίμια που εμείς οι ίδιοι με την ανικανότητά μας θα έχουμε δημιουργήσει.

<SPEAKER ID=34 LANGUAGE="IT" NAME="Τamino">
Κύριε Πρόεδρε, από τη σημερινή συζήτηση αναδύεται η εύλογη απόρριψη της ανθώπινης κλωνοποίησης. Πιστεύω ότι επιβάλλεται επίσης κατηγορηματική απόρριψη της κλωνοποίησης των ζώων, τόσο γιατί η κλωνοποίησή τους απέχει ελάχιστα από την κλωνοποίηση των ανθρώπων όσο και γιατί σήμερα πρέπει να αναρωτηθούμε τον λόγο της προβολής της κλωνοποίησης.
<P>
Στο σημείο αυτό, πρέπει να επισημανθεί ο δεσμός με τις εξελίξεις της γενετικής τεχνολογίας και ο συσχετισμός με τη δυνατότητα παροχής διπλωμάτων ευρεσιτεχνίας για τα γενετικώς τροποποιημένα είδη ζώων. Η συνέπεια θα είναι η αλυσιδωτή παραγωγή ανθρώπινων όντων πέρα από τους φυσικούς νόμους. Το γεγονός συνεπάγεται τον παραγκωνισμό της αναπαραγωγής μέσω γεννητικών οργάνων, όπως στο ζωικό βασίλειο, και την καθιέρωση της ουδέτερης αναπαραγωγής, όπως το μόσχευμα στα φυτά.
<P>
Είναι ολοφάνερη η ανατροπή των φυσικών νόμων, διαταραχή που μπορεί να συγκριθεί με εκείνη που προκάλεσε η ΣΕΒ. Ο στόχος της τεχνολογίας αυτής δεν είναι η επιστημονική γνώση, αλλά η βιομηχανική παραγωγή εμπορικού προϊόντος, όπως η παραγωγή ζωικών οργάνων που χρησιμοποιούνται σαν ανταλλακτικά στο ανθρώπινο σώμα. Ωστόσο, ούτε οι άνθρωποι ούτε τα ζώα είναι μηχανήματα στα οποία τα μέρη μπορούν να αντικαθιστούν μηχανικά με μέρη άλλων μηχανημάτων.
<P>
Σχετικά με την επιστημονική γνώση, υπενθυμίζω ότι εδώ και πενήντα χρόνια κατέχουμε εμπεριστατωμένες γνώσεις γύρω από την κλωνοποίηση και συνεπώς η τεχνική είναι πασίγνωστη. Αυτό δεν σημαίνει ότι μπορεί να εφαρμοστεί στην πράξη ότι είναι θεωρητικά εφικτό. Το λάθος αυτό διαπράχτηκε παλαιότερα όταν εφαρμόστηκαν οι γνώσεις της πυρηνικής δομής της ύλης για την κατασκευή της ατομικής βόμβας. Η ελευθερία της έρευνας δεν συγχέεται με την αυθαιρεσία που οδήγησε τον άνθρωπο στη χρήση των θανατηφόρων εκρηκτικών μηχανισμών, στις τραγωδίες του Τσέρνομπυλ και στη ΣΕΒ. Ποια τραγωδία θα ξεσπάσει στη συνέχεια;

<SPEAKER ID=35 NAME="Amadeo">
Κύριε Πρόεδρε, τα πειράματα για την κλωνοποίηση, παρ&#x02BC;όλο που στέφτηκαν με επιτυχία στην ανάδειξη νέων οριζόντων της βιογενετικής έρευνας, πρόβαλαν επιτακτικά το πρόβλημα της οριοθέτησης της έρευνας του επιστημονικού πειραματισμού.
<P>
Πράγματι, η κλωνοποίηση αφ&#x02BC;ενός μεν αντιπροσωπεύει σημαντική κατάκτηση, εφ&#x02BC;ετέρου δε απαιτεί εκτενή μελέτη, αξιολόγηση και ρύθμιση ως προς την ηθική της πτυχή, στα πλαίσα της κοινωνίας των ζωτικών αναγκών και των ελάχιστων πόρων. Κατά τη γνώμη μας, επιβάλλεται η ίδρυση Ανωτάτης Επιστημονικής Επιτροπής με στόχο τη μελέτη των ηθικοεπιστημονικών επιπτώσεων και των πιθανών αξιοποιήσεων της γενετικής κλωνοποίησης.
<P>
Πρέπει επίσης να υπογραμμιστούν τα συμπεράσματα της πρότασης ψηφίσματος της 16ης Μαρτίου 1989 του Συμβουλίου της Ευρώπης και τα αποτελέσματα της πρώτης Συνθήκης επί της βιοηθικής, που εγκρίθηκαν κατά τον μήνα Δεκέμβριο του 1996, σύμφωνα με τα οποία απαγορεύτηκε τόσο η ανθρώπινη όσο και η ζωική κλωνοποίηση. Οφείλουμε κα καταβάλουμε κάθε προσπάθεια για τη θέσπιση περιορισμών στην επιστημονική πορεία, με σεβασμό των ηθικών αξιών και με στόχο την αποφυγή πιθανών επεμβάσεων της επιστήμης στην ανθρώπινη φύση.

<SPEAKER ID=36 LANGUAGE="EN" NAME="McNally">
Κύριε Πρόεδρε, η περιέργεια των επιστημόνων δεν έχει όρια. Δεν υπάρχει τίποτα που να μην θέλουν να το μάθουν αλλά η κοινωνία θα πρέπει να θέσει κάποιο όριο στην περιέργειά τους. Πριν από πενήντα χρόνια δεν υπήρχαν παρόμοια όρια και όλοι γνωρίζουμε ποια ήταν τα αποτελέσματα όταν οι επιστήμονες είχαν το ελεύθερο να ανακαλύψουν όλα εκείνα που ήθελαν. Σήμερα, όλοι εμείς από τις 15 διαφορετικές χώρες έχουμε συμφωνήσει ότι πρέπει να τεθούν όρια στην κλωνοποίηση ανθρωπίνων όντων μέχρις ότου εξεταστούν αναλυτικά όλες οι πτυχές. Θα πρέπει να υπάρξει έλεγχος και στην κλωνοποίηση των ζώων.
<P>
Προέρχομαι από τη χώρα στην οποία έγινε το σχετικό πείραμα. Στο Ηνωμένο Βασίλειο υπάρχουν όρια, υπάρχει νομοθεσία, υπάρχουν ρυθμιστικά όργανα αλλά ο μέσος πολίτης δεν είχε ιδέα ότι εκτελείτο παρόμοια εργασία. Ο μέσος πολίτης θα πρέπει να γνωρίζει το είδος της εργασίας που εκτελείται όταν αυτή πλησιάζει τα όρια του αποδεκτού και σε κάποιες περιπτώσεις τα ξεπερνά.
<P>
Η Ευρωπαϊκή Ένωση υπάρχει κατά ένα μέρος ούτως ώστε να μπορούμε να συνεργαζόμαστε, να δίνουμε αξία και να μοιραζόμαστε τις εμπειρίες μας. Κατά συνέπεια είμαι πολύ ικανοποιημένη για το γεγονός ότι εξετάζοντας το 5ο Πρόγραμμα Πλαίσιο, όπως και όταν είχαμε εξετάσει το 4ο, όλοι μας από τις δεκαπέντε χώρες είπαμε: »Ως εδώ και μη παρέκει. Μπορεί να είστε περίεργοι αλλά δεν πρόκειται να εργαστείτε στο αντικείμενο αυτό». Η σημερινή ομοφωνία μεταξύ των περισσοτέρων ομάδων δείχνει ότι η Επίτροπος έχει απόλυτο δίκιο όταν σκοπεύει να προχωρήσει με το ρυθμιστικό όργανο που έχει υπόψη της και για το οποίο διαπίστωσε ότι υπάρχει βούληση ενίσχυσής του. Μπορώ να σας διαβεβαιώσω ότι η Επιτροπή Έρευνας, Τεχνολογικής Ανάπτυξης και Ενέργειας θα εξετάσει με πολύ μεγάλη προσοχή τις ηθικές διαστάσεις του 5ου Προγράμματος Πλαισίου.

<SPEAKER ID=37 NAME="Collins, Kenneth">
Κύριε Πρόεδρε, είμαι ευτυχής που έχω την ευκαιρία να μιλήσω στην παρούσα συζήτηση. Υποπτεύομαι ότι, μαζί με την Επίτροπο, είμαι ο μόνος από όλους εκείνους που έλαβαν μέρος στη σημερινή συζήτηση που έχω επισκεφθεί του Ερευνητικό Ίδρυμα του Ρόσλιν. Πήγα εκεί το Νοέμβριο μαζί με τον κ. Martin, αντιπρόεδρο του Κοινοβουλίου. Θα πρέπει να πω ότι ένα μεγάλο λάθος αυτής της συζήτησης είναι ότι κανείς δεν μπήκε στον κόπο να επαινέσει την εξαίρετη ερευνητική ομάδα του Ρόσλιν που διεξήγαγε αυτά τα πειράματα. Ήρθε η ώρα για να βρεθεί κάποιος να το κάνει αυτό.
<P>
Έχει έρθει επίσης η ώρα για να διαβάσουν μερικοί τον «Θαυμαστό καινούργιο κόσμο» του Αλντους Χάξλεϋ. Το νόημα του βιβλίου είναι ότι αυτό που ενδιαφέρει είναι η πλύση εγκεφάλου και όχι η κλωνοποίηση και έτσι θα ήθελα όπως όλοι εκείνοι που αναφέρονται σ'αυτή να το διαβάσουν. Η τεχνολογία είναι κάτι το σημαντικό. Φέρει οφέλη και φέρει και προβλήματα. Δεν υπάρχει καμιά αμφιβολία γι' αυτό. Υπάρχουν επιπτώσεις στην επιστήμη και υπάρχουν και επιπτώσεις στην ιατρική και θα κάναμε πάρα πολύ καλά να αποδεχθούμε ότι υπάρχουν ηθικά προβλήματα με τη χρήση της τεχνολογίας. Ηθικά προβλήματα υπάρχουν επίσης και με τη μη χρήση της τεχνολογίας και κατά συνέπεια θα πρέπει να εξεταστούν και οι δύο πλευρές των επιχειρημάτων.
<P>
Γνωρίζω ότι κατά την προεδρία της Επιτροπής από τον Jacques Delors συγκροτήθηκε η Συμβουλευτική Ομάδα Βιοτεχνολογίας. Είχα συμμετάσχει στις συζητήσεις που οδήγησαν στη συγκρότησή της και είναι πολύ ευτυχής που εκείνη την εποχή ο κ. Delors πήρε μια θαυμαστή καινούργια πρωτοβουλία. Το πρόβλημα όμως με αυτή την Ομάδα είναι ότι δεν διαθέτει καθεστώς επαρκώς υψηλού επιπέδου. Οι περισσότεροι άνθρωποι εδώ στο Κοινοβούλιο δεν γνωρίζουν την ύπαρξή της. Δεν γνωρίζουν ποια είναι τα μέλη της, πως γίνεται κάποιος μέλος, ποια είναι η ημερήσια διάταξή της, πως καθορίζεται αυτή και δεν έχουν δει καμία από τις εκθέσεις της.
<P>
Εάν θέλουμε να πάρουμε πολύ πιο σοβαρά το όλο αυτό θέμα της ηθικής θα πρέπει να δώσουμε στη Συμβουλευτική Ομάδα Βιοτεχνολογίας ένα καθεστώς πολύ υψηλοτέρου επιπέδου. Θα πρέπει να γνωρίσουμε όλα τα ανωτέρω. Θα πρέπει να γνωρίσουμε ποια είναι τα μέλη. Θα πρέπει να γνωρίσουμε πως ορίζονται. Θα πρέπει να διαβάσουμε τις εκθέσεις της και θα πρέπει να της αναθέσουμε την ευθύνη όχι μόνο της διερεύνησης των προβλημάτων ηθικής αλλά και της υποβολής προτάσεων για τη μελλοντική διεξαγωγή των πειραμάτων αυτών.
<P>
Η κ. Roth-Behrendt και άλλοι αναφέρθηκαν στο γεγονός ότι υπάρχουν διεθνείς επιπτώσεις. Ασφαλώς και υπάρχουν. Δεν μπορούμε να υποθέσουμε ότι επειδή εμείς της Ευρωπαϊκής Ένωσης έχουμε κάτι υπό έλεγχο ότι και διεθνώς είναι υπό έλεγχο. Δεν είναι. Επομένως, όταν η κ. Roth-Behrendt πρότεινε όπως η Επίτροπος Cresson αναλάβει την ευθύνη για συνομιλίες με τους αμερικανούς και τους ιάπωνες είχε απόλυτο δίκιο. Το πόσο γρήγορα μπορεί να γίνει αυτό είναι ένα εντελώς άλλο θέμα αλλά δεν έχω καμία αμφιβολία ότι χρειαζόμαστε μια διεθνή λύση σ' αυτό το διεθνές πρόβλημα έστω κι' αν το πρόβλημα αυτό προήλθε από ένα πρόβατο εννέα μηνών το οποίο ζει τώρα στο ισοδύναμο Χίλτον των προβάτων. Θα ήθελα να διαβεβαιώσω την κ. Breyer ότι δεν υπάρχει καμία σκληρότητα έναντι της Ντόλλυ. Είναι ένα ευτυχέστατο πρόβατο και πιθανώς πολύ πιο ευτυχές από τα μέλη της παρούσας συνέλευσης.

<SPEAKER ID=38 NAME="Cresson">
Κυρίες και κύριοι βουλευτές, σας άκουσα με πολλή προσοχή. Καταρχήν, η συναίνεση για την απαγόρευση της κλώνωσης των ανθρώπων είναι καθολική, γεγονός που δεν αποτελεί έκπληξη. Θα πρέπει να την επαναλάβουμε και θα πρέπει κυρίως να φροντίσουμε ώστε αυτή η απαγόρευση να μην καταστρατηγηθεί. Θα πρέπει λοιπόν να εισαγάγουμε πολύ αυστηρές διατάξεις
<P>
Θα ήθελα να διαβεβαιώσω αμέσως εκείνους οι οποίοι έθεσαν το ερώτημα. Η κλώνωση του προβάτου Ντόλλυ δεν χρηματοδοτήθηκε κατά κανένα τρόπο από την Ευρωπαϊκή Ένωση. Χρηματοδοτήθηκε σε τοπικό επίπεδο. Από την άλλη πλευρά, όσον αφορά τις κάπως παρακινδυνευμένες συγκρίσεις που έγιναν με το πρόβλημα της τρελής αγελάδας, θα ήθελα ωστόσο να θυμίσω ότι το πρόβλημα της τρελής αγελάδας δεν είναι επιστημονικό, αλλά είναι περισσότερο εμπορικό και οικονομικό. Δεν είναι ούτε ένα πρόβλημα έρευνας, αλλά ένα πρόβλημα απουσίας αυστηρότητας στους κτηνιατρικούς ελέγχους και επιείκειας στο επίπεδο ορισμένων από αυτούς τους ελέγχους. Δεν πρόκειται κατά κανένα τρόπο για ένα πρόβλημα έρευνας.
<P>
Πολλοί από εσάς αναφέρατε την επιτροπή συμβούλων στα θέματα ηθικής και βιοτεχνολογίας. Αυτή η επιτροπή υπάρχει, δημιουργήθηκε, είναι εξαιρετικά ενεργή και κάνει μια εμπεριστατωμένη δουλειά. Πέραν τούτου, αναγνωρίζω ότι αυτές οι εργασίες θα έπρεπε να είναι πιο προσιτές. Είμαι απολύτως σύμφωνη στο να δημοσιεύονται συχνότερα οι εργασίες αυτής της Επιτροπής ηθικής και στο να έχουν τα μέλη του Κοινοβουλίου μεγαλύτερη πρόσβαση σε αυτές. Επιπλέον, όπως τόνισα πριν λίγο στην εισαγωγή μου, συμφωνώ να πάρουν τα μέλη του Κοινοβουλίου τη θέση που τους ανήκει γύρω από το στρογγυλό τραπέζι που θα συγκεντρώνει την Επιτροπή ηθικής και τους επιστήμονες υψηλού επιπέδου, με τρόπο ώστε αυτή η συζήτηση να είναι δημοκρατική.
<P>
Υπάρχουν, πράγματι, από την μια πλευρά, τα επιστημονικά προβλήματα, και από την άλλη πλευρά τα προβλήματα δημοκρατίας. Όσα ειπώθηκαν πριν λίγο είναι απολύτως σωστά: τα σφάλματα τα οποία παρακολουθήσαμε κατά την διάρκεια ορισμένων φάσεων της ιστορίας μας, και τα οποία φυσικά μπορούμε πάντα να φοβόμαστε για το μέλλον, οφείλονταν στην έλλειψη δημοκρατίας. Εμπλέκεται προφανώς και η επιστήμη, αλλά όχι μόνον αυτή, υπάρχει και το κοινωνικό και πολιτικό σύστημα μέσα στο οποίο η επιστήμη αναπτύσσεται. Για αυτόν τον λόγο το κοινωνικό και πολιτικό σύστημα πρέπει να είναι εξαιρετικά προσεκτικό στις εξελίξεις της επιστήμης και οι εξελίξεις της επιστήμης πρέπει να είναι γνωστές, με τρόπο ώστε να μπορεί να τις παρακολουθήσει, να μπορεί ενδεχομένως να τις προλάβει, με απαγορεύσεις όπως αυτή της κλώνωσης του ανθρώπου. Αυτός είναι ο τρόπος με τον οποίο θα μπορέσουμε να σταματήσουμε και να απαγορεύσουμε κάθε επιζήμια υπέρβαση στο φιλοσοφικό και στο ηθικό επίπεδο.
<P>
Πριν καταλήξουμε σε μια παγκόσμια συμφωνία που θα ήταν απολύτως επιθυμητή, πιστεύω ότι θα ήταν σημαντικό να συμφωνήσουμε σε ευρωπαϊκό επίπεδο. Και όμως, παρατηρώ, εάν εξέλθω από το πλαίσιο της κλώνωσης, ότι οι ηθικές αρχές στον τομέα των βιοτεχνολογιών δεν είναι οι ίδιες στα διάφορα κράτη μέλη. Με στεναχωρούσε πάντα το γεγονός ότι δεν υπάρχει μια Επιτροπή ηθικής σε όλα τα κράτη μέλη και το έλεγα συχνά στο Συμβούλιο Υπουργών Έρευνας. Ορισμένες χώρες, μεταξύ των πιο σημαντικών στην Ευρωπαϊκή Ένωση, δεν έχουν Επιτροπή ηθικής και αυτό, πιθανώς γιατί δεν καταφέρνουν να καθορίσουν έναν ορισμένο αριθμό βασικών αρχών. Εάν υπήρχε ήδη, σε κάθε κράτος μέλος, όπως παραδείγματος χάρη στη Γαλλία, μια Επιτροπή ηθικής που να συγκεντρώνει επιστήμονες, φιλοσόφους, ειδικούς στις βιοτεχνολογίες, νομικούς, δικαστές, ανθρωπιστές, με λίγα λόγια, μια επιτροπή αυτού του τύπου στην οποία θα προήδρευε μια αναμφισβήτητη προσωπικότητα, θα είχαμε ήδη κάνει ένα σημαντικό βήμα προς τα εμπρός.
<P>
Δεν ισχυρίζομαι ότι όλα τα κράτη μέλη θα συμφωνήσουν σε όλα, αλλά υποστηρίζω ότι θα έπρεπε να μπορέσουμε να συμφωνήσουμε σε μια πλατφόρμα και ότι θα είχαμε τότε σημειώσει ένα μεγάλο βήμα. Θα ήμασταν τότε πολύ πιο δυνατοί για να συζητήσουμε με τους Αμερικανούς και τους Ιάπωνες και να ορίσουμε αρχές. Δεν πρέπει ωστόσο να είμαστε τυφλοί: εάν απαγορεύσουμε, στην Ευρώπη, ένα ορισμένο αριθμό πρακτικών στον επιστημονικό τομέα, οι ευρωπαίοι ερευνητές, και ιδιαίτερα αυτοί που εξαρτώνται από τα μεγάλα εργαστήρια, θα πάνε να κάνουν τις έρευνές τους στις Ηνωμένες Πολιτείες. Έχουμε λοιπόν κάθε συμφέρον - και έχετε απολύτως δίκιο σε αυτό το σημείο - να συμφωνήσουμε με αυτούς οι οποίοι είναι οι μεγάλοι μας ανταγωνιστές σε παγκόσμιο επίπεδο. Αλλά για αυτό, πρέπει καταρχήν να συμφωνήσουμε μεταξύ μας. Και όμως, σήμερα, όλα μου δείχνουν ότι πέρα φυσικά από τις ακραίες περιπτώσεις, όπως η ανθρώπινη κλώνωση σχετικά με την οποία όλος ο κόσμος είναι σύμφωνος, δεν βρισκόμαστε απολύτως σε αυτό το σημείο.
<P>
Επίσης, θα ευχόμουν να δημιουργηθούν, πολύ γρήγορα, αυτές οι εθνικές επιτροπές ηθικής και εσείς, που μεταφέρετε την σκυτάλη των όσων λέγονται εδώ στα κράτη μέλη σας, να συνηγορήσετε εκεί υπέρ αυτών των εθνικών επιτροπών ηθικής. Αυτό θα έδινε πολύ μεγαλύτερο βάρος στην επιτροπή ηθικής που βρίσκεται σήμερα στην διάθεση της Επιτροπής και η οποία, συγκεκριμένα, συνδέεται με τον Πρόεδρο Santer. Αυτό θα έδινε πολύ μεγαλύτερο βάρος σε αυτή την επιτροπή ηθικής, στην οποία προεδρεύει μια αναμφισβήτητη προσωπικότητα, η κ. Nφelle Lenoir, η οποία εργάζεται επίσης για το Συμβούλιο της Ευρώπης και έχει μια πολύ μεγάλη εύνοια, που ξεπερνά άλλωστε τα σύνορα της Ευρώπης. Θα έπρεπε λοιπόν σήμερα να ενισχύσουμε αυτήν την δομή, να της δώσουμε μεγαλύτερη λάμψη, να της δώσουμε μια πολύ μεγαλύτερη βαρύτητα, όχι μόνο στην Ευρώπη, αλλά και σε όλον τον κόσμο. Είναι μια δράση που πρέπει να διεξάγουμε στο επίπεδο του κάθε κράτους μέλους.
<P>
Σας ευχαριστώ για την εξαιρετικά χρήσιμη συμμετοχή σας σε αυτήν την συζήτηση. Ακόμα μια φορά, είμαι απολύτως σύμφωνη στο να συμμετάσχει το Ευρωπαϊκό Κοινοβούλιο στις εργασίες που θα ξεκινήσουν τις επόμενες εβδομάδες.
<P>
(Χειροκροτήματα)

<SPEAKER ID=39 NAME="Πρόεδρος">
Η συζήτηση έληξε.
<P>
'Εχω λάβει 7 προτάσεις ψηφίσματος, σύμφωνα με το άρθρο 37 του Κανονισμού .
<P>
Η ψηφοφορία επ'αυτών θα διεξαχθεί την Τετάρτη, στις 12 το μεσημέρι.

<CHAPTER ID=5>
Κλείσιμο του εργοστασίου της Renault στο Βέλγιο
<SPEAKER ID=40 NAME="Πρόεδρος">
Η ημερήσια διάταξη προβλέπει την συζήτηση επί της δήλωσης της Επιτροπής για το κλείσιμο του εργοστασίου της Εταιρείας Renault στο Βέλγιο.

<SPEAKER ID=41 NAME="Flynn">
Κύριε Πρόεδρε, η ανακοίνωση της Renault για το κλείσιμο του εργοστασίου της στο Βιλβόορντε έχει προκαλέσει έκπληξη και έντονη απογοήτευση. Είναι μια αντίδραση την οποία κατανοώ πλήρως. Η απώλεια 3.100 θέσεων εργασίας αποτελεί καταστροφή για τους ίδους τους εργαζόμενους, τις οικογένειές τους και το ίδιο το Βιλβόορντε.
<P>
Η απόφαση της Renault προκάλεσε επίσης έντονη αγανάκτηση εξαιτίας της αιφνίδιας ανακοίνωσής της και της προφανούς αδιαφορίας της για τα δικαιώματα των εργαζομένων. Η διοίκηση της Renault, με ένα τρόπο που μόνο ως ανεύθυνο μπορώ να τον χαρακτηρίσω, δεν συμμορφώθηκε με τις υποχρεώσεις της σχετικά με την ενημέρωση και διαβούλευση με τους εκπροσώπους των εργαζομένων πριν λάβει την απόφασή της. Από την άποψη αυτή έχει αγνοήσει ολοκληρωτικά τις διατάξεις τόσο της Οδηγίας για τα Συμβούλια των Ευρωπαίων Εργαζομένων όσο και της Οδηγίας για τις Συλλογικές Πλεονάζουσες θέσεις εργασίας.
<P>
Υπάρχουν πολλές εκκλήσεις για νέα ευρωπαϊκή νομοθεσία. Αυτό το κατανοώ. Θα πρέπει όμως να κατανοήσουμε ότι η παρούσα κατάσταση καλύπτεται πλήρως από τις δύο υφιστάμενες οδηγίες. Τα αντίστοιχα εθνικά μέτρα περιλαμβάνουν μηχανισμούς για να διασφαλίσουν την εφαρμογή τους. Ωστόσο υπάρχει ένα πολύ σοβαρό ερωτηματικό σχετικά με το εάν η κλίμακα των κυρώσεων που προβλέπει η εθνική νομοθεσία είναι επαρκής για να δράσει ως ένα πραγματικό αποτρεπτικό κατά της μη συμόρφωσης. Από την άποψη αυτή είναι χρήσιμο να θυμηθούμε ότι το 1992 τα κράτη μέλη απέρριψαν τις προτάσεις της Επιτροπής για την επιβολή αυστηρότερων κυρώσεων στις περιπτώσεις μη συμμόρφωσης επιχειρήσεων με τις διαδικασίες διαβούλευσης και ενημέρωσης των εργαζομένων.
<P>
Πιστεύω ότι έχουμε φθάσει τώρα σε μια κατάσταση όπου θα πρέπει να συμπληρώσουμε τους υφιστάμενους κοινοτικούς κανονισμούς με πιο γενικούς κανόνες ούτως ώστε να κάνουμε τις διαδικασίες ενημέρωσης και διαβούλευσης υποχρεωτικές και επί μονίμου βάσεως για όλες τις σχετικές πτυχές της διαχείρισης των επιχειρήσεων σε εθνικό επίπεδο. Μέσα σ' αυτό το πλαίσιο, το θέμα των επαρκών κυρώσεων για τη μη συμμόρφωση είναι ζωτικό. Θα προτείνω στην Επιτροπή όπως τις ερχόμενες εβδομάδες προχωρήσουμε σε διαβουλεύσεις πρώτου σταδίου επί του θέματος αυτού με τους κοινωνικούς εταίρους σε ευρωπαϊκό επίπεδο. Ελπίζω ειλικρινά ότι μέσω αυτής της δράσεως θα βρεθούμε σε θέση να ενισχύσουμε την προστασία των εργαζομένων.
<P>
Γνωρίζω ότι το Ευρωπαϊκό Κοινοβούλιο εδώ και αρκετό καιρό ζητεί παρόμοιους κανονισμούς και ότι στην πρόσφατη έκθεσή σας σχετικά με την ανακοίνωση της Επιτροπής της 14ης Νοεμβρίου 1995 για την ενημέρωση και την διαβούλευση με τους εργαζόμενους υποστηρίξατε εκ νέου την ιδέα αυτή. Επομένως μπορώ να στηρίζομαι στην βοήθειά σας για την επίτευξη του στόχου αυτού. Το πιο σημαντικό όμως μάθημα που πρέπει να συναχθεί από την κατάσταση αυτή αφορά την αξιοπιστία των ευρωπαϊκών διαδικασιών. Η περίπτωση του Βιλβόορντε δείχνει ότι βρισκόμαστε ακόμη μακρυά από την επιτυχία της σωστής ισορροπίας μεταξύ επιχειρησιακών και οικονομικών αναγκών από την μια μεριά και κοινωνικών απαιτήσεων των εργαζομένων και της κοινωνίας ως συνόλου από την άλλη. Η επίτευξη αυτής της ισορροπίας είναι ζωτική για να διασφαλιστεί η καθολική αποδοχή της διαδικασίας ενσωμάτωσης. Αυτός είναι ο λόγος για τον οποίον πιστεύω ότι η ενσωμάτωση του κοινωνικού πρωτοκόλλου στη Συνθήκη είναι ζωτική: για να διασφαλίσει ότι η κοινωνική νομοθεσία ισχύει και υλοποιείται σε όλη την επικράτεια της Ένωσης. Χωρίς αυτό η εσωτερική αγορά δεν πρόκειται να λειτουργήσει.
<P>
Η υπόθεση αυτή θέτει και άλλα προβλήματα: προβλήματα αναφορικά με την ανάγκη στενότερης παρακολούθησης των κρατικών ενισχύσεων και στενότερου συντονισμού των οικονομικών και κοινωνικών ενεργειών. Αυτά είναι πολύ λεπτά θέματα. Η Επιτροπή θα τα εξετάσει με προσοχή για να δει τι μπορεί να κάνει. Είναι ειρωνικό ωστόσο από αυτή την άποψη ότι η Renault ήταν μια από τις πρώτες επιχειρήσεις η οποία το 1993 συνήψε εθελοντική συμφωνία με τους εκπροσώπους των εργαζομένων εν αναμονή της εφαρμογής της Οδηγίας για τα Συμβούλια των Ευρωπαίων Εργαζομένων. Πιστεύω ότι η συμπεριφορά της Renault σ' αυτό το θέμα θα συμβάλει πάρα πολύ στο να δηλητηριάσει την κατάσταση και να παρεμποδίσει τη μέχρι τούδε μη νομοθετική προσέγγιση στην υλοποίηση της παραπάνω Οδηγίας.
<P>
Όλοι γνωρίζουμε ότι οι επιχειρήσεις έρχονται στην ανάγκη να λάβουν σκληρές εμπορικές αποφάσεις, αλλά εάν η βιομηχανία χάσει την δυνατότητά της να λαμβάνει αυτές τις αποφάσεις με την μεγαλύτερη δυνατή διαφάνεια και δεν μπαίνει στον κόπο ούτε καν να εξηγήσει τις αιτίες στους εργαζόμενους ή να επιζητήσει να διαπραγματευθεί εναλλακτικές λύσεις αντί του κλεισίματος, τότε αυτός καθ' αυτός ο πυρήνας της κοινωνικής μας συμφωνίας υφίσταται επίθεση. Μια παρόμοια συμπεριφορά είναι καταδικαστέα ακόμη και όταν αφορά μια και μόνη χώρα, και επομένως όταν τα θέματα αυτά είναι διεθνικά τότε η ανάγκη για διαφάνεια και διαβούλευση είναι ακόμη μεγαλύτερη.
<P>
Το απειλούμενο κλείσιμο του εργοστασίου στο Βιλβόορντε αποτελεί ένα τεράστιο πλήγμα στους εργαζόμενους και τις οικογένειές τους. Θα ήθελα να ελπίζω ότι από την τραγωδία αυτή ίσως να προκύψει μια ανανεωμένη συνειδητοποίηση της αναγκαιότητας για επαρκή κοινωνικά μέτρα τα οποία να συνοδεύουν την εσωτερική αγορά καθώς και μια νέα αποφασιστικότητα για την εφαρμογή των μέτρων αυτών κατά τον πιο αποτελεσματικό τρόπο. Εάν γίνει έτσι τότε όλα δεν ήταν επί ματαίω.

<SPEAKER ID=42 LANGUAGE="EN" NAME="Green">
Κύριε Πρόεδρε, πως μπορεί άραγε να γίνεται και η Renault, μια αυτοκινητοβιομηχανία στην οποία η γαλλική κυβέρνηση αποτελεί τον μεγαλύτερο μέτοχο, να αποφασίζει ουσιαστικά μέσα σε μία νύχτα να κλείσει το εργοστάσιό της στο Βιλβόορντε; Πώς άραγε μπορεί να γίνεται και η ίδια αυτή εταιρεία να σχεδιάζει σε σύντομο χρονικό διάστημα το άνοιγμα ενός νέου εργοστασίου στην Ισπανία με την οικονομική υποστήριξη της ΕΕ και της ισπανικής κυβερνήσεως; Πώς άραγε γίνεται και η Renault αγνοεί απροκάλυπτα και αναιδέστατα τις ευρωπαϊκές οδηγίες για τις συλλογικές πλεονάζουσες θέσεις και τα συμβούλια των ευρωπαίων εργαζομένων όταν η ίδια η γαλλική κυβέρνηση έχει θέσει την υπογραφή της σ' αυτές τις οδηγίες;
<P>
Αυτά είναι τα ερωτήματα που έθεταν οι εργαζόμενοι από το Βιλβόορντε όταν η ομάδα μου τους συνάντησε κατά την διάρκεια των διαδηλώσεών τους στης Βρυξέλλες την περασμένη Δευτέρα. Σήμερα οι εργαζόμενοι της Renault διαδηλώνουν στο Παρίσι. Από την ανακοίνωση του κλεισίματος του εργοστασίου οι εργαζόμενοι στα εργοστάσια της Renault στη Γαλλία και την Ισπανία, ενήργησαν από κοινού προς υποστήριξη των εργατών εκείνων και των οικογενειών τους που θα πεταχθούν στο δρόμο στο Βέλγιο. Η ομάδα μου εκφράζει σήμερα την υποστήριξή της γι' αυτές τις οικογένειες. Ειλικρινά όμως αυτό δεν φθάνει. Τα ευχολόγια, η αλληλεγγύη, η υποστήριξη και η συμπάθεια μπορούν να μας κάνουν να νοιώσουμε καλύτερα αλλά μπορούν επίσης να κάνουν πιο δύσκολο για εκείνους που υφίστανται τις επιπτώσεις να εκφράσουν την πίκρα τους και τον θυμό τους εναντίον ενός συστήματος το οποίο καταστρέφει τους ίδιους, την τύχη των οικογενείων τους και τις ελπίδες τους για το μέλλον.
<P>
Για μας όμως, κύριε Πρόεδρε, η πρόκληση είναι σαφής: πρόκειται να υπερασπιστεί άραγε τα δικαιώματα αυτών των ανθρώπων ή όχι η Ευρώπη που προσπαθούμε να οικοδομήσουμε, η Ευρώπη στην οποία πιστεύουμε; Πρόκειται άραγε να επιμείνει η δική μας Ευρώπη ότι το δίκαιό της θα πρέπει να γίνεται σεβαστό και να τηρείται; Πρόκειται άραγε η Ευρώπη να κάνει ευκολότερη τη συμμετοχή των εργαζομένων της Ένωσης στις συζητήσεις για το μέλλον τους;
<P>
Κύριε Πρόεδρε, η κατάσταση αφορά σήμερα την αυτοκινητοβιομηχανία της Renault. Αύριο ποιός ξέρει τι θα αφορά; Εμείς στο Σώμα τούτο δεν μπορούμε να παρεμποδίσουμε την βιομηχανία από το να λάβει αποφάσεις για να κλείσει ή να μεταφέρει τα εργοστάσιά της, αλλά μπορούμε να επιμείνουμε ότι όταν μια βιομηχανία λαμβάνει ευρωπαϊκές επιδοτήσεις τότε η βιομηχανία αυτή θα πρέπει να έχει μια σαφή ευθύνη και δέσμευση τόσο για τα ποσά που της έχουν χορηγηθεί όσο και για την εργατική δύναμη, οι κόποι και το μέλλον της οποίας έχουν ανατεθεί στην εταιρεία ως αποτέλεσμα των παραπάνω επενδύσεων.
<P>
Κύριε Πρόεδρε, κατά την άποψη της ομάδας μου οι επιδοτήσεις θα πρέπει να συνδέονται με μακροπρόθεσμα προγράμματα ανάπτυξης των αντιστοίχων επιχειρήσεων και καλούμε την Ευρωπαϊκή Επιτροπή να διασφαλίσει ότι ο σύνδεσμος αυτός θα αναπτύσσεται με ένα δομημένο τρόπο σε κάθε μία βιομηχανία. Εμείς στο Σώμα τούτο θα πρέπει να εξετάσουμε τις ίδιες τις αποφάσεις μας και να βεβαιωθούμε ότι δεν γινόμαστε συνεργοί μέσω των κατανομών που κάνουμε στον προϋπολογισμό. Εάν δε είναι τόσο εύκολο να αγνοούνται οι οδηγίες χωρίς ουσιαστικά καμία επίπτωση στις αντίστοιχες επιχειρήσεις τότε θα πρέπει επειγόντως να ζητήσουμε και να επιμείνουμε σε μια αναθεώρηση της αποτελεσματικότητας των δύο αντίστοιχων οδηγιών.
<P>
Ας ξεκινήσουμε επιμένοντας για την επιστροφή των επιδοτήσεων εκεί όπου έχει προκύψει σαφώς ότι μια επιχείρηση έχει αρνηθεί το πνεύμα των επενδύσεων - στο κάτω κάτω αυτό είναι που κάνουμε με τα προγράμματα που χρηματοδοτούνται από το Ευρωπαϊκό Κοινωνικό Ταμείο: εάν αποδειχθεί ότι οι λήπτες έχουν παραβιάσει τις συμφωνίες ζητούμε τα χρήματα πίσω. Γιατί να μην τα ζητήσουμε και από τις επιχειρήσεις τύπου Renault; Πολύ συχνά ακούμε να λέγεται ότι στην πολιτική δεν υπάρχει πλέον ηθική. Ασφαλώς θα πρέπει να υπάρχει ηθική στις επιχειρήσεις. Θα πρέπει να υπάρχει ένα αίσθημα ευθύνης έναντι των εργαζομένων. Εάν είναι ανάγκη να ληφθούν οδυνηρές αποφάσεις - και όλοι γνωρίζουμε ότι από καιρού εις καιρόν παρουσιάζεται μια τέτοια ανάγκη - τότε είναι ευθύνη των διοικούντων να λάβουν τις αποφάσεις αυτές με δίκαιο τρόπο, κατόπιν ολοκληρωμένων συζητήσεων με τους εργαζόμενους, δίνοντας τους έτσι την ευκαιρία να συμμετάσχουν στην εξέταση λύσεων για το κοινό τους μέλλον.
<P>
(Χειροκροτήματα)

<SPEAKER ID=43 LANGUAGE="NL" NAME="Chanterie">
Κύριε Πρόεδρε, κύριε Επίτροπε, η απόφαση για το κλείσιμο της Renault στο Vilvoorde, σε σύντομο χρονικό διάστημα και χωρίς την παραμικρή διαβούλευση, έχει δημιουργήσει αγανάκτηση, όχι μόνο στους άμεσα ενδιαφερόμενους, αλλά ακόμη και σε ευρύτερα στρώματα του πληθυσμού.
<P>
Εξ ονόματος της ομάδας του ΕΛΚ, εκφράζω την απόλυτη αλληλεγγύη μας με τη διαδήλωση που πραγματοποιείται σήμερα στο Παρίσι, καθώς και με τους άμεσα ενδιαφερόμενους στο Vilvoorde. Είμαστε αγανακτισμένοι και έκπληκτοι, όχι μόνο με το ίδιο το κλείσιμο, αλλά επίσης και κυρίως για τον κυνισμό, με τον οποίο μία ξένη εταιρεία, χωρίς την παραμικρή προηγουμένως διαβούλευση, αποφασίζει να κλείσει ένα μεγάλο εργοστάσιο, εντός είκοσι εβδομάδων.
<P>
Οι ίδιες οι αναδιοργανώσεις των ευρωπαϊκών βιομηχανιών δεν αποτελούν εξαίρεση. Όλοι γνωρίζουν ότι η ανταγωνιστικότητα των τομέων και ο ανταγωνισμός στη διεθνή αγορά, δυστυχώς, οδηγούν σε επανεγκαταστάσεις επιχειρήσεων, περικοπές, αναπροσαρμογές και κλείσιμο. Εν προκειμένω, αντιπαρατίθενται δύο βασικές θέσεις; κατά πρώτον: επειδή καθιστούμε δυνατή την ελεύθερη κυκλοφορία των προϊόντων και των υπηρεσιών και καταργούμε τα σύνορα μεταξύ των κρατών για τους εργαζόμενους και τους εργοδότες, δεν σημαίνει ότι θα πρέπει τα ίδια τα σύνορα να καθορίζουν ποιες επιχειρήσεις μπορούν να παραμείνουν και ποιες θα πρέπει να κλείσουν, ανεξάρτητα από την παραγωγικότητα ή την αποδοτικότητα, αλλά βάσει της εθνικότητας.
<P>
Εξάλλου, δεν είναι καθόλου υπεύθυνο η Ευρωπαϊκή Επιτροπή, έμμεσα, να υποστηρίζει ή να ενθαρρύνει μία παρόμοια απόφαση, επιτρέποντας στην εν λόγω επιχείρηση να επωφεληθεί εθνικής επιχορήγησης, προκειμένου να κατασκευάσει ένα άλλο εργοστάσιο. Είμαστε εναντίον της μετεγκατάστασης των επιχειρήσεων με τη βοήθεια ευρωπαϊκών μέσων; τα ευρωπαϊκά χρήματα θα πρέπει να χρησιμοποιούνται για τη δημιουργία θέσεων εργασίας και όχι για την εξαφάνιση. Μία Οικονομική και Νομισματική Ένωση, χωρίς τη λήψη κατάλληλων και επαρκών κοινωνικών διορθωτικών μέτρων, είναι απαράδεκτη για τους εργαζόμενους και τους υπαλλήλους και, επιπλέον, μη βιώσιμη. Θα πρέπει να διαπιστώσουμε, δυστυχώς, ότι η κοινωνική Ευρώπη παρουσιάζει 10 έτη καθυστέρηση έναντι της εσωτερικής αγοράς και της Οικονομικής και Νομισματικής Ένωσης.
<P>
Ούτως, έρχομαι στη δεύτερη διαπίστωσή μου: δεν είναι δυνατόν από πολιτικής, κοινωνικής και ηθικής απόψεως να υπάρξει ένα κλείσιμο χωρίς διαβουλεύσεις. Δυστυχώς, ανεξάρτητα με το αν κάποιος το αρνείται ή το δέχεται, η ευρωπαϊκή νομοθετική ρύθμιση, όσον αφορά την πληροφόρηση και τις διαβουλεύσεις, δεν είναι επαρκής. Η αναθεώρηση του 1992 της οδηγίας «Συλλογικές απολύσεις» παραμένει περιορισμένη, εξαιτίας της διστακτικότητας του Συμβουλίου Υπουργών και παρά τις προτάσεις του Ευρωπαϊκού Κοινοβουλίου και της Ευρωπαϊκής Επιτροπής. Θα πρέπει αυτό να το επισημάνουμε: το Συμβούλιο φέρει, εν προκειμένω, σοβαρή ευθύνη. Ζητούμε από την Ευρωπαϊκή Επιτροπή να ετοιμάσει διόρθωση και ελπίζουμε ότι αυτή τη φορά το Συμβούλιο δεν θα τραπεί σε φυγή. Η αλλαγή θα πρέπει να συνίσταται στην πρόβλεψη της ακύρωσης, εάν δεν έχουν πραγματοποιηθεί διαβουλεύσεις. Το δικαίωμα των εργαζομένων για διαβούλευση και διαπραγματεύσεις δεν εντάσσεται στα πλαίσια των κανόνων καλής συμπεριφοράς ή των τυπικών απαιτήσεων. Είναι ένα θέμα «χρησιμοποίησης των δυνατοτήτων» για την αναζήτηση δυνατοτήτων, προκειμένου να προληφθεί το κλείσιμο μίας επιχείρησης ή οι συνέπειές της και κυρίως να περιοριστούν ή να αναληφθούν τα μειονεκτήματα ενός κλεισίματος.
<P>
Η Volkswagen της Γερμανίας, πριν από τρία έτη έδειξε ένα εντελώς διαφορετικό παράδειγμα, καθώς βάσει της αλληλεγγύης μεταξύ των εργαζομένων κατορθώθηκε να εξακολουθήσουν να εργάζονται 30.000 εργαζόμενοι. Επομένως, ζητούμε από τη Renault να ακολουθήσει αυτό το παράδειγμα και να αναιρέσει την απόφασή της. Κύριε Πρόεδρε, το Ευρωπαϊκό Συμβούλιο επαναλαμβάνει συχνά ότι η καταπολέμηση της ανεργίας αποτελεί τη βασική ευρωπαϊκή προτεραιότητα, αλλά μία ευρωπαϊκή προσπάθεια για τη διασφάλιση της απασχόλησης ή τη δημιουργία θέσεων απασχόλησης απουσιάζει ή αναβάλλεται ή ακόμη χαρακτηρίζεται από μετριότητα. Στην Ευρώπη, γίνονται περισσότερα για την προστασία των ζώων από ό, τι για την προστασία των πολιτών. Επομένως, δεν είναι δύσκολο να καταλάβουμε γιατί οι πολίτες απορρίπτουν την Ευρώπη.

<SPEAKER ID=44 LANGUAGE="FR" NAME="Hermange">
Κύριε Πρόεδρε, αγαπητοί συνάδελφοι, η Renault, η οποία για πολύ καιρό υπήρξε εταιρεία εθνική και η οποία αποτελούσε βιτρίνα της κοινωνίας, εδώ και λίγο καιρό ιδιωτικοποιήθηκε -η πλειοψηφία των κεφαλαίων προέρχονται από ιδιωτικές επενδύσεις- και πρέπει από εδώ και στο εξής να τα βγάλει πέρα με τον ανταγωνισμό της παγκόσμιας αγοράς χρειάζεται ως εκ τούτου να αναπροσαρμόσει το βιομηχανικό της δυναμικό το οποίο είναι ιδιαίτερα διασκορπισμένο και διαφοροποιημένο στην Ευρώπη. Εξάλλου, η Hoover και η JVC κινήθηκαν στο ίδιο πνεύμα, εδώ και λίγο καιρό.
<P>
Στο πλαίσιο αυτό επομένως, πρέπει η απόφαση κλεισίματος του εργαστασίου στη Vilvorde να θεωρηθεί όχι ως μεμονωμένο μέτρο ή ως κύρωση, αλλά αναμφισβήτητα ως απόφαση βιομηχανικής στρατηγικής που επιτρέπει την αντιμετώπιση της πτώσης του επιπέδου της ευρωπαϊκής αγοράς αυτοκινήτων σε σχέση με τις προβλέψεις της Επιτροπής -αφού το 1996 πουλήθηκαν λιγότερα από τρία εκατομμύρια οχήματα- και τελικά τη διατήρηση της απασχόλησης 140.000 εργαζόμενων της επιχείρησης, οι οποίοι, εάν δεν είχε παρθεί μια τέτοια απόφαση, θα είχαν υποστεί τις ανάλογες συνέπειες.
<P>
Βέβαια, στα μάτια της κοινής γνώμης, αναμφίβολα δε μπορεί να γίνει κατανοητό το πώς μια γαλλική επιχείρηση αποφασίζει να κλείσει ένα από τα εργαστάσιά της στο εξωτερικό, όμως η απόφαση αυτή η οποία αποδίδεται ολοκληρωτικά στη διεύθυνση της επιχείρησης ενθαρρύνθηκε σίγουρα από τη σχετική συγκριτική ανάλυση του κόστους παραγωγής.
<P>
Γι&#x02BC; αυτό το λόγο, μια τέτοια απόφαση, η οποία μας αναστατώνει, πρέπει να ξυπνήσει στη συνείδηση όλων εκείνων που είναι υπεύθυνοι για το μέλλον της Ευρώπης πως η δημιουργία ενός ευρωπαϊκού κοινωνικού χώρου καθίσταται απαραίτητη. Μ&#x02BC; αυτό, εξάλλου, το πνεύμα παρουσίασε κι ο Jacques Chirac πριν ένα χρόνο και πλέον στους ευρωπαίους εταίρους μας υπόμνημα για την υιοθέτηση ενός ευρωπαϊκού κοινωνικού μοντέλου. Όσο απαραίτητος είναι ο κοινωνικός διάλογος, άλλο τόσο σημαντική είναι και η δημιουργία ενός ευρωπαϊκού κοινωνικού μοντέλου και ενός ευρωπαϊκού κοινωνικού χώρου.
<P>
Εν αναμονή της δημιουργίας αυτής, αρμόζει πάντως να εφαρμόζονται σωστά τα εργαλεία τα οποία διαθέτουμε από τους προέδρους των επιχειρήσεων, οι οποίοι, στο πλαίσιο του σκληρού ανταγωνισμού δεν μπορούν ν&#x02BC; αποφεύγουν, για οικονομικούς λόγους, το σεβασμό των κανόνων του παιχνιδιού που έχει ανθρώπινο χαρακτήρα. Στην αντίθετη περίπτωση, πρέπει να επιβάλλονται ποινές ακυρότητας εάν δεν υπάρχει ούτε ανταλλαγή απόψεων ούτε διάλογος. Πάντως, είναι απαραίτητο στο πλαίσιο της διακυβερνητικής διάσκεψης, να ενταχθεί το κοινωνικό πρωτόκολλο στη συνθήκη.

<SPEAKER ID=45 LANGUAGE="FR" NAME="Andrι-Lιonard">
Κύριε Πρόεδρε, η αιφνιδιαστική και μονόπλευρη απόφαση της διεύθυνσης της Renault να κλείσει τη θυγατρική της στη Vilvorde κλόνισε τρομερά την ευρωπαϊκή κοινή γνώμη. Απόδειξη του πιο στυγνού καπιταλισμού, την οποία δεν μπορώ ν&#x02BC; αποδεχτώ, η πράξη αυτή πετάει στο δρόμο 3.100 εργαζόμενους μαζί με τις οικογένειές τους.
<P>
Ωστόσο, η Renault ήταν μια από τις πρώτες επιχειρήσεις στην Ευρώπη που σύναψε, σε βάση εθελοντική, συμφωνίες σε θέματα πληροφόρησης και γνωμοδότησης των εργατών - ο επίτροπος μας το υπενθύμισε. Γιατί λοιπόν, να έχουμε παραβεί την οδηγία που θεσπίζει τις ευρωπαϊκές επιτροπές επιχειρήσεων, καθώς κι εκείνη σχετικά με τις ομαδικές απολύσεις; Δικαιολογεί, ο μοναδικός νόμος της αγοράς, την απόλυση ικανών εργατών κατά τρόπο επονείδιστο, θυμάτων της παγκοσμιοποίησης και του αδυσώπητου ανταγωνισμού; Είμαι μεν φιλελεύθερος, δεν μπορώ όμως και να ανεχτώ το νόμο της ζούγκλας. Πάντοτε ήμουν οπαδός ενός οικονομικού συστήματος το οποίο θα ήταν στο πλευρό του ανθρώπου κι όχι το αντίστροφο. Σήμερα, οι ευρωπαίοι πολίτες δεν καταλαβαίνουν πλέον και κυρίως δεν αποδέχονται πλέον τα αδικαιολόγητα κλεισίματα επιχειρήσεων και την έλλειψη αλληλεγγύης μεταξύ των κρατών μελών της Ένωσης.
<P>
Η Ευρώπη δεν θα είναι πλέον σε θέση να προοδεύει χωρίς την πραγματική κοινωνική και συλλογική αφύπνιση των κυβερνήσεων που την απαρτίζουν. Η κρίση αυτή θα είναι, λίγο-πολύ, ελπίζουμε, η τόσο προσδοκώμενη σπίθα της κοινωνικής Ευρώπης. Η αλληλεγγύη των εργατών της Renault, είτε αυτοί είναι Βέλγοι, είτε Γάλλοι, είτε Ισπανοί, θα γίνει το παράδειγμα για όλους. Στο χέρι μας και κυρίως στο χέρι των προέδρων των κυβερνήσεων είναι να γίνουν όλα πράξη προκειμένου να ενταχθεί το κοινωνικό πρωτόκολλο και οι διατάξεις εκείνες που σκοπό έχουν να ενθαρρύνουν την απασχόληση στην επόμενη συνθήκη.
<P>
Πιστεύω στην Ευρώπη, στην ένωση των λαών μας, στο ανθρώπινο δυναμικό μας, το οποίο αποτελεί τον πλούτο μας. Ας μην τους θυσιάσουμε στο βωμό του ενός και μοναδικού κέρδους.

<SPEAKER ID=46 LANGUAGE="FR" NAME="Lannoye">
Κύριε Πρόεδρε, στο λίγο χρόνο που έχω στη διάθεσή μου θα περιοριστώ σε μερικές παρατηρήσεις. Πρώτ&#x02BC; απ&#x02BC; όλα ως προς την απόφαση της Renault, είναι σαφές πως η μέθοδος είναι απαράδεκτη. Μια επιχείρηση ή μια εταιρεία δεν μπορεί να παίρνει αποφάσεις που προκαλούν κοσμογονικές κοινωνικές και οικονομικές αλλαγές σε μια περιοχή, δίχως ανταλλαγή απόψεων και προγράμματα αλλαγής της φύσης απασχόλησης των εργαζομένων της. Και οι δύο οδηγίες σχετικά με τις ομαδικές απολύσεις και τις επιτροπές των επιχειρήσεων αντίστοιχα, δεν τηρήθηκαν.
<P>
Τί συμπεράσματα μπορούν να εξαχθούν απ&#x02BC; αυτό; Σίγουρα η Επιτροπή δε διαθέτει τα μέσα εκείνα ώστε να επιβάλλει την τήρηση των οδηγιών. Κυρώσεις δεν προβλέπονται. Μπορεί όμως να ζητήσει απ&#x02BC; τη Renault να επανεξετάσει την απόφασή της κι αν δε γίνει κάτι τέτοιο, να αρνηθεί στη Renault και στις εταιρείες που θα ευθυγραμμίζονταν με την τακτική αυτή, την πρόσβαση σε μια σειρά πιθανών προνομίων. Κι έχω στο νου μου την πρόσβαση σε κοινοτικά προγράμματα, σε προγράμματα έρευνας/ανάπτυξης και σε ό, τι έχει να κάνει με διαρθρωτικά ταμεία.
<P>
Με αφορμή τα διαρθρωτικά ταμεία, το πρώτο σχόλιο που έχω να κάνω είναι πως είναι απαράδεκτο οι επιχειρήσεις να μπορούν να εφαρμόζουν μια συγκεκριμένη μέθοδο που συνίσταται στη συσσώρευση των πλεονεκτημάτων που παρέχονται από τη χρήση των διαρθρωτικών ταμείων ή του ταμείου συνοχής και στον αποπροσανατολισμό σχετικά μ&#x02BC; αυτό το ταμείο συνοχής και τα διαρθρωτικά ταμεία. Εν συντομία, είναι απαράδεκτο να στοιχηματίζουμε για τις κοινωνικές ανισότητες. Φυσικά, αυτό απευθύνεται στην ευρωπαϊκή ένωση επ&#x02BC; ευκαιρία της τρέχουσας διακυβερνητικής διάσκεψης.
<P>
Καταλήγοντας, η δεύτερη παρατήρηση που έχω να κάνω είναι πως πρέπει οπωσδήποτε να ενθαρρύνουμε μια οικονομία ορθολογιστική και να αποθαρρύνουμε την ανεδαφική οικονομία, έτσι όπως αποθαρρύναμε και την παράλογη κτηνοτροφία. Στην κατεύθυνση αυτή, να σημειώσω πως αυτή τη στιγμή βρίσκεται υπό εξέτασιν, σε επίπεδο ΟΟΣΑ, μια πολυμερής συμφωνία για τις επενδύσεις η οποία μας υπόσχεται πολλές νέες Renault. Θεωρώ πως οφείλουμε να είμαστε εξαιρετικά προσεκτικοί απέναντι στη σύναψή της.

<SPEAKER ID=47 LANGUAGE="FR" NAME="Moreau">
Kύριε Πρόεδρε, η ανακοίνωση του κλεισίματος του εργοστασίου της Renault στη Vilvorde ξεσήκωσε μεγάλη ταραχή. 3 100 εργάτες έμειναν άνεργοι, ένα σύγχρονο εργοστάσιο που στοίχισε 8, 5 δισεκατομμύρια σε επενδύσεις βγήκε στο σφυρί: σπατάλη απαράδεκτη. Την ίδια μέρα ωστόσο, η ενέργεια της Renault προκαλούσε άλμα της τάξης του 13 % στο χρηματιστήριο του Παρισιού. Τί σύμβολο γαλλικής αλλά κι ευρωπαϊκής πολιτικής που ευνοεί το χρηματιστήριο περιφρονώντας τους ανθρώπους και θυσιάζοντας την απασχόληση και το βιομηχανικό δυναμικό στο βωμό των μερισμάτων! Ζωές κατεστραμμένες, μέλλον τσακισμένο: λίγο ενδιαφέρει τους χρηματιστές, αρκεί να κερδίζουν χρήμα!
<P>
Απολύσεις και πάλι απολύσεις για να μειωθεί το κόστος εργασίας και να αναπτυχθεί ο ανταγωνισμός: τέτοια είναι η μοναδική συνταγή της Ευρώπης της ενιαίας αγοράς και του ενιαίου νομίσματος. Όχι μόνο είναι απάνθρωπο, αλλά και καταστροφικό σε οικονομικό επίπεδο. Έτσι, το μερίδιο των μισθών σε ένα αυτοκίνητο Renault έπεσε από 23 % σε 12 % μεταξύ των ετών 1980 και 1995. Την ίδια εποχή, το μερίδιο αγοράς της Renault έπεσε κατά ένα τρίτο στη Γαλλία και την Ευρώπη. Από το 1986 η Renault πραγματοποίησε κέρδη 40 δισεκατομμυρίων. Για ποιό σκοπό χρησιμοποιήθηκαν; Όμως, οι μισθωτοί, οι λαοί, δεν πρόκειται να δέχονται για πολύ ακόμα να είναι τα αιώνια θύματα. Η διαμαρτυρία επιβεβαιώνεται, η αντεπίθεση και η αλληλεγγύη οργανώνονται. Η πρώτη ευρωπαϊκή απεργία της 7ης Μαρτίου το διατύπωσε σθεναρά. Σήμερα το πρωί στη Boulogne-Billancourt, η συγκέντρωση πρόκειται να το εκφράσει, κι αρκετές ακόμη πρωτουβουλίες θα ξεκινήσουν.
<P>
Επιθυμώ να χαιρετίσω, σ&#x02BC; αυτόν εδώ το χώρο, την αποφασιστικότητα και το θάρρος των εργαζομένων στη Vilvorde καθώς και την αγωνιστικότητα την οποία επέδειξαν, όπως άλλωστε και οι Γάλλοι συνάδελφοί τους, που επλήγησαν κι οι ίδιοι από τις απολύσεις και οι οποίοι με τις ενέργειές τους εξουδετέρωσαν την απόπειρα του επιθυμητού από τη διοίκηση κατακερματισμού για την επιβολή του σχεδίου της.
<P>
Η ομάδα μας απαιτεί την απόσυρση του σχεδίου Schweitzer στο σύνολό του καθώς και την έναρξη των διαπραγματεύσεων με συνδικαλιστικές οργανώσεις. Αλλες επιλογές θα πρέπει να επιβληθούν στους ιθύνοντες της Renault. Να κατακρίνουμε, για παράδειγμα, τα 2, 6 εκατομμύρια οικονομικών ενισχύσεων για τη βελτίωση της αγοραστικής δύναμης, να μειώσουμε το χρόνο απασχόλησης, χωρίς όμως μείωση των μισθών, να δώσουμε, τέλος, το λόγο στους μισθωτούς με νέα δικαιώματα. Με τις προτάσεις μας, με τις πρωτοβουλίες μας, την αλληλεγγύη μας προς τους εργαζομένους της Renault, έχουμε σκοπό να κάνουμε τα πάντα ώστε να συμβάλλουμε στην οικοδόμηση μιας Ευρώπης πραγματικά κοινωνικής, δημοκρατικής, στον αντίποδα της σημερινής Ευρώπης.

<SPEAKER ID=48 LANGUAGE="NL" NAME="Vandemeulebroucke">
Κύριε Πρόεδρε, αγαπητοί συνάδελφοι, πριν από μιάμισυ εβδομάδα, 3.000 εργαζόμενοι κατέστησαν θύματα της καπιταλιστικής τρομοκρατίας. Γιατί πώς μπορεί κανείς να χαρακτηρίσει διαφορετικά την απόφαση της Renault να κλείσει το εργοστάσιο στο Vilvoorde. Ακόμη και οι εμπειρογνώμονες στον τομέα των αυτοκινήτων έμειναν έκπληκτοι. Το εργοστάσιο στο Vilvoorde της Renault εθεωρείτο πάντα ένα πρότυπο επένδυσης. Το Vilvoorde ήταν μοντέρνο και παραγωγικό. Επιπλέον, οι εργαζόμενοι είχαν συμβάλει πολύ σ'αυτό. Μεγαλύτερη υπευθυνότητα, περισσότερη ευκαμψία, περισσότερος χρόνος εργασίας και επιπλέον χαμηλότερες αμοιβές. Κατ'αρχήν, το κλείσιμο χωρίς προειδοποίηση θα πρέπει να θεωρηθεί ως νομικό σκάνδαλο. Σήμερα, με το Vilvoorde ολοκληρώνεται μία σειρά κλεισιμάτων επιχειρήσεων.
<P>
Το 1986, συζητούσαμε εδώ στο Κοινοβούλιο για τον παραγωγό ελαστικών Michelin, ο οποίος είχε απολύσει ομαδικά τους εργαζόμενούς του μία ημέρα πριν τις καλοκαιρινές διακοπές. Αυτό που συνέβη τότε δεν έπρεπε να ξανασυμβεί ποτέ. Σήμερα, 10 χρόνια μετά, έχουν πραγματοποιηθεί ελάχιστα όσον αφορά την υποσχόμενη κοινωνική ολοκλήρωση. Τι διαθέτουν τα εκατομμύρια ανέργων στην Ευρώπη ως δικαίωμα εργασίας, το οποίο είναι καταφανώς ανθρώπινο δικαίωμα; Τι προσφέρει η Ευρώπη εάν σε ένα κράτος μέλος της φαίνεται ότι δεν είναι δυνατό να τηρηθούν ορθά οι νομοθετικές ρυθμίσεις της; Γιατί το επερχόμενο κλείσιμο του εργοστασίου του Vilvoorde της Renault έρχεται σε αντίφαση με δύο οδηγίες, καθώς και με τη σχετική βελγική νομοθεσία. Αναφέρομαι στην οδηγία του 1984 για τα ευρωπαϊκά συμβούλια επιχειρήσεων και στην οδηγία του 1975 για τις ομαδικές απολύσεις. Η τελευταία οδηγία ενισχύθηκε μετά από αυτά που συνέβησαν στη Michelin, αλλά δεν ολοκληρώθηκε απόλυτα, καθώς δεν προβλέπονται κυρώσεις γι'αυτούς οι οποίοι δεν τηρούν την ευρωπαϊκή νομοθεσία. Το 1991, το Κοινοβούλιο ψήφισε ένα κείμενο, σύμφωνα με το οποίο οι αποφάσεις για τις συλλογικές απολύσεις των πολυεθνικών εταιρειών θα είναι άκυρες, εάν δεν λαμβάνονται σύμφωνα με τις διατάξεις της οδηγίας, αλλά το Συμβούλιο δεν θέλησε να ακολουθήσει εν προκειμένω. Επομένως, οι πολυεθνικές εταιρείες έλαβαν λευκή κάρτα. Εξάλλου, οι ευρωπαϊκές πολυεθνικές εταιρείες αδιαφορούν για το Συμβούλιο Υπουργών. Αδιαφορούν για την Ευρωπαϊκή Επιτροπή, καθώς και για το Ευρωπαϊκό Κοινοβούλιο. Γι'αυτούς υπάρχει μόνο ένας νομοθέτης, τον οποίο θα πρέπει να ακούν όλοι: ο μέτοχος. Κανείς άλλος. Και στην περίπτωση της Renault, το γαλλικό κράτος κατέχει το 48 % των μετοχών. Γι'αυτό το λόγο, προτείνω στη γαλλική κυβέρνηση να χρησιμοποιήσει αυτό το ισχυρό όπλο των μετοχών. Η γαλλική κυβέρνηση θα πρέπει, το συντομότερο δυνατό, να συγκαλέσει ένα έκτακτο γενικό συμβούλιο στη Renault με ένα θέμα στην ημερήσια διάταξη: την ακύρωση της απόφασης για το κλείσιμο του εργοστασίου του Vilvoorde της Renault. Η γαλλική κυβέρνηση υποστηρίζει ότι αντιμετωπίζει με σοβαρότητα την Ευρώπη. Κατά συνέπεια, θα πρέπει να χρησιμοποιήσει το φάκελο των μετοχών της στη Renault για να την υποχρεώσει να συμπεριφερθεί σύμφωνα με τις ευρωπαϊκές οδηγίες.
<P>
Η διαταγή της Renault κατέδειξε ότι θα πρέπει να καταργηθεί ο κανόνας της ομοφωνίας στο Συμβούλιο Υπουργών. Στη Διάσκεψη Κορυφής του Αμστερνταμ θα πρέπει να ληφθεί απόφαση, ώστε οι κοινωνικές αποφάσεις να είναι δυνατό να λαμβάνονται με ειδική πλειοψηφία και κατ'αυτό τον τρόπο θα ληφθεί σοβαρά η Συνθήκη. Σήμερα η κοινωνική Ευρώπη είναι χωρίς περιεχόμενο. Στα τελευταία 21 έτη υπήρξαν μόλις τρεις ευρωπαϊκές οδηγίες για τα συμβούλια των επιχειρήσεων. Σήμερα αναφερόμαστε σε δύο, οι οποίες δεν τηρούνται. Επτά ακόμη οδηγίες έχουν μπλοκαριστεί εδώ και χρόνια στο Συμβούλιο Υπουργών. Αλλά και η ίδια η Επιτροπή θα πρέπει να πράξει περισσότερα από συμβολαιογραφικές πράξεις έκδοσης οδηγιών. Το ψήφισμα, το οποίο κατέθεσα εξ ονόματος της ομάδας μου, περιλαμβάνει σχετικά μία σειρά συγκεκριμένων προτάσεων.
<P>
Συνάδελφοι, αύριο εορτάζουμε τη τεσσαρακοστή επέτειο της Ευρώπης. Εν τω μεταξύ, έχουν περάσει δέκα ημέρες από την απόφαση για το εργοστάσιο του Vilvoorde της Renault. Η περίπτωση της Renault στο Vilvoorde μας καταδεικνύει ότι, σε τελευταία ανάλυση, δεν βρισκόμαστε πουθενά.

<SPEAKER ID=49 LANGUAGE="DA" NAME="Lis Jensen">
Κύριε Πρόεδρε, θα ήθελα καταρχήν να τονίσω ότι πρόκειται για πραγματική τραγωδία κάθε φορά που μία θέση εργασίας καταργείται ή μεταφέρεται σε άλλη χώρα - μία τραγωδία κυρίως για τον εργαζόμενο. Στη συγκεκριμένη περίπτωση του κλεισίματος του εργοστασίου της Renault στο Vilvoorde του Βελγίου η Ευρωπαϊκή Επιτροπή επέδειξε εξαιρετικό ενδιαφέρον. Θα ευχόμαστε ίσως να υπήρχε τέτοιο έντονο ενδιαφέρον κάθε φορά που καταργούνται ή μεταφέρονται αλλού θέσεις εργασίας και ιδιαίτερα ίσως εάν η αιτία αυτής της κατάργησης θέσεων εργασίας έχει κάποια σχέση με τους πόρους των διαρθρωτικών ταμείων της Ευρωπαϊκής Ένωσης.
<P>
Θα ήθελα, με την άδειά σας, κύριε Πρόεδρε, να πληροφορήσω το Σώμα για μία συγκεκριμένη υπόθεση στη Δανία. Πρόκειται για τον αμερικανικό γίγαντα Boston Scientific Corporation στο Stenlψse της Δανίας, επιχείρηση η οποία με ενίσχυση από τα διαρθρωτικά ταμεία της Ευρωπαϊκής Ένωσης μεταφέρθηκε στην Ιρλανδία στα τέλη του 1997 αφήνοντας 258 εργαζόμενους στο δρόμο. Είναι απολύτως απαράδεκτη αυτή η ενέργεια κι ούτε είναι αυτός ο ενδεδειγμένος τρόπος διάθεσης των πόρων της Ευρωπαϊκής Ένωσης. Οι πόροι των διαρθρωτικών ταμείων δεν πρέπει να χρησιμοποιούνται για τη μεταφορά της ανεργίας από το ένα κράτος μέλος στο άλλο. Μπορεί να πρόκειται ακόμη και για στρέβλωση ανταγωνισμού.

<SPEAKER ID=50 LANGUAGE="NL" NAME="Vanhecke">
Πρόεδρε, αυτή τη στιγμή στο Vilvoorde υπάρχουν χιλιάδες εργαζόμενοι και υπάλληλοι, οι οποίοι έχουν απολυθεί χωρίς την παραμικρή διαβούλευση, και θα πρέπει να τολμούμε να ονομάζουμε τους υπεύθυνους. Είναι εύκολο να δείχνουμε με το δάχτυλο μόνο τη διεύθυνση της Renault. Θα πρέπει επίσης να αποδώσουμε τις ευθύνες τους στην Ευρωπαϊκή Επιτροπή και στη βελγική κυβέρνηση.
<P>
Κατ'αρχήν, η αγανάκτηση της Ευρωπαϊκής Επιτροπής για το κλείσιμο της Renault Vilvoorde, μου φαίνεται παράταιρη. Γιατί είναι ακριβώς η Επιτροπή, η οποία προτείνει ότι οι αυτοκινητοβιομηχανίες θα πρέπει να εγκατασταθούν σε φθηνότερες χώρες, για παράδειγμα την Ισπανία και την Πορτογαλία, προκειμένου να μπορέσουν να ανταπεξέλθουν στον ανταγωνισμό των μη ευρωπαίων παραγωγών. Είναι η Επιτροπή, η οποία παραχωρεί δισεκατομμύρια επιχορηγήσεων γι'αυτές τις μετεγκαταστάσεις. Και κυρίως είναι η Επιτροπή, η οποία παραμένει τυφλή στον αθέμιτο ανταγωνισμό τρίτων χωρών.
<P>
Θα πρέπει σήμερα να αναρωτηθούμε, εάν είναι αλήθεια ότι η Renault μεταφέρει μεγάλα μέρη της παραγωγής της στην Τουρκία και τη Βραζιλία, ποια μέτρα σκέφτεται να λάβει η Επιτροπή ώστε αύριο να μην ακολουθήσουν τον ίδιο δρόμο και άλλες επιχειρήσεις και καταστεί η Ευρώπη ένα βιομηχανικό νεκροταφείο. Δεν θα πρέπει να παρεξηγηθώ: δεν συνηγορώ υπέρ του απόλυτου προστατευτισμού. Αυτό που θέλω να πω είναι ότι είναι απόλυτα άτοπο να ωθούμε τις ευρωπαϊκές επιχειρήσεις, οι οποίες δίνουν στους εργαζόμενούς τους σχετικά υψηλούς μισθούς και δεσμεύονται πλήρως από νομοθετικές ρυθμίσεις, σε άγριο ανταγωνισμό με χώρες όπου δεν υφίσταται κοινωνική νομοθεσία, ούτε προστασία του περιβάλλοντος, ούτε οτιδήποτε σχετικό. Τότε δεν πρόκειται για ελεύθερο εμπόριο, πρόκειται για αυτοκτονία. Και επιπλέον δεν θα έπρεπε να κατηγορηθεί λιγότερο η βελγική κυβέρνηση του Jean-Luc Dehaene, η οποία έχει ανεβάσει το μισθολογικό κόστος στο υψηλότερο επίπεδο παγκοσμίως, η οποία εδώ και χρόνια αδιαφορεί για το αίτημα για περισσότερη φλαμανδική χρηματοδοτική και οικονομική στήριξη των επιχειρήσεων και η οποία έχει ξεπουλήσει σχεδόν όλη τη βελγική οικονομία σε ξένους και γαλλικούς ομίλους συμφερόντων. Είναι επίσης η βελγική κυβέρνηση, η οποία, ακολουθώντας τη διαταγή των βαλλόνων σοσιαλιστών, απαγορεύει στη φλαμανδική οικονομία να μειώσει το μισθολογικό κόστος. Επί του παρόντος, πληρώνουμε την τιμή αυτής της πολιτικής. Το γεγονός ότι ο Dehaene γνώριζε από ημέρες το δραματικό κλείσιμο της επιχείρησης και ότι εξαπάτησε τους εργαζόμενους και τους υπαλλήλους του Vilvoorde κατά σκανδαλώδη τρόπο, καταδεικνύει για το ποιος πραγματικά είναι ο άνθρωπος. Είναι καλό να το γνωρίζει κανείς γιατί πρόκειται για έναν άνθρωπο, ο οποίος έχει τη φιλοδοξία να καταστεί μέλος της Ευρωπαϊκής Επιτροπής.
<P>
Τέλος, θα ήθελα να αναφέρω ότι είναι απόλυτα σκανδαλώδης η απόφαση αυτή της Renault. Γνωρίζουμε ότι το μεγάλο αφεντικό, ο Schweitzer είναι εκπρόσωπος των γάλλων σοσιαλιστών aparatchik . Επομένως, πρόκειται για το ανθρώπινο πρόσωπο του σοσιαλισμού.

<SPEAKER ID=51 LANGUAGE="NL" NAME="Van Lancker">
Πρόεδρε, θα ήθελα, σε αντίθεση με τη γελοία καρικατούρα της διάγνωσης των υπευθύνων που έκανε ο συνάδελφος Vanhecke, να ευχαριστήσω την Ευρωπαϊκή Επιτροπή για τον αυστηρό τρόπο, με τον οποίο καταδίκασε την ωμή απόφαση της Renault για το Vilvoorde, καθώς και για την ισχυρή δέσμευση που ανέλαβε έναντι των νέων επερχόμενων μέτρων.
<P>
Κύριε Επίτροπε, ελπίζω ότι δεν θα μείνετε μόνο στα λόγια και ότι η περίπτωση Renault Vilvoorde, καθώς και η διεθνής αλληλεγγύη, η οποία επεκτείνεται επί του παρόντος να καταστούν μοχλός για μία κοινωνική Ευρώπη. Είμαι απόλυτα σύμφωνος με αυτό που αναφέρατε ότι, εν προκειμένω, πρόκειται για την αξιοπιστία της Ευρώπης, επειδή πώς είναι δυνατό να εξηγήσουμε στους πολίτες ότι η Επιτροπή μπορεί να παρεμβαίνει για να απαγορεύει τις κρατικές ενισχύσεις στις επιχειρήσεις αλλά δεν μπορεί να προλαμβάνει το κλείσιμο, καθώς και την παράβαση των περισσότερο στοιχειωδών κανόνων για την κοινωνική διαβούλευση. Επίσης, είμαι ικανοποιημένος, κύριε Επίτροπε, με την πρότασή σας για την ενίσχυση των οδηγιών και ελπίζω ότι αυτό θα συμβεί σε σύντομο χρονικό διάστημα. Θα ήθελα επίσης να σας προτείνω οι κυρώσεις, τις οποίες προτείνετε, να μην ανατεθούν στα κράτη μέλη, αλλά σε ευρωπαϊκή αρμοδιότητα, γιατί όλοι γνωρίζουν ότι αν οι κυρώσεις ανατεθούν στα κράτη μέλη, αυτό θα αποτελέσει εκ νέου αντικείμενο ανταγωνισμού για την προσέλκυση επενδύσεων. Επίσης, θα ήθελα να σας προτείνω η Ευρωπαϊκή Επιτροπή, μελλοντικά, να αποκτήσει τα μέσα για να είναι σε θέση να παρεμβαίνει σε περιπτώσεις, όπως αυτή της Renault, όπου καταπατήθηκαν οι νόμοι με σκανδαλώδη τρόπο. Ακόμη, εν προκειμένω, αναμένω κύριε Επίτροπε ότι η Επιτροπή θα χρησιμοποιήσει όλες τις πολιτικές και νομικές δυνατότητες που διαθέτει για να εφαρμοστούν οι υφιστάμενες οδηγίες, να αναγκαστεί η διεύθυνση να αναθεωρήσει την απόφασή της και να αναζητηθούν εναλλακτικές λύσεις, όπως αυτή που προτείνεται, για παράδειγμα, για τη μείωση του χρόνου εργασίας. Ελπίζω ότι όλοι οι ηγέτες των κυβερνήσεων και οι πολιτικοί υπεύθυνοι, οι οποίοι επί του παρόντος καταδικάζουν αυστηρά το κλείσιμο της Renault, δεν θα δεχθούν μία αναθεώρηση της Συνθήκης, στην οποία δεν θα κατέχει κεντρική θέση η κοινωνική πολιτική και ότι θα αναγκάσουν τους διαπραγματευτές τους να καταλήξουν σε μία νέα συμφωνία.

<SPEAKER ID=52 LANGUAGE="FR" NAME="Bourlanges">
Κύριε Πρόεδρε, επιτρέψτε μου μια προκαταρκτική παρατήρηση.Την ώρα που όλοι θρηνούμε για την απουσία της κοινωνικής Ευρώπης, πρέπει να παρατηρήσουμε ότι αυτή η συζήτηση, σήμερα, εκτός απ&#x02BC; την παρέμβαση της κ. Green, αφορά αυστηρά δύο κράτη. Πιστεύω πως κάτι τέτοιο είναι λυπηρό και δείχνει πως υπάρχει, ακόμα και μέσα σ&#x02BC; αυτή την αίθουσα, έλλειψη ανησυχίας για όλη την Ευρώπη.
<P>
Είχαμε λόγο να επικρίνουμε τη στάση της επιχείρησης Renault η οποία αποφάσισε το κλείσιμο του εργοστασίου της Vilvorde χωρίς να έχει διατυπωθεί καθαρά οικονομική δικαιολογία, χωρίς προηγούμενη ανταλλαγή απόψεων με τις αντιπροσωπευτικές οργανώσεις των εργαζομένων και χωρίς σχέδιο κοινωνικής αποκατάστασης και αναδιανομής της εργασίας στους εργαζομένους μισθωτούς οι οποίοι έμειναν στην τύχη τους.
<P>
Το αναφέραμε αυτό κι ο επίτροπος άφησε τα δάκρυά του να κυλίσουν, ειλικρινή δάκρυα, φαντάζομαι, για το γεγονός ότι οι ευρωπαϊκές οδηγίες παραβιάσθηκαν ή αγνοήθηκαν από την εν λόγω επιχείρηση, τουλάχιστον ως προς το πνεύμα τους και ίσως και ως προς το γράμμα τους. Πιστεύω πάντως πως υπάρχει κάποια συλλογική υποκρισία σ&#x02BC; αυτό που ισχυρίζονται πως αν η ανακοίνωση είχε γίνει υπό τις καλύτερες συνθήκες, αν υπήρχε ανταλλαγή απόψεων, αν υπήρχε σεβασμός των προβλεπομένων από τις οδηγίες διαδικασιών, το ζήτημα θα είχε ρυθμιστεί. Νομίζω πως εκείνοι που περιμένουν από μια μικρή αυστηροποίηση - ακόμη κι αν αυτή είναι καλοδεχούμενη - ενός συγκεκριμένου αριθμού κοινωνικών ρυθμίσεων να έρθει η λύση του προβλήματος που τέθηκε από την ξαφνική απόφαση της επιχείρησης Renault, αυτοί ακριβώς διαπράττουν βαρύτατο λάθος.
<P>
Βέβαια, στο ζήτημά μας, η έλλειψη αλληλεγγύης, η απουσία της κοινωνικής Ευρώπης είναι φανερές, υπάρχει όμως κι ένα βασικό οικονομικό πρόβλημα, εκείνο δηλαδή το οποίο γνωρίζει αυτή τη στιγμή η αυτοκινητοβιομηχανία και είναι η υπεραπασχόληση της τάξης του 30 %, με αύξηση της παραγωγικότητας 7 % ετησίως κι αύξηση της ζήτησης 1 %. Με άλλα λόγια, αυτόματα προκαλούμε αν δεν λάβουμε μέτρα, αύξηση της ανεργίας κατά 6 % το χρόνο. Να ποιά είναι η οικονομική πραγματικότητα με την οποία ερχόμαστε αντιμέτωποι. Πώς να την θεραπεύσουμε; Σίγουρα όχι με καπιταλιστικά μέτρα που προέρχονται απ&#x02BC; το Κράτος και τα οποία συνίστανται στη χρηματοδότηση του ελλείμματος παραγωγικότητας από τους φορολογούμενους, αλλά βέβαια με την άσκηση συντονισμένης πολιτικής στήριξης της ζήτησης, τόνωσης και ανακατανομής της εργασίας μέσω αναθέρμανσης των διαρθρωτικών ταμείων, έτσι όπως έγινε και στη σιδηρουργία καθώς και στη ναυπηγική βιομηχανία.
<P>
Κυρίες και κύριοι της Επιτροπής, μην αρκείστε σε θρήνους για την έλλειψη αλληλεγγύης ή κοινωνικού σθένους. Στην προκείμενη περίπτωση εκείνο που διακυβεύεται είναι η οικονομική πρωτουβουλία. Δεν θα ξεφύγετε από τις μείζονες οικονομικές πρωτουβουλίες σ&#x02BC; αυτόν τον τομέα.

<SPEAKER ID=53 LANGUAGE="NL" NAME="Neyts-Uyttebroeck">
Κύριε Πρόεδρε, η βίαιη απόφαση της Renault να κλείσει το βελγικό εργοστάσιό της θεωρήθηκε από πολλούς ως μία διπλή χρεωκοπία. Ως χρεωκοπία της Ευρώπης και ως χρεωκοπία της φιλελεύθερης οικονομίας της αγοράς. Σας δηλώνω ότι αυτή η βίαιη απόφαση δεν είναι ούτε το ένα ούτε το άλλο. Όταν ένας σημαντικός ευρωπαίος εργοδότης και παραγωγός χρεώνει τις συνέπειες της επιχειρηματικής στρατηγικής του στην κοινωνία, όπως πρόκειται εν προκειμένω, τότε θα πρέπει αυτή η ίδια η κοινωνία να εξετάσει τις βάσεις αυτής της επιχειρηματικής στρατηγικής και να τις θέσει σε αμφισβήτηση. Η Renault ήταν, μόλις πριν από δύο έτη, μία κρατική επιχείρηση και το γαλλικό κράτος εξακολουθεί να κατέχει το 47 % με 48 % των μετοχών της. Επομένως, εάν η Renault αποτελεί τη χρωκοπία μίας μορφής καπιταλισμού, τότε αυτή η μορφή καπιταλισμού είναι ο κρατικός καπιταλισμός. Επίσης, η ελεύθερη οικονομία της αγοράς δεν θα πρέπει να θεωρείται ως άδεια για κοντόφθαλμες προοπτικές. Οι δυσχέρειες της ευρωπαϊκής αυτοκινητοβιομηχανίας γενικά, και της Γαλλίας ειδικότερα, είναι γνωστές εδώ και πολλά έτη. Έχω την εντύπωση ότι η γαλλική διεύθυνση της Renault περιορίστηκε, επί μακρόν, σε ιερεμιάδες. Τώρα έλαβε βιαστικά τη βίαιη απόφαση εις βάρος μίας επένδυσης στο εξωτερικό, η οποία είναι μία από τις πλέον παραγωγικές του ομίλου. Εν προκειμένω, δεν πρόκειται για την παράβαση δύο ευρωπαϊκών οδηγιών, πρόκειται για ένα σοβαρό πλήγμα εναντίον της αξιοπιστίας της ευρωπαϊκής αλληλεγγύης και, κατά συνέπεια, αποτελεί κακή υπηρεσία για την Ευρώπη, και αυτό είναι λυπηρό.

<SPEAKER ID=54 LANGUAGE="ES" NAME="Gonzαlez Αlvarez">
Κύριε Πρόεδρε, εμείς είχαμε την ευκαιρία να ακούσουμε τους εργαζόμενους την προηγούμενη εβδομάδα και μας εκπλήσσει πώς είναι δυνατόν να μην αναμένατε την απόφαση μίας εταιρίας που δείχνει πλήρη έλλειψη σεβασμού για τη δουλειά τους, για την προσπάθειά τους, για το μέλλον τους και για το μέλλον της περιοχής όπου βρίσκεται η εταιρία αυτή. Μας εκπλήσσει, επαναλαμβάνω, το γεγονός ότι δεν το περιμένατε.
<P>
Συμφωνούμε με αυτό που είχε πει ο κ. Santer περί έλλειψης αξιοπιστίας των ευρωπαϊκών θεσμών όταν προκύπτουν τέτοια ζητήματα. Όντως έτσι είναι. Μήνες ολόκληρους συζητούμε εδώ συγκεκριμένες οδηγίες για την προάσπιση των δικαιωμάτων των εργαζομένων αλλά, όταν έρθει η ώρα της αλήθειας, καμία κύρωση δεν εφαρμόζεται ώστε να απαιτηθεί η τήρησή τους.
<P>
Σε επιστολή προς τους προέδρους των πολιτικών ομάδων, η διεύθυνση της εταιρίας αναφέρει ότι η απόφασή της οφείλεται στον παράγοντα της ανταγωνιστικότητας. Νομίζω ότι πρέπει κάποτε να σκεφτούμε πού μας οδηγεί αυτή η λατρεία της ανταγωνιστικότητας της βιομηχανίας στην Ευρώπη αλλά και σε ολόκληρο τον κόσμο. Ποτέ δεν πρόκειται να μπορέσουμε να ανταγωνιστούμε τους μισθούς πείνας και τα συνδικαλιστικά δικαιώματα των χωρών του Τρίτου Κόσμου και της Ανατολικής Ευρώπης. Είναι αγώνας που αποκλείεται να κερδίσουμε.
<P>
Τα τελευταία έξι χρόνια, το εργοστάσιο της Renault αύξησε την παραγωγικότητά του κατά 200.000 μονάδες, ήδη όμως έχει μειώσει το προσωπικό κατά 7.000 άτομα. Φαίνεται, λοιπόν, ότι δε φτάνει αυτό. Χρειάζεται μεγαλύτερη παραγωγικότητα, μεγαλύτερη ανταγωνιστικότητα. Αποψή μας είναι ότι, ως Ευρωπαϊκή Ένωση, πρέπει να πετύχουμε την επιβολή κυρώσεων στις εταιρίες εκείνες που δε συμμορφώνονται με το ευρωπαϊκό δίκαιο. Η Επιτροπή και το Ευρωπαϊκό Κοινοβούλιο θα έκαναν πολύ καλά να ζητήσουν την ανάκληση μίας απόφασης που τόσο κατάφωρα αντιβαίνει στο κοινοτικό δίκαιο.
<P>
Δεν πιστεύουμε πως αυτή θα είναι η τελευταία περίπτωση. Πρέπει να ληφθούν δραστικά μέτρα και να απαιτήσουμε να ξεκινήσουν διαπραγματεύσεις με τους εργαζόμενους, όπως αναφέρουν και οι δύο οδηγίες σχετικά με την ευρωπαϊκή επιτροπή επιχείρησης και τις ομαδικές απολύσεις.

<SPEAKER ID=55 LANGUAGE="FR" NAME="Sainjon">
Κύριε Πρόεδρε, η περίπτωση της Vilvorde δημιούργησε προηγούμενο. Ορίστε, πού οδηγεί, τελικά, η υπερφιλελεύθερη πολιτική την οποία υποστηρίζει μια πλειοψηφία κυβερνήσεων της Ένωσης και την οποία μοιράζεται ένας αριθμός υπηρεσιών της Επιτροπής.
<P>
Δεν αρκεί να φωνάζουμε κατόπιν εορτής. Δεν αρκεί να κλαίμε στα συντρίμμια ή να επικρίνουμε τη βιαιότητα ορισμένων ανακοινώσεων κλεισίματος ενός εργοστασίου που συνοδεύεται κι από μαζικές απολύσεις. Από την περίπτωση της Renault θα πρέπει να εξάγουμε όλες τις απαραίτητες πληροφορίες για να αποφύγουμε αυτό το είδος οικονομικής και κοινωνικής καταστροφής. Είναι καιρός, πραγματικά, να δείξουμε αυστηρότητα και, κυρίως, φαντασία, καταδικάζοντας ταυτόχρονα την υποκρισία που περιβάλλει ορισμένους ηγετικούς κύκλους.
<P>
Γίνεται πολύς λόγος για κοινωνική Ευρώπη, για ποιά όμως, κοινωνική Ευρώπη μιλάμε; Η κοινωνική Ευρώπη δεν είναι εκείνη της ανεργίας, της αβεβαιότητας, του αποκλεισμού, δεν είναι ο σφετερισμός των κεκτημένων δικαιωμάτων, δεν είναι η αθλιότητα των εκατομμυρίων πολιτών. Η κοινωνική Ευρώπη οφείλει να είναι εκείνη του δικαιώματος στη δραστηριότητα, στην απασχόληση, στη διαρκή κατάρτιση, στην άνοδο του βιοτικού επιπέδου και της κοινωνικής προστασίας.
<P>
Χωρίς αμφιβολία, σε τέτοιους προοδευτικούς στόχους αντιτίθενται τα ήθη και τα έθιμα ορισμένων ηγετικών κύκλων που προέρχονται από επιχειρήσεις και υπεύθυνους πολιτικούς, αιχμαλώτων όλων ενός οικονομικού συστήματος που ενισχύει τον αγώνα για αποδοτικότητα και τείνει να συνθλίψει το άτομο. Πρέπει ν&#x02BC; αντιδράσουμε χωρίς αναβολές εάν δεν επιθυμούμε να βυθίσουμε στην απελπισία τους ευρωπαϊκούς λαούς. Καθίσταται, σήμερα, αναγκαίο - έχω την εντύπωση - να προβληματιστούμε για τον καταμερισμό αρμοδιοτήτων σε κοινωνικό επίπεδο μεταξύ των Κρατών και της Ευρωπαϊκής Ένωσης, καθώς και για ό, τι θα έπρεπε να συνιστά μια βιομηχανική στρατηγική στην Ευρώπη.
<P>
Είναι επιτακτική η ανάγκη να διατυπώνεται στο περιεχόμενο του κοινωνικού πρωτοκόλλου, το οποίο θα πρέπει να ενταχθεί στη συνθήκη της Ένωσης το 1997, μια σαφής ρήτρα η οποία θα αφορά στο αυθαίρετο κλείσιμο εργοστασίων. Θα πρέπει πρώτ&#x02BC; απ&#x02BC; όλα να γίνεται σαφής διαβούλευση με τους εργαζομένους μέσω των αντιπροσωπευτικών τους οργανώσεων, τουλάχιστον τρεις μήνες πριν τη λήψη οριστικής απόφασης που θα αφορά σε αναδιάρθρωση. Επιπλέον, γίνεται προφανές πως κάθε εργοστάσιο που διαθέτει κάποιο αναγνωρισμένο βιομηχανικό δυναμικό και εργαζομένους οι οποίοι έχουν κατάλληλα καταρτισθεί, δε θα μπορεί να κλείνει από τη μια μέρα στην άλλη. Είναι σκανδαλώδες μια επιχείρηση να λαμβάνει οικονομικές ενισχύσεις από την κοινότητα και από άλλα κράτη χωρίς ανταπόδωση, για παράδειγμα, την υποχρέωση να παραμένει τουλάχιστον για δέκα χρόνια σε ένα εργοστάσιο. Σε περίπτωση μη τήρησης, αυτού του τελευταίου, η πολυεθνική θα φροντίζει να εξαντλεί κάθε ενίσχυση από την ευρωπαϊκή Ένωση.
<P>
Τέλος, κύριε Πρόεδρε, το κλείσιμο της Vilvorde δεν ήταν απρόβλεπτο επεισόδιο. Οι εργαζόμενοι έχουν κάθε λόγο να εναντιώνονται στο κλείσιμό του και η ομάδα μου θα τους υποστηρίξει στον αγώνα τους αυτό.

<SPEAKER ID=56 LANGUAGE="NL" NAME="Van der Waal">
Κύριε Πρόεδρε, η ξαφνική αναγγελία του κλεισίματος του εργοστασίου της Renault στο βελγικό Vilvoorde, εξαιτίας της οποίας 3.100 άτομα θα χάσουν άμεσα τη δουλειά τους, αποτελεί μία τραγωδία και επιπλέον έρχεται σε αντίθεση με την ευρωπαϊκή οδηγία, καθώς δεν τέθηκε θέμα διαβουλεύσεων με τους εργαζόμενους.
<P>
Δεδομένου του πολυεθνικού χαρακτήρα της Renault, αναμένεται ότι η Ευρωπαϊκή Επιτροπή θα λάβει μέτρα. Είναι επομένως κατανοητό το γεγονός ότι ο Επίτροπος Van Miert ζήτησε σχετικά την πραγματοποίηση έρευνας για την εγκριθείσα κρατική ισπανική επιδότηση για την επένδυση της Renault στην Ισπανία. Και το γεγονός ότι ο Επίτροπος Flynn θα εξετάσει εκ νέου τους κανόνες για τις διαβουλεύσεις στο πλαίσιο των συμβουλιών των επιχειρήσεων.
<P>
Αλλά, άραγε, μπορεί η Ένωση να κάνει περισσότερα; Αναφέρθηκε ότι η γαλλική επιχείρηση Renault ευκολότερα θα μπορούσε να κλείσει ένα βελγικό από ό, τι ένα γαλλικό εργοστάσιο. Εάν συμβαίνει αυτό, τότε δεν υπάρχει αμφιβολία ότι η προστασία των εργαζομένων θα πρέπει να είναι ανάλογη και στα άλλα κράτη μέλη. Οι εξυγιάνσεις των επιχειρήσεων συνοδεύονται από ένα υπεύθυνο κοινωνικό πρόγραμμα και, εν προκειμένω, αυτό απουσιάζει. Αλλά δεν θα έπρεπε να αναγνωρίσουμε το δικαίωμα σε μία πολυεθνική επιχείρηση, η οποία για επιχειρηματικούς λόγους είναι αναγκασμένη να λάβει μέτρα εξυγίανσης, να μπορεί να συγκεντρώνει την παραγωγή της στις περιοχές, οι οποίες έχουν το χαμηλότερο κόστος;

<SPEAKER ID=57 LANGUAGE="FR" NAME="Fιret">
Κύριε Πρόεδρε, η θλιβερή απόφαση της γαλλικής κυβέρνησης, της οποίας ο κ. Schweitzer είναι απλός εκτελεστής, και η οποία έριξε στην ανεργία όχι 3000, αλλά 6000 βέλγους εργάτες, επιβεβαιώνει τη βούληση της Γαλλίας να ενταχθεί μαζί με τη Μεγ. Βρετανία και τη Γερμανία στο κλαμπ των κρατών που δεν περιμένουν απ&#x02BC; την Ευρώπη τίποτε άλλο παρά προνόμια, χωρίς να αποδέχονται τους εξαναγκασμούς που συνεπάγεται η στοιχειώδης αλληλεγγύη μεταξύ των λαών.
<P>
Το γεγονός αυτό δεν είναι κάτι νέο. Οι εργάτες της χώρας μου, του Βελγίου, τακτικά γίνονται θύματα των ενδοκοινοτικών μετεγκαταστάσεων τα τελευταία δεκαπέντε χρόνια και πλέον. Οι πρώτοι που έκαναν πράξη τέτοιες τακτικές ήταν οι Αγγλοι κατά τη διάρκεια του επαναπατρισμού στο Ηνωμ. Βασίλειο της αλυσίδας συναρμολόγησης των οχημάτων της British Leyland , οι εγκαταστάσεις της οποίας βρίσκονται μέχρι σήμερα στην περιοχή της Βαλλονίας.
<P>
Για να μην αναφέρω μονάχα την αυτοκινητοβιομηχανία, να υπενθυμίσω τα διαδοχικά κλεισίματα μονάδων παραγωγής των μπαταριών Tudor , κατόπιν των μπουζί Champion και τις βαριές απειλές που βάραιναν πάνω από τα κεφάλια των εργατών του εργοστασίου της Volkswagen στο Forest. Η κατάσταση αυτή μου δημιουργεί πολλούς προβληματισμούς.
<P>
Πρώτ&#x02BC; απ&#x02BC; όλα, η αδιάλλακτη στάση των εργοδοτών της Renault, θα πρέπει να μας φέρει στο μυαλό κάποιους «γαλλολάτρεις» πολιτικάντηδες οι οποίοι ονειρεύονται την προσάρτηση της Βαλλονίας στη Γαλλία. Έπειτα, σκέπτομαι τα μοιραία αντίποινα στα οποία θα προβούν αυθόρμητα οι βέλγοι καταναλωτές μποϋκοτάροντας όλα τα γαλλικής προέλευσης προϊόντα, τα οποία όμως σε τελική ανάλυση δεν είναι και αναντικατάστατα. Τέλος, εκτιμώ πως ήρθε η ώρα για το Βέλγιο να ζητήσει απ&#x02BC; τη Γαλλία τα τρία δισεκατομμύρια νέα γαλλικά φράγκα που υφαρπάγησαν απ&#x02BC; τους βέλγους αποταμιευτές, το 1994, με αφορμή την ανάληψη διεύθυνσης της βελγικής ασφαλιστικής εταιρείας Assubel από τη γαλλική κρατική AGF . Τρία δισεκατομμύρια γαλλικά φράγκα είναι περισσότερα απ&#x02BC; όσο θα χρειαζόταν για την προσφορά σταθερής απασχόλησης στους εργαζομένους της Renault στη Vilvorde καθώς και στους εργαζομένους της Σιδηρουργίας του Clabeck .
<P>
Ορίστε, λοιπόν, κύριε Πρόεδρε, αγαπητοί συνάδελφοι, εκείνο που μπορούσαμε, εκείνο που οφείλαμε να αποφύγουμε, εάν δίνονταν στην Ευρώπη τα μέσα για την απαραίτητη αλληλεγγύη των ευρωπαίων εργαζομένων.

<SPEAKER ID=58 LANGUAGE="FR" NAME="Berθs">
Κύριε Πρόεδρε, αγαπητοί συνάδελφοι, η Vilvorde παίρνει σήμερα συμβολική διάσταση, αποκαλυπτική. Μας υποχρεώνει, αν μείνουμε προσηλωμένοι στο γεγονός, να αναρωτηθούμε για τις ευθύνες του καθενός.
<P>
Ποιά υπήρξε η στρατηγική ενός κράτους που κατέχει το 48 % των μετοχών, δηλαδή ποσοστό μεγαλύτερο από εκείνο της μειοψηφίας που ψήφισε το μπλοκάρισμα; Πάντως, η εκ των υστέρων αποδοκιμασία δε θεωρείται μία από τις στρατηγικές αυτές. Μήπως με την αδράνειά της, η γαλλική κυβέρνηση, επιζητούσε την κατάρρευση της μικτής οικονομίας;
<P>
Απέναντι στη βιομηχανική επανάσταση που συντελείται τη στιγμή αυτή, απέναντι στην ανάπτυξη του καπιταλισμού σε όλο τον κόσμο, παρέχονται στην Ευρώπη τα μέσα για να αντιμετωπίσει τη στιγμή αυτή το κοινωνικό της μοντέλο;
<P>
Η Ευρώπη έθεσε σ&#x02BC; εφαρμογή ένα πλαίσιο που ευνοεί τον ανταγωνισμό, την αποκανονικοποίηση που μεταφράζεται σε ανάπτυξη της υπερπαραγωγής ανέπτυξε μια πολιτική ανταγωνισμού που ευνοεί τις εξωευρωπαϊκές συμμαχίες και δυσχεραίνει τις πραγματικές συμμαχίες μεταξύ Ευρωπαίων, οδηγώντας την απασχόληση να φτάσει να γίνει θεμελιώδης ρυθμιστική μεταβλητή.
<P>
Η κοινωνική φρίκη στην οποία καταλήγουν ο ανταγωνισμός, ο στυγνός καπιταλισμός, εκμηδενίζουν τις διαβεβαιώσεις της Επιτροπής, σύμφωνα με την οποία η διασφάλιση της απασχόλησης ξεκινά πρώτα και αυτομάτως με την υποταγή στη μέγιστη ευελιξία.
<P>
Το κλείσιμο του εργοστασίου της Vilvorde αποδεικνύει, αν παρίστατο ανάγκη, τους κινδύνους που συνεπάγεται το κοινωνικό ντάμπινγκ. Ένας ακόμη λόγος για τον οποίο έκλεισε η μονάδα αυτή ήταν το κόστος των εργατών. Αν όμως, δεν κάνουμε τίποτα, μεθαύριο θα μας ξυπνήσουν άλλες τραγικές καταστάσεις σχετικές με τους κινδύνους που συνεπάγεται το φορολογικό ντάμπινγκ, ακόμη και στο εσωτερικό της Ευρωπαϊκής Ένωσης.
<P>
Οι Ευρωπαίοι θα στραφούν κατά της Ευρώπης εάν αυτή δεν αναπτύξει μια ουσιαστική βιομηχανική πολιτική προς όφελός τους, εάν δεν αναπτύξει κρατική χρηματοδότηση για την έρευνα που απαιτεί το ύψος των προκλήσεων, εάν δεν αναπτύξει κοινωνικό διάλογο άξιο του ονόματός της. Έχουμε κάθε λόγο να συμμεριζόμαστε την άποψη του Jean-Luc Dehaene o oποίος έλεγε: »σε κοινωνικό επίπεδο, μόνο ο συντονισμός σε ευρωπαϊκό επίπεδο δίνει την απάντηση στις ιδιαίτερες στρατηγικές της κάθε πολυεθνικής επιχείρησης». Μάλιστα, πρέπει να καταργήσουμε τον κανόνα της ομοφωνίας στα σημεία που αφορούν στην εφαρμογή σε κοινωνικά θέματα.
<P>
Ένα τμήμα της δεξιάς παίζει το ρόλο του συνηγόρου της κοινωνικής Ευρώπης. Εκείνο που μου βγαίνει να τους πω είναι «Πάμε στοίχημα»! Εμπρός λοιπόν, πείσετε τις κυβερνήσεις σας να υιοθετήσουν το αληθινό κεφάλαιο για την απασχόληση, επ&#x02BC; ευκαιρία της διακυβερνητικής διάσκεψης.
<P>
Μέσα όμως από το δράμα αυτό, διακρίνω μια ελπίδα. Εδώ και χρόνια, θρηνούμε για την απουσία μιας συνδικαλιστικής δύναμης ικανής να αντιμετωπίζει τις επιχειρήσεις που ακολουθούν πολυεθνική στρατηγική. Όπως μας διδάσκει η ιστορία, ο κοινωνικός διάλογος, η κανονικοποίηση, σπάνια παραχωρούνται. Κατακτιούνται με αγώνες, με έκφραση δύναμης. Όμως ευτυχώς, ο διάλογος όπου να «ναι θα ξεπροβάλλει! Ελπίζω πως θα επιβληθεί μόλις το ευρώ υποχρεώσει τις κυβερνήσεις των Κρατών μελών μας να εναρμονιστούν με μια συντονισμένη ευρωπαϊκή πολιτική στον τομέα των οικονομικών.
<P>
Θα επαναλάβω για μια ακόμη φορά πως εκείνο από το οποίο υποφέρουμε δεν είναι η έλλειψη της Ευρώπης, είναι η υπερβολικά φιλελεύθερη Ευρώπη, η Ευρώπη-έμπορος, η Ευρώπη των ελεύθερων συναλλαγών. Είναι η έλλειψη βιομηχανικής στρατηγικής προς όφελος των Ευρωπαίων, η Ευρώπη της κανονικοποίησης και της αλληλεγγύης, η Ευρώπη με το πολιτικό και κοινωνικό πρόσωπο αυτά από τα οποία υποφέρουμε.

<SPEAKER ID=59 LANGUAGE="ES" NAME="Redondo Jimιnez">
Κύριε Πρόεδρε, εγώ θα ήθελα να χαμηλώσω λίγο τους τόνους της συζήτησης, να ανοίξω λίγο τη βαλβίδα της χύτρας ατμού για αποσυμπίεση.
<P>
Εδώ συζητούμε σε δυ-εθνές επίπεδο. Δε θα ήθελα να φέρω στη συζήτηση και τρίτη χώρα και να την κάνω τριεθνή, παρά μόνο να βάλω τα πράγματα στη θέση τους. Οπωσδήποτε και είναι πολύ θλιβερό που έκλεισε το εργοστάσιο της Renault στο Vilvoorde. Πρόκειται για απόφαση που έλαβε η αυτοκινητοβιομηχανία αυτή και τασσόμαστε αλληλέγγυοι με τους εργαζόμενους του Vilvoorde. Εκείνο, όμως, που δεν μπορούμε να κάνουμε είναι να συνδέουμε το γεγονός αυτό με την πρόθεση της Renault να επεκτείνει τις δραστηριότητές της στην Ισπανία. Νομίζω πως δεν πρόκειται για αλληλεγγύη στην περίπτωση αυτή επειδή και η Ισπανία είναι μέλος της Ευρωπαϊκής Ένωσης και οποιαδήποτε εταιρία μπορεί να μεταφερθεί εκεί από τη στιγμή που τηρεί την ισχύουσα νομοθεσία. Πιστεύω πως, στην περίπτωση αυτή, η Renault προσπαθεί να τηρήσει την ισχύουσα νομοθεσία και θα χρησιμοποιήσει τους οικονομικούς, κοινωνικούς ή δημοσιονομικούς πόρους που της προσφέρει η νομοθεσία αυτή. Δεν καταλαβαίνω πώς συγχέονται εδώ τα δύο αυτά ζητήματα και θα προτιμούσα να μη χρειαζόταν να παρέμβω, επειδή πιστεύω πως πρόκειται για δύο εντελώς διαφορετικά πράγματα. Αλλο είναι το κλείσιμο του εργοστασίου στο Vilvoorde και άλλο η επέκταση στην Ισπανία. Γιατί εκείνο που πρέπει να κάνει η Ευρωπαϊκή Ένωση (και εδώ προσπαθούμε να την οικοδομήσουμε, δεν έχουν περάσει πολλά χρόνια και δεν μπορούν να γίνουν όλα γρήγορα) είναι να νομοθετήσει στον κοινωνικό, στο δημοσιονομικό και σε όλους τους τομείς με τρόπο ομοιογενή για όλες τις χώρες. Έτσι τα εργοστάσια της Ευρωπαϊκής Ένωσης δε θα μεταφέρονταν σε άλλες χώρες, από τη στιγμή που οι επιβαρύνσεις θα ήταν οι ίδιες. Ούτε και οι πολυεθνικές θα επωφελούνταν από την κατάσταση για να μεταφερθούν από το ένα κράτος μέλος της Ευρωπαϊκής Ένωσης στο άλλο, όπως έγινε στην Ισπανία, ή σε κάποιο τρίτο κράτος.
<P>
Ένα μόνο ερώτημα παραμένει αναπάντητο. Θα γινόταν η συζήτηση αυτή εδώ σήμερα αν το Vilvoorde δεν ήταν το χωριό του κυρίου Επιτρόπου;

<SPEAKER ID=60 LANGUAGE="NL" NAME="Kestelijn-Sierens">
Κύριε Πρόεδρε, κύριοι Επίτροποι, συνάδελφοι, στη συζήτηση αυτή θα ήθελα, για άλλη μία φορά, να επισημάνω ότι η ουσία του προβλήματος είναι ότι η διεύθυνση της Renault έχει παραβεί μία σειρά εθνικών, ευρωπαϊκών και διεθνών κανόνων. Η συζήτηση δεν αφορά το θέμα κατά πόσο η Renault, εξαιτίας επιχειρηματικών οικονομικών δυσχερειών, έχει δίκιο να κλείσει το εργοστάσιο στο Vilvoorde. Επομένως, είμαι απόλυτα σύμφωνη με την αυστηρή κριτική της διεύθυνσης της Renault. Αλλά δεν είμαι σύμφωνη με αυτούς, οι οποίοι θέλουν να καταχραστούν την υπόθεση για να επιτεθούν αφενός στην Ευρώπη και αφετέρου στην ελεύθερη οικονομία της αγοράς.
<P>
Στους Βέλγους συναδέλφους μου, θα ήθελα να πω ότι ο χριστιανοσοσιαλιστικός συνασπισμός, ο οποίος πάντα τάσσεται υπέρ μίας κοινωνικής Ευρώπης, στο παρελθόν ήταν εναντίον της πρότασης της Επιτροπής για ενίσχυση της ευρωπαϊκής νομοθεσίας. Αφετέρου, η προσέγγιση της Volkswagen στη Γερμανία δείχνει ότι μπορεί να υπάρξει λύση χωρίς αυστηρότερη νομοθεσία.
<P>
Συνάδελφοι, σύντομα θα χαθούν περισσότερες θέσεις απασχόλησης, όχι μόνο στη Renault στη Γαλλία, αλλά στην ευρωπαϊκή αυτοκινητοβιομηχανία συνολικά, η οποία αντιμετωπίζει υπερβάλλον δυναμικό, ποσοστού 20-30 %.
<P>
Επομένως, αυτή η συζήτηση θα πρέπει να αφορά τον τρόπο, με τον οποίο θα δημιουργήσουμε στην Ευρώπη ένα φιλικό για τις επιχειρήσεις κλίμα, με τη μείωση του κόστους εργασίας και περισσότερη ευκαμψία, προκειμένου να οπλιστούμε εναντίον του παγκόσμιου ανταγωνισμού.

<SPEAKER ID=61 LANGUAGE="IT" NAME="Bertinotti">
Κύριε Πρόεδρε, αναμφισβήτητα ξετυλίγεται μια τραγωδία, πρωτ&#x02BC;απ&#x02BC;όλα για την απώλεια της θέσης εργασίας των 3000 εργαζομένων του Vilvoorde και για τις οικογένειές τους και επίσης για τη χώρα που ζει αυτό το κοινωνικό δράμα, το Βέλγιο, που δικαιολογημένα νοιώθει προδομένο στα ευρωπαϊκά του αισθήματα.
<P>
Ωστόσο, η τραγωδία αυτή δεν είναι πρωτοφανής, καθώς τόσο η δεκαετία του «80 όσο και τα πρώτα χρόνια του «90 είναι διάσπαρτα με παρόμοια γεγονότα. Σήμερα παρόμοιες τραγωδίες διαδραματίζονται και σε άλλες ευρωπαϊκές χώρες. Στο Sorces de Clebecq 2000 εργαζόμενοι ενός χαλυβουργείου, εκ των οποίων οι 1000 είναι Ιταλοί, κινδυνεύουν να χάσουν την εργασίας τους. Επίσης αβέβαιο είναι το μέλλον των εργαζομένων στα ορυχεία της Γερμανίας, στη Philips στα περίχωρα του Μιλάνου αναγγέλλεται το κλείσιμο του εργοστασίου που θα μεταφερθεί στην Πολωνία, όπου όμως κλείνουν τα εργοτάξια του Γκτανσκ.
<P>
Δραματικά γεγονότα, αλλά όχι καινούργια. Η καινοτομία είναι ο αγώνας των εργαζομένων, η πανευρωπαϊκή απεργία, η σημερινή συνάντηση στο Biancourt, η ανάπτυξη της πρωτοβουλίας. Αυτή είναι η Ευρώπη που γεννιέται, αλλά δυστυχώς καταγγέλλοντας την ανύπαρκτη πολιτική και οικονομική Ευρώπη, ένοχη της ίδιας της απουσίας της. Αυτή η Ευρώπη του Μάαστριχτ δεν δημιουργεί απασχόληση και δεν είναι επίσης σε θέση να παρεμποδίσει τις απολύσεις.
<P>
Αυτή η Ευρώπη χρήζει εξαντλητικών συζητήσεων. Στο υπό εξέταση επεισόδιο επιρρίπτονται πολιτικές ευθύνες. Η Ευρώπη δεν χάραξε κοινωνική πολιτική, παρά μόνο τη νομισματική πολιτική του Μάαστριχτ. Ομως, η Ευρώπη πλήττεται από το κοινωνικό ντάμπινγκ εκ του εξωτερικού και από τις συνέπειες της αντιπληθωριστικής της πολιτικής από το εσωτερικό της. Δεν χαράχτηκε βιομηχανική πολιτική, δεν εκπονήθηκε πολιτική μείωσης του ωραρίου εργασίας, είναι ανύπαρκτη η πολιτική δημοσίου ελέγχου επί των πολυεθνικών.
<P>
Επίτροπε κ. Flynn, μιλήσατε για αγανάκτηση ενώπιον του κλεισίματος του Vilvoorde, εγω εκφράζω την αγανάκτησή μου απέναντι στη δική σας ανακοίνωση. Η αδυναμία του Κοινοβουλίου και της Επιτροπής στην προκειμένη περίπτωση είναι απαράδεκτη. Σε περίπτωση που η Ευρώπη δεν καταφέρει να ανακτήσει το νόημά της, παρόμοιες τραγωδίες δεν θα στραφούν μόνο ενατίον της Renault αλλά και εναντίον του Κοινοβουλίου και της ανικανότητας της Ευρώπης να επιλύσει τα προβλήματα των εργαζομένων και των ανέργων.

<SPEAKER ID=62 LANGUAGE="FR" NAME="Dury">
Κύριε Πρόεδρε, θα ήθελα να διευκρινίσω, πριν μπω στον περιορισμένο χρόνο της ομιλίας μου, στην ισπανίδα συνάδελφο πως η πόλη της Renault στο Βέλγιο, δεν είναι η πόλη καταγωγής του επιτρόπου, αλλά του βέλγου πρωθυπουργού καθώς επίσης και του προέδρου της Επιτροπής που θα επιθυμούσαμε να έχουμε.
<P>
Ας μη βυθίζουμε στην απελπισία τη Billancourt, τη Vilvorde και την Ευρώπη! Η Renault υπήρξε για πολλά χρόνια η βιτρίνα της γαλλικής κοινωνίας. Σήμερα, είναι ο σημαιοφόρος της κοινωνικής Ευρώπης.
<P>
Η σκληρότητα της απόφασης, ο αριθμός των πληγέντων εργατών, έκαναν τα συνδικάτα, τις κυβερνήσεις και την Επιτροπή να ξυπνήσουν κι ελπίζω πως το γεγονός αυτό δε θα είναι μια σπίθα που θα σβήσει.
<P>
Χαρήκαμε την παρέμβαση της Επιτροπής καθώς κι εκείνη του επιτρόπου Flynn. Ας μη μιλάμε όμως με υπεκφυγές. Βαρεθήκαμε ν&#x02BC; ακούμε την Επιτροπή να αποποιείται το δόγμα της ανταγωνιστικότητας, να ενοχοποιεί τους εργαζόμενους επειδή τα κόστη των εργατών είναι υψηλά και για το ότι δεν είναι αρκετά ευέλικτοι. Τίποτ&#x02BC; απ&#x02BC; όλα αυτά δεν είναι της φαντασίας μου υπάρχουν γραπτώς στην έκθεση της Επιτροπής σχετικά με την ευρωπαϊκή αυτοκινητοβιομηχανία.
<P>
Νομίζω πως το πρόβλημα στην προκειμένη περίπτωση δεν είναι το κόστος των μισθών, αλλά το ζήτημα αποδοτικότητας της αυτοκινητοβιομηχανίας, σε ένα πλαίσιο όπου, τελικά, αναρωτιόμαστε ποιός θα αγοράζει πλέον αυτοκίνητα τη στιγμή που υπάρχει τέτοια ανεργία!
<P>
Όμως, τί είναι αυτό που περιμένουμε από την Επιτροπή αυτή τη στιγμή; Δύο πράγματα: το πρώτο είναι βραχυπρόθεσμο. Προσωπικά, δεν αποδέχομαι την ιδέα πως το κλείσιμο του εργοστασίου της Vilvorde είναι αναπόφευκτο. Και υπάρχουν μέσα πίεσης γι&#x02BC;αυτό. Και αν κάνουμε λόγο για την οικονομική ενίσχυση της ισπανικής βιομηχανίας από την Επιτροπή, το κάνουμε ως μέτρο πίεσης απέναντι στη Renault για να μην κλείσει το εργοστάσιο της Vilvorde. Και αν η Επιτροπή είναι συνεπής με τα λεγόμενά της ας χρησιμοποιήσει το μέσο αυτό πίεσης κατά της Renault για να διατηρήσει τη μονάδα στη Vilvorde, για να μην πετάξει στο δρόμο τους εργάτες της Vilvorde. Δεν πρέπει να αποδεχτούμε το κλείσιμο.
<P>
Δεύτερον, εκείνο που προσδοκάμε απ&#x02BC; την Επιτροπή είναι βέβαια το να κάνει προτάσεις όχι μόνο για τη βελτίωση της οδηγίας σχετικά με τις επιτροπές των επιχειρήσεων αλλά και προτάσεις ώστε οι επιχειρήσεις να πάψουν να παίζουν παιχνιδάκια με τους εργάτες και με τις μονάδες επιχειρήσεων. Για το σκοπό αυτό, χρειάζονται αληθινά δυναμικές πρωτοβουλίες.
<P>
Τέλος, θα ήθελα να κλείσω ραντεβού με τις κυβερνήσεις. Στις 17 Ιουνίου οι κυβερνήσεις θα πρέπει να εγκρίνουν τα αποτελέσματα της Διακυβερνητικής Διάσκεψης. Ειλικρινέστατα, εύχομαι να είναι οι κυβερνήσεις του Βελγίου, της Γαλλίας, ή κάποιες άλλες, που τελικά θα αλλάξουν, σ&#x02BC; αυτή τη Διακυβερνητική Διάσκεψη τις Συνθήκες που θα αποτελέσουν τις απαρχές μιας κοινωνικής Ευρώπης, ειδάλλως ούτε ως προς αυτό θα είναι συνεπείς.
<P>
Θα ήθελα να προσθέσω πως καλώ όλους τους συναδέλφους που παρενέβησαν για τη Vilvorde να συμμετάσχουν στο συλλαλητήριο της Κυριακής 16 Μαρτίου για την απασχόληση.

<SPEAKER ID=63 LANGUAGE="PT" NAME="Ribeiro">
Κύριε Πρόεδρε, μετά από δεκαετίες, όταν ιστορικοί και μελετητές της σημερινής εποχής θα επιχειρήσουν να την αποκωδικοποιήσουν, θα βρούν στη λέξη Renault ένα κλειδί.
<P>
Μέσα από τη Renault θα βλέπουν ότι υπήρξε μία εποχή όπου ελαστικοποιήθηκε και έγινε επισφαλής η παροχή εργασίας, μειώθηκαν κοινωνικά δικαιώματα, έγινε εκσυγχρονισμός, και όταν οι εργαζόμενοι πίστευαν ότι θα είχαν το μερίδιό τους στον εκσυγχρονισμό, βρήκαν ανεργία και κοινωνικό αποκλεισμό.
<P>
Μέσα από τη Renault θα αντιληφθούν επίσης με ποιον τρόπο, στις αρχές του 1997, μία πολυεθνική αυτοκινητοβιομηχανία έκλεισε μονάδες και έριξε χιλιάδες εργαζόμενους στην ανεργία διότι είχε δυσκολίες και, ταυτόχρονα, οι μετοχές της ανέβαιναν σημαντικά στο χρηματιστήριο του Παρισιού.
<P>
Μέσα από τη Renault θα φαίνεται ακόμη πώς, σε αυτή την περίοδο ευρωπαϊκής οικοδόμησης μεταξύ ίσων κρατών μελών, κάποια είναι πολύ πιο ίσα από άλλα. Διότι αυτό που συνέβη στην Πορτογαλία, στο Σετούμπαλ, έγινε αντικείμενο ψηφισμάτων με ευσεβείς πόθους χωρίς συνέπειες, και αυτό που συμβαίνει στο Βέλγιο προκαλεί ισχυρές αντιδράσεις, εκδηλώσεις αλληλεγγύης, διαδηλώσεις, απεργίες και υπάρχει επίσης ένας Επίτροπος που δεν αποκρύπτει τη βελγική καταγωγή του. Πράγμα που δεν καταγγέλλεται αλλά χαιρετίζεται, θυμίζοντας άλλες καταστάσεις και θέσεις σύμφωνα με τις οποίες η ιδιότητα του ευρωπαίου Επιτρόπου υποχρεώνει στην εγκατάλειψη της υπεράσπισης εθνικών συμφερόντων, εν προκειμένω πορτογαλικών.
<P>
Θα είναι παράξενο, για τους ιστορικούς και μελετητές της σημερινής εποχής, το γεγονός ότι την ίδια μέρα που διεξάγεται η συζήτηση αυτή, στο ίδιο το Ευρωπαϊκό Κοινοβούλιο, μία άλλη συζήτηση σχετικά με την αναδιάρθρωση της αυτοκινητοβιομηχανίας -και με βάση μία έκθεση την οποία συνέταξε ένα πολύ υπεύθυνο μέλος του ΕΣΚ! -, δεν αποδίδει κεντρικό ρόλο στα κοινωνικά προβλήματα ή δεν τα αναφέρει καν.
<P>
Αυτμος που θα γράψει την ιστορία που εκτυλίσσεται σήμερα, πολλά πράγματα θα τα θεωρήσει παράξενα και ακατανότητα πράγματα. Θέλω, ωστόσο, η θέση που πρόκειται να λάβει το Κοινοβούλιό μας όσον αφορά αυτό το ζήτημα να είναι κατανοητή γι'αυτούς, λόγω του κοινωνικού νοήματός της για το μέλλον.

<SPEAKER ID=64 LANGUAGE="ES" NAME="Cabezσn Alonso">
Κύριε Πρόεδρε, πολύ δύσκολα μπορεί κανείς να κατανοήσει τη στάση της διεύθυνσης της Renault που ανακοίνωσε μέσα σε μια νύχτα το κλείσιμο μιας παραγωγικής μονάδας σε ευρωπαϊκή χώρα. Δεν είναι, όμως, σωστό να αναμειγνύουμε στο πρόβλημα αυτό και άλλες χώρες ή να αναφέρουμε στο πλαίσιο αυτό την Ισπανία. Ας μη συγχέουμε τα πράγματα. Το κλείσιμο αυτό δεν έχει σχέση με τη λειτουργία νέων εργοστασίων στην Ευρώπη ούτε και θεωρούμε ότι η απόφαση αυτή της Renault σχετίζεται με τις νέες αλυσίδες παραγωγής σε άλλες ευρωπαϊκές χώρες. Οι μόνοι υπεύθυνοι για το πρόβλημα (και αυτοί πρέπει να λογοδοτήσουν) είναι οι ιδιοκτήτες της Renault. Δεν υπάρχουν άλλοι υπεύθυνοι.
<P>
Τίθεται σε αμφισβήτηση όχι μόνο η ύπαρξη της κοινωνικής Ευρώπης, που μόνο δειλά υφίσταται, αλλά και η ίδια η ευρωπαϊκή ιδέα. Αν αυτά συμβαίνουν σε μία Ευρώπη που τη θέλουμε κοινή και εμείς δεν ανησυχούμε, τότε κάτι σοβαρό συμβαίνει με την ίδια την ευρωπαϊκή οικοδόμηση. Αυλες έννοιες όπως αυτή της αγοράς επιβάλλουν άκαρδα και ανελέητα τη μεταφορά των δραστηριοτήτων, το κλείσιμο παραγωγικών μονάδων και τη συγκεντροποίηση. Αν η αγορά, το κεφάλαιο και η άμεση κερδοφορία δεν είναι ουδέτερα πράγματα, ούτε και η υπεράσπιση της απασχόλησης και των συνδικαλιστικών δικαιωμάτων πρέπει να είναι ουδέτερη.
<P>
Η Renault πρέπει όχι μόνο να σεβαστεί την κοινοτική νομοθεσία αλλά και να απαντήσει στην ευρωπαϊκή κοινή γνώμη. Δυστυχώς, δεν είναι το πρώτο εργοστάσιο που θα κλείσει και πρέπει να γνωρίζουμε ότι οι βιομηχανικές στρατηγικές έχουν, κατά καιρούς, τις θλιβερές αυτές συνέπειες. Εδώ όμως βρισκόμαστε μπροστά σε μια απόφαση που λήφθηκε αιφνιδιαστικά, χωρίς να γίνουν σεβαστοί ούτε καν οι ελάχιστοι απαιτούμενοι κανόνες του παιχνιδιού, χωρίς διαβουλεύσεις ή διαπραγματεύσεις. Το να εξετάζουμε παθητικά τα προβλήματα αυτά μας οδηγεί σε μια στάση παραίτησης χωρίς νόημα. Δεν είναι πρόβλημα χιλιάδων Φλαμανδών εργαζόμενων. Εγώ θα έλεγα ότι πρόκειται για πρόβλημα χιλιάδων Ευρωπαίων εργαζόμενων και σε αυτούς απευθύνεται η αλληλεγγύη μας.
<P>
Ο κοινωνικός διάλογος είναι το καλύτερο μέσο διευθέτησης των εργασιακών σχέσεων. Στη συγκεκριμένη αυτή περίπτωση ο κοινωνικός διάλογος πρέπει να πλαισιώσει ένα ιδιαίτερα σοβαρό πρόβλημα. Η Renault πρέπει να αποδεχτεί ότι οι βιομηχανικές και εργασιακές σχέσεις έχουν κάποιο νόημα. Οι διαπραγματεύσεις μεταξύ της διεύθυνσης της Renault και των εκπροσώπων των εργαζόμενων πρέπει να είναι εκείνες που θα οδηγήσουν σε πιθανές λύσεις σε αυτό το ευρωπαϊκών διαστάσεων πρόβλημα. Αν υπάρξει κοινωνικός διάλογος, πρέπει να υπάρξουν και λύσεις.

<SPEAKER ID=65 NAME="Πρόεδρος">
Σας ανακοινώνω ότι έλαβα μία πρόταση ψηφίσματος, η οποία υποβάλλεται στα πλαίσια του άρθρου 37 παρ. 2 του Κανονισμού.

<SPEAKER ID=66 NAME="Flynn">
Κύριε Πρόεδρε, θέλω να ευχαριστήσω όλους εκείνους οι οποίοι συνέβαλαν στην σημερινή συζήτηση. Για δύο, τουλάχιστον, λόγους ήταν μια αξιόλογη συζήτηση για ένα θέμα για το οποίο έπρεπε να ασχοληθεί το Σώμα.
<P>
Πρώτον, ήταν πολύ σωστό να δείξουμε το βάθος των αισθημάτων μας αναφορικά με την απόφαση που πήρε η Renault για το κλείσιμο του εργοστασίου. Είναι επίσης ορθό το ότι δείξαμε αλληλεγγύη προς τους ανθρώπους αυτούς που απειλούνται με την απώλεια των εργασιών τους και προς τις οικογένειές τους οι οποίες πρόκειται να υποφέρουν.
<P>
Τόσο το Κοινοβούλιο όσο και η Επιτροπή έχουν θέσει την απασχόληση στην πρώτη θέση των πολιτικών εργασιών τους. Είναι εξαιρετικά δύσκολο να αποδεχθούμε την απόλυση καλά εκπαιδευμένων και επαγγελματιών εργαζομένων σε εκείνο που ήταν και συνεχίζει να είναι ένα βιομηχανικά και οικονομικά αποτελεσματικό εργοστάσιο. Το εργοστάσιο αυτό διαθέτει την πιο ευέλικτη εργατική δύναμη που θα μπορούσε κανείς να βρει σ' αυτό τον τομέα και είναι εξαιρετικά δύσκολο να γίνει κατανοητή η απόφαση για το κλείσιμό του.
<P>
Δεύτερον, το συγκεκριμένο αυτό κλείσιμο θέτει έναν αριθμό σημαντικότατων προβλημάτων σχετικά με τις πολιτικές της Ευρωπαϊκής Κοινότητας. Ασφαλώς δεν μπορεί να αμφισβητηθεί το δικαίωμα, ή η αναγκαιότητα, για τη λήψη εμπορικών αποφάσεων που επηρεάζουν την επένδυση, τη χωροθέτηση, τη λειτουργία ή ακόμη και το κλείσιμο εργοστασίων σ' συτούς τους πολύ ανταγωνιστικούς καιρούς. Αυτό ήταν πάντοτε σαφές.
<P>
Αλλά τα δικαιώματα και οι εξουσίες συνοδεύονται, βεβαίως, από αντίστοιχες ευθύνες. Το ερώτημα τέθηκε εδώ πάρα πολύ καλά από την κ. Kestelijn-Sierens όταν λέει ότι η Renault παραβίασε τους κανόνες του παιχνιδιού. Πράγματι παραβίασε τους κανόνες του παιχνιδιού και ανήκει σε άλλους η ευθύνη να εξετάσουν το θέμα σύμφωνα με την εθνική νομοθεσία εφαρμογής. Αυτό είναι εκείνο που εξετάζεται και αυτός είναι ο τρόπος που θα πρέπει να αντιμετωπισθεί.
<P>
Η εσωτερική αγορά δημιουργεί μια αρένα χωρίς διεθνή σύνορα - τη μεγαλύτερη στο είδος και στον κόσμο - όπου οι επιχειρήσεις μπορούν να ευημερούν, όπου τα κεφάλαια και τα αγαθά κινούνται ελεύθερα και όπου η ανταγωνιστικότητα και η παραγωγικότητα ενθαρρύνονται. Καμία όμως επιχείρηση δεν μπορεί να ευημερήσει χωρίς την καλή θέληση και τη δέσμευση των εργαζομένων σ' αυτή και όλοι εκείνοι που ισχυρίζονται ότι είναι πολυεθνικές επιχειρήσεις δεν μπορούν να επανεθνικοποιούνται οποτεδήποτε κάνουν κέφι. Σε μια ανακοίνωση σχετικά με την συγκεκριμένη βιομηχανία πριν από λίγο καιρό αναφερόταν πολύ καθαρά ότι ο κοινωνικός διάλογος αποτελεί μια σημαντική πτυχή στην αντιμετώπιση των διαρθρωτικών μεταβολών που είναι αναγκαίες για την ανάπτυξή της. Αυτό είναι κάτι που δεν μπορεί να αγνοηθεί, όπως έγινε σ' αυτή την περίπτωση. Αυτό είναι το μήνυμα που θα πρέπει να σταλεί. Θα έλεγα ότι πράγματι υπάρχει νόημα στην καταδίκη της ενέργειας της Renault. Είναι λανθασμένο και είναι απαράδεκτο να αντιμετωπίζει με τέτοιο υπεροπτικό τρόπο τα δικαιώματα των εργαζομένων τα οποία προστατεύονται από τον νόμο και ανήκει σε εκείνους που θεωρούν ότι τα δικαιώματα αυτά παραβιάζονται να φέρουν την υπόθεση σε οιαδήποτε δικαιοδοσία κρίνουν αναγκαία. Αυτός είναι ο λόγος για τον οποίον οι κοινωνικές και οι οικονομικές πτυχές παρουσιάζονται πάντα ως οι δύο πλευρές ενός και του αυτού νομίσματος.
<P>
Κατά την εναρκτήρια δήλωσή μου εξέθεσα τη θέση της υφισταμένης νομοθεσίας εν σχέσει με τις απολύσεις εργαζομένων σε καταστάσεις όπως αυτές της Renault στο Βιλβόορντε. Τόνισα τις αδυναμίες όσον αφορά τις κυρώσεις και ανέφερα τις προθέσεις μου αναφορικά με τη συμπλήρωση αυτών των κενών και την ενίσχυση των κοινοτικών μέτρων για την ενημέρωση και την διαβούλευση με τους εργαζομένους. Στη κ. Van Lancker θα έλεγα: ο νόμος υπάρχει και θα πρέπει να τηρηθεί, και πριν ζητήσουμε νέα νομοθεσία ως μια άμεση και εντελώς κατανοητή αντίδραση σε καταστάσεις όπως αυτή θα πρέπει πάντα να θυμόμαστε και να θέτουμε υπό δοκιμή την υφιστάμενη νομοθεσία. Εάν αποδειχθεί ελλειπής τότε υπάρχουν λόγοι για να ζητηθεί η τροποποίησή της. Ειλικρινά όμως θα έλεγα ότι η υφιστάμενη νομοθεσία είναι ισχυρή και θα πρέπει να τηρείται καθώς και ότι στις περιπτώσεις εκείνες που διαπιστώνεται ότι κάποια πτυχή της χρειάζεται διεύρυνση ή τροποποίηση τότε δεν θα διστάσω να επανέλθω με σχετική πρόταση.
<P>
Βεβαίως όμως υπάρχουν και άλλοι που θα πρέπει να παίξουν τον ρόλο τους. Η βιομηχανία πρέπει να αντιμετωπίσει με νέο βλέμμα τις υποχρεώσεις της σε μια εσωτερική αγορά η οποία ενθαρρύνει την ανταγωνιστικότητα και την ευημερία της. Σ' αυτή τη συγκεκριμένη περίπτωση η Renault, στην πραγματικότητα η κυβέρνηση η οποία κατέχει το 48 % των μετοχών της εταιρείας, πρέπει να συμμορφωθεί με την ευρωπαϊκή και την εθνική νομοθεσία τόσο στο γράμμα της όσο και στο πνεύμα της. Η κυβέρνηση - η οποιαδήποτε κυβέρνηση - πρέπει να διασφαλίσει ότι σε μια Ευρώπη των πολιτών η οποία είναι άξια αυτού του ονόματος η κοινωνική και η οικονομική διάσταση θα πρέπει να τυγχάνουν ισορροπημένης προσοχής με ισότητα μεταχείρισης και προστασίας των δικαιωμάτων σε ολόκληρη την Ένωση. Πιστεύω ότι η Διακυβερνητική Διάσκεψη θα μας παράσχει την ευκαιρία για να το κάνουμε αυτό.
<P>
Ένα καταστροφικό κλείσιμο όπως αυτό κλονίζει την εμπιστοσύνη. Είναι σημαντικό τώρα - όπως ήταν σημαντικό και τότε - να ενεργούμε για να κινητοποιούμε όλες τις δυνάμεις και την ενέργειά μας προς επανάκτηση της εμπιστοσύνης επενδυτών και καταναλωτών η οποία θα φέρει ανάπτυξη και ηυξημένη απασχόληση. Ο ρόλος της κοινωνικής πολιτικής ως ενός παραγωγικού παράγοντος είναι ένα ζωτικό στοιχείο αυτής της εξίσωσης. Δεν θα πρέπει να χάσουμε από τα μάτια μας το γεγονός αυτό στις προετοιμασίες μας για τα τελικά στάδια των συζητήσεων της ΔΔ και του Συμβουλίου Κορυφής στο Αμστερνταμ καθώς και στις εξελισσόμενες πρωτοβουλίες που συζητούμε με τους κοινωνικούς εταίρους.
<P>
Στο άμεσο μέλλον θα υποβάλω ορισμένες σημαντικές προτάσεις για τον κοινωνικό τομέα και ιδιαίτερα για την κοινωνική προστασία και για τις νέες μεθόδους οργάνωσης της εργασίας και θα υπάρξει, όπως εδήλωσα στις εισαγωγικές μου παρατηρήσεις, πρόταση για ενημέρωση και διαβούλευση σε εθνικό επίπεδο. Θα ήθελα να χρησιμοποιήσω αυτό το εργαλείο στην πρόταση ούτως ώστε να συμπληρώσω οποιοδήποτε κενό θα μπορούσε να προκύψει ή να γίνει φανερό από την εφαρμογή αυτής της συγκεκριμένης περιπτώσεως στο βαθμό που επιχειρείται σε εθνικό επίπεδο.
<P>
Μία επιτυχής κατάληξη των εργασιών της ομάδας Davignon θα απελευθέρωνε την πρόταση για το καταστατικό της ευρωπαϊκής εταιρείας και θα έδινε μια αξιόλογη ώθηση στην εσωτερική αγορά. Θα πρέπει επίσης να αναμένουμε την επιτυχή κατάληξη των διαπραγματεύσεων μεταξύ των κοινωνικών εταίρων σχετικά με τη μερική εργασία, κάτι το οποίο θα ήταν επίσης πολύ χρήσιμο.
<P>
Τέλος, θα ήθελα να πω ότι κατά την γνώμη μου καμιά εταιρεία, ανεξάρτητα από το μέγεθός της ή την επιρροή της δεν έχει το δικαίωμα να απολύει τους εργαζομένους της και να παραβιάζει τον νόμο με τον υπεροπτικό τρόπο που είδαμε στη συγκεκριμένη περίπτωση. Έρχεται σε αντίθεση με το νόμο και με το πνεύμα που πιστέψαμε ότι χαρακτηρίζει όλες τις δράσεις που συντελούν στην ολοκλήρωση της Ευρώπης και στην εσωτερική αγορά. Οι ομόφωνες αντιδράσεις που σημειώθηκαν εδώ θα κάνουν πάρα πολλά για να δείξουν σε όλους εκείνους που έχουν ευθύνη επί του θέματος ότι είναι απαράδεκτο να ενεργούν με τέτοιο ανεύθυνο τρόπο όπως αυτός που διαπιστώσαμε στην παρούσα περίπτωση.
<P>
Τα δικαιώματα των εργαζομένων προστατεύονται από τον νόμο και πρέπει να γίνονται σεβαστά τόσο ως γράμμα όσο και ως πνεύμα. Αυτή είναι η βάση επί της οποίας υπάρχει εξ αρχής συμφωνία και η απόρριψη της βάσεως αυτής δεν αποτελεί τίποτε άλλο από συνταγή για χάος στις εργασιακές σχέσεις.
<P>
Με την περίπτωση αυτή έχει προκληθεί ζημιά στο οικοδόμημα της Ευρώπης και ας είμαστε εντελώς σαφείς γι' αυτό. Έτσι, επιθυμώ να τονίσω ξανά ότι η κοινωνική διάσταση έχει ζωτική σημασία εάν θέλουμε να επιτύχει η ευρωπαϊκή ολοκλήρωση ως προϋπόθεση της υποστήριξης των ευρωπαίων πολιτών στο ευρωπαϊκό ιδεώδες. Στο μέλλον θα αναμένουμε μια πολύ καλύτερη ανταπόκριση από όλους εκείνους που έχουν τις σχετικές ευθύνες.

<SPEAKER ID=67 NAME="Πρόεδρος">
Ευχαριστώ πολύ, Επίτροπε κύριε Flynn.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.
<P>
Ελπίζουμε ότι η συζήτηση που πραγματοποιήθηκε θα έχει τις καλύτερες συνέπειες για την κατάσταση στην οποία βρίσκονται οι εργαζόμενοι της Renault.

<CHAPTER ID=6>
Ανταγωνιστικότητα της βιομηχανίας
<SPEAKER ID=68 NAME="Πρόεδρος">
Η ημερήσια διάταξη προβλέπει την κοινή συζήτηση των ακόλουθων εκθέσεων:
<P>
Α4-0052/97, του κ. Α.J. Donnelly, εξ ονόματος της Επιτροπής Οικονομικής, Νομισματικής και Βιομηχανικής Πολιτικής, σχετικά με την ανακοίνωση της Επιτροπής προς το Συμβούλιο, το Ευρωπαϊκό Κοινοβούλιο, την Οικονομική και Κοινωνική Επιτροπή και την Επιτροπή Περιφερειών «Η ευρωπαϊκή αυτοκινητοβιομηχανία 1996» (COM(96)0327 - C4-0493/96)·-A4-0040/97, του κ. Langen, εξ ονόματος της Επιτροπής Οικονομικής, Νομισματικής και Βιομηχανικής Πολιτικής, όσον αφορά την Ανακοίνωση της Επιτροπής προς το Συμβούλιο, το Ευρωπαϊκό Κοινοβούλιο και την Οικονομική και Κοινωνική Επιτροπή σχετικά με μία πολιτική βιομηχανικής ανταγωνιστικότητας για την ευρωπαϊκή χημική βιομηχανία: ένα παράδειγμα (COM(96)0187 - C4-0273/96)·-A4-0036/97, του κ. Κατηφόρη, εξ ονόματος της Επιτροπής Οικονομικής, Νομισματικής και Βιομηχανικής Πολιτικής, σχετικά με την Ανακοίνωση της Επιτροπής «Διαμόρφωση του μέλλοντος της ευρωπαϊκής ναυτιλίας - συμβολή στην ανταγωνιστικότητα του ναυτιλιακού τομέα» COM(96)0084 - C4-0211/96) Εισηγητές γνωμοδότησης: κ. Estevan Bolea, εξ ονόματος της Επιτροπής 'Ερευνας, Τεχνολογικής Ανάπτυξης και Ενέργειας, κ. Pex, εξ ονόματος της Επιτροπής Εξωτερικών Οικονομικών Σχέσεων, κ. Bellerι, εξ ονόματος της Επιτροπής Μεταφορών και Τουρισμού, κ. Ken Collins, εξ ονόματος της Επιτροπής Περιβάλλοντος, Δημόσιας Υγείας και Προστασίας των Καταναλωτών. ( Διαδικασία «HUGHES»).
<SPEAKER ID=69 NAME="Donnelly, Alan">
Κύριε Πρόεδρε, καταρχάς θα ήθελα να ξεκινήσω συζητώντας τις τρεις εκθέσεις συλλογικά καθόσο, όπως είπατε κι' εσείς, η παρούσα είναι μια κοινή συζήτηση για τη βιομηχανική πολιτική και πιστεύω ότι είναι εξαιρετικά επίκαιρο, δοθείσης της προηγούμενης συζήτησης που είχαμε για τη Renault και την ελπιδοφόρα ανταπόκριση του Επιτρόπου Flynn, να εξετάσουμε συλλογικά αυτές τις τρεις βιομηχανίες διότι παρά το ότι ασφαλώς η αυτοκινητοβιομηχανία, η ναυτιλία και η χημική βιομηχανία είναι τρεις εντελώς διαφορετικοί βιομηχανικοί τομείς, είναι σαφέστατο για μένα ότι υπάρχουν παραπλήσια χαρακτηριστικά στον τρόπο με τον οποίο έχουμε προσπαθήσει να δημιουργήσουμε εντός της Ευρωπαϊκής Ένωσης ένα κατάλληλο περιβάλλον για τη λειτουργία των βιομηχανιών αυτών.
<P>
Και οι τρεις κλάδοι αντιμετωπίζουν παραπλήσιες προκλήσεις εντατικού διεθνούς ανταγωνισμού και ταχύτατες διαρθρωτικές μεταβολές και πιστεύω ότι μέσα σ' αυτό το πλαίσιο είναι που χρειαζόμαστε τη σημερινή συζήτηση ενώ είμαι βέβαιος ότι μέσα σ' αυτό το πλαίσιο επίσης είναι που θα ανταποκριθεί ο Επίτροπος Bangemann εξ ονόματος της Ευρωπαϊκής Επιτροπής.
<P>
Έχοντας υπόψη το γεγονός ότι πάνω από 3.000 εργαζόμενοι μόλις έχασαν τις εργασίες τους ως επακόλουθο της αποφάσεως της Renault πιστεύω επίσης ότι έχει εξαιρετική σημασία να σκεφθούμε τον σύνδεσμο μεταξύ ανταγωνιστικότητας, παραγωγικότητας και απασχόλησης διότι τόσο στο Σώμα τούτο όσο και στα άλλα ευρωπαϊκά θεσμικά όργανα μιλούμε πάρα πολύ για την ανταγωνιστικότητα χωρίς όμως να τη συνδέουμε με την παραγωγικότητα και την απασχόληση.
<P>
Η ανταγωνιστικότητα αυτή καθ' εαυτή δεν αποτελεί αυτοσκοπό, θα πρέπει να είναι το μέσον για την επίτευξη κάποιου σκοπού και ο σκοπός αυτός ασφαλώς είναι η προσπάθεια βελτίωσης της παραγωγικότητας και η προσπάθεια βελτίωσης των ευκαιριών απασχόλησης. Θα πρέπει να ξεφύγουμε από αυτή την τυποποιημένη άποψη που κυριαρχεί στην Ευρωπαϊκή Ένωση δηλ. να υποθέτουμε ότι η ανταγωνιστικότητα η ίδια αποτελεί την απάντηση σε όλα τα προβλήματά μας. Τα θέματα αναδιαρθρώσεων, μετεγκαταστάσεων και κλεισιμάτων εργοστασίων δημιουργούν ένα ολοένα και πιο έντονο περιβάλλον ανασφάλειας μεταξύ των εργαζομένων αλλά και του κοινού γενικότερα και είναι απαραίτητο όπως η Ευρωπαϊκή Επιτροπή υποβάλει προτάσεις οι οποίες να μπορούν να αντιμετωπίσουν συνολικά το όλο πρόβλημα. Δεχόμεθα ότι οι μετεγκαταστάσεις, οι αναδιαρθρώσεις και τα κλεισίματα εργοστασίων αποτελούν πολύπλοκα και περίπλοκα αντικείμενα βιομηχανικού σχεδιασμού. Μέσα σ' αυτό το πλαίσιο και εάν το θέμα είναι τόσο πολύπλοκο τότε χρειαζόμαστε σειρά ολόκληρη ιδεών, πρωτοβουλιών και λύσεων για να διασφαλίσουμε ότι μπορούμε να προσπαθήσουμε να εξουδετερώσουμε το τρομακτικό συναίσθημα ανασφάλειας που κυριαρχεί τώρα στην Ευρωπαϊκή Ένωση. Η ανασφάλεια οδηγεί στην έλλειψη κινήτρων και το γεγονός αυτό αποτελεί μέρος του προβλήματος που αντιμετωπίζει η ευρωπαϊκή οικονομία. Ελπίζω ότι κατά την απάντησή του ο Επίτροπος θα λάβει υπόψη του τα θέματα αυτά στη γενική συζήτηση για τη βιομηχανία.
<P>
Θα ήθελα να χρησιμοποιήσω τον υπολοιπόμενο χρόνο μου για να μιλήσω ειδικότερα για την αυτοκινητοβιομηχανία, διότι αποτελεί τη μεγαλύτερη βιομηχανία της Ευρώπης: αντιπροσωπεύει σχεδόν το 2 % του ακαθαρίστου εγχωρίου προϊόντος της Ευρώπης, απασχολεί άμεσα 2 περίπου εκατομμύρια άτομα και συμβάλλει με πάνω από 220 δισεκατομμύρια Ecu στον ευρωπαϊκό τζίρο. Αποτελεί μια εξαιρετικά σημαντική βιομηχανία και, ειλικρινά, εάν συνεχίσουμε με τον τρόπο που προγραμματίζει τώρα η βιομηχανία το μέλλον, θα δούμε ουσιαστικές απώλειες θέσεων εργασίας στην Ευρώπη. Έχουμε το πρόβλημα με τη Renault, έχετε πληροφορηθεί τα προβλήματα της Ford στο Ένφηλντ του Λονδίνου και στο Χέηλγουντ του Λίβερπουλ. Πρόκειται να γίνουμε μάρτυρες και άλλων πιέσεων στη βιομηχανία εκτός εάν προσπαθήσουμε να επινοήσουμε κάποιο σχέδιο για το μέλλον. Έτσι, το πρώτο πράγμα που ζητά το Σώμα είναι όπως ο Επίτροπος Bangemann, από κοινού με το Κοινοβούλιο, συγκαλέσει σύσκεψη των κορυφαίων διευθυντικών στελεχών των κυριότερων αυτοκινητοβιομηχανιών της Ευρώπης μαζί με τις βιομηχανίες εξαρτημάτων και τις συνδικαλιστικές οργανώσεις για να διαπιστώσει εάν μπορεί να σχηματιστεί μια ομάδα εργασίας υψηλού επιπέδου η οποία να μπορέσει να προγραμματίσει το μέλλον της βιομηχανίας αυτής.
<P>
Θα θέλαμε να διαπιστώσουμε την παροχή μεγαλύτερης υποστήριξης στην πρωτοβουλία «αυτοκίνητο του μέλλοντος». Η πρωτοβουλία αυτή είναι εξαιρετικά καλή αλλά χρειάζεται περισσότερους πόρους και περισσότερη υποστήριξη. Θα θέλαμε να διαπιστώσουμε την επίτευξη μεγαλύτερης προόδου στο θέμα της διεθνούς εναρμόνισης των προδιαγραφών. Η εναρμόνιση αυτή είναι εξαιρετικά σημαντική εάν θέλουμε να έχουμε μια παγκόσμια αγορά και μια παγκοσμίως ανταγωνιστική αγορά εντός της Ευρωπαϊκής Ένωσης. Στη συνέχεια, πιο εξειδικευμένα, θα πρέπει να βεβαιωθούμε ότι τα οχήματα που παράγουμε μπορούν να γίνουν αποδεκτά όχι μόνο στη δική μας την αγορά αλλά και στις Ηνωμένες Πολιτείες και στις άλλες αγορές σ' ολόκληρο τον κόσμο και ότι αποτελούν το είδος του προϊόντος που θα ήθελε να αγοράσει κάποιος καταναλωτής.
<P>
Αυτό σημαίνει ότι θα πρέπει να εξετάσουμε νέες τεχνολογίες στους τομείς των εκπομπών και της κατανάλωσης καυσίμων. Θα πρέπει να κοιτάξουμε τα ηλεκτρονικά των κινητήρων, την περαιτέρω βελτίωση της ασφάλειας των οχημάτων, τα ηλεκτρικά και τα υβριδικά οχήματα, τα ελαφρά υλικά κατασκευής των οχημάτων, τη βελτιστοποίηση των μεθόδων παραγωγής καθώς και τα συστήματα για την ανακύκλωση όλων των οχημάτων.
<P>
Γνωρίζω ότι ήδη έχουμε περί τις 56 οδηγίες που αναφέρονται στην αυτοκινητοβιομηχανία. Απλά, είναι αδύνατο να συνεχίσουμε αυτή την πορεία εμείς, ως νομοθέτες, χωρίς να έχουμε συνεννοηθεί με τη βιομηχανία και επομένως εκείνο το οποίο θα ζητούσα μέσα στο πνεύμα της συνεργασίας και της διαβούλευσης είναι να προχωρήσουμε με ταχύτητα και να εξετάσουμε αυτή τη νέα ημερήσια διάταξη σε συνεργασία με τη βιομηχανία, τις συνδικαλιστικές οργανώσεις και τον τομέα της έρευνας έτσι ώστε να βρεθούμε σε θέση να προγραμματίσουμε ένα ασφαλές μέλλον για τη μεγαλύτερη ευρωπαϊκή βιομηχανία θέτοντας τέρμα στην παρούσα παρακμή.

<SPEAKER ID=70 NAME="Langen">
Kύριε Πρόεδρε, αξιότιμοι κυρίες και κύριοι συνάδελφοι, η χημική βιομηχανία είναι ο δεύτερος μεγαλύτερος βιομηχανικός τομέας στην Eυρώπη. Διαθέτει 1, 6 εκατ. θέσεις εργασίας και έχει, γενικώς, το υψηλότερο ποσοστό στις εξαγωγές. Oι μεγαλύτερες χημικές βιομηχανίες του κόσμου έχουν την έδρα τους στην Eυρώπη; έχουμε, λοιπόν, μια ίδια σχεδόν αρχική κατάσταση. H χημική βιομηχανία, όπως και η αυτοκινητοβιομηχανία, καλείται να αντιδράσει στις παγκόσμιες αλλαγές της αγοράς. Aυτά τα 350 δισεκ. Ecu του κύκλου των εργασιών της, που αντιστοιχούν στο 3-4 % περίπου του συνολικού ευρωπαϊκού ακαθάριστου προϊόντος, αποτελούν μια καλή βάση και για το μέλλον. H ανακοίνωση της Eπιτροπής για την ανταγωνιστικότητα της χημικής βιομηχανίας, αποτελεί πρότυπο σχέδιο σχεδόν, μια και αναπτύχθηκε, κατόπιν διαλόγου με τη βιομηχανία, μια συνολική ιδέα. Θα ήθελα γι' αυτό να επαινέσω ιδιαίτερα την Eπιτροπή που, ως γνωστόν, συχνά κριτικάρεται εδώ. Kύριε Eπίτροπε, όταν αξίζετε επαίνους, θα πρέπει και να τους παίρνετε.
<P>
Bεβαίως υπάρχει ένα σημείο που θα μπορούσε κανείς να το βελτιώσει. H συμμετοχή των οργανώσεων των εργαζομένων ήταν ελλιπής; εκεί θα μπορούσαν να βελτιωθούν μερικά πράγματα ακόμη.
<P>
Στα πλαίσια των βασικών διαρθρωτικών αλλαγών και της αυξανόμενης παγκοσμιοποίησης, εμφανίζεται μια διαρκής περιφερειακή μετατόπιση των αγορών και των τόπων παραγωγής. Aιτίες είναι, μεταξύ άλλων, η ισχυροποίηση νέων ανταγωνιστών στο χώρο της Aσίας και του Eιρηνικού, το άνοιγμα των ανατολικοευρωπαϊκών κρατών και η ολοένα και μεγαλύτερη ενσωμάτωσή τους στην παγκόσμια αγορά, καθώς επίσης και η μεγαλύτερη εντατικοποίηση του ανταγωνισμού στην ευρωπαϊκή εσωτερική αγορά. H παγκόσμια διάρθρωση της έδρας της χημικής βιομηχανίας, θα πρέπει να προσαρμοστεί στη μεταβαλλόμενη περιφερειακή δομή της παγκόσμιας χημικής αγοράς. Έτσι, ανταγωνιστές από την Aσία, τη Mέση Aνατολή και την Aνατολική Eυρώπη, σήμερα κιόλας, είναι σε θέση να προσφέρουν πάρα πολλά προϊόντα της χημικής βιομηχανίας - κυρίως βασικά προϊόντα - σε σημαντικά χαμηλότερες τιμές από τις ευρωπαϊκές επιχειρήσεις, σε απόλυτα συγκρίσιμη ποιότητα και αξιοπιστία στην παράδοση.
<P>
Σ' αυτούς τους βασικούς τομείς της χημικής βιομηχανίας, έπαψε πλέον να υπάρχει και το τεχνολογικό προβάδισμα, επειδή οι τεχνικές αυτές είναι διαθέσιμες πια σε παγκόσμια κλίμακα. H παγκοσμιοποίηση των αγορών και η κατασκευή νέων εγκαταστάσεων παραγωγής στις περιοχές ανάπτυξης - πράγμα που, ως γνωστόν, συχνά κριτικάρεται εδώ, αλλά είναι αναγκαίο για την επιβίωση των επιχειρήσεων - είχε σαν αποτέλεσμα να μειωθεί η απασχόληση στη χημική βιομηχανία, κατά τα τελευταία χρόνια κατά 25 % και να φθάσει σήμερα στους 1, 6 εκατ. απασχολούμενους.
<P>
Γι' αυτό και στα μελλοντικά καθήκοντα της χημικής βιομηχανίας περιλαμβάνεται - παρόλη την αναγκαιότητα μιας ολοένα και περισσότερο προς την αγορά προσανατολιζόμενης παραγωγής - το να εξασφαλιστεί, σε μόνιμη βάση, η απασχόληση στον τομέα της χημείας και να αντισταθμιστεί η μείωση των θέσεων εργασίας στους παραδοσιακούς κλάδους της χημείας, με τη δημιουργία νέων θέσεων εργασίας σε καθοριστικές για το μέλλον τεχνολογίες. Eδώ, κύριε Eπίτροπε, στην αντικατάσταση ασύμφορων τομέων παραγωγής, σημαντικό ρόλο παίζουν η βιοτεχνολογία και η γενετική τεχνολογία, η χημεία των δραστικών και φυσικών ουσιών, η περιβαλλοντική τεχνολογία, τα νέα υλικά, καθώς και η ανάπτυξη πολύπλοκων συστημάτων λύσεων. Γι' αυτό και, κατά τη γνώμη μου, είναι σημαντικό, στα πλαίσια των ερευνητικών προγραμμάτων - αυτό το διεπίστωσε και η αρμόδια επιτροπή - να ενισχυθεί η παρουσία της χημείας, ως επιστήμης διατομής, στις task forces και να μη συμμετέχει μόνο στο περιθώριο, διότι μπορεί να συμβάλλει στο αυτοκίνητο του αύριο, στο σύστημα μεταφορών, σε λύσεις συνέργιας, που προχωρούν πολύ πιο πέρα απ' αυτό που παρουσίασε μέχρι τώρα η Eπιτροπή.
<P>
H Eπιτροπή Oικονομικής Πολιτικής ασχολήθηκε έντονα με το θέμα. Διοργανώσαμε μια δημόσια ακρόαση. Λάβαμε υπόψη τα συμπεράσματα των συγγνωμοδοτουσών επιτροπών Έρευνας και Περιβάλλοντος, και σε τελική ανάλυση προέκυψε μια έκθεση που έτυχε ευρείας συγκατάθεσης. Oι 55 θετικές ψήφοι και οι 2 αρνητικές μόνον, είναι ένα ιδιαίτερα ευχάριστο αποτέλεσμα, ενόψει του δύσκολου καθήκοντος που τίθεται εδώ, σε σχέση λ.χ. με την εξασφάλιση ενός νομοθετικού ελάχιστου στάνταρτ στον περιβαλλοντικό τομέα, ή με τη μείωση των περιβαλλοντικών διατάξεων, που μάλλον δημιουργούν προβλήματα στη χημική παραγωγή και στην έδρα της χημείας «Eυρώπη». Oι έντονες διαβουλεύσεις έδειξαν εδώ ότι η Eπιτροπή μάς έδωσε μια καλή βάση, αλλά με τις προτάσεις μας μπορεί η πρόταση αυτή της Eπιτροπής να βελτιωθεί κι άλλο.
<P>
Έτσι από σας, κύριε Eπίτροπε, θα εξαρτηθεί, κατά πόσον είσθε διατεθειμένος να υιοθετήσετε τις οπωσδήποτε καλές προτάσεις μας, που θα μπορούσαν να στηρίζονται σε ευρεία βάση. Έχουμε την άποψη ότι Eπιτροπή και κράτη μέλη μπορούν, έχοντας σαν πρότυπο τη χημική βιομηχανία, να προωθήσουν τον κοινωνικό διάλογο για τους τεχνολογικούς άξονες ανάπτυξης. Έτσι μπορούμε να πετύχουμε την αναγκαία αποδοχή για τους νέους άξονες παραγωγής. Έτσι είναι δυνατόν να καταφέρουμε να μιλήσουμε αντικειμενικά, και χωρίς ιδεολογικούς φραγμούς, και για τον φόρο του CO2 λ.χ., που βρίσκεται στα στόματα όλων και τον οποίο, όμως, η αρμόδια επιτροπή αντιμετωπίζει με σκεπτικισμό - δεν πιστεύουμε πως αυτός αποτελεί λύση στο πρόβλημα της εξασφάλισης της ανταγωνιστικότητας. Eδώ υπάγεται επίσης και η επέκταση της υποδομής, ένα δίκτυο αγωγών που θα βελτιώσει τη μεταφορά επικίνδυνων αγαθών.
<P>
Πιστεύω πως σ' αυτό το γενικό πλαίσιο, η έκθεση εμφανίζει ως λογική την ανακοίνωση της Eπιτροπής. Θα ήθελα, τέλος να ευχαριστήσω όλους εκείνους που συνέβαλαν σ' αυτήν: την Eπιτροπή, τους συνδέσμους που συμμετείχαν ενεργά, τους συναδέλφους στην Eπιτροπή Oικονομικής Πολιτικής. Πιστεύω πως μπορούμε, γενικά, να είμαστε ευχαριστημένοι με την έκθεση.

<SPEAKER ID=71 NAME="Κατηφόρης">
Κύριε Πρόεδρε, Κύριε Επίτροπε, κυρίες και κύριοι συνάδελφοι, θα ήθελα να ακολουθήσω τον συνάδελφο κ. Donnelly και να προλογήσω τα σχετικά με τη ναυτιλιακή βιομηχανία με μερικές γενικότερες παρατηρήσεις σχετικά με το πρόβλημα της βιομηχανικής πολιτικής στην Ευρώπη. Οι κύριοι καθοριστικοί παράγοντες της πορείας της ευρωπαϊκής βιομηχανίας είναι σήμερα τρεις: η επίμονα χαμηλή παραγωγικότητα, οι ουσιαστικά αναξιοποίητες ακόμη δυνατότητες της νέας τεχνολογίας και η πίεση που προέρχεται από την αυξανόμενη ευαισθησία της κοινωνίας σχετικά με το περιβάλλον.
<P>
Η σύνθεση αυτών των τριών παραγόντων στη σημερινή συγκυρία λειτουργεί ανασχετικά, σαν φρένο για την πρόοδο της ευρωπαϊκής βιομηχανίας. Με μία νέα δημιουργική σύνθεση, το φρένο μπορεί να μετατραπεί σε κινητήρα, και αυτό πρέπει να είναι το έργο της βιομηχανικής πολιτικής. Η νέα τεχνολογία μπορεί να μας δώσει την αύξηση της παραγωγικότητας και αυτή με τη σειρά της μπορεί να μας δώσει τον πρόσθετο πλούτο, που ένα μέρος του μπορεί να αφιερωθεί στη βελτίωση του περιβάλλοντος. Το κρίσιμο ερώτημα είναι για ποιο λόγο η δημιουργική αυτή διαδικασία αργεί τόσο πολύ να ξεκινήσει, και η μόνη σοβαρή απάντηση που έχει επιχειρηθεί να δοθεί σε αυτή την ερώτηση είναι ότι η βραδύτητα του ρυθμού επέκτασης της οικονομικής δραστηριότητας, η σχετική ύφεση που μας μαστίζει από την αρχή της δεκαετίας του 90, και παλαιότερα φυσικά, και το σχετικά χαμηλό επίπεδο των επενδύσεων δυσκολεύουν την προώθηση της νέας τεχνολογίας.
<P>
Ειδικότερα, για το είδος της νέας τεχνολογίας που μας απασχολεί, την πληροφορική, στις άλλες δυσκολίες έρχεται να προστεθεί και το γεγονός ότι το καταναλωτικό κοινό δεν γνωρίζει, δεν είχε αρκετές ευκαιρίες να γνωρίσει τις δυνατότητες της νέας τεχνολογίας, ώστε να διαμορφωθεί η αναγκαία μεγάλης κλίμακας κατανάλωση και παραγωγική ζήτηση. Στην περίπτωση της πληροφορικής χρειάζεται να επενδύσουμε όχι μόνο σε εξοπλισμό, αλλά και στη δημιουργία νέων αγορών.
<P>
Τώρα, για την ναυτιλιακή βιομηχανία, παρά το γεγονός ότι απασχολεί 2, 5 εκατομμύρια εργαζομένους, είχε για πολύ καιρό θεωρηθεί κλάδος μοιραία καταδικασμένος να φθίνει απέναντι στον ανταγωνισμό των χωρών με χαμηλό κόστος εργασίας και χαλαρούς κανονισμούς λειτουργίας. Η ιδέα ότι στο χαμηλό μισθολογικό κόστος η Ευρώπη μπορεί να αντιτάξει το δικό της συγκριτικό πλεονέκτημα, τη νέα τεχνολογία, και απέναντι στους χαλαρούς κανονισμούς την υψηλή ποιότητα των υπηρεσιών και ότι πάνω στις βάσεις αυτές μπορεί να οικοδομηθεί μια καινούργια, σύγχρονη, δυναμική και ανταγωνιστική βιομηχανία, αποτελεί τη δημιουργική ιδέα που από το 1991 καλλιεργεί με τις πρωτοβουλίες της η Επιτροπή και προσωπικά ο Επίτροπος που μας τιμά με την παρουσία του, και το κοινό μας δημιούργημα, το φόρουμ των ναυτιλιακών βιομηχανιών. Η εφαρμογή της ιδέας αυτής μπορεί να δημιουργήσει μια νέα πραγματική βιομηχανική επανάσταση στον κλάδο και τα κέρδη για την Ευρώπη μπορούν να είναι ανυπολόγιστης σημασίας, αλλά δεν πρόκειται να γίνουν πραγματικότητα χωρίς την προσπάθεια και την δημιουργική συνεργασία από όλους τους παράγοντες του κλάδου.
<P>
Οι πλοιοκτήτες πρέπει να επωφεληθούν από το γεγονός της σημερινής προχωρημένης ηλικίας του στόλου και να επιταχύνουν τη διαδικασία της ανανέωσής του. Μπορεί η αναβλητικότητα να τους εξασφαλίζει μερικά κέρδη σήμερα, υπονομεύει όμως την ανταγωνιστική ικανότητα και άρα τα κέρδη του αύριο. Οι τράπεζες και οι χρηματοδοτικοί οργανισμοί, σε μια εποχή που η απασχόληση του παραγωγικού δυναμικού της ναυτιλίας είναι προσωρινά περιορισμένη -και λέω προσωρινά γιατί προβλέπεται ότι την επόμενη δεκαπενταετία θα διπλασιασθεί ο όγκος του θαλασσίου εμπορίου- οφείλουν να μετατρέψουν την ευελιξία της χρηματοδότησης και τα χαμηλά επιτόκια σε σοβαρό κίνητρο για νέες επενδύσεις. Τα πληρώματα θα πρέπει να επιδιώξουν και να απαιτήσουν από τα κράτη μέλη την επανεκπαίδευσή τους στις νέες τεχνολογίες. Πρέπει επίσης να συνεργασθούν για να ευρεθούν ευέλικτοι τρόποι απασχόλησης και σύνθεσης των πληρωμάτων, που θα διευκολύνουν την εφαρμογή της νέας τεχνολογίας στα πλοία και σ'όλη την κλίμακα του κλάδου. Οι ναυπηγικές επιχειρήσεις πρέπει να απαλλαγούν από την ανάγκη των κρατικών επιδοτήσεων και να ξανακατακτήσουν τη θέση τους στις διεθνείς αγορές. Οι λιμενικές επιχειρήσεις έχουν να παίξουν ένα ρόλο κλειδί, καθώς αυτές μπορούν να δέσουν τις χερσαίες και τις θαλάσσιες επικοινωνίες κατά τρόπο που να πολλαπλασιάσει τη σημερινή αποδοτικότητα.
<P>
Αλλά, βεβαίως, οι κρατικές αρχές και οι αρχές της Κοινότητας έχουν τη μεγαλύτερη ευθύνη διότι σ'αυτές πέφτει να εξασφαλίσουν τους όρους του ανταγωνισμού για το ευρωπαϊκό πλοίο, τη μείωση του δημοσιονομικού κόστους και την αναβάθμιση του ανθρωπίνου δυναμικού. Πάνω απ'όλα, όμως, οφείλουν να ξαναδούν το γενικό πλαίσιο της απασχόλησης στην οικονομία, γιατί χωρίς την επιτάχυνση που συνεπάγεται και πολύ πληρέστερη απασχόληση, η διείσδυση της νέας τεχνολογίας και η νέα βιομηχανική επανάσταση, και μαζί της η αποκατάσταση της παλιάς δυναμικής της Ευρώπης, θα αναβάλλονται, κύριε Επίτροπε, πολύ φοβούμαι επ'αόριστον.

<SPEAKER ID=72 NAME="Heinisch">
Kύριε Πρόεδρε, κυρίες και κύριοι, η χημική βιομηχανία βρίσκεται σ' έναν παγκόσμιο ανταγωνισμό, που οξύνεται συνεχώς, ιδιαίτερα με επιχειρήσεις που, σε πολύ μεγάλο βαθμό, μπορούν να παράγουν με χαμηλό κόστος. Aυτό είχε ήδη συνέπειες για την απασχόληση στην Eυρώπη. Πρόκειται για έναν κλάδο της βιομηχανίας που λαμβάνει υπόψη του σοβαρά τις εξαγωγές, κι αυτό θα πρέπει να εξακολουθήσει να ισχύει για λόγους εθνικής οικονομίας, προκειμένου να συνεχίσει να στηρίζει την ευρωπαϊκή καλή γενική οικονομική κατάσταση. O βιομηχανικός αυτός κλάδος προσφέρει υψηλής στάθμης θέσεις εργασίας όχι μόνο στη χημεία, αλλά και στις παρακείμενες βιομηχανίες, όπως λ.χ. στην αυτοκινητοβιομηχανία ή στον κλάδο των υπολογιστών, αφού δίνει δυνατότητες λύσης που αναπτύσσει ο ίδιος. Γι' αυτό και είναι σημαντικό και απαραίτητο η χημεία, ως άκρως καινοτόμος βιομηχανικός κλάδος, να προωθήσει νέες εξελίξεις σε μελλοντικές επιστήμες, όπως λ.χ. στη βιοτεχνολογία, οι οποίες θα οδηγήσουν σε νέα προϊόντα και μεθόδους, και θα μειώσουν έτσι τη ρύπανση του περιβάλλοντός μας. Bεβαίως, σε τέτοιες νέες εξελίξεις, θα πρέπει να παρέχεται στις ευρωπαϊκές επιχειρήσεις η προστασία του διπλώματος ευρεσιτεχνίας, όπως ακριβώς συμβαίνει και σ' άλλα μέρη του κόσμου.
<P>
Όσον αφορά την προστασία του περιβάλλοντος: Θα πρέπει να ξεκαθαρίσουμε ότι η σύγχρονη προστασία του περιβάλλοντος, όπως εφαρμόζεται στην Eυρώπη και σ' όλες τις άλλες βιομηχανικές χώρες, είναι αδιανόητη χωρίς τη χημική βιομηχανία - ας αναλογισθούμε μόνο τον καταλύτη. Eδώ κρύβεται ένα μεγάλο δυναμικό για την προστασία του περιβάλλοντος. Γι' αυτό και η χημική βιομηχανία θα πρέπει να ενισχυθεί, στην προσπάθειά της να βρει λύσεις για τα περιβαλλοντικά προβλήματα. Iδιαίτερη προσοχή θα πρέπει να δοθεί στις μικρομεσαίες χημικές επιχειρήσεις. Aυτές συχνά αναπτύσσουν και εφαρμόζουν νέες τεχνολογίες, που οδηγούν σε σαφείς βελτιώσεις των υπαρχόντων προϊόντων. Έτσι, όχι σπάνια, δημιουργούν πολλές νέες θέσεις εργασίας. Σε τέτοιες επιχειρήσεις θα 'πρεπε να χορηγούνται ενισχύσεις εκκίνησης, με κατάλληλα μέτρα, λ.χ. με διαμεσολάβηση στην εξεύρεση του κεφαλαίου επιχειρηματικού κινδύνου. Kυρίως όμως θα πρέπει να διευκολυνθεί η ζωή τους και η επιβίωσή τους, με την κατάργηση των πολλών ρυθμίσεων.
<P>
H χημική βιομηχανία είναι ένας από τους λίγους βιομηχανικούς κλάδους στην Eυρώπη που, κατά βάσιν, δεν χρειάσθηκε καμιά κρατική ενίσχυση, επειδή πάντα ήταν σε θέση να αναδιαρθρώνεται συνεχώς και να προσαρμόζεται στις μόνιμα μεταβαλλόμενες συνθήκες της παγκόσμιας αγοράς. Στόχος της πολιτικής θα πρέπει να είναι να την υποστηρίξουμε σ' αυτό, μελλοντικά, και να μην την παρεμποδίσουμε με υπερβολικές ρυθμίσεις.
<P>
Tέλος, θερμές ευχαριστίες στον κ. Langen για την πολύ καλή έκθεσή του και για την υιοθέτηση των προτάσεων της Eπιτροπής Έρευνας, Tεχνολογικής Aνάπτυξης και Eνέργειας.

<SPEAKER ID=73 NAME="Roth-Behrendt">
Kύριε Πρόεδρε, αγαπητοί κυρίες και κύριοι συνάδελφοι, με την κ. Heinisch και τον κ. Langen με ενώνει ένα πράγμα τουλάχιστον, το ότι δηλαδή όλοι μας συνειδητοποιούμε την ιδιαίτερη ευθύνη της χημικής βιομηχανίας. Kατά τα άλλα δεν μας ενώνουν και πολλά, στην τελική αξιολόγηση. Eπιτρέψτε μου να κάνω ορισμένα σχόλια επ' αυτού. Έχω την πεποίθηση ότι η χημική βιομηχανία - και μαζί μ' εμένα, την πεποίθηση αυτή έχει και η Eπιτροπή Περιβάλλοντος - έχει ιδιαίτερη ευθύνη για υγιεινά και φιλικά προϊόντα, όπως και για μια υγιεινή και φιλική προς το περιβάλλον παραγωγή. Tα συμπεράσματα που βγάζει εξ αυτής η Eπιτροπή Περιβάλλοντος - ο κ. Langen κουνάει το κεφάλι αλλά, ευτυχώς, το ανέφερε στην ομιλία του - είναι διαφορετικά απ' αυτά που βγάζουν ο κ. Langen, η χημική βιομηχανία και η κ. Heinisch. Aυτή η ένταση των σχέσεων με τη χημική βιομηχανία, καθιστά αναγκαίο να κάνουμε δύο πράγματα. Aπό τη μια μεριά να είμαστε μεγαλόψυχοι με τη χημική βιομηχανία κι από την άλλη να είμαστε αυστηροί μαζί της. Tι σημαίνει για την ακρίβεια να είμαστε μεγαλόψυχοι και αυστηροί μαζί της - όπως άλλωστε και με τον Eπίτροπο; O συνάδελφος κ. Langen φώναξε κάτι από το ακροατήριο που οι άλλοι δεν κατάλαβαν. Θα πω κάτι επ' αυτού αμέσως. Δε θα προσπαθήσω, επίσης, να αναλύσω την έκθεσή σας λεπτομερώς, πράγμα άλλωστε που θα μου ήταν πολύ εύκολο. Aν έκανα κάτι τέτοιο θα ήμουν πολύ δασκαλίστικος.
<P>
Nα είναι κανείς μεγαλόψυχος προς τη χημική βιομηχανία, σημαίνει, στην πράξη, να της δώσει το μέτρο της αξιοπιστίας και τον προσδιορισμό της θέσης που χρειάζεται. Nα είναι αυστηρός, σημαίνει να εξασφαλίζει ότι παράγει προϊόντα που δε βλάπτουν το περιβάλλον και την υγεία όλων μας. Γι' αυτό και από την έκθεση του κ. Langen θα πρέπει να αφαιρέσουμε ορισμένα πράγματα που δε στηρίζει η Eπιτροπή Περιβάλλοντος και τα οποία, άλλωστε, δε θα στηρίξει, ευτυχώς, και η ομάδα μου - αλλά αυτό το λέω μόνο μέσα σε παρένθεση.
<P>
Στην Eπιτροπή Περιβάλλοντος, εργαζόμαστε αυτό τον καιρό πάνω σε μια έκθεση για εκούσια αυτοδέσμευση, στην οποία προσπαθούμε να εξηγήσουμε τι μπορούν να αποφέρουν οι αυτοδεσμεύσεις και τι όχι. Aσφαλώς και δεν μπορούν να υποκαταστήσουν τη νομοθεσία. Δε συμφωνώ επίσης με τον κ. Langen πως είναι επιτακτικά αναγκαία η μείωση των περιβαλλοντικών διατάξεων, για να αντισταθμίσουμε τα μειονεκτήματα της έδρας. Γι' αυτό και θεωρώ ανεπίτρεπτο να θεωρεί εκ των προτέρων δεδομένο στην έκθεση ένα αποτέλεσμα, για το οποίο το Σώμα μας δεν έχει αποφασίσει ακόμη. Eκτός τούτου, οι χαμηλότερες τιμές ενέργειας δεν είναι κάτι στο οποίο εφιστούσε μέχρι τώρα την προσοχή το Σώμα μας.
<P>
Aκόμη ένα σημείο και τελειώνω. Tο Σώμα συζήτησε επί μακρόν, χωρίς αποτέλεσμα, για τον ενεργειακό φόρο του CO2 . Θαυμάζω το θάρρος των συναδέλφων στην Eπιτροπή Oικονομικής Πολιτικής να πουν κάτι επ' αυτού, αλλά και η μείωση των διάταξεων συνεπάγεται λάθη, και γι' αυτό θεωρώ, όπως και η Eπιτροπή Περιβάλλοντος, λάθος και το σκέλος αυτό.

<SPEAKER ID=74 NAME="Estevan Bolea">
Κύριε Πρόεδρε, οι ναυτιλιακές βιομηχανίες αντιμετωπίζονται ως ώριμες βιομηχανίες, ως βιομηχανίες σε ύφεση, δεν είναι όμως έτσι. Δεν υπάρχουν απαρχαιωμένες βιομηχανίες αλλά απαρχαιωμένες τεχνολογίες. Είναι αλήθεια ότι η ναυτιλιακή βιομηχανία στην Ευρώπη σήμερα (ο ναυπηγικός τομέας συγκεκριμένα) δεν αντιπροσωπεύει παρά το 20 % της παγκόσμιας αγοράς αλλά το ποσοστό αυτό μπορεί να αυξηθεί πολύ. Και όταν μιλούμε για ναυτιλιακή βιομηχανία δεν πρέπει να περιοριζόμαστε μόνο στο ναυπηγικό και τον επισκευαστικό τομέα. Εδώ συγκαταλέγονται και οι λιμενικές υπηρεσίες, οι βιομηχανίες που χρησιμοποιούν θαλάσσιους πόρους όπως η αλιεία, η ιχθυοκαλλιέργεια και η καλλιέργεια μαλακίων και φυκιών και, κυρίως, η βιομηχανία εξόρυξης πετρελαίου και αερίου από υποθαλάσσια αποθέματα.
<P>
Στην Ευρώπη, λοιπόν, μας περιμένει πολλή δουλειά. Πρέπει, όμως, βέβαια, να αλλάξουμε ριζικά ξεκινώντας από την κατάρτιση των εργαζόμενων στους τομείς αυτούς και τον εκσυγχρονισμό των βιομηχανιών μας. Περνάω τώρα στα πετρελαιοφόρα. Σήμερα κυκλοφορούν ανά τον κόσμο 3.600 πετρελαιοφόρα, εκ των οποίων το 10 % πρέπει να ακινητοποιηθεί άμεσα αφού δεν πληροί τις απαιτούμενες προϋποθέσεις. Στην Ευρώπη έχουν καταγραφεί τα πιο σοβαρά ατυχήματα διαρροής πετρελαίου, καίτοι στα λιμάνια μας διακινείται μόνο το 30 %. Πρέπει, επίσης, να αποκατασταθεί το 10 % της χωρητικότητας, δηλαδή να κατασκευαστούν 700 καινούρια πετρελαιοφόρα με διπλό κύτος και με ηλεκτρονικά συστήματα ασφαλείας για ασφαλή πλοήγηση. Η Ευρωπαϊκή Ένωση και οι βιομηχανίες μας θα μπορούσαν να κατασκευάσουν πολλά από αυτά τα 700 πλοία. Θα μπορούσαν, επίσης, να κατασκευάσουν πολύ περισσότερες πλατφόρμες εξόρυξης αλλά και να ειδικευτούν στο νέο βιομηχανικό κλάδο της αποσυναρμολόγησής τους. Έχουμε πάνω από 40 εγκαταλειμμένες πλατφόρμες εξόρυξης που πρέπει να αποσυναρμολογηθούν, γεγονός που απαιτεί αντίστοιχη βιομηχανία για την οποία δεν ξέρω αν είμαστε έτοιμοι.
<P>
Εν κατακλείδι, στον τομέα τόσο της έρευνας όσο και της ενέργειας πολλά είναι εκείνα που πρέπει να γίνουν και ζητήσαμε (ο κ. Κατηφόρης είχε την καλοσύνη να συμπεριλάβει την αίτηση στην έκθεσή του) από την Επιτροπή να κάνει μια σειρά πράγματα, μεταξύ των άλλων να καταστήσει υποχρεωτική την τήρηση των υφιστάμενων οδηγιών ώστε να είναι ασφαλή τα πλοία που έρχονται στα λιμάνια μας. Πέρα από αυτό, όμως, πιστεύουμε ότι η Επιτροπή θα έπρεπε πρώτα να συντάξει μία σύσταση και, κατόπιν, κανονισμό για την αντικατάσταση των απαρχαιωμένων πετρελαιοφόρων και είναι 700, όπως είπαμε, τα πετρελαιοφόρα αυτά, κυρίες και κύριοι βουλευτές. Τα καινούρια πρέπει να έχουν διπλό κύτος, διπλό μηχανοστάσιο, διπλό σύστημα πρόωσης, χωριστό έρμα και τα απαραίτητα ηλεκτρονικά συστήματα. Θεωρούμε όμως, επίσης, ότι και οι θαλάσσιοι τερματικοί σταθμοί της Ευρωπαϊκής Ένωσης και άλλων λιμανιών, τους οποίους έχουμε τη δύναμη να υποχρεώσουμε, πρέπει να διαθέτουν τις απαραίτητες εγκαταστάσεις για τα αστικά απόβλητα και τα χρησιμοποιημένα λάδια, βελτιώνοντας συνολικά την κατάσταση του περιβάλλοντος.

<SPEAKER ID=75 NAME="Pex">
Κύριε Πρόεδρε, επιπροσθέτως σε όσα ήδη έχουν ειπωθεί για τη θαλάσσια βιομηχανία, θα ήθελα να υπογραμμίσω ότι το ιδιαίτερο χαρακτηριστικό της θαλάσσιας βιομηχανίας είναι η σύνδεσή της με τις διεθνείς εμπορικές δραστηριότητες της Ευρωπαϊκής Ένωσης. Γι'αυτό το λόγο, η Επιτροπή Εξωτερικών Οικονομικών Σχέσεων έχει αναλάβει τόσες πολλές δραστηριότητες όσον αφορά τη θαλάσσια βιομηχανία και κυρίως τη ναυπήγηση. Υπενθυμίζω την έκθεση, την οποία συνέταξε η Επιτροπή Εξωτερικών Οικονομικών Σχέσεων το 1995 και η οποία αναφερόταν στη συμφωνία του ΟΟΣΑ για τους όρους του ανταγωνισμού στους τομείς ναυπήγησης και επισκευών.
<P>
Το 90 % του εξωτερικού εμπορίου και το 30 % του εσωτερικού εμπορίου πραγματοποιείται μέσω θαλάσσης και αυτό σημαίνει 2, 5 εκατομμύρια θέσεων εργασίας. Ο ρόλος των θαλάσσιων μεταφορών πρόκειται να αυξηθεί, εξαιτίας κυρίως της μεσογειακής εταιρικής σχέσης και της συνεργασίας με χώρες της Κεντρικής και Ανατολικής Ευρώπης, όπως η Πολωνία και τα Βαλτικά κράτη.
<P>
Είναι λυπηρό ότι ένα μεγάλο μέρος των εργασιών της Επιτροπής Εξωτερικών Οικονομικών Σχέσεων, καθώς και μία σειρά συστάσεων, έχουν εξαλειφθεί από την έκθεση υπόψιν της Επιτροπής EMAC. Θα ήθελα να εκφράσω τη λύπη μου γι'αυτό. Κατά τη γνώμη μου, είναι μεγάλης σημασίας να διαπιστωθεί ότι η ναυπήγηση αναπτύσσεται ορθά, εκεί όπου χρησιμοποιούνται νέες τεχνολογίες. Σε ποιους τομείς αυτή δεν αναπτύσσεται ορθά; Στους τομείς όπου αντιμετωπίζονται κακοί όροι ανταγωνισμού και αθέμιτος ανταγωνισμός. Ο μεγαλύτερος κίνδυνος που απειλεί τη ναυπήγηση είναι ότι η ευρωπαϊκή ναυπήγηση ασχολείται πολύ με τον εαυτό της, χάνει πολύ χρόνο και συνεργάζεται ελάχιστα για να κατακτήσει μία θέση στη διεθνή αγορά. Η έναρξη ισχύος της συμφωνίας του ΟΟΣΑ είναι ιδιαίτερα σημαντική για την ευρωπαϊκή ναυπήγηση. Εντούτοις, είναι ιδιαίτερα λυπηρή η στάση των Ηνωμένων Πολιτειών, οι οποίες, όπως και άλλοι, δεν έχουν εγκρίνει ακόμα τη συμφωνία. Νομίζω ότι είναι ιδιαίτερα σημαντικό να δημιουργήσουμε στο εσωτερικό της Ευρώπης θεμιτούς όρους ανταγωνισμού και να επιχειρήσουμε να πράξουμε το ίδιο και διεθνώς, μέσω της συμφωνίας του ΟΟΣΑ.
<P>
Τέλος, έγινε αναφορά στην ανάγκη εντατικοποίησης των δραστηριοτήτων στους τομείς της έρευνας και ανάπτυξης . Θα ήθελα να προσθέσω ότι αυτή η δραστηριότητα, η οποία κοστίζει ακριβά, δεν θα πρέπει να αποτελέσει ευκαιρία για νέες διαφορές όσον αφορά τους όρους της λειτουργίας της ευρωπαϊκής βιομηχανίας.

<SPEAKER ID=76 LANGUAGE="DE" NAME="Rapkay">
Kύριε Πρόεδρε, κυρίες και κύριοι συνάδελφοι, με την ανακοίνωσή της, σχετικά με μια πολιτική για τη βιομηχανική ανταγωνιστικότητα στην Eυρωπαϊκή Ένωση, η Eπιτροπή, το 1994, είχε υποβάλει μια στρατηγική οριζόντιας προσέγγισης μιας σύγχρονης βιομηχανικής πολιτικής. H ενίσχυση των μη υλικών επενδύσεων, η ανάπτυξη της βιομηχανικής συνεργασίας, η εξασφάλιση έντιμων όρων ανταγωνισμού και ο εκσυγχρονισμός του δημόσιου τομέα, είναι και σήμερα ακόμη πεδία δράσης, στρατηγικής σημασίας για την ανταγωνιστικότητα των βιομηχανικών τομέων που συζητούνται σήμερα.
<P>
Tο Kοινοβούλιο, στο ψήφισμά του τότε, υπογράμμισε ιδιαίτερα την προσέγγιση αυτή, αλλά επέστησε την προσοχή και σ' άλλα σημεία; θα υπεισέλθω σε δύο απ' αυτά. Tο πρώτο είναι ότι στόχος της βιομηχανικής ανάπτυξης είναι η παραγωγή κοινωνικά και περιβαλλοντικά φιλικών προϊόντων και η εφαρμογή παραγωγικών καινοτομιών. Δεύτερον, επισημάναμε ότι μαζί με τα αναγνωρισμένα πεδία ανάπτυξης, όπως είναι οι τεχνολογίες επικοινωνιών, η βιοτεχνολογία, οι τεχνολογίες του περιβάλλοντος, οι υψηλές τεχνολογίες γενικώς, θα πρέπει να δώσουμε ιδιαίτερη προσοχή στην σταθεροποίηση και την εδραίωση της ανταγωνιστικότητας των παραδοσιακών βιομηχανικών κλάδων. Kαι μ' αυτό δεν εννοώ τι παλιές βιομηχανίες, αλλά εκείνες που, με εκσυγχρονισμό, θα πρέπει να διατηρηθούν ανταγωνιστικές, ανταγωνιστικές με την έννοια της υψηλής ποιότητας χρήσης και της υψηλής περιβαλλοντικής ποιότητας των προϊόντων.
<P>
Tον όρο «ξεπερασμένες βιομηχανίες» τον θεωρώ, άλλωστε, αμφισβητούμενο. Στη Γερμανία, αυτή την εποχή, συκοφαντείται με τον όρο αυτό ένας ολόκληρος κλάδος και μαζί μ' αυτόν κακολογείται όχι μόνον ο ίδιος ο κλάδος, αλλά και το κύκλωμα υπεραξίας του, συμπεριλαμβανομένων και των σύγχρονων τεχνολογιών του. Aλλά αυτό συμβαίνει, όταν, στη θέση μιας μοντέρνας βιομηχανικής πολιτικής, βάζει κανείς μια ακατάσχετη αυτοφιλελεύθερη φλυαρία.
<P>
Tώρα λοιπόν, στη χημική βιομηχανία και την αυτοκινητοβιομηχανία, κανείς δεν διανοείται να μιλήσει για ξεπερασμένες βιομηχανίες. Δικαιολογημένα. Διότι είναι οι δύο σπουδαιότερες βιομηχανίες μεταποίησης, με τις πάνω από 3, 5 εκατ. θέσεις εργασίας και με τα υψηλά ποσοστά που κατέχουν ακόμη στην παγκόσμια αγορά, πράγμα που δείχνει ότι πρόκειται για βιομηχανίες-κλειδιά της ευρωπαϊκής οικονομίας.
<P>
Όσο για τη ναυτιλιακή βιομηχανία, ο συνάδελφος Kατηφόρης επεσήμανε ότι κι αυτή, μέχρι προ τινος, εθεωρείτο ξεπερασμένη. Mόλις κατά τα τελευταία έτη επεκράτησε και πάλι η άποψη ότι, για οικονομικούς και στρατηγικούς λόγους, θα πρέπει όχι μόνο να ανακοπεί ο κατήφορος, αλλά να μετατραπεί και σε έντονη ανάκαμψη. Γι' αυτό και επιτρέψτε μου να αναφέρω εδώ δύο μόνο πτυχές, που έχουν στρατηγική σημασία για τους τομείς που συζητάμε σήμερα.
<P>
Πρώτον, τη σημασία των επενδύσεων στην εκπαίδευση, την κατάρτιση και τη διαρκή επιμόρφωση, οι οποίες, όμως, δε θα πρέπει να προωθούν μόνο τα τεχνικά προσόντα. Tο ίδιο σημαντικό είναι να προωθηθεί και να αξιοποιηθεί η δημιουργικότητα όλων όσων συμμετέχουν στη διαδικασία παραγωγής. Γι' αυτό και στον κοινωνικό διάλογο αποδίδεται ένας ρόλος κλειδί, για την αύξηση της ανταγωνιστικότητας. Δεύτερον, τη διαρκή ανάπτυξη προϊόντων ποιότητας, υψηλής στάθμης, με «καθαρές» τεχνολογίες, δηλαδή με όχι εκ των υστέρων αποκατάσταση των ζημιών του περιβάλλοντος, αλλά προστασία του περιβάλλοντος με προϊόντα και μεθόδους. Mόνον τότε μπορεί κανείς να κάνει λόγο για «παράδειγμα», όπως επιγράφει η Eπιτροπή την ανακοίνωσή της για τη χημική βιομηχανία.

<SPEAKER ID=77 NAME="Stenmarck">
(SV ). Κύριε Πρόεδρε, το 1996 ο αριθμός των νέων καταγεγραμμένων αυτοκινήτων στην ΕΕ αυξήθηκε κατά 6, 5 %. Αυτός όμως είναι ένας σημαντικά χαμηλότερος ρυθμός απ&#x02BC;ότι κατά το τέλος της δεκαετίας του 1980 και την αρχή της δεκαετίας του 1990. Αυτό, όπως εγώ το βλέπω, είναι ένα αυξανόμενο πρόβλημα, διότι ο στόλος των αυτοκινήτων απλούστατα γίνεται πολύ παλαιός. Αυτό είναι ένα βήμα σε λάθος κατεύθυνση, κυρίως αν ειδωθεί στη βάση του ότι κάθε καινούριο αυτοκίνητο στους δρόμους της Ευρώπης είναι και ένα λίγο ασφαλέστερο και λίγο περισσότερο φιλικό προς το περιβάλλον αυτοκίνητο από αυτό που από την άλλη πλευρά καταλήγει στις μάνδρες. Εάν δε γνωρίζει κανείς ταυτόχρονα ότι σχεδόν 50.000 άνθρωποι σκοτώνονται στο οδικό δίκτυο της ΕΕ κάθε χρόνο και ότι οι μεταφορές, πέραν των άλλων τέτοιες μεταφορές για τις οποίες είναι υπεύθυνα ακριβώς τα αυτοκίνητα, αποτελούν ένα μεγάλο μέρος των περιβαλλοντικών μας προβλημάτων, τότε είναι σημαντικό να λάβουμε αυτή τη μορφή της απόφασης που έχει ως αποτέλεσμα να αναπτυχθεί καλώς η αυτοκινητοβιομηχανία της Ευρώπης.
<P>
Με βάση και την έκθεση Donnelly και την προηγούμενη συζήτηση για την Renault υπάρχει λόγος να αναλογιστούμε πώς εμείς οι πολιτικοί στην πραγματικότητα θα προσπαθήσουμε να επηρρεάσουμε την εξέλιξη των γεγονότων. Δεν υπάρχει φυσικά καμία αμφιβολία ότι οι επιπτώσεις θα είναι ιδιαίτερα σοβαρές αν η Renault κλείσει το εργοστάσιό της στο Vilvoorde του Βελγίου. Ταυτόχρονα όμως υπάρχει λόγος να προειδοποιήσουμε ότι όταν εμείς οι πολιτικοί ανακατευόμαστε στο που ένα εργοστάσιο θα εγκαταστήσει την δραστηριότητά του, τότε ίσως οι επιπτώσεις είναι ότι αυτή η εγκατάσταση δεν θα γίνει ούτε στο Βέλγιο ούτε στην Ισπανία ή κάπου αλλού εντός της ΕΕ, αλλά ότι θα γίνει εκτός των συνόρων της Ευρώπης. Τότε έχουμε όλοι χάσει απ&#x02BC;αυτό.
<P>
Κατά την γνώμη μου θα έπρεπε να ήταν αντίθετα επιθυμητό να κάνουμε την αυτοκινητοβιομηχανία της ΕΕ ηγετική. Σ&#x02BC;αυτή την περίσταση, πιστεύω, ότι εμείς οι πολιτικοί έχουμε περισσότερες δυνατότητες να συμμετέχουμε και να επηρεάζουμε, καθώς τομείς της αυτοκινητοβιομηχανίας της Ευρώπης είναι σήμερα ηγετική όσον αφορά π.χ. μέτρα αύξησης της ασφάλειας. Αρκετές έχουν προχωρήσει επίσης πάρα πολύ όσον αφορά την έρευνα ώστε μέσω π.χ. υβριδικών οχημάτων ή τεχνολογίας για τις μπαταρίες, να βρούν εναλλακτικές λύσεις ως προς τους σημερινούς κινητήρες εσωτερικής καύσης. Αυτό πρέπει να το δώ τώρα ότι είναι μία από τις απολύτως μεγαλύτερες προκλήσεις στον τομέα του περιβάλλοντος. Θα ήταν επιθυμητό.
<P>
Είμαι πεπεισμένος ότι η αυτοκινητοβιομηχανία της Ευρώπης θα αντεπεξέλθει στην πρόκληση να δημιουργήσει αυτήν την εναλλακτική λύση και να την κάνει ανταγωνιστική και εμπορεύσιμη. Μπορεί να πάρει 10, 15 ή 20 χρόνια, αλλά η αυτοκινητοβιομηχανία θα ανταπεξέλθει σ&#x02BC;αυτό υπό την προϋπόθεση ότι δεν της βάζουμε περισσότερες προϋποθέσεις. Η ερώτησή μου προς τον Επίτροπο Bangemaηn είναι εάν η Επιτροπή είναι έτοιμη να θέσει ένα στόχο και κατόπιν να εργαστεί με συνέπεια για την επίτευξη ακριβώς αυτού του περιβαλλοντικού στόχου.

<SPEAKER ID=78 LANGUAGE="IT" NAME="Garosci">
Κύριε Πρόεδρε, αυτές τις μέρες εμφανίζεται στις γαλλικές εφημερίδες διαφήμιση γνωστής ευρωπαϊκής βιομηχανίας αυτοκινήτων που τονίζει τα μειονεκτήματα του αυτοκινήτου, με την υπενθύμιση ότι αποτελεί εστία μόλυνσης, κινδύνων και δαπανών.
<P>
Παρ&#x02BC;όλα αυτά, αυτή η επιχείρηση και όλες οι άλλες ευρωπαϊκές επιχερήσεις συνεχίζουν να παράγουν αυτοκίνητα και κάθε χρόνο προσπαθούν να εξαλείψουν αυτά τα μειονεκτήματα και να καθιστούν το αυτοκίνητο περισσότερο ασφαλές, προσιτό, λιγότερο δαπανηρό και ρυπαντικό, ακριβώς γιατί το αυτοκίνητο είναι καθημερινός συντροφός μας στη ψυχαγωγία και κυρίως στην εργασία.
<P>
Προς την κατεύθυνση αυτή πορεύονται τόσο ο εισηγητής, τον οποίο και συγχαίρω, όσο και η Επιτροπή Οικονομικής Πολίτικής στο σύνολό της με την συζητούμενη πρόταση ψηφίσματος. Πρέπει να καταβάλουμε προσπάθειες για την επίλυση των ελαττωμάτων του σημερινού αυτοκινήτου με στόχο την επίτευξη όλο και περισσότερο κατάλληλων μελλοντικών αυτοκινήτων. Γενικότερα, επαναλαμβάνεται σήμερα η εκ βάθους συζήτηση του ρόλου του συστήματος αυτοκινήτου στην Ευρώπη στον τομέα της οικονομίας, της απασχόλησης και στον κοινωνικό τομέα. Η σταδιακή αυτοματοποίηση των εργοστασίων και η επακόλουθη απώλεια θέσεων εργασίας, επιφέρουν ριζικές αλλαγές στον τομέα αυτό που πλήττεται από την καταναλωτική ύφεση και που, ωστόσο, διασφάλισε μέχρι τώρα άμεσα σχεδόν 2 εκαττομύρια θέσεων εργασίας, εκτός από τις παρεμφερείς δραστηριότητες.
<P>
Συνεπώς, επιβάλλονται επιτακτικά δύο προϋποθέσεις: η πρώτη είναι η επίσπευση της μετατροπής του σημερινού απηρχαιωμένου και ρυπαντικού χώρου στάθμευσης, ιδιαίτερα των φορτηγών και λεωφορείων, χάρη επίσης σε φορολογικές ρυθμίσεις και εύστοχες διευκολύνσεις. Αναφέρομαι κυρίως στην Ιταλία, όπου η κυβέρνηση θα μπορούσε επί τέλους να επεκτείνει το δικαίωμα των επιχειρήσεων να εκπίπτουν το ΦΠΑ που καταβλήθηκε για την αγορά αυτοκινήτου. Το μέτρο αυτό μειώνει την επιβάρυνση του ΦΠΑ στις συνολικές οικονομικές δραστηριότητες της επιχείρησης και πετυχαίνεται με την ενίσχυση της εσωτερικής αγοράς και την εγκαθίδρυση ευκρινών όρων στην εξωκοινοτική αγορά. Με τις Ηνωμένες Πολιτείες και την Ιαπωνία η αντιπαράθεση πρέπει να γίνει στο επίπεδο της ασφάλειας και της αποτελεσματικότητας του αυτοκινήτου, όπως είχε αποφασιστεί στην Ουάσιγκτον τον Απρίλιο του 1996.
<P>
Η δεύτερη απαίτηση είναι η προετοιμασία του αυριανού αυτοκινήτου με την τροποποίηση του ρόλου της σημερινής ευρωπαϊκής task force ώστε, από καθήκοντα συντονισμού, να αναλάβει στρατηγικό και αποφασιστικό ρόλο κυρίως με την επένδυση των πόρων για την προστασία της ασφάλειας του περιβάλλοντος και της επαγγελματικής βελτίωσης του σημερινού ή αυριανού εργαζόμενου του τομέα.

<SPEAKER ID=79 LANGUAGE="ES" NAME="Gasςliba i Bφhm">
Κύριε Πρόεδρε, κυρίες και κύριοι βουλευτές, αντικείμενο αυτής της κοινής συζήτησης είναι τρεις τομείς τεράστιας σημασίας για το παραγωγικό σύστημα της Ευρωπαϊκής Ένωσης: η χημική βιομηχανία, η αυτοκινητοβιομηχανία και οι ναυτιλιακές βιομηχανίες. Οι κλάδοι αυτοί αντιμετωπίζουν προβλήματα προσαρμογής στην τεράστια πρόκληση που δέχτηκε η ίδια η Ευρωπαϊκή Ένωση με το Γύρο της Ουρουγουάης των διαπραγματεύσεων της GATT και τα αποτελέσματά του για ένα προοδευτικό και πιο έντονο εμπορικό άνοιγμα σε παγκόσμιο επίπεδο. Οι ανταγωνιστές μας δεν είναι πλέον (όπως ίσχυε παραδοσιακά) οι Ηνωμένες Πολιτείες ή η Ιαπωνία αλλά, πέρα από αυτούς, οι ανερχόμενες οικονομίες με δομές κόστους που τους επιτρέπουν μία ιδιαίτερα ανταγωνιστική παρουσία στις διεθνείς αγορές.
<P>
Θα ήταν ιδιαίτερα αρνητικό αν οι δυσκολίες που αντιμετωπίζουν ορισμένες από τις επιχειρήσεις των κλάδων αυτών (και που φάνηκαν ιδιαίτερα στη διάρκεια της προηγούμενης εβδομάδας) μας οδηγούσαν στον προστατευτισμό και στην προσπάθεια να προασπίσουμε ορισμένες αγορές και να αποφύγουμε το διεθνή ανταγωνισμό. Εκείνο που πρέπει να κάνει, κατά την άποψή μου, η ευρωπαϊκή βιομηχανία (και πρέπει να καθοδηγήσει την Ευρωπαϊκή Επιτροπή) είναι να βελτιώσει το επίπεδο της ανταγωνιστικότητάς της, όπως αναφέρουν και οι εκθέσεις, αποφεύγοντας κάθε πειρασμό προσφυγής στον προστατευτισμό. Εμείς οφείλουμε να εξετάσουμε ποιες είναι οι σημαντικότερες πλευρές και να προσπαθήσουμε να ενισχύσουμε τους τρεις τομείς που ανέφερε το Λευκό Βιβλίο του πρώην Προέδρου κ. Delors, δηλαδή, τη βελτίωση ως προς την έρευνα και την ανάπτυξη, τη βελτίωση στις εξωτερικές αγορές (και, συνεπώς, η διεθνής προώθηση) και τη βελτίωση στους τομείς της εκπαίδευσης και της κατάρτισης.

<SPEAKER ID=80 NAME="Hautala">
(FI ) Αξιότιμε κύριε Πρόεδρε, το Ευρωπαϊκό Κοινοβούλιο ενέκρινε, τον Νοέμβριο, την έκθεσή μου σχετικά με τις μετεγκαταστάσεις βιομηχανιών τόσο εντός των συνόρων της Ευρωπαϊκής Ένωσης όσο και σε τρίτες χώρες. Η περίπτωση του κλεισίματος του εργοστασίου της Ρενό, υποχρεώνει την Επιτροπή να λάβει, όσο το δυνατόν συντομότερα, ορισμένα από τα μέτρα τα οποία απαιτεί το Κοινοβούλιο στην έκθεση αυτή. Η Επιτροπή πρόκειται να εξετάσει το θέμα των επιχειρήσεων οι οποίες μεταφέρουν τις δραστηριότητές τους από μια περιοχή στην οποία δεν τυγχάνουν επιδότησης σε μια άλλη όπου επιδοτούνται. Το Ευρωπαϊκό Κοινοβούλιο έχει, επίσης, ζητήσει από την Επιτροπή να συγκροτήσει μια μονάδα παρακολούθησης η οποία, μεταξύ άλλων, θα συγκεντρώνει πληροφορίες για τις μετεγκαταστάσεις των επιχειρήσεων. Γι'αυτό και θα ήθελα να πληροφορηθώ εάν η Επιτροπή σκοπεύει, με αφορμή την περίπτωση Ρενό, να συγκροτήσει τη μονάδα αυτή η οποία θα είναι επιφορτισμένη να εξετάσει τους λόγους που ωθούν τις επιχειρήσεις να μεταφέρουν τις δραστηριότητές τους από μια περιοχή σε άλλη.

<SPEAKER ID=81 NAME="Πρόεδρος">
Δίνω το λόγο στον τελευταίο ομιλητή, τον κ. Blokland, για δυόμισυ λεπτά, και εν τω μεταξύ σας ανακοινώνω από τώρα ότι στο τέλος της παρέμβασης του κ. Blokland η συζήτηση αυτή θα διακοπεί και θα αρχίσει εκ νέου στις 15.00.

<SPEAKER ID=82 LANGUAGE="NL" NAME="Blokland">
Κύριε Πρόεδρε, έχω την εντύπωση ότι στη συζήτηση που γίνεται αυτό το πρωί, οι διαφορές όσον αφορά τις θέσεις δεν εξαρτώνται τόσο από την πολιτική προέλευση των ομιλητών, αλλά κυρίως από την εθνικότητά τους. Ο τρόπος με τον οποίο ο βιομηχανικός τομέας αξιολογείται σε κάθε κράτος μέλος είναι αρκετά διαφορετικός. Στο Βέλγιο έχει μία θετική εικόνα, ενώ στην Ολλανδία μία περισσότερο αρνητική εικόνα.
<P>
Υπάρχουν τρεις προκλήσεις για την ευρωπαϊκή βιομηχανία. Η πρώτη είναι αυτή της διάρκειας. Το σημαντικό ερώτημα που τίθεται είναι με ποιον τρόπο θα διατηρήσουμε το φυσικό κεφάλαιο. Οι βοηθητικές πηγές ενέργειας και τα καθαρά ύδατα αποτελούν τα βασικά μαύρα σημεία. Η προσπάθεια για διάρκεια απαιτεί προγραμματισμό περίπου 50 ετών και αυτό υπερβαίνει τον ορίζοντα της ατομικής παραγωγής. Πρόκειται, επομένως, για ένα καθήκον των αρχών και των επιστημών, ώστε να πεισθούν οι παραγωγοί και οι καταναλωτές για την ανάγκη αλλαγής.
<P>
Είναι αξιοσημείωτο ότι η χημική βιομηχανία δεν έχει πεισθεί ακόμη για την αποτελεσματικότητα ενός φόρου για το CO2 . Ζητεί εθελοντικές υποχρεώσεις. Αυτή η θέση είναι κατανοητή, αλλά μακροπρόθεσμα είναι αδύνατη. Ένας τομέας, στον οποίο δεν συμμερίζομαι την ιδεολογία της αγοράς, είναι αυτός της βιοτεχνολογίας. Πιστεύω ότι η δημόσια γνώμη ορθά έχει στραμμένη την προσοχή της στα ηθικά προβλήματα και κινδύνους που σχετίζονται με αυτήν.
<P>
Η δεύτερη πρόκληση αφορά την έρευνα και την ανάπτυξη. Η ευρωπαϊκή βιομηχανία πράττει πολλά σ'αυτόν τον τομέα, αλλά όχι αρκετά σε σχέση με τον ανταγωνισμό των Ηνωμένων Πολιτειών και της Ιαπωνίας. Οι αρχές δεν είναι σε θέση να υποστηρίζουν διά παντός την καινοτομία με νομοθετικούς κανόνες. Αυτό δείχνει ελάχιστη ευκαμψία. Αυτό, το οποίο κυρίως θα πρέπει να μας ανησυχεί, είναι το μειούμενο ενδιαφέρον για επιστημονικές μελέτες. Αυτό μπορεί να οδηγήσει σε μία οπισθοδρόμηση της κατάρτισης και των γνώσεων, τη στιγμή που εμείς φροντίζουμε για άλλες απειλές.
<P>
Τέλος, θα ήθελα να αναφερθώ στον τομέα της συνεργασίας. Και, εν προκειμένω, δεν πρόκειται μόνο για τη βιομηχανική συνεργασία. Και τα κράτη μέλη θα πρέπει να προσπαθήσουν για την εναρμόνιση των διαφόρων απαιτήσεων, όσον αφορά τα τελικά και ημιεπεξεργασμένα προϊόντα. Οι διαφορές των νομοθεσιών εμποδίζουν το εμπόριο. Κατά δεύτερον, θα πρέπει να εργασθούμε για την ταχύτερη δυνατή ένταξη των χωρών της Κεντρικής και Ανατολικής Ευρώπης. Ορθά η βιομηχανία διαβλέπει σ'αυτήν μεγάλο ενδιαφέρον. Αλλά είναι άτοπο το γεγονός ότι η διακυβερνητική διάσκεψη εργάζεται με τόσο εσωστρεφή τρόπο και αναβάλλει μία θεμελιώδη αναδιάρθρωση των ευρωπαϊκών θεσμικών οργάνων.

<SPEAKER ID=83 LANGUAGE="IT" NAME="Tajani">
Κυρία Πρόεδρε, το πρωί διαπιστώθηκε με μεγάλη δυσαρέσκεια ότι το αίτημα για διαδικασία κατεπείγοντος σχετικά με την αλιεία στην Ιταλία και συγκεκριμένα την μεταστροφή κάποιων μέτρων σχετικά με δραστηριότητες της αλίειας εκ μέρους των Ιταλών αλιέων, δεν ικανοποιήθηκε και δεν στάθηκε δυνατόν να προχωρήσουμε σε ονομαστική ψηφοφορία, όπως είχαμε ζητήσει. Η ομάδα ΕΓΕ είχε εγκρίνει τη διαδικασία του κατεπείγοντος. Δυστυχώς όμως δεν μας δόθηκε η δυνατότητα της ονομαστικής ψηφοφορίας και ο ίδιος μάταια ζήτησα τον λόγο. Δυστυχώς, με το δυσάρεστο αυτό γεγονός, η φωνή των Ιταλών αλιέων δεν εισακούστηκε στην Αίθουσα. Υφίσταται κατάσταση έκτακτης ανάγκης για την απασχόληση, τα πλεούμενα και τους αλιείς στην Ιταλία. Επιβάλλεται μεταστροφή του ευαίσθητου ζητήματος των αλιευτικών δραστηριοτήτων που δυστυχώς δεν αντιμετωπίστηκε.
<P>
Επαναλαμβάνω ότι είμασταν υπέρ της διαδικασίας κατεπείγοντος, καθώς με τον τρόπο αυτό θα μπορούσε να επιλυθεί το χρόνιο αυτό πρόβλημα. Θα μπορούσαμε να αποδείξουμε το ενδιαφέρον του Κοινοβουλίου για τους αλιείς. Το Συμβούλιο και η Επιτροπή είχαν δεχτεί, δυστυχώς όμως το Κοινοβούλιο αποφάσισε να απορρίψει τη διαδικασία του κατεπείγοντος και να μας στερήσει τη δυνατότητα έκφρασης με ονομαστική ψηφοφορία.

<SPEAKER ID=84 NAME="Πρόεδρος">
Αγαπητέ συνάδελφε, εάν σημειώθηκε κάποια αδικία εις βάρος σας σήμερα το πρωί, πιστεύω πως μπορέσατε τώρα να εκφραστείτε με κάθε ελευθερία, πέραν ακόμη και του λεπτού που σας παραχωρήθηκε.

<SPEAKER ID=85 LANGUAGE="IT" NAME="Baldarelli">
Κυρία Πρόεδρε, δεν προτίθεμαι να χρονοτριβώ σε συζητήσεις, θέλω μόνο να διευκρινίσω ότι η τοποθέτηση του Κοινοβουλίου πηγάζει από την πεποίθηση ότι οποιαδήποτε έγκυρη απόφαση απαιτεί τον κατάλληλο χρόνο. Συνεπώς, θα ψηφίσουμε εκείνο το μέτρο κατά τον προσεχή Απρίλιο, όπως δεσμευτήκαμε στα πλαίσια της Επιτροπής.

<CHAPTER ID=7>
Ψηφοφορίες
<SPEAKER ID=86 NAME="Van Lancker">
Πρόεδρε, θα ήθελα να ευχαριστήσω τους συναδέλφους, οι οποίοι έδειξαν εμπιστοσύνη στην εν λόγω έκθεση. Αντίθετα, θα ήθελα να εκφράσω την έκπληξή μου όσον αφορά τη στάση της ομάδας του ΕΛΚ, με την οποία διαπραγματευθήκαμε υπομονετικά και όσο το δυνατόν περισσότερο, προκειμένου να καταλήξουμε σε μία συμφωνία. Παρά τις προσπάθειές μας, η εν λόγω ομάδα καταψηφίζει την έκθεση. Θα πρέπει να πω ότι αυτό δεν το κατανοώ.

<SPEAKER ID=87 LANGUAGE="NL" NAME="Chanterie">
Κυρία Πρόεδρε, είναι αλήθεια αυτό που λέει η κ. Van Lancker. Πραγματοποιήθηκαν διάφορες συνομιλίες, προκειμένου οι δύο ομάδες να καταλήξουν σε μία κοινή προσέγγιση. Υπήρξε μία σειρά συμβιβαστικών τροπολογιών, αλλά υπήρξε επίσης και μία σειρά σημείων, όπου δεν κατέστη δυνατό να καταλήξουμε σε συμβιβαστικές τροπολογίες, και κυρίως όσον αφορά την πολιτική του ασύλου και των μεταναστών, και καθώς η άποψή μας δεν έγινε αποδεκτή από την σοσιαλιστική ομάδα, είμαστε αναγκασμένοι να ψηφίσουμε εναντίον. Αλλά αυτό που ανέφερε η κ. Van Lancker, ότι δηλαδή έγιναν πολλές διαπραγματεύσεις, είναι αλήθεια.

<SPEAKER ID=88 NAME="Bernardini">
Η Συνέλευσή μας θα εκφράσει σήμερα τη γνώμη της σχετικά με μια τεχνική προσαρμογή ενός νομικού μέσου, ο σκοπός του οποίου είναι η μείωση του θορύβου των αεροπλάνων. Σύμφωνα με την εν λόγω οδηγία, τα αεροπλάνα που προέρχονται από αναπτυσσόμενες χώρες επωφελούνται εξαιρέσεων σχετικά με τα δικαιώματα προσγείωσης.
<P>
Η κοινοβουλευτική μας επιτροπή, μέσω της έκθεσης του συναδέλφου κ. Van der Waal, ζητά από την Επιτροπή να προσδιορίσει την έννοια της «αναπτυσσόμενης χώρας». Στην πραγματικότητα, δεν πρόκειται να βάλουμε στο εδώλιο μια χώρα όπως η Σαουδική Αραβία λόγω των εξαιρέσεων που της έχουν χορηγηθεί για ορισμένα από τα αεροπλάνα της. Εντούτοις, πρέπει να διαπιστωθεί ότι πρόκειται για ιδιωτικά αεροπλάνα και ότι η χορήγηση υπερβολικών εξαιρέσεων σε αυτά περιορίζει εκείνες στις οποίες θα μπορούσαν να υπόκεινται τα αεροπλάνα των εθνικών εταιρειών αναπτυσσόμενων χωρών, εφόσον το κείμενο προβλέπει έναν περιορισμένο αριθμό εξαιρέσεων για το σύνολο των χωρών αυτών.
<P>
Όσον αφορά τους περίοικους των αεροδρομίων, οι ενοχλήσεις από θορύβους είναι ένα καίριο πρόβλημα στο οποίο πρέπει να βρεθεί αποδεκτή λύση για όλα τα ενδιαφερόμενα μέρη.
<P>
Εύχομαι η Ευρωπαϊκή Επιτροπή να λάβει υπόψη της τη θέση μας.

<SPEAKER ID=89 NAME="Lindqvist">
 - (SV) Υπερψήφισα την έκθεση. Κάποιες αναπτυσσόμενες χώρες δεν έχουν την δυνατότητα να ικανοποιήσουν τις προϋποθέσεις χαμηλού επιπέδου θορύβου και εκεί απαιτούνται εξαιρέσεις. Δεν είναι όμως καλό ότι οι εξαιρέσεις διαρκώς αυξάνονται. Είναι απαράδεκτο να αντιστοιχεί σε ιδιωτικές αεροπορικές εταιρείες σε «πλούσιες» αναπτυσσόμενες χώρες όπως η Σαουδική Αραβία και ο Λίβανος ένα τόσο μεγάλο μέρος των εξαιρέσεων ενώ σε «φτωχές» αναπτυσσόμενες χώρες όπως η Ουγκάντα και η Ζιμπάμπουε να επιτρέπονται λίγες μόνο εξαιρέσεις.

<SPEAKER ID=90 NAME="Van Dijk">
Η έκθεση είναι αποδεκτή για τους Πρασίνους του Ευρωπαϊκού Κοινοβουλίου, επειδή δίνει τη δυνατότητα στα κράτη μέλη να λαμβάνουν περαιτέρω μέτρα εναντίον του θορύβου που προκαλούν αυτά τα αεροσκάφη. Επιπλέον, με την τροπολογία 9 απαλείφεται η εξαίρεση της Σαουδικής Αραβίας, καθώς δεν πρόκειται για μία φτωχή αναπτυσσόμενη χώρα και αντίθετα πρόκειται κυρίως για ιδιωτικά αεροσκάφη.
<P>
Επιπλέον, αυτά τα καθαρά τεχνικά μέτρα θα μπορούσαν να αποτελέσουν ένα μέρος περισσότερων μέσων, τα οποία χρειάζονται για τον περιορισμό του θορύβου αυτού. Στο πλαίσιο της Πράσινης Βίβλου της Επιτροπής σχετικά με το θόρυβο, καθώς και της ανακοίνωσης της Επιτροπής για μία στρατηγική εναντίον των ενοχλήσεων του θορύβου, θα πρέπει να ληφθούν περαιτέρω ευρωπαϊκά περιοριστικά μέτρα, με σκοπό τον περιορισμό των νυχτερινών πτήσεων σε όλους τους ευρωπαϊκούς αερολιμένες.
<P>
Εντούτοις, θα πρέπει να αποφευχθεί, εξαιτίας, για παράδειγμα του σκληρού ανταγωνισμού μεταξύ των γειτονικών αερολιμένων της ευρωπαϊκής περιφέρειας Bierset, Beek, Kφln-Bonn, να πραγματοποιηθεί μία μεταφορά των πτήσεων προς τους αερολιμένες, οι οποίοι εφαρμόζουν λιγότερο αυστηρούς κανόνες (και εν προκειμένω εις βάρος της Kφln-Bonn και υπέρ του Bierset).
<P>
Έκθεση Caccavale (A4-0010/97)
<SPEAKER ID=91 NAME="Lindqvist">
 γραπτώς. (SV) Είναι σημαντικό να προστατεύονται και ενισχύονται τα συμφέροντα των καταναλωτών στον τομέα των καταναλωτικών πιστώσεων. Η έκθεση πηγαίνει όμως πάρα πολύ προς την κατεύθυνση της εναρμόνισης προς ένα είδος κοινού ευρωπαϊκού αστικού δίκαιου, κάτι το οποίο δεν μπορώ να υποστηρίξω. Δεν μπορεί επίσης να υποστηριχθεί η εναρμόνιση των δανείων υποθήκης, κάτι που επισημαίνει επίσης και η Επιτροπή, διότι αυτά είναι πολύ διαφορετικά όσον αφορά τα συστήματα ασφαλείας στα κράτη μέλη.
<P>
Έκθεση Van Lancker (A4-0014/97)
<SPEAKER ID=92 LANGUAGE="FR" NAME="Berthu">
Κυρία Πρόεδρε, η έκθεση Van Lancker εμπνέεται από μια ιδέα η οποία, κατά τη διάρκεια των τελευταίων ετών προξένησε ιδιαίτερο κακό στην Ευρώπη. Σύμφωνα με αυτή, τα ζητήματα ασφάλειας ή ελέγχου της μετανάστευσης δεν έχουν προτεραιότητα και σημασία έχει μόνον η γρήγορη κατάργηση των ελέγχων στα σύνορα προκειμένου να ευνοηθεί η συγχώνευση των εθνών.
<P>
Βρισκόμαστε μπροστά στην ιδεολογία εν κινήσει που ισοπεδώνει τους πολίτες. Στο κείμενο που παρουσιάστηκε, εκφράζεται λύπη, παραδείγματος χάριν, για το γεγονός ότι οι συμφωνίες του Σένγκεν, παραθέτω τα λόγια: »επιμένουν σε μια πολιτική περιορισμού των μεταναστεύσεων και στη διατήρηση της τάξης». Ενώ τα πρόσωπα με μια σωστή κοινή λογική, σήμερα ανησυχούν μάλλον για το αντίθετο. Εξάλλου, η έκθεση κάνει έκκληση, όπως συνήθως, για την κατάργηση όλων των ελέγχων στα εσωτερικά σύνορα, συμπεριλαμβάνοντας και τους αλλοδαπούς που έρχονται από τρίτες χώρες. Υποστηρίζει ακόμα και μια νέα ιδιοτροπία, την υποτιθέμενη ανάγκη εξασφάλισης δικαιώματος προσφυγής κατά των αρνήσεων πρόσβασης σε άτομα που εμφανίζονται στα εξωτερικά σύνορα, σα να υπήρχε, εκτός από την ειδική περίπτωση του δικαιώματος του ασύλου, ένα γενικό δικαίωμα των αλλοδαπών να εισέρχονται στις επικράτειες των κρατών μελών της Ένωσης.
<P>
Η θέση αυτή μας λέει πολλά σχετικά με τα υπονοούμενα και τις προθέσεις του Ευρωπαϊκού Κοινοβουλίου που ζητά, άλλωστε, ας μην το παραβλέψουμε, νέες εξουσίες σχετικά με τη μετανάστευση.
<P>
Σε αυτό το πλαίσιο, δε μας εκπλήσσει η διαπίστωση ότι η πλειοψηφία αυτού του Σώματος θα επιθυμούσε να ελαφρύνει τα προβλεπόμενα από τις συμφωνίες Σένγκεν αντισταθμιστικά μέτρα. Η ομάδα μου, αντίθετα, θα ήθελε να τα ενισχύσει. Ανέφερα ήδη, στη χθεσινή συζήτηση, το σύστημα των δηλώσεων εισόδου στην επικράτεια που θα έπρεπε να καταθέτουν οι υπήκοοι τρίτων χωρών και το οποίο δεν λειτουργεί καθόλου.
<P>
Επιτρέψτε μου να προσθέσω ένα άλλο παράδειγμα, προερχόμενο από την πρόσφατη γαλλική εμπειρία. Το εθνικό μας Κοινοβούλιο, ψήφισε πρόσφατα σε δεύτερη ανάγνωση, ένα νομοσχέδιο σχετικά με τη μετανάστευση που προβλέπει ότι ο αλλοδαπός που βγαίνει από τη γαλλική επικράτεια πρέπει να καταθέτει τη βεβαίωση στέγασής του στις αστυνομικές υπηρεσίες. Αλλά πώς θα το κάνει αν εγκαταλείπει τη Γαλλία περνώντας από ενδοκοινοτικά σύνορα όπου, κατά κανόνα, οι έλεγχοι δε θα πρέπει να υφίστανται πια;
<P>
Ο πρόεδρος της νομικής επιτροπής μας, συμφώνησε ότι θα πρέπει να ανοίξουν και πάλι οι διαπραγματεύσεις με τους εταίρους μας του Σένγκεν. Να λοιπόν, ένα καινούργιο σημείο που θα πρέπει να προστεθεί στον κατάλογο των συμπληρωματικών μέτρων. Θα ήταν χρησιμότερο να επιλυθεί αυτού του είδους το συγκεκριμένο πρόβλημα από το να γίνονται σχέδια σχετικά με το πυροτέχνημα της κατάργησης των συνόρων.

<SPEAKER ID=93 LANGUAGE="EN" NAME="Elliott">
Κυρία Πρόεδρε, θα ήθελα να κάνω μια επεξήγηση ψήφου τόσο προσωπικά εγώ όσο και εξ ονόματος των συναδέλφων του βρετανικού Εργατικού Κόμματος. Τελικά υπερψηφίσαμε την έκθεση διότι περιέχει πάρα πολλά που πιστεύουμε ότι είναι σωστά και τα οποία θα πρέπει να ειπωθούν και να υποστηριχθούν από το Κοινοβούλιο.
<P>
Ωστόσο, θα ήθελα να κάνω σαφές ότι υπάρχουν ορισμένα τμήματα της εκθέσεως για τα οποία διατηρούμε σοβαρότατες επιφυλάξεις. Τα τμήματα αυτά σχετίζονται με τις τελευταίες παραγράφους, από την παράγραφο 47 και μετά. Δεν μπορούμε να υποστηρίξουμε, και στην πραγματικότητα καταψηφίσαμε, τις παραγράφους αυτές που ζητούν τον τερματισμό της ομοφωνίας στο Συμβούλιο σχετικά με θέματα δικαιοσύνης και εσωτερικών υποθέσεων. Δεν μπορούμε να στηρίξουμε εκκλήσεις για απόλυτο νομικό έλεγχο της ελεύθερης κίνησης από το Ευρωπαϊκό Δικαστήριο και δεν μπορούμε να στηρίξουμε τις εκκλήσεις για την κοινοτικοποίηση των θεμάτων του τρίτου πυλώνα. Αυτά είναι αντικείμενα επί των οποίων οι θέσεις οι δικές μας και του κόμματός μας στην πατρίδα μας είναι ξεκάθαρες και επομένως δεν μπορούμε να υποστηρίξουμε τις προτάσεις. Ψηφίσαμε όμως υπέρ της εκθέσεως ως σύνολο διότι πιστεύουμε ότι σε πολλά πράγματα λέει εκείνα που θα πρέπει να ειπωθούν και διότι τα ευνοϊκά στοιχεία της υπερβαίνουν τις επιφυλάξεις μας. Αυτές είναι οι εξηγήσεις που ήθελα να δώσω.

<SPEAKER ID=94 LANGUAGE="DE" NAME="Nassauer">
Kυρία Πρόεδρε, η Oμάδα του EΛK ψήφισε κατά της έκθεσης της κ. van Lancker, επειδή, κατά βάσιν, διακείμεθα θετικά προς τη διαδικασία του Σένγκεν, αφού αναγνωρίζουμε ότι με τη συμφωνία του Σένγκεν έχουμε περισσότερη ελεύθερη κυκλοφορία στην Eυρώπη και συνεπώς πολλοί πολίτες έχουν προσωπική αντίληψη των θετικών ευρωπαϊκών εξελίξεων. Θα πρέπει, εκτός τούτου, να τονίσουμε ότι με την κατάργηση των ελέγχων στα εσωτερικά σύνορα θα πρέπει να συνδέεται και η πρόσθετη εξασφάλιση των εξωτερικών συνόρων. Στη διαδικασία του Σένγκεν περιλαμβάνεται και το ότι η κατάργηση των ελέγχων στα εσωτερικά σύνορα, απαιτεί μεγαλύτερη επιμέλεια για την εξασφάλιση των εξωτερικών συνόρων.
<P>
Θα πρέπει όμως να προβάλλουμε έντονη αντίσταση στο να χρησιμοποιείται η έκθεση, για την εφαρμογή της συμφωνίας του Σένγκεν, ως πρόφαση για να γίνονται επεμβάσεις στην εκάστοτε εθνική πολιτική ασύλου. Στο μεταξύ, υπάρχει μια σειρά αλλαγών στη νομοθεσία του ασύλου στην Eυρώπη, που αποσκοπούν κυρίως στην αντιμετώπιση της κατάχρησης του δικαιώματος του ασύλου και δεν είναι σωστό αυτές οι αναγκαίες προσπάθειες να υπονομεύονται πλαγίως, μέσω μιας έκθεσης για την εφαρμογή της συμφωνίας του Σένγκεν. Όλοι αυτοί οι λόγοι - επειδή διακείμεθα θετικά προς τη συμφωνία του Σένγκεν - μας έκαναν να ψηφίσουμε κατά της έκθεσης που δεν περιέχει τις ιδέες αυτές.

<SPEAKER ID=95 LANGUAGE="NL" NAME="Chanterie">
Κυρία Πρόεδρε, θα ήθελα να επανέλθω στη θέση της εισηγήτριας, η οποία δήλωσε ότι υπήρξαν διαπραγματεύσεις μεταξύ της σοσιαλιστικής ομάδας και της ομάδας του ΕΛΚ. Αυτές οι διαπραγματεύσεις υπήρξαν επιτυχείς σε ορισμένα σημεία και έχουν βελτιώσει πολύ την έκθεση, αλλά υπήρξε μία σειρά άλλων σημαντικών στοιχείων, τα οποία, κατά τη γνώμη μας, είναι ανεπαρκή και, κατά συνέπεια, δεν μπορούμε να υπερψηφίσουμε. Πιστεύω ότι η νόμιμη και παράνομη μετανάστευση αποτελεί ένα πολύ σημαντικό σημείο. Είναι ένα από τα σημαντικότερα κοινωνικά προβλήματα, με τα οποία ερχόμαστε αντιμέτωποι στις χώρες μας. Υπάρχει μία ισχυρή πίεση, καθώς και το φαινόμενο της οργανωμένης παράνομης μετανάστευσης. Δεν είναι τυχαίο ότι, κατά τη διάρκεια ορισμένων περιόδων, εκατοντάδες ή χιλιάδες άτομα από την Γκάνα ζητούν άσυλο. Και αυτό δεν οφείλεται τόσο στο γεγονός ότι οι συνθήκες στη Γκάνα ξαφνικά επιδεινώθηκαν, αλλά επειδή παρατηρείται ένα είδος εμπορίου ανθρώπων. Είναι αδύνατο για την Ευρωπαϊκή Ένωση ή την περιοχή του Schengen, σ'αυτή την περίπτωση, να είναι ανοιχτές. Με άλλα λόγια, είμαι σύμφωνος με το συνάδελφο Nassauer, όταν αυτός δηλώνει ότι δεν θα πρέπει να αφήσουμε τα εξωτερικά σύνορα απολύτως ανασφαλή, επειδή καταργούμε τα εσωτερικά σύνορα.

<SPEAKER ID=96 NAME="Ahlqvist, Theorin και Wibe">
Δεν μπορούμε να ψηφίσουμε υπέρ αυτής της έκθεσης. Έχουμε επιφυλάξεις σε μία σειρά άρθρων όσον αφορά την διαμόρφωση της συνεργασίας Σένγκεν. Έχει διατυπωθεί κριτική κατά του ότι η Σουηδία, με την ένταξη στην Σένγκεν, θα αναγκαστεί να διευρύνει τον κατάλογο των χωρών, για τους πολίτες των οποίων απαιτείται άδεια εισόδου για να επισκεφθούν την Σουηδία. Έχει επίσης διατυπωθεί ανησυχία ότι αυτό μπορεί υπογείως να οδηγήσει σε μία περισσόττερο περιοριστική πολιτική της χώρας μας για τους πρόσφυγες.
<P>
Υπάρχουν επίσης ερωτηματικά κατά πόσον μπορεί η Σουηδία να καθορίσει ανεξάρτητα το επίπεδό της στους συνοριακούς ελέγχους, στα «εσωτερικά» σύνορα ως μέλος της Σένγκεν. Και γι&#x02BC;αυτό το άρθρο επίσης έχουν διατυπωθεί ανησυχίες στην σουηδική συζήτηση. Μεταξύ άλλων έχει επισημανθεί ότι η Σουηδία μπορεί να έχει σοβαρά προβλήματα με μια μελλοντική εναρμόνιση της πολιτικής για τα ναρκωτικά των χωρών της Σένγκεν. Δεν γνωρίζουμε επίσης σήμερα ποιές επιπτώσεις μπορεί να έχει η κατάργηση των συνοριακών ελέγχων μεταξύ των χωρών της Σένγκεν όσον αφορά τον τουρισμό των ναρκωτικών για την γενιά των νέων.
<P>
Η συνεργασία Σένγκεν είναι μία διακρατική συνεργασία. Αυτό νομίζουμε ότι είναι καλό. Αλλά σημαίνει επίσης ότι κάθε κράτος έχει δυνατότητα να πεί ναι ή όχι στην συμμετοχή σε κάθε μία από τις διακρατικές μορφές συνεργασίας.
<P>
Σίγουρα θα είμαστε ανοιχτοί για την ελεύθερη διακίνηση προσώπων εντός της Ευρώπης. Αλλά για εμάς πρόκειται περισσότερο για το να δωθεί δυνατότητα στους ανθρώπους να ταξιδεύουν ελεύθερα χωρίς υποχρέωση άδειας εισόδου και να τους δώσουμε την δυνατότητα να εργάζονται οπουδήποτε στην Ευρώπη. Δεν θεωρούμε ότι οι συνοριακοί έλεγχοι για την παρεμπόδιση της ελεύθερης διακίνησης ναρκωτικών, λαθραίας εισαγωγής όπλων, εγκληματικότητας κ.ά. αντιστρατεύεται την αρχή της ελεύθερης διακίνησης προσώπων. Δεν είναι εμπόδιο για την ελεύθερη διακίνηση να χρειαστεί να δείξει κάποιος στα εθνικά σύνορα το διαβατήριό του.

<SPEAKER ID=97 NAME="Andersson, Lφφw και Waidelich">
Στο άρθρο 31 και 32 της έκθεσης εκφράζεται λύπη για το ότι η Γαλλία έχει συνοριακούς ελέγχους προς το Βέλγιο και το Λουξεμβούργο και ότι αυτοί χρησιμοποιούνται ως μέσο πίεσης κυρίως προς την Ολλανδία ώστε η χώρα να ασκήσει μια περισσότερο περιοριστική πολιτική για τα ναρκωτικά. Δεν μπορούμε να υποστηρίξουμε αυτό το κείμενο. Θεωρούμε κατ&#x02BC;αρχάς ότι η κάθε χώρα ξεχωριστά πρέπει να έχει το δικαίωμα να διατηρήσει τους συνοριακούς ελέγχους που θεωρεί ότι είναι απαραίτητοι για την παρεμπόδιση π.χ. της εισαγωγής ναρκωτικών. Δεύτερον θεωρούμε ότι η Γαλλία κάνει πολύ σωστά με το να ασκεί πιέσεις για να αλλάξει την ανεύθυνη πολιτική για τα ναρκωτικά της Ολλανδίας.

<SPEAKER ID=98 NAME="Amadeo">
Η συγκατάθεση στο Schengen και η απόρριψη της οικοδόμησης ευρωπαϊκού οχυρού υπήρξε η κατευθυντήρια γραμμή της υπό συζήτηση έκθεσης.
<P>
Οι ενδοιασμοί μας, ωστόσο, δεν πηγάζουν από το γεγονός αυτό, αλλά από τον κίνδυνο της αξιοποίησης του Schengen σαν κατασταλτικό μέσο της ελεύθερης κυκλοφορίας και ασφάλειας, πρόσχημα ακριβώς για το κλείσιμο των συνόρων μαζί με την καθιέρωση νέων διοικητικών ελεγχών που, ουσιαστικά καταπατούν πρώτα τις ατομικές ελευθερίες και τα δκαιώματα των ίδιων των κοινοτικών πολιτών και στη συνέχεια στους πολίτες τρίτων χωρών που διαμένουν νόμιμα στην κοινοτική επικράτεια.
<P>
Το δικαίωμα της ελεύθερης κυκλοφορίας και ασφάλειας υλοποιείται υπό συνθήκες δημοκρατικού ελέγχου, με την επιτήρηση των εθνικών Κοινοβουλίων, για την προσαρμογή του εθνικού δικαίου στις συμφωνίες του Schengen με πλήρη σεβασμό των διεθνών νομοθετικών ρυθμίσεων σε θέματα ασύλου, προστασίας της ιδιωτικής ζωής του ατόμου και των ανθρωπίνων δικαιωμάτων.
<P>
Ωστόσο, η περιορισμένη διάρκεια της Συνθήκης, η έλλειψη διαφάνειας, η ανεπάρκεια κοινοβουλευτικού ελέγχου και η καθυστέρηση της αντικατάστασής της με κοινοτική νομοθεσία αποδεικνύουν ότι τα διάφορα κράτη μέλη δεν είναι διατεθειμένα να αποδεχτούν την κατάργηση των ελεγχών στα εσωτερικά τους σύνορα.
<P>
Πιστεύουμε ότι η καλύτερη λύση είναι η βελτιστοποίηση των τωρινών μηχανισμών. Κατά τη γνώμη μας, το σύστημα πληροφόρησης, που δέχτηκε τόσες επικρίσεις λόγω της σημερινής εφαρμογής του σαν τράπεζα δεδομένων ανεπιθύμητων αλλοδαπών, εμπνεύστηκε από την ανάγκη αποτροπής πραγματικών κινδύνων και συγκεκριμένων εγκληματικών συμπεριφορών και συνεπώς ανταποκρίνεται σε πραγματικές ανάγκες ασφάλειας.
<P>
Αντιθέτως, συμμεριζόμαστε την άποψη της συναδέλφου κ. Van Lancker όταν υποστηρίζει την ανάγκη ενημέρωσης του Ευρωπαϊκού Κοινοβουλίου γύρω από την υιοθέτηση μέτρων και αποφάσεων σχετικά με οτιδήποτε συσχετίζεται με την ύλη του τρίτου πυλώνα της δικαιοσύνης και των εσωτερικών υποθέσεων, ακριβώς με την προοπτική της ένταξης του τομέα στην κοινότητα.
<P>
Τέλος, πιστεύουμε ότι σχετικά με τις συζητήσεις της Συνθήκης για την ελεύθερη κυκλοφορία των ατόμων, για τις πολιτικές του δικαιώματος ασύλου, των εξωτερικών συνόρων, των νομικών πληροφοριών, της καταπολέμησης της διακίνησης των ναρκωτικών, για την διεθνή απάτη και το οργανωμένο έγκλημα, επιβάλλεται η διεξαγωγή συζητήσεων με στόχο την κατάργηση του κανόνα της ομοφωνίας στα πλαίσια του Συμβουλίου.
<P>
Anttila, Lindqvist, Ryynδnen, Virrankoski και Vδyrynen (ELDR), Seppδnen, Sjφstedt και Svensson (GUE/NGL), Gahrton, Holm και Schφrling (V), Bonde, Lis Jensen και Sandbζk (I-EDN), γραπτώς. (SV) Συμμεριζόμαστε απολύτως την κριτική της κ. Van Lancker της Συνθήκης Σένγκεν όσον αφορά τον φόβο για το «οχυρό Ευρώπη», όσον αφορά την διαδικασία αντιμετώπισης των αιτούμενων παροχή ασύλου και πως η SIS χρησιμοποιείται κυρίως ως βάση δεδομένων για «ανεπιθύμητους πολίτες τρίτης χώρας» κ.ά.. Ο κατάλογος της κριτικής μας κατά της Σένγκεν μπορεί να γίνει μεγάλος.
<P>
Δεν συμμεριζόμαστε αντίθετα τα συμπεράσματα της καςVan Lancker όσον αφορά την νομική ενσωμάτωση του συμφώνου της Σένγκεν στην Συνθήκη της ΕΕ. Ως εκ τούτου ψηφίζουμε κατά αυτής της έκθεσης.

<SPEAKER ID=99 NAME="Caudron">
Κύριε Πρόεδρε, αγαπητοί συνάδελφοι, οι συμφωνίες του Σένγκεν είχαν αρχικά προβλεφθεί για να εξασφαλίσουν την ελεύθερη κυκλοφορία των Ευρωπαίων πολιτών και κατοίκων της Ευρώπης, καταργώντας τα εσωτερικά σύνορα προς όφελος μιας ενίσχυσης της συνεργασίας μεταξύ αστυνομίας και δικαιοσύνης στα εξωτερικά σύνορα της Ένωσης.
<P>
Όμως σήμερα, η φιλοσοφία της σύμβασης Σένγκεν εμφανίζεται σημαντικά τροποποιημένη, προς όφελος του «Οχυρού Ευρώπη».
<P>
Η εφαρμογή, ο έλεγχος και η διαχείρισή της είναι μέχρι σήμερα, σκοτεινοί και στην ουσία με έμφαση στην ασφάλεια, επειδή υπέστη μεταστροφή από τους αρχικούς της στόχους.
<P>
Πού είναι λοιπόν η ευρωπαϊκή πνοή;
<P>
Ο ίδιος ο χώρος Σένγκεν έχει παραμορφωθεί. Εξάλλου η Γαλλία εξακολουθεί να μην είναι έτοιμη να άρει τους τελωνειακούς της ελέγχους με το Βέλγιο και το Λουξεμβούργο. Είναι αρνητικό όσον αφορά την εικόνα της και επιπλέον απόλυτα αναποτελεσματικό.
<P>
Η κατάσταση είναι αρκετά σοβαρή για μια καταγγελία. Βέβαια, η ανάγκη να προστατευτεί η Ένωση από την παράνομη μετανάστευση είναι υπό εξέταση, αλλά χρειάζεται γι΄ αυτό να καταφύγουμε στην ανεξέλεγκτη πρακτική του φακελώματος και να πολλαπλασιάσουμε τις διοικητικές υποχρεώσεις που, σε τελική ανάλυση, απειλούν τα ανθρώπινα δικαιώματα; Εγώ λέω ΟΧΙ.
<P>
Όπως το τονίζει ο εισηγητής, η Ένωση πρέπει να πραράσχει στον εαυτό της τα μέσα των φιλοδοξιών της. Προκειμένου να καταπολεμήσει αποτελεσματικά την παράνομη μετανάστευση, αρμόζει να προβεί σε κοινοτικοποίηση των πολιτικών που αφορούν το δικαίωμα ασύλου, τα εξωτερικά σύνορα και την καταπολέμηση της εγκληματικότητας.
<P>
Όταν ο τρίτος πυλώνας θα έχει μια πραγματική υπόσταση, θα κατορθώσουμε να ελέγχουμε αποτελεσματικά τα μεταναστευτικά κύματα και να καταπολεμάμε εξίσου αποτελεσματικά όλες τις μορφές εγκληματικότητας.
<P>
Επομένως, μακάρι η διακυβερνητική διάσκεψη να καταλήξει στις συζητήσεις της και μακάρι να μπορέσουν οι κυβερνήσεις να λάβουν υπόψη τους τις συστάσεις μας και τις προσδοκίες μας!
<P>
Μπορούμε να το ονειρευόμαστε, μπορούμε να το ελπίζουμε... αλλά οι μέχρι σήμερα γνωστές πληροφορίες σχετικά με την κατάσταση των διαπραγματεύσεων σε εξέλιξη, δεν εμπνέουν αισιοδοξία.

<SPEAKER ID=100 NAME="Fayot">
Εξακολουθεί πάντοτε να με εκπλήσσει λίγο ο τρόπος με τον οποίο το Ευρωπαϊκό Κοινοβούλιο προσεγγίζει τις συμφωνίες Σένγκεν και τη βαθιά δυσπιστία αυτού του Σώματος απέναντι στο έργο που επιχειρείται για την εξασφάλιση μιας θεμελιώδους ελευθερίας των πολιτών, αυτήν της ελεύθερης κυκλοφορίας των προσώπων.
<P>
Αναμφίβολα, είναι απαραίτητο, στη διακυβερνητική λογική όπως αυτή του Σένγκεν, ο κοινοβουλευτικός και δικαστικός έλεγχος να είναι πραγματικός.
<P>
Σε έναν τομέα στον οποίο εμπλέκονται οι θεμελιώδεις ελευθερίες, αυτές πρέπει να προστατεύονται από την αυθαιρεσία, τη διοικητική και της αστυνόμευσης, είτε πρόκειται για ευρωπαίους πολίτες, είτε για πολίτες τρίτων χωρών.
<P>
Κατά βάση λοιπόν, συμφωνώ όταν η έκθεση αυτή απαιτεί «η κατάργηση των ελέγχων στα εσωτερικά σύνορα να μη συνοδεύεται από εγκαθίδρυση νέων διοικητικών ελέγχων που συνεπάγονται απόπειρα κατά των ανθρωπίνων δικαιωμάτων».
<P>
Παρόλα αυτά, υπάρχει ένα αληθινό πρόβλημα: είναι η ανάπτυξη της διεθνούς εγκληματικότητας, η εντύπωση της ανασφάλειας που αναπτύσσεται στον πληθυσμό. Η αδυναμία των εθνικών αρχών να καταπολεμήσουν μόνες τις εγκληματικές παρεκκλίσεις σε ευρωπαϊκό επίπεδο. Η ανάγκη, για το συμφέρον της Ευρώπης να δράσουμε, εδώ και τώρα.
<P>
Βεβαιότατα, μπορούμε να λογομαχούμε επί μακρόν σχετικά με τις αρμοδιότητες των εθνικών κοινοβουλίων, με την σύσταση της COSAC σε θεσμό, σχετικά με τις προτάσεις προς τη Διακυβερνητική που αφορούν τον τρίτο πυλώνα. Το ουσιαστικό για τους πολίτες είναι να δράσουμε άμεσα επιτόπου, να επιτύχουμε αποτελέσματα προς όφελος της εσωτερικής ασφάλειας.

<SPEAKER ID=101 NAME="Kirsten Jensen, Blak, Sindal και Iversen">
Οι δανοί σοσιαλοδημοκράτες καταψήφισαν σήμερα την έκθεση Van Lancker διότι περιλαμβάνει πολλά σημεία που δεν μας βρίσκουν σύμφωνους όσον αφορά τη δανική επιφύλαξη σχετικά με τη συνεργασία στον τομέα της δικαιοσύνης και των εσωτερικών υποθέσεων.
<P>
Στην έκθεση εκφράζονται ανησυχίες εξαιτίας της έλλειψης δημοκρατικού ελέγχου στη συνεργασία Schengen, όπου ούτε το Ευρωπαϊκό Κοινοβούλιο, ούτε το Δικαστήριο των Ευρωπαϊκών Κοινοτήτων συμμετέχουν επαρκώς. Η άποψη αυτή μπορεί να είναι βάσιμη, πλην όμως, εφόσον η συνεργασία Schengen είναι διακρατική, ο δημοκρατικός έλεγχος επαφίεται στα εθνικά κοινοβούλια.
<P>
Εάν πρέπει να αλλάξει η δομή της συνεργασίας Schengen κάτι τέτοιο οφείλει να συμβεί στα πλαίσια της διακυβερνητικής διάσκεψης. Στην έκθεση εκφράζεται η επιθυμία να ενσωματωθεί η συμφωνία Schengen στο γενικό κοινοτικό δίκαιο. Οι δανοί σοσιαλοδημοκράτες τρέφουν ορισμένες αμφιβολίες σχετικώς, διότι επιθυμούμε να διατηρηθεί η Ένωση Διαβατηρίων των Βορείων Χωρών συγχρόνως με τη συνεργασία Schengen.

<SPEAKER ID=102 NAME="Le Gallou">
Ο εισηγητής φοβάται, φοβάται το οχυρό Ευρώπη. Κατά τη γνώμη του, η σύμβαση Σένγκεν δεν πρέπει να χρησιμεύσει ως πρόσχημα για το ερμητικό κλείσιμο των εξωτερικών συνόρων. Από τη στιγμή που οι έλεγχοι στα εσωτερικά σύνορα καταγγέλλονται και η Γαλλία καταδικάζεται, το αστυνομικό φακέλωμα «ανεπιθύμητων» αλλοδαπών είναι δακτυλοδεικτούμενο, και η πολιτική ασύλου αναδιαμορφώνεται σύμφωνα με τις υπερ-φιλελεύθερες αρχές και επομένως υπέρ ανεκτικές, ορίζεται και εκθειάζεται μια Ευρώπη - κρησάρα.
<P>
Ο στόχος της έκθεσης συνίσταται στην κοινοτικοποίηση των κεκτημένων του Σένγκεν. Ποια είναι αυτά; Η άνοδος της μετανάστευσης και η ανάπτυξη πλήθους παράνομων εμποριών, όπως αυτής των ναρκωτικών. Εμείς επιθυμούμε να καταγγείλουμε τις εν λόγω συμφωνίες και όχι να τις δικαιολογήσουμε.
<P>
Συμπερασματικά, απέναντι στην ανάπτυξη της ανασφάλειας και της εγκληματικότητας σε ολόκληρη την Ευρώπη, πρέπει να επαναβεβαιωθεί ότι κάθε έθνος πρέπει να διατηρήσει τον έλεγχο των μεταναστευτικών προς αυτό κυμάτων καθώς και τον έλεγχο της επικράτειάς του, αλλιώς θα δει να εξαφανίζεται η κυριαρχία και η ταυτότητά του.
<P>
Για το λόγο αυτό, το γαλλικό Εθνικό Μέτωπο και η εθνική φλαμανδική Ομάδα αντιτίθενται στην Ευρώπηκρησάρα και στην εισήγηση Van Lancker που επιθυμεί να την εγκαθιδρύσει.

<SPEAKER ID=103 NAME="Palacio Vallelersundi">
Εκ μέρους της ισπανικής αντιπροσωπείας του Λαϊκού Κόμματος στο Ευρωπαϊκό Λαϊκό Κόμμα αλλά και προσωπικά θέλω να τονίσω τα εξής αναφορικά με την ψήφιση της έκθεσης Van Lancker.
<P>
Σε γενικές γραμμές, η πορεία του Ευρωπαϊκού Λαϊκού Κόμματος, οι διάφορες δημόσιες εμφανίσεις των μελών του, τόσο εκείνοι που έχουν επιφορτιστεί με κυβερνητικές ευθύνες στα κράτη μέλη, καθώς και όσοι αποτελούμε την ομάδα του Ευρωπαϊκού Λαϊκού Κόμματος του Κοινοβουλίου έχουμε ξεκαθαρίσει τη θέση μας που είναι ευνοϊκή απέναντι στην ανάπτυξη της ελευθερίας της κυκλοφορίας που συγκεκριμενοποιείται με τη Σύμβαση Εφαρμογής της Schengen και, ακόμη περισσότερο, απέναντι στην ανάγκη ενσωμάτωσης της Σ ύμβασης αυτής στο διεθνές πλαίσιο της Συνθήκης για την Ευρωπαϊκή Ένωση και στο κοινοτικό πλαίσιο της εσωτερικής αγοράς, αναπτύσσοντας έτσι την τέταρτη ελευθερία (δηλαδή την ελεύθερη κυκλοφορία των προσώπων) που διακηρύσσει το άρθρο 7 Α.
<P>
Είναι, επίσης, γνωστό τοις πάσι (θα ήταν περιττό να το ξαναπώ) ότι το Ευρωπαϊκό Λαϊκό Κόμμα συνολικά και, συγκεκριμένα, η σημερινή ισπανική κυβέρνηση που είναι κυβέρνηση του Λαϊκού Κόμματος και οι βουλευτές τους οποίους εκπροσωπώ υπερασπιστήκαμε πάντοτε την ανάγκη να προσεγγιστούν από κοινού και από την οπτική γωνία των ευρωπαϊκών θεσμών οι λύσεις στα μεγάλα υπερεθνικά προβλήματα που αντιμετωπίζει η Ευρωπαϊκή Ένωση στο πλαίσιο του τρίτου πυλώνα. Στηρίζουμε ολόψυχα τη δημιουργία ενός κοινού χώρου ελευθερίας και ασφάλειας.
<P>
Είμαστε, όμως, αντίθετοι στην κομματική, επιμέρους και, τελικά, μεθοδολογικά και νομικά λανθασμένη χρησιμοποίηση ενός ψηφίσματος με τα χαρακτηριστικά αυτά, το οποίο προκύπτει από το τελικό αποτέλεσμα της ψηφοφορίας. Δεν είναι αυτό το πλαίσιο για να συζητηθεί η πολιτική ασύλου, πολύ λιγότερο για να παρεισφρύει κανείς αιτήσεις τόσο έμπλεες συνεπειών όσο και άτοπες, όπως για παράδειγμα η αυτόματη αναστολή της δυνατότητας προσφυγής κατά τη διαδικασία χορήγησης ασύλου σε οποιαδήποτε περίπτωση.
<P>
Είμαστε σαφώς υπέρ της ισχυροποίησης των θεμελιωδών αρχών της Schengen όπως η κατάργηση των εσωτερικών συνόρων και η αντικατάσταση του ελέγχου αυτού με την ενίσχυση των εξωτερικών συνόρων της Ευρωπαϊκής Ένωσης. Αυτός είναι ο τρόπος με τον οποίο πρέπει να ερμηνευτεί η τελική αρνητική μας ψήφος για την έκθεση αυτή.

<SPEAKER ID=104 NAME="Schaffner">
Θα εκφράσω τη διαφωνία μου σχετικά με ορισμένα σημεία της έκθεσης της κ. Van Lancker, ως Γάλλος ευρωβουλευτής, αλλά και εξ ονόματος του Jacques Donnay, ευρωβουλευτή και προέδρου του Γενικού Συμβουλίου του Βορρά.
<P>
Ειδικότερα αρμόζει να σταθούμε στα προβλήματα που συνδέονται με τα ναρκωτικά εφόσον είναι ένα ζήτημα με το οποίο δυστυχώς βρίσκεται έντονα αντιμέτωπο το διαμέρισμα του Βορρά.
<P>
Πρέπει να σας υπενθυμίσω ορισμένους αριθμούς: σε τέσσερα χρόνια, ο αριθμός των τοξικομανών των οποίων ανέλαβε τη συντήρηση η επαρχία του Pas-de-Calais, υπερδιπλασιάστηκε. Επίσης στην ίδια επαρχία διαπιστώνουμε το υψηλότερο στη χώρα μας ποσοστό συλλήψεων σε σχέση με τη διακίνηση ή την κατανάλωση ναρκωτικών.
<P>
Το γεγονός αυτό οφείλεται μάλλον, σε μια οικονομική σίγουρα ευαισθησία αλλά και γεωγραφική. Η γειτονία μας με κράτη που δεν εφαρμόζουν τις ίδιες πολιτικές με εμάς στο θέμα αυτό διευκολύνει μια διακίνηση που επεκτάθηκε εκτός των αστικών μας κέντρων και που αφορά ολόκληρη την επικράτεια.
<P>
Στο πλαίσιο αυτό, δεν μπορούμε παρά να ευχόμαστε να διατηρηθεί, έστω προσωρινά, μια κάποια μορφή ελέγχου στα σύνορά μας. Για το λόγο αυτό αμφισβητώ την έκθεση της κ. Van Lancker στις αναφορές τις και τις νύξεις σχετικά με τον έλεγχο των ναρκωτικών που ασκείται στη Γαλλία, ειδικότερα στις μη τροποποιημένες παραγράφους 5, 31 και 32.
<P>
Η εν λόγω συνοριακή παρακολούθηση δεν πρέπει προφανώς, να είναι παρά ένα συμπλήρωμα των πολιτικών που ακολουθούμε επιτόπου: ο Βορράς έχει αναπτύξει πλήθος πρωτοβουλιών η αποτελεσματικότητα των οποίων αναγνωρίζεται από όλους.
<P>
Και σε όλους αυτούς τους τομείς άλλωστε, υποστηρίζω ενεργά μια μεγαλύτερη συνεργασία με την Ολλανδία και το Βέλγιο, προκειμένου να βρεθούν τα μέσα για τη μείωση των ζημιών που προκαλούν τα ναρκωτικά. Σε θέματα πρόληψης, περίθαλψης αλλά και έρευνας, είναι ανάγκη να συγκεντρώσουμε όλες τις δυνάμεις μας για περισσότερη αποτελεσματικότητα. Πιστεύω ότι αυτές τις ανησυχίες τις συμμερίζονται όλοι.
<P>
Σε αυτήν την κατεύθυνση οργανώθηκαν οι πρώτες γαλλο-ολλανδικές συναντήσεις για την τοξικομανία που εκτυλίσσονται τώρα στη Lille, και στις οποίες συμμετέχουν και οι Βέλγοι γείτονές μας.
<P>
Έκθεση Wim van Velzen (A4-0045/97)
<SPEAKER ID=105 NAME="Fayot">
Θα ήθελα να υπογραμμίσω ιδιαίτερα, τρεις απόψεις που περιλαμβάνονται σε αυτή την εξαιρετική έκθεση του συναδέλφου μου κ. Van Velzen.
<P>
Καταρχήν, τη σημασία της παγκόσμιων υπηρεσιών, στο πλαίσιο της φιλελευθεροποίησης των τηλεπικοινωνιών, ειδικότερα όσον αφορά ορισμένες περιοχές της περιφέρειας αλλά και για ορισμένες ομάδες ανάμεσα στον πληθυσμό. Αν η κοινωνία της πληροφορίας περιορίζεται σε μερικά αστικά κέντρα και σε ορισμένους κοινωνικο-επαγγελματικούς χώρους, θα επιφέρει μια κοινωνία δύο ταχυτήτων, θεμελιωδώς άνιση και άδικη όσον αφορά την πρόσβαση όλων στην πιο εξελιγμένη γνώση.
<P>
Δεύτερον, τη σημασία της σύλληψης ενός δικαιώματος στα μέσα, το οποίο να επιτρέπει, με περιορισμό της συγκέντρωσης, να περιφρουρείται και να ενισχύεται ο δυναμισμός του πλουραλισμού των απόψεων και της ελευθερίας της έκφρασης όλων.
<P>
Τρίτον, τη σημασία της προστασίας του καταναλωτή. Τη στιγμή αυτή, η αγορά των προϊόντων πληροφορικής είναι χαοτική. Ο κανονικός καταναλωτής - δεν ομιλώ για τον ειδικό - δεν μπορεί να εφοδιαστεί παρά με αντίκρισμα πολλά και συχνά άχρηστα έξοδα. Καλό θα είναι λοιπόν, να προσφέρεται στους ευρωπαίους καταναλωτές ένα γραφείο, μια αντικειμενική υπηρεσία που να επιτρέπει την προστασία τους απέναντι στις κυρίαρχες θέσεις που εισάγονται από την Ιαπωνία και τις Ηνωμένες Πολιτείες.
<P>
Η σκέψη αυτή - η Πράσινη Βίβλος, η εν λόγω έκθεση της Επιτροπής Κοινωνικών Υποθέσεων και Απασχόλησης - πρέπει να καταλήξει γρήγορα σε συγκεκριμένες αποφάσεις για να δώσει δυναμική στην κοινωνία της πληροφορίας καθιστώντας την ταυτόχρονα, χρήσιμη σε όλους.

<SPEAKER ID=106 NAME="Gahrton, Holm και Schφrling">
 γραπτώς. (SV) Υπερψηφίσαμε την έκθεση. Λιγότερο ιεραρχικές, αποκεντρωμένες και προσανατολισμένες προς το δίκτυο οργανώσεις επιχειρήσεων είναι καλές. Ισχύει επίσης για τις προτάσεις περί μειωμένου χρόνου εργασίας, εργασίας εξ αποστάσεως, να δοθεί βάρος στις μικρές επιχειρήσεις καθώς και το να δοθούν σ&#x02BC;ολόκληρο τον πληθυσμό και σε όλες τις περιφέρειες οι ίδιες δυνατότητες συμμετοχής στην ανάπτυξη της κοινωνίας της πληροφόρησης. Αυτό πρέπει να αποφασιστεί και υλοποιηθεί κυρίως από τους εταίρους της αγοράς εργασίας και τα κράτη μέλη ξεχωριστά. Δεν υπάρχει, κατά την άποψή μας λόγος νομοθεσίας περί αυτού σε επίπεδο ΕΕ.
<P>
Παρομοίως είμαστε εναντίον μιας κοινής φορολογικής πολιτικής εντός της Ένωσης.

<SPEAKER ID=107 NAME="Kirsten Jensen, Blak, Sindal και Iversen">
Οι δανοί σοσιαλοδημοκράτες υπερψήφισαν σήμερα την έκθεση Van Velzen η οποία αφορά την Πράσινη Βίβλο της Επιτροπής σχετικά με τη ζωή και την εργασία στην κοινωνία των πληροφοριών. Η Πράσινη αυτή Βίβλος της Επιτροπής επικρίνεται σε μεγάλο βαθμό διότι, στην ανάλυση της κοινωνίας των πληροφοριών που κάνει, δίνει το κύριο βάρος στην εργασία, την απασχόληση και την ανταγωνιστικότητα της οικονομίας. Θα έπρεπε ωστόσο η έκθεση να δίνει μεγαλύτερο βάρος στο πώς η κοινωνία των πληροφοριών θα μπορούσε να διαρθρωθεί καλύτερα προς όφελος των πολιτών, ούτως ώστε όλοι να έχουν ίση πρόσβαση σε αυτήν. Η έκθεση Van Velzen ανοίγει μία ευρεία συζήτηση για την επιμόρφωση των εργαζομένων, την εργασία εξ αποστάσεως και την απασχόληση μερικού χρόνου, θέματα τα οποία θα καταστούν ακόμα σημαντικότερα στο μέλλον.
<P>
Οι δανοί σοσιαλοδημοκράτες διάκεινται θετικά σε μία ευρύτερη συζήτηση για τις συνέπειες που θα έχει η κοινωνία των πληροφοριών στον πολίτη. Πιστεύουν δε, ότι η έκθεση Van Velzen ανοίγει μία πολύ ενδιαφέρουσα συζήτηση. Η έκθεση περιέχει ωστόσο ορισμένα στοιχεία για τα οποία οι δανοί σοσιαλοδημοκράτες τρέφουν ορισμένες αμφιβολίες. Οι δανοί σοσιαλοδημοκράτες δεν θεωρούν ότι υπάρχει άμεση ανάγκη σε ευρωπαϊκό επίπεδο για νομοθετική ρύθμιση των εργασιακών σχέσεων ως συνέπεια της ανάπτυξης που γνωρίζει η κοινωνία των πληροφοριών.

<SPEAKER ID=108 NAME="Lindqvist">
 - (SV) Ψήφισα υπέρ της έκθεσης. Λιγότερο ιεραρχικές, αποκεντρωμένες και προσανατολισμένες προς το δίκτυο οργανώσεις επιχειρήσεων είναι καλές. Ισχύει επίσης για τις προτάσεις περί μειωμένου χρόνου εργασίας, εργασίας εξαποστάσεως, να δοθεί βάρος στις μικρές επιχειρήσεις καθώς και το να δοθούν σ&#x02BC;ολόκληρο τον πληθυσμό και σε όλες τις περιφέρειες οι ίδιες δυνατότητες συμμετοχής στην ανάπτυξη της κοινωνίας της πληροφόρησης. Αυτό πρέπει να αποφασιστεί και υλοποιηθεί κυρίως από τους εταίρους της αγοράς εργασίας και τα κράτη μέλη ξεχωριστά. Δεν υπάρχει, κατά την άποψή μου λόγος νομοθεσίας περί αυτού σε επίπεδο ΕΕ.

<SPEAKER ID=109 NAME="Θεωνάς">
Η εφαρμογή των καινοτομιών της τεχνολογίας και πολύ περισσότερο αυτών που είναι βέβαιο ότι θα επιφέρουν βαθύτατες τομές στο κοινωνικό γίγνεσθαι δεν είναι δυνατό να έχει κριτήριο άλλο εκτός από τον άνθρωπο και τις ανάγκες του; σε καμμία περίπτωση δεν είναι δυνατόν οι καινοτομίες να απαξιώνουν την ανθρώπινη υπόσταση και να εξανδραποδίζουν τον άνθρωπο στην τεχνολογία και στους άγριους νόμους της καπιταλιστικής αγοράς.
<P>
'Εχουμε στα χέρια μας μία Πράσινη Βίβλο για τη «ζωή και εργασία στην κοινωνία των πληροφοριών», της οποίας ούτε το γράμμα ούτε πολύ περισσότερο το πνεύμα συνηγορούν στην προτεραιότητα του ανθρώπινου παράγοντα και τον σεβασμό των δικαιωμάτων των εργαζομένων. 'Εχουμε μπροστά μας ένα προσχέδιο μετατροπής του ανθρώπου σε γρανάζι, και μάλιστα σε ένα από τα πιο φθηνά και ευέλικτα της αγοράς.
<P>
Οι προτάσεις που κατατίθενται και τα μέτρα που προωθούνται χαρακτηρίζονται από την αντίληψη του κόστους και της ανταγωνιστικότητας της αγοράς και εντείνουν την προσπάθεια αφαίρεσης των δικαιωμάτων και των κατακτήσεων των εργαζομένων, τον ακρωτηριασμό και την αποδιάρθρωση της ίδιας της έννοιας της εργασίας.
<P>
Ο έλεγχος των εργαζομένων και των πολιτών γίνεται αποτελεσματικότερος με την αποδιοργάνωση των συστημάτων προστασίας της απασχόλησης, του χρόνου εργασίας, της κοινωνικής προστασίας, της υγείας και της ασφάλειας. Τα μέτρα αυτά δεν αποτελούν φυσική συνέπεια των ρυθμών ανάπτυξης και εφαρμογής των τεχνολογιών, πληροφοριών και επικοινωνιών. Προωθητική δύναμη αυτής της πολιτικής είναι τα τεράστια ποσά που διατίθενται για να αποφέρουν τεράστια και γρήγορα κέρδη. Η Πράσινη Βίβλος καθιστά σαφές με την πιο κυνική ειλικρίνεια ότι «το προτεινόμενο κοινωνικό μοντέλο στηρίζεται στον ανταγωνισμό μεταξύ των επιχειρήσεων» και απαιτεί έναν «σταθερό και αφοσιωμένο πυρήνα εργαζομένων» έτοιμο να εξυπηρετήσει τις ανάγκες των επιχειρήσεων να αναπροσαρμόζονται ταχύτατα στις εξελίξεις της αγοράς.
<P>
Γίνεται λοιπόν ξεκάθαρο το πού και το πώς θα χρησιμοποιηθούν οι νέες τεχνολογίες: εκεί και με τρόπο που να αποφέρουν περισσότερα κέρδη. Είναι εμφανές το μέλλον που διαγράφεται σ'αυτή την κοινωνία για τον άνθρωπο: αβεβαιότητα, ανασφάλεια, ρήξη με τις ίδιες του τις ανάγκες που δεν θα διαμορφώνουν πλέον το περιβάλλον του αλλά θα διαμορφώνονται από αυτό, ώστε να εξυπηρετούν με τον καλύτερο, ταχύτερο και φθηνότερο τρόπο αυτούς που το ορίζουν.
<P>
Σχέδια όπως αυτά της τηλεργασίας και της απομόνωσης του ανθρώπου από το κοινωνικό γίγνεσθαι είναι σχέδια λοβοτόμησης του ανθρώπου προκειμένου να μετατραπεί σε φθηνή και εύπλαστη πρώτη ύλη κέρδους. Είναι σχέδια δημιουργίας κοινωνιών πολλαπλών ταχυτήτων, κοινωνιών του ενός τρίτου και κατηγοριοποίησης των πολιτών και των εργαζομένων, κοινωνιών όπου οι άνεργοι, οι ηλικιωμένοι, οι συνταξιούχοι βγαίνουν στο περιθώριο.

<SPEAKER ID=110 NAME="Wibe">
Στο άρθρο 23 της έκθεσης προτείνεται η εγκαθίδρυση μιας «ευρωπαϊκής αρχής» για την προστασία της βάσης δεδομένων. Δεν πιστεύω τώρα ότι οι πολίτες της Ευρώπης ευννοούνται απ&#x02BC;αυτή τη διαρκή απαίτηση για νέες αρχές υπό την αιγίδα της ΕΕ.
<P>
Η μεγαλύτερη πιθανότητα είναι αυτό να γίνει περισσότερη γραφειοκρατία μόνο. Πιστεύω ότι τα προβλήματα λύνονται καλύτερα μέσω των εθνικών αρχών.

<SPEAKER ID=111 NAME="Πρόεδρος">
Η ώρα των ψηφοφοριών έληξε .
<P>
(Η συνεδρίαση διακοπείσα στις 13.00 επαναλαμβάνεται στις 15.00)

<CHAPTER ID=8>
Aνταγωνιστικότητα της βιομηχανίας (συνέχεια)
<SPEAKER ID=112 NAME="Πρόεδρος">
H ημερήσια διάταξη προβλέπει τη συνέχεια της κοινής συζήτησης των εκθέσεων των κυρίων Donnelly, Langen και Kατηφόρη.

<SPEAKER ID=113 LANGUAGE="FR" NAME="Caudron">
Κυρία Πρόεδρε, κύριε Επίτροπε, αγαπητοί συνάδελφοι, στην παρέμβασή μου για δυο λεπτά στη συζήτηση σχετικά με τη βιομηχανική πολιτική, θέλω καταρχήν να επαναλάβω την επιτακτική ανάγκη βολονταριστικών ευρωπαϊκών πολιτικών. Από αυτές εξαρτάται η οικονομική μας ισχύς, η ανεξαρτησία μας, το μέλλον μας και κυρίως το επίπεδο απασχόλησης και ανεργίας. Ισχύει για τη ναυπηγική, ισχύει για τη χημική βιομηχανία, ισχύει για την υφαντουργία και τέλος ισχύει για την αυτοκινητοβιομηχανία.
<P>
Όσον αφορά το αυτοκίνητο, θέλω πρώτα απ' όλα να συγχαρώ τον συνάδελφό μας Donnelly για την ποιότητα της έκθεσής του και να συγχαρώ τον επίτροπο και την εκτελεστική Επιτροπή για τη σοβαρότητα της ανακοίνωσής τους. Βεβαίως είμαι υπέρ της σύστασης μιας ομάδας αποτελούμενης από εκπροσώπους της αυτοκινητοβιομηχανίας, των εμπόρων ανταλλακτικών, των συνδικαλιστών και των χρηστών, με σκοπό τον προσδιορισμό των προτεραιοτήτων και των στρατηγικών της έρευνας για το μέλλον. Στον τομέα της έρευνας είναι απαραίτητο να γίνουν προσπάθειες για τη μείωση της μόλυνσης στο επίπεδο κινητήρων φυσικά, αλλά και επίσης, αν όχι κυρίως, σε επίπεδο ασφάλειας. Υπάρχουν ακόμα υπερβολικά πολλοί νεκροί και τραυματίες στους δρόμους μας. Όλα αυτά είναι σημαντικά.
<P>
Όμως, αγαπητοί συνάδελφοι, πρέπει κυρίως να υπερασπιστούμε την ευρωπαϊκή αυτοκινητοβιομηχανία ως τέτοια ενάντια στους αθέμιτους και άδικους ανταγωνισμούς και στο κοινωνικό ντάμπιγκ, και να κάνουμε τα πάντα προκειμένου να συνεισφέρουμε στην ανάπτυξή της. Αυτό περνά από έναν προβληματισμό σχετικά με όλες τις οδηγίες μας και τις ευρωπαϊκές μας αποφάσεις, με τα ίδια ερωτήματα κάθε φορά: τι οδηγεί στην κατεύθυνση της απασχόλησης, τι στην κατεύθυνση μιας αύξησης της παραγωγής, της κατανάλωσης και των μεριδίων της αγοράς;
<P>
Τέλος, και είναι αυτό για το οποίο λυπάμαι περισσότερο διαβάζοντας τα έγγραφα που συζητούνται σήμερα, υπάρχει σε αυτά έλλειψη μιας ανθρώπινης διάστασης, υπάρχει έλλειψη κοινωνικής διάστασης. Η συζήτηση σχετικά με τη Renault σήμερα το πρωί, μας το θύμισε και το σκάνδαλο των μεταφορών εργοστασιακών μονάδων είναι ακόμα πιο σοβαρό για το ίδιο το ευρωπαϊκό οικοδόμημα. Χωρίς πολιτική και κοινωνική Ευρώπη, όλα τα υπόλοιπα δεν είναι παρά κροκοδείλια δάκρυα, όπως λέμε στα γαλλικά.

<SPEAKER ID=114 LANGUAGE="DE" NAME="Jarzembowski">
Kυρία Πρόεδρε, κύριε Eπίτροπε, αξιότιμοι κυρίες και κύριοι συνάδελφοι, οι Xριστιανοδημοκράτες υποστηρίζουν τις βασικές γραμμές που υπέδειξε η Eπιτροπή, στην ανακοίνωσή της για το ναυτιλιακό μέλλον της Eυρώπης. Kαι το Kοινοβούλιο έχει την άποψη ότι στην Eυρωπαϊκή Ένωση, ως μια από τις μεγαλύτερες δυνάμεις εμπορικού στόλου στον κόσμο, θα πρέπει να υπάρχει, σε μόνιμη βάση, μια ανταγωνιστική ναυτιλιακή βιομηχανία. Ωστόσο, η κατευθυντήρια γραμμή, κύριε Eπίτροπε, είναι λίγο αόριστη και όχι ενδεδειγμένη για να ανακόψει την υποχώρηση της ναυπηγικής βιομηχανίας και τη διαρροή από τα νηολόγια μας πλοίων ευρωπαίων πλοιοκτητών.
<P>
Kαι οι δύο μας γνωρίζουμε, ακόμη, ότι οι συνεδριάσεις του Φόρουμ Nαυτιλιακών Bιομηχανιών, τις οποίες εσείς παρακινήσατε πριν από πολλά χρόνια, δεν έφεραν καμιά καινούρια μεγάλη ιδέα τα τελευταία χρόνια. Yπάρχει μια σειρά μεμονωμένων προγραμμάτων, αλλά από μεγάλες ιδέες, από το Φόρουμ Nαυτιλιακών Bιομηχανιών, δεν πρέπει να περιμένουμε πολλά πια. Πιστεύουμε ωστόσο - κι αυτό το λέω ως Kοινοβούλιο - ότι θα πρέπει να υπάρξει καινούρια ώθηση για εντατικές διαβουλεύσεις μεταξύ των κοινοτικών οργάνων και των ενδιαφερομένων οικονομικών κύκλων, είτε είναι εφοπλιστικοί οίκοι είτε ναυπηγικές επιχειρήσεις, προμηθευτικές επιχειρήσεις ή λιμενικές εταιρίες κ.ά., διότι μόνο με τη δέσμευση των ίδιων αυτών οικονομικών κύκλων μπορεί να αναπτυχθεί πραγματικά η δυνατότητα να υπάρξει ένα μέλλον για την Eυρωπαϊκή Kοινότητα στο ναυτιλιακό τομέα.
<P>
Eπιτρέψτε μου όμως να θίξω, ξεκάθαρα και ειλικρινά, δύο-τρία σημεία ακόμη: Για τη ναυπηγική βιομηχανία δε θα υπάρξουν, σε καμιά περίπτωση, υψηλότερες επιδοτήσεις. Eξακολουθούν ακόμη να ελπίζουν εκεί ότι η συμφωνία του OOΣA θα ισχύσει και στις HΠA, και θα καταργηθούν έτσι, στο σύνολό τους, οι γενικές επιδοτήσεις προς τη ναυπηγική βιομηχανία. Θα πρέπει απλώς τα ναυπηγεία, με δικά τους μέτρα, να διατηρήσουν ή να αυξήσουν την παραγωγικότητα και την ανταγωνιστικότητά τους. Kαι ρίχνοντας μια ματιά σε χώρες που τις γνωρίζω καλά, διαπιστώνω ότι, ειδικά τα μεσαίας τάξεως ναυπηγεία, είναι πέρα για πέρα σε θέση να γίνουν ανταγωνιστικά με δικές τους δυνάμεις. H μοναδική δυνατότητα που διαθέτουμε εμείς στην Kοινότητα, για να βοηθήσουμε τα ναυπηγεία είναι να αποσύρουμε, για παράδειγμα, από την κυκλοφορία, με αυστηρότερους λιμενικούς ελέγχους, τα substandard ships κι έτσι έμμεσα να φροντίσουμε για την αύξηση των αναγκών σε καινούρια πλοία. Όσον αφορά τη ναυσιπλοΐα, κύριε Eπίτροπε, η Eπιτροπή απέρριψε το αίτημα του Kοινοβουλίου για τον κοινοτικό νηογνώμονα EUROS.
<P>
Tην παρούσα πολιτική της Eπιτροπής, όμως, να επιτρέψει στα κράτη μέλη διαφορετικά συστήματα ενίσχυσης, θα πρέπει να την απορρίψουμε, κύριε Bangemann, επειδή αυτό θα οδηγήσει σε στρεβλώσεις του ανταγωνισμού μέσα στην Kοινότητα και ενέχει μάλιστα το κίνδυνο να μεταγράφουν οι εφοπλιστές τα πλοία τους από χώρα σε χώρα, μέσα στην Ένωση, αν για παράδειγμα στην Oλλανδία τα φορολογικά συστήματα είναι πιο ελκυστικά από ένα άλλο μεγάλο κράτος μέλος. Δεν είναι σωστό, όμως, να έχουμε, μέσα σε μια εσωτερική αγορά, μεταγραφές πλοίων σε χώρες με πιο ευνοϊκά φορολογικά συστήματα.
<P>
Eκτός από τις συνθήκες πλαίσιο που θα πρέπει να είναι ενιαίες, και η Eπιτροπή θα πρέπει να ακολουθήσει μια αποφασιστική πολιτική στη ναυσιπλοΐα. Δεν είναι σωστό η ΓΔ IV να απαγορεύει ή να δυσχεραίνει τους συνασπισμούς ευρωπαϊκών εφοπλιστικών οίκων που έγιναν υποχρεωτικά απαραίτητοι για την επιβίωση τους, λόγω μιας κακώς εννοούμενης πολιτικής ανταγωνισμού. Γι' αυτό και η βιομηχανική πολιτική της Eπιτροπής θα πρέπει να περιλαμβάνει και την πολιτική ανταγωνισμού, με την ορθή έννοια.

<SPEAKER ID=115 LANGUAGE="IT" NAME="Malerba">
Κυρία Πρόεδρε, κύριε Επίτροπε, εκλέγομαι σε παραδοσιακά ναυτιλιακή περιοχή, όπως η πόλη της Τζένοβας και θα ήθελα να εφιστήσω την προσοχή σας σε μερικές ανησυχίες των ανθρώπων της θάλασσας που, απέναντι στις μεταρρυθμίσεις του ναυτιλιακού τομέα, νοιώθουν απειλη για το δικό τους επάγγελμα. Αναφέρομαι κυρίως στις δυσκολίες ανεύρεσης εργασίας των νέων διπλωματούχων των ναυτιλιακών ινστιτούτων και στη μείωη των εγγραφών στις ναυτιλιακές σχολές.
<P>
Πιστεύω ότι στο εκτός Ενωσης μέτωπο χρειάζεται πολιτική θεμιτού ανταγωνισμού, βασισμένη όχι τόσο στις κρατικές επιχορηγήσεις όσο στην ισορροπία ανάμεσα στην αποτελεσματικότητα και την προστασία των δικαιωμάτων των ενδιαφερομένων. Για τον λόγο αυτό, παρακολουθούμε επάγρυπνα τις εξελίξεις των συμφωνιών ΟΑΣΕ.
<P>
Στο εσωτερικό μέτωπο και σε επίπεδο οικονομικής πρωτοβουλίας θα ήθελα να υπογραμμίσω κάποιες συστάσεις των εισηγητών μας: η συμβολή στην εναρμόνιση των ναυτιλιακών πολιτικών των κρατών μελών, οι επενδύσεις στις διαρθρώσεις των λιμανιών και στα ασφαλή συστήματα οδήγησης της κυκλοφορίας στα πλαίσια των διευρωπαϊκών δικτύων, η συνεισφορά στην κατάρτιση των ναυτιλλομένων.
<P>
Μέσω των προγραμμάτων έρευνας και τεχνολογικής ανάπτυξης, η Ενωση οφείλει, κατά τη γνώμη μου, να προωθήσει τις συνεργίες ανάμεσα στα κέντρα έρευνας, πανεπιστήμια και βιομηχανίες για την ανανέωση του βιομηχανικού τομέα που, από άποψης αρχιτεκτονικής, υλικών, συστημάτων οδήγησης και επικοινωνίας, μοιάζει όλο και περισσότερο στην αεροναυτική.
<P>
Συντονισμένη με τα κράτη μέλη και με το φορολογικό κίνητρο, η Ενωση πρέπει να προωθήσει υποφερτή πολιτική μεταφορών, με παρεμβάσεις υπέρ του πειραματισμού και της εκπόνησης συστημάτων μικτής μεταφοράς.
<P>
Προτείνω την ένταξη των παράκτιων περιοχών, αντικείμενο αλλαγών εξ αιτίας της διαμόρφωσης των θαλάσσιων μεταφορών, ανάμεσα στις ζώνες παρέμβασης των διαρθρωτικών ταμείων. Τέλος, λαμβανομένης υπόψης της αναδιοργάνωσης των διεθνών διακινήσεων εμπορευμάτων, που επιστρέφουν στην πορεία της Μεσογείου μέσω Σουέζ, καλώ την Επιτροπή να αποδεχτεί την ανάγκη εκπόνησης συνδυασμένης μελέτης με τους επιχειρηματίες του θαλάσσιου τομέα γύρω από τις ανάγκες της περιοχής, τόσο σε σχέση με τη στρατηγική της σημασίας για την Ενωση όσο και στα πλαίσια των νέων σχέσεων συνεργασίας με τις τρίτες χώρες της Μεσογείου.

<SPEAKER ID=116 LANGUAGE="EN" NAME="Cox">
Σας ευχαριστώ κυρία Πρόεδρε. Θα ήθελα να κάνω τις παρατηρήσεις μου στο πλαίσιο της ευρύτερης σημερινής συζήτησης για τη Renault και της τωρινής συζήτησης για τη βιομηχανική πολιτική και κυρίως να θέσω ένα βασικό σημείο. Ρόλος της Ευρώπης είναι να προσπαθεί να διασφαλίζει ότι η Ευρωπαϊκή βιομηχανία θα κερδίζει το μεγαλύτερο μέρος τόσο στην εσωτερική όσο και στην παγκόσμια αγορά ενώ εμείς, με τις στρατηγικές που επιλέγουμε, θα πρέπει να ενδυναμώνουμε και όχι να αποδυναμώνουμε την ευρωπαϊκή βιομηχανία.
<P>
Δεν υπάρχει καμία αμφιβολία ότι η ανεργία αποτελεί την κυριότερη πρόκληση που αντιμετωπίζουμε για την επόμενη δεκαετία και ειλικρινά, σε σχετικούς όρους, η Ευρώπης είναι κακή για τη δημιουργία θέσεων εργασίας. Τα προβλήματα προέρχονται από τα φορολογητέα εισοδήματα - η διαφορά μεταξύ του τι φέρνει ο εργαζόμενος στο σπίτι του και του τι έχει εισπράξει συνολικά αποτελεί πρόβλημα, η ακαμψία στην αγορά εργασίας αποτελεί πρόβλημα, προβλήματα τα οποία δεν μπορούμε να αγνοήσουμε εάν επιθυμούμε δημιουργία απασχόλησης.
<P>
Αυτό που δέχομαι με ικανοποίηση σήμερα στην έκθεση Donnelly καθώς και στην προηγούμενη έκθεση της Επιτροπής είναι ότι αυτή είναι η μορφή της στρατηγικής που ενδυναμώνει. Καθορίζει πρότυπα για το περιβάλλον, θέτει στόχους για την έρευνα και ανάπτυξη και υποβοηθεί να προστεθεί κάτι στην παγκόσμια πρόκληση για την ευρωπαϊκή βιομηχανία. Αυτή είναι η θέση στην οποία είμαστε καλύτερα τοποθετημένοι και ελπίζω ότι θα μπορέσουμε να προχωρήσουμε με αυτό το είδος της πολιτικής και όχι με κάποια πιο άκαμπτη μορφή οικονομικής διαχείρισης.

<SPEAKER ID=117 LANGUAGE="DE" NAME="Soltwedel-Schδfer">
Κυρία Πρόεδρε, αγαπητοί κυρίες και κύριοι συνάδελφοι, δεν μπορώ, με όλο αυτό το κοκτέιλ των συζητήσεων που κάνουμε εδώ, και μέσα σε τόσο σύντομο χρονικό διάστημα, παρά να αναφερθώ μόνο στην πρόταση για τη χημική βιομηχανία. Θα ήθελα να πω προκαταβολικά το εξής: Δεν μπορώ καθόλου να καταλάβω την ξαφνική γενική αλλαγή της συναδέλφου από τους Σοσιαλιστές, που μίλησε προηγουμένως. Φυσικά, κι εμείς ως Πράσινοι ψηφίσαμε κατά της έκθεσης Langen, γενικώς, αλλά δεν είναι αλήθεια το ότι τώρα δεν αλλάζει τίποτε απολύτως, κύριε Langen, και θα ήθελα πάλι να το πω αυτό κατηγορηματικά εδώ.
<P>
Όταν λέμε πως έχουμε την άποψη ότι τα μέσα οικονομικής πολιτικής είναι αποτελεσματικά για να αντιμετωπίσουμε τα περιβαλλοντικά προβλήματα, τότε αυτό ασφαλώς είναι ένα βήμα προς τη σωστή κατεύθυνση, αλλά όχι φυσικά αυτό που θέλουμε σήμερα, στα τέλη του 20ου αιώνα, και ενόψει των προβλημάτων που συνεπάγονται ειδικά οι χημικές εγκαταστάσεις, οι χημικές μεταφορές και τα χημικά προϊόντα, για την καθημερινή μας ζωή. Aυτό σημαίνει ότι έγινε ένα μικρό βήμα, αλλά επουδενί σημαίνει ότι θα πρέπει εμείς και η Eπιτροπή να επαναπαυόμαστε.
<P>
Θα ήθελα να πω μια τελευταία φράση επ' αυτού, και αυτή φυσικά απευθύνεται ιδιαίτερα προς τον κ. Bangemann, o oποίος δεν πιστεύω ότι θα εκπληρώσει ή ότι θα μπορέσει να εκπληρώσει το αίτημα αυτό, κατά τη διάρκεια της θητείας του, αλλά ίσως αυτό να το κάνει ο διάδοχός του. H φράση αυτή έχει ως εξής: Όποιος θέλει να κάνει μια βιομηχανική πολιτική για αύριο, δεν επιτρέπεται πια να στηρίζεται μόνο στην απόδοση, αλλά να λάβει υπόψη του ότι η σπουδαιότητα του περιβάλλοντος θα παίζει πάντα ένα μεγάλο και ιδιαίτερο ρόλο.

<SPEAKER ID=118 LANGUAGE="ES" NAME="Garcνa Arias">
Κυρία Πρόεδρε, θέλω, βέβαια, να συγχαρώ τους εισηγητές, τον κ. Bangemann και την Ευρωπαϊκή Επιτροπή, επειδή πραγματικά η έκθεση αυτή παρουσιάζει τα στοιχεία της ευρωπαϊκής βιομηχανικής πολιτικής από τη σκοπιά του ίδιου του κλάδου, γεγονός ιδιαίτερα καθησυχαστικό. Θα ήθελα, ωστόσο, να διατυπώσω μία άποψη για τη βιομηχανική πολιτική και τις διαβουλεύσεις με τους εργαζόμενους, με σημείο αφετηρίας τη συζήτηση σήμερα το πρωί, την οποία παρακολούθησε και ο ίδιος. Μελέτησα, λοιπόν, τι αναφέρουν οι εκθέσεις αυτές για τις διαβουλεύσεις με τους εργαζόμενους: »μ'άλλα λόγια ν'αγαπιόμαστε». Συζητήσαμε για τις διαβουλεύσεις στο πλαίσιο της επιχείρησης και των ευρωπαϊκών επιχειρήσεων αλλά όχι και για το τι μπορεί να κάνει η Ευρωπαϊκή Επιτροπή, μέσα από τη βιομηχανική πολιτική της, ώστε να έχει διαβουλεύσεις με τους εργαζόμενους. Είναι, βέβαια, σαφές ότι πρόκειται για μία συμβουλευτική ομάδα υψηλού επιπέδου, στην έκθεση για την αυτοκινητοβιομηχανία, και, σε ότι αφορά το ναυτιλιακό κλάδο, αναφέρονται η task-force και το φόρουμ των ναυτιλιακών βιομηχανιών. Η ερώτησή μου, όμως, επικεντρώνεται στο ζήτημα των εργαζόμενων. Λήγει ήδη η Συνθήκη ΕΚΑΧ, η οποία υπήρξε ένα ικανοποιητικό ευρωπαϊκό βιομηχανικό μοντέλο στα χρόνια της ανάπτυξης των δύο τομέων στους οποίους αναφέρεται. Η Συνθήκη αυτή πραγματευόταν τις διάφορες ουσιαστικές πλευρές τους, όπως την πολιτική μετατροπής, την πολιτική τεχνολογικών καινοτομιών και κοινωνικών μέτρων (φαίνεται ότι, μελλοντικά, τα κοινωνικά μέτρα θα περιορίζονται μόνο στην κατάρτιση των εργαζόμενων). Υπήρχε, όμως, στη Συνθήκη αυτή ένα πολύ σημαντικό στοιχείο που ήταν η Συμβουλευτική Επιτροπή των εργαζόμενων και των βιομηχάνων. Το μοντέλο αυτό δεν είναι πλέον έγκυρο για την Επιτροπή. Δεδομένου ότι οι κοινοτικές βιομηχανικές πολιτικές έχουν ως αποτέλεσμα οι επιχειρήσεις να αλλάζουν διαρκώς δραστηριότητα και μορφή, πώς μπορούμε να εντάξουμε στις κλαδικές αυτές διαβουλεύσεις τις ευρωπαϊκές συνδικαλιστικές οργανώσεις;

<SPEAKER ID=119 LANGUAGE="FR" NAME="Herman">
Κυρία Πρόεδρε, αγαπητοί συνάδελφοι, είτε πρόκειται για την αυτοκινητοβιομηχανία, είτε για τη χημική βιομηχανία, τη βιομηχανία θαλάσσιων μεταφορών, η Ευρώπη βρίσκεται αντιμέτωπη με την πρόκληση του παγκόσμιου ανταγωνισμού. Ορισμένοι φαντάζονται πως μπορούν να υπερνικήσουν αυτή την πρόκληση με το να οχυρωθούν πίσω από εθνική προστασία, πράγμα που είναι τελείως ανεδαφικό και ουτοπικό, ή πίσω από μια ευρωπαϊκή προστασία, αν υποθέσουμε ότι είναι δυνατή πολιτικά, κάτι που πολύ αμφιβάλω με την τρέχουσα κατάσταση. Από οικονομική άποψη, μια τέτοια προστασία δεν προσφέρει καμία προοπτική, δεδομένης της εκ των πραγμάτων ένταξης της ευρωπαϊκής οικονομίας στην παγκόσμια αγορά.
<P>
Η έκθεση Langen, όπως η έκθεση Donnelly, επάξια υποδεικνύει τη σωστή κατεύθυνση που είναι αυτή της προσαρμογής σε αυτή την πρόκληση, με άλλα λόγια τη συνέχιση των ερευνητικών προσπαθειών για τη βελτίωση του προϊόντος, των προσπαθειών επενδύσεων για τη βελτίωση της παραγωγικότητας, των προσπαθειών ορθολογικής προσέγγισης με σκοπό τη μεγαλύτερη βελτίωση της παραγωγικότητας σε παγκόσμιο επίπεδο.
<P>
Όσον αφορά την έκθεση Donnelly, συμφωνώ ουσιαστικά με όλα όσα προτείνει. Δεν έχω να κάνω παρά μια παρατήρηση - και είναι μια κριτική - σχετικά με αυτά που συμβαίνουν σιωπηρά. Όλα όσα λέγονται είναι καλά. Για όλα όσα δε λέγονται είναι κάπως σαν να κρύβουμε τη σκόνη κάτω από το χαλί. Ούτε λέξη σχετικά με το πρόβλημα του κόστους του εργατικού δυναμικού. Ούτε λέξη σχετικά με τη δυσκαμψία της εργασίας. Ούτε λέξη σχετικά με αυτό που σκόπιμα υπενθύμισε ο κ. Cox, που είναι παρόλα αυτά ένα θεμελιώδες πρόβλημα, και δε θα το αποφύγουμε αγνοώντας το και δίνοντας έμφαση στα υπόλοιπα. Γνωρίζω ότι το θέμα δεν είναι δημοφιλές. Γνωρίζω ότι στο κόμμα σας δεν σας αρέσει να θίγεται, αλλά η πολιτική της στρουθοκαμήλου δεν έσωσε ποτέ κανέναν. Πιστεύω λοιπόν, ότι χρειάζεται να έχουμε το θάρρος να κοιτάμε τα πράγματα κατά πρόσωπο. Γνωρίζω καλά ότι είναι μέτρα που δεν είναι εύκολο να ληφθούν, κυρίως τώρα.
<P>
Σχετικά με την έκθεση Langen, νομίζω ότι το σύνολο όσων ψηφίστηκαν είναι καλό και βαίνει στη σωστή κατεύθυνση. Μου έκανε μεγάλη έκπληξη σήμερα το πρωί ακούγοντας την κ. Roth-Behrendt, να λέει ότι, κατά τη γνώμη της, η Επιτροπή Περιβάλλοντος θα είχε μια ολοκληρωτικά διαφορετική άποψη. Δεν είναι αυτό που διαφαίνεται μέσα από τα κείμενα. Ή η κ. Roth-Behrendt μιλούσε μόνο εξ ονόματός της, είτε πρέπει να πιστέψουμε ότι η Επιτροπή Περιβάλλοντος δεν την παρακολουθεί απόλυτα. Δε γνωρίζω τι συνέβη, αλλά δεν αντιλήφθηκα μεγάλες αποκλίσεις ανάμεσα στα κείμενα που μας υποβλήθηκαν. Υπάρχουν βέβαια διαφορετικοί τόνοι αλλά αυτό είναι λογικό και φυσιολογικό.
<P>
Για να καταλήξω, κ. Πρόεδρε, θα ήθελα να πω το εξής: πρέπει να παραμείνουμε λογικοί με τους εαυτούς μας. Όλα όσα προτείνουμε σήμερα στις τρεις εκθέσεις, το επαναλαμβάνω, βρίσκονται στη σωστή κατεύθυνση. Αλλά πρέπει επίσης να γνωρίζουμε ότι, αν είναι αυτό που θέλουμε, δε μπορούμε αύριο, να εγκρίνουμε νομοθεσίες που βαίνουν ακριβώς στην αντίθετη κατεύθυνση. Αυτό το Σώμα φημίζεται ότι παραμελεί τις συνέπειες των νομοθετημάτων του. Διαπιστώνουμε ότι δεν είμαστε πια ανταγωνιστικοί, ότι έχουμε υπερβολικά μεγάλα κόστη, ότι έχουμε μια υπερβολικά βαριά γραφειοκρατία, κτλ. Αλλά δεν περνάει ούτε μια εβδομάδα που να μην ψηφίσουμε, με λιγότερο ή περισσότερο σχετικά ενθουσιασμό, ανάλογα με τη θέση μας στο ημικύκλιο, νομοθεσίες που κάθε φορά αντιπροσωπεύουν νέα κόστη ή σημαντικά μειονεκτήματα για τις επενδύσεις, για την έρευνα. Επομένως, θα πρέπει να μάθουμε να ελέγχουμε την τάση μας να νομοθετούμε πέραν του μέτρου. Οι στόχοι που θέτουμε σε θέματα περιβάλλοντος, κοινωνικής προστασίας είναι δικαιολογημένα. Πρέπει να ασχοληθούμε με αυτά, αλλά πρέπει επίσης να λάβουμε υπόψη το σύνολο των στόχων, και όλοι δε συμβιβάζονται πάντα με τον ίδιο τρόπο.

<SPEAKER ID=120 LANGUAGE="EN" NAME="Crowley">
Κυρία Πρόεδρε, θα ήθελα κι' εγώ, όπως και άλλοι ομιλητές, να συγχαρώ τον εισηγητή καθώς και την Επιτροπή που εισήγαγαν αυτή τη συζήτηση κατά την παρούσα στιγμή που βρισκόμαστε σε ένα ζωτικό κόμβο της ανάπτυξης της ευρωπαϊκής οικονομίας. Ιδιαίτερα, όπως ο κ. Herman, μπορώ να υποστηρίξω πλήρως τα σημεία που υπογραμμίζει η έκθεση Donnelly. Είναι καινοτόμα και οραματικά και αποτελούν μια κατάλληλη ανταπόκριση στις μεταβαλλόμενες συνθήκες στις οποίες ζούμε.
<P>
Η έκθεση Langen για τη χημική βιομηχανία είναι ιδιαίτερα σημαντική για την εκλογική μου περιφέρεια του Μάνστερ, και την Ιρλανδία ιδιαίτερα, δεδομένου ότι αυτή τη στιγμή στην Ιρλανδία ο τομέας αυτός απασχολεί περί τα 18.500 άτομα. Οι εξαγωγές του τομέα υπερβαίνουν τα πέντε δισεκατομμύρια λίρες και συμβάλλει με άνω των 200 εκατομμυρίων λιρών στην ιρλανδική οικονομία. Οι τεχνολογικές πρόοδοι από κοινού με τις νέες τεχνικές έρευνας σημαίνουν ότι τα άτομα που εργάζονται στον τομέα είναι άτομα υψηλών προσόντων. Πάνω από το 40 % όλων εκείνων που εργάζονται στον τομέα είναι απόφοιτοι τριτοβάθμιας εκπαίδευσης.
<P>
Είναι σημαντικό, όταν αποδίδουμε τόσο μεγάλη έμφαση στην πτυχή αύξησης των προσόντων εκπαίδευσης και αύξησης των ευκαιριών της διά βίου μάθησης, να επινοήσουμε ένα κατάλληλο ρυθμιστικό πλαίσιο για τη δημιουργία απασχόλησης στον τομέα. Συμφωνώ πλήρως με τον κ. Herman. Θα πρέπει να είμαστε λογικοί. Θα πρέπει να υιοθετήσουμε μια ευέλικτη προσέγγιση ούτως ώστε να διασφαλίσουμε ότι η Ευρώπη μπορεί να παραμείνει ανταγωνιστική στη παγκόσμια και διεθνοποιημένη αγορά στην οποία ζούμε τώρα. Θα ήθελα να ζητήσω από το Σώμα να αποφύγουμε την παρεμβολή εμποδίων στην ανάπτυξη της βιομηχανίας αυτής η οποία είναι ζωτική για την οικονομία και την απασχόληση.

<SPEAKER ID=121 LANGUAGE="DA" NAME="Riis-Jψrgensen">
Κυρία Πρόεδρε, ο ελεύθερος ανταγωνισμός και η απελευθέρωση των δυνάμεων της αγοράς αποτελούν αναγκαίες προϋποθέσεις για την εξασφάλιση της ανταγωνιστικότητας της ευρωπαϊκής βιομηχανίας. Για το λόγο αυτό, η Ομάδα των Φιλελευθέρων επιθυμεί την εξασφάλιση του ελεύθερου ανταγωνισμού στην ευρωπαϊκή αυτοκινητοβιομηχανία, κάτι που θα σημάνει οικονομικά πλεονεκτήματα και για εμάς τους καταναλωτές. Γι'αυτό έχουμε υποβάλει δύο τροπολογίες, αριθ. 6 και 7, με στόχο τη βελτίωση του κανονισμού αριθ. 1475/95 περί μαζικών παρεκκλίσεων σε σχέση με τις συμφωνίες πωλήσεων και υπηρεσιών. Ο κανονισμός αυτός αφορά ως γνωστόν μία από τις παρεκκλίσεις που υιοθέτησε η Επιτροπή σχετικά με τις απαιτήσεις της Συνθήκης της Ρώμης για τον ελεύθερο ανταγωνισμό. Ελπίζω πραγματικά ότι ο Πρόεδρος κ. Donnelly και οι συνάδελφοι εδώ στην αίθουσα θα μπορέσουν να υποστηρίξουν αυτές τις δύο τροπολογίες. Ελπίζω επίσης ο Επίτροπος Bangemann να κάνει δεκτό το αίτημα της τροπολογίας αριθ. 7, δηλαδή να θέσει τέλος η Επιτροπή στις συστηματικές παραβιάσεις του κανονισμού για τις μαζικές παρεκκλίσεις εκ μέρους των παραγωγών και εισαγωγέων αυτοκινήτων. Επιπλέον ελπίζω η Επιτροπή να εφαρμόσει το σημείο 1 δ) του σχεδίου απόφασης και να συγκροτήσει μία επιτροπή υψηλού επιπέδου για την αυτοκινητοβιομηχανία με συμμετοχή όλων των ενδιαφερόμενων μερών, μεταξύ των οποίων οι ανεξάρτητοι πωλητές αυτοκινήτων και φυσικά και οι καταναλωτές. Θα ήθελα επίσης να προτείνω αυτή η επιτροπή υψηλού επιπέδου να θέσει ως άμεσή της προτεραιότητα τη σύγκλιση διάσκεψης σχετικά με το εξαιρετικά σημαντικό ζήτημα των επικείμενων αλλαγών που αντιμετωπίζει η αυτοκινητοβιομηχανία.

<SPEAKER ID=122 LANGUAGE="EN" NAME="Miller">
Κυρία Πρόεδρε, θα ήθελα να επωφεληθώ της ευκαιρίας, όπως και άλλοι ομιλητές, για να ευχαριστήσω τους εισηγητές και ιδιαίτερα τον κ. Κατηφόρη για τη λεπτομερή ανάλυση των προβλημάτων που αντιμετωπίζει η ναυτιλιακή βιομηχανία και για την εμπεριστατωμένη προσέγγιση που έκανε στην αντιμετώπιση των προβλημάτων αυτών όπως επίσης και για τα συμπεράσματά του.
<P>
Ωστόσο, υπάρχει μια οφθαλμοφανής ασυνέπεια στην ευρωπαϊκή προσέγγιση έναντι της ναυτιλιακής βιομηχανίας. Κάθε χρόνο το Κοινοβούλιο τούτο εγκρίνει εκατομμύρια Ecu για το πρόγραμμα KONVER δηλ. για την υποστήριξη προς μικρές επιχειρήσεις να μεταβάλλουν το αντικείμενό τους από την πολεμική βιομηχανία στην πολιτική παραγωγή. Ταυτόχρονα όμως τιμωρούμε τις μεγαλύτερες βιομηχανίες, με πάνω από 230 εργαζόμενους, του αμυντικού τομέα που επιθυμούν να αλλάξουν αντικείμενο. Μία από αυτές τις βιομηχανίες είναι τα ναυπηγεία πολεμικών σκαφών. Λόγω της ολοένα και μικρότερης ζήτησης πολεμικών πλοίων τα ναυπηγεία αυτά θα πρέπει να στραφούν αλλού για παραγγελίες. Εάν όμως τα ναυπηγεία αυτά υποβάλουν προσφορές για ναυπήγηση εμπορικών πλοίων εντός της Ευρωπαϊκής Ένωσης, τότε αυτομάτως βρίσκονται σε μειονεκτική θέση λόγω του γεγονότος ότι δεν λαμβάνουν τις ίδιες επιδοτήσεις όπως τα πολιτικά ναυπηγεία.
<P>
Πώς γίνεται άραγε και από τη μια μεριά ενθαρρύνουμε τη διαφοροποίηση ενώ από την άλλη τιμωρούμε τις επιχειρήσεις που προσπαθούν να διαφοροποιηθούν; Αυτά είναι οικονομικά του παραλόγου. Εάν πράγματι πιστεύουμε στη διαφοροποίηση και στη μεταβολή από την αμυντική παραγωγή στην καταναλωτική παραγωγή, τότε θα πρέπει να αντιμετωπίσουμε το πρόβλημα αυτό. Ζητώ επομένως από το Σώμα να υποστηρίξει την Τροπολογία Αριθ. 4.

<SPEAKER ID=123 LANGUAGE="NL" NAME="Peijs">
Πρόεδρε, σήμερα η ημέρα μας είναι αφιερωμένη στη βιομηχανική πολιτική. Ο κλωνισμός των ατόμων και ζώων, η αυτοκινητοβιομηχανία Renault, η θαλάσσια βιομηχανία και, επί του παρόντος, η χημική βιομηχανία. Πέραν των συγχαρητηρίων μου στους εισηγητές, οι οποίοι μας έχουν αντιπροσωπεύσει σε όλες τις διαπραγματεύσεις, θα ήθελα επίσης να συγχαρώ τον Επίτροπο, ο οποίος πραγματικά καταβάλλει κάθε προσπάθεια για τη βιομηχανική πολιτική. Πιστεύω ότι αυτό έχει ιδιαίτερη σημασία για την Ευρώπη. Η χημική μας βιομηχανία έχει ένα σημαντικό προβάδισμα έναντι των Ηνωμένων Πολιτειών και της Ιαπωνίας και πιστεύω ότι αυτό θα πρέπει να το διατηρήσουμε. Ούτως, αυτός ο τομέας μπορεί να αποτελέσει το πρότυπο και για άλλους τομείς και η δύναμη του εν λόγω αντικειμένου για τη βιομηχανική πολιτική είναι το γεγονός ότι επιτέλους είναι ιδιαίτερα σαφείς οι ρόλοι καθενός για την ενίσχυση της ανταγωνιστικής θέσης και, εν προκειμένω, είναι σαφές ότι η βασική αρμοδιότητα γι'αυτό ανήκει στην ίδια τη χημική βιομηχανία. Η Επιτροπή και τα κράτη μέλη θα πρέπει να φροντίζουν για τους συναφείς όρους, όπως, για παράδειγμα, μία σαφή νομοθεσία για το περιβάλλον και ένα πλαίσιο εργασίας για την αυτορρύθμιση, η οποία μπορεί να συμβάλει σημαντικά στο να καταστεί η βιομηχανία το συντομότερο δυνατό καθαρότερη και ασφαλέστερη. Γι'αυτό το λόγο, δεν συμφωνώ με τη συνάδελφο κ. Heinisch, η οποία δηλώνει ότι θα πρέπει να υπάρξει ρύθμιση για τη χημική βιομηχανία. Φυσικά, θα πρέπει να υπάρχει σαφής βασική νομοθεσία, αλλά αυτή η βιομηχανία είναι τόσο ευπαθής, ώστε δεν μας επιτρέπεται να την απορρυθμίσουμε.
<P>
Θα πρέπει να δώσουμε ιδιαίτερη προσοχή σε μία κατηγορία της χημικής βιομηχανίας. Πρόκειται για τις μικρομεσαίες επιχειρήσεις στη χημική βιομηχανία. Σχεδόν όλη η νομοθεσία έχει γίνει για μεγάλες επιχειρήσεις. Οι μικρομεσαίες επιχειρήσεις έχουν ελάχιστες δυνατότητες να πληρούν όλη αυτή τη νομοθεσία. Ένα παράδειγμα. Στην Ευρωπαϊκή Ένωση οφείλει μία επιχείρηση να αναφέρει στην ετικέτα της τη σύνθεση των προϊόντων της. Η χημική βιομηχανία οφείλει να αναφέρει, όχι μόνο τη σύνθεση, αλλά και τα ποσοστά των περιεχομένων. Πρόεδρε, θα πρέπει να έλθετε στη θέση μίας μικρής επιχείρησης, η οποία μετά από έτη ερευνών ανέπτυξε ένα νέο προϊόν και, σύμφωνα με τη νομοθεσία, οφείλει να προσφέρει τη συνταγή στους ανταγωνιστές της. Κύριε Bangemann, φαίνεται ότι είστε καλοφαγάς; δεν νομίζω ότι έχετε ρωτήσει τον επικεφαλής της κουζίνας σε ένα φημισμένο εστιατόριο τη συνταγή. Νομίζω ότι είναι αυτονόητο ότι η Επιτροπή θα πρέπει να φροντίσει για σαφή περιβαλλοντική νομοθεσία, καθώς και για τον περιορισμό των εκπομπών CO2 . Αλλά η βελτίωση του περιβάλλοντος στη Δυτική Ευρώπη θα πραγματοποιηθεί ευκολότερα από ό, τι στην Ανατολική Ευρώπη, επειδή εκεί οι συνέπειες είναι σοβαρότερες.

<SPEAKER ID=124 NAME="Paasilinna">
(FI ) Αξιότιμη κυρία Πρόεδρε, αγαπητοί συνάδελφοι, κατ'αρχάς θα ήθελα να ευχαριστήσω τον κύριο Αλαν Ντόνελι για την θαυμάσια και απόλυτα αντικειμενική έκθεση την οποία έχει εκπονήσει.
<P>
Η αυτοκινητοβιομηχανία Ρενό έχει ανακοινώσει ότι θα τερματίσει οριστικά την λειτουργία του εργοστασίου κατασκευής αυτοκινήτων στο Βιλβόορντε του Βελγίου και ότι θα απολύσει όλους τους εργαζομένους σε αυτό. Επιπλέον, η εταιρία σκοπεύει να προβεί σε απολύσεις και στη Γαλλία. Συγχρόνως, όμως, ο Όμιλος Ρενό έχει το θράσος να ζητεί από την Κοινότητα ενίσχυση στην Ισπανία. Εάν επιτρέψουμε στην αυτοκινητοβιομηχανία αυτή να πραγματοποιήσει, παραβιάζοντας τις σχετικές διατάξεις της Ε.Ε., τα απαράδεκτα σχέδιά της, θα είμεθα υπαίτιοι για τη δημιουργία μιας κατάστασης η οποία δύναται επιεικώς να χαρακτηρισθεί ως φάρσα. Μήπως πιστεύουμε ότι έτσι θα συμβάλλουμε στην βελτίωση του πλαισίου λειτουργίας της ευρωπαϊκής βιομηχανίας; Εάν ναι, δεν θα ήταν καθόλου περίεργο να αποτελεί αργότερα η λέξη Euro ύβρη μεταξύ των ανέργων. Αυτοί οι οποίοι απαιτούν την αύξηση της ελαστικότητας δεν θα πρέπει να ξεχνούν ότι οι άνεργοι, από μέρους τους, έχουν ήδη υποχωρήσει στα ύστατα όρια της αντοχής τους.
<P>
Δεδομένου ότι η ανάπτυξη της οικονομίας, δεν εξαλείφει από μόνη της την ανεργία, πρέπει επιτέλους να γίνουν αλλαγές και στον διαρθρωτικό τομέα. Πρέπει, κυρίως, να μειωθεί η φορολόγηση της ανθρώπινης εργασίας και να αυξηθεί ο φόρος προστιθέμενης αξίας. Προκειμένου, ταυτοχρόνως, να ευνοηθεί ο τομέας παροχής υπηρεσιών ο οποίος απασχολεί μεγάλο αριθμό εργαζομένων και να αναπτυχθεί ο τομέας εντάσεως πληροφορίας. Προτιμότερο είναι να αναλαμβάνουν οι μηχανές τις βαριές δουλειές και να εξυπηρετούν οι άνθρωποι τους συνανθρώπους τους. Αναμένω πρωτοβουλίες από την Επιτροπή στον τομέα αυτόν.
<P>
Σχεδόν όλα τα κράτη μέλη της Ένωσης διαμορφώνουν, δια της βίας, τις οικονομίες τους κατά τρόπο ώστε να ικανοποιούνται τα κριτήρια της ΟΝΕ. Το πρόβλημα έγκειται στο ότι, αφενός, το χρονοδιάγραμμα για την εκπλήρωση των κριτηρίων σύγκλισης είναι υπερβολικά ταχύ και, αφετέρου, τα κριτήρια αυτά ερμηνεύονται, συνήθως, κατά τρόπο ιδιαίτερα μονόπλευρο. Όλες οι αλλαγές λαμβάνουν χώρα σε μια περίοδο η οποία χαρακτηρίζεται από πρωτοφανή ανεργία και ιδιαίτερα αντίξοες κοινωνικές συνθήκες. Δεδομένου ότι το σοβαρότερο λάθος μας είναι η μη συμπερίληψη της ανεργίας στα κριτήρια αυτά, προτείνω να προστεθεί στα κριτήρια της ΟΝΕ η επίτευξη σταθερότητας τόσο στον οικονομικό όσο και στον κοινωνικό τομέα. Λαμβανομένου υπόψη ότι η σταθερότητα στο νομισματικό τομέα δεν φαίνεται να συμβάλλει και πολύ στην βελτίωση της κοινωνικής σταθερότητας και της απασχόλησης, και προκειμένου να αποφευχθούν, στο μέλλον, περιπτώσεις παρόμοιες με αυτήν του κλεισίματος του εργοστασίου της Ρενό στο Βιλβόορντε, το Κοινοβούλιο οφείλει, στο θέμα των κριτηρίων της ΟΝΕ, να ταχθεί υπέρ της επίτευξης κοινωνικής σταθερότητας.

<SPEAKER ID=125 NAME="Σαρλής">
Κυρία Πρόεδρε, επικροτώ την έκθεση του κ. Κατηφόρη. Συγκεκριμένα, τα σημεία τα οποία θίγει στην πρόταση ψηφίσματος με βρίσκουν σύμφωνο.
<P>
Πρέπει να πω ότι το μέλλον της ναυπηγικής βιομηχανίας και γενικώς της ναυτιλιακής βιομηχανίας είναι βίος παράλληλος με το μέλλον της ναυτιλίας. Και η ναυπηγική βιομηχανία έχει μειωθεί κατά 82, 5 % μεταξύ 1985 και 1994, και επίσης η ευρωπαϊκή ναυτιλία έχει μειωθεί κατά 40 %-50 % στο ίδιο διάστημα. Πρόκειται περί βίου παράλληλου και αυτό θα έπρεπε να μας είχε προβληματίσει.
<P>
'Οσον αφορά την ναυπηγική βιομηχανία, η Κοινότητα εδώ και πολύ καιρό προώθησε νομοθεσία για κατάργηση των κρατικών επιχορηγήσεων αλλά την ίδια στιγμή δεν προέτεινε άλλες λύσεις οι οποίες θα μπορούσαν να είχαν προκαλέσει ανάπτυξη με βάση τα ιδιωτικοοικονομικά κριτήρια της ναυπηγικής βιομηχανίας στην Ευρώπη; σε όλο αυτό το διάστημα η Κοινότητα δεν έκανε τίποτε για την ευρωπαϊκή ναυτιλία. Και όσες προτάσεις κατετέθησαν -κυρίως με πρωτοβουλία του Ευρωπαϊκού Κοινοβουλίου, όπως η έκθεση για το νηολόγιο Euros- ουσιαστικά αποτελματώθηκαν και δεν προχώρησαν. Επομένως, -και το λέγω διότι είναι παρών ο Επίτροπος κ. Bangemann- με εξαίρεση πρωτοβουλίες σε συγκεκριμένους τομείς της λεγομένης «παραναυτιλιακής» οικονομίας, δηλαδή τον εξοπλισμό, τα ηλεκτρονικά μέσα κ.ο.κ., γενικά η ναυπηγική βιομηχανία δεν έχει δει ενδιαφέρον, δεν έχει αντιληφθεί ενδιαφέρον από πλευράς Ευρώπης, την ίδια στιγμή που η Ευρώπη, επιμένουσα στην κατάργηση των επιχορηγήσεων, ουσιαστικά την εξόντωσε και βοήθησε άλλες ναυπηγικές βιομηχανίες του Τρίτου Κόσμου, και αυτό πρέπει να το γνωρίζετε.

<SPEAKER ID=126 LANGUAGE="DA" NAME="Sindal">
Κυρία Πρόεδρε, θα ήθελα να τονίσω δύο ζητήματα. Το ένα αφορά την κατάσταση που αντιμετωπίζουμε στην Ευρώπη με όλο και περισσότερες μορφές κρατικών ενισχύσεων, με όλο και περισσότερες μορφές στρέβλωσης του ανταγωνισμού. Μιλούμε για απελευθέρωση. Το Κοινοβούλιο συμμετέχει έντονα σ'αυτή τη διαδικασία. Αλλά εξακολουθούν να υπάρχουν ορισμένες χώρες οι οποίες έχουν μείνει πολύ πίσω σε αυτή την πορεία που ακολουθείται. Είναι εξαιρετικά δύσκολο να πείσουμε τους λαούς της Ευρώπης για τη σημασία του έργου που επιτελούμε τη στιγμή που βλέπουμε επιχειρήσεις να φεύγουν από τις χώρες μας με ενισχύσεις της Ένωσης. Είναι εξαιρετικά δύσκολο να πείσουμε τους λαούς της Ευρώπης για τη σημασία των στόχων που ακολουθούμε τη στιγμή που βλέπουμε να διατίθενται κρατικές ενισχύσεις σε διάφορες επιχειρήσεις χωρίς να τις έχει εγκρίνει εκ των υστέρων η Επιτροπή. Ο συνάδελφος κ. Miller πρότεινε τώρα να δοθεί ενίσχυση ούτως ώστε να υπάρξει μετάβαση από την κατασκευή πολεμικών σκαφών στην κατασκευή κοινών εμπορικών σκαφών. Θα πρέπει να ενισχυθούν οι μετατροπές στα ναυπηγεία. Στην Ευρώπη έχουμε ένα σημαντικότατο δυναμικό ναυπηγείων. Ιδού λοιπόν ένα παράδειγμα σύγκλισης περιφερειακών συμφερόντων. Καταλαβαίνω καλά την πρόταση του κ. Miller. Αλλά εάν μιλούσα εκ μέρους του ευρωπαϊκού ναυπηγικού κλάδου - πράγμα που δεν κάνω, αλλά, λέμε, εάν μιλούσα - τότε θα αντιμετωπίζαμε το πρόβλημα του υπερβολικά μεγάλου δυναμικού. Πρότειναν διάφοροι τη διοργάνωση διασκέψεων. Διασκέψεις υπήρξαν πολλές κατά το παρελθόν. Εν τω μεταξύ, αντιμετωπίζουμε ένα πρόβλημα που απασχολεί τους λαούς της Ευρώπης. Διαρκώς αντιμετωπίζουμε καταστάσεις οι οποίες δεν συνάδουν με την πολιτική που εμείς επιθυμούμε να ακολουθήσουμε. Κάνω γι'αυτό έκκληση στον Επίτροπο να θέσει τα ζητήματα αυτά προς συζήτηση στην Επιτροπή. Δεν υπάρχει απλώς το ζήτημα μιας επιχείρησης η οποία μπορεί να δέχεται ενισχύσεις για να μετακινηθεί από τη Δανία στην Ιρλανδία, αλλά έχουμε επίσης ανταγωνισμό και στο φορολογικό τομέα. Έχοντας μία επιχείρηση εγκατασταθεί στην Ιρλανδία πληρώνει χαμηλούς φόρους κατά τα πρώτα δέκα έτη. Και έτσι εγκαθίστανται εκεί οι επιχειρήσεις από την υπόλοιπη Ευρώπη. Δεν πρόκειται επομένως απλώς για την πολιτική ανταγωνισμού αλλά και για τη φορολογική πολιτική καθώς και για τις κρατικές επιδοτήσεις.

<SPEAKER ID=127 LANGUAGE="EN" NAME="McIntosh">
Κυρία Πρόεδρε, θα ήθελα να αναφερθώ στην ανακοίνωση της Επιτροπής σχετικά με το ναυτιλιακό μέλλον της Ευρώπης. Είμαι βεβαία ότι θα συμφωνείτε, κυρία Πρόεδρε, πως δεδομένου ότι «όλα τα καλά κορίτσια αγαπούν ένα ναυτάκι» είναι πολύ σημαντικό να υποστηρίξουμε και να φροντίσουμε τη ναυτιλιακή μας βιομηχανία και ειδικότερα τους ναυτικούς και την κατάρτισή τους για τους οποίους θα ήθελα να πιστεύω ότι η βρετανική κυβέρνηση έχει δημιουργήσει ένα θετικό παράδειγμα.
<P>
Θα ήθελα σήμερα να απευθύνω μια πρόκληση στον Επίτροπο Bangemann και τους συναδέλφους του. Θα πρέπει να διασφαλίσουμε ίδιους κανόνες παιχνιδιού σε ολόκληρη την Ευρωπαϊκή Ένωση. Θα ήθελα να ζητήσω από την Επιτροπή να εξασφαλίσει την κατά το δυνατόν ταχύτερον προοδευτική κατάργηση των κρατικών ενισχύσεων σε λιμένες και επιχειρήσεις οχηματαγωγών. Αυτή τη στιγμή δεν υπάρχει καμιά διαφάνεια στη χορήγηση αυτών των ενισχύσεων. Ελπίζω ότι ο Επίτροπος θα συμφωνήσει πως το πρόβλημα αυτό θα πρέπει να αντιμετωπιστεί και ότι δεν μπορεί να είναι σωστό, για παράδειγμα, η εταιρεία Stena/Sealink να κάνει πλεονάζοντες τους βρετανούς ναυτικούς επειδή απλά και μόνο η ολλανδική κυβέρνηση, όπως είπε νωρίτερα ο κ. Jarzembowski, θέλει να προστατεύσει τους δικούς της ναυτικούς παραχωρώντας ευνοϊκή φορολογία. Αυτά δεν είναι σωστά πράγματα.
<P>
Θα ήθελα να παραπέμψω τον Επίτροπο και το Σώμα στη γνώμη του κ. Bellerι και ειδικότερα στις παραγράφους 8 και 9 στις οποίες καλούμε για ελεύθερο και έντιμο ανταγωνισμό μεταξύ των διαφόρων μορφών μεταφορών με όλες τις μορφές να φέρουν πλήρως το κόστος τους, συμπεριλαμβανομένου του εξωτερικού κόστους, και με τις οποίες καλούμε για την ενθάρρυνση του ελεύθερου και έντιμου ανταγωνισμού μεταξύ των κοινοτικών λιμένων και των κοινοτικών ναυτιλιακών γραμμών.
<P>
Έστω κι' αν η Επιτροπή δεν κάνει τίποτε άλλο ύστερα από τη σημερινή συζήτηση, ελπίζω ότι θα επιζητήσει τη θέσπιση ίσων κανόνων παιχνιδιού και θα επιζητήσει την αφαίρεση δυσανάλογων κρατικών ενισχύσεων όπως αυτές της Ολλανδίας οι οποίες πιστεύω ότι είναι καταφανώς άδικες. Υποστηρίζω τη γνώμη του κ. Bellerι και την έκθεση του κ. Κατηφόρη.

<SPEAKER ID=128 LANGUAGE="PT" NAME="Porto">
Κυρία Πρόεδρε, αξίζουν συγχαρητήρια η Επιτροπή και ο εισηγητής της, ο συνάδελφος κ. Κατηφόρης, για τις προτάσεις που παρουσίασαν, εφιστώντας την προσοχή στις δυνατότητες και τα μέτρα που θα μπορμεσουν να οδηγήσουν σε μία καλύτερη εκμετάλλευση των θαλάσσιων μεταφορών, στην περίπτωση αυτή (και είναι η περίπτωση στην οποία περιορίζομαι).
<P>
Καθώς αντιπροσωπεύουν το 90 % της εξωκοινοτικής διαμετακόμισης και το 30 % της ενδοκοινοτικής διαμετακόμισης εμπορευμάτων, οι θαλάσσιες μεταφορές αποτελούν τον πιο φθηνό τρόπο μεταφοράς, αυτόν που προκαλεί τη λιγότερη συμφόρηση και τη λιγότερη ρύπανση, περιστάσεις στις οποίες πρέπει να δίνεται όλο και μεγαλύτερη σημασία.
<P>
Πέρα από αυτά που αναφέρθηκαν, είναι ωστόσο απαραίτητο να δοθεί η μεγαλύτερη προσοχή στη συνάρθρωση των θαλάσσιων μεταφορών με τα άλλα μεταφορικά μέσα, κυρίως με τις σιδηροδρομικές και οδικές μεταφορές, επειδή μόνο έτσι θα επιτύχουμε μία καλύτερη εκμετάλλευση και μία πλήρη κάλυψη του ευρωπαϊκού χώρου, συμπεριλαμβανομένων των εσωτερικών περιοχών και χωρών, των πιο μειονεκτικών.
<P>
Στην κατεύθυνση αυτή, πρέπει ακόμη να αποδώσουμε μεγάλη σημασία στη χρήση των λιμένων μεσαίας και μικρής διάστασης, που είναι επίσης ικανοί να δεχθούν πλοία τα οποία αντιπροσωπεύουν πάνω από το 60 % του κοινοτικού εμπορίου.
<P>
Πέρα από το γεγονός ότι έτσι αποφεύγονται περιττές συμφορήσεις των μεγάλων λιμένων, συμβάλλουμε με τρόπο σημαντικό στην προαναφερθείσα καλύτερη κάλυψη της επικράτειας, προς το συμφέρον μίας πιο αποτελεσματικής εκμετάλλευσης όλων των πόρων και της ευημερίας του συνόλου των πολιτών.
<P>
Πιστεύω, λοιπόν, ότι ήταν σημεία που έπρεπε να προστεθούν.

<SPEAKER ID=129 LANGUAGE="EN" NAME="Bowe">
Κυρία Πρόεδρε, ως ένας από τους τελευταίους ομιλητές της Σοσιαλιστικής Ομάδας σήμερα θα ήθελα να διασαφήσω ορισμένα σημεία τα οποία προέκυψαν κατά τη διάρκεια της συζήτησης σχετικά με την έκθεση του κ. Langen. Η Σοσιαλιστική Ομάδα καλωσορίζει την έκθεση αυτή. Δείχνει μια σαφή κατανόηση των προβλημάτων που αντιμετωπίζει η χημική βιομηχανία κατά τα πρόσφατα έτη. Η βιομηχανία βρίσκεται σε μια κατάσταση διαρκούς αλλαγής την οποία προκάλεσε η ανάπτυξη του διεθνούς ανταγωνισμού. Αυτό σημαίνει ότι θα πρέπει να υποστηρίξουμε την πλειονότητα των ενεργειών που προτείνονται στην έκθεση ούτως ώστε να υποστηρίξουμε τη βιομηχανία στην προσαρμογή της προς αντιμετώπιση του ανταγωνισμού. Ωστόσο υπάρχουν ορισμένα σημεία διαφοράς μεταξύ Σοσιαλιστών και Χριστιανοδημοκρατών τα οποία υπερβαίνουν την απλή μνημόνευση.
<P>
Υπάρχουν προβλήματα που σχετίζονται με την απελευθέρωση του ενεργειακού εφοδιασμού και την απορρύθμιση του ρυθμιστικού πλαισίου, όπως αυτό αφορά τη βιομηχανία, σχετικά με τα οποία δεν μπορούμε να συμφωνήσουμε πλήρως με τους Χριστιανοδημοκράτες. Ειδικότερα υπάρχει η χρήση των εθελοντικών συμφωνιών για την προώθηση του φόρου διοξειδίου του άνθρακος. Οι Σοσιαλιστές θεωρούν ότι οι εθελοντικές συμφωνίες συμπληρώνουν τη νομοθεσία αλλά δεν την υποκαθιστούν. Όσον αφορά τον φόρο διοξειδίου του άνθρακος θεωρούμε ότι είναι σχεδόν αναπόφευκτο πως ορισμένα κράτη μέλη θα τον εφαρμόσουν. Επομένως, θα πρέπει να είναι λογικά έτοιμος.
<P>
Το μέλλον της ευρωπαϊκής χημικής βιομηχανίας στηρίζεται επάνω στη βάση που ήδη διαθέτουμε: βιομηχανία υψηλής ποιότητας που παράγει προϊόντα υψηλής ποιότητας με μια καλά εκπαιδευμένη εργατική δύναμη η οποία αμοίβεται ικανοποιητικά και ανταμοίβεται για τους κόπους της. Αυτό είναι το μέλλον της ευρωπαϊκής χημικής βιομηχανίας, όχι η απορρύθμιση και όχι μια προσέγγιση στην ανταγωνιστικότητα που μεταφράζεται στο ότι καλύτερος είναι ο φθηνότερος.

<SPEAKER ID=130 NAME="Θεωνάς">
Κυρία Πρόεδρε, δεν υπάρχει αμφιβολία ότι η ναυτιλιακή βιομηχανία της Ευρώπης χαρακτηρίζεται αφενός από τη δραματική συρρίκνωση του ναυπηγικού τομέα και αφετέρου από τη συρρίκνωση αλλά και τη μετατροπή του μεγάλου ευρωπαϊκού στόλου σε στόλο ευκαιρίας. Υπεύθυνη για αυτή την καταστροφική πορεία της ναυπηγικής βιομηχανίας είναι -κατά τη γνώμη μου- η πολιτική ανταγωνισμού που εφαρμόζει η Ευρωπαϊκή 'Ενωση και τα κράτη μέλη εδώ και μια σειρά χρόνια.
<P>
'Εφθασε να μειωθεί ο ναυπηγικός τομέας κατά 82, 5 %. Το ερώτημα είναι: μπορεί με όρους ανταγωνισμού σε επίπεδο αμοιβής της εργατικής δύναμης να ανταγωνισθεί η ευρωπαϊκή ναυπηγική βιομηχανία σε συνθήκες πλήρους απελευθέρωσης της αγοράς τη ναυπηγική βιομηχανία της 'Απω Ανατολής; Η απάντηση είναι όχι και νομίζω ότι είναι καιρός να υπάρξει διαφορετική πολιτική.
<P>
Αναρωτιέμαι, κυρία Πρόεδρε, εάν η πολιτική, η κατεύθυνση που λέγει «κατάρτιση, εκπαίδευση, σύγχρονη τεχνολογία» για τον ναυτεργατικό κόσμο έχει καμμία αξία, όταν το σύνολο σχεδόν του ευρωπαϊκού στόλου χρησιμοποιεί διμερείς συμβάσεις και παίρνει πληρώματα από την 'Απω Ανατολή, πάμφθηνα πληρώματα που δημιουργούν ακόμη και κινδύνους για την ασφάλεια της ναυσιπλοΐας. Σ'αυτά τα ερωτήματα δεν απαντάει ούτε η ανακοίνωση ούτε η έκθεση του συναδέλφου κ. Κατηφόρη.

<SPEAKER ID=131 NAME="Bangemann">
Kυρία Πρόεδρε, ο Allan Donnelly, καθώς και οι κύριοι Langen και Κατηφόρης, δικαιολογημένα προλόγισαν τις εκθέσεις τους με το να δώσουν κατ' αρχήν μια σύντομη χαρακτηριστική περιγραφή της βιομηχανικής πολιτικής, γενικώς, όπως αυτοί την φαντάζονται. Όταν υποβάλλει κανείς στο Κοινοβούλιο μια ανακοίνωση, για μεμονωμένους τομείς, και το Κοινοβούλιο εκπονεί γι' αυτήν εκθέσεις, αυτές είναι πάντα, φυσικά, αποσπάσματα μιας συνολικής πολιτικής. Ως προς αυτό λοιπόν, ήταν απόλυτα σωστό αυτό που έκαναν. Κι εγώ θα ήθελα, κατ' αρχήν, να ξεκινήσω λέγοντας πώς εννοούμε τη βιομηχανική μας πολιτική, την οποία ακολουθήσαμε στο μεταξύ εδώ και 8 χρόνια βεβαίως, και, κατά τη γνώμη μου, όχι χωρίς επιτυχίες.
<P>
Η κατάσταση από την οποία ξεκινήσαμε ήταν απόλυτα σαφής. Βρισκόμασταν στην εποχή της δημιουργίας της εσωτερικής αγοράς, δηλαδή στις αγορές μας δημιουργούνταν καινούριες συνθήκες ανταγωνισμού, και από τότε κιόλας μπορούσε να διαφανεί ότι η τάση της παγκοσμιοποίησης θα αυξανόταν, ότι δηλαδή τα εξωτερικά σύνορα της Ένωσης θα γίνονταν πιο διαπερατά για τους εμπορικούς της εταίρους και ότι ο ανταγωνισμός θα γινόταν ολοένα και περισσότερο βασική αρχή αυτού του παγκόσμιου οικονομικού συστήματος. Τώρα, τον ανταγωνισμό μπορούμε να τον δούμε ιδεολογικά ή τελείως χαλαρά, αν μου επιτρέπεται να το πω έτσι. Ιδεολογικά μπορεί κανείς να καταριέται τον ανταγωνισμό ή να τον εξυμνεί. Δεν ανήκω ούτε στους μεν ούτε στους δε, επειδή πιστεύω ότι ο ανταγωνισμός είναι ένα μέσο, μια προϋπόθεση, για να μπορέσω να πετύχω και πολλούς άλλους στόχους.
<P>
Η κ. Soltwedel-Schδfer λέει λ.χ. ότι υπάρχει αντίθεση μεταξύ απόδοσης και κοινωνικού ή περιβαλλοντικού προσανατολισμού ενός οικονομικού συστήματος. Αυτό ισχύει, αν δούμε το θέμα επιφανειακά μόνο. Διότι ένα μη αποδοτικό οικονομικό σύστημα, δεν είναι κατά κανόνα - κι αυτό το έδειξαν όλα τα παραδείγματα της ιστορίας - ούτε κοινωνικά ούτε οικολογικά δίκαιο. Τα προβλήματα που ανέκυψαν λ.χ. στα νέα κρατίδια της Γερμανίας μονάχα από την προετοιμασία των εδαφών, πάνω στα οποία βρίσκονταν οι παλιές βιομηχανικές επιχειρήσεις, και από την αποκατάσταση αυτών των περιβαλλοντικών καταστροφών, έδειξαν ξεκάθαρα πως αυτό, απλώς, δεν είναι σωστό.
<P>
Αλλά και η αποτελεσματικότητα, ή καλύτερα η ανταγωνιστικότητα, είναι μέσο για την επίτευξη καλύτερων και υψηλότερων στόχων. Παίρνω το παράδειγμα των υψηλότερων μισθών που έθιξε και ο φίλος μου Herman. Bλέποντας το θέμα αυτοτελώς, οι υψηλότεροι μισθοί είναι κατ' αρχήν κάτι που μπορεί να επιδράσει μειονεκτικά στον ανταγωνισμό. Eίναι απόλυτα σαφές ότι, αν έχω υψηλότερους μισθούς και συνεπώς και υψηλότερες δαπάνες, και δεν μπορώ να τις καλύψω, βρίσκομαι σε μειονεκτική θέση έναντι ενός ανταγωνιστή. Μπορώ όμως να τις καλύψω, αν είμαι πιο παραγωγικός. Αυτή είναι η μια δυνατότητα. Μπορώ, λοιπόν, όπως συμβαίνει σε πολλά κράτη μέλη, να χρηματοδοτήσω υψηλότερους μισθούς και υψηλότερες συμπληρωματικές μισθολογικές επιβαρύνσεις και συνεπώς και κοινωνικά συστήματα, αν το επιτρέπει αυτό η παραγωγικότητά μου. Aυτό σημαίνει πως θα πρέπει, απλώς, να είμαι λίγο καλύτερος, λίγο πιο αποδοτικός. Γι' αυτό και είμαι τόσο νευρικός πάντα, όταν οι άνθρωποι έχουν κάτι με την απόδοση - το παρακολουθούσα αυτό ανέκαθεν στην πολιτική μου καριέρα. Ποια αντίρρηση άραγε μπορεί να υπάρχει κατά της απόδοσης; Eίναι κάτι πολύ ανθρώπινο, αν θέλει να κάνει κανείς κάτι λογικό.
<P>
Δεν ξέρω ποιος έφερε το παράδειγμα με τον αρχιμάγειρα. Aν λ.χ. βρίσκομαι μπροστά σε δύο εστιατόρια και στο ένα υπάρχει καταπληκτικό φαγητό, επειδή ο μάγειρας έχει καλή απόδοση, ενώ στο άλλο έχει κάτι απλό και χωρίς φαντασία, τότε φυσικά θα πάω στο μαγαζί με την καλή απόδοση. Αλλωστε κι όλοι εκείνοι που είναι κατά της απόδοσης πηγαίνουν στο καλό μαγαζί. Eίναι μια ειδική μορφή για να εγκαταλείπει κανείς τις αρχές του. Συνεπώς, δε θεωρώ την απόδοση σαν κάτι το άσχημο. Tη χρειαζόμαστε, και μπορούμε κατ' αυτόν τον τρόπο να αντισταθμίσουμε πολλά μειονεκτήματά μας.
<P>
Aς πάρουμε ένα παράδειγμα από την αυτοκινητοβιομηχανία. Θα επανέλθω σ' αυτήν αργότερα, λεπτομερώς. Στην Ένωση έχουμε διάφορες καταστάσεις, σε διαφορετικές επιχειρήσεις. Yπάρχουν επιχειρήσεις που έχουν προβλήματα, ενώ υπάρχουν άλλες που δεν έχουν κανένα. Aς πάρουμε, κατ' αρχήν, το θέμα του πλεονάζοντος δυναμικού. Yπάρχουν επιχειρήσεις που έχουν πλεονάζον δυναμικό και πρέπει να το περιορίσουν, ενώ υπάρχουν άλλες που, για ορισμένα μοντέλα, έχουν χρόνο παράδοσης πάνω από ένα χρόνο, κι αυτά δεν είναι φθηνά αυτοκίνητα. Aυτό δείχνει ότι και το θέμα της τιμής δεν είναι αποφασιστικής, οπωσδήποτε, σημασίας; ότι το φθηνότερο δεν είναι πάντα το καλύτερο. Έχετε απόλυτο δίκιο, αγαπητέ κύριε Bοwe. Δε θα πρέπει να πιστεύουμε ότι ο, τιδήποτε και αν παράγουμε, θα βρεθεί κάποιος να μας το αγοράσει. Kάτι τέτοιο δεν πρόκειται να λειτουργήσει. Γι' αυτό και, όσον αφορά τη βιομηχανική πολιτική μας, λέγαμε ανέκαθεν ότι θα πρέπει να είμαστε λίγο καλύτεροι, επειδή ίσως είμαστε λίγο ακριβότεροι. Aυτό όμως, μπορούμε να το πετύχουμε. Σ' αυτό χρειάζεται, κυρίως, ευελιξία. Στο πρόγραμμά μας, που υποβάλαμε πριν από δύο χρόνια - νομίζω πως ο κ. Rapkay το ανέφερε αυτό - βασικό σημείο ήταν η εντατική κατάρτιση και η επιμόρφωση των εργατών και των υπαλλήλων. Διότι αν δεν επενδύσουμε στο human capital , τότε δε θα πετύχουμε αυτό που όλοι θέλουμε. Eίναι ένα θέμα στο οποίο ουσιαστικά θα πρέπει να συνεννοηθούμε. Tο έργο αυτό είναι αναγκαίο, για να μπορέσουν να επιτευχθούν άλλοι πολιτικοί στόχοι.
<P>
Kαι τώρα, όσον αφορά μεμονωμένα θέματα. Kατ' αρχήν, για την αυτοκινητοβιομηχανία. Όλα αυτά που προτείνονται επιπλέον στην έκθεση, δεν αποτελούν πρόβλημα για την Eπιτροπή. Eυχαρίστως είμαστε διατεθειμένοι να αναλάβουμε τις πρωτοβουλίες που προτείνει ο Allan Donnely και ιδιαίτερα για το φόρουμ, δηλαδή για ένα όργανο στο οποίο θα συζητούμε με τα συνδικάτα, τις επιχειρήσεις, τους προμηθευτές, με όλο δηλαδή το σύμπλεγμα της αυτοκινητοβιομηχανίας. Παρόλο που ομολογώ ότι με υποψιάζονται πάντα πως δεν είμαι απ' αυτούς που τάσσονται ιδιαίτερα υπέρ των συνδικάτων, σας παρακαλώ να ρωτήσετε στο Φόρουμ των Nαυτιλιακών Bιομηχανιών. O κ. Jarzembowski είναι μάρτυράς μου. Ήμουν σχεδόν ο μοναδικός που, με βία, επέβαλε τη συμμετοχή των εκπροσώπων των συνδικάτων, και αργότερα, στο high level panel , δηλαδή στη stearing committee , μπόρεσαν να αναλάβουν ένα ρόλο.
<P>
Eίναι απόλυτα σαφές, και το λέω αυτό και πάλι έχοντας υπόψη την επίκαιρη κατάσταση, ότι μια αποτελεσματική οικονομική και βιομηχανική πολιτική δεν αντεπεξέρχεται χωρίς μια λογική κοινωνική συνιστώσα και η συμμετοχή των εργατών στις αποφάσεις μιας επιχείρησης, δεν είναι μόνο θέμα κοινωνικής πολιτικής ή δικαιοσύνης, αλλά και θέμα απόδοσης της επιχείρησης. H επιχείρηση θα γίνει αποδοτικότερη, αν οι εργάτες και οι υπάλληλοι μπορούν να συναποφασίζουν σε σοβαρές περιπτώσεις.
<P>
Tώρα, ως γνωστόν, ο συνάδελφός μου Flynn είπε πόσο περίπλοκο είναι να επιβάλουμε κάτι στην Eυρώπη. Γνωρίζετε, φυσικά, το δράμα με τον κοινωνικό χάρτη. Eίδα εγώ ο ίδιος προσωπικά κάποτε, στην προσπάθεια να επιβάλω το καταστατικό μιας ευρωπαϊκής ανώνυμης εταιρίας, πόσο φοβερά δύσκολο ήταν μονάχα το θέμα της συναπόφασης. Aυτός ήταν και ο μοναδικός λόγος για τον οποίο απέτυχε, τελικά, η όλη υπόθεση. Oρισμένοι δεν ήθελαν απολύτως τίποτε, ενώ άλλοι δεν ήθελαν να παραιτηθούν από τα δικά τους ιδιαίτερα καλά μοντέλα, και στο τέλος καταλήξαμε στο τίποτε. Aυτό, φυσικά, δεν έχει νόημα. Λοιπόν, Nαι στο διάλογο και στα υπόλοιπα αιτήματα.
<P>
H αυτοκινητοβιομηχανία, χωρίς καμιά αμφιβολία, θα πρέπει να υποστεί μια διαρθρωτική αλλαγή, αλλά είναι σε θέση να την ξεπεράσει. Δεν έχω την άποψη - αν και ορισμένοι θα πρέπει να το πιστεύουν - πως δε θα μπορέσει να τα καταφέρει. Θα τα καταφέρει μειώνοντας κάπως το δυναμικό της. Σε ορισμένες επιχειρήσεις είναι δυνατόν να γίνει κάτι τέτοιο, επειδή, στο μεταξύ, έχουμε γίνει πιο ανταγωνιστικοί απ' ότι ήμασταν πριν από μερικά χρόνια. Aσφαλώς και υπάρχουν πολλοί λόγοι για την υποχώρηση του ποσοστού των ιαπωνικών αυτοκινήτων στην αγορά της Ένωσης. Ένας από τους σημαντικότερους, ωστόσο, που έχει σχέση με το θέμα αυτό είναι, ασφαλώς, το ότι οι αυτοκινητοβιομηχανίες μας, στο μεταξύ, προσφέρουν προϊόντα που είναι καλύτερα, που ανταποκρίνονται περισσότερο στις απαιτήσεις των αγοραστών, απ' ότι τα αυτοκίνητα από την Iαπωνία ή την Kορέα.
<P>
Kάποιος είπε ότι θα πρέπει να έχουμε μεγαλύτερη συνοχή. Aυτό το θεωρώ πολύ καλό. Δυστυχώς, κάνουμε συζητήσεις με διαφορετικούς ανθρώπους. Όταν συζητάμε για βιομηχανική πολιτική, κάθονται εδώ πάντα οι ίδιοι; όταν συζητάμε για περιβαλλοντική πολιτική κάθονται άλλοι. Kαι στο Συμβούλιο Yπουργών γίνεται το ίδιο. Yπάρχει ένα Συμβούλιο των Yπουργών Bιομηχανίας, που συζητά και λέει ότι οι τιμές της ενέργειας θα πρέπει να μειωθούν. Mετά υπάρχει το Συμβούλιο των Yπουργών Περιβάλλοντος, που λέει ότι οι τιμές της ενέργειας θα πρέπει να αυξηθούν, και ανάλογα με την τάση που εμφανίζει η προεδρία παίρνεται η απόφαση. Aυτό είναι ανοησία. Θα πρέπει να τηρήσουμε μια ενιαία γραμμή; και φυσικά χρειαζόμαστε και περισσότερη κοινή αντιμετώπιση στην Eυρώπη.
<P>
H κ. Peijs ανέφερε, και άλλοι το επεσήμαναν αυτό, πως στην Oλλανδία βρέθηκαν καλύτερες λύσεις και ο κόσμος πηγαίνει στην Oλλανδία. Όσο δεν έχουμε μια κοινή πολιτική, αυτό το θεωρώ σαν τη δεύτερη καλύτερη λύση. Oύτως ή άλλως, όλα στην Oλλανδία είναι πολύ καλύτερα. Tότε, ας πάμε στην Oλλανδία; δεν πειράζει καθόλου. Kατ' αυτόν τον τρόπο ασκείται μια πίεση, η οποία στη συνέχεια καθιστά πράγματι δυνατές αυτές τις κοινές λύσεις, και είμαι ο πρώτος που λέει - και η Eπιτροπή, φυσικά, θα κάνει μια σειρά προτάσεων - ότι αυτό το χρειαζόμαστε και στον τομέα της φορολογίας. Λοιπόν, σ' αυτό που προτείνει ο Alan Donnelly: Nαι, θα το κάνουμε και θα το υλοποιήσουμε πολύ γρήγορα.
<P>
Tώρα, όσον αφορά τη χημική βιομηχανία. Eίναι ουσιαστικά η πρώτη περίπτωση benchmarking . Συμφωνήσαμε με τη βιομηχανία να αναπτύξουμε ένα μοντέλο, με το οποίο η βιομηχανία θα μπορεί από μόνη της να διατηρείται ανταγωνιστική και παράλληλα θα λύνει τα κοινωνικά προβλήματα που προκύπτουν.
<P>
Όπως μπορείτε να δείτε κι εσείς, από την εξαιρετική έκθεση του κ. Langen, η χημική βιομηχανία το κατάφερε αυτό. Aυτό πράγματι μπορεί να γίνει και σε μια βιομηχανία, όπου η τιμή παίζει αποφασιστικό ρόλο. Mπορούμε, φυσικά, να πούμε ότι ένα αυτοκίνητο είναι ίσως πιο κομψό ή λίγο καλύτερο, αν είναι κάπως ακριβότερο, αλλά όταν παράγετε μια πρώτη ύλη, όπως συνήθως συμβαίνει στη χημική βιομηχανία - αν δε λάβουμε υπόψη τα παράγωγα και τα upstream προϊόντα -, τότε αυτή μπορεί να την παράγει και οποιοσδήποτε άλλος και φυσικά το μόνο θέμα που τίθεται είναι το θέμα της τιμής. Παρόλα αυτά, η βιομηχανία άντεξε και νομίζω πως αυτό αποτελεί θαυμάσια επιχειρηματική επίδοση, καθώς επίσης και πολύ καλή επίδοση των συνδικάτων, μια και τα συνδικάτα, σ' αυτόν τον τομέα της βιομηχανίας, είναι ως γνωστόν - όσον αφορά τη διάρθρωση και την αναδιάρθρωση - πολύ ανοικτά και συζητούν μ' έναν τρόπο που μόνο να ευχόμαστε μπορούμε σε άλλους.
<P>
Δε συζητάμε σήμερα για χρήματα, αλλά, κύριε Rupkay, θα ήθελα να σας πω ότι μια βιομηχανία, στην οποία κάθε θέση εργασίας επιδοτείται με 120.000 DM το χρόνο - αυτά είναι στοιχεία που κανείς δεν μπορεί να τα αμφισβητήσει, δηλαδή κάθε θέση εργασίας στοιχίζει 10.000 DM το μήνα στο δημόσιο ταμείο - δεν μπορεί να επιβιώσει. Δεν μπορεί κανείς να κατηγορήσει τις πόλεις της περιοχής του Pούρ που εγκατέλειψαν τη βιομηχανία, και μπήκαν σε άλλες μοντέρνες και νέες προοπτικές, όπως λ.χ. το Έσσεν - το Έσσεν είναι η μεγαλύτερη πόλη της Γερμανίας σε παροχή υπηρεσιών. Aν μιλήσετε με τις πόλεις αυτές ή με το εκεί Σοσιαλιστικό Kόμμα της Γερμανίας, θα ακούσετε το εξής: »Γιατί δεν το κάναμε αυτό νωρίτερα; » Tο θέμα δεν είναι με ποιο τρόπο θα γίνει, αν θα γίνει με κοινωνικά φιλικό τρόπο, αλλά εσείς κάνετε σαν να ήταν μια παραδοσιακή βιομηχανία που έχει μέλλον. Kι εδώ, στη ναυπηγική βιομηχανία, θα κάνω μια εξαίρεση. Γι' αυτό και, ως γνωστόν, είπαμε, πως θα πρέπει να διαλύσουμε την παρεξήγηση ότι οι παραδοσιακές αυτές βιομηχανίες δεν έχουν μέλλον. Αλλωστε, καταφέραμε να πιστεύουν στο μεταξύ όλοι οι άνθρωποι ότι υπάρχει μέλλον.
<P>
Mη με ρωτάτε πώς μια βιομηχανία θα αναλάβει την ευθύνη για το ότι, παρά τις επιδοτήσεις, ο γερμανικός λιθάνθρακας είναι 200 DM ανά τόνο ακριβότερος απ' ότι ο εισαγόμενος απ' οπουδήποτε, συμπεριλαμβανομένων και των μεταφορικών. Aυτό δεν το καταλαβαίνω. Mέχρις εδώ φθάνει η κατανόησή μου, και νομίζω πως θα πρέπει κανείς να αντιμετωπίσει τον άλλο ειλικρινά και έντιμα.
<P>
Στον τομέα της ναυπηγικής είχαμε, ήδη πριν από χρόνια - νομίζω πως είναι πέντε - το φόρουμ, και νομίζω πως σημείωσε μεγάλη επιτυχία. Kαλά, κύριε Jarzembowski, αλλά δεν κατεβάζει κανείς κάθε χρόνο και μια λαμπρή ιδέα. Πολύ σπάνια γίνεται, και αν γίνει, τότε θα αντιμετώπιζα τον συγκεκριμένο άνθρωπο με κάποιο ενδοιασμό, διότι θα ήταν κάποιος που ασφαλώς δε θα πατούσε πια στο έδαφος. Προχωρούμε πάρα πολύ, ιδιαίτερα στην έρευνα και την ανάπτυξη. Mία βουλευτής, η κ. Estevan Bolea, είπε ότι η ναυπηγική είναι κάτι περισσότερο από ναυπηγική. Aν διαβάσατε την έκθεση - προφανώς την έχετε διαβάσει, διότι περιέχει ακριβώς αυτή τη φράση - δεν μπορείτε να τη χρησιμοποιήσετε ως κριτική κατά της Eπιτροπής. Eίπαμε, ως γνωστόν, στο φόρουμ, ότι χρειαζόμαστε λιμένες, προμηθευτές, εταιρίες ταξινόμησης, επιστημονικά ινστιτούτα, ωκεανογραφία κ.λπ. Όλα αυτά τα χρειαζόμαστε για να φτιάξουμε ένα σύστημα που να λειτουργεί.
<P>
Aυτό, λοιπόν το καταφέραμε, σε κάποιο βαθμό. Eκείνο, τώρα, που δεν έχουμε ακόμη στην έκθεση αυτή, πράγμα όμως που δικαιολογημένα θίχθηκε εδώ, είναι η νέα κατάσταση με την άρνηση των Aμερικανών να επικυρώσουν τη συμφωνία του OOΣA. Δε νομίζω, στο μεταξύ, πως θα τα καταφέρουν. Tότε θα αντιμετωπίσουμε το ερώτημα: »Tι κάνουμε εμείς; » Έχουμε πολλές εναλλακτικές λύσεις. Πρώτον: Θα προχωρήσουμε χωρίς τους Aμερικανούς. Aυτό και μπορεί να γίνει και είναι απόλυτα λογικό, διότι οι πιο δύσκολοι ανταγωνιστές μας στο θέμα αυτό είναι οι Iάπωνες, και κυρίως οι Kορεάτες, και όχι κατ' εξοχήν οι Aμερικανοί. Mπορούμε να αναπτύξουμε και μια άλλη, δική μας, καινούρια πολιτική. H τρίτη δυνατότητα, προς την οποία θα κατευθυνθούμε πιθανόν, είναι να κάνουμε και τα δύο. Θα προσπαθήσουμε να διατηρήσουμε τη συμφωνία του OOΣA χωρίς τους Aμερικανούς και παράλληλα θα αναπτύξουμε μια καινούρια πολιτική για τη ναυπηγική βιομηχανία, με την ευρύτερη έννοια.
<P>
Eδώ παίζει, φυσικά, αποφασιστικό ρόλο και η κατασκευή πολεμικών πλοίων, the navy ship building . Διότι αν θέλουμε να έχουμε μια αυτοτελή πολιτική ασφαλείας και αμυντική πολιτική - το ίδιο λέω πάντα και προς την αμυντική βιομηχανία - θα πρέπει να διαθέτουμε κι ένα ελάχιστο δυναμικό παραγωγής υλικού λ.χ. και πλοίων. Eίναι απόλυτα σαφές ότι, στη ναυπήγηση πολεμικών πλοίων, το θέμα του κόστους δεν βρίσκεται τόσο πολύ στο προσκήνιο όσο στη ναυπήγηση εμπορικών πλοίων, ούτως ώστε τα ναυπηγεία που μπορούν να κάνουν και τα δύο, πετυχαίνουν ένα κόστος που είναι ευνοϊκότερο γι' αυτά. Θα πρέπει, εκτός τούτου, να σκεφθούμε σε ποια έκταση η ναυπήγηση εμπορικών πλοίων είναι ανταγωνιστική σε μας. Aυτό δεν μπορούμε να το προγραμματίσουμε; δεν μπορούμε να βάλουμε στόχους. Kάποιος είπε ότι η Eπιτροπή οφείλει να βάλει objectives . Aυτό δεν έχει καμιά σχέση με οικονομία της αγοράς. Mπορούμε όμως να ορίσουμε σαφέστερα, απ' ότι μέχρι τώρα, τις συνθήκες κάτω από τις οποίες θα λειτουργεί μια τέτοια βιομηχανία. Kαι αυτό θα γίνει.
<P>
Eπιτρέψτε μου να πω και κάτι ακόμη για το θέμα των ενισχύσεων και των μετεγκαταστάσεων. Eπί του θέματος, ως γνωστόν, έχουμε ήδη συζητήσει ποικιλοτρόπως. Eδώ υπάρχουν δύο υπερβολικές, και κατά συνέπειαν λανθασμένες προσεγγίσεις, και μια μοναδική σωστή δυνατότητα για να αντιμετωπίσουμε το πρόβλημα. Θα ήταν τελείως υπερβολικό να πούμε πως δεν υπάρχει κανένα πρόβλημα; να κάνουμε δηλαδή σαν να ήταν όλα εντάξει. H Pενώ, απ' αυτήν την άποψη, ίσως να είχε κάποια θετική επίδραση, τουλάχιστον, καθώς όλοι κατάλαβαν σαφέστατα πως υπάρχει πρόβλημα.
<P>
H άλλη λανθασμένη προσέγγιση είναι να πούμε ότι θα πρέπει να θεσπίσουμε πολύ αυστηρούς κανόνες: Kανείς να μην κουνηθεί από εκεί που βρίσκεται; να παραμείνει εκεί. Kανείς δεν πρέπει να καταργήσει ή να τροποποιήσει θέσεις εργασίας; είναι ανεπίτρεπτο. Aυτό θα ήταν το τέλος μιας ανταγωνιστικής βιομηχανικής διάρθρωσης, διότι ορισμένες μετεγκαταστάσεις έχουν νόημα και ορισμένες νέες εγκαταστάσεις μπορεί φυσικά κανείς, κάτω από προϋποθέσεις, να τις υποστηρίξει κάποτε και με επιδοτήσεις. Aυτό σημαίνει, συνεπώς, πως θα πρέπει - κι αυτή είναι η σωστή προσέγγιση - να εξετάζουμε σε κάθε περίπτωση, αν μια τέτοια επιδότηση από το Περιφερειακό Tαμείο, το Kοινωνικό Tαμείο ή από άλλα ταμεία, έχει πράγματι κάποιο νόημα.
<P>
Eδώ, δηλαδή, δύο στόχοι βρίσκονται σε αντίφαση: Aπό τη μια μεριά ο στόχος να αναπτύξουμε μια βιομηχανική δομή σε μια περιφέρεια κι από την άλλη να μη δημιουργήσουμε πλεονάζον δυναμικό. H χαλυβουργία δεν αναφέρθηκε χωρίς λόγο. Eδώ, ως γνωστόν, καταφέραμε, έντεχνα, να μειώσουμε το πλεονάζον δυναμικό και μάλιστα με τρόπο που ασφαλώς και δημιούργησε κοινωνική αδικία, ο οποίος ωστόσο έγινε αποδεκτός και κατανοητός. Έτσι έχουμε ένα δυναμικό που ανταποκρίνεται στη ζήτηση, έχουμε λογικές τιμές και κατά συνέπεια δεν έχουμε προβλήματα. Θα πρέπει να εξετάσουμε - όχι μόνο στον τομέα της αυτοκινητοβιομηχανίας αλλά και σ' άλλους τομείς - κατά πόσον η δημιουργία νέου δυναμικού θα έχει νόημα, ή κατά πόσον θα αναστατώσει την αγορά, και στη συνέχεια θα έχουμε καταστάσεις που θα αντιμετωπίσουμε με την επιβολή νέων φόρων πάλι, δηλαδή με άλλα χρήματα, πράγμα φυσικά που είναι τελείως ανόητο. Aυτό θα πρέπει να κάνουμε. Παρόμοια ρύθμιση έχουμε άλλωστε και στις τεχνητές ίνες, όπου δεν εγκρίνουμε την ανάπτυξη νέου δυναμικού ή για την ακρίβεια δεν εγκρίνουμε καμιά ενίσχυση, διότι, αν κάποιος θέλει να το κάνει μόνος του, μπορεί να το κάνει.
<P>
Έτσι, από την έκθεση θα μπορούσε να προκύψει μια λογική προσέγγιση, κι ελπίζω - εν πάση περιπτώσει αυτό έδειξε η συζήτηση - να εγκαταλείψουμε επιτέλους αυτές τις θέσεις, δογματικού χαρακτήρα, που προβάλλονται εδώ πάντα, επειδή στα προβλήματα της οικονομίας υπάρχουν πάντα καλές και σωστές λύσεις ή λανθασμένες. Ένα σχετικά εξέχον στέλεχος του Σοσιαλιστικού Kόμματος της Γερμανίας (SPD), κατέληξε κάποτε στο συμπέρασμα: »Δεν υπάρχει οικονομική πολιτική του SPD και οικονομική πολιτική της Xριστιανοδημοκρατικής Ένωσης (CDU)...» - δε μνημονεύω κατά λέξη κανέναν Φιλελεύθερο, αλλά έναν πολιτικό του SPD, επειδή νομίζω ότι αυτός θα χαίρει, για σας, μεγαλύτερης αξιοπιστίας, κυρία βουλευτή, αλλά κι αυτό δε σας αρέσει - λοιπόν, ο άνδρας αυτός είπε απόλυτα δικαιολογημένα το εξής: »Δεν υπάρχει οικονομική πολιτική του SPD, της CDU ή του FDP. Yπάρχει μόνο μια σωστή ή λανθασμένη οικονομική πολιτική». Tον άνδρα αυτόν τον θεωρώ σωστό; είχε δίκιο, και ακριβώς σ' αυτή τη γραμμή θέλουμε να κινηθούμε.

<SPEAKER ID=132 NAME="Πρόεδρος">
Tο θέμα είναι, φυσικά, ποιος αποφασίζει τι είναι σωστό ή λάθος.

<SPEAKER ID=133 LANGUAGE="DE" NAME="Bangemann">
Aυτό το κάνει πάντα η Eπιτροπή.

<SPEAKER ID=134 NAME="Πρόεδρος">
Mερικές φορές τα πράγματα είναι διαφορετικά. Eυχαριστώ πολύ, κύριε Bangemann.
<P>
H συζήτηση έληξε.
<P>
H ψηφοφορία θα διεξαχθεί αύριο το μεσημέρι, στις 12.00.

<CHAPTER ID=9>
Kοινωνία των πληροφοριών, πολιτισμός και εκπαίδευση
<SPEAKER ID=135 NAME="Πρόεδρος">
H ημερήσια διάταξη προβλέπει τη συζήτηση της έκθεσης της κ. Morgan, εξ ονόματος της Eπιτροπής Πολιτισμού, Nεότητας, Παιδείας και Mέσων Eνημέρωσης (A4-0325/96), σχετικά με την κοινωνία των πληροφοριών, τον πολιτισμό και την εκπαίδευση.

<SPEAKER ID=136 NAME="Morgan">
Κυρία Πρόεδρε, η Επιτροπή Πολιτισμού, Νεότητας, Παιδείας και Μέσων Ενημέρωσης πάντοτε ανεγνώριζε τη σημασία και τη σπουδαιότητα της κοινωνίας των πληροφοριών για τη μελλοντική οικονομική ευημερία μας. Δεν υπάρχει καμία αμφιβολία για το γεγονός ότι επικροτούμε ζωηρά τις προσπάθειες παροχής καθολικής πρόσβασης στις νέες τηλεπικοινωνιακές μεθόδους και καλωσορίζουμε τις τεράστιες προόδους που έχουν γίνει στην ανάπτυξη των υποδομών ολόκληρης της ηπείρου μας με τις χρηματοδοτήσεις της ΕΕ.
<P>
Εν τούτοις, εάν προσπαθήσουμε όλοι μαζί τότε αναπόφευκτα θα φτάσουμε σ' ένα σημείο - ίσως όχι σήμερα, ίσως όχι στον αιώνα αυτόν - κάποτε στον 21ο αιώνα όπου όλοι θα είμαστε συνδεδεμένοι στην κοινωνία των πληροφοριών. Και μετά άραγε τι; Γιατί θα πρέπει να τη χρησιμοποιήσουμε; Η Επιτροπή Πολιτισμού ήταν εξαιρετικά ενήμερη του γεγονότος ότι υπήρχε μια μεγάλη έλλειψη συγκέντρωσης της προσοχής στην πτυχή του περιεχομένου της κοινωνίας των πληροφοριών και στην ανάγκη συγκέντρωσης της προσοχής στα εκπαιδευτικά και πολιτιστικά πλεονεκτήματα και μειονεκτήματα που θα δημιουργήσει η κοινωνία των πληροφοριών. Αυτός είναι ο λόγος για τον οποίο η Επιτροπή Πολιτισμού απεφάσισε να εκπονήσει την παρούσα έκθεση.
<P>
Όλοι είμαστε ενήμεροι για την ταχύτητα των εξελίξεων στον τομέα αυτόν και από την εποχή του αρχικού σχεδίου της έκθεσης με μεγάλη ικανοποίησή μας έχουμε διαπιστώσει ότι πολλές από τις προτάσεις της έχουν ήδη υλοποιηθεί ή, τουλάχιστον, εξετάζονται σοβαρά. Έχει εξαιρετικό ενδιαφέρον να παρατηρήσουμε ότι μόλις χθες το βράδυ δεν ήταν η Επιτροπή εκείνη που ανταποκρίθηκε αλλά ο Jacques Chirac ο οποίος σε λόγο του ανέλαβε τη δέσμευση να συνδέσει μέχρι το έτος 2000 όλα τα δημοτικά σχολεία με την κοινωνία των πληροφοριών και να μειώσει τον ΦΠΑ για τα πολυμέσα. Ελπίζω ότι η διευκόλυνση αυτή θα περιοριστεί στα εκπαιδευτικά πολυμέσα.
<P>
Πριν προχωρήσω είναι σημαντικό να σας ενημερώσω για τους λόγους για τους οποίους έχω καταθέσει πέντε τροπολογίες στην έκθεσή μου, προβλέποντας ένα χρονοδιάγραμμα που ζητά την υλοποίησή τους μέχρι το έτος 2000. Ορισμένα Μέλη έθεσαν το ερώτημα: »Γιατί το 2000 και όχι το 1999 ή το 2001; » Ο λόγος απλά και μόνο είναι ότι η συγκριτική μελέτη, τα πιλοτικά προγράμματα και η κατάρτιση των δασκάλων μπορούν να έχουν ολοκληρωθεί όλα μέχρι την ημερομηνία αυτή. Εάν τα χρονοδιαγράμματά μας δεν περιλαμβάνουν στόχους, τότε δεν θα διαθέτουμε πλαίσιο επί του οποίου να στηρίξουμε τις προτάσεις που περιλαμβάνει η έκθεση. Για τους ανωτέρω λόγους ελπίζω ότι όλοι θα υποστηρίξουν τις τροπολογίες μου.
<P>
Η Ευρωπαϊκή Ένωση θα πρέπει να θέσει ορόσημα. Μόλις άκουσα ότι ο κ. Bangemann διάκειται ευμενώς προς τα ορόσημα και έτσι ελπίζω ότι θα υιοθετήσει την ιδέα των ορόσημων της έκθεσης. Έχει εξαιρετική σημασία όπως όλα τα κράτη μέλη μας φτάσουν αυτά τα ορόσημα αλλιώς θα αναπτύξουμε μια ελίτ πλούσια στην πληροφόρηση η οποία όμως δεν θα κάνει τίποτα για να βοηθήσει την κοινωνική διάσταση στην Ευρώπη.
<P>
Το πρώτο που πρέπει να κάνουμε είναι να εφοδιάσουμε τα παιδιά μας με τα εργαλεία αυτού του νέου τομέα αλλά για να το επιτύχουμε αυτό θα πρέπει να τα χορηγήσουμε πρώτα στους δασκάλους. Τα κράτη μέλη θα πρέπει να εξετάσουν την εισαγωγή υποχρεωτικών μαθημάτων πληροφορικής τεχνολογίας στους κύκλους εκπαίδευσης των δασκάλων. Αυτό είναι κάτι που θα πρέπει να συμπληρωθεί με διά βίου κατάρτιση έτσι ώστε να παρακολουθούν τις τεχνολογικές εξελίξεις. Θα πρέπει επίσης να ενθαρρυνθεί το ενδιαφέρον των γονέων ούτως ώστε να αποφευχθεί η δημιουργία ενός τεχνολογικού χάσματος γενεών.
<P>
Οι τεχνολογικές αυτές εξελίξεις εμφανίζονται με τέτοιο ρυθμό που είναι σημαντικό να εξετάσουμε το τι είναι δυνατό να γίνει έτσι ώστε να προσαρμόσουμε ανάλογα τα εκπαιδευτικά μας ιδρύματα. Οι ηλεκτρονικοί υπολογιστές είναι σήμερα τόσο πολύ μικροί που τα παιδιά με ευκολία μπορούν να τους κρύψουν από τους γονείς τους και από τους δασκάλους τους. Μπορούν να τους κρύψουν ακόμη και στις τσάντες τους. Η άντληση δεδομένων θα γίνει δεύτερη φύση σε πολλά παιδιά. Πρόσφατα επισκέφθηκα ένα σχολείο στην εκλογική μου περιφέρεια όπου είχε ανατεθεί στα παιδιά το πρόβλημα να σχεδιάσουν την εικόνα ενός ατόμου. Ένα από τα παιδιά παρουσίασε την πιο πρόσφατη εικόνα που είχε εκδόσει το ΜΙΤ. Αυτό είναι το είδος της εκπαίδευσης για το οποίο μιλάμε. Επομένως θα πρέπει να διδαχθούν τον τρόπο με τον οποίο να αναλύουν τις πληροφορίες που λαμβάνουν.
<P>
Θα πρέπει να διασφαλίσουμε ότι μαθαίνουν να ερμηνεύουν και να αξιολογούν τα δεδομένα με κριτική σκέψη. Ακόμα πιο σημαντικό είναι να διασφαλίσουμε ότι οι γυναίκες θα εκμεταλλευθούν τις ευκαιρίες που τους προσφέρονται και δεν θα περιθωριοποιηθούν ακόμη περισσότερο κατά τον 21ο αιώνα. Θα υπάρξουν επίσης ευκαιρίες όπως εκείνοι που μαθαίνουν με βραδύτερο ρυθμό να προχωρήσουν με το δικό τους βήμα και, εξ ίσου ζωτικό, όπως οι περιοχές της υπαίθρου να μην αισθάνονται περιθωριοποιημένες. Πάντοτε θα αντιμετωπίζουμε το ερώτημα το ποιός θα πληρώσει για τις νέες τεχνολογίες, ιδιαίτερα στον εκπαιδευτικό τομέα. Είναι λογικό κατά συνέπεια να εξετάσουμε τις καλύτερες πρακτικές και να δούμε με ποιούς τρόπους μπορούμε να αναπτύξουμε εταιρικές σχέσεις μεταξύ ιδιωτικού και δημοσίου τομέα ούτως ώστε να παράσχουμε και να διασφαλίσουμε ποιότητα για τις επόμενες γενεές.
<P>
Οι νέες τεχνολογίες μπορούν να αλλάξουν τον όλο πολιτισμό μας και τον τρόπο ζωής μας. Θα πρέπει όμως να αντιμετωπιστεί και ο πολιτισμός με τη στενότερη έννοια του όρου. Υπάρχει άραγε καλύτερος τρόπος για να διασφαλίσουμε πρόσβαση στον πολιτισμό από τις βιβλιοθήκες μας; Η επίπτωση της πληροφορικής τεχνολογίας στις βιβλιοθήκες μας μπορεί να είναι τεράστια. Αυτός είναι ο λόγος για τον οποίο είμαστε ευτυχείς που διαπιστώνουμε ότι η Επιτροπή έχει ανταποκριθεί ξανά στο κάλεσμά μας να εκπονήσει έκθεση για τη σχέση μεταξύ βιβλιοθηκών και πληροφορικής τεχνολογίας.
<P>
Τέλος, ζωτικό όμως, προτείνω τη δημιουργία ενός αρχείου της χιλιετίας. Ένα αρχείο σε ψηφιακή μορφή το οποίο θα αποτελείται από τις κυριότερες εθνικές πολιτιστικές συλλογές των 15 κρατών μελών και στο οποίο θα έχουν ελεύθερη πρόσβαση όλα τα σχολεία, τα κολλέγια και οι βιβλιοθήκες της ΕΕ. Είναι σημαντικό όμως να δράσουμε τώρα. Υπάρχει η σημαντική απειλή όπως η πώληση των αποκλειστικών ψηφιακών δικαιωμάτων κατευθυνθεί προς τις πανίσχυρες πολυεθνικές επιχειρήσεις παρεμποδίζοντας με τον τρόπο αυτόν το ευρύ κοινό από το να γνωρίσει την ίδια την πολιτιστική του κληρονομιά.

<SPEAKER ID=137 LANGUAGE="EN" NAME="Evans">
Κυρία Πρόεδρε, θα ήθελα να ξεκινήσω συγχαίροντας θερμά την εισηγήτρια για την εξαίρετη έκθεσή της. Υπάρχουν πάρα πολλά στην έκθεση, τόσα πολλά που στο χρόνο που διαθέτω είναι πολύ δύσκολο να επιλέξω τα πιο ενδιαφέροντα σημεία.
<P>
Για το λόγο αυτό θα ήθελα να συγκεντρώσω την προσοχή μου στις παραγράφους 27 και 28 - τη θέση και το ρόλο των βιβλιοθηκών στην Ευρώπη - στις οποίες μόλις αναφέρθηκε η εισηγήτρια.
<P>
Η ύπαρξη βιβλιοθηκών αποτελεί δείγμα μιας πολιτισμένης κοινωνίας: μια κοινωνία με εκπαίδευση και μόρφωση έχει καλές και εύκολα προσβάσιμες βιβλιοθήκες. Αντιθέτως, εκείνοι οι οποίοι επιθυμούν τη διαστροφή της ιστορίας ή καταπιέζουν τμήματα της κοινωνίας συχνά καταστρέφουν ή καταπιέζουν τις βιβλιοθήκες. Αποτελεί ρόλο μας να διασφαλίσουμε ότι η τρομακτική δύναμη της τεχνολογικής επανάστασης δεν θα υποβαθμίσει, καταστρέψει ή παραμερίσει τις βιβλιοθήκες μας. Αποτελούν ζωτικούς συνδέσμους για τη γεφύρωση του χάσματος μεταξύ πλουσίων και φτωχών, για την παροχή ζωτικών γνώσεων άλλων πολιτισμών και άλλων γλωσσών - για την κοινωνική συνοχή που μόλις ανέφερε η εισηγήτρια.
<P>
Στην κοινωνία των πληροφοριών του μέλλοντος - μια κοινωνία την οποία πλέον ή επαρκώς καλύπτει η παρούσα έκθεση - οι βιβλιοθήκες πρέπει να διαδραματίσουν ένα κύριο ρόλο.
<P>
Η Eluned Morgan μόλις αναφέρθηκε στην ανάκτηση των δεδομένων, ενώ η ηλεκτρονική εναποθήκευση και η πρόσβαση σε υλικά και πληροφορίες προσφέρουν θαυμάσιες ευκαιρίες, συνδιάζοντας τις φυσικές πραγματικότητες με τη φαντασία. Οι διαδικασίες αυτές μπορούν να διευρυνθούν, νέες ευκαιρίες μπορούν να δημιουργηθούν προς όφελος εκατομμυρίων ατόμων και συλλογές ολόκληρες μέχρι τώρα άγνωστες στον περισσότερο κόσμο μπορούν τώρα να γίνουν εύκολα προσβάσιμες σε πολλά και διαφορετικά σημεία - δημόσιες βιβλιοθήκες, σχολεία, κολλέγια και όλα τα εκπαιδευτικά ιδρύματα.
<P>
Αυτές όμως είναι ευκαιρίες που μια ελεύθερη αγορά δεν πρόκειται να τις παράσχει. Σε ένα κόσμο όπου αποκλειστικός σκοπός είναι η απόκτηση χρημάτων τα παραπάνω δεν θα αποτελέσουν προτεραιότητα. Ο ρόλος της Ευρωπαϊκής Ένωσης συνεπώς γίνεται ακόμη πιο σημαντικός από κάθε άλλη φορά, όχι μόνο για να προστατεύσει τον πολιτισμό μας και την κληρονομιά μας αλλά και για να ανοίξει νέες δυνατότητες σε εκατομμύρια ανθρώπους και όχι μόνο στους λίγους - δυνατότητες που δεν θα δημιουργηθούν εάν αφήσουμε την αγορά να λειτουργήσει από μόνη της. Η σκέψη αυτή εκπροσωπεύει έναν τομέα ο οποίος έχει εξεταστεί επιφανειακά μόνο - είναι ένας τομέας που αξίζει περισσότερη αναγνώριση.
<P>
Υποστηρίζω την έκκληση όπως η Επιτροπή εκδόσει μια πράσινη βίβλο. Είμαι πολύ ικανοποιημένος που έχει εκφράσει την υποστήριξή της σε όλα αυτά και ελπίζω ότι θα προχωρήσει με ταχύτητα ούτως ώστε οι βιβλιοθήκες να μη μείνουν πίσω. Η εισηγήτρια εκπόνησε μια εξαίρετη έκθεση. Τη συγχαίρω. Cymru am byth .

<SPEAKER ID=138 LANGUAGE="NL" NAME="Pex">
Κύριε Πρέοδρε, σήμερα είναι το τρίτο αντικείμενο, το οποίο συζητούμε σε σχέση με την κοινωνία των πληροφοριών και αυτό δείχνει τον τρόπο με τον οποίο ασχολούμαστε με αυτό το σοβαρό πρόβλημα. Σήμερα το πρωί συζητήθηκε το θέμα της κοινωνίας των πληροφοριών και των κοινωνικών υποθέσεων. Ενώ, επί του παρόντος, συζητούμε το θέμα της κοινωνίας των πληροφοριών και της εκπαίδευσης.
<P>
Κατ'αρχήν, θα ήθελα να συγχαρώ την κ. Morgan για την καλή έκθεσή της. Πιστεύω ότι εξέφρασε ακριβώς τον τρόπο με τον οποίο η Επιτροπή Πολιτισμού, όπως άλλωστε και η Επιτροπή Εκπαίδευσης, κατανοεί το περιεχόμενο της κοινωνίας των πληροφοριών. Ένα περιεχόμενο και μια ανάπτυξη, την οποία δεν θα πρέπει να φοβούμαστε, αλλά θα πρέπει να χρησιμοποιήσουμε τις νέες ευκαιρίες που προσφέρει. Και συγκεκριμένα, πρόκειται, και είμαι ευτυχής να πω στον Επίτροπο αυτό που έχω πει ήδη το πρωί σε έναν άλλο Επίτροπο, ότι φυσικά οι πολιτιστικές πτυχές, και εν προκειμένω, εννοώ τον πολιτισμό με την ευρύτερη έννοια, θα πρέπει να λαμβάνονται υπόψη στην πολιτική τη σχετική με την τεχνολογία των πληροφοριών και, κατά συνέπεια, να λάβει συγκεκριμένη μορφή το σημείο 4 του άρθρου 128. Και αυτό δεν σημαίνει ότι οι πολιτιστικές πτυχές θα πρέπει απλά να ληφθούν υπόψη μεταξύ των άλλων πτυχών, αλλά ότι θα πρέπει να τους δοθεί ίση σημασία. Και πιστεύω ότι αυτή μπορεί να αποτελέσει μία τυπική πολιτική για την Ευρώπη, προκειμένου να συνεχισθεί η ανάπτυξη της τεχνολογίας των πληροφοριών. Ο μεγαλύτερος κίνδυνος που αντιμετωπίζουμε είναι να καθυστερήσουμε αναπτύσσοντας σχέδια, αντί να τα εκτελούμε. Όλα τα σχολεία θα πρέπει να συνδεθούν με το Internet: σε συνεργασία με το πρόγραμμα »Web for schools» και προσωπικά θα συνηγορούσα τα μέλη του Ευρωπαϊκού Κοινοβουλίου να υιοθετήσουν μία σειρά σχολείων και να φροντίσουν ώστε οι ιδέες μας, όπως τις εκφράζουμε επί του παρόντος, να μετατραπούν σε πράξεις και να εφαρμοστούν στην εκπαίδευση και, κατ'αυτό τον τρόπο παράλληλα, θα διασφαλισθούν οι επαφές μεταξύ της εκπαίδευσης και του Ευρωπαϊκού Κοινοβουλίου.

<SPEAKER ID=139 LANGUAGE="FR" NAME="Poisson">
Κυρία Πρόεδρε, αγαπητοί συνάδελφοι, πρώτα - πρώτα επιθυμώ να συγχαρώ την ποιότητα της έκθεσης της συναδέλφου μας, κ. Morgan, έκθεσης που προσφέρεται για ορισμένες παρατηρήσεις από μέρους μας, τις οποίες συμμερίζονται, είμαι βέβαιη, πολλοί από εμάς.
<P>
Ήδη εδώ και μερικά χρόνια, ένας μεγάλος αριθμός Ευρωπαίων έχει εξοικειωθεί με τις νέες έννοιες στην επικοινωνία. Εξάλλου, η Γαλλία υπήρξε στην αιχμή αυτής της πολιτιστικής επανάστασης επιτρέποντας σε κάθε γαλλικό σπίτι να έχει πρόσβαση στο minitel.
<P>
Απευθυνόμενος στους νέους, ο Πρόεδρος Jacques Chirac τόνισε την επείγουσα ανάγκη να καταπολεμηθεί ο αναλφαβητισμός και να καταβληθεί προσπάθεια για να ανοιχτεί στον μεγαλύτερο δυνατό αριθμό ατόμων η πρόσβαση στην πληροφορική, ειδικότερα καθιστώντας την πιο προσιτή οικονομικά.
<P>
Η πρόκληση αυτή είναι καίρια για την Ευρώπη. Οι αποφάσεις που θα οδηγηθούμε να λάβουμε, θα πρέπει να φέρουν αυτό το πνεύμα του επείγοντος γιατί οι νέες τεχνολογίες της πληροφορίας εξελίσσονται ταχύτατα.
<P>
Τα εξαιρετικά παιδαγωγικά μέσα που αντιπροσωπεύουν τα πολυμέσα πρέπει να χρησιμοποιούνται κατάλληλα. Πρέπει να καταστούν τα απαραίτητα συμπληρώματα των παραδοσιακών βοηθημάτων που είναι τα βιβλία και τα γραπτά, αλλά αυτά τα εκπαιδευτικά μέσα δεν πρέπει, σε καμία περίπτωση, να μπουν σε ζημιογόνο ανταγωνισμό.
<P>
Καλό θα είναι επίσης, να συνοδεύεται η νεολαία μας στην αποκρυπτογράφηση αυτής της γλώσσας, προκειμένου, καταρχήν να μην απουσιάζει το ανθρώπινο στοιχείο από αυτή την προσέγγιση, αλλά και για να προστατεύονται τα περιεχόμενά της. Προστασία δεν σημαίνει αποκλεισμός. Ακριβώς το αντίθετο, σημαίνει να επιτρέπεται στον καθένα να εκφράσει το όραμά του, ειδικότερα σε πολιτιστικά θέματα, με σεβασμό προς όλους.
<P>
Επομένως, είναι αυτονόητο ότι τη στιγμή που όλοι επηρεαζόμαστε από κοινωνικά δημοσιεύματα απαράδεκτης βαρβαρότητας, η προστασία των ανηλίκων πρέπει να ενισχυθεί τόσο στην εκπόνηση όσο και στη διανομή λογισμικού. Αφού εγκαταστήσουμε αυτές τις δικλείδες ασφαλείας, θα μπορέσουμε να αντιμετωπίσουμε τη μέγιστη πρόκληση που συνίσταται στην ενθάρρυνση της δημιουργίας δικτύων και επαφών μεταξύ Βορρά και Νότου, μεταξύ αστικών περιοχών και αγροτικών περιοχών, μεταξύ τουριστικών περιοχών και βιομηχανικών περιοχών προκειμένου να ωθήσουμε τους Ευρωπαίους συμπολίτες μας στην πραγματοποίηση κοινών σχεδίων. Η συμμετοχή σε κοινές εμπειρίες, κοινές τεχνογνωσίες είναι ένα σημαντικό πλεονέκτημα στον αγώνα μας κατά της ανεργίας, και γενικότερα εναντίον του κοινωνικού ρήγματος.

<SPEAKER ID=140 NAME="Ryynδnen">
(FI ) Αξιότιμη κυρία Πρόεδρε, αξιότιμε Κύριε Επίτροπε, η θαυμασία έκθεση της κυρίας Μόργκαν είναι ιδιαιτέρως ευπρόσδεκτη δεδομένου ότι έχει, πλέον, φθάσει η στιγμή να υπογραμμισθεί η σημασία του ρόλου που διαδραματίζουν η εκπαίδευση και ο πολιτισμός στην κοινωνία της πληροφορίας. Πρέπει, επιτέλους, να διατεθούν πόροι για την ανάπτυξη του περιεχομένου και την βελτίωση της ποιότητας.
<P>
Η συνεχώς αυξανόμενη αγορά για τα πολυμέσα, τα οποία χρησιμοποιούνται στον τομέα της εκπαίδευσης, καθιστά επιτακτική την ανάγκη τόσο για συνεργασία μεταξύ των παραγωγών και των χρηστών όσο και για εναρμόνιση των σχετικών προϊόντων από γλωσσική και πολιτιστική άποψη προκειμένου να προστατευθεί η ευρωπαϊκή πολυμορφία. Γι'αυτό και πρέπει να διατεθούν μεγαλύτερα ποσά μέσω του προγράμματος ΙΝFO 2000 για την επίτευξη των στόχων αυτών, και να δοθεί στα διάφορα προγράμματα έρευνας περισσότερο βάρος στην ανάπτυξη των πολυμέσων και των διαθεσίμων προγραμμάτων που προορίζονται για την εκπαίδευση.
<P>
Ακόμη, η Επιτροπή οφείλει, το ταχύτερο δυνατόν, να ολοκληρώσει την εκπόνηση της Πράσινης Βίβλου για τις βιβλιοθήκες, και να την καταθέσει προς εξέταση προκειμένου να εξασφαλισθούν οι προϋποθέσεις για την δρομολόγηση του απαραίτητου διαλόγου σχετικά με την εξασφάλιση πρόσβασης για όλους στις ηλεκτρονικές πληροφορίες, τα δικαιώματα του δημιουργού από την σκοπιά και των χρηστών, την σημασία του διαβάσματος και των βιβλίων αλλά και τα επαγγελματικά καθήκοντα και τις ανάγκες ως προς την εκπαίδευση όσων εργάζονται στον τομέα των βιβλιοθηκών και της πληροφορίας σε μια σύγχρονη κοινωνία δικτύων και πληροφοριών. Δεν πρέπει να λησμονείται ότι τα διάφορα προβλήματα δεν πηγάζουν, εδώ και καιρό, από την έλλειψη πληροφοριών αλλά από την χαμηλή τους ποιοτική στάθμη. Συνεπώς το ερώτημα είναι εάν όλοι διαθέτουν, αφενός, πρόσβαση στις απαραίτητες για αυτούς πληροφορίες και, αφετέρου, επαρκείς ικανότητες για την επιλογή και αξιολόγηση των πληροφοριών αυτών.

<SPEAKER ID=141 LANGUAGE="IT" NAME="Ripa di Meana">
Κυρία Πρόεδρε, η έκθεση Morgan διακρίνεται για την δυνατότητα επισήμανσης της νευραλγικής σημασίας της πολιτισμικής και εκπαιδευτικής διάστασης στην κοινωνία των πληροφοριών. Οι νέες τεχνολογίες αντιπροσωπεύουν αναμβισβήτητα καταπληκτική ευκαιρία αλλά εγκυμονούν και τεράστιους κινδύνους. Δυο επικείμενοι κίνδυνοι είναι ο αποκλεισμός και η επικύρωση. Είναι εμφανές ότι τα πλέον μειονεκτούντα κοινωνικά στρώματα κινδυνεύουν από περαιτέρω περιθωριοποίηση, καθώς δεν κατέχουν τα πολιτισμικά και οικονομικά μέσα για την πρόσβαση στην πληροφόρηση. Εξάλλου, η τεχνολογία στην αποκλειστική διάθεση της ιδιωτικής πρωτοβουλίας κινδυνεύει να υποβιβάσει τον πολιτισμό, με σταδιακή εξάλειψη των ιδιαιτεροτήτων και των δομών των μεμονωμένων τοπικών πολιτισμών.
<P>
Για τον λόγο αυτό, νομίζω ότι τα μέτρα και οι πρωτοβουλίες που προβλέπονται στην έκθεση Morgan είναι πρωταρχικής σημασίας, ιδιαίτερα σχετικά με την κατάρτιση των εκπαιδευτικών. Εξάλλου, τα κράτη μέλη θα πρέπει να δεσμευτούν να μετατρέψουν τον εθνικό πολιτισμικό πλούτο τους σε ηλεκτρονικά δεδομένα για να συμβάλουν στη δημιουργία του ευρωπαϊκού αρχείου. Η Επιτροπή, από τη μεριά της, μπορεί να προσθέσει στο δίκτυο διαθέσιμων πληροφοριών την τεράστια κληρονομιά των μουσείων μας, των πινακοθηκών, των θεατρών μας.

<SPEAKER ID=142 LANGUAGE="FR" NAME="Leperre- Verrier">
Κυρία Πρόεδρε, καταρχήν ένα παράπονο. Πιστεύω ότι θα ήταν προτιμότερο να εξεταστεί η έκθεση αυτή ταυτόχρονα με τη Λευκή Βίβλο η οποία συζητήθηκε χθες, διότι η διαφορά στη νομική βάση μου φαίνεται όχι μόνο πλαστή, αλλά επίσης ολέθρια όσον αφορά την πολιτική συνεκτικότητα και αποτελεσματικότητα.
<P>
Όσον αφορά την έκθεση που μας απασχολεί σήμερα, θα ήθελα να συγχαρώ την κ. Morgan για την ποιότητα της εργασίας της. Με τρόπο ευφυή, κατόρθωσε να αποφύγει τους δυο σκοπέλους, τη συστηματική δηλαδή απόρριψη από το φόβο της προόδου και τον άναυδο θαυμασμό μπροστά σε αυτή την πρόοδο.
<P>
Το κεντρικό ερώτημα αυτής της συζήτησης είναι αν η ανάπτυξη νέων τεχνολογιών είναι συνώνυμη με την πρόοδο στην επιστήμη της εκπαίδευσης, δηλαδή αν είναι τέτοιας φύσης ώστε να ελαττώσει τις ανισότητες. Στην πραγματικότητα, αν αυτές οι νέες επικοινωνιακές τεχνικές επιτρέπουν την αποτελεσματική καταπολέμηση της σχολικής αποτυχίας, γνωρίζουμε επίσης ότι το κόστος αυτού του εξοπλισμού αποτελεί πηγή ανισότητας.
<P>
Βρισκόμαστε λοιπόν αντιμέτωποι με την ανάγκη να βρούμε μια σωστή ισορροπία ανάμεσα στην εκμάθηση των βασικών στοιχείων και την πρόσβαση στις νέες τεχνολογίες διότι, το πληκτρολόγιο, η οθόνη και το ποντίκι δεν μπορούν από μόνα τους να γίνουν το στυλό και το τετράδιο του 21ου αιώνα.

<SPEAKER ID=143 LANGUAGE="FR" NAME="Seillier">
Η έκθεσή σας, κ. Morgan, παρουσιάζει πολλά προτερήματα και υπογραμμίζει ευθαρσώς αρκετούς κινδύνους, υποδεικνύοντας ταυτόχρονα δυνατότητες για πολιτιστικές και εκπαιδευτικές. Νομίζω όμως, ότι πέφτει θύμα σε ορισμένες αυταπάτες σχετικά με την οικογενειακή ζωή, τη σχολική και την πολιτιστική ζωή, ταυτόχρονα.
<P>
Η κρίση που γνωρίζουν πολλοί νέοι μέσα στην οικογένειά τους και μέσα στην κοινωνία, προέρχεται από μια δυσχέρεια γλωσσική και ανταλλαγής. Η γνώση της γλώσσας και η επιδεξιότητα στη χρησιμοποίησή της, προκειμένου να γίνεται κανείς κατανοητός και για να ζει καλύτερα με τους άλλους, έχει σχέση πριν απ' όλα με το χρόνο που έχει ζήσει κανείς από κοινού, με τον πλούτο της διαπροσωπικής ανταλλαγής. Τα εργαλεία που θέτουν στη διάθεσή μας οι τεχνολογίες της πληροφορίας ταιριάζουν στα πρόσωπα τα οποία είναι ήδη συγκροτημένα και που στη συνέχεια θα ωφεληθούν από το πλεόνασμα που προσφέρουν τα εργαλεία.
<P>
Το τραγικό είναι όταν αυτή η διάρθρωση στο επίπεδο της γλώσσας, στο επίπεδο της ίδιας της διαμόρφωσης του πνεύματος, επομένως της κρίσης, δεν υπάρχει. Σε αυτές τις περιπτώσεις, η χρησιμοποίηση του μηχανήματος δε συνιστά τη συμπτωματική αγωγή. Κάτω από αυτές τις συνθήκες βρισκόμαστε μπροστά σε ορισμένες αυταπάτες. Ο τομέας του σχολείου και της καλλιέργειας είναι επίσης ο χώρος όπου ανακαλύπτουμε τι σημαίνει προσπάθεια. Αν αυτή συνίσταται στο να δίνει την αίσθηση ότι η πνευματική εργασία, η καλλιέργεια, είναι εύκολη, είναι προσιτή, είναι ένα είδος άνετης κατανάλωσης, τότε υπάρχει μεγάλη αυταπάτη.
<P>
Αυτή η αίσθηση της προσπάθειας, για την πρόοδο στην αναζήτηση του καλού, του αληθινού, του ωραίου εξαρτάται ιδιαίτερα από τον πλούτο της διαπροσωπικής ανταλλαγής. Στο θέμα των τεχνολογιών της πληροφορίας, η οθόνη είναι πανταχού παρούσα. Η λέξη «οθόνη» θα έπρεπε, άλλωστε, να μας βάλει σε σκέψη. Φοβάμαι ότι αυτά τα εργαλεία είναι καταπληκτικά μόνο γι' αυτούς που είναι ήδη συγκροτημένοι, ήδη καλλιεργημένοι με αυτή τη γενική παιδεία η οποία θα τους επιτρέψει να επωφεληθούν από τα μέσα, και ότι αποτελούν σοβαρό κίνδυνο αν τα λάβουμε ως συμπτωματική αγωγή.

<SPEAKER ID=144 LANGUAGE="IT" NAME="Amadeo">
Κυρία Πρόεδρε, η διεθνοποίηση των συναλλαγών που θα οδηγήσει σε νέα επίπεδα γνώσης, ο ερχομός της κοινωνίας των πληροφοριών, που θα αλλάξει ριζικά τη φύση της εργασίας και την οργάνωση της παραγωγής, μαζί με την επιτάχυνση της τεχνολογικής και επιστημονικής προόδου, είναι οι παράγοντες που θα αναγκάσουν την Ενωση να αναζητήσει τις κατάλληλες απαντήσεις στις νέες απαιτήσεις του κόσμου της εργασίας και της παιδείας.
<P>
Μπορούν να διατυπωθούν δυο απαντήσεις στα ζητήματα αυτά: η αναβάθμιση της γενικής μόρφωσης, σαν απαραίτητη προϋπόθεση για τη διαμόρφωση νέων τεχνολογικών αρμοδιοτήτων και η αύξηση της μετακίνησης φοιτητών και εργαζομένων, αλλά κυρίως η εφαρμογή συστήματος πρόσβασης για κάθε άτομο στη γενική μόρφωση και ανάπτυξη των ικανοτήτων εργασίας με την προσαρμογή των μεθόδων εκπαίδευσης στις αλλαγές της σύγχρονης πραγματικότητας, οφειλόμενες ακριβώς στην καθολίκευση της οικονομίας, στη γέννηση της κοινωνίας των πληροφοριών και στην ανάπτυξη της επιστημονικής και τεχνολογικής κοινωνίας.
<P>
Με τον αξιόλογο όγκο μηνυμάτων που διατίθεται άμεσα από την κοινωνία των σύγχρονων πληροφοριών, η διδασκαλία δεν θα μπορεί να εξοριστεί στον μικρόκοσμο της σχολικής τάξης αλλά οφείλει να διαμορφώσει τον αυριανό πολίτη και να του επιτρέψει να αποκωδικοποιήσει από τον όγκο των διαθέσιμων πληροφοριών την καταλληλότερη στρατηγική για την αξιοποίηση των πλέον κατάλληλων, χρήσιμων και εμπεριστατωμένων στοιχείων.
<P>
Αν θέλουμε παραγματικά να αποτρέψουμε κάθε αρνητικό στοιχείο που αναδύθηκε μαζί με την τεχνολογική πρόοδο, τα εκπαιδευτικά συστήματα θα καθρεφτίζουν την κοινωνία και θα διδάσκουν τις μεθόδους της και τις τεχνολογίες της.
<P>
Η Ευρώπη καθυστερεί στον τομέα της πληροφόρησης και το γεγονός αυτό αποτελεί σοβαρό εμπόδιο στον καθορισμό πολιτικών και κατευθυντηρίων σύγχρονων γραμμών της εκπαίδευσης. Συνεπώς, το σύστημα εκπαίδευσης χρήζει μεταρρυθμίσεων, καθώς η ίδια η εκπαίδευση ενεργεί σαν πραγματικό σοκ που ενσαρκώνει την ανατροπή της ίδιας της έννοιας του πολιτισμού.
<P>
Πράγματι, το καθήκον της κατάρτισης των νέων για τις μελλοντικές εργασίες θα εκπληρωθεί μόνο μέσω της ουσιαστικής μεταμόρφωσης της τεχνολογίας που υποχρεώνει τον άνθρωπο να αναλογιστεί για τα οικονομικά και κοινωνικά προβλήματα, για τη δυνατότητα διαχείρισης του χώρου και του χρόνου και για τα φαινόμενα αποσύνθεσης της ύλης.
<P>
Θα είναι επιτακτική ανάγκη να προσαρμοστεί το σύστημα στις νέες απαιτήσεις. Ακόμη και οι σωκρατικοί, πάντα στην αναζήτηση της αλήθειας παρά τον σκεπτικισμό τους, θα είχαν δεχτεί να προσαρμόσουν τα διδάγματά τους στις νέες ανάγκες!

<SPEAKER ID=145 LANGUAGE="ES" NAME="Sanz Fernαndez">
Κυρία Πρόεδρε, οι νέες τεχνολογίες στο χώρο της πληροφόρησης θα επηρεάσουν ριζικά τους τομείς της εκπαίδευσης και του πολιτισμού. Μεγάλες είναι οι ευκαιρίες που παρουσιάζονται αλλά, επίσης, και οι κίνδυνοι. Η κοινωνία των πληροφοριών προσφέρει τη δυνατότητα μείωσης των εκπαιδευτικών και πολιτιστικών μειονεκτημάτων που αντιμετωπίζουν οι ανάπηροι, οι κάτοικοι της υπαίθρου ή όσοι, για οικονομικούς ή άλλους λόγους, δεν έχουν πρόσβαση στις παραδοσιακές υπηρεσίες της εκπαίδευσης και του πολιτισμού. Στον αντίποδα, όμως, της εξέλιξης αυτής, η κοινωνία των πληροφοριών μπορεί, επίσης, να αποκλείσει μεγάλες κοινωνικές ομάδες, όπως έχει συμβεί και με άλλες βιομηχανικές επαναστάσεις, ανοίγοντας ένα χάσμα ανάμεσα σε εκείνους που αποκτούν τη γνώση και σε όσους μένουν πίσω από τη στιγμή που, στη μελλοντική κοινωνία της γνώσης, όποιος έχει πρόσβαση σε αυτήν μέσα από τα πιο σύγχρονα μέσα και καταρτίζεται διά βίου θα έχει και δουλειά και μια αξιοπρεπή ζωή. Αντίθετα, όσοι δεν τύχουν της κατάρτισης αυτής θα μείνουν στο περιθώριο, καταδικασμένοι στην ανεργία ή σε θέσεις με χαμηλά προσόντα. Πρόκειται, λοιπόν, για την ανισότητα των ευκαιριών, για την κοινωνική δικαιοσύνη και για την αξιοποίηση του ανθρώπινου πνευματικού κεφαλαίου, η οποία είναι και η βασική πηγή πλούτου των ευρωπαϊκών κοινωνιών.
<P>
Τα κράτη μέλη οφείλουν να κάνουν μια προσπάθεια, εξοπλίζοντας τα σχολεία με το αναγκαίο υλικό πληροφορικής ώστε τα εκπαιδευτικά πολυμέσα να είναι προσβάσιμα για όλους, αφού πολλές οικογένειες δεν μπορούν να αγοράσουν τέτοιο εξοπλισμό για προφανείς οικονομικούς λόγους. Παράλληλα, πρέπει να καταρτιστεί και να ενημερωθεί το διδακτικό προσωπικό για την εισαγωγή των νέων τεχνολογικών μέσων στην παιδαγωγική πρακτική.
<P>
Από τη σκοπιά του πολιτισμού, πρέπει η ευρωπαϊκή, εθνική και περιφερειακή πολιτιστική κληρονομιά να υπάρχει και σε ψηφιακή μορφή. Τέτοιου είδους προϊόντα των πολυμέσων θα διευκολύνουν τη διάδοση και την πρόσβαση σε αυτήν την πολιτιστική κληρονομιά, ιδιαίτερα για τους νέους. Μουσεία, μνημεία, πολιτιστικοί χώροι κ.τ.λ. μπορούν να αρχειοθετηθούν ώστε τα εκπαιδευτικά κέντρα και οι βιβλιοθήκες να έχουν δωρεάν πρόσβαση. Αυτό είναι το αντικείμενο του προγράμματος RAPHAEL. Το μόνο που λείπει είναι μια χρηματοδοτική στήριξη ανάλογη προς τις φιλοδοξίες του, όπως επίσης και μια μεγάλη χρηματοδοτική προσπάθεια για να δοθούν επαρκή κονδύλια στα σχολεία.

<SPEAKER ID=146 LANGUAGE="DE" NAME="Pack">
Kυρία Πρόεδρε, αγαπητοί κυρίες και κύριοι συνάδελφοι, δεν υπάρχει κανένας άλλος οικονομικός τομέας που να ανθεί, σε παγκόσμια κλίμακα, όσο οι τεχνολογίες των πληροφοριών. Kαι η Eπιτροπή της EE, και ιδιαίτερα ο κ. Bangemann που είναι σήμερα εδώ, υπερθεματίζει με έγγραφα, ανακοινώσεις, Πράσινες Bίβλους, κ.λπ., αλλά η έκθεση της συναδέλφου Mοrgan, κατά τρόπον άξιον ευγνωμοσύνης, ασχολείται με τη πληγή, δηλαδή με την έλλειψη πολιτικών μέτρων στον τομέα των πολιτιστικών και παιδαγωγικών πτυχών της κοινωνίας των πληροφοριών.
<P>
Tα πλεονεκτήματα των νέων μέσων είναι επαρκώς γνωστά και μας προβάλλονται συνεχώς, όπως επίσης και οι ευκαιρίες στην αγορά εργασίας, αλλά θα πρέπει να δούμε και τους κινδύνους της κοινωνίας των πληροφοριών και να προσπαθήσουμε να τους αντιμετωπίσουμε. Iδιαίτερα τα παγκόσμια δίκτυα δεδομένων δύσκολα μπορούν να ελεγχθούν. Στα θέματα της πνευματικής ιδιοκτησίας και στην καταπολέμηση του διεθνούς εγκλήματος, δεν έχουν διευκρινιστεί ακόμη, σε μεγάλο βαθμό, πολλά νομικά θέματα. Δε θα αποσιωπήσω ακόμη ότι, σε ορισμένες μεμονωμένες περιπτώσεις, θα μπορούσαν να οδηγήσουν στην ανωνυμοποίηση ή σε χρήζοντες θεραπείας Internet-junkies, όπως έγινε ήδη γνωστό, την περασμένη εβδομάδα, στην Oλλανδία.
<P>
Tόσο τα ανεξάντλητα πλεονεκτήματα που μας μνημονεύουν διαρκώς, όσο και τα ανεπίλυτα ακόμη αρνητικά συγγενή προβλήματα, φανερώνουν ξεκάθαρα ένα πράγμα: H Eυρωπαϊκή Ένωση θα πρέπει γρήγορα να λάβει υπόψη τη ραγδαία εξέλιξη. Kάτι τέτοιο όμως δε θα πρέπει να γίνει με το υποστηρίζουμε μόνο την τεχνική, αλλά θα πρέπει να κορυφώνεταιμε το να επιδιώκουμε τη λήψη μέτρων στον παιδαγωγικό και πολιτιστικό τομέα. Θα πρέπει να εφοδιάσουμε τα κέντρα κατάρτισης, τα σχολεία, τα πανεπιστήμια, τα ιδρύματα μετεκπαίδευσης με ανάλογους υπολογιστές και παροχές δικτύου. Θα πρέπει να τα δικτυώσουμε μεταξύ τους. Στο δίκτυο αυτό θα πρέπει να συμπεριλάβουμε τις βιβλιοθήκες. Θα πρέπει όμως, παράλληλα, να μεριμνήσουμε, ώστε οι διδάσκοντες να προετοιμαστούν για κάτι τέτοιο και να ενημερώνονται συνεχώς, ώστε οι γνώσεις τους να μη χωλαίνουν πίσω από τους νεαρούς, αλλά να προηγούνται. Όταν θα διδάσκουν τις νέες τεχνολογίες, θα πρέπει και να μπορούν να τις διδάσκουν σωστά. Eίναι σημαντικό να δοθεί, σ' όλους τους ενδιαφερόμενους πολίτες, η δυνατότητα συμμετοχής σ' αυτή τη ραγδαία εξέλιξη.
<P>
Kυρίως δε θα πρέπει να κάνουμε το σφάλμα να δούμε αυτά τα μέσα επικοινωνίας ως αυτοσκοπό, αλλά να τα χρησιμοποιήσουμε ως λογικό βοηθητικό μέσο, όπως ο χειρούργος που κάνει εγχείρηση και συμβουλεύεται συναδέλφους στην Aμερική, ή οι μαθητές στις χώρες μας που γνωρίζονται μεταξύ τους και μαθαίνουν τους εκάστοτε πολιτισμούς μέσω του Internet. Mε τον τρόπο αυτό μπορούν, κυριολεκτικά, να ξεπεραστούν τα σύνορα. Kανείς δεν πρέπει να φοβάται από το ότι μια μέρα ο άνθρωπος-δάσκαλος θα αντικατασταθεί από έναν ιδεατό συνάδελφο, ή ότι το γραπτό βιβλίο θα εκτίθεται μόνο στα μουσεία. H τεχνολογία των πληροφοριών προσφέρει μόνον υποστηρικτική βοήθεια. Θα πρέπει να μεριμνήσουμε για τα λογικά παιδαγωγικά και πολιτιστικά περιεχόμενα; δεν πρέπει να εστιάσουμε την προσοχή μας μόνο σε θέματα τεχνικής. Eλπίζω πως αυτό, με την έκθεση Morgan, έγινε σαφές τόσο σε σας, όσο και σε μένα.

<SPEAKER ID=147 NAME="Baldi">
Κύριε Πρόεδρε, αγαπητοί συνάδελφοι, ο συνάδελφος κ. Morgan επισημαίνει εύστοχα ότι η κοινωνία των πληροφοριών μας επιβάλλει επιλογές και προθεσμίες ιδιαίτερης σημασίας.
<P>
Πρέπει να διασφαλιστεί η πρόσβαση στην πληροφόρηση για όλους, για να επωφεληθούν οι πολίτες από όλες τις εκπαιδευτικές και πολιτισμικές δυνατότητες του δημοσίου και ιδιωτικού τομέα που μπορούν να αναπτυχτούν με τις νέες τεχνολογίες. Ιδιαίτερης προσοζής χρήζουν οι υπανάπτυκτες χώρες, ώστε να είναι σε θέση να εκτιμήσουν και να προσαρμόσουν τις τεχνολογίες της πληροφόρησης, λαμβανομένης υπόψη των δυνατοτήτων που προσφέρουν σε σχέση με τις εμπειρίες τους.
<P>
Η δυνατότητα αξιοποίησης των νέων τεχνολογιών της πληροφόρησης και της επικοινωνίας για πρακτικούς σκοπούς αποκτά τεράστια σημασία. Πράγματι, προσφέρει τη δυνατότητα αντιμετώπισης του αναλφαβητισμού και των σχολικών αποτυχιών, ανάπτυξης της ανοικτής και της εξ αποστάσεως εκπαίδευσης, εκπαίδευσης των ενηλίκων, σύνδεσης στο δίκτυο των σχολείων και εκμάθησης των ξένων γλωσσών. Επιπλέον, δημιουργεί προκλήσεις και ευκαιρίες για τον ρόλο των βιβλιοθηκών με τη διασύνδεσή τους και την ταυτόχρονη προώθηση της οικονομικής, κοινωνικής και πολιτισμικής ζωής της Ενωσης και για την αξιοποίηση των πολιτισμικών εθνικών συλλογών κάθε Κράτους μέλους, με την κοινή έκθεση της τεράστιας και πολύτιμης ευρωπαϊκής κληρονομιάς για τα θέρετρα, τα μνημεία, τα μουσεία και τις τέχνες του θεάματος.
<P>
Το γεγονός αυτό δεν συνεπάγεται υποβάθμιση του βιβλίου, της εφημερίδας και των άλλων μέσων επικοινωνίας που βασίζονται στη γραφή. Η Επιτροπή συνεχίζει τις πρωτοβουλίες της για τη βελτίωση του εσωτερικού συντονισμού και της εξωτερικής γνωμάτευσης στον τομέα της πληροφόρησης. Συνεπώς, οφείλει να εκπονήσει σχέδιο μελλοντικής δράσης με τη δημιουργία μόνιμης ομάδας εργασίας για τον συντονισμό των πρωτοβουλιών της εκπαίδευσης.
<P>
Τέλος, οι παρατηρήσεις σχετικά με τις πολιτισμικές και εκπαιδευτικές πτυχές της κοινωνίας της πληροφόρησης, με τους κινδύνους που παρουσιάζει και τα πλεονκτήματα που προσφέρει θα πρέπει να συνεχιστούν στο μέλλον με κάποια νηφαλιότητα, δικαιοσύνη και ισορροπία.

<SPEAKER ID=148 LANGUAGE="DE" NAME="Sichrovsky">
Kύριε Πρόεδρε, αξιότιμοι κυρίες και κύριοι συνάδελφοι, κι εμείς θεωρούμε την έκθεση Morgan εξαιρετική, και ιδιαίτερα το τμήμα εκείνο όπου πραγματεύονται τα τεχνικά και παιδαγωγικά προβλήματα. Ένα πρόβλημα, όμως, το οποίο λ.χ. απασχολεί εμάς στην Aυστρία, παραμελείται κάπως. Έχουμε ένα κρατικοποιημένο τηλεφωνικό σύστημα. Σε μας, εναπόκειται στο κράτος να φροντίσει, ώστε όλοι οι μαθητές και οι φοιτητές να αποκτήσουν πρόσβαση σ' αυτή την κοινωνία των πληροφοριών. Aυτό αρχίζει ήδη με τα μικρά προβλήματα, όπως για παράδειγμα της δεύτερης παροχής στο σπίτι, που δε θα ξεπερνά τον προϋπολογισμό μιας απλής οικογένειας.
<P>
Διατρέχουμε κυρίως τον κίνδυνο να δημιουργήσουμε μια κοινωνία δύο κατηγοριών μεταξύ μαθητών και φοιτητών, η οποία ουσιαστικά είναι αντίθετη προς την παλιά ιδέα της εισαγωγής μιας γενικής και ελεύθερης υποχρεωτικής εκπαίδευσης. Θα πρέπει κυρίως, όπου επιμένει το κράτος να συνεχίσει να ελέγχει το τηλεφωνικό σύστημα, να υπενθυμίζουμε ότι βρισκόμαστε σε μια ιστορική εποχή, στην οποία το κράτος έχει την ευθύνη να επιτρέπει σ' όλους τους μαθητές και τους φοιτητές την ίδια πρόσβαση στη μάθηση και τη φοίτηση.

<SPEAKER ID=149 LANGUAGE="SV" NAME="Ahlqvist">
Κύριε Πρόεδρε, θέλω και εγώ επίσης να απευθύνω ένα θερμό ευχαριστώ στην κα Morgan για την εργασία την οποία εξεπόνησε. Εμείς οι σοσιαλδημοκράτες έχουμε ως κύριο στόχο την καταπολέμηση της φρικτής ανεργίας από την οποία πλήττονται εκατομμύρια άνθρωποι, μεταξύ αυτών και πολλοί νέοι. Είμαι προσωπικά πεπεισμένη ότι ο δρόμος προς την δημιουργία νέων, βιώσιμων, φιλικών προς το περιβάλλον θέσεων εργασίας περνάει μέσα από την κοινωνία της πληροφορίας. Η τεχνολογία της πληροφορίας έχει ήδη ξεκινήσει μία βιομηχανική επανάσταση. Η αποδοχή αυτού δεν σημαίνει ότι αφήνουμε την τεχνολογία να κατευθύνει τις ζωές μας. Για μένα σημαίνει ότι θα εργαστώ ώστε η τεχνολογία της πληροφορίας να βελτιώσει την ζωή των ανθρώπων και να μην δημιουργήσει νέα χάσματα ούτε μεταξύ κοινωνικών ομάδων ούτε γεωγραφικών περιφερειών.
<P>
Χρειαζόμαστε ευρωπαϊκά προγράμματα βάσης δεδομένων για την εκπαίδευση: CD - ROM ή σελίδες στο Internet. Δεν θα αναλάβουν το ρόλο του δασκάλου ο οποίος γίνεται τόσο περισσότερο σημαντικός όσο μεγαλύτερη είναι η ροή των πληροφοριών στην οποία εκτίθενται οι μαθητές. Η τεχνολογία πρέπει να μπεί στην τάξη σε μια πρώιμη φάση, και οι δάσκαλοι πρέπει να λάβουν εκπαίδευση και στήριξη ώστε να μπορούν με τον καλύτερο τρόπο να δώσουν και να εκμεταλευτούν τις δυνατότητες της τεχνολογίας της πληροφορίας, οι οποίες είναι σχεδόν απεριόριστες. Εκτός αυτού η τεχνολογία της πληροφορίας ανοίγει εντελώς νέες δυνατότητες για τα ανάπηρα άτομα και στην εκπαίδευση και στην αγορά εργασίας.
<P>
Πρέπει να θέσουμε τα δημοκρατικά, κοινωνικά, πολιτιστικά και εκπαιδευτικά συμφέροντα στο επίκεντρο, όχι τα οικονομικά και τα τεχνολογικά. Αν επικεντρωθεί κανείς μόνο στην υποδομή και την τεχνολογία και όχι στο περιεχόμενο των υπηρεσιών, τότε ξεχνάει το σημαντικότερο συστατικό της κοινωνίας της πληροφορίας, δηλ. τον άνθρωπο.

<SPEAKER ID=150 LANGUAGE="DE" NAME="Heinisch">
Kύριε Πρόεδρε, κυρίες και κύριοι, θεωρώ την έκθεση πρωτοβουλίας πολύ σημαντική, μια και υπογραμμίζει την άποψή μου ότι ο πολιτισμός και η παιδεία είναι βασικός παράγων καινοτομίας και ανάπτυξης στο νέο περιβάλλον της κοινωνίας των πληροφοριών, και γι' αυτό θα πρέπει να τους αποδοθεί μεγάλη σημασία στη σύλληψη της κοινωνίας αυτής.
<P>
Σε καμιά περίπτωση δεν επιτρέπεται τα καινούρια μέσα επικοινωνιών να θεωρηθούν ανεξάρτητα από τα προσφερόμενα περιεχόμενα. H πτυχή της παιδαγωγικής ποιότητας είναι θεμελιώδους σημασίας, ιδιαίτερα ενόψει της χρήσης των νέων τεχνολογιών στον τομέα της εκπαίδευσης. Bασική είναι και η συζήτηση για τη νέα σύλληψη των μεθόδων διδασκαλίας και μάθησης. Kατ' αρχήν θα πρέπει οι διδάσκοντες να καταρτιστούν αντίστοιχα. Θα πρέπει να μάθουν να αλλάζουν τον πατροπαράδοτο ρόλο τους ως κατόχων γνώσης, και ολοένα και περισσότερο να διδάσκουν, με τη βοήθεια των νέων τεχνολογιών, και, παράλληλα, να βοηθήσουν τους μαθητές να μάθουν να επιλέγουν, ώστε να βλέπουν με κριτικό μάτι τα προσφερόμενα περιεχόμενα.
<P>
Aποφασιστικής σημασίας εδώ είναι μια αδιάλειπτη και εντατική συνεχιζόμενη εκπαίδευση. Aλλά το μήνυμα απευθύνεται και στους γονείς. Aυτοί αποτελούν τη βάση της κοινωνίας μας, και η αποδοχή των νέων τεχνολογιών και η σύλληψη της κοινωνίας των πληροφοριών, και συνεπώς και η επιτυχία ή η αποτυχία της, εξαρτάται βασικά από την ετυμηγορία τους. Γι' αυτό και τάσσομαι έντονα υπέρ μιας ιδεατής εκπαίδευσης των γονέων, καθώς και για τη δημιουργία και την εδραίωση ιδεατών βιβλιοθηκών. Σχετικά μ' αυτό υπέβαλα ένα πρόγραμμα στο STOA.
<P>
Σημαντική είναι ακόμη και η πτυχή της δια βίου μάθησης. H κοινωνία των πληροφοριών εξαρτάται ολοένα και λιγότερο από υλικούς πόρους και ενέργεια, ενώ αντίθετα πολύ περισσότερο από ανθρώπινη τεχνογνωσία. Συμφωνώ με την εισηγήτρια ότι τα μέτρα της Eπιτροπής, για την προώθηση διαφόρων προγραμμάτων πολυμέσων, ήταν, στο παρελθόν, υπερβολικά διάσπαρτα, και πολύ συχνά προκαλούσαν μεγάλη σύγχυση μεταξύ των αιτούντων. Γι' αυτό και επιδοκιμάζω το educational multimedia joint call της Eπιτροπής, το οποίο συντονίζει επιτέλους καλύτερα τα διάφορα προγράμματα κι ως εκ τούτου φαίνεται περισσότερο φιλικό προς τους αιτούντες.

<SPEAKER ID=151 LANGUAGE="DE" NAME="Elchlepp">
Κύριε Πρόεδρε, αγαπητοί κυρίες και κύριοι συνάδελφοι, κι εγώ συγχαίρω την κ. Morgan για την πολύ σημαντική έκθεσή της. Ύστερα από τις τόσες πολλές βασικές δηλώσεις κι ενόψει μιας κάποιας multimedia-ευφορίας, η οποία μερικές φορές, ως γνωστόν, παρατηρείται και στην Eπιτροπή, επιτρέψτε μου να κάνω μερικές παρατηρήσεις, σχετικά με τρία πρακτικά θέματα του τομέα αυτού. Πώς εντάσσονται πράγματι οι multimedia δραστηριότητες της Eπιτροπής στις πολιτικές παιδείας των διαφόρων κρατών μελών; Yπάρχει εδώ μια συντονισμένη και ολοκληρωμένη ιδέα; Ως προς αυτό έχω μεγάλες αμφιβολίες: Όλα τα σχολεία της Eυρώπης θα πρέπει να δικτυωθούν, λέει η Eπιτροπή. Aυτή τη στιγμή, όμως, κάτω από το 5 % των ευρωπαϊκών σχολείων έχουν πρόσβαση στο Internet ή άλλα δίκτυα. Πώς θα υπάρξει εδώ μια πρόσβαση ίσων ευκαιριών στα νέα μέσα και συνεπώς σε μια Eυρώπη μεγαλύτερης κινητικότητας;
<P>
Oι περιορισμένης χρονικής διάρκειας προσφορές από την Telecom, ή μέσω πιλοτικών προγραμμάτων της Eπιτροπής προς τα σχολεία, είναι ωραίες και καλές και τις επικροτώ. Aλλά σε τι θα ωφελήσουν τους εμπλεκόμενους δάσκαλους και εκπαιδευτές, αν η μετέπειτα χρηματοδότηση των προγραμμάτων δεν είναι εξασφαλισμένη; Θα πρέπει να προωθηθούν καλά διασυνοριακά προγράμματα και πρόσθετα μέτρα επαγγελματικής κατάρτισης, ώστε να γίνει πιο ζωντανή και πιο αποτελεσματική η διδασκαλία ξένων γλωσσών. Όλα αιωρούνται. Δεν έχει ξεκαθαριστεί, σε μεγάλο βαθμό, - κι εδώ απευθύνομαι προς τα κράτη μέλη - το ερώτημα πόσο γρήγορα και διεξοδικά μπορεί να γίνει η κατάρτιση και η μετεκπαίδευση των διδασκόντων στον τομέα αυτό. Θα ήθελα να επισημάνω μια πτυχή: Eδώ το θέμα είναι επίσης η παιδαγωγική και κοινωνική δυνατότητα των σχολείων να επηρεάσουν θετικά, καθοδηγητικά και παραινετικά, την ιδιωτική ενασχόληση των νεαρών με τους υπολογιστές. Δε χρειάζεται να αναφέρω καθόλου ότι η αναστολή προσλήψεων νέων δασκάλων, που φυσικά σήμερα ενδιαφέρονται για τους υπολογιστές και είναι εκπαιδευμένοι κατάλληλα, επιδρά εδώ καταστροφικά.
<P>
Aπευθύνομαι, τέλος, προς την Eπιτροπή και θα ήθελα να επιστήσω την προσοχή, κύριε Bangemann, στο ότι οι περιγραφές των προγραμμάτων και οι διαδικασίες υποβολής αιτήσεων - κι εδώ έχω διαφορετική γνώμη από την κ. Heinisch -, για τα προγράμματα πολυμέσων της Eυρωπαϊκής Ένωσης, παρουσιάζουν μεγάλη έλλειψη διαφάνειας και εγγύτητας προς τους πολίτες. H γραφειοκρατική δαπάνη, κατά την υποβολή των αιτήσεων, είναι υπερβολική. H πρακτική εμπειρία μάς λέει ότι η διαδικασία στην Joint Call , του περασμένου Δεκεμβρίου για τα πολυμέσα, είναι λ.χ. πολύ αδιαφανής, επειδή συνδέεται με διάφορα προγράμματα. Λόγω των διαφορετικών διαχειριστικών επιτροπών, που σ' ένα πρόγραμμα παίρνουν μόνον επιμέρους αποφάσεις εκάστοτε, είναι σχεδόν αδύνατο για νέους αιτούντες να συμμετέχουν εδώ χωρίς λάθη. Σας παρακαλώ να προβληματισθείτε επ' αυτού σοβαρά και να φτιάξετε ένα πρόγραμμα για τον σχολικό τομέα και τον τομέα της κατάρτισης, με μία αρμόδια υπηρεσία, το οποίο θα έχει διαφάνεια και θα είναι εύχρηστο και για newcomer .

<SPEAKER ID=152 LANGUAGE="PT" NAME="Vaz da Silva">
Κύριε Πρόεδρε, η έκθεση Morgan είναι μία έκθεση πρωτοβουλίας της Επιτροπής Πολιτισμού. Πραγματικά, έπρεπε να τονίσουμε ότι, χωρίς μία συντονισμένη εκπαιδευτική δράση και χωρίς μία πολιτιστική προοπτική, η ευρωπαϊκή κοινωνία της πληροφορίας θα ήταν μία σαπουνόφουσκα. Η γενιά μας, η οποία επινόησε τους αυτοκινητοδρόμους της πληροφόρησης, έχει μπροστά της τη μεγαλύτερη πρόκληση: να μετατρέψει το κουτί της Πανδώρας σε μία σπηλιά του Αλή Μπαμπά, δηλαδή να μετατρέψει τον κίνδυνο της κονιορτοποίησης της πληροφόρησης και της ανεξέλεγκτης κυκλοφορίας προϊόντων σε ένα θαυμάσιο χώρο γνώσης και μνήμης.
<P>
Η Ευρώπη υπήρξε, ανέκαθεν, η ήπειρος που είχε συνείδηση του μεγάλου παρελθόντος της και που επέμεινε να το μεταδώσει στους άλλους. Είναι αυτό που μας διακρίνει από τους άλλους πολιτισμούς του κόσμου, από τον πολιτισμό της Αμερικής διότι είναι νέος και με μικρή ιστορία, από τους πολιτισμούς της Ασίας διότι, ενώ είναι πολύ παλαιοί, πάντοτε περιορίστηκαν στους εαυτούς τους.
<P>
Πρέπει, αν είναι δυνατόν πριν από το έτος 2000 - και ποτέ δεν είναι περιττό να τονίζουμε την επείγουσα ανάγκη δράσης σε ένα χώρο που θα μπορέσει να αναπτυχθεί με ρυθμό σχεδόν 40 % ετησίως -πρέπει, επαναλαμβανω, να ληφθούν ορισμένα ουσιώδη μέτρα:
<P>
μελέτες από την Επιτροπή οι οποίες να δείχνουν το σύνολο των δράσεών της στον τομέα αυτό, να συγκρίνουν μέτρα και συστήματα χρηματοδότησης στα διάφορα κράτη μέλη και να αξιολογούν την αποτελεσματικότητά τους·-υποχρεωτική εκπαίδευση καθηγητών και νέων, εξασφαλίζοντας ταυτόχρονα τεχνική στήριξη παρακολούθησης προσιτή σε όλους·-ενίσχυση του κοινοτικού προϋπολογισμού, δημιουργώντας μία επί μέρους δράση στον τομέα αυτό στο 5ο πρόγραμμα-πλαίσιο ΕΤΑ και μεταφέροντας στην ανάπτυξη του περιεχομένου τμήμα των ποσών που διατέθηκαν για υποδομές·-τόνωση στα εθνικά δίκτυα μεταξύ σχολείων και πανεπιστημίων, δημιουργώντας ωφέλειες κλίμακας·-ενθάρρυνση για συνεργασία μεταξύ επιχειρήσεων και εκπαιδευτικών ιδρυμάτων με φορολογικά ευεργετήματα ή άλλα μέσα για την τόνωση της ποιότητας της παραγωγής και τη δημιουργία της τόσο σημαντικής γέφυρας μεταξύ του εκπαιδευτικού και του ψυχαγωγικού στοιχείου.Αυτό που επιβάλλεται, κύριε Πρόεδρε, κύριε Επίτροπε, είναι οι τεχνολογίες της επικοινωνίας και της πληροφορίας - είναι ήδη καιρός να σταματήσουμε να τις αποκαλούμε «νέες τεχνολογίες» - να μην αντιμετωπίζονται ως ένας σκοπός, αλλά ως ένα μέσο για να επιλέγουμε και να κοινοποιούμε γνώσεις.
<P>
Συγχαίρω τη συνάδελφο κ. Morgan γιατί μπόρεσε να συμπυκνώσει στην έκθεσή της την ουσία αυτών των ανησυχιών, που είναι ανησυχίες όλων μας.

<SPEAKER ID=153 NAME="Bangemann">
Κύριε Πρόεδρε, επιτρέψτε μου κατ' αρχήν να ευχαριστήσω την εισηγήτρια. Η έκθεση είναι πολύ καλή και θα μας βοηθήσει στις εργασίες που ήδη ξεκινήσαμε. Εδώ όμως έχω να κάνω και μια παράκληση προς όλους όσους συμμετείχαν στη συζήτηση αυτή: Δεν φτιάχνουμε χαρτιά χάριν των χαρτιών, αλλά προσπαθούμε να δείξουμε, με τις παρεμβάσεις, πού πρέπει να γίνει κάτι ακόμη, πώς θα μπορέσουμε, στη συνέχεια, να το χειρισθούμε και θα προσπαθήσουμε, ακόμη, να φέρουμε σε επαφή τα διάφορα όργανα που θα πρέπει να συνεργαστούν εδώ. Θα ήταν χρήσιμο να μπορούσαν κάποτε να λεχθούν στις συζητήσεις, όλα όσα κάνουμε εδώ.
<P>
Δεν είναι δηλαδή σωστό ότι επικεντρώσαμε την προσοχή μας μόνο στην τεχνική ή στην υποδομή. Τονίσαμε, από την αρχή κιόλας, αυτόν τον τομέα των περιεχομένων, όπως λέγεται συνοπτικά, και το γεγονός ότι μιλάμε για κοινωνία των πληροφοριών δείχνει σαφώς ότι από την αρχή δώσαμε προσοχή σ' αυτή την κοινωνιολογική, κοινωνική και, φυσικά, και πολιτιστική πτυχή.
<P>
Δημιουργήσαμε ένα φόρουμ για την κοινωνία των πληροφοριών, στο οποίο συνέρχονται όλες οι δυνάμεις, τα συνδικάτα, και, φυσικά, οι δημιουργοί και οι ασχολούμενοι με τα πολυμέσα. Το φόρουμ αυτό ενέκρινε την πρώτη ετήσια έκθεσή του. Αλλωστε είχαν προσκληθεί σ' αυτό και βουλευτές, αλλά κι εκείνοι που δε συμμετείχαν, μπορούν να διαβάσουν στην έκθεση πώς προσπαθούμε να επεξεργασθούμε λύσεις, ειδικά στον τομέα των σχολείων και των βιβλιοθηκών, δηλαδή του γενικά προσιτού δημόσιου πολιτισμού.
<P>
Το φόρουμ αυτό, για παράδειγμα, σαφώς αφιέρωσε δύο από τις έξι ομάδες εργασίας στα προβλήματα αυτά, δηλαδή στις βιβλιοθήκες και την ανάπτυξη των μέσων γενικώς, και δεύτερον στα σχολεία και στα συναφή προβλήματα εκμάθησης και επαγγελματικής κατάρτισης. Δεν το λέω αυτό για να υπογραμμίσω ότι περιπέσαμε σ' έναν τυφλό ενθουσιασμό; κάτι τέτοιο δε συνέβη, δηλαδή. Από την αρχή έλεγα, επανειλημμένα, το εξής: Δεν υπάρχει κανένας λόγος να υποθέτουμε ότι ο κόσμος θα καταρρεύσει. Από την άλλη μεριά, δεν υπάρχει και κανένας λόγος να υποθέτουμε ότι ο κόσμος θα γίνει παραδεισένιος, αλλά θα πρέπει να αξιοποιήσουμε τα νέα αυτά μέσα εκεί όπου είναι λογικά και χρήσιμα. Eκεί που δεν αποφέρουν τίποτε δεν μπορούμε να κάνουμε τίποτε, κι εκεί που φέρνουν κάτι άσχημο θα πρέπει να κάνουμε κάτι ενάντια σ' αυτό. Αυτό σημαίνει ότι συμπεριφερόμαστε πολύ πρακτικά.
<P>
Θα ήθελα - και η εισηγήτρια το έκανε φυσικά - να σας επιστήσω την προσοχή στην έκθεση της task force »Προγράμματα μάθησης και πολυμέσα». Δεν επιτρέπεται να λέτε πως αυτό είναι πάλι ένα νέο έγγραφο. Γνωρίζετε ότι οι task forces που συγκροτήσαμε - η κ. Cresson κι εγώ - είναι μια προσπάθεια να κάνουμε την πολιτική για την έρευνα πιο κατανοητή και με περισσότερη διαφάνεια, αλλά ταυτόχρονα και πιο αποτελεσματική, επειδή καταπιανόμαστε έντονα με ορισμένα πρακτικά προβλήματα και προσπαθούμε να τα λύσουμε. Αυτή η task force ασχολήθηκε μ' όλα αυτά ακριβώς τα θέματα που θίχθηκαν στην έκθεσή σας, κυρία Morgan. Δε θέλω τώρα να σας διαβάσω το έγγραφό μου. Mπορείτε σαφώς να το πάρετε από την Eπιτροπή. Eίναι του 1996, κι έχει αριθμό SEC 96/1426. Eκεί αναφέρονται όλα αυτά που κάνουμε προς στιγμήν, και είναι πάρα πολλά. Eκεί αναφέρεται άλλωστε και πως θα πρέπει να απλουστευθούν οι μορφές προκήρυξης και οι διαδικασίες που θα πρέπει να γίνουν, μέχρις ότου μπορέσει κανείς να πάρει την ενίσχυση, πράγμα που είπατε κι εσείς άλλωστε. Eλπίζω πως θα το πετύχουμε. Bεβαίως, μερικές φορές είναι δύσκολο, μια και δεν μπορούμε να παραπονούμαστε για έλλειψη ενδιαφέροντος.
<P>
Ακουσα μόλις τώρα ότι για ένα πρόγραμμα λαμβάνουμε από 600 μέχρι 1000 αιτήσεις. Aπό τη μια μεριά αυτό είναι ευχάριστο, αφού δείχνει το μεγάλο ενδιαφέρον που υπάρχει, ενώ από την άλλη δείχνει τη δυσκολία του καθήκοντος. Eπιτρέψτε μου να κάνω ακόμη δύο-τρεις παρατηρήσεις σε ορισμένα θέματα γενικής φύσεως, που ανέκυψαν εκ νέου.
<P>
Aυτό που λέχθηκε, σχετικά με το θέμα του πολιτισμού και της δημιουργικής δραστηριότητας, το υποστηρίζω πάρα πολύ. Δε θα πρέπει να υποθέτει κανείς ότι η δημιουργική δραστηριότητα θα μπορούσε να εκδημοκρατιστεί. Aυτό είναι λάθος. Tην πρόσβαση και τα μέσα πρόσβασης μπορούμε να εκδημοκρατίσουμε; να τα κάνουμε γενικώς διαθέσιμα. Aλλά το να υποθέτουμε ότι έτσι θα γινόμασταν μια κοινωνία ιδιοφυιών είναι λάθος, διότι το δημιουργικό έργο θα εξακολουθήσει, όπως και προηγουμένως, να είναι έργο, και, πιθανόν αν είναι δημιουργικό, να είναι έργο ολίγων μόνο, μιας μειονότητας. Kαι στην αποδοχή του πολιτισμού αυτού, δε θα υπάρξει ευρύτατο ενδιαφέρον; δε θα πρέπει να αυταπατόμαστε ως προς αυτό.
<P>
Aυτό, όμως, που μπορεί να προσφέρει πράγματι η κοινωνία των πληροφοριών, είναι μια απλούστερη πρόσβαση σ' αυτά τα, μερικές φορές, ερμητικά κλειστά περιεχόμενα. Eδώ, μετά, δε θα 'πρεπε να απορρίπτει κανείς μέσα που είναι καινούρια. Δε θα 'πρεπε, για παράδειγμα, στην περίπτωση ενός προβλήματος, να εξαρτάται μονάχα από το βιβλίο, ως κλασικού μέσου πρόσβασης σε μια πληροφορία, αλλά να έχει κι άλλες πιο αποδεκτές δυνατότητες, που θα μας προετοιμάζουν να γνωρίσουμε ένα πρόβλημα. Aπό τις εμπειρίες στα σχολεία, γνωρίζουμε ότι υπάρχουν πολλές νέες δυνατότητες, ειδικά για μαθητές που δεν τα καταφέρνουν μ' αυτή τη σχετικά αφηρημένη μέθοδο συλλαβισμού, και που δε θεωρούν τόσο απλό αυτόν τον τρόπο του να σκέπτεται κανείς, αλλά σκέπτονται διαφορετικά. Aυτό δε θα πρέπει να είναι λιγότερο καινοτόμο. Δε θα πρέπει λοιπόν να απορρίπτει κανείς εκ των προτέρων τέτοιες δυνατότητες, αλλά να τις αξιοποιεί. Δε θα πρέπει όμως και να πλανάται ότι θα μπορούσαμε, κατά κάποιον τρόπο, να ζήσουμε σ' έναν τελείως διαφορετικό κόσμο πολιτισμού.
<P>
H άλλη προκατάληψη είναι ότι αν αυτό γίνει δημοσιο-δικαιϊκά, θα έχει υψηλότερη ποιότητα, υψηλότερη στάθμη, ενώ αν γίνει ιδιωτικο-δικαιϊκά θα γίνει μόνο για να κερδηθούν χρήματα. Kι αυτή είναι μια προκατάληψη. Kατά τα άλλα, αν δει κανείς τι γίνεται σήμερα στην πράξη, στα κράτη μέλη, για να συνδεθούν τα σχολεία - το άτυπο Συμβούλιο του Αμστερνταμ ενέκρινε μια έκθεση της σουηδής υπουργού που παρουσίασε τι γίνεται στη Σουηδία και θέλει εξ αυτής να αναπτύξει κατευθυντήριες γραμμές για ολόκληρη την Ένωση - τότε διαπιστώνει ότι πολλά απ' αυτά, τουλάχιστον στην αρχική φάση, στηρίζονται από την ιδιωτική πρωτοβουλία. Φυσικά, βλέποντας το θέμα σε μόνιμη βάση, δεν μπορούμε να το αφήσουμε μόνο στους ιδιώτες, αλλά αυτοί τουλάχιστον ξεκίνησαν. Eδώ θέλω να πω, υπέρ των μεγάλων κρατικών τηλεφωνικών εταιριών, ότι συμπεριφέρονται πολύ δραστήρια, συμπορεύονται με τους φορείς έκδοσης σχολικών βιβλίων και προετοιμάζουν τα περιεχόμενα που ήδη υπάρχουν, πρακτικά, στα σχολικά βιβλία και τα διαδίδουν μ' αυτόν τον καινούριο τρόπο.
<P>
Γίνονται, λοιπόν, αρκετά εδώ, και με τη βοήθεια των ιδιωτών. Δε θα πρέπει να υποθέτει κανείς πως όλα πάντα γίνονται καλύτερα, αν γίνονται από ένα δημοσιο-δικαιϊκό ινστιτούτο. Xρειάζεται να δούμε μόνο μερικές τηλεοπτικές εκπομπές κρατικών σταθμών, για να διαπιστώσουμε ότι δεν ανταποκρίνονται πάντα στο υψηλό μέτρο πολιτιστικής ποιότητας που θέτουν από μόνοι τους οι σταθμοί αυτοί. Γι' αυτό και σας παρακαλώ, μαζί με το ξερό να μην καίτε και το χλωρό, αλλά να προσπαθείτε να κάνετε αυτό που χρειάζεται. Έχουμε άλλωστε κι ένα πρόβλημα που θα πρέπει να αναφέρω επίσης: Στους τομείς αυτούς, συχνά, δεν είναι αρμόδια τα κράτη μέλη, αλλά υποδιαιρέσεις των κρατών μελών - στη Γερμανία για παράδειγμα τα ομόσπονδα κρατίδια. Έτσι είμαστε υποχρεωμένοι να ξεπεράσουμε διπλά εμπόδια, αλλά είμαι αισιόδοξος.
<P>
Προς μεγάλη μου έκπληξη, στις διασκέψεις που είχαμε μέχρι τώρα, τα κράτη μέλη δεν έσπευσαν να μας πουν, φύγετε απ' εδώ; δεν έχετε καμιά δουλειά εδώ. Aντίθετα, μάλιστα. Eίπαν: Φτιάξτε κάτι και δώστε το και σε μας. Δείξτε μας ποιες εμπειρίες μπορούμε να έχουμε. Aυτό, μόνο να μας ωφελήσει μπορεί.
<P>
Λοιπόν, και πάλι θερμές ευχαριστίες στην εισηγήτρια. Eλπίζω ότι, όταν θα σας ενημερώσουμε για τις προόδους, ίσως στο τέλος του χρόνου, να έχουμε ένα πολύ μεγαλύτερο ποσοστό σχολείων συνδεδεμένο στο δίκτυο, και ότι αυτό θα το πετύχουμε μ' έναν πολύ απλό τρόπο.

<SPEAKER ID=154 NAME="Πρόεδρος">
Ευχαριστώ πολύ, Επίτροπε κύριε Bangemann.
<P>
Η συζήτηση έληξε.
<P>
Η ψηφοφορία θα διεξαχθεί αύριο στις 12.00.

<CHAPTER ID=10>
Ανακοίνωση του Προέδρου
<SPEAKER ID=155 NAME="Πρόεδρος">
Αγαπητοί συνάδελφοι, θα ήθελα να σας ανακοινώσω, με αίτημα του προέδρου του Ευρωπαϊκού Κοινοβουλίου, ότι σήμερα το πρωί, στην πόλη του Σαν Σεμπαστιάν, στην Ισπανία, δολοφονήθηκε, πιθανώς από έναν τρομοκράτη της ETA, ο ψυχολόγος της φυλακής Martutene, στην πόλη του Σαν Σεμπαστιάν. Ο εν λόγω τρομοκράτης έχει συλληφθεί έπειτα από την πράξη που διέπραξε.
<P>
Ο κύριος Πρόεδρος, με την πεποίθηση ότι εκφράζει το αίσθημα του Ευρωπαϊκού Κοινοβουλίου, επέδωσε συλληπητήριο μήνυμα στην οικογένεια του θύματος και στην ισπανική κυβέρνηση, εκφράζοντας επίσης στην ισπανική κυβέρνηση την υποστήριξή του ώστε να συνεχιστεί με αποφασιστικότητα ο αγώνας εναντίον κάθε τρομοκρατικής ενέργειας.

<CHAPTER ID=11>
Γενετική τροποποίηση μικροοργανισμών
<SPEAKER ID=156 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0070/97) του κ. Τρακατέλλη, εξ ονόματος της Επιτροπής Περιβάλλοντος, Δημόσιας Υγείας και Προστασίας των Καταναλωτών, σχετικά μεπρόταση οδηγίας του Συμβουλίου που τροποποιεί την Οδηγία 90/219/ΕΟΚ, όσον αφορά την περιορισμένη χρήση γενετικώς τροποποιημένων μικροοργανισμών (COM(95)0640 - C4-0271/96-95/0340(SYN)).

<SPEAKER ID=157 NAME="Τρακατέλλης">
Κύριε Πρόεδρε, ένας από τους σημαντικότερους τομείς της βιοτεχνολογίας είναι οι εφαρμογές που γίνονται με την χρήση γενετικά τροποποιημένων μικροοργανισμών που παράγονται εργαστηριακά με τροποποίηση του γενετικού τους υλικού. Οι οργανισμοί αυτοί αποτελούν ένα από τα πιο σημαντικά εργαλεία της βιοτεχνολογίας, η οποία μπορεί μέσω της γενετικής τροποποίησης να κάνει ένα μικροοργανισμό να παράγει μία χρήσιμη ουσία όπως, για παράδειγμα, ανθρώπινη ινσουλίνη.
<P>
Οι εφαρμογές αυτές επηρεάζουν σημαντικά τα θέματα υγείας και νόσου, διατροφής, προστασίας περιβάλλοντος, γεωργίας και άλλων σημαντικών τομέων της ανθρώπινης ζωής και δραστηριότητας και επομένως η διερεύνηση των δυνατοτήτων των γενετικά τροποποιημένων μικροοργανισμών επιβάλλεται να προχωρήσει διότι υπόσχεται πάρα πολλά. Επειδή όμως δεν είναι επακριβώς γνωστή η φύση και το μέγεθος των κινδύνων, για τον άνθρωπο και το περιβάλλον του, που συνδέονται με τους γενετικά τροποποιημένους οργανισμούς, γι'αυτό ακριβώς και επιβάλλεται η εργασία με αυτούς τους οργανισμούς να γίνεται σε ορισμένους χώρους κατάλληλα διαμορφωμένους για κάθε κατηγορία κινδύνου.
<P>
Μετά από 7 χρόνια εφαρμογής της Οδηγίας 90/219 αναδύθηκαν τα θετικά αλλά και τα αρνητικά στοιχεία της. Σήμερα χρειάζεται τροποποίηση της οδηγίας αυτής ώστε να ανταποκρίνεται στις σημερινές εξελίξεις και ανάγκες.
<P>
Θεωρώ θεμιτή και λογική την απαίτηση πανεπιστημίων, φαρμακευτικών εταιρειών, βιομηχανιών και μικρομεσαίων επιχειρήσεων για ένα απλό, ξεκάθαρο και ευέλικτο πλαίσιο, ώστε να μπορούν χωρίς αμφιβολίες και ασάφειες να επενδύσουν και να προχωρήσουν σε εργασίες. Ταυτόχρονα όμως πρέπει να λάβουμε υπ'όψη μας την μεγάλη σημασία που προσδίδουν οι διάφορες οργανώσεις και ομάδες για την προστασία από κινδύνους από τους γενετικά τροποποιημένους μικροοργανισμούς στους τομείς της υγείας, του περιβάλλοντος και της βιοποικιλομορφίας. Ακριβώς για τον λόγο αυτό πρέπει να επιδιωχθεί με την πρόταση τροποποίησης της οδηγίας η όσο το δυνατόν μεγαλύτερη διοικητική ευελιξία, η οποία όμως δεν πρέπει να αποβαίνει εις βάρος της ασφάλειας, αλλά να δημιουργεί ένα πλαίσιο απλό, ξεκάθαρο και εύκολα εφαρμόσιμο από τους χρήστες και τις αρμόδιες αρχές.
<P>
Κρούω τον κώδωνα του κινδύνου: δεν πρέπει να συγχέουμε το ευέλικτο και ξεκάθαρο πλαίσιο με τους κανόνες ασφάλειας. Ο κίνδυνος να συμβεί μελλοντικά ένα ατύχημα αυξάνει διότι το πεδίο αυτό αυξάνει συνεχώς και συνεπώς, όπως διαπιστώσαμε και στην κρίση των «τρελλών αγελάδων», που προκάλεσε κατάρρευση της κρεαταγοράς, ένα απλό ατύχημα είναι αρκετό για να δώσει στην βιομηχανία των βιοτεχνολογικών εφαρμογών το κακό όνομα και να την οδηγήσει σε κρίση.
<P>
Η πληροφόρηση των πολιτών οι οποίοι βρίσκονται σε άμεση εγγύτητα με τον χώρο δραστηριότητας των γενετικά τροποποιημένων μικροοργανισμών, αλλά και η γενικότερη διαφάνεια και πληροφόρηση του κοινού σχετικά με τις νέες γνώσεις και εφαρμογές της βιοτεχνολογίας αποτελεί την καλύτερη εγγύηση για την ασφάλεια, επένδυση και ανάπτυξη της τεχνολογίας αυτής στην Ευρωπαϊκή 'Ενωση.
<P>
Τα κυριότερα στοιχεία που, κατά την γνώμη μου, πρέπει να τροποποιηθούν στην οδηγία που προτείνει η Επιτροπή είναι τα εξής:
<P>
Κατ'αρχάς ο ορισμός του τί είναι μικροοργανισμός είναι πλήρης στην παλαιά οδηγία. Αντίθετα, η προτεινόμενη από την Επιτροπή προσθήκη στον ορισμό δημιουργεί προβλήματα και είναι επιστημονικά δύσκολο να αποδεχθούμε ότι ζωικά ή φυτικά κύτταρα ορίζονται ως μικροοργανισμοί.
<P>
Η αντικατάσταση της λέξης «περιορίζω» με την λέξη «προλαμβάνω» επιβάλλεται, διότι ενώ η πρώτη υποδηλώνει έκθεση του ανθρώπου και του περιβάλλοντος, έστω και περιορισμένη, η δεύτερη το αποκλείει. Και αυτό είναι και σύμφωνο με την προτεινόμενη από την Επιτροπή διαχείριση των λυμάτων.
<P>
Τρίτον, η κατηγοριοποίηση των εργασιών και η συσχέτισή τους με τον κίνδυνο κινείται προς την σωστή κατεύθυνση. Οπωσδήποτε όμως πιστεύουμε ότι είναι επιστημονικά δύσκολο να τεκμηριωθεί ότι όλες οι εργασίες της κατηγορίας 2 είναι χαμηλού κινδύνου. Διότι εδώ υπάγονται μικροοργανισμοί όπως, για παράδειγμα, σταφυλόκοκκοι, στρεπτόκοκκοι, κολοβακτηρίδιο της διφθερίτιδας και κλωστρίδιο του τετάνου, οι οποίοι αναγνωρίζονται ως μετρίως επικίνδυνοι για την υγεία του ανθρώπου.
<P>
Επίσης, οι εργασίες της κατηγορίας 3 χαρακτηρίζονται από την Επιτροπή ως μετρίου κινδύνου. Και αυτό είναι ανακολουθία, δεδομένου ότι η Οδηγία 90/679 ήδη τις χαρακτηρίζει ως σημαντικά επικίνδυνες. Παράδειγμα, ο ιός του AIDS δεν είναι δυνατόν να θεωρηθεί μετρίως επικίνδυνος; είναι σημαντικά επικίνδυνος.
<P>
Το κυριότερο πρόβλημα στην πρόταση της Επιτροπής είναι η ακριβής εκτίμηση του κινδύνου. Το σημείο αυτό παρουσιάζει μεγάλη ασάφεια. 'Εχουμε κάνει τροπολογίες οι οποίες ορίζουν πολύ καλύτερα τον τρόπο με τον οποίο γίνεται η εκτίμηση αυτού του κινδύνου. Η εκτίμηση αυτή θα γίνει βέβαια με την εκτίμηση του κινδύνου για την υγεία του ανθρώπου, του κινδύνου για το περιβάλλον και, τέλος, την συνεκτίμηση των δύο αυτών κινδύνων.
<P>
Είναι σημαντικό να προβλεφθεί η δυνατότητα αναπροσαρμογής της οδηγίας. Θεωρούμε όμως ότι ουσιαστικά στοιχεία δεν μπορούν να μεταβάλλονται μέσα από την διαδικασία της επιτροπολογίας και θεωρούμε απαράδεκτο τέτοιου είδους στοιχεία να βρίσκονται στα παραρτήματα της οδηγίας.
<P>
Είναι γνωστό ότι χθες συζητήθηκε στην Νομική Επιτροπή το κατά πόσο η παρούσα οδηγία πρέπει να έχει ως νομική βάση το 130 Σ, οπότε έχουμε διαδικασία συνεργασίας, ή πρέπει να έχει το 100 Α και επομένως διαδικασία συναπόφασης.
<P>
Θα ήθελα να τονίσω δύο στοιχεία:
<P>
Πρώτον, η οδηγία αυτή έχει άμεση σχέση με πρακτική εφαρμογή παραγωγής βιοτεχνολογικών προϊόντων, ορμονών, εμβολίων, φαρμάκων, τροφίμων, και είναι φανερό ότι το κόστος της έρευνας για την ανάπτυξη των προϊόντων αυτών που γίνεται στα πλαίσια της οδηγίας, θα επιβαρύνει τα τελικά προϊόντα. Και εδώ ακριβώς απαιτείται η εναρμόνιση των κανόνων στα πλαίσια της εσωτερικής αγοράς.
<P>
Αλλά ακόμη και στην περίπτωση που θα είχε κανείς αμφιβολίες για το κατά πόσον έχουμε μέτρα για την εσωτερική αγορά και αυτομάτως το 100 Α, θα ήθελα να σας θυμίσω ως δεύτερο σημαντικό στοιχείο τις αποφάσεις που πήραμε πρόσφατα σε αυτό το Κοινοβούλιο για θέματα προστασίας της υγείας. Η θέση του Κοινοβουλίου στις 19 Φεβρουαρίου ήταν σαφής και για θέματα υγείας θέλει την διαδικασία συναπόφασης. Αυτό που θέλω να ρωτήσω την Επιτροπή είναι για ποιό λόγο υπήρχαν κατά την επεξεργασία δύο κείμενα από διαφορετικές υπηρεσίες της Επιτροπής και, τέλος, ποιές από τις τροπολογίες θα δεχθεί η Επιτροπή.

<SPEAKER ID=158 NAME="Poisson">
Κύριε Πρόεδρε παρεμβαίνω εξ ονόματος του συναδέλφου μου Alain Pompidou, εισηγητή γνωμοδότησης εξ ονόματος της Επιτροπής Έρευνας.
<P>
Ασχολούμαστε σήμερα με την περιορισμένη χρήση των γενετικά τροποποιημένων μικροοργανισμών. Ο στόχος είναι να έχουμε τη δυνατότητα να εκμεταλλευόμαστε ακίνδυνα αυτούς τους μικροοργανισμούς οι οποίοι προέρχονται από τεχνολογίες που εμφανίστηκαν από τη δεκαετία 1970. Δεν πρόκειται για μια νέα διαδικασία, αλλά για μια διαδικασία που τώρα πια γνωρίζουμε καλά, ελέγχουμε σωστά και σχετικά με την οποία είναι σημαντικό να ξεχωρίσουμε τους αντικειμενικούς κινδύνους και τους δυνητικούς κινδύνους. Αν μια γενετικά τροποποιημένη κατασκευή, ή η απόκτησή της, παρουσιάζει κάποιον κίνδυνο, ο κίνδυνος αυτός μπορεί να εκδηλωθεί διαφορετικά σε συνάρτηση με τα χαρακτηριστικά των χειρισμών.
<P>
Η εμπειρία που αποκτήθηκε κατά τη διάρκεια της τελευταίας δεκαπενταετίας οδήγησε στην αναθεώρηση της οδηγίας 90/219, με σκοπό την προσαρμογή των διοικητικών διατάξεων στους πραγματικούς κινδύνους των χειρισμών και ώστε να ληφθούν καλύτερα υπόψη οι διεθνείς τεχνικές συστάσεις σχετικά με τη βιοασφάλεια, δηλαδή την προστασία της υγείας και του περιβάλλοντος.
<P>
Είναι σημαντικό, όσον αφορά τη διαχείριση των κινδύνων, να εξασφαλιστεί σωστότερα, μια καλή αντιστοιχία ανάμεσα στο επίπεδο κινδύνου που να προσδιορίζεται από μια πιο συγκεκριμένη αξιολόγηση, και στην πολυπλοκότητα των διοικητικών διαδικασιών. Έτσι, σε κάθε επίπεδο κινδύνου αντιστοιχούν οι όροι περιορισμού και η πειραματική πρακτική, που εξαρτώνται ταυτόχρονα από τον τύπο του οργανισμού και τον τύπο χρησιμοποίησης.
<P>
Αυτή είναι η σημασία των τροπολογιών που θα στηρίξει με την ψήφο της η ομάδα μας.

<SPEAKER ID=159 LANGUAGE="EN" NAME="Bowe">
Κύριε Πρόεδρε, θα ήθελα εξ ονόματος της Σοσιαλιστικής Ομάδας να καλωσορίσω την έκθεση και να ευχαριστήσω τον εισηγητή για την εξαιρετική εργασία που έκανε. Η πρόταση, καθώς γνωρίζουμε, καθορίζει μέτρα για την προστασία τόσο της ανθρώπινης υγείας όσο και του περιβάλλοντος από τους κινδύνους που συνδέονται με τις εργασίες με γενετικά τροποποιημένους οργανισμούς σε ελεγχόμενες συνθήκες. Αυτό σημαίνει βασική έρευνα σε εργαστήρια και ιδρύματα, αλλά σημαίνει επίσης και παραγωγή σε βιομηχανική κλίμακα: για πράδειγμα, ζυθοποίηση, παραγωγή εμβολίων και ορισμένες δραστηριότητες της βιομηχανίας τροφίμων. Ασφαλώς θα αποτελέσει ένα σημαντικό μέρος του ρυθμιστικού καθεστώτος για τη βιομηχανία της βιοτεχνολογίας. Υπό το φώς της τεχνικής προόδου και της εμπειρίας που αποκτήθηκε κατά τα τελευταία έτη δεχόμεθα ότι η υφιστάμενη οδηγία χρειάζεται αναθεώρηση.
<P>
Η πρόταση της Επιτροπής είναι εν γένει αποδεκτή ως αρχή αλλά πιστεύουμε ότι σε ορισμένους τομείς θα πρέπει να προχωρήσουμε κι' άλλο επικεντρώνοντας την προσοχή μας ιδιαίτερα στις δραστηριότητες εκείνες που παρουσιάζουν τους μεγαλύτερους κινδύνους: δηλ. δραστηριότητες που χρησιμοποιούν οργανισμούς κατηγορίας 3 και 4 των κατηγοριών κινδύνου. Επί πλέον, θεωρούμε ότι όλα τα τεχνικά παραρτήματα της οδηγίας είναι σημαντικά και θα πρέπει να αποτελούν αντικείμενο προσαρμογής από τεχνική επιτροπή η οποία θα λειτουργεί με τρόπο που να σέβεται το modus vivendi και η οποία θα θέλαμε να ελπίζουμε ότι θα τη δούμε να αναπτύσσεται τα ερχόμενα χρόνια σε μια πραγματικά εταιρική μορφή μεταξύ Επιτροπής, Κοινοβουλίου και Συμβουλίου.
<P>
Η Σοσιαλιστική Ομάδα ανησυχεί επίσης και για την αξιολόγηση των κινδύνων. Το θέμα αυτό θα πρέπει να αντιμετωπίζεται ομοιόμορφα σε ολόκληρη την Ένωση. Θα πρέπει να περιγραφεί με σαφήνεια στα παραρτήματα ούτως ώστε να διασφαλίσουμε ότι υπάρχει ένα ομοιόμορφο επίπεδο αξιολόγησης κινδύνων σε ολόκληρη την Ένωση.
<P>
Επιπλέον, πιστεύουμε επίσης ότι τα μέτρα περιορισμού και ελέγχου, ιδιαίτερα σε ορισμένες πτυχές των τεχνικών παραρτημάτων, μπορούν να βελτιωθούν. Αυτά αναλύονται σε ορισμένες από τις τροπολογίες που σκοπεύουμε να υποστηρίξουμε.
<P>
Τέλος, θα ήθελα να επισημάνω το θέμα της αστικής ευθύνης. Αυτό αποτελεί μια θεμελιώδη δικλείδα ασφαλείας. Η Επιτροπή θα πρέπει να αποδεχθεί την αναγκαιότητα όπως εκείνοι που δραστηριοποιούνται στον τομέα αυτόν θα πρέπει να φέρουν τη νομική ευθύνη για τις επιπτώσεις των οιωνδήποτε ατυχημάτων. Η Επιτροπή θα πρέπει να εξηγήσει με σαφήνεια τη θέση της αναφορικά με το συγκεκριμένο αντικείμενο και τον τρόπο με τον οποίο θα φροντίσει το θέμα της αστικής ευθύνης, όχι μόνο στον τομέα αυτόν αλλά και σε άλλους τομείς όπου η ανθρώπινη υγεία και το περιβάλλον μπορούν να κινδυνεύσουν από ακατάλληλες δραστηριότητες.
<P>
Εν τέλει, θα ήθελα να ζητήσω από την Επιτροπή να αποδεχθεί τις τροπολογίες του Κοινοβουλίου και να τις αξιοποιήσει για να βελτιώσει το κείμενο και για να διασφαλίσει ότι η πρόοδος στον τομέα αυτό γίνεται μέσα σε πλαίσιο εμπιστοσύνης του κοινού η οποία είναι αναγκαία εάν θέλουμε να προοδεύσει η βιομηχανία.

<SPEAKER ID=160 LANGUAGE="DE" NAME="Heinisch">
Kύριε Πρόεδρε, αξιότιμοι κυρίες και κύριοι, με την πρότασή σας, που τροποποιεί την οδηγία εφαρμογής που υποβλήθηκε στις 6.12.1995, η Eπιτροπή της EE λαμβάνει υπόψη τις υπερεικοσαετείς εμπειρίες με τη γενετική τεχνολογία, σε παγκόσμια κλίμακα. Σύμφωνα με τις σημερινές διεθνείς επιστημονικές γνώσεις, εισάγεται μια νέα μεγαλύτερη διαφοροποίηση, όπου - όπως ήδη συμβαίνει σε πολλές ευρωπαϊκές χώρες - προβλέπονται τέσσερις, αντί των μέχρι τώρα δύο, βαθμίδων ασφαλείας. Eκτός τούτου, στην πρόταση καταργείται η διάκριση μεταξύ έρευνας και επαγγέλματος, που στην πράξη ήταν ελάχιστα χρήσιμη. Παράλληλα, οι προτεινόμενες τροποποιήσεις σημαίνουν απλοποίηση και αποφυγή περιττής γραφειοκρατίας, επειδή η διοικητική διαδικασία απλουστεύεται όσο είναι δυνατόν, χωρίς να έχουμε μείωση της ασφάλειας, και υποστηρίζονται, ανεπιφύλακτα σχεδόν, από τη βιομηχανία.
<P>
Ένας τέτοιος περιορισμός της γραφειοκρατίας, που δε δημιουργεί καμιά ανησυχία, έχει μεγάλη σημασία για την έδρα βιοτεχνολογίας «Eυρώπη». H καθυστέρηση της τροποποίησης θα απέφερε στην ευρωπαϊκή έρευνα και βιομηχανία, μειονεκτήματα ανταγωνισμού, χωρίς κανένα ουσιαστικό λόγο, ιδιαίτερα έναντι των HΠA και της Iαπωνίας.
<P>
Eπιδοκιμάζω την πρόταση της Eπιτροπής και τη γνωμοδότηση της Eπιτροπής Έρευνας, και ευχαριστώ τον κ. Pompidou. Kατάφερε να βελτιώσει τις καινοτομίες της πρότασης της Eπιτροπής με ορισμένες πολύ καλές τροπολογίες, χωρίς να θέσει υπό αμφισβήτηση, ή και σε κίνδυνο, τον απλουστευτικό ή εποπτικό χαρακτήρα τους. Eκτός τούτου, ο κ. Pompidou εξέφρασε επιτυχώς τη μεγάλη σημασία της ρύθμισης αυτής για τα ερευνητικά ιδρύματα της Eυρώπης και πέτυχε να υιοθετηθούν από την Eπιτροπή Περιβάλλοντος πολλές προτάσεις.
<P>
H τροπολογία που προβλέπει την ασφάλιση ευθύνης για περιβαλλοντικές ζημιές, μου φαίνεται δύσκολα εφαρμόσιμη στην πράξη. Eκτός τούτου, η Eπιτροπή, ούτως ή άλλως θέλει να εκπονήσει μια Λευκή Bίβλο για την ασφάλιση ευθύνης έναντι του περιβάλλοντος, η οποία θα υποβληθεί σύντομα. Eίναι αμφίβολο αν, ενόψει μιας τέτοιας κατάστασης, είναι λογικό να προκαταλάβουμε την πρόταση της Eπιτροπής και να διατρέξουμε τον κίνδυνο να φέρουμε σε σύγκρουση μεταξύ τους τις διάφορες διατάξεις.

<SPEAKER ID=161 LANGUAGE="DA" NAME="Dybkjζr">
Κύριε Πρόεδρε, θα ήθελα να επικεντρωθώ σε τρία σημεία. Το πρώτο αφορά τη διαδικασία για την πρόταση. Το δεύτερο αφορά το ιστορικό των τροποποιήσεων της οδηγίας και το τρίτο άπτεται του περιεχομένου της. Όσον αφορά τη διαδικασία, δεν έχω καταλήξει ποια παράγραφο θα πρέπει να ακολουθήσει η οδηγία. Οι απόψεις μπορεί να διίστανται σχετικά με την πλέον προσήκουσα διαδικασία. Θέλω ωστόσο να τονίσω ότι είναι εξαιρετικά δυσάρεστο να τίθεται πρόταση προς συζήτηση εδώ στην ολομέλεια για την οποία ήδη η Προεδρία έχει υποβάλει στο Συμβούλιο πρόταση συμβιβασμού επί των σημείων όπου οι γνώμες διίστανται. Μπορεί κανείς να ισχυρισθεί ότι αυτό συνέβη επειδή η συζήτηση της προτάσεως στο Κοινοβούλιο έχει καθυστερήσει υπερβολικά; όπως και να έχει ωστόσο, η κατάσταση αυτή δεν μας ικανοποιεί. Φαίνεται επίσης να δείχνει ότι η Επιτροπή και το Συμβούλιο πιστεύουν ακράδαντα πως η μόνη δυνατότητα που πραγματικά έχει το Κοινοβούλιο σε αυτό το ζήτημα είναι να αποφανθεί με ένα ναι ή με ένα όχι επί της προτάσεως και μόνον, ενώ το Συμβούλιο και η Επιτροπή στην ουσία μπορούν να αδιαφορούν για την τροπολογία που υποβάλλουμε.
<P>
Όσον αφορά τώρα το ιστορικό της τροποποίησης της ίδιας της οδηγίας, η Επιτροπή δηλώνει ότι δεδομένων των σημαντικών εξελίξεων θα πρέπει να εξετάσουμε μία οδηγία η οποία ξεκίνησε στη δεκαετία του '80, έστω και αν υιοθετήθηκε για πρώτη φορά το 1990. Το πρόβλημα είναι ότι η Επιτροπή δεν κάνει πουθενά λόγο για τα επιστημονικά αποτελέσματα και την εμπειρία που καθιστούν σαφές ότι η οδηγία πρέπει να τροποποιηθεί. Έτσι θα πρέπει στην ουσία να βασιστούμε στη δήλωση της Επιτροπής και φυσικά να το κάνουμε χωρίς να γνωρίζουμε πραγματικά τι ακροάσεις έκανε σχετικώς η Επιτροπή, ποιους συμβουλεύθηκε κ.ο.κ. Όπως ήδη είπα, μπορεί όντως να χρειάζεται τροποποιήσεις η οδηγία, αλλά αυτή η ανάγκη τροποποίησης θα πρέπει να αποδειχθεί με συγκριμένα στοιχεία.
<P>
Επί του ιδίου του περιεχομένου τώρα θα ήθελα να τονίσω ότι το βασικό ζήτημα για μας είναι να μην ελαττωθεί το επίπεδο παρεχόμενης προστασίας, πράγμα που σημαίνει ότι όσον αφορά τις αλλαγές στην κατηγοριοποίηση θα πρέπει να υπογραμμισθεί ότι η σημαντικότερη έλλειψη της προτάσεως είναι ότι δεν παρέχει κατευθυντήριες γραμμές για το πως επιθυμούμε αυτή την κατηγοριοποίηση, ούτως ώστε προσφέρει μεγάλα περιθώρια στους ιδιώτες να προβαίνουν στην κατηγοριοποίηση όπως αυτοί προτιμούν. Αυτό σημαίνει ότι θα πρέπει να υπάρξουν αρκετές τροπολογίες, θέλουμε δε υποστήριξη για να καταστήσουμε την πρόταση περισσότερο αποδεκτή.

<SPEAKER ID=162 LANGUAGE="ES" NAME="Marset Campos">
Κύριε Πρόεδρε, η πολιτική μας ομάδα συμφωνεί με την εξαιρετική δουλειά του κ. Τρακατέλλη, καθώς και με τη συμβολή της Επιτροπής Έρευνας, Τεχνολογικής Ανάπτυξης και Ενέργειας υπό την καθοδήγηση του κ. Pompidou.
<P>
Ωστόσο, με δεδομένη τη δικαιολογημένα έντονη κοινωνική ανησυχία που υπάρχει κυρίως για τις γενετικές τροποποιήσεις, καταθέσαμε δύο τροπολογίες με στόχο να οριοθετηθούν οι ενδεχόμενοι κίνδυνοι και να αποσοβηθούν οι συνέπειές τους. Συγκεκριμένα πιστεύουμε ότι στα παραρτήματα, τόσο στην αξιολόγηση και στην κατάταξη όσο και στη διαδικασία του κατεπείγοντος θα έπρεπε να διευκρινίζεται (επειδή μπορεί να γίνει σήμερα) ποιες είναι οι βιολογικές αλυσίδες, τα εν ζωή είδη που μπορούν να επηρεαστούν και πώς μπορεί να αντιμετωπιστεί ο κίνδυνος αυτός.

<SPEAKER ID=163 LANGUAGE="DE" NAME="Breyer">
Kύριε Πρόεδρε, παρόλο που η οδηγία για τα εργαστήρια ψηφίσθηκε μόλις το 1990 και δεν υλοποιήθηκε ακόμη σε πολλά κράτη μέλη, η Eπιτροπή έκανε ήδη μια πρόταση, που προβλέπει την έντονη απελευθέρωση, τη μείωση των περιβαλλοντικών στάνταρτ και των στάνταρτ ασφαλείας.
<P>
Aναφέρομαι σε δύο σημεία: Xρειάζεται να αναληφθεί ευθύνη για το περιβάλλον και τα πρόσωπα, και ερωτώ εδώ την Eπίτροπο το εξής: Γιατί να μην αυξηθεί η ίδια ευθύνη των επιστημόνων; Aν τάχα είναι έτσι όπως μας λέει η βιομηχανία και η επιστήμη, ότι δηλαδή η γενετική τεχνολογία είναι ασφαλής, απορώ γιατί ανθίσταται τόσο έντονα στο να αναληφθεί ευθύνη.
<P>
Δεύτερο σημείο: Xορήγηση άδειας με λήξη της προθεσμίας. Kατά τη γνώμη μου είναι τελείως ανεύθυνο να χορηγείται η άδεια μετά τη λήξη της προθεσμίας και οι προθεσμίες να μειωθούν από 60 σε 45 ημέρες. Eίναι παράλογο να χρειάζεται να περιμένω περισσότερο για την έκδοση μιας άδειας στάθμευσης ποδηλάτου απ' ότι για την έκδοση μιας άδειας εργαστηρίου έρευνας, στο οποίο θα δουλεύουν με παθογόνους γενετικά τροποποιημένους οργανισμούς. Δε χρειαζόμαστε λιγότερα περιβαλλοντικά στάνταρτ και στάνταρτ ασφαλείας, αλλά χρειαζόμαστε περισσότερα περιβαλλοντικά στάνταρτ, περισσότερη ασφάλεια και κυρίως περισσότερη διαφάνεια.

<SPEAKER ID=164 LANGUAGE="DE" NAME="Schleicher">
Kύριε Πρόεδρε, κυρίες και κύριοι, η Eυρωπαϊκή Ένωση έχει, από το 1990, την αυστηρότερη νομοθεσία στον τομέα της βιοτεχνολογίας. Oρισμένα κράτη μέλη προχώρησαν με μεγαλύτερη αυστηρότητα, στη μεταφορά των ευρωπαϊκών αυτών κριτηρίων στην εθνική τους νομοθεσία. H πρόνοια αυτή, κατά την άποψή μου, ήταν λογική. Στο μεταξύ όμως έχουμε εμπειρίες, σε παγκόσμια κλίμακα, από τη χρήση της βιοτεχνολογίας. Oι αυστηρές διατάξεις της Eυρώπης αποδείχθηκαν, για την έδρα «Eυρώπη», ολοένα και μεγαλύτερη τροχοπέδη στην έρευνα και στην υλοποίηση των αποτελεσμάτων της έρευνας. Ένα χαρακτηριστικό παράδειγμα αυτού: Mια ευρωπαϊκή βιομηχανική επιχείρηση, μια χημική βιομηχανία, διαθέτει 26 έδρες για την έρευνα και την ανάπτυξη; οι 6 απ' αυτές βρίσκονται στην Eυρωπαϊκή Ένωση και οι 20 στη Bόρεια και Nότια Aμερική, στη Nότιο Aφρική και στην Απω Aνατολή. H γενετική τεχνολογία είναι μια από τις βασικές τεχνολογίες κλειδιά του επόμενου αιώνα, με ευρεία εφαρμογή στην ιατρική, την φαρμακευτική, τη γεωργία, την παραγωγή τροφίμων και το περιβάλλον. H γενετική τεχνολογία, με τις καινοτομίες της, θα καθορίσει αποφασιστικά την οικονομική ανάπτυξη όλων των χωρών, κατά τις επόμενες δεκαετίες.
<P>
H οδηγία του 1990, για την εφαρμογή γενετικά τροποποιημένων μικροοργανισμών σε περιορισμένους χώρους, βασίζεται στις επιστημονικές γνώσεις της δεκαετίας του '80. H ομάδα μας υποστηρίζει πλήρως τους στόχους της Eυρωπαϊκής Eπιτροπής να εξαλείψει, με την προκειμένη τροποποίηση των ευρωπαϊκών διατάξεων, την περιττή διοικητική δαπάνη - λέω την περιττή - και ταυτόχρονα να εξασφαλίσει την απαιτούμενη πρόνοια και ασφάλεια. Σ' αυτό περιλαμβάνεται και η προσαρμογή της ταξινόμησης στη διεθνή πρακτική, που ως γνωστόν υφίσταται, καθώς επίσης και η αναθεώρηση των όχι πλέον σύγχρονων τεχνικών παραρτημάτων. Στο μέλλον, θα υπάρχουν τέσσερις κατηγορίες κινδύνων έναντι των σημερινών δύο, πράγμα που θα επιτρέψει πολύ καλύτερη αξιολόγηση του κινδύνου και κατάταξη των αναγκαίων μέτρων προστασίας. Για την ομάδα μου, είναι ιδιαίτερα σημαντικό το να συμμετέχει, μελλοντικά, πλήρως το Eυρωπαϊκό Kοινοβούλιο σε σημαντικές τροποποιήσεις της οδηγίας. Aν οι κίνδυνοι μπορούν να ελεγχθούν, όπως διαφάνηκε τα τελευταία 20 χρόνια, θεωρώ ως επιταγή και χριστιανική ευθύνη το να διερευνηθούν οι δυνατότητες της γενετικής τεχνολογίας, και στη συνέχεια να γίνει υπεύθυνη εφαρμογή της.

<SPEAKER ID=165 LANGUAGE="DE" NAME="Gebhardt">
Κύριε Πρόεδρε, αξιότιμοι κυρίες και κύριοι συνάδελφοι, η τεχνολογία προχωρεί και οι νέες γνώσεις έχουν σαν αποτέλεσμα την προσαρμογή των νόμων. Aυτό είναι καλό. Tο πού στηρίζονται οι εμπειρίες στις οποίες βασίζεται η Eπιτροπή στο θέμα αυτό, θα παραμείνει μυστικό της. H μετάλλαξη και η μ' αυτή σχετιζόμενη έρευνα, χρειάζεται περισσότερο από πέντε ή έξι χρόνια, για να αποκτήσει εποπτική εικόνα των συνεπειών που έχουν σχέση με την εφαρμογή γενετικά τροποποιημένων μικροοργανισμών. Διότι δεν είναι μεγαλύτερη η εμπειρία που έχουμε με την προκειμένη οδηγία.
<P>
Για το λόγο αυτό έχουν μεγάλη σημασία, ιδιαίτερα δύο τροπολογίες της Eπιτροπής Περιβάλλοντος, Δημόσιας Yγείας και Προστασίας των Kαταναλωτών. Στη μία πρόκειται για την ενημέρωση της κοινής γνώμης. H δημοκρατία και η διαφάνεια απαιτούν να γίνονται γνωστές οι διατάξεις σχετικά με την ασφάλεια. H ενημέρωση της κοινής γνώμης αποτελεί πραγματική εγγύηση ασφαλείας. Γι' αυτό και δεν αρκεί να υπάρχει πρόσβαση της κοινής γνώμης σε πληροφορίες για ατυχήματα. Oι πληροφορίες θα πρέπει να δίνονται αυτόματα στην κοινή γνώμη. Aυτό είναι το πρώτο αίτημα.
<P>
H δεύτερη σημαντική τροποποίηση προκύπτει από τις πρόσφατες εμπειρίες μας με την Eπιτροπή, κι εδώ έχω κατά νου λ.χ. την άδεια κυκλοφορίας του γενετικά τροποποιημένου αραβοσίτου. H εμπειρία μας δείχνει ότι θα πρέπει να τεθούν πολύ στενά όρια για το πού η Eπιτροπή θα μπορεί μόνη της να κάνει τροποποιήσεις και να παίρνει αποφάσεις. Γι' αυτό και είναι πολύ σημαντικό να τεθούν πολύ στενά περιθώρια στην επιτροπολογία. Aυτή είναι μια δεύτερη ουσιώδης τροπολογία που καταθέσαμε.
<P>
Παρόλα αυτά έχω μεγάλους ενδοιασμούς, για το κατά πόσον, ακόμη και αν εγκριθούν όλες οι προκείμενες τροπολογίες, θα εξασφαλίζεται πραγματικά η απαραίτητη ασφάλεια. Tο μέλλον θα δείξει; ελπίζω όχι με την αρνητική έννοια.

<SPEAKER ID=166 LANGUAGE="EN" NAME="Jackson">
Σας ευχαριστώ κύριε Πρόεδρε. Ελπίζω πάρα πολύ ότι όταν απαντήσει η Επίτροπος θα είναι σε θέση να μας παράσχει μια λεπτομερή εικόνα των απόψεων της Επιτροπής για τις διάφορες τροπολογίες που κατατέθηκαν. Θα ήθελα να της ζητήσω να κυκλοφορήσει, πριν από την αυριανή ψηφοφορία, ένα κατάλογο των τροπολογιών που πιθανώς θα γίνουν αποδεκτές από την Επιτροπή καθώς και εκείνων που βλέπει ότι είναι δύσκολο να γίνουν αποδεκτές. Αυτό έχει γίνει και στο παρελθόν και θα αποτελούσε πολύ μεγάλη βοήθεια για μας.
<P>
Από τη συζήτηση που κάναμε ήδη για την κλωνοποίηση προκύπτει σαφώς ότι η χρησιμότητα των επιστημονικών προσπαθειών στον τομεά της γενετικής έχει φτάσει να εξετάζεται πλέον με το μικροσκόπιο - και σωστά πιστεύω. Είναι επίσης σαφές ότι ύστερα από την κρίση της ΣΕΒ κατέστη αναγκαίο να επικεντρώσουμε την προσοχή μας στους πιθανούς κινδύνους για την ανθρώπινη υγεία από μια μέχρι τώρα μη ύποπτη, πιθανώς μικροσκοπική πηγή. Μέσα σ' αυτό το πλαίσιο είναι κατανοητό πως ορισμένοι συνάδελφοι θα διατηρούν αμφιβολίες σχετικά με την παρούσα πρόταση η οποία επιζητεί να ομαλοποιήσει τις διαδικασίες έγκρισης σε ένα πολύ ευαίσθητο τομέα.
<P>
Είμαι ευτυχής που η επιτροπή υπό την καθοδήγηση του κ. Τρακατέλλη υπεστήριξε την οδηγία με ορισμένες τροπολογίες για την ενίσχυσή της. Ωστόσο, θα ήθελα να επισημάνω στο Κοινοβούλιο ειδικότερα την Τροπολογία Αριθ. 22 της παρούσας οδηγίας η οποία κατετέθη όχι από τον εισηγητή μας αλλά από την Επιτροπή Ενέργειας και να επισημάνω τη σημασία της. Ελπίζω ότι η Επιτροπή θα μπορέσει να την αποδεχθεί.
<P>
Υπάρχει ο πραγματικός κίνδυνος τόσο για το Κοινοβούλιο το ίδιο όσο και για κείνους που μας εκλέγουν, η παρούσα να είναι μια από τις πολύ λίγες ευκαιρίες που θα έχουμε για να συμμετάσχουμε στο σχέδιο της οδηγίας και στο τελικό κείμενο της οδηγίας για τη χρήση γενετικά τροποποιημένων οργανισμών σε ελεγχόμενους χώρους και ότι από τη στιγμή που θα εγκριθεί η οδηγία - και νομίζω ότι θα εγκριθεί - δεν θα είμαστε πλέον σε θέση να ασκήσουμε κανένα ρόλο εποπτείας. Η Τροπολογία Αριθ. 22 της Επιτροπής Ενέργειας διασφαλίζει πράγματι ότι η Ευρωπαϊκή Επιτροπή θα υποβάλλει στο Κοινοβούλιο τακτικές εκθέσεις για το τι λαμβάνει χώρα ως αποτέλεσμα της παρούσας.
<P>
Συνιστώ στο Σώμα την τροπολογία αυτή και ελπίζω ότι η Επιτροπή θα την εγκρίνει.

<SPEAKER ID=167 LANGUAGE="ES" NAME="Aparicio Sαnchez">
Κύριε Πρόεδρε, οφείλω να αφιερώσω τα πρώτα δευτερόλεπτα της παρέμβασής μου σε ένα ζήτημα ξένο προς την έκθεση του κ. Τρακατέλλη αλλά συναφές προς τη συλλογική ηθική.
<P>
Ο κύριος Πρόεδρος είχε την καλοσύνη να ανακοινώσει πριν μερικά λεπτά την άμεση αντίδραση του Προέδρου του Σώματος στην τελευταία τρομοκρατική επίθεση της ΕΤΑ και θέλω να ευχαριστήσω θερμότατα, ως Ισπανός, όλους τους Ευρωπαίους πολίτες για την αλληλεγγύη τους. Οφείλουν, όμως, να γνωρίζουν οι Ευρωπαίοι πολίτες, τους οποίους εκπροσωπεί το Σώμα αυτό, ότι αυτό το αίσθημα αγανάκτησης για κάθε νεκρό της ΕΤΑ δύσκολα συμβιβάζεται, από ηθική άποψη, με τη διατήρηση του δικαιώματος αναζήτησης ασύλου στην επικράτεια της Ευρωπαϊκής Ένωσης για άτομα που σχετίζονται με τις τρομοκρατικές αυτές δραστηριότητες και διαφεύγουν της ισπανικής δικαιοσύνης. Ευχαριστώ πολύ, πάντως, κύριε Πρόεδρε, για την άμεση αυτή αντίδραση του Σώματος.
<P>
Επανερχόμενος στο θέμα του κ. Τρακατέλλη πρέπει να πω ότι, παρά το μεγάλο αριθμό των τροπολογιών (εγώ θα έλεγα ότι πρόκειται για μία εξαιρετικά επίμαχη έκθεση), πιστεύω, ωστόσο, όπως φάνηκε και από τις παρεμβάσεις, ότι, ανεξάρτητα από τις (ιδιαίτερα αποσπασματικές) τροπολογίες που κατατέθηκαν ή που θα ψηφιστούν αύριο, όλα τα μέλη του Σώματος συμφωνούν πως είναι και σκόπιμη και αναγκαία η εν λόγω πρόταση οδηγίας, πως πρόκειται για μια εξαιρετική έκθεση (τα συγχαρητήριά μου στον κ. Τρακατέλλη) και πως η πλειοψηφία των τροπολογιών της επιτροπής στοχεύει να συνδυάσει την προσοχή των δημόσιων αρχών, κάτι που αφορά εμάς, δημιουργώντας νομικό πλαίσιο, με την απόφαση να συνεχιστεί η αξιοποίηση των πόρων της γενετικής μηχανικής.
<P>
Πιστεύω, λοιπόν, πως όλα εξελίχθηκαν στην κατεύθυνση της αλληλοσυμφιλίωσης των προτάσεων των Ηνωμένων Εθνών σχετικά με τη βιοποικιλότητα από το 1992. Με την έννοια αυτή, η προάσπιση της ασφάλειας και της ανθρώπινης αξιοπρέπειας είναι συμβατή με τη βιομηχανική αξιοποίηση και την πρόοδο της έρευνας στο αντικείμενο αυτό.

<SPEAKER ID=168 LANGUAGE="DE" NAME="Tannert">
H προκειμένη οδηγία έχει δύο στόχους: Πρώτον, την ασφαλή χρήση των γενετικά τροποποιημένων μικροοργανισμών, και δεύτερον την αναθέρμανση της βιοτεχνολογικής έρευνας. Oι προτάσεις της Eπιτροπής χρειάζεται να βελτιωθούν σε δύο κυρίως σημεία; πρώτον, στον τομέα της ανάληψης της ευθύνης για τις ζημιές - πράγμα που αναφέρθηκε ήδη. Όποιος δουλεύει με γενετικά τροποποιημένους μικροοργανισμούς, θα πρέπει να ευθύνεται για τις ζημιές που θα προκύψουν, σε περίπτωση απελευθέρωσης των μικροοργανισμών αυτών στο περιβάλλον. Eδώ έχω τελείως διαφορετική άποψη από τη συνάδελφο κ. Heinisch.
<P>
Δεύτερον, ο τομέας των νομοθετικών διαδικασιών: Όσον αφορά τις τροποποιήσεις του πεδίου ισχύος της οδηγίας, το Kοινοβούλιό μας δε θα πρέπει να στερηθεί του δικαιώματος της συμμετοχής. Aυτό αναφέρεται στα παραρτήματα I και II της οδηγίας. Eδώ δηλαδή δεν πρόκειται, όπως φαίνεται από μια πρώτη ματιά, για τεχνικές διατάξεις, αλλά για την ουσία της οδηγίας, που είναι σημαντική για την ασφάλεια.
<P>
Δεν ήταν επιβοηθητικό, για την αξιολόγηση του σχεδίου της Eπιτροπής, το ότι δεν υποβλήθηκε ακόμη η συνοπτική έκθεση της Eπιτροπής για την εμπειρία με την οδηγία. Kυρία Bjerregad, θα πρέπει να μεριμνήσετε γι' αυτό.
<P>
Στην απάντηση της Eπιτροπής σε μια σχετική γραπτή ερώτησή μου, η έκθεση αυτή δεν προσδιορίζεται για μια συγκεκριμένη ημερομηνία, κατά τη διάρκεια του 1997. Σύμφωνα με την οδηγία, ήταν υποχρεωμένη να την υποβάλει από πέρυσι ακόμη. Eλπίζω ότι η Eπιτροπή, με την προτεινόμενη επιτάχυνση των διαδικασιών χορήγησης αδειών, μελλοντικά, θα ανταποκρίνεται με μεγαλύτερη συνέπεια στην υποχρέωσή της να ενημερώνει την κοινή γνώμη και το Eυρωπαϊκό Kοινοβούλιο και θα τηρεί, τουλάχιστον τις νομοθετικά κατοχυρωμένες προθεσμίες, ή για την ακρίβεια, θα επιβάλει σχετικές κυρώσεις για τις παραλείψεις των κρατών μελών να την υλοποιήσουν. Λόγω της αμέλειας στο θέμα της ΣEB, μου φαίνεται ότι τώρα είναι περισσότερο αναγκαίο να επισημαίνουμε στην Eπιτροπή αυτές τις νέες παραλείψεις.

<SPEAKER ID=169 NAME="Bjerregaard">
Κύριε Πρόεδρε, θα ήθελα να ευχαριστήσω τον εισηγητή, κ. Τρακατέλλη, και τον εισηγητή του πορίσματος της Επιτροπής Έρευνας κ. Pompidou για την ενδελεχή εργασία που πραγματοποίησαν με την έκθεση αυτή. Όπως γνωρίζουμε όλοι, και όπως επίσης υπογραμμίσθηκε στη σημερινή συζήτηση, η ρύθμιση στον τομέα των γενετικώς μεταλλαγμένων οργανισμών (ΓΜΟ) αποτελεί δύσκολο αντικείμενο και αποτελεί μία από τις προτεραιότητες στην πολιτική ημερήσια διάταξη. Η οδηγία 90/219 είναι οριζόντια και βασίζεται στην αρχή της σύνεσης. Θα πρέπει να εξασφαλίσει ότι η τεχνολογία εξελίσσεται με τέτοιο τρόπο ούτως ώστε να μη θέτει σε κίνδυνο την ασφάλεια στον τομέα του περιβάλλοντος και της δημόσιας υγείας. Η οδηγία ρυθμίζει επομένως τους κανόνες του παιχνιδιού και τα μέτρα ασφαλείας που θα πρέπει να εφαρμόζονται από τα εργαστήρια τα οποία ερευνούν και ασχολούνται με τους ΓΜΟ. Η οδηγία αυτή αφορά έναν πολύ τεχνικό τομέα, ο οποίος βρίσκεται σε έντονη εξέλιξη. Πρόκειται για έναν τομέα με σημαντικές συνέπειες και για την απασχόληση στην ΕΕ και για τη βιομηχανία. Οι μέχρι τούδε εμπειρίες με την οδηγία κατέδειξαν ορισμένες αδυναμίες. Θα ήθελα να τις αναφέρω: πρόκειται για μια ακατάλληλη κατηγοριοποίηση των γενετικώς μεταλλαγμένων μικροοργανισμών, ανεπαρκείς κατευθυντήριες γραμμές για την εκτίμηση του κινδύνου και μέτρα σχετικά με τη στεγανότητα, έλλειψη ευελιξίας όσον αφορά τις εφαρμογές των τεχνικών εξελίξεων, ελλείψεις στο συσχετισμό μέτρων που αφορούν την υποβολή γνωστοποίησης και των διοικητικών μέτρων από τη μία με τον κίνδυνο κατά τις σχετικές δραστηριότητες από την άλλη, καθώς επίσης και ο υπερβολικός διοικητικός φόρτος σε σχέση με τις δραστηριότητες χαμηλού κινδύνου.
<P>
Η πρόταση της Επιτροπής εφαρμόζει την αρχή της σύνεσης ενώ συγχρόνως αποσκοπεί στην επίλυση των πρακτικών προβλημάτων που εντοπίσθηκαν κατά την υπάρχουσα οδηγία. Οι σημαντικότερες τροποποιήσεις είναι ότι οι διοικητικές διαδικασίες και οι απαιτήσεις υποβολής γνωστοποίησης θα πρέπει να είναι ανάλογες του κινδύνου κατά τις δραστηριότητες που αφορούν γενετικώς μεταλλαγμένους μικροοργανισμούς, και όπως ανέφεραν πολλοί από τους προλαλήσαντες, θα πρέπει να ταξινομούνται σε τέσσερις κατηγορίες κινδύνου. Οι διαδικασίες θα απλοποιηθούν, εφόσον βεβαίως δεν μειώνεται το επίπεδο ασφαλείας, και καθορίζονται σαφή μέτρα ελάχιστης στεγανότητας και ελέγχου για κάθε μία από τις τέσσερις κατηγορίες, ενώ στο μέλλον θα καθίσταται ευκολότερη η προσαρμογή της οδηγίας στις τεχνολογικές εξελίξεις.
<P>
Από τις 68 τροπολογίες η Επιτροπή δέχεται πλήρως τις τροπολογίες 2, 3, 9, 10, 16, 17, 19, 31, 41 και 42, 49 και 56. Όλες αυτές βοηθούν στην αποσαφήνιση των αρχών της πρότασης της Επιτροπής. Η Επιτροπή δέχεται μερικώς τις τροπολογίες 4, 11, 27, 30, 35, 37, 38, 39, 43, 47, 48, 54 και 55 και καταρχήν δέχεται τις τροπολογίες 7, 8, 14, 15, 17, 21 και 22, επί της οποίας η κ. Jackson ιδιαιτέρως ζήτησε να πληροφορηθεί τη γνώμη της Επιτροπής, 23, 24, 25, 64 και 68, οι οποίες ωστόσο θα διατυπωθούν κάπως διαφορετικά, ώστε να μην δημιουργήσουν ενδεχομένως νέα προβλήματα.
<P>
Θα ήθελα επίσης να κάνω μία παρατήρηση σχετικώς με την τροπολογία 37, διότι πιστεύω ότι η κ. Gebhardt συμμετήσχε έμμεσα σε αυτή, συγκεκριμένα όσον αφορά το ζήτημα της νομοθετικής διαδικασίας για το παράρτημα Ι. Η Επιτροπή μπορεί μερικώς να δεχθεί εδώ την εφαρμογή πλήρους νομοθετικής διαδικασίας για το παράρτημα Ι. Η πλήρης νομοθετική διαδικασία έχει ως γνωστόν το πλεονέκτημα, όπως τόνισαν πολλοί από τους προλαλήσαντες, ότι και το Κοινοβούλιο και το Συμβούλιο συμμετέχουν στην τροποποίηση του παραρτήματος. Τούτο σημαίνει ότι η Επιτροπή απορρίπτει 31 τροπολογίες, και θα ήθελα να σχολιάσω ορισμένες από αυτές.
<P>
Καταρχήν η τροπολογία 1, η οποία αποσκοπεί στην αλλαγή της νομικής βάσεως της πρότασης της Επιτροπής από το άρθρο 130 Σ, παράγραφος 1, στο άρθρο 100 Α. Κάτι τέτοιο δεν μπορούμε να το δεχθούμε. Και τούτο όχι διότι η Επιτροπή δεν έχει κατανόηση για την επιθυμία του Κοινοβουλίου να συμμετάσχει πλήρως στη νομοθετική διαδικασία. Κάτι τέτοιο θα το υποστηρίζαμε ανεπιφύλακτα. Έχω ωστόσο διαπιστώσει εν τω μεταξύ ότι στην παρούσα συνθήκη δεν υπάρχει νομική βάση για να προτιμηθεί το άρθρο 100 Α απέναντι στο 130 Σ, εκτός και αν το εφαρμοστικό πεδίο της οδηγίας τροποποιηθεί σημαντικά, έτσι ώστε να αποκτήσει άμεση επίδραση στην εσωτερική αγορά. Δεν υπάρχει βεβαίως αμφιβολία ότι πρόκειται για μια εντελώς ακατανόητη διακριτική μεταχείριση του Κοινοβουλίου αναλόγως της διατάξεως την οποία επιλέγουμε. Και ελπίζω πραγματικά ότι με τις νέες τροποποιήσεις της Συνθήκης το πρόβλημα θα επιλυθεί.
<P>
Θα ήθελα επίσης να προσθέσω ότι η προταθείσα αλλαγή της νομικής βάσης συνεπάγεται ότι τα κράτη μέλη δεν θα έχουν τη δυνατότητα, όπως συμβαίνει σήμερα, να λαμβάνουν αυστηρότερα μέτρα στεγανότητας και ελέγχου από ό, τι καθορίζεται στην οδηγία. Οι τωρινές διατάξεις ορίζουν ότι τα κράτη μέλη στα πλαίσια της δικής τους νομοθεσίας δύνανται να καθορίζουν αυστηρότερες προδιαγραφές από αυτές που καθορίζει η οδηγία. Εάν υιοθετηθεί ως νομική βάση το άρθρο 100 Α, αυτό θα σημάνει πλήρη εναρμόνιση και τα κράτη μέλη δεν θα έχουν πλέον τη δυνατότητα λήψης αυστηρότερων μέτρων. Το αποτέλεσμα μπορεί να είναι η εξασθένιση των μέτρων τους για στεγανότητα και έλεγχο σε εθνικό επίπεδο εξαιτίας αυτής της αλλαγής, και φυσικά δεν θεωρούμε σκόπιμο κάτι τέτοιο.
<P>
Οι τροπολογίες 18 και 20 που αφορούν το διαχωρισμό των δραστηριοτήτων της κατηγορίας 3 και 4 σχετικά με τις απαιτήσεις για υποβολή γνωστοποίησης δεν μας βρίσκουν σύμφωνους. Η Επιτροπή θεωρεί ότι ένας τέτοιος διαχωρισμός θα περιέπλεκε την πρακτική εφαρμογή της οδηγίας και θα προξενούσε σύγχυση. Η Επιτροπή κατανοεί ωστόσο ότι στόχος αυτής της τροπολογίας είναι η ενίσχυση του διοικητικού ελέγχου αυτών των δραστηριοτήτων υψηλού κινδύνου. Προτείνει γι'αυτό η Επιτροπή οι δύο αυτοί στόχοι να συμπληρωθούν με την απαίτηση ρητής αδείας για μετέπειτα εφαρμογές για τις κατηγορίες 3 και 4.
<P>
Η Επιτροπή αδυνατεί να κάνει δεκτές τις τροπολογίες 44, 45, 46 που αποσκοπούν στον περιορισμό του εφαρμοστικού πεδίου της οδηγίας, ούτως ώστε να περιλαμβάνει αποκλειστικά τις εργαστηριακές δραστηριότητες με στόχο την έρευνα. Και αυτό διότι η Επιτροπή επιθυμεί τη ρύθμιση όλων των δραστηριοτήτων, π.χ. των εργαστηριακών, ασχέτως του τελικού στόχου τους.
<P>
Επίσης αδυνατούμε να κάνουμε δεκτές τις τροπολογίες 26, 36, 50, 57 και 58 διότι αποσκοπούν οι πληροφορίες, στις οποίες έχει πρόσβαση η κοινή γνώμη ή εκείνοι οι τομείς των δραστηριοτήτων επί των οποίων μπορεί αυτή να πληροφορηθεί, να περιοριστούν στην προστασία της υγείας και του περιβάλλοντος καθώς και στα σχέδια έκτακτης ανάγκης. Η Επιτροπή δεν θεωρεί σκόπιμο κάτι τέτοιο, διότι είναι σημαντικό να πεισθεί η κοινή γνώμη ότι υπάρχει επαρκής ρύθμιση των τεχνολογιών της γενετικής. Κατά την άποψη της Επιτροπής μπορεί να δημιουργηθούν ερωτηματικά εάν αφεθεί σε αυτόν που υποβάλλει τη γνωστοποίηση να αποφασίσει τι εμπίπτει στον τομέα της προστασίας της υγείας και του περιβάλλοντος καθώς και στα σχέδια έκτακτης ανάγκης. Για τον ίδιο λόγο, η Επιτροπή δεν μπορεί επίσης να κάνει δεκτές τις τροπολογίες 32 και 33. Σύμφωνα με τις τροπολογίες αυτές, οι πληροφορίες που θα πρέπει να παρέχονται στις αρμόδιες αρχές και την Επιτροπή σε σχέση με ένα ατύχημα περιλαμβάνουν μόνο τις περιπτώσεις που αφορούν τη δυνατότητα σοβαρής βλάβης. Πρόκειται πάλι για έναν ατυχή περιορισμό όσον αφορά την κοινή γνώμη.
<P>
Σε σχέση δε με τις τροπολογίες 13 και 28, όντως, όπως είπε και η κ. Heinisch, η εργασία μας εδώ έχει τη μορφή Λευκής Βίβλου και θα ήθελα να προσθέσω ότι συμφωνώ απολύτως με την άποψη του κ. Bowe και της κ. Breyer ότι το ζήτημα της ευθύνης είναι ιδιαίτερα σημαντικό και θα πρέπει να συζητηθεί στα πλαίσια της Ευρωπαϊκής Ένωσης. Για να μην αναφερθώ σε όλες τις τροπολογίες που δεν κάνουμε δεκτές, θα ήθελα απλώς να θίξω την τροπολογία 39, όπου η Επιτροπή δέχεται τη διαδικασία επιτροπολογίας 2 β, η οποία δίνει στο Συμβούλιο τη δυνατότητα λήψης μέτρων άλλων από αυτά που προτείνει η Επιτροπή αντί της διαδικασίας 3 β όπως αναφέρεται στην πρόταση της Επιτροπής.
<P>
Όσον αφορά την έκθεση της Επιτροπής σχετικά με την εμπειρία που αποκτήσαμε με την οδηγία, η απαίτηση αυτή για την υποβολή της εμφανίζεται ήδη στο άρθρο 18, παράγραφος 3. Η έκθεση αυτή θα υποβληθεί στο Κοινοβούλιο. Η πρόταση του Κοινοβουλίου για να καθίστανται προσβάσιμα στην κοινή γνώμη τα πορίσματα και οι εκθέσεις της συμβουλευτικής επιτροπής δεν μπορεί να γίνει δεκτή καθώς δεν συνάδει με τη νέα διοργανική συμφωνία μεταξύ Επιτροπής και Ευρωπαϊκού Κοινοβουλίου περί διαφάνειας και πρόσβασης του κοινού κατά τις συνεδριάσεις των επιτροπών. Συγχρόνως θα ήθελα με κάθε τρόπο να τονίσω - παρόλο που είναι αυτονόητο - ότι η Επιτροπή από τη μεριά της επιθυμεί να τηρήσει πλήρως τις δεσμεύσεις της σε σχέση με τη συμφωνία αυτή.
<P>
Η Επιτροπή δέχεται την αρχή που αποτελεί τη βάση της τροπολογίας 15 της κ. Bowe, αλλά δεν θεωρεί ότι η διατύπωση της τροπολογίας συμφωνεί με τις προθέσεις της. Αντ'αυτής, η Επιτροπή θα προτείνει τροπολογία σύμφωνα με την οποία η χρήση ορθής μικροβιολογικής πράξης θα ελέγχεται συστηματικά.
<P>
Εν κατακλείδι, θα ήθελα να τονίσω την αξία που προσθέτουν στην πρόταση της Επιτροπής οι τροπολογίες που έγιναν ολικώς ή μερικώς δεκτές. Ένα τέτοιο παράδειγμα είναι η τροπολογία 9 του εισηγητού κ. Τρακατέλλη, η οποία δίνει περισσότερη έμφαση στην αρχή της σύνεσης. Σύμφωνα με αυτή την τροπολογία θα χρησιμοποιείται η υψηλότερη κατηγορία κινδύνου εφόσον υπάρχει αμφιβολία σχετικά με την κατηγορία στην οποία εμπίπτει μία συγκεκριμένη δραστηριότητα μέχρις ότου υπάρξουν επαρκή στοιχεία. Όπως ήδη είπα, θεωρώ ότι η τροπολογία καθιστά σαφέστερη και αποτελεσματικότερη την πρόταση της Επιτροπής συνεισφέροντας έστι στην εκπόνηση μίας λυσιτελούς και επιτυχούς νομοθεσίας-πλαισίου προς επίτευξη υψηλού επιπέδου ασφαλείας, όπως επιθυμούμε όλοι για αυτό το είδος δραστηριοτήτων που περιλαμβάνει η πρόταση της Επιτροπής.

<SPEAKER ID=170 LANGUAGE="DE" NAME="Breyer">
Kύριε Πρόεδρε, αξιότιμοι κυρίες και κύριοι συνάδελφοι, θα πρέπει δυστυχώς να ρωτήσω και πάλι: Tόσο για τον κ. Bowe όσο και για μένα, ήταν σημαντικό να μάθουμε, κυρία Eπίτροπε, ποια είναι η θέση σας όσον αφορά το θέμα της ευθύνης. Σχετικά με τις τροπολογίες 28 και 30 όμως, είπατε λίγα πράγματα. Eίπατε πως συμφωνείτε τόσο μαζί μου, όσο και με τον κ. Bowe, αλλά και με την κ. Heinisch. Aυτό, όμως, αποτελεί μεγάλη αντίφαση. Σας είχαμε ρωτήσει αναλυτικά το εξής: Ποια είναι η άποψή σας ως προς το ότι θα πρέπει να υπάρξει μέριμνα για μεγαλύτερη ίδια ευθύνη στην επιστήμη; Aυτό θα σήμαινε ότι θα αναλάμβανε την ευθύνη. Όλα τα άλλα, κυρία Eπίτροπε, θα ήταν έμμεση επιδότηση. Eπ' αυτού θα ήθελα να έχω τη δήλωσή σας.
<P>
Tελευταίο θέμα: Δεν μπορώ να καταλάβω αυτό που λέτε, ότι η πρόσβαση στη διαφάνεια και την ενημέρωση θα παραβίαζε μια διοργανική agreement . Yπάρχει η οδηγία για την περιβαλλοντική ενημέρωση και είσθε υποχρεωμένη να την λάβετε υπόψη.
<P>
Θα σας παρακαλούσα, λοιπόν, να αναφερθείτε επειγόντως στις δύο αυτές ερωτήσεις. Eίναι πράγματι στοιχειώδεις, κι εδώ παίζεται και η αξιοπιστία της γενετικής τεχνολογίας.

<SPEAKER ID=171 NAME="Τρακατέλλης">
Κύριε Πρόεδρε, κυρία Επίτροπε, δεν μου απαντήσατε γιατί στην οδηγία σας αυτή υπάρχει ανακολουθία σε σχέση με την προηγούμενη οδηγία 679, η οποία αφορά την προστασία των εργαζομένων από βιολογικούς παράγοντες. Σε εκείνη την οδηγία αναφέρεται ότι η κατηγορία 3 είναι σημαντικώς επικίνδυνη, ενώ σ'αυτή την οδηγία αναφέρεται ότι η κατηγορία 3 είναι μετρίως επικίνδυνη. Υπάρχει μία ανακολουθία σημαντική και θα ήθελα να σας ερωτήσω: θεωρείτε ότι εργασία με γενετική τροποποίηση του ιού του AIDS είναι μετρίως επικίνδυνη ή σημαντικά επικίνδυνη; Λοιπόν, αυτή η ανακολουθία, σας παρακαλώ πολύ, πρέπει να διορθωθεί, διότι είχατε δύο κείμενα μέσα από την Επιτροπή, ένα επίσημο και ένα ανεπίσημο, τα οποία έχουν σημαντική διαφορά και στο θέμα αυτό το ανεπίσημο κείμενο πραγματικά συμφωνούσε με την προηγούμενη οδηγία. Επίσης θέλω να σας ερωτήσω: τί θα κάνετε σχετικά με την εκτίμηση του κινδύνου; Θα δεχθείτε τις τροπολογίες μας, οι οποίες δίνουν απόλυτα σαφή οδηγία περί του πώς γίνεται η εκτίμηση του κινδύνου;

<SPEAKER ID=172 NAME="Bjerregaard">
Κύριε Πρόεδρε, καθώς είχα καταναλώσει το μεγαλύτερο τμήμα του χρόνου ομιλίας μου πριν, προσπάθησα να απαντήσω εν συντομία στην ερώτηση για την ευθύνη και είπα ότι συμφωνούσα με την κ. Heinisch ότι θα πρέπει τώρα στην Επιτροπή να εκπονήσουμε μία Λευκή Βίβλο επί του συγκεκριμένου ζητήματος, αφού πρώτα θίξουμε ορισμένα από τα ζητήματα σε μία ανακοίνωση. Και τούτο διότι θεωρούμε το ζήτημα αυτό οριζόντιο, πράγμα που σημαίνει ότι δεν μας αρκεί η συζήτηση του ζητήματος της ευθύνης σε σχέση με την πρόταση που συζητούμε εδώ. Συγχρόνως, εξέφρασα τη συμφωνία μου με τις παρατηρήσεις της κ. Breyer και του κ. Bowe όσον αφορά τη σημασία του εν λόγω ζητήματος. Πιστεύω λοιπόν ότι θα επανέλθουμε για να εξετάσουμε το ζήτημα αυτό σε ευρύτερα πλαίσια.
<P>
Δεν θεωρώ ότι υπάρχουν προβλήματα όσον αφορά το άνοιγμα στην κοινή γνώμη σε σχέση με την ισχύουσα συμφωνία. Στην απάντησή μου στο Κοινοβούλιο πριν από λίγο αναφέρθηκα λεπτομερέστατα στη συμμετοχή και ενημέρωση της κοινής γνώμης και μάλιστα απέρριψα ορισμένες τροπολογίες διότι θεώρησα ότι μειώνουν το βαθμό συμμετοχής της κοινής γνώμης, αναφέρθηκα δε σχετικώς στη συμφωνία που συνήφθη με το Κοινοβούλιο.
<P>
Όσον αφορά την ερώτηση που έκανε ο κ. Τρακατέλλης, θα ήθελα να πω ότι στην απάντησή μου προσπάθησα να πάρω θέση απέναντι στις διάφορες τροπολογίες που δικαίως υιοθέτησε το Κοινοβούλιο και θεωρούμε ότι ουσιαστικά δεν υπάρχει διαφορά μεταξύ της οδηγίας στην οποία αναφέρεται ο κ. Τρακατέλλης και αυτής για την οποία μιλούμε εδώ. Το πρόβλημα είναι ότι στις οδηγίες αυτές χρησιμοποιούνται διαφορετικές κατηγορίες και αυτό ακριβώς προσπαθήσαμε να επιλύσουμε με την πρόταση στην τωρινή της μορφή καθώς και με την ολική ή μερική αποδοχή των τροπολογιών στις οποίες αναφέρθηκα κατά τη συζήτησή της.

<SPEAKER ID=173 NAME="Πρόεδρος">
Ευχαριστώ πολύ, κυρία Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=12>
Ώρα των Ερωτήσεων (Επιτροπή)
<SPEAKER ID=174 NAME="Πρόεδρος">
Η ημερήσια διάταξη προβλέπει την Ώρα των Ερωτήσεων προς την Επιτροπή (Β4-0019/97).

<SPEAKER ID=175 NAME="Πρόεδρος">
Ερώτηση αριθ. 28 της κ. Mary Banotti (Η-0116/97).
<P>
Θέμα: Προσωρινή εμπορική συμφωνία με το Ισραήλ
<P>
Είναι ικανοποιημένη η Επιτροπή από την επίβλεψη και εφαρμογή του άρθρου 1 της Προσωρινής Εμπορικής Συμφωνίας με το Ισραήλ;
<P>
Πρόκειται να λάβει το Ευρωπαϊκό Κοινοβούλιο κάποια έκθεση του ειδικού απεσταλμένου της ΕΕ στη Μέση Ανατολή, με ιδιαίτερη αναφορά στα ειδικά καθήκοντα που του ανετέθησαν με τη Διακήρυξη του Δουβλίνου, του Δεκεμβρίου 1996:

<SPEAKER ID=176 NAME="Brittan, Sir Leon">
Οι ισραηλινές αρχές γνωρίζουν πολύ καλά τη σημασία που αποδίδει η Ευρωπαϊκή Ένωση στο κράτος δικαίου και στον αυστηρό σεβασμό των υποχρεώσεων που έχει αναλάβει το Ισραήλ με την εκ μέρους του υπογραφή των διεθνών συμβάσεων για τα ανθρώπινα δικαιώματα και της διακήρυξης της Βαρκελώνης του 1995. Η παρακολούθηση των ανθρωπίνων δικαιωμάτων και ο σεβασμός των δημοκρατικών αρχών σε χώρες που συνδέονται με την ΕΕ με συμφωνίες σύνδεσης εκτελείται σύμφωνα με τους κανονισμούς της ΚΕΠΠΑ. Σύμφωνα με την τρέχουσα ενδιάμεση συμφωνία ο σεβασμός των παραπάνω αρχών ελέγχεται περιοδικά.
<P>
Από τη στιγμή που θα ολοκληρωθεί η κύρωση της πρόσφατα συναφθείσης Ευρωμεσογειακής Συμφωνίας Σύνδεσης μεταξύ ΕΕ και Ισραήλ, η Ένωση ως σύνολο θα ευρεθεί σε πολύ καλύτερη θέση να ασκήσει μια θετική επιρροή αναφορικά με όλα τα θέματα που σχετίζονται με τα ανθρώπινα δικαιώματα εντός του πλαισίου του πολιτικού διαλόγου με το Ισραήλ που θεσπίζεται από την παραπάνω συμφωνία. Ένας ειδικός όρος ανθρωπίνων δικαιωμάτων προβλέπει ότι ο σεβασμός των δημοκρατικών αρχών και των ανθρωπίνων δικαιωμάτων αποτελεί θεμελιώδες στοιχείο της συμφωνίας σύνδεσης.
<P>
Ο ειδικός απεσταλμένος της ΕΕ στην ειρηνευτική διαδικασία της Μέσης Ανατολής αναφέρει τακτικά σχετικά με την αποστολή του στο Συμβούλιο, μέσω της Προεδρίας, και στην Επιτροπή και ειδικότερα σχετικά με την εντολή του όπως αυτή περιγράφεται στις αποφάσεις των συσκέψεων των Υπουργών της 28ης και 29ης Οκτωβρίου 1996 και στη Διακήρυξη του Δουβλίνου της 14ης Δεκεμβρίου 1996. Η Επιτροπή συμμετέχει πλήρως στα καθήκοντα του ειδικού απεσταλμένου. Ο ειδικός απεσταλμένος προσφάτως υπέβαλε αναφορά στο Κοινοβούλιο με την ευκαιρία της ακρόασης της Επιτροπής Εξωτερικών Υποθέσεων, Ασφάλειας και Αμυντικής Πολιτικής.

<SPEAKER ID=177 LANGUAGE="EN" NAME="Banotti">
Δεδομένου ότι ο Sir Leon απάντησε τροχάδην θα ήθελα να του ζητήσω ένα αντίγραφο της απαντήσεώς του. Ανησυχώ πάρα πολύ για το πρόβλημα των εξαγωγών από την Παλαιστίνη και τις δυσκολίες που αντιμετωπίζουν ακόμη πολλοί εξαγωγείς όταν προσπαθούν να κάνουν εξαγωγές - και δεν αγνοώ την ανάγκη για ασφάλεια κ.τ.τ. εξαιτίας των υπερβολικών και μάλλον απαιτητικών ελέγχων ασφάλειας στα σύνορα. Θα με ενδιέφερε επίσης εάν ο Sir Leon μπορούσε να μας ενημερώσει για ποιόν λόγο θεωρείται αναγκαίο να δηλώνονται ορισμένα παλαιστινιακά προϊόντα ως ισραηλινά ούτως ώστε να διευκολύνεται η εξαγωγή τους στις ευρωπαϊκές αγορές.

<SPEAKER ID=178 NAME="Πρόεδρος">
Συγνώμη κύριε Brittan, επιτρέψτε μου να ευχαριστήσω την κ. Banotti και να ρωτήσω αν επιθυμείτε να της απαντήσετε.
<P>
Πρόκειται για ερώτηση ευγενείας προς την κ. Banotti.

<SPEAKER ID=179 LANGUAGE="EN" NAME="Brittan, Sir Leon">
Ασφαλώς θα είμαι ευτυχής να σας στείλω ένα αντίγραφο της απάντησής μου. Ζητώ συγγνώμην εάν μίλησα γρήγορα, δεν ήθελα να δαπανήσω πάρα πολύ χρόνο.
<P>
Σχετικά με τα συγκεκριμένα σημεία, δεν έχουν σχέση με το θέμα της παρακολούθησης της ενδιάμεσης συμφωνίας ούτε και με τις εκθέσεις του ειδικού απεσταλμένου και έτσι δεν είμαι σε θέση να παράσχω συγκεκριμένες απαντήσεις. Θα φέρω όμως το θέμα υπόψη εκείνων στην Επιτροπή που ασχολούνται με τα αντικείμενα αυτά.

<SPEAKER ID=180 NAME="Πρόεδρος">
Ερώτηση αριθ. 29 του κ. Wayne David (Η-0119/97).
<P>
Θέμα: Ευρωπαϊκή νομοθεσία
<P>
Θα μπορούσε η Επιτροπή να αναφέρει πόσες κατά μέσο όρο αποφάσεις, κανονισμοί ή οδηγίες, οι οποίες εφαρμόζονται στο Ηνωμένο Βασίλειο, εγκρίνονται εβδομαδιαίως;

<SPEAKER ID=181 NAME="Brittan, Sir Leon">
Το πρώτο πράγμα που θα πρέπει να θυμόμαστε είναι ότι οι κοινοτικοί κανονισμοί και οι οδηγίες ισχύουν σε ολόκληρη την Κοινότητα και όχι μόνο στο Ηνωμένο Βασίλειο. Κατά τη διάρκεια του 1996 εγκρίνοντο κατά μέσο όρο εβδομαδιαίως δεκαεννέα κανονισμοί και δύο οδηγίες που στην πλειοψηφία τους είχαν σχέση με την κοινή αγροτική πολιτική. Οι αριθμοί αυτοί ελήφθησαν από τη Celex, τη διοργανική βάση δεδομένων που είναι διαθέσιμη στο κοινό. Τα παραπάνω, θα πρέπει να διευκρινιστεί, δεν περιλαμβάνουν κανονισμούς μεταβατικού καθεστώτος δηλ. εκείνους που αναφέρονται στην καθημερινή διαχείριση των κοινοτικών πολιτικών όπως η ΚΑΠ, εργαλεία οι τίτλοι των οποίων εμφανίζονται με συνήθη, μη έντονα, γράμματα στην Επίσημη Εφημερίδα και έχουν χρόνο ισχύος μεταξύ ολίγων ημερών και ολίγων εβδομάδων.
<P>
Επιπλέον - και πιστεύω ότι αυτό είναι πολύ σημαντικό - θα πρέπει να τονιστεί ότι σχεδόν ο ίδιος αριθμός κανονισμών και οδηγιών με εκείνον που εγκρίνεται κάθε εβδομάδα τερματίζονται ή ακυρώνονται αντιστοίχως κάθε εβδομάδα. Επομένως το συνολικό πρακτικό αποτέλεσμα είναι ότι ο συνολικός αριθμός κανονισμών και οδηγιών που ισχύουν στην Κοινότητα παραμένει, λίγο ή πολύ, σταθερός.

<SPEAKER ID=182 LANGUAGE="EN" NAME="David">
Ευχαριστώ πολύ τον Επίτροπο για τη διαφωτιστική του απάντηση. Τα Μέλη θα είναι ενήμερα ότι κατά τη διάρκεια των τελευταίων εβδομάδων ο Sir James Goldsmith έχει χρηματοδοτήσει στο Ηνωμένο Βασίλειο μια πανάκριβη εκστρατεία με αφίσες στην οποία, μεταξύ άλλων, λέει ότι στις Βρυξέλλες «ξεφυτρώνουν» κάθε εβδομάδα, για να χρησιμοποιήσω τα λόγια του, πάνω από 100 κανονισμοί και οδηγίες τους οποίους θα πρέπει να εφαρμόζει το ΗΒ. Πιστεύω ότι η σημερινή απάντηση του Επιτρόπου αποδεικνύει ότι η εκστρατεία των αφισών δεν είναι απλά και μόνο παραπλανητική, είναι ολοκληρωτικά ψευδής.
<P>
Θα ήθελα να ζητήσω από τον Επίτροπο να αναλάβει υποχρέωση στο Σώμα ότι σύντομα η Επιτροπή θα ξεκινήσει εκστρατεία στο Ηνωμένο Βασίλειο λέγοντας καθαρά, όπως έκανε ο ίδιος σήμερα εδώ, ποιά είναι η κατάσταση.

<SPEAKER ID=183 LANGUAGE="EN" NAME="Brittan, Sir Leon">
Θα ήθελα καταρχάς να πω ότι ο αξιότιμος βουλευτής προσέφερε υπηρεσία στο κοινό με την ευκαιρία που μου έδωσε να επεξηγήσω την κατάσταση και να διορθώσω παραπλανητικές εντυπώσεις που τυχόν είχαν δημιουργηθεί.
<P>
Όσον αφορά τη διεξαγωγή εκστρατείας, δεν είμαι βέβαιος ότι οι πόροι της Επιτροπής φτάνουν τους αντίστοιχους του κυρίου που αναφέρθηκε, αλλά σε γενικές γραμμές ασφαλώς πιστεύω ότι έχει εξαιρετική σημασία να παρουσιάζουμε τα γεγονότα με τη μεγαλύτερη δυνατή σαφήνεια. Το παραπάνω είναι ένα από εκείνα τα θέματα για τα οποία η Επιτροπή θα είναι σε θέση να παρουσιάσει τα πραγματικά γεγονότα μέσω των γραφείων της στο Λονδίνο και σε άλλα μέρη του Ηνωμένου Βασιλείου. Εγώ, από την πλευρά μου και σε κάποιο ελαφρά διαφορετικό πλαίσιο, ξεκίνησα την προηγούμενη εβδομάδα στο Λονδίνο την εκστρατεία της Ευρωπαϊκής Κίνησης για να παρουσιάσω τα γεγονότα γενικά στην Ευρώπη, δηλ. μια πολυκομματική αλλά και μη κομματική εκστρατεία για την παρουσίαση των γεγονότων. Η εκστρατεία αυτή υποστηρίζεται οικονομικά και από την Επιτροπή.

<SPEAKER ID=184 NAME="Πρόεδρος">
Ευχαριστώ πολύ κύριε Brittan, επιτρέψτε μου όμως να σας απευθύνω μία παράκληση, δικαιολογώντας έτσι το μισθό και την ιδιότητά μου ως αντιπροέδρου. Θα ήθελα να μπορώ να σας δώσω το λόγο, οπότε και θα ήμασταν έτσι σύμφωνοι με τους κανόνες που ακολουθούνται στην αίθουσα αυτή. Γνωρίζω ότι η προθυμία σας για γρήγορες απαντήσεις οδηγεί στην ευγένεια που τρέφετε για τις κυρίες και τους κυρίους βουλευτές, θα ήθελα όμως και εγώ να είμαι εντάξει με τα καθήκοντά μου και να μπορώ να δικαιολογήσω το μισθό μου.

<SPEAKER ID=185 NAME="Πρόεδρος">
Ερώτηση αριθ. 30 του κ. James Provan (Η-126-97).
<P>
Θέμα: Παγκόσμιος Οργανισμός Εμπορίου
<P>
Η συμφωνία του Γύρου της Ουρουγουάης της ΓΣΔΕ σημαίνει ότι το εμπόριο γεωργικών προϊόντων της ΕΕ εντάσσεται σ'ένα παγκόσμιο σύστημα εμπορίου και ότι οι μελλοντικές αποφάσεις περί γεωργικής πολιτικής πρέπει να λαμβάνουν το στοιχείο αυτό υπόψη.
<P>
Καθώς προετοιμαζόμαστε για ένα καινούργιο γύρο συνομιλιών του Παγκόσμιου Οργανισμού Εμπορίου είναι επιβεβλημένο να αποκτήσει η ΕΕ ισχυρή διαπραγματευτική θέση. Τί μέτρα λαμβάνει σήμερα η Επιτροπή για να επιτύχει το στόχο αυτό;

<SPEAKER ID=186 NAME="Brittan, Sir Leon">
Δεν μπορεί κανείς να αρνηθεί ότι το εμπόριο των αγροτικών προϊόντων λειτουργεί μέσα στο πλαίσιο του διεθνούς εμπορικού συστήματος. Εκείνο που καθορίζει τους βασικούς κανόνες για το εμπόριο των αγροτικών προϊόντων είναι οι συμφωνίες σχετικά με τη γεωργία στις οποίες κατέληξε ο Γύρος της Ουρουγουάης.
<P>
Το πρόβλημα των μελλοντικών διαπραγματεύσεων αντιμετωπίστηκε στη συμφωνία για τη γεωργία η οποία προβλέπει ότι, και αντιγράφω: »Οι διαπραγματεύσεις για τη συνέχιση της διαδικασίας θα ξεκινήσουν ένα έτος πριν από τη λήξη της περιόδου εφαρμογής». Η Επιτροπή αναγνωρίζει την ανάγκη για λεπτομερή προετοιμασία των διαπραγματεύσεων οι οποίες πρόκειται να αρχίσουν στο τέλος του αιώνα. Η Επιτροπή θα διασφαλίσει ότι οι αντίστοιχες εργασίες θα γίνουν έγκαιρα ούτως ώστε να βρεθούμε από την αρχή σε ισχυρή διαπραγματευτική θέση.

<SPEAKER ID=187 LANGUAGE="EN" NAME="Provan">
Ευχαριστώ τον Επίτροπο για την πολύ ενδιαφέρουσα και, είμαι βέβαιος, ορθή απάντησή του.
<P>
Ωστόσο, πολλοί από εμάς στο Σώμα ανησυχούν για το γεγονός πως μολονότι ορισμένες Γενικές Διευθύνσεις της Επιτροπής ενδιαφέρονται για τις εμπορικές διαπραγματεύσεις, φαίνεται ότι ειδικότερα η ΓΔ VI - η διεύθυνση γεωργίας - καθυστερεί. Το αίσθημα που κυριαρχεί είναι ότι θα πρέπει πράγματι να κάνουμε μεγάλα βήματα για να προσπαθήσουμε να διασφαλίσουμε ότι η μεταρρύθμιση της ΚΑΠ συνεχίζεται, γεγονός το οποίο επί του παρόντος δεν είναι φανερό.
<P>
Θα ήταν χρήσιμο εάν η Επιτροπή ελάμβανε ταχέως μια πρωτοβουλία για να κάνει τους αγρότες και τους γεωπόνους της Ευρωπαϊκής Κοινότητας να συνειδητοποιήσουν το γεγονός ότι οι διαπραγματεύσεις επέρχονται και ότι εάν δεν λάβουμε τα σωστά μέτρα για τη μεταρρύθμιση της ΚΑΠ πριν από τις διαπραγματεύσεις θα ξεκινήσουμε άσχημα και θα βρεθούμε στην ανάγκη να τηρούμε αμυντική θέση.
<P>
Θα ήθελα να τελειώσω λέγοντας ότι ελπίζω πως ο Επίτροπος κατανοεί τα παραπάνω και ότι επομένως η ΓΔ VI θα συμμετάσχει πλήρως σε όλες τις διαπραγματεύσεις που θα γίνουν.

<SPEAKER ID=188 LANGUAGE="EN" NAME="Brittan, Sir Leon">
Η αγροτική κοινότητα είναι πλήρως ενήμερη των δεσμεύσεών μας για την επανέναρξη των διαπραγματεύσεων, όπως συμφωνήσαμε στον Γύρο της Ουρουγουάης, όπως ενήμερα είναι και όλα τα τμήματα της Επιτροπής.
<P>
Αναφορικά με το πρόβλημα της εξέλιξης της ΚΑΠ υπάρχουν, ασφαλώς, αρκετές πιέσεις που ωθούν προς την ίδια κατεύθυνση: μία είναι η προοπτική των νέων διαπραγματεύσεων στο πλαίσιο του ΠΟΕ, άλλη είναι η προοπτική της διεύρυνσης και μια τρίτη είναι, βεβαίως, οι εσωτερικές πιέσεις του προϋπολογισμού που σχετίζονται με το κόστος της γεωργίας. Όλα αυτά λαμβάνονται από κοινού υπόψη και αυτό σημαίνει ότι η κοινή αγροτική πολιτική θα πρέπει να εξελιχθεί περαιτέρω.
<P>
Ωστόσο, είναι επίσης δίκαιο να πούμε στους εμπορικούς εταίρους μας ότι δεν μπορούν να αναμένουν μεγαλύτερη πρόοδο από εκείνη που συμφωνήθηκε στον Γύρο της Ουρουγουάης, κάτι που ορισμένοι από αυτούς επιχείρησαν να κάνουν κατά την περίοδο πριν από την υπουργική διάσκεψη του ΠΟΕ στη Σιγκαπούρη.
<P>
Αυτό που συμφωνήθηκε ήταν ότι θα πρέπει να γίνει ανάλυση και ανταλλαγή πληροφοριών, αλλά ουδέν πέραν τούτου. Επομένως, είναι εντελώς φυσικό ότι, αμυνόμενοι έναντι πρόωρων εξωτερικών πιέσεων, θα πρέπει να πάρουμε προσεκτική θέση. Μπορώ να σας διαβεβαιώσω όμως ότι αυτό δεν θα μας παρεμποδίσει από το να κάνουμε ό, τι είναι αναγκαίο, γνωρίζοντας το χρονοδιάγραμμα και τους σωρευτικούς παράγοντες που θα πρέπει να αντιμετωπίσουμε, και να κάνουμε κάθε προσπάθεια για να δημιουργήσουμε μια κατάσταση όπου όλα τα τμήματα της Επιτροπής θα πρέπει να συνεργαστούν για να χειριστούν το θέμα αυτό.

<SPEAKER ID=189 NAME="Virgin">
(SV ) Μία ισχυρή διαπραγματευτική θέση είναι για μένα το ίδιο με μια επιθετική θέση, ώστε η ευρωπαϊκή γεωργία να πάρει ένα λογικό μέρος μιας αυξανόμενης παγκόσμιας αγοράς. Υπάρχει ένα άγχος εντός της ΕΕ για τον ελεύθερο ανταγωνισμό σ&#x02BC;αυτήν την αγορά. Πιστεύω ότι αυτό το άγχος είναι υπερβολικό. Κατά την άποψή μου είναι σημαντικό να προσαρμοστεί το επίπεδο τιμών της ΕΕ σ&#x02BC;αυτό της παγκόσμιας αγοράς. Μια κάποια αντιστάθμιση μπορεί να καταστεί απαραίτητη, αλλά το κέρδος θα ήταν εν τούτοις εμφανές. Συμμερίζεται η Επιτροπή αυτήν την άποψη;

<SPEAKER ID=190 LANGUAGE="EN" NAME="Brittan, Sir Leon">
Δεδομένου ότι επί του παρόντος εργαζόμαστε επάνω στη διαδικασία ανάλυσης της ανταλλαγής πληροφοριών, ο αξιότιμος βουλευτής δεν θα εκπλαγεί εάν τον ενημερώσω ότι η Επιτροπή δεν έχει σχηματοποιήσει τη διαπραγματευτική της θέση για τον επόμενο γύρο που θα αρχίσει μετά από ορισμένα χρόνια. Θα ήταν πολύ ασύνηθες να το κάνουμε από τόσο νωρίς. Κατανοώ όμως τον προβληματισμό που θέτει ο αξιότιμος βουλευτής και δεν έχω καμιά αμφιβολία ότι ο προβληματισμός αυτός θα αποτελέσει ζωτική συνεισφορά στη συζήτηση που θα γίνει.

<SPEAKER ID=191 NAME="Πρόεδρος">
Δεδομένου ότι η συντάκτης απουσιάζει, η ερώτηση αριθ. 31 καταπίπτει.
<P>
Ερώτηση αριθ. 32 του κ. Wolfgang Kreissl-Dφrfler, τον οποίο αντικαθιστά ο κ. Schnellhardt (Η-0170/97).
<P>
Θέμα: Προστασία του περιβάλλοντος και των εδαφικών δικαιωμάτων των αυτοχθόνων λαών στο πλαίσιο του προγράμματος δράσης ΕΕ - Καναδάς
<P>
Παρά την θέσπιση του νέου νόμου για θέματα δασολογίας στην καναδική επαρχία της Βρετανικής Κολομβίας (British Columbia Forest Practises Code) εξακολουθεί να πραγματοποιείται -σύμφωνα με μια έρευνα του Sierra Legal Defonse Fund- το 92 % της υλοτομίας εκ μέρους των μεγάλων εταιρειών ξύλου με τη μέθοδο πλήρους αποψίλωσης, με ταυτόχρονη παραβίαση των οδηγιών -στις περισσότερες των περιπτώσεων- για τις πλωτές εσωτερικές οδούς. Περαιτέρω δόθηκαν στα «μεγάλα παράκτια τροπικά δάση», την παραδοσιακή περιοχή των Ινδιάνων Nuxalk, χωρίς την άδειά τους, μεγάλα τμήματα της γης τους υπό μορφή μακροχρόνιων αδειών εκμετάλλευσης σε μεγάλες εταιρείες του τομέα του ξύλου με τη δυνατότητα χρήσης της μεθόδου πλήρους αποψίλωσης.
<P>
Ποιές προσπάθειες θα καταβάλει η Επιτροπή στο πλαίσιο του προγράμματος δράσης ΕΕ - Καναδάς, για να περατώσει αυτές τις μεθόδους πλήρους αποψίλωσης και την καταστροφή της γης και των αυτοχθόνων λαών, έτσι ώστε να εφαρμοσθούν τόσο οι από την ΕΕ όσο και από την καναδική κυβέρνηση αναληφθείσες διεθνείς υποχρεώσεις για μια αυτοτροφοδοτούμενη ανάπτυξη (π.χ. σύμβαση για βιολογική πολυμορφία Agenda 21);

<SPEAKER ID=192 NAME="Brittan, Sir Leon">
Το κεφάλαιο 3 του κοινού προγράμματος δράσης ΕΕΚαναδά περιέχει συγκεκριμένη διατύπωση αναφορικά με τη διατήρηση του περιβάλλοντος γενικά και με την αειφόρο δασική διαχείριση ειδικότερα. Με το πρόγραμμα δράσης η ΕΕ και ο Καναδάς, π.χ., δεσμεύονται για την ανταλλαγή πληροφοριών και εκθέσεων επί θεμάτων δασικής διαχείρισης. Το πρόγραμμα δράσης προβλέπει επιπλέον ότι η ΕΕ και ο Καναδάς θα συνεργαστούν στην επιτροπή των Ηνωμένων Εθνών για την αειφόρο ανάπτυξη και θα συνεχίσουν να εργάζονται για την επιτυχή κατάληξη της εργασίας της Επιτροπής για την αειφόρο δασική διαχείριση. Επομένως το πρόγραμμα δράσης περιλαμβάνει σαφή εντολή για τη συνέχιση και την περαιτέρω ανάπτυξη της συνεργασίας και του διαλόγου αναφορικά με το περιβάλλον και τα δάση.
<P>
Ωστόσο, το πρόγραμμα δράσης δεν θεωρείται ως νομικά δεσμευτικό έγγραφο αλλά μάλλον ως δήλωση προθέσεων και πολιτικής βούλησης για συνεργασία σε ένα ευρύτατο φάσμα θεμάτων. Η ΕΕ και ο Καναδάς συμφωνούν ότι είναι αναγκαίο ένα δεσμευτικό καθεστώς διεθνούς δικαίου για την αειφόρο δασική διαχείριση και εργάζονται από κοινού για τη διεξαγωγή διαπραγματεύσεων σχετικά με μια διεθνή δασική σύμβαση υπό την αιγίδα των Ηνωμένων Εθνών.
<P>
Μια ευκαιρία για την επί διμερούς βάσεως παρουσίαση θεμάτων που σχετίζονται με τη δασική παραγωγή στον Καναδά υπάρχει ήδη μέσω της αποκαλούμενης ad hoc Ομάδας Εργασίας για τα Δάση, η οποία αποτελεί μέρος των ετησίων υψηλού επιπέδου διαβουλεύσεων ΕΕ-Καναδά για το περιβάλλον. Κατά την τελευταία συνδρίαση της ομάδας στις 24 του περασμένου Οκτωβρίου η καναδική πλευρά μνημόνευσε ότι ο Καναδάς ξεκινά ένα νέο δασικό πρόγραμμα για τους αυτόχθονες κατοίκους.
<P>
Αναφορικά με το πρόβλημα των αυτοχθόνων, η Επιτροπή και η Ευρωπαϊκή Ένωση είναι βαθύτατα δεσμευμένες στην προώθηση πρακτικών αειφόρου ανάπτυξης οι οποίες θα λαμβάνουν υπόψη τα ανθρώπινα δικαιώματα των αυτόχθονων κατοίκων, συμπεριλαμβανομένης της ιδιοκτησίας της γης και της διατήρησης του παραδοσιακού τρόπου ζωής. Η Ευρωπαϊκή Ένωση έχει θέσει επανειλημμένα τα θέματα αυτά σε αντίστοιχα πλαίσια, όπως η Σύμβαση για τη Βιολογική Ποικιλότητα, και, σε συμμόρφωση με τα συμπεράσματα της Διασκέψεως του Ρίο του 1992, έχει πάντα υπογραμμίσει τον σύνδεσμο μεταξύ της προώθησης των ανθρωπίνων δικαιωμάτων και του σεβασμού για το περιβάλλον.

<SPEAKER ID=193 NAME="Πρόεδρος">
Ευχαριστώ κύριε Brittan. Ο κύριος Schnellhardt δεν επιθυμεί να λάβει το λόγο, οπότε έχουμε ολοκληρώσει το τμήμα αυτό των ερωτήσεων. Όσο περιμένουμε την άφιξη του Επιτρόπου κ. Van der Broek, θα σας πρότεινα να κάνουμε ένα μικρό διάλειμμα.
<P>
(Η συνεδρίαση διακόπτεται για μερικά λεπτά)

<SPEAKER ID=194 NAME="Πρόεδρος">
Κυρίες και κύριοι βουλευτές, μετά το δυναμωτικό αυτό διάλειμμα (για το οποίο ευχαριστούμε θερμά τον Επίτροπο κ. Van der Broek), ας επαναλάβουμε τη συνεδρίαση.
<P>
Ενημερώνω το Σώμα ότι η ερώτηση αριθ. 33 του κ. Graziani για την κατάσταση στην Αλβανία δε θα απαντηθεί τώρα επειδή, όπως γνωρίζετε, το θέμα αυτό θα συζητηθεί στο πλαίσιο της ίδιας της κοινοβουλευτικής συνόδου.
<P>
Ερώτηση αριθ. 34 του κ. Leen van der Waal (Η-0117/97).
<P>
Θέμα: Επιβολή τελωνειακών δασμών στην ανθρωπιστική βοήθεια εκ μέρους της Ουκρανίας
<P>
Μέσω της ειδησεογραφίας του ολλανδικού Τύπου πληροφορούμαι ότι από 1ης Ιανουαρίου 1997 η Ουκρανία κατήργησε τις δασμολογικές απαλλαγές που ίσχυαν για τις εισαγωγές αγαθών στο πλαίσιο ανθρωπιστικής βοήθειας, η οποία υπόκειται τώρα σε τελωνειακό δασμό της τάξης των 30 %. Ο δασμός αυτός καταβάλλεται από τον αποδέκτη της βοήθειας. Αν και στόχος του εν λόγω μέτρου είναι το να μην γίνεται κατάχρηση της δυνατότητας αδοσμολόγητων εισαγωγών, γεγονός είναι ότι πλήττονται επίσης από τους τελωνειακούς δασμούς και οι δραστηριότητες των καλόπιστων οργανισμών παροχής βοήθειας.
<P>
Είναι σε θέση η Επιτροπή να επιβεβαιώσει τις ως άνω πληροφορίες και να αναφέρει μέσω ποιων ενεργειών θα ήταν δυνατόν να διασφαλισθεί η ελεύθερη αποστολή ανθρωπιστικής βοήθειας εκ μέρους αξιόπιστων οργανισμών;

<SPEAKER ID=195 NAME="Van den Broek">
Σε απάντηση της ερώτησης του κ. Van der Waal, θα ήθελα να κάνω την ακόλουθη παρατήρηση. Το Κοινοβούλιο της Ουκρανίας, με νόμο της 17ης Δεκεμβρίου 1996, κατήργησε την απαλλαγή της ανθρωπιστικής βοήθειας από τους τελωνειακούς δασμούς, το ΦΠΑ και τους άλλους φόρους. Αυτός ο νόμος άρχισε να ισχύει από την 8η Ιανουαρίου του τρέχοντος έτους. Σκοπό αυτού του μέτρου αποτελούσε η καταπολέμηση της κατάχρησης και της διαφθοράς, μέσω της απατηλής αποστολής ανθρωπιστικής βοήθειας. Η Επιτροπή ήρθε σε επαφή με τις αρχές του Ουκρανίας, μέσω της αντιπροσωπείας της στο Κίεβο, για την επίλυση αυτού του προβλήματος και η τρόικα της Ευρωπαϊκής Ένωσης έθεσε το θέμα στη συνάντησή της με τον Υπουργό Εξωτερικών της Ουκρανίας, τον κ. Oedovenko, στις 5 Φεβρουαρίου του τρέχοντος έτους, στη Χάγη. Στη συνάντηση αυτή, η τρόικα της Ένωσης έλαβε τη διαβεβαίωση από τις αρχές της Ουκρανίας ότι θα υπάρξει μία τροπολογία στο Κοινοβούλιο για την εκ νέου απαλλαγή από φόρους της ανθρωπιστικής βοήθειας. Το Κοινοβούλιο της Ουκρανίας, στις 20 Φεβρουαρίου, ψήφισε απόφαση, βάσει της οποίας δίνεται στην κυβέρνηση, για μικρό χρονικό διάστημα, η δυνατότητα να επιτρέπει απαλλαγές από τους φόρους στην ανθρωπιστική βοήθεια, υπό τον όρο ότι κάθε μέρος της αποστολής ανθρωπιστικής βοήθειας θα φέρει μία ετικέτα. Κατ'αυτό τον τρόπο, λύθηκε το πρόβλημα από νομοθετικής απόψεως. Ως εκ τούτου, συνιστάται στις οργανώσεις των δωρητών να έλθουν σε επαφή με τις αρχές της Ουκρανίας ή με τις πρεσβείες τους, από κοινού με τους συνεργάτες τους στην Ουκρανία, προκειμένου να ρυθμίσουν τα θέματα των αποστολών. Οι οργανώσεις, οι οποίες λαμβάνουν κονδύλια από την Επιτροπή, για παράδειγμα μέσω του ECHO, και οι οποίες αντιμετωπίζουν προβλήματα, μπορούν να έλθουν σε επαφή με την αντιπροσωπεία της Επιτροπής στο Κίεβο. Πιστεύω ότι, κατ'αυτό τον τρόπο, μπορούν να εφησυχαστούν οι ανησυχίες του κ. Van der Waal.

<SPEAKER ID=196 LANGUAGE="NL" NAME="Van der Waal">
Πρόεδρε, θα ήθελα να ευχαριστήσω θερμά τον Επίτροπο για την απάντηση που έδωσε, καθώς και για τις προσπάθειες που κατέβαλε το γραφείο του γι'αυτήν την υπόθεση.
<P>
Πράγματι, φαίνεται ότι, επί του παρόντος, βρίσκεται εν εξελίξει νομοθετική ρύθμιση για την απαλλαγή από φόρους των αποστολών προϊόντων, στα πλαίσια ανθρωπιστικής βοήθειας. Νομίζω, εντούτοις, ότι θα πρέπει να εξετάσουμε την περίοδο, κατά την οποία η εν λόγω ρύθμιση δεν ισχύει ακόμη. Και σ'αυτό το σημείο ο Επίτροπος έδωσε κάποιες οδηγίες. Ότι θα πρέπει, δηλαδή, να φροντίσουμε αυτή την υπόθεση μέσω των πρεσβειών. Αλλά πιστεύω ότι και σ'αυτό το σημείο υφίσταται ένα πρόβλημα, επειδή, στις περισσότερες περιπτώσεις, όταν τα προϊόντα φθάνουν στον προορισμό τους θα πρέπει φυσικά να λαμβάνεται έγκριση, καθώς και οδηγίες από τις αρχές, προκειμένου αυτά να εκφορτωθούν και να διανεμηθούν χωρίς προβλήματα. Θα μπορούσε, πιθανόν, ο Επίτροπος να δηλώσει ότι αυτές οι αποστολές μπορούν να διευθετούνται μέσω της πρεσβείας της Ευρωπαϊκής Ένωσης και ακόμη ότι ο ίδιος θα ζητήσει από την Επιτροπή ιδιαίτερη προσοχή επ'αυτού.

<SPEAKER ID=197 LANGUAGE="NL" NAME="Van den Broek">
Πιστεύω, πράγματι, ότι οι αποστολείς θα πρέπει να έλθουν σε επαφή, μέσω των παραγόντων οι οποίοι θα παραλάβουν τα προϊόντα, με την πρεσβεία της χώρας τους ή με την αντιπροσωπεία της Επιτροπής. Αλλά πιστεύω ότι δεν μπορούμε να επιβαρύνουμε την αντιπροσωπεία της Επιτροπής με όλες τις διαπραγματεύσεις για όλες τις αποστολές από τα κράτη μέλη και τις οργανώσεις, οι οποίες αποστέλλουν ανθρωπιστική βοήθεια στο Κίεβο. Επομένως, εφόσον πρόκειται για ανθρωπιστική βοήθεια, η οποία, για παράδειγμα, χρηματοδοτείται από πρόγραμμα της Επιτροπής, όπως αυτό της ανθρωπιστικής οργάνωσης ECHO, τότε είναι αυτονόητο ότι η αντιπροσωπεία μας μπορεί να ασχοληθεί με αυτή την υπόθεση. Γενικά όμως, θα ήθελα να συμβουλεύσω, εν πάση περιπτώσει, να έρχονται οι αποστολές σε επαφή με τις αντίστοιχες πρεσβείες των κρατών μελών. Σε περίπτωση που τέτοιες πρεσβείες απουσιάζουν, τότε φυσικά μπορούν να έλθουν σε επαφή κατευθείαν με την αντιπροσωπεία της Επιτροπής.

<SPEAKER ID=198 LANGUAGE="DE" NAME="von Habsburg">
Kύριε Επίτροπε, σας ευχαριστώ πολύ για την απάντησή σας, αλλά θα ήθελα, ξεκινώντας από την πράξη, να σας θέσω μια ερώτηση. Eξακολουθούν και σήμερα να υπάρχουν ακόμη προβλήματα και ιδιαίτερα στις χώρες που συνορεύουν με εκείνες όπου υπάρχει πραγματική δυστυχία. Mήπως θα ήταν λογικό να προσπαθήσει κάποτε η Eπιτροπή να βρει μια γενική ρύθμιση, τουλάχιστον με τα κράτη μέλη που σήμερα κιόλας μας έχουν παρακαλέσει να ενταχθούν στην Eυρωπαϊκή Ένωση, με άλλα λόγια με τα έντεκα κράτη που πραγματικά ενδιαφέρονται να αποκαταστήσουν σχέσεις μαζί μας; Xρειαζόμαστε μια κοινή ρύθμιση που θα ασχολείται με τα προβλήματα διαμετακόμισης των διαφόρων κρατών, όπου επικρατεί πράγματι δυστυχία - αναφέρω τη Pουμανία, για παράδειγμα -, ώστε να λύσουμε οριστικά το πρόβλημα, μια και η οδός μέσω των πρεσβειών είναι χρονοβόρα και πολύ γραφειοκρατική. Muchas graηias, Seρor Presidente!

<SPEAKER ID=199 LANGUAGE="NL" NAME="Van den Broek">
Είμαι απόλυτα σύμφωνος με τον κ. von Habsburg ότι δηλαδή θα πρέπει να αναμένουμε και, σίγουρα όταν πρόκειται για υποψήφιο κράτος μέλος για ένταξη στην Ευρωπαϊκή Ένωση, ότι δεν θα τεθούν επιτόπου εμπόδια και ότι θα υπάρξει σχετική συμφωνία προκειμένου να μην υπάρξουν περαιτέρω ενοχλήσεις, όπως το παράδειγμα που έφερε ο κ. von Habsburg. Εντούτοις, η περίπτωση που τίθεται, εν προκειμένω, δεν αφορά ένα υποψήφιο κράτος μέλος, αλλά την Ουκρανία με την οποία όπως γνωρίζετε έχουμε μία συμφωνία σύνδεσης, η οποία, μεταξύ άλλων, περιλαμβάνει διάταξη, στην οποία ορίζεται ότι η μεταφορά προϊόντων δεν θα πρέπει να υπόκειται σε μεροληπτική μεταχείριση, διαφορετική από αυτήν που ισχύει για τις εθνικές μεταφορές. Από αυτή την άποψη, είμαι απόλυτα σύμφωνος με τον κ. von Habsburg ότι θα πρέπει να επιχειρήσουμε ακόμη και με χώρες, με τις οποίες έχουμε ένα σύμφωνο συνεργασίας, να εξαλείψουμε όλα τα εμπόδια. Αλλά πολύ φοβούμαι ότι κάθε φορά θα πρέπει να γίνονται διαπραγματεύσεις, όπως στην προκείμενη περίπτωση που χρειάστηκε να παρέμβουμε σε πολιτικό επίπεδο, προκειμένου να απαλλάσσονται από φόρους οι ανθρωπιστικές αποστολές. Επί του παρόντος, θα πρέπει να γενικεύσουμε την κατάσταση αυτή με την Ουκρανία, αλλά, λαμβανομένων υπόψη των επαφών που είχαμε, πιστεύω ότι η κατάσταση γενικά θα βελτιωθεί.

<SPEAKER ID=200 NAME="Πρόεδρος">
Ευχαριστώ τον κύριο Επίτροπο.
<P>
Ερώτηση αριθ. 35 της κ. Ursula Stenzel (Η-0128/97).
<P>
Θέμα: Πρόγραμμα PHARE - Πολωνία
<P>
Το πρόγραμμα PHARE αποτελεί, από τη θέσπισή του το έτος 1995, το σημαντικότερο χρηματοδοτικό μέσο για τις ΧΚΑΕ. Κατά την εκτέλεση όμως του προγράμματος PHARE δημιουργούνται σοβαρά προβλήματα, διότι το πρόγραμμα είναι λίαν κατακερματισμένο και τα χρήματα κατανέμονται κακώς.
<P>
Τι πράττει η Επιτροπή ώστε να χρησιμοποιηθούν αποτελεσματικότερα τα χρήματα για το σημαντικό αυτό προπαρασκευαστικό στάδιο;
<P>
Ποιά είναι τα συγκεκριμένα μέτρα για την υποψήφια προς ένταξη Πολωνία, προκειμένου να προετοιμασθεί, με χρήματα του προγράμματος PHARE, δυναμικό διοικητικών στελεχών; Σχεδιάζει η Επιτροπή να διοργανώσει, εντατικότερα, σεμινάρια κατάρτισης πολωνών δημοσίων υπαλλήλων, ώστε να προετοιμασθούν για το νομικό καθεστώς της ΕΕ;

<SPEAKER ID=201 NAME="Van den Broek">
Όπως είναι γνωστό, το 1989 άρχισε να ισχύει το πρόγραμμα PHARE, το οποίο βασικά είναι ένα πρόγραμμα για την τεχνική υποστήριξη της οικονομικής ανάπτυξης και μεταρρύθμισης στις χώρες της Κεντρικής και Ανατολικής Ευρώπης. Στο πλαίσιο της στρατηγικής για την προετοιμασία της ένταξης των χωρών αυτών στην Ευρωπαϊκή Ένωση, το 1994 το PHARE θεωρήθηκε ως χρηματοδοτικό όργανο, το οποίο θα υποστήριζε τις συνδεδεμένες χώρες στο πλαίσιο των προσπαθειών τους για την επίτευξη του κοινοτικού κεκτημένου , αλλά και για τη μεταρρύθμιση της αγοράς και την αναδιάρθρωση των οικονομιών τους μεσοπρόθεσμα, προκειμένου να δημιουργηθούν οι προϋποθέσεις για τη μελλοντική ένταξη.
<P>
Λαμβανομένου υπόψη του πολιτικού χρονοδιαγράμματος των διαπραγματεύσεων για τη διεύρυνση, πραγματοποιείται επί του παρόντος ένας θεμελιώδης αναπροσανατολισμός της προετοιμασίας, τόσο όσον αφορά τους τομείς στους οποίους πρέπει να δοθεί η βοήθεια, όσο και τον τρόπο με τον οποίο θα πρέπει να δοθεί αυτή η βοήθεια, δηλαδή, με άλλα λόγια, όσον αφορά το μηχανισμό εφαρμογής της. Σκοπό του αναπροσανατολισμού αποτελεί η υποστήριξη των υποψήφιων χωρών για την εγκαθίδρυση, την εφαρμογή και τη διατήρηση του «κοινοτικού κεκτημένου ». Αυτή μεταρρύθμιση θα προσφέρει μία σημαντική συμβολή για την αποτελεσματικότητα και τη διαθεσιμότητα του PHARE, ως του σημαντικότερου χρηματοδοτικού οργάνου για την ενίσχυση των υποψήφιων χωρών, προκειμένου αυτές να προετοιμαστούν για την ένταξή τους στην Ένωση.
<P>
Το 1995 και 1996 δόθηκε στην Πολωνία συνολική ενίσχυση 377 εκατ. ECU. Από το σύνολο αυτής της βοήθειας ποσοστό 82 % κατανεμήθηκε μόνο σε έξι τομείς. Και συγκεκριμένα, στη διασυνοριακή συνεργασία, τις μεταφορές, τη γεωργία, τις μικρομεσαίες επιχειρήσεις, την περιφερειακή ανάπτυξη, καθώς και το πολύ γνωστό «πρόγραμμα TEMPUS ». Γι'αυτούς τους τομείς, η ενίσχυση του PHARE επικεντρώθηκε στην υποστήριξη της διαδικασίας ενσωμάτωσης από υλικής πλευράς ή στον τομέα της νομοθεσίας ή της εκπαίδευσης. Ο εναρμονισμός της νομοθεσίας και η θεσμική ενίσχυση αποτελούν σημαντικά στοιχεία αυτού του προγράμματος και πρόκειται οι σχετικές δραστηριότητες να ενταθούν στο μέλλον. Σε συνεργασία με την κυβέρνηση της Πολωνίας, η Επιτροπή εξετάζει την περαιτέρω επικέντρωση της ενίσχυσης του PHARE, στο πλαίσιο της στρατηγικής της πολωνικής κυβέρνησης για την εθνική ολοκλήρωση.
<P>
Όσον αφορά την ερώτηση για την κατάρτιση των δημόσιων υπαλλήλων, θα μπορούσα να αναφέρω τα εξής: το 1992, το PHARE χρηματοδότησε ένα μεταρρυθμιστικό πρόγραμμα για τη δημόσια διοίκηση. Αυτό συνέβαλε σημαντικά στην εγκαθίδρυση του νέου νόμου για τις δημόσιες υπηρεσίες, καθώς και στη μεταρρύθμιση του 1996 των κεντρικών διοικητικών αρχών. Το ευρωπαϊκό ίδρυμα για τη δημόσια διοίκηση οργανώνει, επί του παρόντος, κύκλους μαθημάτων κατάρτισης για τους υπαλλήλους στην Πολωνία και αυτοί χρηματοδοτούνται επίσης από το PHARE. Το ίδιο πρόγραμμα χρηματοδοτεί ακόμη ένα σημαντικό κύκλο μαθημάτων κατάρτισης για κτηνιάτρους επιθεωρητές, όσον αφορά τη μέθοδο του ποιοτικού ελέγχου, τον οποίο κύκλο μαθημάτων πραγματοποιεί μία ολλανδική οργάνωση.
<P>
Περαιτέρω ειδική θεσμική ενίσχυση και κατάρτιση των υπαλλήλων στον τομέα του κεκτημένου της Ένωσης πρόκειται να χρηματοδοτηθεί από το 1997, βάσει των νέων προτεραιοτήτων της κυβέρνησης και στο πλαίσιο της στρατηγικής της για την εθνική ολοκλήρωση.

<SPEAKER ID=202 LANGUAGE="EN" NAME="Elliott">
Έχω μια μικρή συμπληρωματική ερώτηση σχετικά με την κατάρτιση των αρμοδίων παραγόντων στην οποία αναφέρθηκε ο Επίτροπος. Ελπίζω ότι θα καταστεί δυνατό, δεδομένου ότι αρμόδιοι του πολωνικού κοινοβουλίου και πολωνοί Υπουργοί θα πρέπει να συνεργαστούν με το Κοινοβούλιο τούτο και να υποστηρίξουν, σε εύθετο χρόνο, τα Μέλη του Κοινοβουλίου από την Πολωνία, όπως η κατάρτιση περιλάβει και τις σχέσεις με το Ευρωπαϊκό Κοινοβούλιο καθώς και Μέλη του Κοινοβουλίου.
<P>
Μέσα σ' αυτό το πλαίσιο ήμουν πολύ ευτυχής που το περασμένο φθινόπωρο προσκλήθηκα μαζί με άλλους να μιλήσω σε μια ομάδα αρμοδίων του πολωνικού κοινοβουλίου που επισκεπτόταν το Λονδίνο υπό την αιγίδα ενός από τα πανεπιστήμια του Λονδίνου. Μου φάνηκε ότι οι αρμόδιοι αυτοί ήσαν πολύ ανυπόμονοι να μάθουν περισσότερα για το Ευρωπαϊκό Κοινοβούλιο. Μπορούμε άραγε να το λάβουμε αυτό υπόψη μας στις διαδικασίες που οργανώνονται;

<SPEAKER ID=203 LANGUAGE="NL" NAME="Van den Broek">
Επιθυμούμε να δώσουμε ιδιαίτερη προσοχή σ'αυτή την ερώτηση. Κατ'αρχήν, θα ήθελα να αναφέρω ότι είμαστε ιδιαίτερα θετικοί έναντι της εγκαθίδρυσης κοινών κοινοβουλευτικών επιτροπών μεταξύ Πολωνίας και Ευρωπαϊκού Κοινοβουλίου, οι οποίες σε τακτικά χρονικά διαστήματα συναντώνται και στα πλαίσια αυτών των συναντήσεων να πραγματοποιούνται ανταλλαγές πληροφοριών μεταξύ των ευρωβουλευτών, αφενός, και των βουλευτών από την Πολωνία, αφετέρου. Επιπλέον, είμαι απόλυτα σύμφωνος με τον αγαπητό βουλευτή ότι το πρόγραμμα εκδημοκρατισμού μας, για παράδειγμα, καθώς και άλλα προγράμματα στηρίζονται στην ενίσχυση των δημοκρατικών θεσμικών οργάνων στην Πολωνία και στα πλαίσια αυτού, όπου υπάρχει ανάγκη, θα πρέπει να δίνεται ιδιαίτερη σημασία στην παροχή πληροφοριών στους βουλευτές.

<SPEAKER ID=204 NAME="Πρόεδρος">
Ευχαριστώ κύριε Van der Broek.
<P>
Ερώτηση αριθ. 36 του κ. Felipe Camisσn Asensio (Η-0129/97).
<P>
Θέμα: Συμφωνίες εταιρικής σχέσης και συνεργασίας με τις χώρες της Κεντρικής Ασίας και της Μογγολίας
<P>
Με ποιό ρυθμό προβλέπει η Επιτροπή να εγκριθούν οι Συμφωνίες Εταιρικής Σχέσης και Συνεργασίας με τις χώρες της Κεντρικής Ασίας και της Μογγολίας;

<SPEAKER ID=205 NAME="Van den Broek">
Έχουν υπογραφεί, μέχρι στιγμής, τρεις συμφωνίες συνεργασίας και εταιρικής σχέσης με χώρες της Κεντρικής Ασίας, και συγκεκριμένα με το Καζακστάν, τον Ιανουάριο του 1995, με το Κιργιστάν, το Φεβρουάριο του 1995 και με το Ουζμπεκιστάν, τον Ιούνιο του 1996. Για τη σύναψη και την ισχύ αυτών των συμφωνιών απαιτείται η επικύρωση των εθνικών κοινοβουλίων των κρατών μελών και κυρίως του Ευρωπαϊκού Κοινοβουλίου. Μέχρι στιγμής, οι συμφωνίες με το Καζακστάν και το Κιργιστάν έχουν επικυρωθεί από τα Κοινοβούλια επτά κρατών μελών. Το Ευρωπαϊκό Κοινοβούλιο έχει ήδη επικυρώσει τη συμφωνία με το Κιργιστάν, ενώ η επικύρωση της συμφωνίας με το Καζακστάν εκκρεμεί ακόμη. Η διαδικασία της επικύρωσης των συμφωνιών εταιρικής σχέσης και συνεργασίας με το Ουζμπεκιστάν μόλις έχει αρχίσει. Επομένως, μπορούμε να πούμε ότι, μέχρι στιγμής, δεν υπάρχει καμία ολοκληρωμένη επικύρωση.
<P>
Επιπλέον, η Ευρωπαϊκή Επιτροπή έχει λάβει εντολή από το Συμβούλιο να αρχίσει διαπραγματεύσεις για μία μελλοντική συμφωνία με το Τουρκμενιστάν. Μέχρι σήμερα, δεν υπάρχουν σχέδια για διαπραγματεύσεις για παρόμοια συμφωνία με το Τατζικιστάν, ως συνέπεια της κατάστασης στο Τατζικιστάν, όπου εξακολουθεί να υπάρχει ένοπλη διαμάχη.
<P>
Τέλος, υπάρχει η πρόθεση, τουλάχιστον για προβλεπόμενο χρονικό διάστημα, να αρχίσουν διαπραγματεύσεις με τη Μογγολία. Αυτό σχετίζεται με το γεγονός ότι οι σχέσεις μεταξύ της Ευρωπαϊκής Κοινότητας και της Μογγολίας εξακολουθούν να ρυθμίζονται από μία συμφωνία για το εμπόριο και τη συνεργασία, η οποία άρχισε να ισχύει την 1η Μαρτίου 1993.

<SPEAKER ID=206 LANGUAGE="ES" NAME="Camisσn Asensio">
Ευχαριστώ τον κύριο Επίτροπο για την πληροφόρησή του προς το Σώμα. Είναι σαφές, εν πάση περιπτώσει, ότι ο δρόμος είναι ακόμη μακρύς και ο ρυθμός αργός. Όντως, όπως μας είπε και ο κύριος Επίτροπος, η συμφωνία συνεργασίας με το Ουζμπεκιστάν, που υπογράφτηκε τον Ιούνιο του 1996, έχει επικυρωθεί μόνο από το Ουζμπεκιστάν. Θα ήθελα να τον ρωτήσω αν η Φινλανδία την επικύρωσε πρόσφατα ή όχι. Στην περίπτωση του Καζακστάν υπήρξαν επτά. Ούτε και το ίδιο το Καζακστάν την επικύρωσε, που αντιμετωπίζει σοβαρά προβλήματα δημοκρατικού ελλείμματος. Παρόμοια είναι και η περίπτωση της Κιργισίας.
<P>
Φαίνεται ότι το Σώμα, που δεν έχει κυρώσει ακόμη καμία από τις τρεις προαναφερόμενες συμφωνίες, πρόκειται να κυρώσει αύριο τη συμφωνία με το Καζακστάν. Εν πάση περιπτώσει, σε ό, τι αφορά τις τρεις που ανέφερε ο κύριος Επίτροπος, τη Μογγολία, το Τουρκμενιστάν και το Τατζικιστάν, καλό θα ήταν να επιταχυνθεί στο μέγιστο ο ρυθμός, από τη στιγμή που πρωταρχικός στόχος είναι να ενταθεί ο πολιτικός διάλογος με τις χώρες αυτές.

<SPEAKER ID=207 LANGUAGE="NL" NAME="Van den Broek">
Επισημαίνω ιδιαίτερα την ενθάρρυνση και την επιθυμία που εξέφρασε ο αγαπητός ερωτών σχετικά με την επιτάχυνση των διαδικασιών επικύρωσης των συμφωνιών που έχουν συναφθεί ή πρόκειται να συναφθούν. Είχα την ικανοποίηση να συνοδεύσω την ολλανδική Προεδρία και τον Πρόεδρο της Επιτροπής στη συνάντηση κορυφής της Μόσχας, πριν από δέκα ημέρες. Και αν σας αναφέρω ότι η συμφωνία εταιρικής σχέσης με τη Ρωσία έχει συναφθεί πριν από περισσότερα από δύο έτη, ενώ αυτή με την Ουκρανία ακόμη περισσότερο και ότι εμείς εξακολουθούμε να καθυστερούμε με την επικύρωση και την ολοκλήρωση αυτών των διαδικασιών, τότε μπορεί να γίνουν κατανοητές οι προσπάθειες οι οποίες απαιτούνται προκειμένου 15 κράτη μέλη να επικυρώσουν εγκαίρως ανάλογες συμφωνίες. Επιπλέον, στην προκειμένη περίπτωση υπάρχει ακόμη μία νομοθετική εμπλοκή ότι, δηλαδή, εξαιτίας της πρόσφατης διεύρυνσης της Ευρωπαϊκής Ένωσης με τη Φινλανδία, τη Σουηδία και την Αυστρία θα πρέπει ακόμη μία φορά να πραγματοποιηθούν επιπρόσθετες επικυρώσεις. Αλλά φυσικά γνωρίζετε ότι η Επιτροπή πράττει ότι είναι δυνατό για την επιτάχυνση αυτών των διαδικασιών. Επομένως, δεν υφίστανται πολιτικά εμπόδια, όπως αυτά που αναφέρατε στην περίπτωση που θίξατε.

<SPEAKER ID=208 LANGUAGE="EN" NAME="Truscott">
Θα μπορούσε άραγε ο Επίτροπος να σχολιάσει την υφιστάμενη κατάσταση των ανθρωπίνων δικαιωμάτων στο Ουζμπεκιστάν και πιστεύει άραγε ότι η εκεί κατάσταση είναι ικανοποιητική για την ΕΕ ούτως ώστε να προχωρήσει στην κύρωση της συμφωνίας συνεργασίας και συνεταιρισμού με τη χώρα αυτή; Θα με ενδιέφερε πολύ να ακούσω τις απόψεις του.

<SPEAKER ID=209 LANGUAGE="NL" NAME="Van den Broek">
Ο λόγος για τον οποίο, επί του παρόντος, η Επιτροπή ζητά και από το Συμβούλιο την ανάθεση εντολής σ'αυτήν να αρχίσει τις διαπραγματεύσεις για παρόμοια συμφωνία εταιρικής σχέσης με το Ουζμπεκιστάν, σχετίζεται με το ενδιαφέρον που παρουσιάζει αυτή η χώρα της Κεντρικής Ασίας, αλλά όχι στον τομέα του επαρκούς εκδημοκρατισμού και σεβασμού των ανθρωπίνων δικαιωμάτων. Αυτό που ήταν εντυπωσιακό, τόσο όσον αφορά το αίτημά μας όσο και τη θετική απάντηση του Συμβουλίου, ήταν ότι παρατηρήσαμε ότι η κυβέρνηση του Ουζμπεκιστάν ήταν απόλυτα δεκτική για την έναρξη ενός διαλόγου όσον αφορά την κατάσταση των ανθρωπίνων δικαιωμάτων. Ενός διαλόγου, ο οποίος συνεχίζεται με την κατάσταση στη χώρα αυτή. Επομένως, είμαι σύμφωνος με τον κ. Truscott ότι υπάρχει κάτι το οποίο θα πρέπει ακόμα να παρατηρηθεί; θα ήθελα να το εκφράσω ως εξής. Είναι σίγουρο ότι, εφόσον είναι δυνατός ένας ανοιχτός διάλογος με το Ουζμπεκιστάν, τότε θα είναι δυνατό να προχωρήσει περαιτέρω η συμφωνία εταιρικής σχέσης όσον αφορά τον τομέα της ποιότητας του εκδημοκρατισμού και του σεβασμού των ανθρωπίνων δικαιωμάτων.

<SPEAKER ID=210 NAME="Πρόεδρος">
Ευχαριστώ κύριε Van der Broek.
<P>
Κυρίες και κύριοι, με την ερώτηση αριθ. 36 του κ. Camisσn έχουμε εξαντλήσει τα 20 λεπτά που αντιστοιχούν στο κομμάτι αυτό των ερωτήσεων οπότε, αφού ευχαριστήσω τον κύριο Επίτροπο για το χρόνο που μας αφιέρωσε, πρέπει να σας ενημερώσω ότι οι ερωτήσεις 37 ως 44 θα απαντηθούν γραπτώς. Μπορούμε, λοιπόν, τώρα, κυρίες και κύριοι βουλευτές, να περάσουμε έτσι στο τμήμα εκείνο των ερωτήσεων που απευθύνεται στην Επίτροπο κ. Bjerregaard.
<P>
Ερώτηση αριθ. 45 του κ. Ivar Virgin (Η-0077/97).
<P>
Θέμα: Δημιουργία υγροτόπων
<P>
Οι υγρότοποι μπορούν να χρησιμοποιηθούν για τη συγκέντρωση θρεπτικών αλάτων ή για την προστασία της θάλασσας από τον ευτροφισμό που με τη σειρά του μπορεί να απειλήσει την αναπαραγωγή των ζωϊκών ειδών. Το πρόβλημα αυτό είναι ιδιαίτερα σοβαρό στη Βαλτική.
<P>
Το παρόν πρόγραμμα της ΕΕ για την προστασία του περιβάλλοντος στο γεωργικό τομέα - πρόγραμμα 2078 - περιλαμβάνει κίνητρα προκειμένου να προωθηθεί η δημιουργία υγροτόπων. Ωστόσο, τα κίνητρα αυτά αφορούν μόνο τις εκτάσεις που χρησιμοποιούνται για το σκοπό αυτόν. Οι ενισχύσεις για επενδύσεις που είναι απαραίτητες για τη δημιουργία κατάλληλων υγρότοπων, οι οποίοι μπορούν να χρησιμεύσουν ως χώροι συγκέντρωσης του αζώτου, θα μπορούσαν να συμβάλουν αποτελεσματικά στην προστασία του περιβάλλοντος, ιδίως όσον αφορά τον ευτροφισμό. Προτίθεται η Επιτροπή να τροποποιήσει το νομοθετικό πλαίσιο προκειμένου να καταστεί δυνατό αυτό το είδος ενισχύσεων;

<SPEAKER ID=211 NAME="Bjerregaard">
Κύριε Πρόεδρε, σύμφωνα με τον κανονισμό αριθ. 2078 του 1992 τα κράτη μέλη οφείλουν να εισαγάγουν προγράμματα για φιλική προς το περιβάλλον γεωργία; η λεπτομερέστερη ωστόσο διατύπωση των προγραμμάτων αυτών επαφίεται σε μεγάλο βαθμό στα κράτη μέλη. Τίποτε δεν εμποδίζει ένα κράτος μέλος να χρησιμοποιήσει τον κανονισμό αριθ. 2078 για να δημιουργήσει υγροτόπους οπουδήποτε στην επικράτειά του. Δεν υποχρεούται επομένως να περιορίσει τέτοια μέτρα σε στενά καθορισμένες ζώνες. Εντός σαφώς καθορισμένων πλαισίων η Κοινότητα μπορεί να συμμετάσχει στη χρηματοδότηση τέτοιων σχεδίων.

<SPEAKER ID=212 NAME="Virgin">
(SV ) Ήταν ένα ευχάριστο νέο αυτό που λάβαμε από την Επίτροπο κ. Bjerregaard. Στην Σουηδία είχαμε μια συζήτηση γι&#x02BC;αυτό και υποστηρίχθηκε τότε ότι οι επενδύσεις σ&#x02BC;αυτόν τον τομέα θα αφορούν μόνο γαίες που θα χρησιμοποιηθούν ως υγρότοποι. Εάν είναι έτσι, ότι μπορεί να διευρυνθεί η έννοια, και σ&#x02BC;αυτόν το κανονισμό να συμπεριληφθούν επίσης επενδύσεις που γίνονται για την δημιουργία υγρότοπων, π.χ. εκσκαπτικές εργασίες και εργασίες επίστρωσης διαφόρων τύπων, τότε νομίζω ότι αυτό έιναι πολύ ευχάριστο.
<P>
Είναι απολύτως εμφανές ότι έπειτα από την ένταξη της Φινλανδίας και της Σουηδίας στην ΕΕ η επικαιρότητα των περιβαλλοντικών θεμάτων της Βαλτικής θάλασσας έχει ανανεωθεί, όπου το πρόβλημα του θρεπτικού άλατος είναι ένα σοβαρό περιβαλλοντικό πρόβλημα. Γι&#x02BC;αυτό υπάρχει κάθε λόγος να το επισημάνει αυτό η γεωργία, ώστε να μπορεί να χρησιμοποιηθεί αυτή η μέθοδος για να γίνονται οι επενδύσεις κατά έναν φιλικό προς το περιβάλλον τρόπο.

<SPEAKER ID=213 LANGUAGE="DA" NAME="Bjerregaard">
Θα ήθελα απλώς να επιβεβαιώσω το συμπέρασμα που ο κ. Virgin έβγαλε από την απάντησή μου. Υπάρχουν σίγουρα διάφορες οικονομικές δυνατότητες για παροχή ενισχύσεων σε αυτές τις περιοχές καθώς και διάφορες μορφές συγχρηματοδότησης, οι οποίες εμπίπτουν στις αρμοδιότητες του Επιτρόπου Γεωργίας. Καθώς υπάρχουν πάρα πολλά ζητήματα που άπτονται του θέματος, δεν θα ήθελα να υπεισέλθω σε λεπτομέρειες; το σίγουρο είναι ωστόσο ότι υπάρχουν πολλές δυνατότητες που μπορούν να χρησιμοποιηθούν.

<SPEAKER ID=214 NAME="Πρόεδρος">
Σας ευχαριστώ κυρία Bjerregaard.
<P>
Ερώτηση αριθ. 46 του κ. Tom Spencer (Η-0114/97).
<P>
Θέμα: Χημικές ουσίες που καταστρέφουν το ενδοκρινικό σύστημα
<P>
Γνωρίζει η Επιτροπή ότι, σύμφωνα με αυξανόμενες επιστημονικές ενδείξεις, η ανθρώπινη και ζωϊκή αναπαραγωγική και ορμονική ισορροπία επηρεάζεται από συνδυασμό χημικών ουσιών που καταλήγουν στον οργανισμό μέσω της τροφικής αλυσίδας και των βιομηχανικών αποβλήτων και προϊόντων, ενώ είναι παρούσες ακόμη και στις συσκευασίες των τροφίμων;
<P>
Οι ουσίες αυτές, που μιμούνται τις ορμόνες και των οποίων είναι γνωστή η καταστρεπτική επίδραση στο ενδοκρινικό σύστημα, έχει αποδειχθεί ότι έχουν άμεσες επιπτώσεις στο αναπαραγωγικό σύστημα των ζώων, ενώ έχουν συνδεθεί και με την εξασθένηση του ανθρωπίνου σπέρματος, τους καρκίνους του αναπαραγωγικού συστήματος όπως ο καρκίνος του στήθους, καθώς και με προβλήματα συμπεριφοράς και νευρολογικές παθήσεις.
<P>
Λαμβάνοντας υπόψη ότι, επί του παρόντος, η νομοθεσία της ΕΕ σχετικά με τους ελέγχους τοξικότητας και τη διάθεση επικίνδυνων ουσιών δεν καλύπτει τις προαναφερθείσες ουσίες, ποιά μέτρα προτίθεται να λάβει η Επιτροπή, για την προστασία των μελλοντικών γενεών;

<SPEAKER ID=215 NAME="Bjerregaard">
Η Επιτροπή έχει δώσει μεγάλη σημασία στο ζήτημα των ουσιών που προξενούν ενδοκρινικές διαταραχές, ουσίες οι οποίες επιδρούν σε διάφορα μέρη του γενικού ορμονικού συστήματος, μεταξύ των οποίων και το αναπαραγωγικό σύστημα, όπως αναφέρεται και στην ερώτηση του κ. Spencer. Δεν υπάρχει πλέον αμφιβολία ότι σημειώνονται αυτές οι επιδράσεις στον οργανισμό, υπάρχουν ωστόσο αμφιβολίες σχετικά με το λεγόμενο μηχανισμό επίδρασης καθώς και με την αλληλοσύνδεση των διαφόρων αιτίων την ίδια στιγμή που δεν έχουμε κατάλληλες δοκιμαστικές μεθόδους. Παρά την αβεβαιότητα αυτή, υπάρχουν ορισμένοι κανόνες στον τομέα. Έχουμε ταξινομήσει μία σειρά ουσιών οι οποίες προφανώς έχουν επιδράσεις στην ανθρώπινη υγεία, πιθανώς συνεπεία της ενδοκρινικής διαταραχής, λειτουργώντας τοξικά κατά τον κύκλο της αναπαραγωγής. Ουσίες όπως το PCB και το DDT που συχνά έχουν κατηγορηθεί για ενδοκρινικές διαταραχές έχουν φυσικά επιπλέον απαγορευθεί εδώ και καιρό για άλλους λόγους. Σωστά ειπώθηκε ότι η νομοθεσία της Κοινότητας για τα προγράμματα δοκιμών σχετικά με τις βιομηχανικές χημικές ουσίες δεν περιλαμβάνει την τοξικότητα κατά τον κύκλο της ανθρώπινης αναπαραγωγής ή τις διάφορες επιδράσεις στον οργανισμό των ζώων. Αυτό αποτελεί πραγματική έλλειψη, υπάρχει επομένως ανάγκη να καταρτισθούν ορισμένα πρωτόκολλα δοκιμών για να διευκρινισθεί ποιες από τις εκατοντάδες χιλιάδες ουσίες στην αγορά μπορεί να προξενούν τις εν λόγω επιδράσεις μέσω της διαταραχής του ενδοκρινικού συστήματος.
<P>
Η Επιτροπή στο πρόγραμμα πλαίσιο για την έρευνα και κατά τη διμερή συνεργασία της με τις ΗΠΑ έδωσε άμεση προτεραιότητα στην ανάπτυξη διαγνωστικών μεθόδων για τον εντοπισμό ουσιών που πιθανώς προξενούν ενδοκρινικές διαταραχές καθώς και νέων μεθόδων που να καλύπτουν τις νέες επιδράσεις που τη στιγμή αυτή δεν καθορίζονται από τη νομοθεσία; δόθηκε επίσης προτεραιότητα στη διεξαγωγή επιδημιολογικών ερευνών για να διαπιστωθεί το εύρος του προβλήματος. Η Επιτροπή αναγνωρίζει επομένως ότι υπάρχουν συγκεκριμένες επιδράσεις στον άνθρωπο και το περιβάλλον οι οποίες μπορεί να προκαλέσουν διαταραχή του ενδοκρινικού συστήματος εξαιτίας βιομηχανικών χημικών ουσιών και συγχρόνως καταβάλλει προσπάθειες για να διαπιστωθεί το μέγεθος του προβλήματος, να αναπτυχθούν οι κατάλληλες διαγνωστικές μέθοδοι και να καθορισθεί η αλληλοσύνδεση των αιτίων ούτως ώστε να θεσπιστούν οι κατάλληλοι κανονισμοί σε σχέση με συγκεκριμένες ουσίες ή ομάδες ουσιών στα πλαίσια ενός συνολικού προγράμματος.

<SPEAKER ID=216 LANGUAGE="EN" NAME="Spencer">
Ευχαριστώ την Επίτροπο για την εμπεριστατωμένη απάντησή της. Πιστεύω ότι αποτελεί μια σαφή περίπτωση εφαρμογής της αρχής της πρόβλεψης το γεγονός ότι, έστω και εάν μόνο το 50 % των απειλών που συνεπάγεται η παρούσα κατάσταση των επιστημονικών μας γνώσεων αποδειχθεί αληθές, τότε πράγματι αντιμετωπίζουμε μια πολύ σοβαρή και πολύπλοκη πρόκληση.
<P>
Ζητώ από την Επίτροπο να επιβεβαιώσει ότι μπορούμε να αναμένουμε από την Επιτροπή κάποια συγκεκριμένη εργασία σχετικά με τα ερευνητικά προγράμματα της Ευρωπαϊκής Ένωσης (εκείνα που αφορούν άμεσα την Επιτροπή και την Ευρωπαϊκή Υπηρεσία Περιβάλλοντος), χρησιμοποιώντας την αξιόλογη επιρροή της για να ενθαρρύνει τόσο τη βιομηχανική όσο και τη θεωρητική έρευνα στον τομέα αυτόν και δεύτερον, εάν από κοινού με τους συναδέλφους της στην Επιτροπή θα εξετάσει την εκπόνηση επισκόπισης του τρόπου με τον οποίο η απειλή αυτή δημιουργεί επιπτώσεις όχι μόνο στη Διεύθυνση Περιβάλλοντος αλλά και σε ένα ευρύ φάσμα προτάσεων και δραστηριοτήτων της Επιτροπής.

<SPEAKER ID=217 LANGUAGE="DA" NAME="Bjerregaard">
Συμφωνώ πλήρως ότι το ζήτημα αυτό θα πρέπει να βασισθεί στην αρχή της σύνεσης και επίσης συμφωνώ ότι η αρχή αυτή θα πρέπει ιδιαιτέρως να ληφθεί υπόψη στο ερευνητικό πρόγραμμα. Ανέφερα στην απάντησή μου ότι ήδη φροντίσαμε να ληφθεί υπόψη και θεωρώ σημαντικό να ακολουθήσουμε αυτή τη γραμμή πλεύσεως και στο μέλλον. Θεωρώ ότι θα πρέπει πιθανώς το ζήτημα να εξετασθεί στα ευρύτερα πλαίσιά του και με βάση τη σύντομη συζήτηση που διεξήγαμε σήμερα θα σκεφθώ με ποιο τρόπο μπορούμε να ακολουθήσουμε μία ευρύτερη προσέγγιση σχετικώς ούτως ώστε να μην εξετάσουμε το θέμα μόνο από περιβαλλοντικής σκοπιάς.

<SPEAKER ID=218 LANGUAGE="EN" NAME="Truscott">
Εκτός από το θέμα των ενδοκρινικών αναστολέων που έθεσε ο κ. Spencer, η Επίτροπος θα είναι ενήμερη του γεγονότος ότι υπάρχουν και άλλοι τομείς όπου η νομοθεσία της ΕΕ δεν καλύπτει την κατανάλωση επιβαλβών ουσιών μέσω της τροφικής αλυσίδας και του πόσιμου ύδατος. Πρόκειται άραγε η Επίτροπος να εξετάσει τα αντίστοιχα πρότυπα της ΕΕ ούτως ώστε να συμπεριλάβει τα πρόσφατα κρούσματα εμφάνισης βακτηριδίων κρυπτο-σπιρίλης στο ΗΒ; Έχω καταθέσει μια λεπτομερέστερη ερώτηση επί του θέματος αλλά θα με ενδιέφερε πάρα πολύ να ακούσω τις πρώτες σκέψεις της Επιτρόπου επί του αντικειμένου αυτού.

<SPEAKER ID=219 LANGUAGE="DA" NAME="Bjerregaard">
Δεν μπορώ να υποσχεθώ ότι θα μπορέσω να απαντήσω σε όλα τα επιπρόσθετα ερωτήματα που αφορούν διάφορες ουσίες, κάτι που θα πρέπει να εξετάσουμε λεπτομερέστερα σε σχέση με το ερώτημα που έθεσε ο κ. Spencer. Συζητήσαμε ήδη ορισμένα από αυτά τα προβλήματα στα πλαίσια της οδηγίας για το πόσιμο νερό την οποία έχει σίγουρα υπόψη του και ο κ. Truscott. Η ΓΔ ΧΙ επέστησε την προσοχή μου στο γεγονός ότι δεν έχουμε δώσει την πρέπουσα σημασία στα προβλήματα που έθιξε ο κ. Truscott, προβλήματα τα οποία και θα εξετάσουμε σε πρώτη ευκαιρία.

<SPEAKER ID=220 LANGUAGE="EN" NAME="Pollack">
Δε θα συμφωνούσε άραγε η Επίτροπος ότι οι εξελίξεις σχετικά με τους ενδοκρινικούς αναστολείς καθυστερούν πάρα πολύ και θα μπορούσε να αναφέρει κάποιες ημερομηνίες που ελπίζει ότι ίσως να υπάρχει κάποιο αποτέλεσμα από τις έρευνες; Θα μπορούσε να μας πει εάν προγραμματίζει μόνο έρευνες για ξεχωριστές ουσίες ή εάν πρόκειται να γίνει κάποια εργασία σχετικά με το φαινόμενο του κοκτέϊλ των ουσιών το οποίο πολλοί φοβούνται ότι είναι ιδιαίτερα επικίνδυνο σ' αυτόν τον τομέα και για το οποίο πολύ λίγα είναι γνωστά;

<SPEAKER ID=221 LANGUAGE="DA" NAME="Bjerregaard">
Όταν συζητούμε τέτοια προβλήματα, τα οποία άπτονται μερικώς της ανθρώπινης υγείας και μερικώς του περιβάλλοντος, συχνά χρειαζόμαστε επιστημονικά στοιχεία επιπλέον αυτών που ήδη διαθέτουμε. Ως γνωστόν, πολύ συχνά συμβαίνει να λαμβάνουμε ορισμένα στοιχεία τα οποία δικαιολογημένα μας ανησυχούν όσον αφορά την περίπτωση στην οποία τα στοιχεία αυτά αναφέρονται ούτως ώστε νοιώθουμε την ανάγκη να παρέμβουμε. Ωστόσο δεν μπορούμε να κάνουμε κάτι τέτοιο χωρίς να εξασφαλίσουμε εκ των προτέρων την εις βάθος εξέταση του προβλήματος. Δεν μπορούμε να παρέμβουμε απλώς επί τη βάση μίας υποψίας και γι'αυτό, όπως απάντησα πριν στον κ. Spencer, προσπαθούμε να βασιστούμε σε σχετικές έρευνες και να μελετήσουμε ορισμένα αποτελέσματα των ερευνών αυτών. Φυσικά προσπαθούμε επίσης να δώσουμε προτεραιότητα στα προβλήματα τα οποία προξενούν ανησυχίες στην κοινή γνώμη. Ειλικρινά λυπούμε που δεν μπορώ να σας δώσω λεπτομερέστερη απάντηση τη στιγμή αυτή, αλλά πραγματικά μου είναι αδύνατο να κάνω τώρα κάτι τέτοιο. Γνωρίζω απλώς ότι έχουμε ξεκινήσει ορισμένες διαδικασίες στον τομέα της έρευνας. Πόσο έχουμε προχωρήσει και πότε θα είμαι σε θέση να σας παρουσιάσω συγκεκριμένα αποτελέσματα δεν μπορώ να σας πω στα πλαίσια του σημερινού χρόνου ερωτήσεων - η ερώτησή σας αποτελεί ωστόσο μία πρώτης τάξεως ευκαιρία να αποσαφηνισθεί η κατάσταση σχετικώς και θα καταβάλω κάθε προσπάθεια να συμβεί αυτό το συντομότερο.

<SPEAKER ID=222 NAME="Πρόεδρος">
Σας ευχαριστώ κυρία Bjerregaard.
<P>
Ερώτηση αριθ. 47 του κ. Konrad Schwaiger (Η-0124/97).
<P>
Θέμα: Εξόντωση της ιχθυοπανίδας από τους κορμοράνους στον Ρήνο και σε άλλα εσωτερικά ύδατα της Ευρωπαϊκής Ένωσης
<P>
Έχει συνειδητοποιήσει η Επιτροπή ότι οι καταστροφές που προκαλούν οι κορμοράνοι στα αποθέματα ιχθύων στον Ρήνο και στα γύρω ύδατα πήραν διαστάσεις ευρωπαϊκού προβλήματος;
<P>
Γνωρίζει η Επιτροπή ότι μερικές χιλιάδες ψαράδων από τη Γαλλία, τη Γερμανία και την Ελβετία πραγματοποίησαν μεγάλη διαδήλωση στο Στρασβούργο στα τέλη του 1996 για να επιστήσουν την προσοχή της κοινής γνώμης στην μάστιγα των κορμοράνων;
<P>
Θεωρεί η Επιτροπή ότι ο κανονισμός για τους κορμοράνους που εξέδωσε στις 16.12.1996, η κυβέρνηση του κράτους της Βάδης Βυρτεμβέργης αποτελεί ένα κατάλληλο και επαρκές μέτρο για τον αποδεκατισμό του πληθυσμού των κορμοράνων στα εσωτερικά ύδατα, στα οποία δεν ήσαν ενδημικά τα εν λόγω πτηνά;
<P>
Δεν θα ήταν επίσης σκόπιμο να εξετασθεί η λήψη περαιτέρω μέτρων που θα εξασφαλίζουν τη διασυνοριακή μείωση του πληθυσμού των κορμοράνων σε μόνιμη βάση;
<P>
Προτίθεται η Επιτροπή, σε περίπτωση που σημειωθεί περαιτέρω αύξηση του πληθυσμού των κορμοράνων, να αφαιρέσει τον κορμοράνο - τουλάχιστον προσωρινά - από το παράρτημα Ι της οδηγίας περί προστασίας των πτηνών;

<SPEAKER ID=223 NAME="Bjerregaard">
Δεν είναι η πρώτη φορά που μου δίνεται η ευκαιρία να απαντήσω σε ένα τέτοιο ερώτημα; θα ήθελα να τονίσω σχετικώς ότι γνωρίζουμε ότι έχει αυξηθεί ο αριθμός των κορμοράνων σε ορισμένες περιοχές της Ευρωπαϊκής Ένωσης, για τους οποίους ερασιτέχνες και επαγγελματίες αλιείς σε μεγάλο βαθμό θεωρούν ότι έχουν αρνητικές συνέπειες στις ποσότητες των αλιευμάτων. Η κατάσταση περιγράφεται σε μία πρόσφατη έρευνα του 1996 με τίτλο Cormorants, Phalacrocorax carbo, a first step towards a European management plan. Η έκθεση αυτή δεν περιλαμβάνει συγκεκριμένα στοιχεία που να καταδεικνύουν σημαντικές ζημίες στην επαγγελματική ή ερασιτεχνική αλιεία στο Ρήνο, αλλά γνωρίζω ότι το ζήτημα συχνά αποσχολεί την κοινή γνώμη. Αντιθέτως, η έκθεση αναφέρει ότι το είδος αυτό επανήλθε σε ικανοποιητικά αριθμητικά επίπεδα που εξασφαλίζουν την επιβίωσή του στο μέλλον. Για να λάβει υπόψη αυτή την κατάσταση καθώς και την πληθώρα των απόψεων και ανησυχιών που έχουν εκφρασθεί σχετικώς, η Επιτροπή πρόκειται να υποβάλει πρόταση προς την υπεύθυνη επιτροπή να αφαιρέσει το είδος αυτό από το παράρτημα 1 της οδηγίας του Συμβουλίου 79/409 περί προστασίας αγρίων πτηνών. Η Επιτροπή θα καλέσει επίσης τα κράτη μέλη να συνεργασθούν για να τεθεί υπό έλεγχο το μέγεθος του πληθυσμού του phalacrocorax carbo. Σε τοπικό επίπεδο τα κράτη μέλη μπορούν επομένως να ελέγχουν το μέγεθος του πληθυσμού των διαφόρων ειδών με βάση τις διατάξεις του άρθρου 9 της οδηγίας για τα άγρια πτηνά, εφόσον επιθυμούν να επέμβουν εκεί όπου οι κορμοράνοι αποτελούν πρόβλημα. Όσον αφορά δε τον κανονισμό της 16ης Δεκεμβρίου 1996 του κρατιδίου της Βάδης-Βυτεμβέργης, η Επιτροπή δεν έχει λάβει ακόμη καμία κοινοποίηση σχετικώς.

<SPEAKER ID=224 LANGUAGE="DE" NAME="Schwaiger">
Kύριε Πρόεδρε, κυρία Eπίτροπε, γνωρίζετε ότι και η ομάδα εμπειρογνωμόνων της γεωργίας της Eπιτροπής των Περιφερειών επέστησε την προσοχή στο πρόβλημα αυτό και ότι ειδικά οι Yπουργοί Γεωργίας διαφόρων περιφερειών ενοχλούν τώρα και την Eπιτροπή για το θέμα; Eδώ, στο χώρο αυτό, στον κεντρικό Ανω Pήνο, υπήρχαν το 1973 οι πρώτοι κορμοράνοι. Tότε, στα τέλη της δεκαετίας του '70, ήταν 10 ζευγάρια. Tώρα είναι 20.000. Θα πρέπει να κάνουμε κι άλλες μελέτες εδώ, όταν οι αλιείς και οι ερασιτέχνες ψαράδες βγαίνουν στους δρόμους και επισημαίνουν στην Eπιτροπή τα προβλήματά τους; Δε θα 'πρεπε να σκεφτεί κανείς μια κοινή δράση, με την έννοια μιας λογικής μείωσης του αριθμού των πτηνών αυτών; H απάντησή σας μου φαίνεται πολύ διστακτική.

<SPEAKER ID=225 LANGUAGE="DA" NAME="Bjerregaard">
Πραγματικά δεν θα έλεγα ότι η απάντησή μου υπήρξε ιδιαίτερα διστακτική. Επέστησα την προσοχή σας στο γεγονός ότι όσον αφορά το υποείδος Phalacrocorax carbo sinensis θα υποβληθεί πρόταση στην υπεύθυνη επιτροπή να αφαιρέσει το υποείδος αυτό, ενώ τόνισα επίσης στην απάντησή μου ότι θα καλέσουμε τα κράτη μέλη να συνεργασθούν για να τεθεί υπό έλεγχο το μέγεθος του πληθυσμού του υποείδους αυτού. Θεωρώ επομένως ότι αναφέρθηκα κατά την απάντησή μου επαρκώς στο γεγονός ότι εξετάζουμε το πρόβλημα και ότι προβαίνουμε στις αναγκαίες συστάσεις προς την επιτροπή και τις υπεύθυνες αρχές, για να αντιμετωπισθεί.

<SPEAKER ID=226 LANGUAGE="EN" NAME="Howitt">
Υπογραμμίζοντας την υποστήριξή μου στην οδηγία για τα άγρια πουλιά, είναι σημαντικό να αναφέρω ότι το ψάρεμα με πετονιά είναι το μεγαλύτερο συμμετοχικό άθλημα στη Μ. Βρετανία και, υποθέτω, στην Ευρώπη και ότι έχει σημασία να δείξουμε ότι ακούμε τα προβλήματα που θέτουν οι ψαράδες.
<P>
Δεν είναι μόνο πρόβλημα στον Ρήνο, είναι πρόβλημα και στο ΗΒ επίσης όπου, για παράδειγμα, η Ένωση Ψαράδων του Μπιλερικαίϋ και περιοχής στην εκλογική μου περιφέρεια, η οποία έχει πάνω από 3.400 μέλη, έχει διαπιστώσει τη μείωση των ψαριών σε 22 διάφορα μέρη από εκείνα που ψαρεύουν. Η ένωση αυτή είναι ένας εθελοντικός οργανισμός αλλά πέρσι υποχρεώθηκαν να δαπανήσουν 1.700 λίρες για να συμπληρώσουν με απόθεμα τα νερά στα οποία ψαρεύουν.
<P>
Δεν επιθυμώ τον αποδεκατισμό των άγριων πουλιών αλλά θα ήθελα να εξεταστεί κάθε δυνατή εναλλακτική λύση.
<P>
Ζητώ ιδιαιτέρως από την Επίτροπο δύο πράγματα: πρώτον, θα δεχθείτε ότι το θέμα αυτό έχει ευρωπαϊκή διάσταση; Εκείνα που ωθούν τους κορμοράνους προς το εσωτερικό είναι η απομείωση των αποθεμάτων στα παράλια ύδατά μας και η αποτυχίας της κοινής αλιευτικής πολιτικής. Δεύτερον, θα σχολιάσετε τη θέση της βρετανικής κυβερνήσεως όπου το Υπουργείο Γεωργίας και Αλιείας είπε ότι θα περάσουν τρία με πέντε χρόνια πριν εκπονήσει κάποια έκθεση επ' αυτού; Εάν μπορούν να ενεργήσουν σύμφωνα με το άρθρο 9, όπως δήλωσε η ίδια, δεν θα τους μιλήσει άραγε για να ενεργήσουν γρηγορότερα;

<SPEAKER ID=227 LANGUAGE="DA" NAME="Bjerregaard">
Θα πρέπει να πω ότι δεν γνωρίζω τις αντιδράσεις της βρετανικής κυβέρνησης στο πρόβλημα, αλλά θα ήθελα να σας θυμίσω ότι τόνισα ήδη στη σημερινή συζήτηση πως θέλουμε ακριβώς να χρησιμοποιήσουμε την οδηγία για την προστασία των αγρίων πτηνών και το παράρτημα 1 για να καλέσουμε την υπεύθυνη επιτροπή να αφαιρέσει το συγκεκριμένο υποείδος, και επαναλαμβάνω το δυσπρόφερτο όνομα, Phalacrocorax carbo sinensis, ούτως ώστε να επιλυθεί το πρόβλημα στο οποίο αναφέρθηκαν πολλές πλευρές.

<SPEAKER ID=228 LANGUAGE="NL" NAME="Eisma">
Εάν κατάλαβα καλά αυτά που δήλωσε ο Επίτροπος, πρόκειται να προταθεί η διαγραφή του κορμοράνου από το παράρτημα Ι μίας προηγούμενης οδηγίας. Θα ήθελα να δηλώσω ότι βρίσκω αυτή την εξέλιξη λυπηρή, επειδή ποτέ δεν καταδείχθηκε ρητώς η σχέση μεταξύ των κορμοράνων και της κατάστασης των ιχθύων. Ο παράγοντας που απειλεί τη διαφύλαξη των ιχθύων είναι η υπερβολική αλίευση. Δεν θα πρέπει επομένως να αποδίδουμε λανθασμένες ευθύνες και να τροποποιούμε το παράρτημα Ι της προηγούμενης οδηγίας. Επομένως, θα επιθυμούσα η Επιτροπή να αλλάξει γνώμη, αλλά φυσικά και το Κοινοβούλιο μπορεί, όταν του διαβιβαστεί η πρόταση της Επιτροπής να δώσει μία σχετική κρίση. Αλλά, στο παρόν στάδιο, θα ήθελα να πω ότι δεν είμαι σύμφωνος με τις προθέσεις του Επιτρόπου.

<SPEAKER ID=229 LANGUAGE="DA" NAME="Bjerregaard">
Φυσικά και δεν πρότεινα την αφαίρεση του παραρτήματος 1 από την οδηγία για τα άγρια πτηνά. Έκανα λόγο απλώς για ένα είδος κορμοράνου, και επί τη βάση των πληροφοριών που διαθέτω εγώ και η Γενική Διεύθυνση ΧΙ, πρόκειται να δώσω στην υπεύθυνη επιτροπή τις οδηγίες στις οποίες αναφέρθηκα.

<SPEAKER ID=230 NAME="Πρόεδρος">
Επειδή πρόκειται για συναφή θέματα, οι ερωτήσεις 48 και 49 θα απαντηθούν από κοινού.
<P>
Ερώτηση αριθ. 48 της κ. Carmen Dνez de Rivera Icaza (Η-0125/97):
<P>
Θέμα: Διαβούλευση με τους ΜΚΕ για τη Σύμβαση της Βέρνης
<P>
Μπορεί η Επιτροπή να εξηγήσει για ποιό λόγο η ΕΕ και τα κράτη μέλη δεν κατόρθωσαν να καταλήξουν σε κοινή θέση κατά τη διάρκεια της συνεδρίασης του περασμένου Δεκεμβρίου της μόνιμης επιτροπής της σύμβασης της Βέρνης για τη διατήρηση των αγρίων ζώων και των φυσικών οικοτόπων; Ερώτηση αριθ. 49 του κ. Ulla Sandbζk (Η-0139/97):
<P>
Θέμα: Ρυθμίσεις περί διαβουλεύσεων και Σύμβαση της Βέρνης
<P>
Μπορεί η Επιτροπή να μας ενημερώσει σχετικά με το είδος των ρυθμίσεων για διαβουλεύσεις ανάμεσα στην Επιτροπή και τα κράτη μέλη αφενός και τους μη κυβερνητικούς οργανισμούς αφετέρου πριν και κατά τη διάρκεια των συνεδριάσεων της μόνιμης επιτροπής της Σύμβασης της Βέρνης για κάθε ένα από τα παρελθόντα πέντε έτη;
<SPEAKER ID=231 NAME="Bjerregaard">
Κύριε Πρόεδρε, θα πρέπει να πω ότι δεν νομίζω πως έχω να δώσω μία πραγματικά ικανοποιητική απάντηση σε αυτές τις δύο ερωτήσεις. Θα ήθελα να πω στην κ. de Rivera ότι κατά την 16η συνεδρίαση της μόνιμης επιτροπής της σύμβασης της Βέρνης, η επιτροπή ενημερώθηκε σχετικά με την πρόοδο που έχει σημειωθεί με τη δημιουργία θαλάσσιου φυσικού πάρκου στην Ελλάδα. Αρκετά θέματα υπό την αποκλειστική αρμοδιότητα της Κοινότητας όπως η αλιεία δεν μπόρεσαν ωστόσο να συζητηθούν, διότι η Επιτροπή δεν είχε λάβει ακόμα την εντολή που είχε ζητήσει από το Συμβούλιο.

<SPEAKER ID=232 LANGUAGE="ES" NAME="Dνez de Rivera Icaza">
Αναμφίβολα, κύριε Πρόεδρε, η απάντηση δεν είναι καθόλου ικανοποιητική, όπως είπε και η κυρία Επίτροπος. Αφού, λοιπόν, το αναγνωρίζει και η ίδια, πρέπει να τη ρωτήσω αρχικά κατά πόσο αισθάνεται να απειλείται αφού, αν δεν υπάρξει κοινή θέση μέχρι το Δεκέμβριο του 1997, μπορεί να επηρεαστεί η προστασία των ειδών. Δεύτερον, αν επιτευχθεί κοινή θέση το Δεκέμβριο του 1997, τι αλλαγές θα γίνουν; Θα είναι καλύτερα οργανωμένη τότε η Επιτροπή για να μπορέσει να καταλήξει σε μια τέτοια συμφωνία; Και τρίτον, θα γίνει προηγουμένως διάλογος, όπως είθισται, με τις αρμόδιες μη κυβερνητικές οργανώσεις;

<SPEAKER ID=233 LANGUAGE="DA" NAME="Bjerregaard">
Όπως ήδη παραδέχτηκα, ούτε και εγώ πιστεύω ότι μπορούσε να δοθεί κάποια ιδιαίτερα ικανοποιητική απάντηση, διότι συχνά δεν γίνεται να αντιμετωπίσουμε ένα πρόβλημα ελλείψει κοινής θέσεως. Επί τη ευκαιρία λοιπόν αυτής της ερώτησης και επί τη βάση του αιτήματος που μου απηύθυναν ορισμένες ΜΚΟ οι οποίες ενδιαφέρονται ιδιαίτερα για το θέμα, θα ήθελα να εξασφαλίσω ότι δεν θα αντιμετωπίσουμε ξανά αυτή την κατάσταση. Θα πρέπει να καταβάλουμε κάθε δυνατή προσπάθεια για να πιέσουμε το Συμβούλιο - διότι υπάρχει ήδη πρόταση της Επιτροπής σχετικώς - ούτως ώστε να μπορέσουμε να παίξουμε ένα πιο δραστήριο ρόλο. Σε κάθε περίπτωση μπορώ επομένως να σας διαβεβαιώσω ότι θα καταβάλουμε κάθε δυνατή προσπάθεια με βάση την ερώτηση που υποβλήθηκε σήμερα στο Κοινοβούλιο ούτως ώστε να μην βρεθούμε εκ νέου προ μίας τόσο ατυχούς καταστάσεως.

<SPEAKER ID=234 LANGUAGE="DA" NAME="Sandbζk">
Αντελήφθην ότι οι δύο μας ερωτήσεις απαντήθηκαν από κοινού, δεν θεωρώ ωστόσο ότι θα ήταν και τόσο δύσκολο να δοθεί μία ξεχωριστή απάντηση στο ερώτημα σχετικά με το ποιες μορφές ακροάσεων υπήρξαν κατά την τελευταία πενταετία μεταξύ της Επιτροπής και των κρατών μελών. Πιστεύω ότι η απάντηση θα πρέπει να είναι πολύ εύκολη. Δεν θα ενδιαφερόμουν μόνο να μάθω εάν η Επιτροπή σκοπεύει να προετοιμασθεί στο μέλλον ούτως ώστε πραγματικά να υπάρξει κοινή στάση καθώς ως γνωστόν μπλοκάρονται δεκαπέντε ψήφοι: θέλω να πω ότι οτιδήποτε θα μπορούσε να υιοθετηθεί με σταθμισμένη πλειοψηφία σε σχέση με τη σύμβαση της Βέρνης γενικώς δεν μπορεί να υιοθετηθεί, καθώς η Επιτροπή μπλοκάρει τις δεκαπέντε ψήφους που δεν μπορούν έτσι να χρησιμοποιηθούν. Φυσικά η κατάσταση αυτή καθεαυτή είναι εξαιρετικά δυσάρεστη. Αλλά μετά την υιοθέτηση της οδηγίας για τους βιοτόπους η Επιτροπή επιπλέον ήρθε σε επαφή με τα δεκαπέντε κράτη μέλη κατά τις προπαρασκευαστικές συναντήσεις της μόνιμης επιτροπής της σύμβασης της Βέρνης και καθόρισε κοινή στάση μαζί τους. Πιστεύει η Επίτροπος ότι είναι σκόπιμο να καθορίζει η Επιτροπή τη στάση των Δεκαπέντε σε μία στιγμή κατά την οποία οι ΜΚΟ ακόμη δεν έχουν συμμετάσχει στις διαδικασίες ούτως ώστε δεν υπάρχει ακόμη τρόπος να ακουσθούν οι απόψεις τους, εφόσον ως γνωστόν οι ΜΚΟ δεν μπορούν να παρίστανται κατά την προπαρασκευαστική συνάντηση; Ελπίζω ότι κατέστησα σαφές τι ακριβώς ζητώ με την ερώτησή μου αυτή καθόσον κι ο χρόνος τώρα πιέζει.

<SPEAKER ID=235 LANGUAGE="DA" NAME="Bjerregaard">
Όχι, δεν προσπάθησα να αποφύγω να απαντήσω στο ερώτημα που είχε θέσει η κ. Sandbζk. Τόνισα απλώς ότι τα δύο ερωτήματα που τέθηκαν συνδέονται μεταξύ τους και πραγματικά δεν νομίζω ότι η απάντηση την οποία έδωσα στην κ. Sandζk είναι πολύ καλύτερη από αυτήν που έδωσα στην κ. Rivera. Όσον αφορά τις επίσημες ακροάσεις, αυτές δεν απαιτείται να λαμβάνουν χώρα σ'αυτόν τον τομέα, και δεν μπορώ επομένως να σας πω ότι έγιναν τόσες ή τόσες επίσημες ακροάσεις καθώς δεν υπήρξε καμία υποχρέωση να γίνουν οι ακροάσεις αυτές. Σχετικά πρόσφατα είχαμε μία συζήτηση για την οικονομική ενίσχυση προς τις ΜΚΟ, κατά την οποία μας δόθηκε η ευκαιρία να συζητήσουμε το ρόλο τους στον τομέα του περιβάλλοντος και όπου τόνισα σαφώς ότι πιστεύω πως θα πρέπει να εξασφαλίσουμε τη δραστήρια συμμετοχή των ΜΚΟ στις εργασίες μας. Το ίδιο φυσικά ισχύει για τον τομέα αυτό και θεωρώ ότι υπάρχουν πολλές ενδείξεις ότι βαδίζουμε προς βελτίωση της καταστάσεως, θα πρέπει δε να επιμείνουμε για να επιτευχθεί αυτή πραγματικά.

<SPEAKER ID=236 NAME="Πρόεδρος">
Σας ευχαριστώ κυρία Bjerregaard.
<P>
Κυρίες και κύριοι βουλευτές, με την ερώτηση αυτή εξαντλήσαμε τα 20 λεπτά του τμήματος αυτού των ερωτήσεων. Επιτρέψτε μου, λοιπόν, αφού ευχαριστήσω την κυρία Bjerregaard για την παρουσία της εδώ και για τις απαντήσεις της, να σας πω ότι οι ερωτήσεις 49 ως 56 θα απαντηθούν γραπτώς.
<P>
Ερώτηση αριθ. 57 του κ. David Martin (Η-0138/97).
<P>
Θέμα: Η πολιτική της Ευρωπαϊκής Επιτροπής για τα άτομα με ειδικές ανάγκες
<P>
Στο έγγραφο Helios II - προώθηση της ισότητας των ευκαιριών για άτομα με ειδικές ανάγκες η Ευρωπαϊκή Επιτροπή προτείνει κατευθυντήριες γραμμές για την ορθή αντιμετώπιση των ατόμων με ειδικές ανάγκες. Η Επιτροπή ακολουθεί αυτές τις κατευθυντήριες γραμμές στην πολιτική της για το προσωπικό;

<SPEAKER ID=237 NAME="Liikanen">
Αξιότιμε κύριε Πρόεδρε, η πολιτική της Ευρωπαϊκής Επιτροπής σε θέματα προσλήψεων και προσωπικού χαράζεται με γνώμονα, κυρίως, τον σεβασμό προς την αρχή περί ισότητας. Γι'αυτό και όλοι οι υποψήφιοι, που διαθέτουν τα απαραίτητα προσόντα, τυγχάνουν ίσης μεταχείρισης, ενώ όλοι οι υπάλληλοι της Επιτροπής έχουν ίσες δυνατότητες για προαγωγή κατά τη διάρκεια της σταδιοδρομίας τους.
<P>
Η Επιτροπή αντιμετωπίζει θετικά όλα τα μέτρα τα οποία προάγουν την ένταξη των ατόμων με ειδικές ανάγκες στο περιβάλλον εργασίας της Επιτροπής. Η Επιτροπή έχει εκπονήσει διατάξεις για την πρόσληψη ατόμων με ειδικές ανάγκες. Στόχος της είναι να υιοθετηθούν, τελικά, οι εν λόγω διατάξεις από όλα τα θεσμικά όργανα της ΕΕ.
<P>
Οι διατάξεις αυτές αφορούν όλους τους επιμέρους τομείς της εργασίας: τις προσλήψεις, την εκπαίδευση, τις προαγωγές και το περιβάλλον εργασίας. Συνεπώς, οι διατάξεις αυτές είναι απόλυτα σύμφωνες και με τις αρχές οι οποίες υπογραμμίζονται στο πρόγραμμα HELIOS. Για την παρακολούθηση της εφαρμογής του κανονισμού αυτού θα διορισθεί ειδικός υπάλληλος. τα νέα κτίρια της Επιτροπής θα πληρούν τις εθνικές προδιαγραφές των σχετικών με την πρόσβαση ατόμων με ειδικές ανάγκες σε δημόσια κτήρια νομοθεσιών των κρατών στα οποία ευρίσκονται τα κτίρια αυτά. Οι εκπονηθείσες από την Επιτροπή διατάξεις θέτουν αυστηρά κριτήρια, τα οποία θα υποχρεώσουν τους αρμοδίους να προσαρμόσουν τα διάφορα κτίρια στις ανάγκες των εργαζομένων με ειδικές ανάγκες.

<SPEAKER ID=238 LANGUAGE="EN" NAME="Martin, David">
Πολύ σύντομα, πρώτον, η ερώτησή μου δεν αφορούσε ειδικά την πολιτική στρατολόγησης αλλά την πολιτική έναντι του υπάρχοντος προσωπικού.
<P>
Θα ήθελα να δώσω στον Επίτροπο ένα υποθετικό παράδειγμα: εάν ένας 62χρονος τυφλός υπάλληλος - δηλ. απέχει τρία χρόνια από τη συνταξιοδότηση - εργάζεται σε ένα εξωτερικό γραφείο και είναι ικανοποιημένος με το γραφείο αυτό, μπορεί να βρει τον δρόμο του και δεν υπάρχουν παράπονα για την ποιότητα της εργασίας του, θα θεωρούσε άραγε ο Επίτροπος κατάλληλη πολιτική έναντι αναπήρων υπαλλήλων την υποχρεωτική μετάθεση του ατόμου αυτού πίσω στις Βρυξέλλες στο στάδιο αυτό της υπαλληλικής του καρριέρας;

<SPEAKER ID=239 LANGUAGE="FI" NAME="Liikanen">
Αξιότιμε κύριε Πρόεδρε, μου είναι ιδιαίτερα δύσκολο να απαντήσω σε υποθετικές ερωτήσεις. Εάν κάτι τέτοιο συμβαίνει σε άτομο με ειδικές ανάγκες το οποίο αντεπεξέρχεται πλήρως των επαγγελματικών του υποχρεώσεων και επιθυμεί να συνεχίσει την εργασία του, θα πρέπει, φυσικά, να του δίδεται η δυνατότητα να συνεχίσει την άσκηση των καθηκόντων του σε περίπτωση που τούτο κρίνεται ωφέλιμο τόσο για τον ίδιο όσο και για την Κοινότητα. Γι'αυτό και σε περιπτώσεις όπως αυτή, ο εργοδότης πρέπει να επιδείξει ελαστικότητα.

<SPEAKER ID=240 LANGUAGE="EN" NAME="McMahon">
Ο Επίτροπος μνημόνευσε να γίνουν τα κτίρια στα κράτη μέλη προσβάσιμα στα άτομα με ειδικές ανάγκες. Θα έβλεπε άραγε ευνοϊκά τις συνομιλίες με τα άλλα κοινοτικά θεσμικά όργανα ούτως ώστε να διασφαλιστεί ότι όλα τα κτίριά μας - κοινοβουλευτικά κτίρια, το νέο κτίριο του Συμβουλίου, και τα κτίρια των υπηρεσιών της Επιτροπής - να είναι προσβάσιμα με ευχέρεια και ταχύτητα από τα άτομα με ειδικές ανάγκες;
<P>
Σχετικά με την πολιτική στρατολόγησης, θα μπορούσε να εξετάσει ξανά το πρόβλημα των διακρίσεων λόγω ηλικίας το οποίο εμφανίζει πολλές δυσχέρειες και θα ξεκινούσε συζητήσεις για το θέμα αυτό;

<SPEAKER ID=241 LANGUAGE="FI" NAME="Liikanen">
Αξιότιμε κύριε Πρόεδρε, έχουμε ήδη δρομολογήσει ένα πρόγραμμα σχετικό με τα ανωτέρω. Σκοπός μας είναι να προκηρύξουμε έναν διαγωνισμό για αρχιτέκτονες σε συνεργασία με τα θεσμικά όργανα των Βρυξελλών και με τις αρμόδιες αρχές του Βελγίου. Ο διαγωνισμός αυτός θα αφορά την κατασκευή πεζοδρόμων μεταξύ των κτιρίων οι οποίοι θα είναι ασφαλείς και για τα άτομα με ειδικές ανάγκες. Αυτή τη στιγμή, η ασφαλής κυκλοφορία των ατόμων με ειδικές ανάγκες απο κτίριο σε κτίριο στις Βρυξέλλες είναι τελείως αδύνατη. Για το θέμα αυτό θα ανταλλάξουμε απόψεις την Δευτέρα με εκπροσώπους των θεσμικών οργάνων, ενώ την Τρίτη θα συναντηθούμε με εκπροσώπους των αρμοδίων αρχών του Βελγίου. Είμαι διατεθειμένος να εγείρω και το θέμα των διατάξεων για τα κτίρια κατά την συνάντησή μας, την προσεχή Δευτέρα, με τους εκπροσώπους των άλλων θεσμικών οργάνων. Θα είμαι πάντα στη διάθεση οποιουδήποτε ενδιαφερομένου προκειμένου να επανέλθουμε, αν τούτο κρίνεται απαραίτητο στο υπό συζήτηση θέμα.
<P>
Όσον αφορά τα όρια ηλικίας, η Επιτροπή έχει χαράξει νέες γραμμές για την πολιτική της εν σχέσει με τις προσλήψεις εργαζομένων με συμβόλαια περιορισμένης διάρκειας. Αυτό σημαίνει ότι η Επιτροπή προτίθεται να προκηρύξει διαγωνισμούς, αφενός, για άτομα ηλικίας τόσο κάτω των 32 ετών όσο και κάτω των 35 ετών και, αφετέρου, για άτομα κάπως μεγαλύτερης ηλικίας που προορίζονται για τις κατηγορίες Α4 και Α5, οπότε και το όριο ηλικίας θα είναι κατά πολύ υψηλότερο. Το όριο αυτό ενδέχεται, σε μερικές περιπτώσεις, να είναι και 55 έτη. Συνεπώς, σκοπός μας είναι να διοργανώσουμε και περισσότερους διαγωνισμούς που να απευθύνονται σε ειδικές ομάδες υποψηφίων.

<SPEAKER ID=242 LANGUAGE="EN" NAME="Crowley">
Θα ήθελα να ρωτήσω τον Επίτροπο, σε συνέχεια της μόλις τώρα απάντησής του, αναφορικά με την πρόσβαση στα κτίρια και τις συζητήσεις μεταξύ των αρχών της Ευρωπαϊκής Ένωσης και των βελγικών αρχών, ποια σχέδια έχει, εάν έχει, σύμφωνα με τον ρόλο του να συζητεί με τα ίδια τα άτομα με ειδικές ανάγκες για να πληροφορηθεί ποια πρόσβαση και ποιο είδος ειδικών διευκολύνσεων χρειάζονται. Πολύ συχνά σ' αυτές τις αρχιτεκτονικές καταστάσεις όλοι ακολουθούν την πεπατημένη και εάν κατόπιν ρωτήσετε ένα άτομο με ειδικές ανάγκες πώς είναι η πεπατημένη, πρώτον, πάντοτε είναι ακριβότερη από εκείνη που θα ήθελαν τα ίδια τα άτομα με ειδικές ανάγκες και, δεύτερον, δεν είναι σύμφωνη με εκείνα που χρειάζονται τα ίδια.
<P>
Θα ήθελα να τονίσω ένα και μόνον παράδειγμα: στα νέα κτίρια που έχουμε στις Βρυξέλλες είναι αδύνατο για ένα πρόσωπο που βρίσκεται σε αναπηρική καρέκλα να πάει από το συγκρότημα Β στο συγκρότημα Γ ή από το Β στο Α διότι οι διάδρομοι είναι πολύ στενοί. Επομένως θα πρέπει να πάρει τον ανελκυστήρα, να κατεβεί στο ισόγειο, να πάει στο κτίριο από την έξω μεριά και να πάρει άλλον ανελκυστήρα για να πάει από τη μια πλευρά του κτιρίου στην άλλη.

<SPEAKER ID=243 LANGUAGE="FI" NAME="Liikanen">
Αξιότιμε κύριε Πρόεδρε, έχω ανταλλάξει απόψεις για το θέμα αυτό με μεμονωμένους εκπροσώπους των ατόμων με ειδικές ανάγκες, αλλά η Επιτροπή δεν έχει συζητήσει μαζί τους σε συλλογική βάση. Με μεγάλη μου ευχαρίστηση θέτω τον εαυτό μου στην διάθεση του αξιότιμου κυρίου Βουλευτή προκειμένου να ανταλλάξουμε απόψεις και να μου περιγράψει τις εμπειρίες του. Είναι απόλυτα βέβαιο ότι τα άτομα με ειδικές ανάγκες γνωρίζουν, λόγω των προσωπικών τους εμπειριών, το θέμα αυτό καλύτερα.

<SPEAKER ID=244 NAME="Πρόεδρος">
Ευχαριστώ κύριε Επίτροπε.
<P>
Ερώτηση αριθ. 58 του κ. Josu Imaz San Miguel (Η-0162/97).
<P>
Θέμα: Προϋπολογισμός 1998 και Διαρθρωτικά Ταμεία
<P>
Κατά την κατάρτιση του προϋπολογισμού 1997, το προσχέδιο της Επιτροπής παρουσίασε μείωση κατά 1000 εκατ. Ecu στις θέσεις που αφορούν τις πιστώσεις πληρωμών των Διαρθρωτικών Ταμείων. Η περικοπή αυτή στην οποία προέβη το Συμβούλιο πλήττει αποκλειστικά τους στόχους 2, 3, 4, 5 και τις κοινοτικές πρωτοβουλίες, εξαιρουμένων των στόχων 1 και 6.
<P>
Εντούτοις, από την εκτέλεση του προϋπολογισμού 1996 έως τις 31 Μαϊου προκύπτει ότι το ποσοστό πληρωμών που εκτελέστηκαν στο πλαίσιο του στόχου 2 (23 %) είναι υψηλότερο από άλλους στόχους, όπως ο στόχος 1 (17 %).
<P>
Προτίθεται η Επιτροπή να αυξήσει στο προσχέδιο του προϋπολογισμού 1998 τις πιστώσεις πληρωμών των Διαρθρωτικών Ταμείων που αφορούν τους στόχους 2, 3, 4, 5 και τις κοινοτικές πρωτοβουλίες;
<P>
Θεωρεί η Επιτροπή λογικές τις περικοπές που πραγματοποίησε η αρμόδια επί του προϋπολογισμού αρχή υπό το φως των στοιχείων που αναφέρθηκαν σχετικά με την εκτέλεση των πιστώσεων;

<SPEAKER ID=245 NAME="Liikanen">
Αξιότιμε κύριε Πρόεδρε, το 1996 από το συνολικό ποσό το οποίο είχε προγραμματισθεί να διατεθεί μέσω των διαρθρωτικών ταμείων, ένα 5, 2 %, ήτοι 1200 εκατ. Ecu, δεν χρησιμοποιήθηκε. Το ποσοστό αυτό ήταν ακόμη υψηλότερο κατά την περίοδο 1994-95. Το 1996 από τα κονδύλια για τις περιοχές του στόχου 1 διατέθηκε το 99, 3 % ενώ από τα κονδύλια που προορίζοντο για περιοχές του στόχου 2 διατέθηκε το 98, 3 %. Μέχρι τις αρχές Μαρτίου 1997 από τα κονδύλια τα οποία προορίζονται για τις περιοχές του στόχου 1 έχει διατεθεί το 14 % ενώ από τα κονδύλια που προορίζονται για τις περιοχές του στόχου 2 έχουν διατεθεί τα 27 %. Αυτό σημαίνει ότι ο βαθμός απορρόφησης των πόρων ενδέχεται να παρουσιάζει σημαντικές διακυμάνσεις κατά την διάρκεια του αυτού ημερολογιακού έτους αναλόγως του στόχου στον οποίο ανήκει εκάστη περιοχή. Οι διαφορές, βεβαίως, αυτές δεν διατηρούνται απαραιτήτως στα ίδια επίπεδα μέχρι το τέλος του έτους. Ακόμη, θα πρέπει να υπογραμμισθεί ότι ποσά μεταφέρονται συχνά, από υποδιαίρεση σε υποδιαίρεση του προϋπολογισμού προκειμένου να καταστεί αποτελεσματικότερη η χρήση τους.
<P>
Η Επιτροπή πιστεύει ότι είναι σε θέση να εκπληρώσει τις οικονομικές της υποχρεώσεις το 1997. Παραλλήλως, όμως, η Επιτροπή έχει αποφασίσει ότι, εκτός των περικοπών των κονδυλίων που προορίζονται για τα διαρθρωτικά ταμεία, θα προβεί και σε διορθωτικό προϋπολογισμό κατά τη διάρκεια του τρέχοντος οικονομικού έτους, εάν τούτο κριθεί αναγκαίο. Στην φάση αυτή είναι κάπως πρόωρο να ληφθούν δεσμευτικές αποφάσεις για τον προϋπολογισμό του οικονομικού έτους 1998. Οριστικές αποφάσεις για τον επόμενο προϋπολογισμό θα λάβει η Επιτροπή τον Απρίλιο του τρέχοντος έτους.

<SPEAKER ID=246 LANGUAGE="ES" NAME="Imaz San Miguel">
Κύριε Πρόεδρε, αν κατάλαβα καλά, είπατε ότι το ποσοστό εκτέλεσης των πιστώσεων του στόχου 2 για το 1996 ήταν 98 %. Θα ήθελα να το επιβεβαιώσετε, όντως εκτελέστηκε το 98 % του στόχου 2 για το 1996 σε ό, τι αφορά τις πιστώσεις πληρωμών;
<P>
Αν πράγματι είναι ακριβές κάτι τέτοιο, τότε νομίζω ότι είναι ακόμη πιο ανεξήγητο ότι, από τα χίλια εκατομμύρια Ecu της μείωσης των πιστώσεων πληρωμών που πρότεινε το Συμβούλιο τον Ιούλιο του 1996, η μείωση αυτή αφορούσε μόνο τους στόχους 2, 3, 4 και 5 (κοινοτικές πρωτοβουλίες), εξαιρουμένων των στόχων 1 και 6. Θα ήθελα, λοιπόν, να πληροφορηθώ αν και η Επιτροπή βρίσκει εξίσου παράξενο το γεγονός αυτό, ότι δηλαδή το Συμβούλιο προέβη στη μείωση αυτή αποκλειστικά και μόνο για τους συγκεκριμένους στόχους, και, επίσης, αν θεωρεί ότι οι λόγοι που οδήγησαν το Συμβούλιο να κάνει μια τέτοια πρόταση δεν ήταν σε καμία περίπτωση τεχνικοί, λόγοι εκτέλεσης δηλαδή, αλλά πολιτικοί λόγοι που συνάδουν με τα συμφέροντα συγκεκριμένων κρατών μελών.

<SPEAKER ID=247 LANGUAGE="FI" NAME="Liikanen">
Αξιότιμε κύριε Πρόεδρε, αξιότιμε κύριε Βουλευτά, το Συμβούλιο έχει, όντως, αποφασίσει να μειώσει τα κονδύλια, όπως ακριβώς αναφέρατε. Όταν το Συμβούλιο αποφάσισε να μειώσει τις πιστώσεις πληρωμών, η Επιτροπή πρότεινε οι περικοπές να είναι του αυτού ύψους για όλους τους στόχους. Παρόλα αυτά, μετά από δύσκολη και μακρά συζήτηση, το Συμβούλιο αποφάσισε να μη μειώσει τα κονδύλια τα οποία προορίζονται για τους στόχους 1 και 6. Μπορώ, ωστόσο, να σας διαβεβαιώσω ότι έχουμε χρησιμοποιήσει, σχεδόν εξ ολοκλήρου, τις πιστώσεις μας αναλήψεως υποχρεώσεων, ενώ από τα κονδύλια τα οποία προορίζοντο για πληρωμές έχει περισέψει ένα μεγάλο μέρος. Αυτό σημαίνει ότι κατά την κατάρτιση του προϋπολογισμού υπερεκτιμήθηκαν οι ανάγκες για πληρωμές. Πιστεύω ότι κατά τη διάρκεια του τρέχοντος έτους δεν θα αντιμετωπίσουμε ιδιαίτερα προβλήματα εν σχέσει με τις πληρωμές. Εάν αυτό συμβεί, έχουμε ήδη ανακοινώσει στο Συμβούλιο και το Κοινοβούλιο ότι η Επιτροπή θα προβεί σε διορθωτικό προϋπολογισμό.

<SPEAKER ID=248 NAME="Πρόεδρος">
Ευχαριστώ, κύριε Επίτροπε.
<P>
Ερώτηση αριθ. 59 της κ. Charlotte Cederschiφld (Η-0169/97).
<P>
Θέμα: Μεγαλύτερη αποτελεσματικότητα των εργασιών της Επιτροπής
<P>
Η Επιτροπή δρομολόγησε πολλά προγράμματα προκειμένου να καταστούν αποτελεσματικότερες οι εργασίες της. Μεταξύ των προγραμμάτων αυτών είναι και το λεγόμενο SEM 2000. Η βελτίωση της αποτελεσματικότητας των κοινοτικών οργάνων είναι απαραίτητη δεδομένου ότι πολλοί πολίτες χάνουν την εμπιστοσύνη τους στην Κοινότητα εάν οι εργασίες δεν εκτελούνται όπως πρέπει.
<P>
Προχωρούν οι εργασίες για τη βελτίωση της αποτελεσματικότητας των μεθόδων εργασίας της Επιτροπής όπως προβλεπόταν και ποια τα οικονομικά οφέλη που προέκυψαν έως τώρα;

<SPEAKER ID=249 NAME="Liikanen">
Αξιότιμε κύριε Πρόεδρε, από την έναρξη της εντολής της, η εν ενεργεία Επιτροπή έχει δηλώσει ότι ένας από τους βασικότερους στόχους της είναι η αναδιάρθρωση τόσο της οικονομικής της διαχείρισης όσο και της διοίκησής της στον τομέα του προσωπικού. Το προοριζόμενο για τον σκοπό αυτό αναπτυξιακό πρόγραμμα SEM 2000 αποβλέπει στην εκλογίκευση της διοίκησης και στην δημιουργία ενός νέου πλαισίου για την Επιτροπή όσον αφορά τα θέματα διοίκησης και προϋπολογισμού.
<P>
Κατά την τρίτη φάση του προγράμματος αυτού θα εντατικοποιηθεί η συνεργασία με τα κράτη μέλη. Το γεγονός αυτό θεωρείται ιδιαίτερα σημαντικό δεδομένου ότι το 80 % από τα κονδύλια του προϋπολογισμού διατίθενται στα κράτη μέλη. Την ευθύνη για την βελτίωση της διαχείρισης των κοινοτικών πόρων έχει αναλάβει, μια ομάδα εργασίας η οποία απαρτίζεται από εκπροσώπους των υπουργείων οικονομικών των κρατών μελών και οι προσπάθειες της οποίας έχουν, προς το παρόν, στεφθεί με αρκετή επιτυχία. Η εκπόνηση της πρώτης έκθεσης της εν λόγω ομάδας εργασίας, η οποία περιέχει μεγάλο αριθμό προτάσεων εν σχέσει με τη λήψη μέτρων, ολοκληρώθηκε τον Δεκέμβριο του προηγούμενου έτους και αντιμετωπίσθηκε ιδιαίτερα θετικά τόσο από το Συμβούλιο Υπουργών όσο και από το Ευρωπαϊκό Συμβούλιο.
<P>
Το πρόγραμμα για την βελτίωση της διαχείρισης προχωρά σε γενικές γραμμές, σύμφωνα με το σχέδιο. Με την πάροδο του χρόνου οι διάφορες μεταρρυθμίσεις θα καταστήσουν αποτελεσματικότερη την χρήση των κοινοτικών πόρων. Συμφωνώ απόλυτα με την κυρία Βουλευτή και πιστεύω ότι η ανανέωση της διαχείρισης θα συμβάλει όντως αποφασιστικά στην αύξηση της εμπιστοσύνης των ευρωπαίων πολιτών προς την Ευρωπαϊκή Ένωση. Δεν θα ήθελα, ακόμη, να προβώ σε απολογισμό, με συγκεκριμένους αριθμούς, εν σχέσει με τα μέχρι στιγμής επιτευχθέντα αποτελέσματα, αλλά πιστεύω ότι το Κοινοβούλιο θα έχει κάθε χρόνο την ευχέρεια να αξιολογεί τα αποτελέσματα αυτά όταν θα εξετάζει την ετήσια έκθεση του Ελεγκτικού Συνεδρίου.

<SPEAKER ID=250 NAME="Cederschiφld">
(SV ). Θέλω να ευχαριστήσω για την ενθαρρυντική απάντηση, αλλά και να διαπιστώσω επίσης ότι έχει υπάρξει κάποια κριτική από μέσα από την Επιτροπή η οποία επεσήμαινε μη λογικούς τρόπους εργασίας και γραφειοκρατία. Αυτή η κριτική έπαψε, κάτι που είναι θετικό, εάν βασίζεται σε ένα έργο υγειούς αποτελεσματικοποίησης και όχι στο ότι είναι δύσκολο για μια εποικοδομητική κριτική να εκφραστεί.
<P>
Το SEM 2000 έχει πολλά καλά μερικά προγράμματα. Μεταξύ άλλων θέλουν να αυξηθεί ο βαθμός του πρότερου ελέγχου όσον αφορά τις εκταμιεύσεις. Τρία τέταρτα όλων των εκταμιεύσεων θα υποστούν έλεγχο. Έχει ακολουθηθεί αυτό και έδειξε κάποια αποτελέσματα βελτίωσης;
<P>
Εκτός αυτού λείπουν μέτρα από πλευράς προσωπικού. Γνωρίζουμε ότι η Επιτροπή έχει έναν μεγάλο αριθμό υπαλλήλων. Το SEM 2000, μεταξύ άλλων, χρησιμοποίησε 23 θέσεις, εκ των οποίων οι 8 σε επίπεδο Α2. Γνωρίζει ο Επίτροπος πόσοι έχουν προσληφθεί άμεσα από την Επιτροπή, πόσοι εργάζονται σε συμβουλευτική βάση ή απασχολούνται από την Επιτροπή ως τρίτος εταίρος; Θα είμαι ευγνώμων αν μάθω πόσοι υπάρχουν εντός της Επιτροπής και ίσως και κάποιους αριθμούς, διότι αυτό διευκολύνει τους πολίτες όταν πρόκειται για τα οικονομικά αποτελέσματα του έργου της αποτελεσματικής αξιοποίησης.

<SPEAKER ID=251 LANGUAGE="FI" NAME="Liikanen">
Αξιότιμε κύριε Πρόεδρε, αξιότιμη κυρία Βουλευτή, η Επιτροπή έχει ήδη δρομολογήσει πρόγραμμα για τη ριζική ανανέωση της διαχείρισης. Στόχος μας είναι να προβούμε, σε συνδυασμό με την κατάρτιση του προϋπολογισμού για το οικονομικό έτος 1998, σε σημαντικές μεταρρυθμίσεις οι οποίες θα αποβλέπουν στον διασκορπισμό της διαχείρισης. Αυτό σημαίνει ότι θα καταβάλουμε προσπάθειες για την μείωση της γραφειοκρατίας στους κόλπους της Επιτροπής, και θα επιδιώξουμε την αύξηση τόσο των εξουσιών όσο και των ευθυνών κάθε γενικής μας διεύθυνσης στον τομέα αρμοδιότητάς της. Στόχος μας είναι να ληφθεί οριστική απόφαση για το θέμα αυτό στα τέλη Απριλίου, όταν θα ληφθούν και οριστικές αποφάσεις εν σχέσει με τον προϋπολογισμό του επόμενου έτους, προκειμένου να καταστεί δυνατή η έναρξη της πρώτης φάσης της ανανέωσης τον Ιανουάριο 1997.
<P>
Συγχρόνως, όμως, η Επιτροπή εκπονεί, σε συνδυασμό με το «Πακέτο» Σαντέρ ένα ευρύτερο σύνολο μέτρων. Με την κατάθεση, μετά το έτος 2000, των σχετικών με τη διάθεση των πόρων προτάσεων, η Επιτροπή έχει αναλάβει την υποχρέωση να τοποθετηθεί ως προς τον ρόλο που θα διαδραματίσει κατά την περίοδο 2000-2006. Η Επιτροπή θα εισηγηθεί, τότε, τρόπους για τη βελτίωση της λειτουργίας της με στόχο κυρίως την αύξηση της αποτελεσματικότητας και της διαφάνειας προκειμένου να αντιμετωπισθούν με επιτυχία οι διάφορες προκλήσεις ενόψει της νέας διεύρυνσης. Το Κοινοβούλιο θα έχει την ευκαιρία να εξετάσει, μετά την έκδοση των πρώτων ανακοινώσεων εν σχέσει με το «Πακέτο» Σαντέρ, το θέμα αυτό στα τέλη Ιουλίου.
<P>
Όσον αφορά την άσκηση κριτικής, πιστεύω ότι αυτή αποτελεί βάση για οποιαδήποτε εποικοδομητική συζήτηση. Εάν, μάλιστα, η κριτική αυτή συμπεριλαμβάνει και μια βελτιωτική πρόταση για την επιτάχυνση του ρυθμού της ανανέωσης, το όφελος θα είναι ακόμη μεγαλύτερο.

<SPEAKER ID=252 NAME="Πρόεδρος">
Ευχαριστώ κύριε Liikanen.
<P>
Κυρίες και κύριοι βουλευτές, με την ερώτηση αριθ. 59 εξαντλήσαμε το χρόνο που προβλέπει η ημερήσια διάταξη για τις ερωτήσεις προς την Επιτροπή. Ενημερώνω το Σώμα ότι οι ερωτήσεις από 60 ως 94 θα απαντηθούν γραπτώς.
<P>
(Η συνεδρίαση διακοπείσα στις 19.20 επαναλαμβάνεται στις 21.00)

<CHAPTER ID=13>
Ωρα των Ερωτήσεων (Συμβούλιο)
<SPEAKER ID=253 NAME="Πρόεδρος">
Η ημερήσια διάταξη προβλέπει την Ωρα των Ερωτήσεων στο Συμβούλιο (Β4-0019/97).
<P>
Ερώτηση αριθ. 1 του βουλευτού κ. Crowley (H-0098/97):
<P>
Θέμα: Σχολεία «δεύτερης ευκαιρίας»
<P>
Κατά την Επιτροπή, πέντε εκατομμύρια νέοι ηλικίας από 16 έως 25 ετών εγκαταλείπουν το σχολείο χωρίς να λάβουν απολυτήριο και μέχρι το τέλος του αιώνα μας άλλα δύο εκατομμύρια κινδυνεύουν να βρεθούν στην ίδια μοίρα.
<P>
Πιστεύει άραγε το Συμβούλιο ότι το σοβαρό αυτό κοινωνικό πρόβλημα απαιτεί μια επείγουσα δράση και σκέφτεται να καλέσει την Επιτροπή να αναπτύξει προγράμματα εταιρικής σχέσης με τις κυβερνήσεις των κρατών μελών, με στόχο την αξιοποίηση των πόρων του Ευρωπαϊκού Κοινωνικού Ταμείου ώστε να παρασχεθεί στους νέους αυτούς μια επαγγελματική κατάρτιση που θα τους διευκολύνει στην αναζήτηση εργασίας;

<SPEAKER ID=254 NAME="Patijn">
Σας ευχαριστώ που μου προσφέρατε τη δυνατότητα να παρευρεθώ στο Σώμα. Θα ήθελα να απαντήσω στο ερώτημα του κ. Crowley με τον ακόλουθο τρόπο: η ερώτηση αφορά τα σχολεία τα οποία προσφέρουν μία δεύτερη ευκαιρία εκπαίδευσης και θα ήθελα να παρατηρήσω ότι το Συμβούλιο εδώ και αρκετό καιρό ασχολείται ιδιαιτέρως με το πρόβλημα που έθιξε ο αξιότιμος κύριος βουλευτής. Ήδη το 1984 και το 1987 το Συμβούλιο επεσήμανε στα συμπεράσματά του την αναγκαιότητα της καταπολέμησης του αναλφαβητισμού. Τότε, το Συμβούλιο και οι Υπουργοί Παιδείας επεσήμαναν τις σοβαρές επιπτώσεις της πρόωρης αποχώρησης από το σχολείο. Η ιδιαίτερη σημασία που αποδίδεται από το Συμβούλιο και τους Υπουργούς στην προώθηση των μελλοντικών δυνατοτήτων των ανέργων μέσω της επαγγελματικής εκπαίδευσης προκύπτει από το γεγονός ότι, από το 1976 μέχρι σήμερα, έχουν υιοθετήσει 13 ψηφίσματα ή συμπεράσματα. Από αυτό προκύπτει ότι η προβληματική απασχολεί διαρκώς το Συμβούλιο. Θα ήθελα επίσης να υπενθυμίσω στην απόφαση του Ευρωπαϊκού Κοινοβουλίου και του Συμβουλίου της 23ης Οκτωβρίου 1995, σύμφωνα με την οποία το 1996 ανακηρύχθηκε σε ευρωπαϊκό έτος εκπαίδευσης και διά βίου κατάρτισης, αναφέρεται ως θέμα της εκδήλωσης αυτής η προώθηση ενός συστήματος επαγγελματικής εκπαίδευσης, το οποίο προσφέρει συγκεκριμένες δεξιότητες σε όλους τους νέους καθώς και η προαγωγή της δευτεροβάθμιας εκπαίδευσης και της κατάρτισης.
<P>
Θα ήθελα επίσης να υπενθυμίσω την απόφαση του Συμβουλίου της 6ης Δεκεμβρίου 1994 για τη θέσπιση ενός προγράμματος δράσης για την ανάπτυξη μίας πολιτικής της Ευρωπαϊκής Ένωσης στον τομέα της επαγγελματικής εκπαίδευσης, το αποκαλούμενο πρόγραμμα Leonardo da Vinci, στην οποία προβλέπονται κοινοτικά μέτρα για τη βελτίωση των συστημάτων επαγγελματικής εκπαίδευσης στα κράτη μέλη μέσω πειραματικών και διεθνικών προγραμμάτων.
<P>
Στα πλαίσια αυτά, το πρόγραμμα Leonardo da Vinci - και παραπέμπω τον αξιότιμο κύριο βουλευτή στο μέρος 4, σημείο 1 - ορίζει ότι χορηγείται κοινοτική βοήθεια σε πρωτοβουλίες των κρατών μελών για την καθιέρωση διεθνικών συνεργασιών στον τομέα της επαγγελματικής εκπαίδευσης με στόχο την κατάρτιση διεθνικών πρότυπων προγραμμάτων. Όσον αφορά τη δυνατότητα χρηματοδότησης από τους πόρους του κοινωνικού ταμείου, θα ήθελα να παρατηρήσω ότι στο άρθρο 8, παράγραφος 2 της απόφασης για τη θέσπιση του προαναφερθέντος προγράμματος Leonardo da Vinci ορίζεται ότι: στα πλαίσια των υποχρεώσεων που φέρουν σε σχέση με την υλοποίηση των κοινοτικών αποφάσεων, τα κράτη μέλη έχουν τη δυνατότητα να εναρμονίσουν το πρόγραμμα αυτό με τα διαρθρωτικά ταμεία σύμφωνα με τις διατάξεις σχετικά με τη λειτουργία των τελευταίων. Συνεπώς, υπάρχει ήδη μία σχέση μεταξύ του προγράμματος Leonardo και του κοινωνικού ταμείου.
<P>
Τέλος, δεν θα ήταν άσκοπο να σημειωθεί ότι, σύμφωνα με το άρθρο 10, παράγραφος 4 της απόφασης, η Επιτροπή υποχρεούται το αργότερο έως τις 31 Δεκεμβρίου 1997 να υποβάλει στο Ευρωπαϊκό Κοινοβούλιο, το Συμβούλιο, την Οικονομική και Κοινωνική Επιτροπή και τη συμβουλευτική επιτροπή για την επαγγελματική εκπαίδευση ενδιάμεση έκθεση σχετικά με την εκτέλεση του προγράμματος. Όταν η έκθεση αυτή θα είναι διαθέσιμη θα μπορεί να γίνει μία αξιολόγηση του τρόπου με τον οποίο εφαρμόστηκαν οι προαναφερθείσες αποφάσεις.

<SPEAKER ID=255 LANGUAGE="EN" NAME="Crowley">
Θα ήθελα να ευχαριστήσω τον Προεδρεύοντα για τη μακροσκελή και εμπεριστατωμένη απάντησή του. Ωστόσο, ξέφυγε λίγο από το νόημα διότι η ερώτηση αφορούσε ειδικά τις δυνατότητες για εκπαίδευση δεύτερης ευκαιρίας. Αναφέρομαι ειδικότερα σε πρόσωπα που βρίσκονται σε δύσκολη θέση, είτε λόγω κοινωνικών προβλημάτων και έλλειψης πρόσβασής τους σε συστηματική εκπαίδευση ή λόγω εγκατάλειψης της συστηματικής εκπαίδευσης και συμμετοχής τους σε εγκληματικές ή άλλες παράνομες ενέργειες.
<P>
Αυτό που θα ήθελα να ρωτήσω τον Προεδρεύοντα είναι, αποδεχόμενοι ότι το Συμβούλιο έχει αποδόσει υψηλή προτεραιότητα στο θέμα αυτό από το παρελθόν, γιατί άραγε το πρόβλημα εξακολουθεί να υπάρχει; Γιατί άραγε δεν πετύχαμε να εξετάσουμε τα διαρθρωτικά προβλήματα που αναγκάζουν τους νέους να εγκαταλείπουν το σχολείο; Τέλος, γιατί άραγε το Συμβούλιο ως το αρμόδιο όργανο δεν μπορεί να συνεργαστεί για να ανταλλάξει τις καλύτερες πρακτικές; - διότι υπάρχουν πολλά κράτη μέλη στα οποία υφίστανται φανταστικές δυνατότητες για εκπαίδευση δεύτερης ευκαιρίας που δεν υπάρχουν σε άλλα.
<P>
Θα ήθελα να ζητήσω από τον Προεδρεύοντα να μεταφέρει, εάν είναι δυνατόν, τη συζήτηση αυτή στο Συμβούλιο.

<SPEAKER ID=256 LANGUAGE="NL" NAME="Patijn">
Θα διαβιβάσω την επιθυμία του κ. Crowley. Θα ήθελα ωστόσο να επισημάνω ότι η πρωταρχική ευθύνη για την εκπαίδευση και τη δημιουργία ευκαιριών μέσω της εκπαίδευσης για κοινωνικά ασθενέστερους νέους βαρύνει κατ'αποκλειστικότητα τα κράτη μέλη και ότι η Κοινότητα ενεργεί με τρόπο συμπληρωματικό και αναλαμβάνει δράση μόνο σε περίπτωση που, για παράδειγμα, αναλαμβάνονται διασυνοριακές πρωτοβουλίες ή υπάρχει δυνατότητα να θεσπιστούν ειδικά μέτρα στο πλαίσιο του Κοινωνικού Ταμείου ή των Διαρθρωτικών Ταμείων. Σε περίπτωση που ο κ. Crowley επιμείνει στην ανάληψη κάποιας συγκεκριμένης ευθύνης εκ μέρους του Συμβουλίου, πιστεύω ότι υπερβαίνει τη φυσιολογική κατανομή αρμοδιοτήτων μεταξύ Κοινότητας και κρατών μελών. Ωστόσο, θα διαβιβάσω την παρατήρηση που υπέβαλε στην Επιτροπή και σε εκείνους που καταρτίζουν σήμερα μία έκθεση σχετικά με το συμπληρωματικό πρόγραμμα και τη χρησιμοποίηση των Διαρθρωτικών Ταμείων, ώστε να μπορέσουν να τους δώσουν ιδιαίτερη προσοχή.
<P>
Το ερώτημα που υπέβαλε ο αξιότιμος κύριος βουλευτής αφορά τη μελλοντική σιδηροδρομική διασύνδεση της Μαδρίτης με τη Λισσαβώνα. Επ'αυτού θα ήθελα να παρατηρήσω ότι η απόφαση για τη δημιουργία μίας γραμμής τραίνων μεγάλης ταχύτητας και ο καθορισμός της διαδρομής αυτού αποτελεί υπόθεση των δύο κρατών μελών. Θα ήθελα όμως να υπενθυμίσω ότι η διασύνδεση αυτή αναφέρεται στην απόφαση 1682/96/ΕΟΚ του Ευρωπαϊκού Κοινοβουλίου και του Συμβουλίου της 23ης Ιουλίου 1996 η οποία αφορά τις κοινοτικές κατευθυντήριες γραμμές για την ανάπτυξη των διευρωπαϊκών δικτύων μεταφορών. Στο χάρτη αριθμός 3, 3.5, που επισυνάπτεται στην απόφαση αυτή, περιλαμβάνεται και η εν λόγω διασύνδεση χωρίς να προσδιορίζεται επακριβώς η αντίστοιχη διαδρομή.

<SPEAKER ID=257 NAME="Πρόεδρος">
Ερώτηση αριθ. 2 του κ. Camison Asensio, (H-0103/97):
<P>
Θέμα: Σιδηρόδρομος υψηλής ταχύτητας Μαδρίτης - Λισαβώνας
<P>
Μπορεί το Συμβούλιο να μας πληροφορήσει εάν υπάρχει κάποια πιθανότητα η χάραξη της σιδηροδρομικής γραμμής υψηλής ταχύτητας που ενδεχομένως θα συνδέσει τη Μαδρίτη με τη Λισαβώνα να διέρχεται από την ισπανική περιφέρεια της Extremadura;

<SPEAKER ID=258 NAME="Patijn">
Το ερώτημα του αξιότιμου κυρίου βουλευτή αφορά τη διαδρομή της μελλοντικής σιδηροδρομικής διασύνδεσης μεταξύ Μαδρίτης και Λισσαβώνας. Επί του θέματος αυτού θα ήθελα να παρατηρήσω ότι η απόφαση για τη δημιουργία μίας γραμμής τραίνων μεγάλης ταχύτητας και η αντίστοιχη διαδρομή είναι ένα θέμα που αφορά αυτά τα δύο κράτη μέλη. Θα ήθελα να υπενθυμίσω ότι η διασύνδεση αυτή αναφέρεται στην απόφαση 1682/96/ΕΟΚ του Ευρωπαϊκού Κοινοβουλίου και του Συμβουλίου της 23ης Ιουλίου 1996 η οποία αφορά τις κοινοτικές κατευθυντήριες γραμμές για την ανάπτυξη των διευρωπαϊκών δικτύων μεταφορών. Στο χάρτη αριθμός 3, 3.5, που επισυνάπτεται στην απόφαση αυτή, περιλαμβάνεται και η εν λόγω διασύνδεση χωρίς ωστόσο να προσδιορίζεται επακριβώς η αντίστοιχη διαδρομή.

<SPEAKER ID=259 LANGUAGE="ES" NAME="Camisσn Asensio">
Κύριε Προεδρεύοντα του Συμβουλίου, σας ευχαριστώ για τις πληροφορίες που μας δώσατε. Οφείλω, όμως, να πω ότι τα τελευταία χρόνια εκατοντάδες έγγραφα μοιράστηκαν (πολλά εκ των οποίων από το ίδιο το Συμβούλιο), κάποια μάλιστα και έμπλεα χρωμάτων, που αναφέρονταν σε μία υποθετική χάραξη σιδηροδρομικής γραμμής υψηλής ταχύτητας μεταξύ Μαδρίτης και Λισσαβόνας. Οι κάτοικοι της Μαδρίτης, της Λισσαβόνας, της Εστρεμαδούρα και της Καστίγια Λα Μάντσα γνώριζαν ότι πρόκειται για πολύ σημαντική βελτίωση αν και μακροπρόθεσμη, απόδειξη ότι δεν περιελήφθη καν στα διευρωπαϊκά δίκτυα. Αυτό το «μακροπρόθεσμο», όμως, από τη στιγμή που είναι εφικτό, δίνει μια κάποια ελπίδα.
<P>
Μας λένε τώρα ότι πρόκειται για ένα έργο συνδυασμένων μέσων μεταφοράς μεταξύ Ισπανίας, Πορτογαλίας και υπόλοιπης Ευρώπης. Ο λόγος, πραγματικά, που κατέθεσα την ερώτηση αυτή ήταν να βγούμε από την αμφιβολία μια για πάντα. Βλέπουμε ότι οι αμφιβολίες εξακολουθούν, παραμένει όμως και η ελπίδα μετά από την απάντηση του κυρίου Επιτρόπου, οπότε εξακολουθούμε να ελπίζουμε. Βλέπουμε, επιτέλους, ότι το έργο δεν έχει καταργηθεί με την έγκριση της γραμμής συνδυασμένων μεταφορών της Λισσαβόνας μέσω Βαγιαδολίδ προς Γαλλία.

<SPEAKER ID=260 LANGUAGE="NL" NAME="Patijn">
Χαίρομαι ιδιαιτέρως που ο αξιότιμος κύριος βουλευτής και ο υποφαινόμενος συμφωνούν απολύτως σχετικά με την προτεραιότητα που πρέπει να δοθεί στο πρόγραμμα αυτό και ιδιαιτέρως όσον αφορά τις σημαντικές διεθνείς βασικές διασυνδέσεις μεταξύ των κρατών μελών. Όπως γνωρίζετε, το Ευρωπαϊκό Συμβούλιο εδήλωσε ήδη στη σύνοδο του Έσσεν ότι αποδίδει ιδιαίτερα υψηλή προτεραιότητα στην κοινοτική συμμετοχή και χρηματοδότηση των γραμμών των τραίνων μεγάλης ταχύτητας. Θα ήθελα για άλλη μία φορά να επαναλάβω ότι η συγκεκριμένη εφαρμογή των αποφάσεων και ο προσδιορισμός των διαδρομών είναι θέματα που αφορούν τα κράτη μέλη. Ωστόσο, πρόκειται για θέματα στα οποία το Συμβούλιο απέδιδε ανέκαθεν υψηλή προτεραιότητα. Θα ήθελα να σας καλέσω να ασκήσετε την επιρροή σας στους συναδέλφους σας στο Ευρωπαϊκό Κοινοβούλιο, ώστε κατά τον καθορισμό του προϋπολογισμού να δοθεί μεγαλύτερη προτεραιότητα στη χρηματοδότηση των γραμμών τραίνων μεγάλης ταχύτητας.

<SPEAKER ID=261 NAME="Πρόεδρος">
Ερώτηση αριθ. 3 του κ. Sandbaek (H-0108/97):
<P>
Θέμα: Η ΕΕ, η Σύμβαση CITES και οι ελέφαντες
<P>
Με την ευκαιρία της 7ης Διάσκεψης των συμβαλλομένων μερών που διεξήχθη στη Λωζάνη της Ελβετίας το 1989, ο αφρικανικός ελέφαντας (Loxodonta africana) περιελήφθη στο παράρτημα Ι της Σύμβασης CITES. Οι χώρες της Νότιας Αφρικής αντιτάχθηκαν στην απαγόρευση αυτή, ισχυριζόμενες ότι οι πληθυσμοί των ελεφάντων ήσαν υπό έλεγχον και ότι σε πολλές περιπτώσεις ο αριθμός τους αυξανόταν πέρα από τις δυνατότητες παραμονής τους στην επικράτειά τους. Οι χώρες αυτές επιθυμούν να ξαναρχίσει ένα νόμιμο και ελεγχόμενο εμπόριο προϊόντων που προέρχονται από τους ελέφαντες, προς όφελος της προστασίας του είδους και των αγροτικών κοινωνιών. Στη Νότια Αφρική ζει το 50 % των αφρικανικών ελεφάντων.
<P>
Η 10η Διάσκεψη των συμβαλλομένων μερών, η οποία θα λάβει χώρα στο Χαράρε της Zιμπάμπουε από τις 9 έως τις 20 Ιουνίου 1997, θα ασχοληθεί με το πρόβλημα και θα εξετάσει τις προτάσεις που υποβλήθηκαν από πολλές χώρες της Νότιας Αφρικής. Εχει σκοπό η Ευρωπαϊκή Ενωση να τηρήσει το σημείο 7.9 (τροπολογία της Σομαλίας) του ψηφίσματος CITES και να υποστηρίξει την ανακατάξη των πληθυσμών των ελεφάντων που πληρούν τα κριτήρια της ομάδας εμπειρογνωμόνων της CITES; Εάν όχι, μπορεί να μας εξηγήσει τους λόγους; Σκοπεύει η ΕΕ, να αποζημιώσει τις χώρες αυτές για την απώλεια εσόδων που προκαλείται από τη συνέχιση της απαγόρευσης που έχει επιβληθεί στα προϊόντα τα οποία προέρχονται από ελέφαντες;

<SPEAKER ID=262 NAME="Patijn">
Πρόεδρε, όσον αφορά την ερώτηση της κ. Ulla Sandbζk θα ήθελα να παρατηρήσω το εξής: το Συμβούλιο δεν έχει λάβει ακόμα την πρόταση της Επιτροπής σχετικά με τη συζήτηση της θέσης η οποία πρέπει να ληφθεί κατά τη δέκατη διάσκεψη των μελών της σύμβασης CITES. Για το λόγο αυτό δεν μπορώ να απαντήσω ακριβώς στα ερωτήματα που έθεσε η αξιότιμη κυρία βουλευτής. Στο στάδιο αυτό θα ήθελα, όμως, να επισημάνω ότι τα αποσπάσματα της έκθεσης της ομάδας εμπειρογνωμόνων που περιλαμβάνονται στο ψήφισμα 7.9, ένα ψήφισμα στο οποίο αναφέρθηκε η αξιότιμη κυρία βουλευτής, χρησιμεύουν απλώς ως βάση για τη συζήτηση των προσπαθειών για τη μεταφορά του παραρτήματος Ι στο παράρτημα ΙΙ.
<P>
Στο στάδιο αυτό δεν μπορώ επίσης να εκφέρω γνώμη όσον αφορά την πιθανή απώλεια εισοδημάτων που είναι αποτέλεσμα της προστασίας των ζώων, επειδή απαγορεύεται η πώληση ελεφαντόδοτος, ούτε όσον αφορά το ερώτημα κατά πόσον η Ευρωπαϊκή Ένωση έχει την πρόθεση να αποζημιώσει τις ενδιαφερόμενες χώρες. Όπως ελέχθη ήδη, το Συμβούλιο πρέπει πρώτα να μελετήσει την πρόταση της Επιτροπής η οποία ωστόσο δεν έχει υποβληθεί ακόμη.

<SPEAKER ID=263 LANGUAGE="DA" NAME="Sandbζk">
Καθώς το ζήτημα εξακολουθεί να απασχολεί το Συμβούλιο θα ήθελα να καλέσω το Συμβούλιο να λάβει υπόψη του το γεγονός ότι η επιτροπή εμπειρογνωμόνων που θα αξιολογούσε το CITES εξέτασε τους πληθυσμούς ελεφάντων στη Μποτσουάνα, τη Ναμίμπια και τη Ζιμπάμπουε και κατέληξε στο συμπέρασμα ότι οι πληθυσμοί αυτοί δεν απειλούνται, αντιθέτως αυξάνουν, για μία δε από τις εν λόγω χώρες η επιτροπή σημειώνει: Είναι πολύ πιθανόν ότι η πρόταση θα έχει θετικό αποτέλεσμα στη διατήρηση των ελεφάντων και των κοινοτήτων καθώς και στα αναπτυξιακά προγράμματα στη χώρα . Αυτό σημαίνει ότι θα έχει θετικό αποτέλεσμα εφόσον επιτραπεί η ελεγχόμενη πώληση ελεφαντόδοντος. Θα μπορούσατε μήπως να κάνετε ένα σχόλιο σχετικώς;

<SPEAKER ID=264 LANGUAGE="NL" NAME="Patijn">
Αναφερόμενος γενικότερα στο θέμα θα ήθελα να πω ότι συμφωνώ με την άποψη της κυρίας βουλευτή ότι ένα κατάλληλο σύστημα διαχείρισης των πληθυσμών άγριων ζώων θα πρέπει να επιτρέπει τη διάθεση ανάλογων προϊόντων στην αγορά. Όμως, θα πρέπει να υπάρξει μία στάθμιση της κατάστασης αυτής σε σχέση με τα περισσότερα γενικά και εκτεταμένα μέτρα που αφορούν την απαγόρευση του παράνομου εμπορίου, ιδιαιτέρως όσον αφορά το ελεφαντόδοτο. Η κατάσταση θα πρέπει πάντοτε να αξιολογείται με τον ενδεδειγμένο τρόπο. Όταν θα έχει υποβληθεί η πρόταση της Επιτροπής σχετικά με τη διάσκεψη CITES, θα διαβιβάσω στο Συμβούλιο την παρατήρηση της αξιότιμης κυρίας βουλευτή.

<SPEAKER ID=265 NAME="Πρόεδρος">
Οι ερωτήσεις υπ' αριθ. 4 του κ. Bianco (Η-0110/97) και 5 του κ. Ahlquist (Η0148/97) σχετικά με την κατάσταση στην Αλβανία δεν θα συζητηθούν δεδομένου ότι το θέμα έχει ήδη περιληφθεί στην ημερήσια διάταξη της παρούσας συνόδου.
<P>
Ερώτηση υπ' αριθ. 6 της κας Banotti (H-0115/97):
<P>
Θέμα: Προσωρινή εμπορική συμφωνία με το Ισραήλ
<P>
Το Συμβούλιο είναι ικανοποιημένο από την επίβλεψη και την εφαρμογή του άρθρου 1 της Προσωρινής Εμπορικής Συμφωνίας με το Ισραήλ;
<P>
Θα λάβει το Κοινοβούλιο μια έκθεση από τον ειδικό απεσταλμένο της Ευρωπαϊκής Ενωσης στη Μέση Ανατολή με ιδιαίτερη αναφορά στα ειδικά καθήκοντα που του ανατέθηκαν με τη Διακήρυξη του Δουβλίνου, το Δεκέμβριο του 1996;

<SPEAKER ID=266 NAME="Patijn">
Το άρθρο στο οποίο παραπέμπει στην ερώτησή της η κ. Banotti αποκαλείται συχνά ρήτρα ανθρωπίνων δικαιωμάτων. Ο σεβασμός των ανθρωπίνων δικαιωμάτων και των δημοκρατικών αξιών αποτελεί ουσιαστικό μέρος του προγράμματος της Βαρκελώνης, της συνεργασίας της Ευρωπαϊκής Ένωσης με τα κράτη της Μεσογείου. Επίσης, αποτελεί ουσιαστικό τμήμα όλων των ευρωμεσογειακών συμφωνιών σύνδεσης, συμπεριλαμβανομένης της προσωρινής συμφωνίας με το Ισραήλ. Για το λόγο αυτό, η Ευρωπαϊκή Ένωση ενδιαφέρεται ιδιαιτέρως για την κατάσταση των ανθρωπίνων δικαιωμάτων στις χώρες με τις οποίες έχει συνάψει παρόμοιες συμφωνίες, προκειμένου να διασφαλισθεί η εφαρμογή των σχετικών διατάξεων. Στις 24 Φεβρουαρίου του τρέχοντος έτους η Ευρωπαϊκή Κοινότητα σύναψε προσωρινή συμφωνία με το Ισραήλ και το ΑΜΠ.
<P>
Σύμφωνα με την κοινή δράση για το διορισμό ενός ειδικού απεσταλμένου για την ειρηνευτική διαδικασία στη Μέση Ανατολή, ο εν λόγω απεσταλμένος πρέπει να αναφέρει στην Προεδρία του Συμβουλίου Γενικών Υποθέσεων. Οπωσδήποτε, το γεγονός αυτό δεν εμποδίζει το Κοινοβούλιο να καλέσει τον εν λόγω Πρέσβη να προβεί σε ανταλλαγή απόψεων με την αντίστοιχη κοινοβουλευτική επιτροπή με αντικείμενο το θέμα το οποίο εθίγη από την αξιότιμη κυρία βουλευτή.

<SPEAKER ID=267 LANGUAGE="EN" NAME="Banotti">
Κύριε Προεδρεύοντα, είστε ικανοποιημένος με τις εκθέσεις του ειδικού μεσολαβητή; Αναμένετε ότι θα αποστέλλει σε τακτά διαστήματα απευθείας εκθέσεις στις αρμόδιες επιτροπές του Κοινοβουλίου; Υπάρχουν ανησυχητικές εκθέσεις ότι οι παλαιστίνιοι αντιμετωπίζουν ακόμη σοβαρές δυσχέρειες, ειδικότερα σε σχέση με τις εξαγωγές των αγαθών τους από τη Γάζα και τα κάπως υπερβολικά μέτρα ασφαλείας τα οποία μπορούν να έχουν καταστροφικές επιπτώσεις στα προϊόντα αυτά πριν εξαχθούν: προϊόντα, π.χ., όπως λουλούδια τα οποία αποτελούν ένα σημαντικό μέρος του παλαιστινιακού εμπορίου με την Ευρώπη και τα οποία εάν εκτεθούν στον ήλιο καταστρέφονται αμέσως.

<SPEAKER ID=268 LANGUAGE="NL" NAME="Patijn">
Ο Πρέσβης Moratinos διορίστηκε στο τέλος του παρελθόντος έτους ειδικός απεσταλμένος του Συμβουλίου για την ειρηνευτική διαδικασία στη Μέση Ανατολή. Από τότε δεν έχει περάσει πολύς καιρός. Η πρώτη του αποστολή ήταν να καταβάλει κάθε δυνατή προσπάθεια για την επανενεργοποίηση της ειρηνευτικής διαδικασίας, ιδιαιτέρως όσον αφορά την κατάσταση στη Χεβρώνα και την αποχώρηση των ισραηλινών στρατευμάτων από εκεί. Είμαι σε θέση να σας πω ότι το Συμβούλιο και ιδιαιτέρως η ολλανδική Προεδρία είναι αισθάνεται ιδιαίτερη ικανοποίηση για τις προσπάθειες που καταβάλλει και για τα όσα επέτυχε ο κ. Moratinos στα πλαίσια της εν λόγω ειρηνευτικής προσπάθειας. Επειδή ο κ. Moratinos ανέλαβε τα καθήκοντά του μόλις πριν από λίγους μήνες, έχω αυτή τη στιγμή υπόψη μου μόνο ειδικές εκθέσεις σχετικά με την κατάσταση των ανθρωπίνων δικαιωμάτων. Ο κ. Moratinos έχει ρητή εντολή να αποδίδει ιδιαίτερη σημασία στο σεβασμό των ανθρωπίνων δικαιωμάτων, δεδομένου ότι οι σχέσεις μεταξύ Ισραήλ και Παλαιστινίων είναι ιδιαίτερα τεταμένες. Το θέμα αυτό συζητιέται συστηματικά στις τακτικές επαφές που έχει το Συμβούλιο με τον Πρέσβη Moratinos.
<P>
Το ερώτημα ή η παρατήρηση που υπέβαλε η αξιότιμη κυρία βουλευτής σχετικά με τον παρεμποδισμό των εμπορικών συναλλαγών απασχολεί ιδιαιτέρως το Συμβούλιο και τα κράτη μέλη. Αυτό που μας ενδιαφέρει ιδιαιτέρως είναι να καταβληθεί κάθε δυνατή προσπάθεια για την ανάπτυξη οικονομικών δραστηριοτήτων και τη δημιουργία οικονομικών ευκαιριών στα παλαιστινιακά εδάφη δεδομένου ότι, αν ληφθούν υπόψη η ανεργία και τα κοινωνικά προβλήματα που επικρατούν στις περιοχές αυτές, χωρίς την ενίσχυση της οικονομικής βάσης είναι αδιανόητο να υπάρχουν σταθερές και ειρηνικές σχέσεις στα εδάφη αυτά και μεταξύ των παλαιστινιακών αρχών και του Ισραήλ. Η απρόσκοπτη διεξαγωγή εμπορικών συναλλαγών είναι ένα θέμα το οποίο μας απασχολεί συστηματικά στις συζητήσεις που διεξάγουμε με το Ισραήλ και τις παλαιστινιακές αρχές και ιδιαιτέρως με την ηγεσία του -ΑΜΠ. Το θέμα είναι γνωστό και υφίσταται εδώ και πολύ καιρό. Ωστόσο, η Ευρωπαϊκή Κοινότητα, η Επιτροπή και το Συμβούλιο αναφέρονται διαρκώς σε αυτό.

<SPEAKER ID=269 NAME="Πρόεδρος">
Ερώτηση υπ' αριθ. 7 του κ. Hautala (H-0120/97):
<P>
Θέμα: Ομάδα για το ευρό (Groupeuro)
<P>
Στο πλαίσιο του Προγράμματος ενημέρωσης για τους Ευρωπαίους Πολίτες (Prince), η Επιτροπή προέβη στη σύσταση ενός δικτύου ανεξάρτητων εμπειρογνωμώνων ΕΝΕ που ονομάζεται Groupeuro. Η Επιτροπή ζητά από αυτούς να υπογράψουν μία δήλωση με την οποία δέχονται ότι έχουν το δικαίωμα να μιλήσουν εκφράζοντας προσωπική άποψη για ένα μέρος της διάλεξής τους, αρκεί να δηλώνουν σαφώς την πρόθεσή τους αυτή και να μην εκφράσουν απόψεις αντίθετες προς τις απόψεις της Επιτροπής.
<P>
Μπορεί το Συμβούλιο να μας πληροφορήσει αν έχει γνώση των απαιτήσεων αυτών της Επιτροπής; Τις βρίσκει χρήσιμες για να πεισθούν οι ευρωπαίοι πολίτες για το ενιαίο νόμισμα; Συμβιβάζεται η δήλωση αυτή με την κατά κανόνα αναμενόμενη από τους επιστήμονες επαγγελματική δεοντολογία αλλά και με τις δημοκρατικές και πλουραλιστικές αξίες;

<SPEAKER ID=270 LANGUAGE="NL" NAME="Patijn">
Απαντώντας στην ερώτηση της κ. Hautala σχετικά με την ομάδα Εύρο, θα ήθελα να επισημάνω ότι το Συμβούλιο δεν έχει υπόψη του τους κανόνες που έχει θεσπίσει η Επιτροπή σχετικά με τις δραστηριότητες του δικτύου των ανεξάρτητων εμπειρογνωμόνων που ιδρύθηκε στο πλαίσιο του προγράμματος ενημέρωσης των ευρωπαίων πολιτών, του αποκαλούμενου προγράμματος PRINCE. Η Επιτροπή έχει το δικαίωμα να λαμβάνει η ίδια αποφάσεις σχετικά με την εν λόγω ενημερωτική εκστρατεία και να καθορίζει τις σχετικές προϋποθέσεις. Πράγματι, το δίκτυο στο οποίο αναφέρεται η αξιότιμη κυρία βουλευτής ιδρύθηκε αυτόνομα από την Επιτροπή, σύμφωνα με το δικαίωμα πρωτοβουλίας το οποίο της χορηγεί η Συνθήκη, και θα ήθελα συνεπώς να της προτείνω να θέσει το ερώτημα αυτό στην Επιτροπή και όχι στο Συμβούλιο.

<SPEAKER ID=271 NAME="Hautala">
(FI ) Αξιότιμε κύριε Πρόεδρε, αγαπητέ Πρόεδρε του Συμβουλίου, έχω υποβάλει την ίδια ερώτηση και στην Επιτροπή. Φυσικά και συμφωνώ με την άποψή σας ότι η Επιτροπή έχει το δικαίωμα να καταρτίζει, μόνη της, τις διατάξεις που αφορούν εσωτερικά της θέματα. Σήμερα έλαβα μια γραπτή απάντηση η οποία με προβληματίζει ιδιαιτέρως διότι σε αυτήν η Επιτροπή τίθεται, για μια ακόμη φορά, υπέρ της πρακτικής αυτής. Τουλάχιστον στην Φινλανδία, και σε μερικά άλλα κράτη μέλη, η πρακτική αυτή έχει γίνει στόχος έντονης κριτικής. Πώς μπορούμε να δίδουμε βάρος στα λόγια των ανεξαρτήτων εμπειρογνωμόνων οι οποίοι, υπό την ιδιότητα του εκπροσώπου της Επιτροπής, συμμετέχουν σε διάφορες εκδηλώσεις όταν γνωρίζουμε ότι αυτοί έχουν δεσμευθεί εκ των προτέρων να μας μεταδώσουν απόψεις αποκλειστικά και μόνον της Επιτροπής; Ακόμη πιο ανησυχητικό είναι το γεγονός ότι στην απάντησή της η Επιτροπή εξακολουθεί να υποστηρίζει ότι η απαίτησή της να υπογράφουν οι εμπειρογνώμονες μια δήλωση αφοσίωσης προς αυτήν, είναι απόλυτα δικαιολογημένη και μας πληροφορεί ότι, ως εκ τούτου, σκοπεύει να συνεχίσει και στο μέλλον την ίδια πρακτική. Συνεπώς, υπάρχει ο κίνδυνος να γενικευθεί η πρακτική αυτή; γεγονός το οποίο πιστεύω ότι πρέπει να γνωρίζει το Συμβούλιο.
<P>
Θα ήθελα επίσης να σας πληροφορήσω ότι ο Επίτροπος κ. Λίικανεν, ο οποίος έχει ταχθεί υπέρ ενός πιο σύγχρονου και ενδεχομένως πιο δημοκρατικού τρόπου διαχείρισης, καταδικάζει, σε άρθρο που δημοσιεύθηκε σήμερα σε φινλανδική εφημερίδα, την πρακτική αυτή. Δεδομένου ότι το πρόγραμμα αυτό είναι ιδιαίτερα σημαντικό και για το Συμβούλιο, ελπίζω ότι αυτό θα διαμορφώσει σύντομα γνώμη για το θέμα αυτό, και θα επιδιώξει να συναντηθεί με τους Επιτρόπους για την ανταλλαγή απόψεων.

<SPEAKER ID=272 LANGUAGE="NL" NAME="Patijn">
Το πρώτο μου πρόβλημα ήταν ότι δεν είχα υπόψη μου τον κανονισμό της Επιτροπής, τώρα όμως απέκτησα και ένα δεύτερο λόγω του ότι δεν γνωρίζω την απάντηση της Επιτροπής στην ερώτηση της κ. Hautala. Η συζήτηση λοιπόν είναι κάπως περίεργη. Θα ήθελα όμως να της προτείνω να έλθει σε επαφή με την κυβέρνηση στο Ελσίνκι. Σε περίπτωση που αυτή κρίνει ότι οι δραστηριότητες της Επιτροπής στην επικράτειά της διαταράσσουν τη φυσιολογική διαμόρφωση των απόψεων σχετικά με την ΟΝΕ, η κυβέρνηση του Ελσίνκι δεν θα παραλείψει να θίξει το θέμα στον αρμόδιο Επίτροπο είτε με τρόπο άμεσο, είτε μέσω του Επιτρόπου της. Μου είναι όμως κάπως δύσκολο να απαντήσω στην ερώτηση αυτή με βάση έγγραφα και πληροφορίες που δεν έχω στη διάθεσή μου.

<SPEAKER ID=273 NAME="Lindqvist">
(SV ) Πρέπει να πώ ότι είμαι λίγο έκπληκτος για το ότι το Συμβούλιο παίρνει τόσο ελαφρά αυτό το θέμα. Το Συμβούλιο είναι παρ&#x02BC;όλαυτά υπεύθυνο για το αν θεωρεί κανείς ότι τέτοιες μέθοδοι είναι αποδεκτές ή όχι. Τότε δεν μπορεί να αποφύγει την απάντηση λέγοντας ότι δεν το γνωρίζει αυτό. Πρώτον, νομίζω ότι είναι λυπηρό, σχεδόν στα όρια της ανικανότητος να μην γνωρίζει τι συμβαίνει στον ίδιο του τον οργανισμό. Δεύτερον νομίζω ότι θα έπρεπε να είναι αυτονόητο ότι όταν δεχθεί κανείς ερώτηση απαντά και δεν παραπέμπει σ&#x02BC;ένα άλλο θεσμικό όργανο, όταν είναι η πρόταση της Επιτροπής που επικρίνεται και το Συμβούλιο είναι αυτό που έχει την συνολική ευθύνη για ότι συμβαίνει σ&#x02BC;αυτόν τον τομέα, κάτι που το Συμβούλιο και οι εκπρόσωποι του Συμβουλίου πάντοτε έχουν. Η ερώτησή μου έιναι τι σκέφτεται το Συμβούλιο να κάνει τώρα εάν ληφθεί υπόψη αυτό που πληροφορήθηκε σήμερα από έναν βουλευτή του Ευρωκοινοβουλίου.

<SPEAKER ID=274 LANGUAGE="NL" NAME="Patijn">
Για να λυθεί μία παρεξήγηση: η Επιτροπή διαθέτει τη δυνατότητα να προβαίνει σε ενημέρωση σχετικά με την εφαρμογή της νομοθεσίας και τις αποφάσεις περί εφαρμογής αποφάσεων της Ευρωπαϊκής Κοινότητας και το Συμβούλιο δεν είναι αρμόδιο να ελέγχει λεπτομερώς την Επιτροπή. Επαναλαμβάνω ότι μου είναι δύσκολο να παρακολουθήσω τις ερωτήσεις και τις απαντήσεις αυτές, δεδομένου ότι δεν γνωρίζω ούτε τον κανονισμό, ούτε την απόφαση που έδωσε η Επιτροπή στις γραπτές ερωτήσεις της κ. Hautala.

<SPEAKER ID=275 NAME="Πρόεδρος">
Λόγω απουσίας της κ. Stenzel, καταπίπτει η ερώτηση υπ' αρ. 8 (Η-0127/97).
<P>
Ερώτηση αριθ. 9 του κ. Bertens (H-0132/97):
<P>
Θέμα: Εξέλιξη των διαπραγματεύσεων σχετικά με τις νάρκες κατά προσώπων
<P>
Το Ευρωπαϊκό Κοινοβούλιο έχει δηλώσει ότι τίθεται ρητώς υπέρ της απαγόρευσης των ναρκών κατά προσώπων. Το ΕΚ έχει επίσης επαινέσει την πρόσφατη κοινή πρωτοβουλία του Συμβουλίου πάνω στο θέμα αυτό.
<P>
Το πρόβλημα των ναρκών κατά προσώπων βρίσκεται υπό συζήτηση τη στιγμή αυτή τόσο στο πλαίσιο της «διαδικασίας της Οττάβας», όσο και στο πλαίσιο της Διάσκεψης των Ηνωμένων Εθνών για τον αφοπλισμό, μία Διάσκεψη η οποία μας φαίνεται ότι έχει δυστυχώς εστιασθεί σε άλλα προβλήματα. Συνεπώς, καθίσταται ιδιαίτερα σημαντικό να στραφεί η ΕΕ προς τη διαδικασία της Οττάβας.
<P>
Συμμερίζεται το Συμβούλιο τη γνώμη του ερωτώντος, κατά την οποία η πρώτη διάσκεψη σε συνέχεια της διαδικασίας της Οττάβας στη Βιέννη στέφθηκε με επιτυχία, δεδομένου ότι συμμετείχαν περισσότερες από 100 χώρες;
<P>
Μπορεί το Συμβούλιο να εγγυηθεί ότι η Ενωση συμμετέχει ενεργώς στη διαδικασία της Οττάβας, ανεξάρτητα από τις δραστηριότητες της Διάσκεψης των Ηνωμένων Εθνών για τον αφοπλισμό;
<P>
Ποιες συγκεκριμένες πρωτοβουλίες προτίθεται να αναλάβει το Συμβούλιο ώστε να εξασφαλιστεί η επιτυχία των διασκέψεων παρακολούθησης των αποτελεσμάτων της Οττάβας, όπως εκείνη που προβλέπεται τον Ιούνιο στις Βρυξέλλες, με σκοπό να επιτευχθεί η σύναψη μιας συνθήκης στο τέλος του έτους;

<SPEAKER ID=276 NAME="Patijn">
Αντιλαμβάνομαι ότι ο κ. Bertens υπέβαλε τρεις ερωτήσεις τις οποίες θα αναφέρω τη μία μετά την άλλη. Συμφωνώ με την άποψη του αξιότιμου κύριου βουλευτή ότι η συμμετοχή 110 χωρών στη Διάσκεψη της Βιέννης πρέπει να θεωρηθεί ότι αποτελεί μεγάλη επιτυχία. Ο αριθμός των συμμετεχόντων αποτελεί απόδειξη του παγκοσμίου ενδιαφέροντος που υπάρχει σχετικά με την προβληματική των ναρκών ξηράς και ιδιαιτέρως των ναρκών κατά προσωπικού. Ταυτόχρονα, κατέστη σαφές ότι πρέπει να καταβληθούν ακόμη μεγάλες προσπάθειες για να γεφυρωθούν οι διαφορές απόψεων όσον αφορά το περιεχόμενο της γενικής απαγόρευσης της χρήσης ναρκών κατά προσωπικού και τον τρόπο με τον οποίο πρέπει να εφαρμοστεί η απαγόρευση αυτή.
<P>
Όσον αφορά το δεύτερο ερώτημα του κ. Bertens, θα ήθελα να αναφέρω ότι στο παρελθόν η Ευρωπαϊκή Ένωση τάχθηκε επανειλημμένα υπέρ του προγράμματος της Οττάβα. Στις Διασκέψεις της Οττάβα και της Βιέννης συμμετείχαν και τα 15 κράτη μέλη. Το πρόβλημα των «ναρκών ξηράς» και ιδιαιτέρως ο τρόπος με τον οποίο θα πρέπει να εφαρμοστεί μία καθολική απαγόρευση της χρήσης τους, είναι ένα θέμα το οποίο απασχολεί εντατικά την Ευρωπαϊκή Ένωση. Είναι επίσης σημαντικό να επιλεγεί μία τακτική η οποία προσφέρει τις περισσότερες δυνατότητες επιτυχίας. Το φόρουμ αποτελεί μέσο και όχι αυτοσκοπό. Κατά τον προσδιορισμό της εν λόγω τακτικής, η Ευρωπαϊκή Ένωση συνεκτιμά τις εξελίξεις που διαδραματίζονται στα διάφορα φόρουμ, συμπεριλαμβανομένης της Διάσκεψης της Γενεύης για τον αφοπλισμό.
<P>
Πρόσφατα, η Ευρωπαϊκή Ένωση αποφάσισε να επιχειρήσει, στα πλαίσια της Διάσκεψης της Γενεύης για τον αφοπλισμό, να επιτύχει την έναρξη διαπραγματεύσεων για την ουσιαστική και παγκόσμια απαγόρευση της χρήσης, της παραγωγής, της κατοχής και της πώλησης ναρκών κατά προσωπικού, με στόχο την όσο το δυνατόν ταχύτερη σύναψη συμφωνίας. Όπως είναι φυσικό, οι εν λόγω διαπραγματεύσεις δεν αποκλείουν σε καμία περίπτωση την ενεργό συμμετοχή της Ευρωπαϊκής Ένωσης στις διεργασίες της Οττάβα. Όμως, στο στάδιο αυτό δεν είναι δυνατό να διευκρινισθεί ποια θα είναι συγκεκριμένα η μελλοντική συμμετοχή της Ευρωπαϊκής Ένωσης στις διεργασίες της Οττάβα.
<P>
Όσον αφορά την τελευταία ερώτηση του κ. Bertens θα ήθελα να απαντήσω ότι όλα τα κράτη μέλη της Ευρωπαϊκής Ένωσης θα προσφέρουν μία εποικοδομητική συμβολή στις Βρυξέλλες. Ωστόσο, δεν είναι δυνατό να διευκρινισθεί με ακρίβεια ποια θα είναι η συμβολή της Ευρωπαϊκής Ένωσης στις Βρυξέλλες. Όπως ελέχθη, αυτό θα εξαρτηθεί από άλλες εξελίξεις. Η Προεδρία συνέστησε στα κράτη μέλη να αρχίσουν τις συντονιστικές διαπραγματεύσεις στις αρχές Ιουνίου.

<SPEAKER ID=277 LANGUAGE="NL" NAME="Bertens">
Θα ήθελα να ευχαριστήσω θερμά το Συμβούλιο για τις ιδιαίτερες προσπάθειες που καταβάλλει για την καθολική απαγόρευση του περισσότερο απάνθρωπου όπλου που γνωρίζουμε: των ναρκών κατά προσωπικού ή των ναρκών κατά των ανθρώπων . Χαίρομαι επίσης για το γεγονός ότι οι διεργασίες της Οττάβα όχι μόνο παρακολουθούνται κατά πόδας, αλλά και θεωρείται ότι συνιστούν ένα κατάλληλο φόρουμ. Ελπίζω ότι το εν λόγω φόρουμ, το οποίο συστάθηκε τον Οκτώβριο του περασμένου χρόνου με πρωτοβουλία του Καναδά, θα οδηγήσει εφέτος στην υποστήριξη της σύναψης μίας σύμβασης εκ μέρους των χωρών που έχουν κοινές απόψεις. Θεωρώ κρίμα που στο πλαίσιο της διάσκεψης για τον αφοπλισμό δεν θα δοθεί ιδιαίτερη προσοχή στις νάρκες ξηράς, όπως συνέβη το 1995 και το 1996. Γνωρίζω ότι αυτό επιθυμούν πέντε κράτη μέλη της Ευρωπαϊκής Ένωσης, στα οποία συμπεριλαμβάνονται η Γαλλία και το Ηνωμένο Βασίλειο. Ελπίζω όμως ότι η Προεδρία θα προσπαθήσει να κάνει κάτι μέσω της διπλωματικής οδού.

<SPEAKER ID=278 LANGUAGE="NL" NAME="Patijn">
Εκ μέρους της Προεδρίας θα ήθελα να υπογραμμίσω την απόλυτη προτεραιότητα που αποδίδεται στον έλεγχο ενός πάρα πολύ σημαντικού προβλήματος στον κόσμο. Στο παρελθόν, οι νάρκες ξηράς αποτελούσαν στρατιωτικό όπλο. Σήμερα όμως, αποτελούν ένα μέσο τρομοκρατίας το οποίο, όταν περιέλθει σε λάθος χέρια, σπέρνει τον όλεθρο. Προηγούμενη του φόρουμ της Οττάβα, η Προεδρία αποδίδει ιδιαίτερη σημασία στο συντονισμό αλλά και στην προώθηση επίσημων διαπραγματεύσεων για τον αφοπλισμό, οι οποίες θα μπορούσαν να οδηγήσουν υπό την αιγίδα των Ηνωμένων Εθνών στη σύναψη μίας συμφωνίας σχετικά με την απαγόρευση της παραγωγής και του εμπορίου ναρκών κατά προσωπικού. Στο πλαίσιο αυτό θα πρέπει βεβαίως να υπερβληθούν διάφορα εμπόδια, ενώ κάποιο ρόλο θα διαδραματίσουν αναμφισβήτητα και τα οικονομικά συμφέροντα. Ωστόσο, η εξέλιξη αυτή έχει ήδη αρχίσει και εμείς θα προσπαθήσουμε να την φέρουμε σε αίσιο τέλος.

<SPEAKER ID=279 LANGUAGE="EN" NAME="Needle">
Θα ήθελα να ευχαριστήσω τον Προεδρεύοντα για την εξαιρετική, μακροσκελή και λεπτομερή απάντησή του επ' αυτού του σημαντικού αντικειμένου.
<P>
Διερωτώμαι, σε συνέχεια της τρίτης ερώτησης του κ. Bertens για τη συνέχεια που δόθηκε, εάν το Συμβούλιο είναι ενήμερο της μεγάλης δημοσιότητας που προκλήθηκε με την επίσκεψη στην Αγκόλα μαζί με τον Ερυθρό Σταυρό του πρώην μέλους της βρετανικής βασιλικής οικογένειας, της πριγκίπισσας Νταϊάνας. Πιστεύει άραγε το Συμβούλιο ότι τόσο η ίδια όσο και άλλες διεθνείς προσωπικότητες έχουν να παίξουν κάποιο ρόλο στη διατήρηση της έντονης δημοσιότητας που θα μπορούσε να δοθεί σ' αυτό το εξαιρετικά σοβαρό θέμα;

<SPEAKER ID=280 LANGUAGE="NL" NAME="Patijn">
Το Συμβούλιο δεν έχει ενημερωθεί σχετικά με την επίσκεψη μέλους της βασιλικής οικογένειας της Βρετανίας στην Αγκόλα. Προσωπικά πληροφορήθηκα το γεγονός αυτό από τα μέσα ενημέρωσης, και χωρίς να εκφέρω γνώμη σχετικά με την επίσκεψη αυτή, πιστεύω ότι έχει ιδιαίτερη σημασία να υπάρξει επαρκής πολιτική υποστήριξη για την κατάργηση της χρήσης των ναρκών ξηράς ως τρομοκρατικών όπλων. Πρόσωπα τα οποία διαθέτουν μεγάλη διορατικότητα και έχουν τη δυνατότητα να ενεργοποιούν άλλους ανθρώπους μπορούν με τον τρόπο τους να συμβάλουν στην ευαισθητοποίηση του κοινού.

<SPEAKER ID=281 NAME="Πρόεδρος">
Ερώτηση αριθ. 10 του κ. Wibe (H-0133/97):
<P>
Θέμα: Πωλήσεις αφορολόγητων προϊόντων εντός της ΕΕ
<P>
Σε απάντηση μιας ερώτησης, η Επιτροπή, στις 18 Φεβρουαρίου 1997 επισήμανε ότι δεν υπήρχε λόγος να εξεταστούν οι συνέπειες της κατάργησης των αφορολόγητων πωλήσεων εντός της Ευρωπαϊκής Ενωσης δεδομένου ότι η σχετική απόφαση είχε ληφθεί πολύ καιρό πριν και κατά συνέπεια είχαμε όλο τον χρόνο για τις αναγκαίες αναθεωρήσεις.
<P>
Εκτιμάται ότι θα κινδυνεύσουν 100.000 θέσεις εργασίας εάν καταργηθούν οι πωλήσεις αφορλόγητων προϊόντων. Σημαντικά έσοδα συγκεντρώνονται από τις πωλήσεις αυτές, ιδίως από τα πορθμεία που εκτελούν δρομολόγια μεταξύ των σκανδιναβικών χωρών. Πολλά δρομολόγια, για παράδειγμα μεταξύ της πόλης Umea στη Σουηδία και Wasa στη Φιλανδία, κινδυνεύουν να σταματήσουν αν δεν καταργηθούν οι αφορολόγητες πωλήσεις.
<P>
Κατόπιν αυτών, συμφωνεί το Συμβούλιο με τη σκοπιμότητα μίας ανάλυσης των επιπτώσεων πριν καταργηθούν το 1999 οι αφορολόγητες πωλήσεις; Στην περίπτωση που η ανάλυση προβλέπει δραματικές συνέπειες για την απασχόληση και λ.χ. για τα δρομολόγια των πορθμείων μεταξύ των σκανδιναβικών χωρών, προτίθεται το Συμβούλιο να επανεξετάσει την απόφασή του, παρατείνοντας λ.χ. την προθεσμία υλοποίησής της τουλάχιστον όσον αφορά τα πορθμεία;
<P>
Είναι το Συμβούλιο διατεθειμένο να προωθήσει μια ανάλυση των συνεπειών που θα έχει η διακοπή των αφορολόγητων πωλήσεων ή να αναστείλει την απόφασή του, δηλαδή να θεσπίσει ένας καθεστώς παρεκκλίσεων σχετικό με τα δρομολόγια λ.χ. των πορθμείων μεταξύ των χωρών της Ευρωπαϊκής Ενωσης;

<SPEAKER ID=282 NAME="Patijn">
Πρόεδρε, με αφορμή τις ερωτήσεις του κ. Wibe θα ήθελα να απαντήσω τα εξής: υπενθυμίζω ότι οι αφορολόγητες πωλήσεις κατά τις ενδοκοινοτικές μετακινήσεις ταξιδιωτών είναι αντίθετες προς τις αρχές της ενιαίας αγοράς. Για το λόγο αυτό, το Συμβούλιο, κατά την έγκριση των οδηγιών σχετικά με την κατάργηση των φορολογικών συνόρων, αποφάσισε να θέσει ένα τέλος στις αφορολόγητες πωλήσεις από 1ης Ιανουαρίου 1993.
<P>
Το Συμβούλιο έχει επίγνωση των οικονομικών προβλημάτων και των κοινωνικών επιπτώσεων που συνεπάγεται η κατάσταση αυτή για τους αντίστοιχους τομείς. Την εποχή εκείνη, δηλαδή πριν από πολύ καιρό, προβλέφθηκε μία μακρά μεταβατική περίοδος, από 1ης Ιανουαρίου 1993 έως 30ής Ιουνίου 1999, κατά τη διάρκεια της οποίας επιτρέπονται οι αφορολόγητες πωλήσεις κατά τις ενδοκοινοτικές μετακινήσεις ταξιδιωτών.

<SPEAKER ID=283 NAME="Wibe">
(SV ) Ευχαριστώ για την σύντομη απάντηση. Έχω μάθει ότι όταν συζητά κανείς μεταρρυθμίσεις αυτού του είδους πρέπει να αρχίσει διερωτώμενος: where is the beef ? ή στα «ευρωπαϊκά»: where is the profit ? Σ&#x02BC;αυτή την περίπτωση δεν μπορώ να δώ κάποιο όφελος για οποιονδήποτε εμπλεκόμενο. Σ&#x02BC;ένα θεωρητικό μοντέλο με πλήρη ανταγωνισμό και ισορροπία σε όλες τις αγορές υπάρχει πιθανώς οικονομικό όφελος με μεταρρυθμίσεις αυτού του είδους. Αλλά όμως στην πραγματική μας ΕΕ με 20 εκατομμύρια ανέργων δεν υπάρχουν τέτοια οφέλη.
<P>
Μπορώ να αναφέρω ότι όσον αφορά την Σουηδία πρόκειται για 5.000 θέσεις εργασίας περίπου, κυρίως στα πλοία, που θα χαθούν. Όσον αφορά την Ένωση πρόκειται σίγουρα για 10, 20 ή 30 φορές περισσότερες θέσεις εργασίας, συν τις έμμεσες επιπτώσεις με την μορφή ακριβότερων κομίστρων. Πιστεύω ότι έιναι λάθος, με την δική μας υψηλή ανεργία, να προωθήσουμε αυτή τη μορφή μεταρρθμίσεων. Ως εκ τούτου θέλω να κάνω έκκληση στον Πρόεδρο του Συμβουλίου να φέρει στην επικαιρότητα αυτό το ζήτημ α και να αναλάβει τουλάχιστον την πρωτοβουλία για μια ανάλυση των επιπτώσεων αυτών των αλλαγών.

<SPEAKER ID=284 LANGUAGE="NL" NAME="Patijn">
Σημειώνω την παρατήρηση του κ. Wibe και θα ήθελα να πω ότι έχει μία κάπως μονόπλευρη αντίληψη των πραγμάτων. Ο μεγάλος νικητής αυτής της πολιτικής αλλαγής στην Ευρώπη είναι τα θησαυροφυλάκια των κρατών μελών στα οποία πρόκειται να εισρεύσουν σημαντικά έσοδα από τους ειδικούς φόρους κατανάλωσης, δεδομένου ότι κατ'αυτό τον τρόπο θα καταργηθούν οι μαζικές αφορολόγητες πωλήσεις, οι οποίες αποτελούσαν πάντα μία κάποια ανωμαλία σε σχέση με τις φυσιολογικές ενδοκοινοτικές συναλλαγές, και τα προϊόντα θα φορολογηθούν κανονικά. Πιστεύω επίσης ότι θα επωφεληθεί σημαντικά και η δημόσια υγεία, δεδομένου ότι κατ'αυτό τον τρόπο θα περιοριστεί κάπως το πρόβλημα της κατανάλωσης αλκοόλ.

<SPEAKER ID=285 NAME="Andersson">
(SV ) Ευχαριστώ το Συμβούλιο για την απάντηση, έστω και αν νομίζω ότι ήταν αρνητική. Μπορώ να καταλάβω ότι οι αρχές της εσωτερικής αγοράς είναι ότι δεν θα έχουμε αφορολόγητες πωλήσεις. Από την άλλη το σημαντικότερο ζήτημα στην Ευρώπη σήμερα είναι η μείωση της ανεργίας. Είναι αδιαμφισβήτητο ότι αυτή η πρόταση θα έχει αρνητικές συνέπειες για την κατάσταση της απασχόλησης, ιδιαίτερα σε κάποιες χώρες, συγκεκριμένα στις χώρες που βρίσκονται στο πιο μακρινό σημείο από το κέντρο της Ευρώπης. Είναι αυτές οι χώρες που θα πληγούν ιδιαίτερα σκληρά.
<P>
Η Ολλανδία έχει, σε άλλες περιστάσεις, μεταξύ άλλων μέσω του Υπουργού Εργασίας, υποβάλλει απολύτως θαυμάσιες προτάσεις στον τομέα της απασχόλησης. Αυτό είναι το σημαντικότερο ζήτημα τώρα, και τότε πρέπει όντως οι αρχές να παραμεριστούν χάριν της πραγματικότητας. Η πραγματικότητα είναι σημαντικότερη απ&#x02BC;ότι οι αρχές. Η απασχόληση είναι σημαντικότερη απ&#x02BC;ότι η κατάργηση των αφορολόγητων πωλήσεων.

<SPEAKER ID=286 LANGUAGE="NL" NAME="Patijn">
Ίσως η πρώτη μου απάντηση να ήταν κάπως σύντομη, αλλά η δεύτερή μου απάντηση στον κ. Wibe θα είναι κάπως απότομη. Πιστεύω ότι θα πρέπει να προσεγγίσουμε το σημείο αυτό με σοβαρότητα, εάν επιθυμείτε να αποτελέσει αντικείμενο σοβαρής συζήτησης. Θα ήθελα κατ'αρχάς να δηλώσω ότι, σε σχέση με τις κανονικές ενδοκοινοτικές συναλλαγές, η χορήγηση φορολογικών απαλλαγών ιδιαιτέρως όσον αφορά τους ειδικούς φόρους κατανάλωσης για τα τσιγάρα και το αλκοόλ, γιατί περί αυτού πρόκειται, αποτελεί ανωμαλία.
<P>
Είναι γεγονός ότι αυτή η ανωμαλία υπήρξε αφορμή να δημιουργηθεί μία κάποια οικονομική δραστηριότητα με τις πωλήσεις αφορολόγητων ειδών στα οχηματαγωγά και στα αεροδρόμια. Το γεγονός αυτό έχει ληφθεί υπόψη κατά την προετοιμασία του εν λόγω μέτρου η οποία διεξάγεται από τη δεκαετία του '80. Συνεπώς, δεν αναμένονται εκπλήξεις. Σ'αυτό θα ήθελα να προσθέσω τη θέσπιση μίας μεταβατικής περιόδου έξι ετών. Πιστεύω ότι όλοι οι ενδιαφερόμενοι που εκμεταλλεύθηκαν συνειδητά την ανωμαλία αυτή γνώριζαν εδώ και μεγάλο διάστημα την επικείμενη αλλαγή και μπορούσαν να αξιοποιήσουν τη μεταβατική περίοδο για να λάβουν τα αναγκαία μέτρα προκειμένου να μεταπηδήσουν σε άλλες μορφές προώθησης των μεταφορικών υπηρεσιών που προσφέρουν, χωρίς να διαφημίζουν την πώληση φθηνού αλκοόλ.
<P>
Πιστεύω ότι σε γενικές γραμμές υποτιμάτε τις μακροοικονομικές επιπτώσεις. Εάν εξετάσετε ποια ποσά χάνει αυτή τη στιγμή το βρετανικό θησαυροφυλάκιο από τη μαζική εισαγωγή αφορολόγητου αλκοόλ εκ μέρους των υπηκόων του Ηνωμένου Βασιλείου, πιστεύω ότι τα αντίστοιχα ποσά θα επαρκούσαν για την ανάπτυξη πολλών νέων οικονομικών δραστηριοτήτων στη Μεγάλη Βρετανία, οι οποίες θα αντισταθμίσουν και με το παραπάνω τις δραστηριότητες που επιτελούνται στα εν λόγω οχηματαγωγά.
<P>
Κατά τη γνώμη μου, εάν επιμείνετε ότι στην προκειμένη περίπτωση αδικείται μία συγκεκριμένη ομάδα, πιστεύω ότι έχετε μία μονομερή αντίληψη των πραγμάτων με την οποία και διαφωνώ.

<SPEAKER ID=287 NAME="Stenmarck">
(SV ) Ο ίδιος ο Πρόεδρος του Συμβουλίου Υπουργών είπε ότι ήρθε η ώρα να αρχίσουμε να αντιμετωπίζουμε αυτό το ζήτημα λίγο πιο σοβαρά. Τότε θα ήθελα να του δώσω την ευκαιρία να το κάνει αυτό με το να του θέσω δύο συγκεκριμένες ερωτήσεις στις οποίες εννοώ ότι θα πρέπει να μπορεί να δώσει μία σχεδόν ακριβή απάντηση ώστε να μπορεί να συνδράμει στην κατάργηση των πωλήσεων taxfree. Η πρώτη ερώτηση έχει ως εξής: Πόσοι άνθρωποι θα μείνουν χωρίς εργασία αν η απόφαση της ΕΕ να καταργήσει τις πωλήσεις taxfree μεταξύ των χωρών μελών υλοποιηθεί το 1999; Η δεύτερη ερώτηση είναι: Αν μ&#x02BC;αυτόν τον τρόπο χάνεται 30 % περίπου των εσόδων των ναυτοπλοϊκών εταιρειών, κάτι που θα συνεπάγεται, κατά προσέγγιση, αν καταργηθούν οι αφορολόγητες πωλήσεις με ποιόν τρόπο τότε θα επηρεάσει αυτό τις δαπάνες των μεταφορών;

<SPEAKER ID=288 LANGUAGE="NL" NAME="Patijn">
Ο αξιότιμος κύριος βουλευτής δεν θα πρέπει να εκπλήσσεται για το γεγονός ότι δεν έχω στη διάθεσή μου τα δεδομένα για να απαντήσω σε μία πρακτική ερώτηση την οποία υποβάλλει τόσο ξαφνικά. Εκτός αυτού, η κατάσταση αυτή δεν μπορεί να απομονωθεί από άλλα γεγονότα, εφόσον υπάρχει πρόθεση να υπολογισθούν οι επιπτώσεις της κατάργησης των αφορολόγητων πωλήσεων στα οχηματαγωγά. Στην περίπτωση της Μάγχης, η κατάσταση σχετίζεται επίσης με το άνοιγμα της σήραγγας ή με άλλες μεταφορικές ροές που πρόκειται να επέλθουν. Συνεπώς, τα πράγματα δεν μπορούν να απομονωθούν.
<P>
Πιστεύω επίσης ότι η συζήτηση αυτή δεν μπορεί να διεξαχθεί με την απομόνωση των επιπτώσεων για ένα συγκεκριμένο τομέα. Θα μπορούσε κάλλιστα να λεχθεί ότι με το εν λόγω μέτρο θα αυξηθούν σημαντικά τα φορολογικά έσοδα του σουηδικού ή του βρετανικού θησαυροφυλακίου. Κατ'αυτόν τον τρόπο μπορούν να προωθηθούν οι οικονομικές δραστηριότητες ή να μειωθεί η φορολογία, πράξη η οποία θα τόνωνε την οικονομία. Πιστεύω συνεπώς ότι, εάν θέλετε να διεξάγετε τη συζήτηση αυτή, η ////////// κατάσταση θα πρέπει να εξετασθεί με σοβαρό τρόπο και θα πρέπει να συνεκτιμηθούν όλες οι σχετικές πτυχές με βάση τα κατάλληλα δεδομένα.

<SPEAKER ID=289 NAME="Πρόεδρος">
Ερώτηση αριθ. 11, του κ. Kinnock (H-0140/97):
<P>
Θέμα: Καταπολέμηση των κρουσμάτων διεθνούς διαφθοράς
<P>
Μπορεί το Συμβούλιο να διαβεβαιώσει το Eυρωπαϊκό Κοινοβούλιο ότι η πρόληψη και η καταπολέμηση της διαφθοράς σε διεθνή κλίμακα θα προστεθεί στους τομείς που απαριθμούνται στο άρθρο Κ. 1 της Συνθήκης για την Ευρωπαϊκή Ενωση ως θέματα κοινού ενδιαφέροντος με σκοπό την επίτευξη συνεργασίας και την ανάληψη δράσεως από κοινού;

<SPEAKER ID=290 NAME="Patijn">
Πρόκειται για την ερώτηση της κ. Kinnock. Όπως θα αντιλαμβάνεται η αξιότιμη κυρία βουλευτής, γενικώς, αλλά και ιδιαιτέρως λόγω της θέσης μου ως προεδρεύοντος του Συμβουλίου, δεν θεωρώ ότι θα ήταν σκόπιμο να υπεισέλθω σε βάθος στα όσα εξετάζονται στα πλαίσια της Διακυβερνητικής Διάσκεψης, δεδομένου ότι πρόκειται για διαπραγματεύσεις που διεξάγονται μεταξύ των κρατών μελών στα πλαίσια των οποίων το Συμβούλιο δεν διαδραματίζει κανένα ρόλο. Μπορώ όμως να επιβεβαιώσω ότι το θέμα αυτό, σχετικά με το οποίο είχε υποβληθεί μία πρόταση σε ένα σχέδιο της ιρλανδικής Προεδρίας για τη Διακυβερνητική Διάσκεψη, εξετάζεται με την ενδεδειγμένη προσοχή. Δεν μπορώ όμως εκ μέρους του Συμβουλίου να της προσφέρω τις εγγυήσεις που ζήτησε. Αυτό εξαρτάται από το τελικό αποτέλεσμα της Διακυβερνητικής Διάσκεψης. Θα ήθελα όμως να ενημερώσω την αξιότιμη κυρία βουλευτή ότι, μετά την έγκριση του πρωτοκόλλου της σύμβασης για την προστασία των οικονομικών συμφερόντων των Ευρωπαϊκών Κοινοτήτων το Σεπτέμβριο του 1996, το Συμβούλιο συνέχισε τις προσπάθειές του για την καταπολέμηση της διεθνούς διαφθοράς. Το Κοινοβούλιο εξέφρασε σχετικώς τη γνώμη του σε ένα ψήφισμα της 15ης Νοεμβρίου 1996. Όλα αυτά καθιστούν σαφές ότι η ισχύουσα συνθήκη προσφέρει τις δυνατότητες για την καταπολέμηση των παρατυπιών που επισημάνθηκαν από την αξιότιμη κυρία βουλευτή.

<SPEAKER ID=291 LANGUAGE="EN" NAME="Kinnock, Glenys">
Ευχαριστώ τον Προεδρεύοντα για την απάντησή του και εκτιμώ τη δυσκολία που έχει για να γίνει περισσότερο σαφής. Ωστόσο, θα ήθελα να του θέσω ακόμη ένα ή δύο θέματα. Σύμφωνα με τον τρίτο πυλώνα, η δωροδοκία εντός της Ευρωπαϊκής Ένωσης αποτελεί εγκληματική ενέργεια. Επομένως για ποιόν λόγο δεν αναλαμβάνουμε μια παρόμοια δέσμευση όταν ασχολούμεθα με τρίτες χώρες; Δεν θα ήταν άραγε επιθυμητή μια παρόμοια πρωτοβουλία για τις αναπτυσσόμενες χώρες και για τις χώρες υπό μεταβατική κατάσταση, όπως είναι εντός της Ευρωπαϊκής Ένωσης; Μια και το Συμβούλιο δεν μπόρεσε να γίνει πιο συγκεκριμένο θα ήθελα να ερωτήσω τον Προεδρεύοντα εάν θα ήταν έτοιμος να καλωσορίσει τυχόν πρόταση της Επιτροπής με σκοπό την εξασφάλιση μιας παρόμοιας εξέλιξης στις αναπτυσσόμενες χώρες και στις χώρες υπό μεταβατική κατάσταση αναφορικά με τις δωροδοκίες και τη διαφθορά.

<SPEAKER ID=292 LANGUAGE="NL" NAME="Patijn">
Πρέπει να σκεφθώ πάρα πολύ καλά επειδή ο τομέας στον οποίο αναφέρθηκε η κ. Kinnock, »international bribery and corruption» , είναι ένας τεράστιος τομέας στον οποίο η Ευρωπαϊκή Κοινότητα έχει δραστηριοποιηθεί με πάρα πολλούς τρόπους και στις σχέσεις της με τις τρίτες χώρες. Αυτό συμβαίνει για παράδειγμα μέσω των ευθυνών που έχει αναλάβει στα πλαίσια των διεθνών τελωνειακών συναλλαγών ή για παράδειγμα μέσω των προγραμμάτων ανάπτυξης και συνεργασίας που εκτελεί. Μπορώ να σας διαβεβαιώσω ότι στο σημείο αυτό αποδίδεται ιδιαίτερη προσοχή στα πλαίσια της κανονικής εκτέλεσης προγραμμάτων και δράσεων καθώς και κατά την εφαρμογή συμβάσεων που αφορούν τη λειτουργία των Ευρωπαϊκών Κοινοτήτων. Στην κατάσταση αυτή συμβάλλει και το γεγονός ότι το Ελεγκτικό Συνέδριο επισημαίνει τις περιπτώσεις που η Ευρωπαϊκή Ένωση και οι Ευρωπαϊκές Κοινότητες πλησιάζουν επί του σημείου αυτού την επικίνδυνη ζώνη. Η συνεργασία με τρίτες χώρες στον τομέα της δίωξης και του εντοπισμού είναι κάπως περισσότερο περίπλοκη, επειδή το σύνολο των δράσεων της Ευρωπαϊκής Ένωσης στηρίζεται στη διακυβερνητική συνεργασία, ενώ μία από τις βασικές ελλείψεις, που θα ήθελα να παραδεχθώ, είναι ότι είναι δύσκολο να χρησιμοποιηθεί ο τρίτος πυλώνας για την προαγωγή μίας ιδιαίτερα διαρθρωμένης συνεργασίας με τρίτες χώρες. Το θέμα αυτό δεν θα εξετασθεί ιδιαιτέρως στα πλαίσια της Διακυβερνητικής Διάσκεψης, αλλά θα μελετηθεί σε μία ομάδα ανωτέρων υπαλλήλων η οποία έχει συσταθεί από το Ευρωπαϊκό Συμβούλιο του Δουβλίνου και έχει ως αποστολή να γνωμοδοτήσει σε σύντομο χρονικό διάστημα σχετικά με την οργανωμένη εγκληματικότητα στην Ευρώπη και αλλού. Όπως αντιλαμβάνομαι, θα δοθεί ιδιαίτερη προσοχή στην περαιτέρω προώθηση της συνεργασίας με τρίτες χώρες, τόσο από νομική όσο και από διοικητική άποψη, με αντικείμενο την πρόληψη και τον εντοπισμό περιπτώσεων απάτης και κατάχρησης.

<SPEAKER ID=293 NAME="Πρόεδρος">
Ερώτηση αριθ. 12 του κ. Sjostedt (H-0141/97):
<P>
Θέμα: Εξαίρεση από την τρίτη φάση της ΟΝΕ
<P>
Σύμφωνα με τις περισσότερες ενδείξεις, μία πλειοψηφία βουλευτών του Σουηδικού Κοινοβουλίου προτίθεται να αποφασίσει την μη συμμετοχή της χώρας στην τρίτη φάση της ΟΝΕ στις αρχές του 1999, παρ' όλο που πληροί τα κριτήρια σύγκλισης. Επισήμως, η Σουηδία δεν έχει λάβει καμμία εξαίρεση από αυτό το μέρος της Συνθήκης.
<P>
Πιστεύει το Συμβούλιο ότι, προκειμένου να ρυθμιστεί το θέμα αυτό, θα πρέπει η Σουηδία, όπως η Δανία και η Μεγάλη Βρετανία, να ζητήσει, στο πλαίσιο της παρούσας Διακυβερνητικής Διάσκεψης, επίσημη εξαίρεση από την τρίτη φάση της ΟΝΕ; H μήπως εκτιμά ότι είναι αποδεκτό η Σουηδία απλώς να μην συμμετάσχει στο ενιαίο νόμισμα, ανεξάρτητα από το τι ορίζεται επίσημα στη Συνθήκη;

<SPEAKER ID=294 NAME="Patijn">
Απαντώντας στην ερώτηση του κυρίου Sjφstedt, θα ήθελα κατ'αρχάς να επισημάνω ότι το Ευρωπαϊκό Συμβούλιο της Μαδρίτης όρισε ως ημερομηνία έναρξης του τρίτου σταδίου την 1η Ιανουαρίου 1999. Σύμφωνα με το πρωτόκολλο 11 της Συνθήκης, το Ηνωμένο Βασίλειο δεν είναι υποχρεωμένο να συμμετάσχει στο τρίτο στάδιο της ΟΝΕ χωρίς να έχει ληφθεί σχετική απόφαση εκ μέρους της κυβέρνησης και του Κοινοβουλίου του. Επίσης, με βάση το πρωτόκολλο 12, η Δανία γνωστοποίησε ότι δεν έχει την πρόθεση να συμμετάσχει στο τρίτο στάδιο της ΟΝΕ, τουλάχιστον μέχρι να υπάρξουν νεώτερα. Όλα τα άλλα κράτη μέλη έχουν αποφασίσει να συμμετάσχουν στο τρίτο στάδιο, μέσω της κύρωσης της Συνθήκης ή μίας συμφωνίας προσχώρησης, υπό την προϋπόθεση ότι το Συμβούλιο των αρχηγών των κρατών και των κυβερνήσεων, και στο πλαίσιο αυτό παραπέμπω στο άρθρο 109Ι, παράγραφος 4 της Συνθήκης για την Ευρωπαϊκή Ένωση, επικυρώσει ότι καλύπτουν τα αποκαλούμενα κριτήρια σύγκλισης. Τα κράτη τα οποία δεν θα καλύπτουν τις προϋποθέσεις αυτές θα εξαιρεθούν σύμφωνα με το άρθρο 109K. Για την προετοιμασία της προαναφερθείσας απόφασης του Ευρωπαϊκού Συμβουλίου, κάθε κράτος μέλος μπορεί βεβαίως να καθορίσει το ίδιο ποια εσωτερική διαδικασία θα εφαρμοστεί και όσον αφορά το ρόλο του Κοινοβουλίου του. Κατά την τέταρτη συνεδρίαση της διαπραγματευτικής διάσκεψης σχετικά με την προσχώρηση της Σουηδίας στην Ευρωπαϊκή Ένωση, η διάσκεψη έλαβε γνώση μίας σχετικής δήλωσης που υποβλήθηκε από τη σουηδική αντιπροσωπεία. Το Συμβούλιο δεν μπορεί να εκφέρει γνώμη σχετικά με την ημερήσια διάταξη της Διακυβερνητικής Διάσκεψης ή τις πρωτοβουλίες που λαμβάνουν ή θα επιθυμούσαν να λάβουν τα κράτη μέλη.

<SPEAKER ID=295 NAME="Sjφstedt">
(SV ) Ευχαριστώ για την πολύ λεπτομερή νομική απάντηση στην ερώτηση. Αλλά αυτή αφορά επίσης μία πολύ συγκεκριμένη πολιτική πραγματικότητα, την οποία ο Πρόεδρος του Συμβουλίου σίγουρα γνωρίζει, δηλ. ότι η πλειοψηφία της σουηδικής Βουλής θα αποφασίσει πιθανότατα ότι η Σουδία δεν θα συμμετέχει στο κοινό νόμισμα από το 1999. Γι&#x02BC;αυτό δεν έχω, παρά την απάντηση από τον Πρόεδρο του Συμβουλίου, μια απάντηση στην πραγματική μου ερώτηση. Εννοείτε επομένως ότι μια χώρα μπορεί να το κάνει αυτό; Ή προτιμά το Συμβούλιο να το ρυθμίσει αυτό στο ίδιο το κείμενο της Συνθήκης κατά την διάρκεια της συνεχιζόμενης Διακυβερνητικής Διάσκεψης; Το Συμβούλιο θα πρέπει παρ&#x02BC;όλα αυτά να έχει μια άποψη επ&#x02BC;αυτού. Θα ήθελα να έχω μια σαφέστερη απάντηση στην ερώτηση για το μοντέλο που προτιμά το Συμβούλιο, όταν η Σουηδία αποφασίσει να μην συμμετέχει στο κοινό νόμισμα.

<SPEAKER ID=296 LANGUAGE="NL" NAME="Patijn">
Προσπάθησα να προσδιορίσω με ακρίβεια τη νομική πλευρά της διαδικασίας προσχώρησης στο τρίτο στάδιο της Νομισματικής Ένωσης. Θα ήθελα να επισημάνω ότι οι σχετικές αποφάσεις θα ληφθούν μετά από ένα χρόνο και ότι, μέχρι τότε, μπορούν να συμβούν πολλά. Δεν θα ήθελα λοιπόν να προτρέξω ούτε των αποφάσεων του Ευρωπαϊκού Συμβουλίου, ούτε των αποφάσεων της σουηδικής κυβέρνησης, ούτε του σουηδικού κοινοβουλίου, ούτε των αποφάσεων που πρόκειται να λάβουν τα άλλα κράτη μέλη σε περίπτωση που επιθυμούν να κάνουν χρήση των δικαιωμάτων που τους προσφέρει το άρθρο 109Ι ένα χρόνο πριν από την προκαθορισμένη ημερομηνία. Θα ήθελα όμως να σας καλέσω να μην κάνετε υποθέσεις σχετικά με τα όσα πρόκειται να συμβούν. Έχουμε ακόμη ένα ολόκληρο χρόνο για να προετοιμαστούμε.

<SPEAKER ID=297 LANGUAGE="DE" NAME="von Habsburg">
Kύριε Πρόεδρε, θα ήθελα να θέσω μόνο μια ερώτηση, ενώ παράλληλα θα πρέπει να ζητήσω συγνώμη, γιατί δεν ακούσαμε καλά εδώ, με αποτέλεσμα να νομίζω πως μόνο εγώ κατάλαβα τι είπε ο ασκών την προεδρία Πρόεδρος του Συμβουλίου. H ερώτησή μου είναι η εξής: Eίναι λογικό να κάνουμε από τώρα εικασίες για το τι θα συμβεί στη Σουηδία το 1999; Aπ' όσα γνωρίζω, μέχρι τότε θα γίνουν εκλογές και, αν κρίνουμε από τη σημερινή άποψη της κοινής γνώμης, θα υπάρξει αλλαγή κυβέρνησης και τότε θα είναι ο κατάλληλος καιρός για να αντιμετωπιστεί το όλο θέμα. Eίναι καλύτερα να ξεπεράσουμε το εμπόδιο μόλις το συναντήσουμε.

<SPEAKER ID=298 LANGUAGE="NL" NAME="Patijn">
Η παρατήρηση του κ. Habsburg συμφωνεί απολύτως με τα όσα ανέφερα. Δήλωσα ότι δεν επιθυμώ να προτρέξω των αποφάσεων που θα ληφθούν από τη σουηδική κυβέρνηση, το σουηδικό κοινοβούλιο, το Συμβούλιο, και τις κυβερνήσεις των κρατών μελών μετά από ένα χρόνο. Όπως γνωρίζει ο κ. Habsburg, στην πολιτική ένας χρόνος διαρκεί πάρα πολύ.

<SPEAKER ID=299 NAME="Πρόεδρος">
Ερωτήσεις αριθ. 13 του κ. Παπαγιαννάκη (Η-0150/97):
<P>
Θέμα: Διαπραγματεύσεις για την ένταξη της Κυπριακής Δημοκρατίας
<P>
Κατά το πρόσφατο Συμβούλιο Γενικών Υποθέσεων της 24-2-97, διαπιστώθηκαν διχογνωμίες ως προς τον συνομιλητή της ΕΕ σχετικά με τις διαπραγματεύσεις για την ένταξη της Κυπριακής Δημοκρατίας, οι οποίες προβλέπεται να ξεκινήσουν έξη μήνες μετά την ολοκλήρωση της Διακυβερνητικής Διάσκεψης. Σύμφωνα με επίσημες πληροφορίες, ορισμένα μέλη του Συμβουλίου θεωρούν ότι στις εν λόγω διαπραγματεύσεις θα πρέπει να συμμετέχουν και εκπρόσωποι της τουρκοκυπριακής κοινότητας. Η ιδέα αυτή υποστηρίχθηκε εν μέρει και από την Κυπριακή Κυβέρνηση η οποία έχει ήδη γνωστοποιήσει ότι θα μπορούσε να συμπεριλάβει στην αντιπροσωπεία της και τουρκοκύπριους διαπραγματευτές. Από ό, τι φαίνεται, ορισμένα μέλη του Συμβουλίου θεωρούν σκόπιμη τη συμμετοχή στις διαπραγματεύσεις μίας ξεχωριστής τουρκοκυπριακής αντιπροσωπείας, εξισώνοντας έτσι την Κυπριακή Δημοκρατία που έχει αναγνωριστεί από τον ΟΗΕ και την ΕΕ, με το τουρκοκυπριακό «κράτος» που εγκαθιδρύθηκε στο βόρειο τμήμα του νησιού μετά την τουρκική στρατιωτική εισβολή το 1974 και που μέχρι στιγμής έχει αναγνωριστεί μόνο από την Τουρκία. Μπορεί το Συμβούλιο να εκθέσει ενώπιον του Ευρωπαϊκού Κοινοβουλίου τη θέση του σχετικά με το ενδεχόμενο αυτό; και ερώτηση αριθ. 14 της κ. Δασκαλάκη (Η-0173/97):
<P>
Θέμα: Νέα στοιχεία στις διαπραγματεύσεις για την ένταξη της Κυπριακής Δημοκρατίας στην Ευρωπαϊκή Ενωση
<P>
Κατά τη σύνοδο του Συμβουλίου Γενικών Υποθέσεων στις 24 Φεβρουαρίου 1997, ορισμένα κράτη μέλη επιχείρησαν να περιλάβουν και τους Τουρκοκυπρίους στις διαπραγματεύσεις για την ένταξη της Κύπρου στην Ευρωπαϊκή Ενωση, εξισώνοντας με τον τρόπο αυτό την Κυπριακή Δημοκρατία με το τουρκοκυπριακό «κράτος» που εγκαθιδρύθηκε στο βόρειο τμήμα της νήσου μετά την τουρκική στρατιωτική εισβολή το 1974, σε αντίθεση με τα πορίσματα των ΗΕ και της ΕΕ, σύμφωνα με τα οποία στην Κύπρο υπάρχει μόνο μία νόμιμη και αναγνωρισμένη κυβέρνηση.
<P>
Δεν θεωρεί το Συμβούλιο ότι η συμμετοχή των τουρκοκυπρίων στις διαπραγματεύσεις ένταξης της Κύπρου στην ΕΕ θα επιφέρει σημαντική αλλαγή στις αποφάσεις που είχε στο παρελθόν υιοθετήσει το Συμβούλιο και θα έρχεται σε αντίθεση με το γράμμα και το πνεύμα της απόφασης της 6ης Μαρτίου 1995 σχετικά με τη θέσπιση ενός «διαρθρωμένου διαλόγου»;
<P>
Mπορεί το Συμβούλιο να εκθέσει στο Ευρωπαϊκό Κοινοβούλιο μια καθαρή και σαφή θέση σχετικά με το θέμα αυτό;
<SPEAKER ID=300 NAME="Patijn">
Θα ήθελα να απαντήσω ταυτόχρονα στις ερωτήσεις του κ. Παπαγιαννάκη και της κ. Δασκαλάκη. Σύμφωνα με τα συμπεράσματα του Ευρωπαϊκού Συμβουλίου των Καννών, του Ιουνίου 1995, οι διαπραγματεύσεις για την προσχώρηση της Κύπρου με βάση προτάσεις της Επιτροπής θα αρχίσουν έξι μήνες μετά την ολοκλήρωση της Διακυβερνητικής Διάσκεψης. Θα ήθελα επίσης να προσθέσω ότι αυτό θα συμβεί με βάση τα αποτελέσματα της Διάσκεψης. Αυτή είναι η θέση της Ένωσης, πράγμα το οποίο επισημάνθηκε στην κυβέρνηση της Κύπρου κατά τη συνεδρίαση που πραγματοποίησε το Συμβούλιο Συνεργασίας στις 25 Φεβρουαρίου 1997. Ο συντονισμός της διεθνούς κοινότητας με στόχο την υποστήριξη των προσπαθειών των Ηνωμένων Εθνών έχει καθοριστική σημασία για την επίτευξη μίας γενικής ρύθμισης, με βάση τα ψηφίσματα του Συμβουλίου Ασφαλείας των Ηνωμένων Εθνών, η οποία να οδηγεί στη δημιουργία μίας διζωνικής ομοσπονδίας δύο κοινοτήτων.
<P>
Ενόψει της προοπτικής της ένταξης της χώρας στην Ευρωπαϊκή Ένωση, παρουσιάζεται φέτος μία ευκαιρία για την επίλυση του παλαιού και εξαιρετικού περίπλοκου κυπριακού προβλήματος. Σύμφωνα με τα συμπεράσματά του της 6ης Μαρτίου 1995, το Συμβούλιο είναι της άποψης ότι η προσχώρηση της Κύπρου στην Ευρωπαϊκή Ένωση θα πρέπει να οδηγήσει σε αύξηση της ασφάλειας και της ευημερίας και των δύο κοινοτήτων στη νήσο. Κατ'αυτό τον τρόπο, το βόρειο τμήμα της νήσου θα μπορέσει με μεγαλύτερη ευκολία να καλύψει την οικονομική καθυστέρηση που παρουσιάζει και θα πρέπει να βελτιωθούν οι προοπτικές που υπάρχουν για την ανάπτυξη και την απασχόληση.
<P>
Το Συμβούλιο είναι της γνώμης ότι τα πλεονεκτήματα που προσφέρει η προσχώρηση της Κύπρου στην Ευρωπαϊκή Ένωση στην τουρκοκυπριακή κοινότητα θα πρέπει να αναγνωρισθούν και ότι αυτό θα πρέπει να οδηγήσει στην άρση των επιφυλάξεων της πλευράς αυτής. Για το σκοπό αυτό το Συμβούλιο κάλεσε την Επιτροπή να συνάψει τις απαραίτητες επαφές με την τουρκοκυπριακή κοινότητα, σε συμφωνία με την κυβέρνηση της Κύπρου. Παράλληλα, το Συμβούλιο εμμένει στη θέση που έχει λάβει εδώ και πολύ καιρό να μην αναγνωρίσει το καθεστώς της Βόρειας Κύπρου.
<P>
Ενόψει της υλοποίησης αυτού του στόχου, το χρηματοδοτικό πρωτόκολλο που υπογράφηκε τον Ιούνιο του 1995 υποστηρίζει τις προσπάθειες για την ανεύρεση μίας γενικής ρύθμισης για το κυπριακό. Διατέθηκε ποσό 12 εκατ. ECU για την ανάληψη πρωτοβουλιών σε συνεργασία με την Κύπρο με στόχο τη θέσπιση μέτρων εμπιστοσύνης. Υπάρχει προοπτική να διατεθούν πρόσθετοι πόροι για τη χρηματοδότηση προγραμμάτων και έργων για την προαγωγή της ανάπτυξης του νησιού.

<SPEAKER ID=301 NAME="Παπαγιαννάκης">
Κύριε Υπουργέ, ευχαριστώ για την απάντησή σας. Συμφωνώ με τα περισσότερα από όσα είπατε και χαίρομαι γι'αυτό. Αλλά οι αποφάσεις όπως τις περιγράψατε, από την μια μεριά αναγνώριση της Δημοκρατίας της Κύπρου ως συνομιλητού, από την άλλη μεριά συμμετοχή στις διαπραγματεύσεις της τουρκοκυπριακής κοινότητας, συμμετοχή την οποία εξ άλλου η Δημοκρατία της Κύπρου έχει αποδεχθεί και έχει προτείνει, αυτές οι δύο αποφάσεις, λοιπόν, πρέπει να οδηγηθούν και σε κάποια εξέλιξη, σε κάποια κατάληξη. Η ερώτησή μου είναι λοιπόν η εξής: μπορείτε να μας ανακοινώσετε τώρα πότε θα συναντηθεί η Ευρωπαϊκή 'Ενωση με την Κύπρο στα πλαίσια του πολιτικού διαλόγου, στα πλαίσια του δομημένου διαλόγου εν όψει της ένταξης; Διότι, αφού συμφωνούμε στις γενικές αρχές, θα πρέπει να υπάρξει πρόοδος. Σας το λέω, ο καιρός περνάει. Πότε λοιπόν θα γίνει η σύγκληση για να συνεχισθεί ο δομημένος και πολιτικός διάλογος;

<SPEAKER ID=302 LANGUAGE="NL" NAME="Patijn">
Οι επαφές μεταξύ της Ευρωπαϊκής Ένωσης και της κυπριακής κυβέρνησης είναι ιδιαίτερα εντατικές. Όπως ανέφερα, πρόσφατα συνήλθε το Συμβούλιο Σύνδεσης. Ο Επίτροπος Van den Broek επισκέφθηκε πρόσφατα και τα δύο τμήματα της Κύπρου. Προετοιμαζόμαστε ιδιαίτερα εντατικά για την προοπτική της ταχείας έναρξης των διαπραγματεύσεων προσχώρησης της Κύπρου. Οι διαπραγματεύσεις θα πρέπει να συνοδευθούν και από πολιτικές δράσεις. Η ερώτηση του κ. Παπαγιαννάκη αφορά μία πολύ συγκεκριμένη πτυχή που είναι ο πολιτικός διάλογος μεταξύ Ευρωπαϊκής Ένωσης και Κύπρου. Ο κ. Παπαγιαννάκης θα γνωρίζει οπωσδήποτε ότι ο εν λόγω πολιτικός διάλογος δεν μπόρεσε να αρχίσει μαζί με την έναρξη της λειτουργίας του Συμβουλίου Σύνδεσης, επειδή τα 15 κράτη μέλη δεν μπόρεσαν να συμφωνήσουν σχετικά με την αντίστοιχη δήλωση της Ευρωπαϊκής Ένωσης.
<P>
Είναι αναμφίβολο ότι θα υπάρξει σύντομα μία νέα ευκαιρία για την επανάληψη της συζήτησης αυτής και έχω τη γνώμη ότι η Ευρωπαϊκή Ένωση και η Ελλάδα κάνουν ότι μπορούν για να δημιουργήσουν τις προϋποθέσεις για την επανάληψη του ειρηνευτικού διαλόγου στην Κύπρο. Αυτό όμως πρέπει να συμβεί με έναν τέτοιο τρόπο ώστε να μην προκύψουν πολιτικά εμπόδια όσον αφορά τη δέσμευση που ανέλαβε η Ευρωπαϊκή Ένωση σχετικά με την έναρξη διαπραγματεύσεων για την προσχώρηση της Κύπρου. Επαναλαμβάνω ότι όλες οι προσπάθειες που καταβάλλονται από το Συμβούλιο και τα μέλη του πρέπει να αποσκοπούν στη δημιουργία των περιθωρίων για την έναρξη των διαπραγματεύσεων προσχώρησης της Κύπρου. Ένα σημαντικό γεγονός, που δεν αποτελεί απαραίτητη προϋπόθεση αλλά βελτιώνει την κατάσταση, είναι η προοπτική ότι οι ειρηνευτικές διαπραγματεύσεις θα μπορέσουν να αρχίσουν σύντομα υπό την αιγίδα των Ηνωμένων Εθνών και ελπίζω ότι θα οδηγήσουν πάρα πολύ σύντομα σε συγκεκριμένα αποτελέσματα.

<SPEAKER ID=303 NAME="Δασκαλάκη">
Κύριε Πρόεδρε, ευχαριστώ ιδιαίτερα τον Προεδρεύοντα του Συμβουλίου για την λεπτομεριακή απάντηση και συμμερίζομαι την άποψη του κυρίου Παπαγιαννάκη, ότι σε γενικές γραμμές είναι μία πάρα πολύ καλή απάντηση; θα επανέλθω όμως στο θέμα του διαρθρωμένου διαλόγου. Θέλω να ερωτήσω, να επιμείνω λίγο στο εξής: με δεδομένες όλες αυτές τις δυσκολίες και τα γεγονότα που είναι γνωστά και τα οποία ανέφερε ο κύριος Υπουργός πριν, έχει το Συμβούλιο μία άποψη για ένα συγκεκριμένο χρονοδιάγραμμα γι'αυτή την επανάληψη του διαρθρωμένου διαλόγου; Και εν πάση περιπτώσει σε ποίες ενέργειες πρέπει να προβεί για να παρακαμφθούν οι δυσκολίες που υπήρξαν;

<SPEAKER ID=304 LANGUAGE="NL" NAME="Patijn">
Είναι αναμφίβολο ότι το Συμβούλιο θα επαναλάβει τις διαβουλεύσεις του σχετικά με μία μικρή διαφορά απόψεων, δεδομένου ότι πρόκειται για μία μικρή πρόταση, σχετικά με την πολιτική δήλωση για την προετοιμασία του διαρθρωμένου διαλόγου. Πιστεύω ότι, λαμβάνοντας υπόψη το ευρύτερο πλαίσιο της συζήτησης αυτής, δεδομένου ότι το θέμα δεν αφορά το διαρθρωμένο διάλογο με την Κύπρο αλλά τη δημιουργία των πολιτικών προϋποθέσεων, η υποχρέωση που ανέλαβε το Συμβούλιο σχετικά με την έναρξη των διαπραγματεύσεων προσχώρησης της Κύπρου θα εκπληρωθεί. Πρόκειται για μία υποχρέωση που έχει αναλάβει το Συμβούλιο την οποία επιθυμούμε να εκπληρώσουμε. Στα πλαίσια αυτά δεν επιθυμούμε να αντιμετωπίσουμε πολιτικά προβλήματα. Η κατάσταση αφορά γενικότερα τις σχέσεις Ελλάδας-Τουρκίας και τις σχέσεις της Τουρκίας με την Ευρωπαϊκή Ένωση, στις οποίες θα πρέπει να συμβάλουν όλες οι πλευρές - και στο σημείο αυτό θα ήθελα να τονίσω τη θέση που έλαβε το Ευρωπαϊκό Κοινοβούλιο - έτσι ώστε να τεθούν υπό έλεγχο οι πολιτικές ευαισθησίες και οι πολιτικοί κίνδυνοι και να καταστεί εφικτή η επίλυση των προβλημάτων, προκειμένου να επιτραπεί η προσχώρηση της Κύπρου.

<SPEAKER ID=305 NAME="Πρόεδρος">
Επειδή ο κ. Izquierdo Rojo δεν είναι παρών, η ερώτηση υπ' αρ. 15 (Η-0151/97) καταπίπτει.
<P>
Ερώτηση υπ' αριθ. 16 του κ. Lindqvist (H-0153/97):
<P>
Θέμα: Κοινή Εξωτερική Πολιτική και Πολιτική Ασφαλείας
<P>
Οι στόχοι της Ενωσης στο θέμα της ασφάλειας και της άμυνας εκθέτονται με σαφήνεια στο άρθρο Ζ 4.1 της Συνθήκης της Ευρωπαϊκής Ενωσης, η οποία αναφέρει κατά λέξη: »H κοινή εξωτερική πολιτική και πολιτική ασφαλείας περιλαμβάνει το σύνολο των θεμάτων σχετικά με την ασφάλεια της Ευρωπαϊκής Ενωσης, συμπεριλαμβανομένης και της εν καιρώ διαμόρφωσης μιας κοινής αμυντικής πολιτικής η οποία μπορεί, σε δεδομένη στιγμή, να οδηγήσει σε κοινή άμυνα.»
<P>
Στην πρόταση της νέας συνθήκης, η έκφραση «της εν καιρώ διαμόρφωσης» τροποποιήθηκε σε «προοδευτικής διαμόρφωσης». Επίσης, η επί του παρόντος ισχύουσα φράση «η οποία μπορεί, σε δεδομένη στιγμή, να οδηγήσει σε κοινή άμυνα» έχει τώρα ως εξής: »ενόψει μιάς κοινής άμυνας». Η τροποποίηση αυτή αποτελεί εμφανή ενίσχυση του στόχου για μια κοινή εξωτερική πολιτική και πολιτική ασφαλείας, ήτοι για μία κοινή άμυνα.
<P>
Κατόπιν αυτών, μπορεί το Συμβούλιο να μας πληροφορήσει εάν οι αλλαγέες αυτές έχουν σκοπό να διευκολύνουν τον δρόμο για μία κοινή άμυνα της Ευρωπαϊκής Ενωσης;

<SPEAKER ID=306 NAME="Patijn">
Η απάντηση που έχω δεν θα ικανοποιήσει πλήρως τον κ. Lindqvist, δεδομένου ότι το ερώτημά του αφορά τη Διακυβερνητική Διάσκεψη και δεν μπορώ να απαντήσω σ'αυτό εκ μέρους του Συμβουλίου. Δεν θεωρώ ενδεδειγμένο να απαντήσω στο ερώτημα αυτό, θα ήθελα όμως με βάση τις προσωπικές μου παρατηρήσεις και την προσωπική μου συμμετοχή στη Διακυβερνητική Διάσκεψη να διαβεβαιώσω τον κ. Lindqvist ότι το θέμα το οποίο έθιξε μελετάται με ιδιαίτερη προσοχή. Όχι μόνον αυτό, πρόκειται για ένα από τα κυριότερα σημεία των διαπραγματεύσεων που διεξάγονται στο πλαίσιο της αναθεώρησης του δεύτερου πυλώνα της Συνθήκης για την Ευρωπαϊκή Ένωση.

<SPEAKER ID=307 NAME="Lindqvist">
(SV ) Ευχαριστώ πολύ για την απάντηση, έστω και αν δεν απέφερε ίσως κάτι νεώτερο. Για ένα κράτος μέλος όπως η Σουηδία η στρατιωτική ουδετερότητα είναι πολύ σημαντική. Είναι σημαντική αν ληφθεί υπόψη ότι η Σουηδία έχει μια μακρά εμπειρία, 180-200 ετών, του να είναι μια αδέσμευτη χώρα. Αλλά είναι επίσης σημαντικό για το μέλλον να μπορούμε να διατηρήσουμε αυτό που ο λαός και τα κόμματα είναι σε γενικές γραμμές σύμφωνοι. Γι&#x02BC;αυτό θα ήταν μια ζημιά και μια δυσκολία - μια αρκετά σοβαρή τέτοια - εάν εισήγοντο νέες διατάξεις στην μελλοντική Συνθήκη της ΕΕ που θα ήταν πιο προωθημένες από τις διατάξεις οι οποίες, ήδη κατά το δημοψήφισμα του 1994, που εξακολουθούν να ισχύουν, προκάλεσαν μια τεράστια συζήτηση στην χώρα μας. Καταλαβαίνω πολύ καλά ότι ο εκπρόσωπος του Συμβουλίου σήμερα εδώ δεν μπορεί να απαντήσει στο τι θα προκύψει από την Διακυβερνητική Διάσκεψη. Η επικαιρότητα είναι όμως σημαντική από τη δική μας την οπτική και γι&#x02BC;αυτό ετέθη η ερώτηση.

<SPEAKER ID=308 NAME="Πρόεδρος">
Ερώτηση αρ. 17, του κ. Needle (H0154/97):
<P>
Θέμα: Συστάσεις του OΟΣΑ για την καταπολέμηση της δωροδοκίας
<P>
Τα κράτη μέλη του ΟΟΣΑ έχουν υιοθετήσει σε υπουργικό επίπεδο, το 1994 και το 1996, μία σειρά συστάσεων με σκοπό την καταπολέμηση της δωροδοκίας στις διεθνείς επιχειρησιακές σχέσεις. Ομως, όσον αφορά στη συγκεκριμένη εφαρμογή των συστάσεων αυτών, έχουν γίνει πολύ λίγα πράγματα. Θα συμφωνούσε το Ευρωπαϊκό Συμβούλιο ότι μία συντονισμένη και ταυτόχρονη δράση των 15 κρατών μελών της ΕΕ θα ήταν ένας τρόπος να αντιμετωπισθεί το αδιέξοδο και να δοθεί το έναυσμα και σε άλλα μέλη του ΟΟΣΑνα πράξουν ομοίως; Μήπως ένα από τα πρώτα βήματα πρέπει να είναι η κατάργηση της φοροαπαλλαγής για τα ποσά που προσφέρονται σε ξένους παλλήλους (πράγμα που δημιουργεί σημαντικές στρεβλώσεις στον ανταγωνισμό και αποτελεί μείζον εμπόδιο για την ανάπτυξη);

<SPEAKER ID=309 NAME="Patijn">
Με αφορμή την ερώτηση του κ. Needle μπορώ να πω το εξής: είναι αλήθεια ότι το συμβούλιο του ΟΟΣΑ της 11ης Απριλίου 1996 ενέκρινε μία σύσταση στην οποία καλούνται τα κράτη μέλη του ΟΟΣΑ να αναθεωρήσουν τη φορολογική τους νομοθεσία και να μην επιτρέπουν πλέον τη φορολογική έκπτωση των προμηθειών που καταβάλλονται στο εξωτερικό. Με βάση τη σύσταση αυτή καθώς και άλλες διαβουλεύσεις που διεξάγονται, για παράδειγμα στους κόλπους του Συμβουλίου της Ευρώπης, ορισμένα κράτη μέλη κατήργησαν τη φορολογική έκπτωση των προμηθειών που καταβάλλονται στο εξωτερικό ή έχουν την πρόθεση να το κάνουν. Δεδομένου ότι σε ορισμένα κράτη μέλη το θέμα αυτό σχετίζεται με την πιθανή τροποποίηση του ποινικού δικαίου για άλλους λόγους και μάλιστα για τη δίωξη διεφθαρμένων υπαλλήλων, μπορεί να περάσει κάποιο διάστημα έως ότου αναθεωρηθεί η νομοθεσία των διαφόρων κρατών μελών σύμφωνα με τη σύσταση του ΟΟΣΑ. Παρ'όλο που πρόκειται για ένα κείμενο το οποίο έχει εγκριθεί σε ένα πλαίσιο διάφορο του κοινοτικού και που κατά συνέπεια δεν εμπίπτει στις αρμοδιότητες της Ένωσης, η Προεδρία θα διαβιβάσει στις αντιπροσωπείες την επιθυμία του αξιότιμου μέλους του Σώματος. Σχετικώς, θα ήθελα επίσης να αναφέρω ότι το Συμβούλιο εξετάζει αυτή τη στιγμή ένα σχέδιο συμφωνίας με βάση το οποίο η δωροδοκία υπαλλήλων των κρατών μελών της Ευρωπαϊκής Ένωσης θα τιμωρείται. Στο σημείο αυτό αναφέρθηκα μόλις πριν λίγο. Πράγματι, το Συμβούλιο αποδίδει ιδιαίτερη σημασία στην καταπολέμηση του χρηματισμού. Και αυτό επειδή θα πρέπει να τεθεί ένα τέλος στις πρακτικές μεμονωμένων ατόμων τα οποία δεν διστάζουν να βλάψουν την κοινωνία και σε τελευταία ανάλυση τους πολίτες και τους φορολογούμενους. Είναι αυτονόητο ότι η ολλανδική Προεδρία θα καταβάλει κάθε δυνατή προσπάθεια για την περαιτέρω επεξεργασία του φακέλου αυτού.

<SPEAKER ID=310 LANGUAGE="EN" NAME="Needle">
Ευχαριστώ τον Προεδρεύοντα για την πολύ ενθαρρυντική του απάντηση και είμαι πολύ ικανοποιημένος για το γεγονός ότι, λαμβανόμενη από κοινού με την απάντηση στην ερώτηση της κ. Kinnock ενωρίτερα, αποτελεί μια καλοδεχούμενη και πολύ θετική ανταπόκριση σ' αυτό το σημαντικό αντικείμενο.
<P>
Θα ήθελα να σας πιέσω λιγάκι για κάνα δυό μικρά σημεία σχετικά με εκείνα που μπορούν πράγματι να επιτευχθούν, έχοντας ιδιαιτέρως υπόψη την πολύ βραδεία πρόοδο στο Συμβούλιο της Ευρώπης και στον ΟΟΣΑ. Πιστεύει άραγε το Συμβούλιο ότι η Επιτροπή θα πρέπει να ενθαρρυνθεί για να χρησιμοποιεί τα νομικά εργαλεία που έχει ήδη διαθέσιμα, ιδιαίτερα στον τομέα των κανονισμών ανταγωνισμού και των κανονισμών της εσωτερικής αγοράς;
<P>
Τέλος, λαμβανομένων υπόψη των πρωτοβουλιών στις οποίες αναφερθήκατε στο πλαίσιο του ΟΟΣΑ και στις αλλαγές της Διεθνούς Τραπέζης, προτίθεται το Συμβούλιο να πιέσει προς την κατεύθυνση υιοθέτησης νέων κανονισμών προμηθειών στην Ευρωπαϊκή Ένωση ούτως ώστε να προλαμβάνεται η διαφθορά ακόμη πιο αποτελεσματικά;

<SPEAKER ID=311 LANGUAGE="NL" NAME="Patijn">
Εάν πρόκειται για την εφαρμογή της σύστασης του ΟΟΣΑ, η οποία σχετίζεται στενά με τη φορολογική και ποινική νομοθεσία, έχω την εντύπωση ότι οι κανόνες που ισχύουν για τον ανταγωνισμό και την εσωτερική αγορά δεν επηρεάζουν άμεσα τη συζήτηση αυτή. Συνεπώς, πρέπει να το σκεφθώ το θέμα. Προς το παρόν, δεν είμαι σε θέση να απαντήσω στην ερώτησή σας σχετικά με τα μέτρα που λαμβάνει η Ευρωπαϊκή Ένωση για την αγορά εμπορευμάτων. Θεωρώ ότι έχει ύψιστη σημασία για την Ευρωπαϊκή Ένωση, η οποία αναθέτει ένα μεγάλο αριθμό έργων κάθε χρόνο, να τηρεί στάση εξαιρετικής επαγρύπνησης για την καταπολέμηση δολίων πρακτικών οι οποίες ενδέχεται να εμφανιστούν σε σχέση με την πιθανότητα ανάθεσης έργων. Πιστεύω ότι η Ευρωπαϊκή Επιτροπή και το Ελεγκτικό Συνέδριο πρέπει να τηρήσουν στάση επαγρύπνησης επί του σημείου αυτού. Από την άλλη πλευρά, η Προεδρία του Συμβουλίου θα διαδραματίσει επίσης το ρόλο που της αναλογεί.

<SPEAKER ID=312 NAME="Πρόεδρος">
Εφόσον ο κ. Pirker απουσιάζει, η ερώτηση υπ' αριθ. 18 (Η-0165/97) καταπίπτει.

<SPEAKER ID=313 LANGUAGE="DE" NAME="Habsburg-Lothringen">
Aπό το γραφείο του κ. Pirker μου είπαν πως ειδοποιήθηκε το Προεδρείο ότι θα αναλάβω εγώ την ερώτηση του κ. Pirker.

<SPEAKER ID=314 NAME="Πρόεδρος">
Το γραφείο του κ. Pirker είχε την ευγένεια να πληροφορήσει εσάς, όχι όμως και εμάς.

<SPEAKER ID=315 LANGUAGE="DE" NAME="Habsburg-Lothringen">
Eμένα μου είπαν πως το Προεδρείο ενημερώθηκε.

<SPEAKER ID=316 NAME="Πρόεδρος">
Λυπούμαι, όμως αυτό δε συνέβη.
<P>
Ερώτηση αριθ. 19, της κ. Cederschiold (H-0168/97):
<P>
Θέμα: Προθεσμίες στο θέμα του τρίτου πυλώνα
<P>
Κατά την Τρίτη Διακυβερνητική Διάσκεψη, συζητείται η εισαγωγή προθεσμιών για τα καθήκοντα που προηγουμένως συνδέονταν με τον τρίτο πυλώνα και που επί του παρόντος καθίστανται κοινά. Με τον όρο προθεσμία εννοείται, στην προκειμένη περίπτωση, το έτος κατά το οποίο τα κράτη μέλη πρέπει να εκπληρώσουν τα κριτήρια που θέτει η συνεργασία.
<P>
Κατόπιν αυτών, ποιες θα είναι, κατά τη γνώμη του Συμμβουλίου, οι επιπτώσεις πάνω στη διεύρυνση της Ενωσης που θα προκύψουν από την εισαγωγή αυτών των προθεσμιών;

<SPEAKER ID=317 NAME="Patijn">
Ως Προεδρεύων του Συμβουλίου, το μόνο που μπορώ να πω σχετικά με την ερώτηση της κ. Cederschiφld για την κατάρτιση χρονοδιαγράμματος με αντικείμενο τη μεταβίβαση αρμοδιοτήτων που εμπίπτουν στον τρίτο πυλώνα είναι ότι πρόκειται για μία από τις πολλές προτάσεις που εξετάζονται στη Διακυβερνητική Διάσκεψη. Όπως τονίστηκε τόσο από εμένα όσο και από τους προκατόχους μου σχετικά με ερωτήσεις που είχαν υποβληθεί στο παρελθόν με αντικείμενο τις εργασίες της Διακυβερνητικής Διάσκεψης, το Συμβούλιο δεν συμμετέχει στη Διάσκεψη αυτή. Συνεπώς, δεν κρίνω σκόπιμο να υπεισέλθω σήμερα στο θέμα αυτό.

<SPEAKER ID=318 LANGUAGE="SV" NAME="Cederschiφld">
Θέλω εν τούτοις να πώ μερικές λέξεις. Ίσως είναι λιγότερο για να έχω την απάντηση του Συμβουλίου, καθώς όλοι μπορούμε βεβαίως να διαβάσουμε τα έγγραφα και γνωρίζουμε την θέση της Προεδρίας σ&#x02BC;αυτό το ζήτημα. Αλλά νομίζω εν τούτοις ότι υπάρχει λόγος για τους πολίτες να μιλάμε γι&#x02BC;αυτό, δηλ. το γεγονός ότι ο τομέας του τρίτου πυλώνα δεν λειτουργεί ικανοποιητικά. Πιστεύω ότι θα μπορούσε να είναι δυνατόν να υπάρχει κάποια πίεση εκ μέρους των πολιτών σ&#x02BC;αυτά τα ζητήματα, κάτι που θα μπορούσε να βοηθήσει στην Διακυβερνητική Διάσκεψη.
<P>
Αυτό δεν πρόκειται να λειτουργήσει αν αποκτήσουμε περισσότερα κράτη μέλη. αν γίνουμε 27 κράτη, δεν πρόκειται σίγουρα να λειτουργήσει. Χρειαζόμαστε πλειοψηφικές αποφάσεις για να βάλουμε κάποια τάξη στα ζητήματα της εσωτερικής ασφάλειας. Αυτές οι καθυστερήσεις που έχουν συζητηθεί, συγκεκριμένα το έτος 2003 ή πάρα πολύ αργότερα, μπορεί να συνεπάγονται σοβαρές επιπτώσεις επί της διεύρυνσης. Θα γκρέμιζε τις ελπίδες στις νέες δημοκρατίες. Θα μπορούσε να δημιουργήσει απογοήτευση ίσως και απόγνωση στις νέες χώρες. Πιστεύω ότι είναι επικίνδυνο. Γι&#x02BC;αυτό θέλω να τονίσω ότι δεν είναι δυνατόν να δοθεί ικανοποιητική απάντηση. Αν αποτύχει η Διακυβερνητική Διάσκεψη, πως θα ξεκινήσουμε τότε μια αποτελεσματική λήψη αποφάσεων στα ζητήματα των συνόρων και της μετανάστευσης;
<P>
Μια τελευταία ερώτηση: Θα πληρωθεί ένα βελτιωμένο περιβάλλον εξωτερικής πολιτικής για την ασφάλεια, λόγω διεύρυνσης με μια επιδεινούμενη εσωτερική ασφάλεια ως επακόλουθο μιας αναποτελεσματικής διαδικασίας λήψης αποφάσεων, από τους πολίτες;

<SPEAKER ID=319 LANGUAGE="NL" NAME="Patijn">
Επαναλαμβάνω ότι δεν κρίνω σκόπιμο να υπεισέλθω στο έργο της Διακυβερνητικής Διάσκεψης. Ωστόσο, η κ. Cederschiφld υπέβαλε μία άλλη ερώτηση η οποία αφορά τις αρμοδιότητες του Συμβουλίου. Πρόκειται συγκεκριμένα για τη διασύνδεση της ολοκλήρωσης των εργασιών της Διακυβερνητικής Διάσκεψης με την έναρξη των διαπραγματεύσεων προσχώρησης. Θα ήθελα να δηλώσω ότι η ολλανδική Προεδρία αποδίδει ιδιαίτερη σημασία στην ολοκλήρωση των εργασιών της Διακυβερνητικής Διάσκεψης κατά τη διάρκεια της περιόδου εντολής της και καταβάλλει κάθε δυνατή προσπάθεια για την υλοποίηση του στόχου αυτού. Αυτό συμβαίνει επειδή υπάρχει μία σχέση μεταξύ της ολοκλήρωσης των εργασιών της Διακυβερνητικής Διάσκεψης και της έναρξης των διαπραγματεύσεων προσχώρησης. Εάν ληφθούν υπόψη και οι εργασίες της ομάδας προβληματισμού υπό την ηγεσία του κ. Westendorp, η Διακυβερνητική Διάσκεψη διαρκεί ήδη εννέα μήνες και θεωρούμε ότι έχει ιδιαίτερη σημασία οι εκπρόσωποι των κυβερνήσεων των κρατών μελών που συνέρχονται να είναι διαθέσιμοι και τους τελευταίους τρεις μήνες για την ολοκλήρωση της Διάσκεψης. Συμφωνώ απολύτως με την κ. Cederschiφld ότι οι προθεσμίες για την έναρξη των διαπραγματεύσεων προσχώρησης πρέπει να είναι όσο το δυνατό πιο σύντομες, και όλοι γνωρίζουν ότι οι διαπραγματεύσεις αυτές μπορεί να διαρκέσουν μεγάλο διάστημα. Αυτό συμβαίνει ακριβώς για τους λόγους που ανάφερε η κ. Cederschiφld και που είναι συγκεκριμένα ότι δεν επιτρέπεται να απογοητεύσουμε τις προσδοκίες των υποψηφίων κρατών μελών για λόγους που οφείλονται σε εσωτερικές διαφωνίες και καθυστερήσεις.

<SPEAKER ID=320 NAME="Πρόεδρος">
Ερώτηση αριθ. 20, του κ. G. Collins (H-0174/97):
<P>
Θέμα: Αιφνίδιος θάνατος των βρεφών
<P>
Παρ' όλα τα μέτρα που ελήφθησαν στην Ιρλανδία για την πρόληψη του συνδρόμου του αιφνιδίου θανάτου των βρεφών (SIDS), ο αριθμός θανάτων το 1996 αυξήθηκε, μετά από μία συνεχή μείωση που παρατηρήθηκε την περασμένη πενταετία.
<P>
Προτίθεται το Συμβούλιο να διασαφηνίσει με ποιον κατά τη γνώμη του τρόπο μπορεί η Κοινότητα να συμβάλει στην πρόληψη του συνδρόμου του αιφνιδίου θανάτου των βρεφών; Δεν θεωρεί ότι το Πέμπτο Πρόγραμμα-Πλαίσιο για Ερευνα και Τεχνολογική Ανάπτυξη πρέπει να υποστηρίξει, εκτός από την έρευνα για την καταπολέμηση των ασθενειών που συνδέονται με την ηλικία, και την έρευνα σχετικά με το SIDS; Tέλος, προτίθεται το Συμβούλιο, όπως στην περίπτωση της Ιρλανδίας, να προωθήσει την κατάρτιση ενός μητρώου σε επίπεδο Ευρωπαϊκής Ενωσης σχετικά με τους αιφνίδιους θανάτους βρεφών, μέσω του οποίου θα κοινοποιούνται όλοι οι ανεξήγητοι θάνατοι στα αντίστοιχα Υπουργεία Υγείας και θα γίνονται γνωστοί στην ΕΕ;

<SPEAKER ID=321 NAME="Patijn">
Απαντώντας στο ερώτημα που υπέβαλε ο κ. Collins σχετικά με τον απρόοπτο θάνατο βρεφών, μπορώ να τον διαβεβαιώσω ότι το Συμβούλιο συμμερίζεται τις ανησυχίες του για τις εξελίξεις που περιέγραψε. Αυτό θα ήθελα να το τονίσω. Πρέπει όμως να επισημάνω στο αξιότιμο μέλος του Σώματος ότι, στο πλαίσιο της δράσης που έχει αναληφθεί στον τομέα της δημόσιας υγείας, δεν έχει υποβληθεί μέχρι στιγμής στο Συμβούλιο καμία συγκεκριμένη πρόταση σχετικά με την αναφορά περιστατικών απρόοπτου θανάτου βρεφών και την κατάρτιση μητρώου σε επίπεδο Κοινότητας. Δεν αποκλείεται ότι ορισμένες γενικές δράσεις που αναλαμβάνονται στο πλαίσιο του κοινοτικού προγράμματος δράσης για την προαγωγή της υγείας, την ενημέρωση, τη διαπαιδαγώγηση και την εκπαίδευση, που εγκρίθηκε με απόφαση του Ευρωπαϊκού Κοινοβουλίου και του Συμβουλίου της 29ης Μαρτίου 1996, μπορούν έμμεσα να συμβάλουν στην πρόληψη της κατάστασης αυτής, αν και το σύνδρομο του απρόοπτου θανάτου βρεφών δεν αναφέρεται καθεαυτό στην απόφαση.
<P>
Η Επιτροπή έχει καθήκον να μεριμνήσει σε συνεργασία με τα κράτη μέλη για την εκτέλεση του προγράμματος αυτού. Σε περίπτωση που η Επιτροπή κρίνει ότι είναι απαραίτητο να υποβάλει νέα πρόταση, το Συμβούλιο θα ασχοληθεί με ιδιαίτερη σοβαρότητα με αυτή και η Προεδρία θα προωθήσει το θέμα.

<SPEAKER ID=322 NAME="Πρόεδρος">
Επειδή ο κ. Andrews απουσιάζει, η ερώτηση υπ' αριθ. 21 (Η-0176/97) καταπίπτει.
<P>
Ερώτηση αριθ. 22, του κ. Gallagher (H-0181/97):
<P>
Θέμα: Οικονομικές αποζημιώσεις υπέρ των Ιρλανδών αλιέων
<P>
Ο τομέας της αλιείας και της βιομηχανίας μεταποίησης αλιευτικών προϊόντων στην Ιρλανδία έχουν δεχθεί σκληρά πλήγματα από την σφοδρή κακοκαιρία των τελευταίων μηνών. Προτίθεται το Συμβούλιο να αναθέσει στην Επιτροπή την πρόβλεψη όσο το δυνατόν συντομότερα μίας δέσμης μέτρων επείγουσας υποστήριξης των αλιέων και των απασχολούμενων στη βιομηχανία μεταποίησης αλιευτικών προϊόντων;

<SPEAKER ID=323 NAME="Patijn">
Απαντώντας στην ερώτηση του κ. Gallagher σχετικά με την αποζημίωση των ιρλανδών αλιέων οι οποίοι υπέστησαν ζημίες λόγω των καταιγίδων των τελευταίων μηνών, θα ήθελα κατ'αρχάς να εκφράσω τη συμπάθειά μου προς τους πληγέντες. Θα ήθελα όμως να επισημάνω ότι δεν είναι καθήκον του Συμβουλίου και της Επιτροπής να απευθύνουν έκκληση για την υποβολή προτάσεων για την παροχή αποζημίωσης. Αντίθετα μάλιστα, τα ενδιαφερόμενα κράτη μέλη είναι αυτά που πρέπει να επιστήσουν την προσοχή της Επιτροπής επί του θέματος αυτού. Η Επιτροπή είναι αρμόδια να παράσχει έκτακτη βοήθεια σε θύματα καταστροφών.

<SPEAKER ID=324 LANGUAGE="EN" NAME="Gallagher">
Θα ήθελα να ευχαριστήσω τον Προεδρεύοντα για την απάντησή του. Ωστόσο δεν μπορώ να αποδεχθώ αυτά που λέει, ότι δηλ. τα κράτη μέλη είναι εκείνα που πρέπει να θέσουν το θέμα στην Επιτροπή. Υπονοεί επίσης έμμεσα ότι υπάρχει ένα ταμείο. Θα μπορούσα άραγε να επισημάνω στον Προεδρεύοντα το γεγονός ότι η Επιτροπή παρουσίασε την περίπτωση στο Συμβούλιο των Υπουργών τον Μάρτιο του 1995 συμπεριλαμβάνοντας μια πρόταση ενίσχυσης για τη θέσπιση ενός ταμείου ανεργίας εξ αιτίας θεομηνιών; Η πρόταση απερρίφθη από το Συμβούλιο των Υπουργών. Αυτό έρχεται σε αντίθεση με αυτά που μόλις είπε ο Προεδρεύων.
<P>
Ζητώ από τον Προεδρεύοντα να μου απαντήσει τώρα, υπάρχει ταμείο και εάν υπάρχει μπορεί να μου δώσει τις σχετικές λεπτομέρειες; Εάν δεν υπάρχει ταμείο θα αντιμετωπίσει άραγε τώρα ευνοϊκά το Συμβούλιο την πρόταση την οποία είχε απορρίψει τον Μάρτιο του 1995;

<SPEAKER ID=325 LANGUAGE="NL" NAME="Patijn">
Δεν έχω υπόψη μου την πρόταση που απορρίφθηκε το 1995 από το Συμβούλιο ή από το Κοινοβούλιο, δεν γνωρίζω ακριβώς τι συνέβη. Συνεπώς, δεν μπορώ να τη σχολιάσω. Η Επιτροπή διαθέτει πόρους για τη χορήγηση έκτακτης βοήθειας. Αυτό το είδος ενδοκοινοτικής βοήθειας σε θύματα καταστροφών εμπίπτει, ωστόσο, στην αποκλειστική αρμοδιότητα της Επιτροπής. Έτσι, η Επιτροπή αποφάσισε στις 16 Οκτωβρίου 1996 να χορηγήσει ποσό 300.000 ECU στα θύματα των πλημμυρών που συνέβησαν τον Ιανουάριο του 1996 στην Ιρλανδία.
<P>
Παρεμπιπτόντως, το Κοινοβούλιο μπορεί να καλέσει την Επιτροπή να διαθέσει πόρους για την αποζημίωση θυμάτων καταστροφών, για παράδειγμα, με την έγκριση ενός ψηφίσματος στα πλαίσια των συζητήσεων που διεξάγει με αντικείμενο επείγοντα θέματα.

<SPEAKER ID=326 NAME="Πρόεδρος">
Επειδή οι κκ. Παπακυριαζής, Εφραιμίδης και Θεωνάς απουσιάζουν, οι ερωτήσεις υπ' αριθ. 23 (Η-0184/97), 24 (Η-0190/97) και 25 (Η-0191/97), καταπίπτουν.
<P>
Ερώτηση αριθ. 26 του κ. Posselt (H-0193/97):
<P>
Θέμα: Διεύρυνση και εσωτερική ασφάλεια
<P>
Ποιά είναι η κατάσταση σχετικά με τη συνεργασία και τον διαρθρωμένο διάλογο με τις υποψήφιες για προσχώρηση χώρες της Κεντρικής και Ανατολικής Ευρώπης στον τομέα της εσωτερικής ασφάλειας και ποιες είναι οι επιπτώσεις της διαδικασίας αυτής στην κατάσταση της ασφάλειας των εξωτερικών συνόρων της Ευρωπαϊκής Ενωσης;

<SPEAKER ID=327 NAME="Patijn">
Με αφορμή την ερώτηση του κ. Posselt μπορώ να πω ότι ο διαρθρωμένος διάλογος με τις ΧΚΑΕ άρχισε το Ιούνιο του 1995, επί γαλλικής Προεδρίας και μάλιστα στο Λουξεμβούργο. Από το Μάρτιο του 1996 έχει αλλάξει η βάση του διαλόγου. Με κάθε νέα Προεδρία εξετάζεται κατά προτεραιότητα ένα συγκεκριμένο θέμα. Κατά το δεύτερο ήμισυ του 1996, ο διάλογος επικεντρώθηκε στο πρόβλημα των ναρκωτικών. Στις 24 και 25 Οκτωβρίου 1996 διεξήχθη σχετικώς ένα σεμινάριο τα αποτελέσματα του οποίου έγιναν αποδεκτά από τις ενδιαφερόμενες πλευρές, στις 28 και 29 Νοεμβρίου 1996.
<P>
Στις 10 Μαρτίου του τρέχοντος έτους διεξήχθησαν διαβουλεύσεις με τις ΧΚΑΕ στα πλαίσια της ομάδας εργασίας «ναρκωτικά και οργανωμένο έγκλημα». Οι υπηρεσίες του Συμβουλίου απασχολούνται σήμερα με την εφαρμογή των συμπερασμάτων, ορισμένα από τα οποία αφορούν την εσωτερική ασφάλεια, όπως για παράδειγμα την ανταλλαγή πληροφοριών, τις ελεγχόμενες παραδόσεις και τη θέσπιση κανόνων για τον έλεγχο των προδρόμων χημικών ναρκωτικών.
<P>
Ο διάλογος επικεντρώνεται σήμερα στο θέμα του ασύλου. Τα σχετικά συμπεράσματα θα υποβληθούν στο Συμβούλιο το Μάιο. Τα συγκεκριμένα πρακτικά προβλήματα που αφορούν τους συνοριακούς ελέγχους εξετάζονται στα πλαίσια της «CIREFI». Πρόκειται για μία τράπεζα δεδομένων σε επίπεδο Ευρωπαϊκής Ένωσης για θέματα που σχετίζονται με το άσυλο. Τα υποψήφια κράτη μέλη συμμετείχαν στο παρελθόν μία φορά σε μία σχετική συνεδρίαση. Μία δεύτερη συνάντηση με τις ΧΚΑΕ για την εξέταση του θέματος αυτού θα πραγματοποιηθεί επί ολλανδικής Προεδρίας.

<SPEAKER ID=328 LANGUAGE="DE" NAME="Posselt">
Kύριε Πρόεδρε, ευχαριστώ για την επακριβή αυτή απάντηση; θα ήθελα μόνο να θέσω και πάλι το ερώτημα, μήπως θα μπορούσαν ορισμένα στοιχεία της συνεργασίας, που αναμένονται με την ένταξή τους, λόγω της μεγάλης διάρκειας των διαπραγματεύσεων, να προταχθούν, χάριν της συνεργασίας, χάριν της ασφάλειας των πολιτών. Δε θα μπορούσε, για παράδειγμα, η EUROPOL να συνεργαζόταν άμεσα με τα αστυνομικά όργανα των υποψηφίων για ένταξη χωρών και να επεκτεινόταν ο διαρθρωμένος διάλογος και στους τρεις τομείς που είναι ιδιαίτερα εκρηκτικοί, δηλαδή, πρώτον, του εμπορίου ανθρώπων - εδώ συμμορίες κακοποιών κερδίζουν τώρα πολύ περισσότερα χρήματα απ' ότι με το εμπόριο ναρκωτικών - δεύτερον, της κλοπής και του λαθρεμπορίου έργων τέχνης, που στα σύνορα μεταξύ Bαυαρίας και Tσεχίας παίζει μεγάλο ρόλο και, τρίτον, του ζητήματος των ναρκωτικών, που ήδη αναφέρθηκε και προηγουμένως;

<SPEAKER ID=329 LANGUAGE="NL" NAME="Patijn">
Απαντώντας στη δεύτερη ερώτηση του κ. Posselt θα ήθελα να επιβεβαιώσω ότι το Συμβούλιο αποδίδει εξαιρετικά υψηλή προτεραιότητα στη συνεργασία με τις χώρες της Κεντρικής και της Ανατολικής Ευρώπης στον τομέα της πρόληψης και της καταπολέμησης του οργανωμένου εγκλήματος. Το πρόβλημα έχει διασυνοριακό χαρακτήρα και δεν σταματά στα σύνορα της Ένωσης, αλλά αφορά άμεσα και τις ΧΚΑΕ. Η Ένωση και τα κράτη μέλη επιθυμούν ιδιαιτέρως να δώσουν υψηλή προτεραιότητα στο θέμα αυτό, εκτός άλλων, στις περιοχές τις ανέφερε ο κ. Posselt.
<P>
Υπάρχουν βεβαίως ορισμένα προβλήματα που δεν έχουν ακόμη επιλυθεί, ωστόσο καταβάλλονται προσπάθειες προς την κατεύθυνση αυτή. Το πρώτο πρόβλημα είναι ότι δεν έχει κυρωθεί ακόμη η σύμβαση για την Europol. Σε περίπτωση που θα καταστεί δυνατό να υπάρξει μία κάποια συνεργασία σε σύντομο χρονικό διάστημα, αυτό θα γίνει μόνο στα πλαίσια της προσωρινής ευρωπαϊκής μονάδας ναρκωτικών , η οποία έχει περιορισμένη δυναμικότητα. Πρόκειται για κάτι το οποίο θα πρέπει να έχουμε υπόψη μας. Πιστεύω όμως ότι, όταν θα έχει κυρωθεί η σύμβαση για την Europol και θα υπάρχουν οι απαραίτητοι ανθρώπινοι και χρηματοδοτικοί πόροι, η διεύρυνση με τις χώρες της Ανατολικής Ευρώπης θα μπορέσει να προωθηθεί με ταχύτητα.
<P>
Μία δεύτερη πτυχή την οποία θα ήθελα να θίξω, και αυτό το ανέφερα ήδη στην απάντηση που έδωσα στην ερώτηση της κ. Kinnock, είναι ότι υπάρχουν κάποια μειονεκτήματα όσον αφορά τα θεσμικά μέσα του τρίτου πυλώνα, που είναι συγκεκριμένα ότι είναι πάρα πολύ δύσκολο να συναφθούν συγκεκριμένες και δεσμευτικές συμφωνίες με τρίτες χώρες στα πλαίσια του πυλώνα αυτού. Ανέφερα επίσης ότι η ομάδα ανώτερων υπαλλήλων που ασχολούνται με την καταπολέμηση του οργανωμένου εγκλήματος, η οποία συστάθηκε στο Δουβλίνο από το Ευρωπαϊκό Συμβούλιο και πρέπει να υποβάλει την έκθεσή της προς το Συμβούλιο τον Απρίλιο, θα εξετάσει ιδιαιτέρως αυτές τις πτυχές της συνεργασίας μεταξύ της Ευρωπαϊκής Ένωσης και των ΧΚΑΕ από την άποψη της καταπολέμησης της οργανωμένης εγκληματικότητας.

<SPEAKER ID=330 NAME="Πρόεδρος">
Η ερώτηση υπ' αριθ. 27 θα απαντηθεί γραπτώς.
<P>
Στο σημείο αυτό λήγει η Ώρα των Ερωτήσεων.

<CHAPTER ID=14>
Παρασυρόμενα απλάδια
<SPEAKER ID=331 NAME="Πρόεδρος">
Η ημερήσια διάταξη περιλαμβάνει την υπ' αριθ. (B4-0017/97 - O-0001/97) προφορική ερώτηση του κ. Arias Canete, εξ ονόματος της Επιτροπής Αλιείας, προς το Συμβούλιο, σχετικά με τα παρασυρόμενα απλάδια.

<SPEAKER ID=332 NAME="Fraga Estιvez">
Κύριε Προεδρεύοντα του Συμβουλίου, να σας ευχαριστήσω αρχικά για την παρουσία σας εδώ και για τη διάθεσή σας να συζητήσετε μαζί μας το μέλλον σε ό, τι αφορά τα παρασυρόμενα απλάδια. Όπως γνωρίζετε, η Επιτροπή κατέθεσε πρόταση τροποποίησης του υφιστάμενου κανονισμού τεχνικών μέτρων προκειμένου να απαγορευτούν τα παρασυρόμενα απλάδια μήκους πάνω από 2, 5 χιλιόμετρα από την 31η Δεκεμβρίου 1997. Η πρόταση αυτή χρονολογείται από το 1994 και, μέχρι σήμερα, ούτε το Συμβούλιο ούτε η Επιτροπή έκαναν τίποτε για να την ξεμπλοκάρουν. Στόχος μου, καταθέτοντας την ερώτηση της Επιτροπής Αλιείας, είναι να σας θυμίσω ότι εδράζεται στην πεποίθησή μας πως, από το 1994, υπήρξαν μια σειρά νομικές, νομοθετικές, κοινωνικές, οικονομικές και περιβαλλοντικές εξελίξεις που έχουν εντάξει την πρόταση της Επιτροπής σε ένα εντελώς διαφορετικό συνολικό πλαίσιο. Για το λόγο αυτό, θεωρούμε πως πρέπει επειγόντως να αναθεωρηθεί το περιεχόμενό της.
<P>
Καίτοι από το 1994 και μετά δεν επαναλήφθηκαν οι σοβαρές συγκρούσεις του παρελθόντος, το τίμημα ήταν η μόνιμη παρουσία πλοίων επιθεώρησης των παράκτιων χωρών και, κατά περίπτωση, ενός πλοίου συνοδείας της Επιτροπής. Όλα αυτά συνεπάγονται μία σημαντικότατη οικονομική επιβάρυνση σε σημείο που, από ό, τι φαίνεται, η Επιτροπή δεν προτίθεται να ναυλώσει το πλοίο της για την εκστρατεία στον Ατλαντικό το επόμενο καλοκαίρι. Κάτι τέτοιο θα ενισχύσει, αναμφίβολα, την προσπάθεια επόπτευσης των χωρών μελών. Όπως γνωρίζουμε όσοι ξέρουμε καλά τους στόλους αυτούς, η διαμάχη λανθάνει ακόμη ενώ εξακολουθούν να γίνονται παραβάσεις, όπως προκύπτει από τις ίδιες τις εκθέσεις της Επιτροπής. Είναι μάλλον σαφές ότι τα δίχτυα μήκους 2, 5 χιλιομέτρων δεν είναι κερδοφόρα για τα περισσότερα λιμάνια, απόδειξη ότι πολλές χώρες, κάτω από την πίεση των επιθεωρήσεων, ακινητοποίησαν το στόλο που είχαν με παρασυρόμενα απλάδια ως αντιοικονομικό (όπως έγινε με την Ιρλανδία και τη Μεγάλη Βρετανία) ή και για άλλους λόγους πιο σύνθετους αλλά άμεσα σχετιζόμενους με το μη κερδοφόρο του πράγματος, όπως στην περίπτωση της Ιταλίας.
<P>
Από την άλλη πλευρά, το Συμβούλιο, η Επιτροπή και το Κοινοβούλιο εξετάζουν την περίοδο αυτή μια νέα πρόταση κανονισμού τεχνικών μέτρων. Έχει κανένα νόημα η έγκριση της πρότασης αυτής τη στιγμή που εκκρεμεί ακόμη η τροποποίηση του προηγούμενου κανονισμού ο οποίος ούτε καν αναφέρεται στη νέα πρόταση;
<P>
Αλλη καινοτομία (ιδιαίτερα σημαντική κατά την άποψή μου) προκύπτει από την έγκριση της Συμφωνίας της Νέας Υόρκης για τα διαζωνικά και έντονα μεταναστευτικά είδη, την οποία πρόκειται να επικυρώσει η Ευρωπαϊκή Ένωση. Θα ήθελα να σας θυμίσω ορισμένα σημεία του άρθρου 5 και, συγκεκριμένα, την έκτη παράγραφο που αναφέρει ότι τα κράτη δεσμεύονται να μειώσουν στο ελάχιστο τη ρύπανση, τη σπατάλη, τα απόβλητα, την αλιεία με αλιευτικά εργαλεία που έχουν χαθεί ή εγκαταλειφθεί, το να πιάνονται αλιεύματα κατά τύχη, χωρίς να συνιστούν το αντικείμενο της συγκεκριμένης αλιευτικής δραστηριότητας, τόσο ψάρια όσο και άλλα είδη, με την υιοθέτηση μέτρων που συμπεριλαμβάνουν τη χρήση επιλεκτικών αλιευτικών εργαλείων και μεθόδων, ακίνδυνων για το περιβάλλον και χαμηλού κόστους. Θα μπορούσα να αναφέρω και άλλες παραγράφους του άρθρου αυτού, νομίζω όμως ότι η προηγούμενη αρκεί για να κατανοήσουμε πως τα παρασυρόμενα απλάδια δεν πληρούν αυτές τις προϋποθέσεις.
<P>
Από την άλλη πλευρά, το οικολογικό κίνημα και τα κράτη με τους εντονότερους περιβαλλοντικούς προβληματισμούς έχουν σήμερα στο στόχαστρό τους τα παρασυρόμενα απλάδια πολύ περισσότερο από ότι το 1994 και αυτό που συνέβη με την απειλή των Ηνωμένων Πολιτειών να κηρύξουν εμπάργκο στην Ιταλία, που επηρεάζει άμεσα όλη την κοινοτική παραγωγή τόνου και ξιφία, είναι ακόμη μια απόδειξη για το τι μπορούμε να αναμένουμε αν δεν ασχοληθούμε με το θέμα αυτό.
<P>
Τέλος, κύριε Προεδρεύοντα, επιτρέψτε μου να θυμίσω έναν ακόμη λόγο που συνέβαλε ουσιαστικά στις προαναφερόμενες αλλαγές. Είναι το ίδιο το ψήφισμα του Ευρωπαϊκού Κοινοβουλίου για να απαγορευτούν τα παρασυρόμενα απλάδια, το οποίο χρονολογείται από το 1994 και συνέβαλε, επιπλέον, μέσα από την αιτιολογία εξαίρεσης της Βαλτικής και της χρήσης στα 12 μίλια, στο να συσπειρωθούν γύρω από τις θέσεις του οι βόρειες χώρες της Ευρωπαϊκής Ένωσης.
<P>
Πιστεύουμε, λοιπόν, ότι πάρα πολλοί λόγοι συνηγορούν υπέρ της κατάθεσης μιας νέας πρότασης και ότι το Συμβούλιο μπορεί να βρει διέξοδο, αν γίνουν οι αναγκαίες προσπάθειες. Εξ ονόματος της Επιτροπής Αλιείας και με βάση τα παραπάνω, σας ζητώ να καταβληθεί μια τέτοια προσπάθεια και να δοθεί η ώθηση αυτή.

<SPEAKER ID=333 NAME="Patijn">
Πρέπει να βάλω ορισμένα γεγονότα σε μία σειρά. Η ισχύουσα κοινοτική νομοθεσία σχετικά με τα συρόμενα δίχτυα, κανονισμός (ΕΟΚ) 3094/86, ο οποίος τροποποιήθηκε με τον κανονισμό του Συμβουλίου αριθ. 345/92, απογορεύει να χρησιμοποιούνται από κοινοτικά σκάφη συρόμενα δίχτυα μήκους μεγαλυτέρου των 2, 5 χιλιομέτρων, ανεξάρτητα από τα ύδατα στα οποία αλιεύουν. Μοναδική εξαίρεση στον κανονισμό αυτό αποτελεί η Θάλασσα της Βαλτικής, για την οποία ισχύουν ειδικοί διεθνείς κανόνες. Στις 8 Απριλίου 1994, η Επιτροπή υπέβαλε στο Συμβούλιο μία πρόταση με την οποία επιδιώκεται η πλήρης απαγόρευση της χρήσης συρόμενων διχτύων από 1ης Ιανουαρίου 1998. Το Συμβούλιο εξέτασε την πρόταση αυτή σε συνδυασμό με τις γνωμοδοτήσεις του Ευρωπαϊκού Κοινοβουλίου και της Οικονομικής και Κοινωνικής Επιτροπής, ωστόσο, μέχρι στιγμής δεν υπάρχει η απαιτούμενη ειδική πλειοψηφία. Συνεπώς, η πρόταση εξακολουθεί να εκκρεμεί και, εν αναμονή της αποφάσεως του Συμβουλίου, τα κράτη μέλη, υποστηριζόμενα από την Επιτροπή, άρχισαν να εφαρμόζουν αυστηρότερους ελέγχους για την αλιεία τόνου στον Ατλαντικό Ωκεανό και, από το 1996, στη Μεσόγειο.
<P>
Η πρόταση συζητήθηκε τελευταία στο Συμβούλιο Αλιείας της 22ας Απριλίου 1996, όπου τονίστηκε για άλλη μία φορά ότι η ισχύουσα κοινοτική νομοθεσία για τα συρόμενα δίχτυα πρέπει να εφαρμοστεί στο ακέραιο. Εκτός αυτού, το Συμβούλιο εξέφρασε την ικανοποίησή του για τα αποτελέσματα που είχαν επιτευχθεί με τα μέτρα εφαρμογής. Ικανοποίηση εξέφρασε επίσης το Συμβούλιο σχετικά με την πρωτοβουλία της Επιτροπής να επιδιώξει την υλοποίηση αυτού του στόχου κατά τη διάρκεια της αλιευτικής περιόδου χωρίς να ενταθούν περισσότερο οι προσπάθειες του αλιευτικού κλάδου. Ο εκπρόσωπος της Επιτροπής δήλωσε ότι η Επιτροπή επιθυμεί να σημειωθεί πρόοδος και έχει την πρόθεση να εξετάσει όλες τις εποικοδομητικές ιδέες των αντιπροσωπειών, προκειμένου να υπάρξει η ειδική πλειοψηφία που απαιτείται για την πρότασή της. Με βάση ένα σχέδιο που καταρτίσθηκε από τις ιταλικές αρχές, η Επιτροπή υπέβαλε στις 17 Δεκεμβρίου 1996 μία πρόταση στο Συμβούλιο για την έκδοση απόφασης σχετικά με τη λήψη ειδικών μέτρων για την παύση της ενασχόλησης των ιταλών αλιέων με ορισμένες αλιευτικές δραστηριότητες. Με την πρόταση αυτή επιδιώκεται η σταδιακή κατάργηση της χρήσης συρόμενων διχτυών από τον ιταλικό αλιευτικό στόλο και καταβάλλεται παράλληλα μία προσπάθεια να περιοριστούν κατά το δυνατό οι επιπτώσεις για την απασχόληση. Θεσπίστηκαν ρυθμίσεις προκειμένου να ενθαρρυνθούν οι αλιείς να μεταπηδήσουν σε άλλες, περισσότερο επιλεκτικές μεθόδους για την περίοδο 1997 έως και 1999, ενώ παράλληλα χορηγήθηκαν αποζημιώσεις στην περίπτωση της απώλειας εισοδημάτων. Η πρόταση της 17ης Δεκεμβρίου εξετάζεται σήμερα από το Συμβούλιο και έχει ζητηθεί σχετικώς και η γνώμη του Κοινοβουλίου. Στα πλαίσια της γνωμοδότησης του Κοινοβουλίου, η Προεδρία έχει την πρόθεση να καταβάλει κάθε δυνατή προσπάθεια προκειμένου να εγκριθεί η πρόταση κατά τη διάρκεια της περιόδου εντολής της. Η Προεδρία θα υπενθυμίσει επίσης στα κράτη μέλη την έκκληση που επηύθυνε η Επιτροπή κατά την συνεδρίαση του Συμβουλίου τον Απρίλιο του 1996 να αναλάβουν πρωτοβουλίες και να υποβάλουν εποικοδομητικές προτάσεις για την επίλυση του προβλήματος των συρόμενων διχτύων. Πρέπει όμως να διαπιστωθεί ότι, εάν δεν αναληφθεί μία παρόμοια πρωτοβουλία, για την οποία απαιτείται ομοφωνία στο Συμβούλιο, και εάν η Επιτροπή δεν υποβάλει μία τροποποιημένη πρόταση, οι προοπτικές για την ανεύρεση μίας λύσης είναι αρκετά δυσοίωνες. Στο σημείο αυτό θα ήθελα να ολοκληρώσω την απάντησή μου.

<SPEAKER ID=334 LANGUAGE="IT" NAME="Baldarelli">
Κύριε Πρόεδρε, κ. Πρόεδρε του Συμβουλίου, πιστεύω ότι ήταν σωστό να ξεκινήσουμε αυτή τη συζήτηση και ότι θα είμαστε σε θέση να την εμβαθύνουμε τον επόμενο μήνα, όταν θα ασχοληθούμε με το σχέδιο μετατροπής της αλιείας με παρασυρόμενα απλάδια, όσον αφορά στην Ιταλία.
<P>
Η Ιταλία, και πιο συγκεκριμένα η νέα κυβέρνησή της, έχει επιληφθεί του θέματος αυτού με αποφασιστικότητα και είναι πολύ πιθανό πως σε τρία χρόνια θα είναι σε θέση να ενεργήσει ώστε να γίνουν αποδεκτά τα αλιευτικά πλοία που χρησιμοποιούν παρασυρόμενα απλάδια μέχρι τα 2, 5 χιλιόμετρα. Το σχέδιο είναι εθελοντικό και κατά συνέπεια θα ενδιαφέρει όσους σκοπεύουν να μετατρέψουν τη δραστηριότητά τους.
<P>
Χρειάζεται όμως να αντιμετωπίσουμε το πρόβλημα όχι μόνο από την καθαρά ιταλική σκοπιά, αλλά έχοντας υπόψη και την ευρύτερη περιοχή που να εκτείνεται σε όλη τη Μεσόγειο. Είμαστε πεπεισμένοι ότι υπάρχει υπερεκμετάλλευση ορισμένων αλιευτικών πόρων και ότι τα παρασυρόμενα απλάδια δημιουργούν προβλήματα και σε σχέση με το περιβάλλον. Αυτό αποδείχθηκε και από επιστημονική άποψη.
<P>
Ομως, το πρόβλημα δεν πρέπει να αφορά μόνο στην Ιταλία, αλλά και στις τρίτες χώρες, διότι υπάρχει κίνδυνος οι στόλοι αυτοί, από τη στιγμή που θα έχουν μετατραπεί στις ευρωπαϊκές χώρες, να πολλαπλασιαστούν εύκολα στις τρίτες χώρες.
<P>
Αυτός είναι ο λόγος για τον οποίο επιβάλλεται ένα σχέδιο μετατροπής που θα περιλάβει ολόκληρο τον χώρο της Μεσογείου και είναι σημαντικό και η Ευρώπη να παίξει τον ρόλο της στις εταιρικές σχέσεις με τις Μεσογειακές χώρες ώστε οι ίδιες να ευαισθητοποιηθούν σχετικά με αυτή τη μορφή αλιείας που λαμβάνει υπόψη την περιβαλλοντική διάσταση.
<P>
Πρέπει επίσης να λάβουμε υπόψη ότι στη Μεσόγειο υπάρχουν αλιευτικοί στόλοι που ψαρεύουν αδιακρίτως - αναφέρομαι στους ιαπωνικούς και κορεατικούς στόλους - και στους στόλους με συμβατική σημαία που διασχίζουν τα ύδατα αυτά, προκαλώντας έτσι εξαιρετικά αρνητικές επιπτώσεις στους αλιευτικούς πόρους.
<P>
Για τους λόγους αυτούς το πρόβλημα με τα παρασυρόμενα απλάδια πρέπει να εξεταστεί μαζί με μία σφαιρική προσπάθεια σχετικά με τον τομέα της αλιείας στον χώρο της Μεσογείου. Αλλες επίσης μορφές αλιείας και αλιευτικά μέσα είναι εξαιρετικά βλαπτικά για τη διατήρηση ορισμένων ιδιαίτερα ευαίσθητων ειδών: τα δελφίνια και τις χελώνες «καρέτα-καρέτα», οι οποίες φυσικά μπορεί να υφίστανται σημαντικές αρνητικές συνέπειες και από άλλες μορφές αλιείας όπως τη γρι-γρι.
<P>
Για τον λόγο αυτό θεωρώ ότι πρέπει να εξακολουθήσουμε μέσω διαδικασιών ελέγχου, συνειδητοποιώντας σε κάθε περίπτωση ότι πρέπει να συμμορφωθούμε με τους κοινοτικούς κανονισμούς που ορίζουν ότι το μέγιστο μήκος για τα παρασυρόμενα απλάδια είναι 2, 5 χιλιόμετρα. Πιστεύω ότι αυτό αποτελεί ένα βασικό στοιχείο με το οποίο πρέπει να συμμορφωθούμε.

<SPEAKER ID=335 LANGUAGE="DE" NAME="Langenhagen">
H απάντησή σας, κύριε Πρόεδρε του Συμβουλίου, είναι, κατά τη γνώμη μου, τελείως ανεπαρκής. Λέτε ότι λείπουν εποικοδομητικές προτάσεις. Nομίζω πως αυτές οι εποικοδομητικές προτάσεις λείπουν από το Συμβούλιο, και σίγουρα όχι από το Kοινοβούλιο. Ήδη πολύ συχνά πήραμε θέση στο πρόβλημα των παρασυρόμενων απλαδιών. Aπόλυτα δικαιολογημένα τα απαγορεύσαμε στο παρελθόν, μια και η κοινή γνώμη, που εκπροσωπούμε εδώ, βλέπει να απειλείται η προστασία των θαλάσσιων όντων και η διατήρηση της οικολογικής ισορροπίας από τα δίχτυα αυτά.
<P>
Aλιεία σημαίνει και εξασφάλιση της οικονομικής και κοινωνικής διαβίωσης των ανθρώπων. Eδώ θα πρέπει να προχωρήσουμε με ιδιαίτερη προσοχή, ειδικά μάλιστα σε μια εποχή και σε μέρη όπου τα διαθέσιμα αλιευτικά αποθέματα παρουσιάζουν μειώσεις. H χρησιμοποίηση των παρασυρόμενων απλαδιών συνεπάγεται δύο, κυρίως, αρνητικές συνέπειες: Kατ' αρχήν είναι προβληματικά, διότι κατά τη χρήση τους δε γίνεται επιλογή των αλιευομένων ειδών. Eκτός τούτου, με τα αποκαλούμενα δίχτυα-φαντάσματα θανατώνονται άσκοπα θαλάσσια όντα. Aν και το πρόβλημα της αλιείας στο Bόρειο Eιρηνικό, στο Nότιο Eιρηνικό, στο Bόρειο Aτλαντικό, στο Nότιο Aτλαντικό, στη Bαλτική, στη Mεσόγειο, καθώς και στη ζώνη των δώδεκα μιλίων, θα πρέπει να διαφοροποιηθεί, θα πρέπει να σημειωθεί ότι, κατά βάσιν, παντού η χρήση των παρασυρόμενων απλαδιών είναι καταστροφική στον ίδιο βαθμό.
<P>
Θα πρέπει, στην υπόθεση αυτή, να συμπεριφερόμαστε υποδειγματικά, σύμφωνα με την τότε απόφασή μας. Mια ενημέρωση της κατάστασης είναι αναγκαία. Γι' αυτό και είναι απαραίτητη και φοβερά επείγουσα, η ενδεχομένως τροποποιημένη έγκριση, στο Συμβούλιο, της πρότασης της Eπιτροπής, του 1994.
<P>
Για να υπερασπιστεί τα συμφέροντά της και τις αξίες αυτής και των άλλων κοινοτήτων και χωρών, θα πρέπει η EE, στα όργανά της και στα διεθνή όργανα, να βρει τους ενδεδειγμένους τρόπους μιας άμεσης και κατάλληλης απαγόρευσης χρήσης των παρασυρόμενων απλαδιών, παράλληλα με τα απαιτούμενα αποτελεσματικά μέτρα ελέγχου.

<SPEAKER ID=336 LANGUAGE="FR" NAME="D' Aboville">
Κύριε Πρόεδρε, όποιος θέλει να πνίξει τον σκύλο του λέει ότι έχει λύσσα. Αυτή η παροιμία ποτέ άλλοτε δεν θα βρεί καλύτερη εφαρμογή απ'ό, τι στην περίπτωση της υπόθεσης των διχτυών αλιείας βαθέων υδάτων.
<P>
Πρώτ' απ' όλα, μπλέκουμε δύο διαφορετικά θέματα: το να συμπεριλάβουμε στην ίδια κατηγορία τα δίχτυα που χρησιμοποιούνται στην Μεσόγειο και εκείνα που χρησιμοποιούμε στον Ατλαντικό ισοδυναμεί με απάτη. Στην Μεσόγειο ψαρεύουν ένα σπάνιο είδος, τον ξιφία. Τα ψάρια αυτά είναι πολύ διασκορπισμένα και επιβάλλεται η χρήση διχτυών πολύ μεγάλου μήκους, ενώ στον Βισκαϊκό κόλπο, αντικείμενο της ομιλίας μου, ψαρεύουν τον τόννο, ένα είδος εν αφθονία, που ζει σε κοπάδια, συνεπώς μπορούμε να τα πιάσουμε με δίχτυα μικρότερου μήκους.
<P>
Ισχυρίσθηκαν επίσης ότι τα δίχτυα μήκους 2, 5 χιλιομέτρων δεν μπορούσαν να είναι παραγωγικά. Επρεπε λοιπόν να παρευρεθούμε σε μία γενικευμένη απάτη. Αρκεί να πηγαίναμε να ελέγξουμε για να βεβαιωθούμε γι' αυτό. Πήγαμε - δύο πλοία ναυλωμένα από την Κοινότητα το 1995-1996 -, ελέγξαμε - 60 έως 70 έλεγχοι ανά περίοδο - και δεν διαπιστώσαμε καμμία απολύτως παράβαση. Μπορούμε λοιπόν να φαντασθούμε ότι αυτά τα δίχτυα είχαν μία διαβολική αποτελεσματικότητα, όμως ξέρετε ποιό είναι το ποσοστό του τόννου που ψαρεύεται με δίχτυ; 80, 50, 25 %; Ούτε καν τόσο: λιγότερο από 12 % επί του συνόλου του τόννου που ψαρεύουμε.
<P>
Αραγε, σήμερα, ποιά επιχειρήματα μένουν; ·Ενα μόνο φιγουράρει στην απόφαση: τα δίχτυα αλιείας για βαθειά νερά χαρακτηρίζονται ως μη επιλεκτικά. ·Οσο πιο χοντρά είναι, τόσο πιο πολλά ψάρια περνάνε μέσα από αυτά. Πώς μπορούμε να εξαφανίσουμε έτσι την μελέτη που πραγματοποιήθηκε από την IFREMER σε διάστημα δύο εποχών, με παρατηρητές πέντε εθνικοτήτων; Συμπεράσματα της μελέτης: ποσοστό επιλεκτικότητας 85, 8 %, δηλαδή ένα από τα πλέον επιλεκτικά εργαλεία αλιείας. Τέλος, ποιές θα ήταν οι συνέπειες αν τα γαλλικά πλοία αλιείας τόννου εγκατέλειπαν αυτή την τεχνική; Θα ήταν ολέθριες για αυτόν τον πόρο. Στην πραγματικότητα, πρόκειται για πλοία που εξασφαλίζουν 50 % του ετήσιου κύκλου εργασιών τους κατά την εποχή αλιείας του τόννου. Αν τους καταργήσουν αυτή την δυνατότητα, δεν θα έχουν άλλη λύση από το να εγκαταλείψουν την αλιεία του τόννου και να επιδίδονται όλο το έτος, στην χειμερινή τους δραστηριότητα, στο ψάρεμα με τράτα, το οποίο χρησιμοποιείται στην αλιεία του βακαλάου, ο οποίος όμως είναι από τα είδη που απειλούνται.

<SPEAKER ID=337 LANGUAGE="NL" NAME="Eisma">
Πρόεδρε, εάν εναπόκειτο στο Ευρωπαϊκό Κοινοβούλιο δεν θα είχε χρειασθεί καθόλου να υποβάλουμε αυτή την ερώτηση, επειδή το 1994 είχαμε ήδη εκφράσει την επιθυμία να απαγορευθεί η χρήση των συρόμενων διχτύων έως το τέλος του ιδίου έτους. Θα ήθελα απλώς να φέρω στη μνήμη των μελών τη σχετική έκθεση.
<P>
Δεν χρειάζεται επίσης να εξηγήσω για ποιο λόγο το Κοινοβούλιο τάσσεται υπέρ της απαγόρευσης των συρόμενων διχτύων. Στο πρόβλημα έχει αναφερθεί εκτενώς η κ. Langenhagen. Λιγότερο από το 20 % της συνολικής ποσότητας που αλιεύουν ιταλοί αλιείς που χρησιμοποιούν συρόμενα δίχτυα είναι τόννοι. και ξιφίες. Το υπόλοιπο 80 % αφορά άλλα είδη. Δεν χρειάζεται να εξηγήσω πόσο επιβλαβής είναι η κατάσταση αυτή για το θαλάσσιο περιβάλλον.
<P>
Ο Προεδρεύων του Συμβουλίου ανέφερε ότι η ολλανδική Προεδρία θα κάνει ότι μπορεί για να επανεξετάσει το θέμα, δηλαδή την πρόταση που εξετάστηκε τελευταία στο Συμβούλιο στις 22 Απριλίου 1996. Θα ήθελα να σας καλέσω να εξετάσετε με σοβαρότητα την πρόταση της Επιτροπής για την απαγόρευση από 1ης Ιανουαρίου 1998. Θα ήθελα επίσης να ρωτήσω τον Προεδρεύοντα του Συμβουλίου πότε θα εξετασθεί το θέμα αυτό και με ποιο τρόπο θα προετοιμάσει την εξέτασή του στο προσεχές Συμβούλιο Αλιείας.

<SPEAKER ID=338 LANGUAGE="ES" NAME="Jovι Peres">
Κύριε Πρόεδρε, πέρασαν ήδη τρία χρόνια από τότε που η Επιτροπή κατέθεσε την πρότασή της για να απαγορευτούν τα παρασυρόμενα απλάδια και το Συμβούλιο εξακολουθεί ακόμη να μπλοκάρει την απόφαση. Καίτοι υπάρχουν κυβερνήσεις, όπως η ιταλική για παράδειγμα, που είναι διατεθειμένες να υιοθετήσουν μέτρα για τη μείωση της χρήσης τους, τέτοιες πρωτοβουλίες είναι από κάθε πλευρά ανεπαρκείς. Υπάρχουν κράτη μέλη που έχουν απαγορεύσει τα παρασυρόμενα απλάδια, από τη στιγμή όμως που δεν υπάρχει γενική απαγόρευση η κατάσταση θα παραμείνει ακριβώς η ίδια.
<P>
Αναφέρθηκε το επιχείρημα ότι υπάρχουν στόλοι τρίτων χωρών που θα συνεχίσουν να χρησιμοποιούν παρασυρόμενα απλάδια. Ας μην κοροϊδευόμαστε. Αν δεν απαγορευτούν στην Ευρωπαϊκή Ένωση, δεν υπάρχει περίπτωση να μπορέσουμε να λάβουμε μέτρα ούτε απέναντι σε αυτές τις τρίτες χώρες προκειμένου να πάψουν να τα χρησιμοποιούν.
<P>
Από την άλλη πλευρά, η Ευρωπαϊκή Ένωση προσπαθεί να επιδείξει καλή πρόθεση μέσω των δράσεων ελέγχου. Οι εν λόγω δράσεις δεν επηρεάζουν την ουσία του προβλήματος και επιπλέον το κόστος τους είναι υπερβολικά υψηλό σε σχέση με την αποτελεσματικότητά τους.
<P>
Υπάρχουν βαρύνοντες λόγοι για να απαγορευτούν οι μηχανότρατες, με πρώτους τους περιβαλλοντικούς και τους λόγους διατήρησης των αλιευτικών αποθεμάτων. Με τη χρήση των μέσων αυτών το 80 % περίπου των αλιευμάτων αλιεύονται κατά τύχη, με τεράστιες συνέπειες για τα προστατευόμενα είδη. Η απαγόρευσή τους είναι θεμελιώδους σημασίας, τόσο για τη διατήρηση των αποθεμάτων όσο και για την προστασία των απειλούμενων ειδών.
<P>
Υπάρχουν, επίσης, και λόγοι οικονομικού χαρακτήρα που συνηγορούν για την απαγόρευση των εργαλείων αυτών. Δεν πρόκειται για επιλεκτικά εργαλεία, με τη χρήση τους επηρεάζονται και άλλοι τόποι αλιείας ενώ πλήττονται πραγματικά οι αλιείς εκείνοι που χρησιμοποιούν επιλεκτικές μεθόδους αλιείας. Ας μην κοροϊδευόμαστε. Τα εργαλεία αυτά δε συμφέρουν ούτε στους αλιείς εκείνους που τα χρησιμοποιούν. Αλλο είναι ότι ορισμένες κυβερνήσεις το αντιμετωπίζουν ως κρατικό θέμα. Η κατάσταση των αγορών, η χαμηλή ποιότητα αλιείας με τη μέθοδο αυτή και οι μεγάλες επενδύσεις και αποσβέσεις καθιστούν τη χρήση της αντιοικονομική. Οι αλιείς μετατρέπονται σε αιχμαλώτους των επενδύσεών τους. Το μειωμένο κέρδος από τα αλιεύματα με τη μέθοδο αυτή παρατείνει υπερβολικά το χρόνο απόσβεσης.
<P>
Ορισμένες κυβερνήσεις πρέπει να αντιμετωπίσουν με αποφασιστικότητα, συνεπώς, το πρόβλημα της μετατροπής προς το συμφέρον και των αλιέων τους και των μελλοντικών γενιών. Η αλιεία στην Κοινότητα και σε όλο τον κόσμο αντιμετωπίζει κρίση άνευ προηγουμένου λόγω της έλλειψης πόρων και του προβλήματος των αγορών. Τα παρασυρόμενα απλάδια είναι παράδειγμα για το πού δεν πρέπει να οδηγεί μια πολιτική αλιείας. Το Συμβούλιο θα έπρεπε να έχει επίγνωση του γεγονότος αυτού και να επιλύσει το ζήτημα μια για πάντα. Είναι και πρόκληση και μεγάλη ευκαιρία για την ολλανδική Προεδρία.

<SPEAKER ID=339 LANGUAGE="IT" NAME="Tamino">
Κύριε Πρόεδρε, πρέπει και εγώ να εκφράσω, όπως και άλλοι συνάδελφοι, κάποια απογοήτευση από την απάντηση του Προεδρεύοντος του Συμβουλίου, επειδή δεν πιστεύω ότι μπορούμε να πούμε με βεβαιότητα πως λείπουν εποικοδομητικές προτάσεις.
<P>
Το πρόβλημα είναι ότι έχουμε μπροστά μας μια πρόταση της Επιτροπής από το 1994, μία σειρά θέσεων του Ευρωπαϊκού Κοινοβουλίου, αλλά και ένα ψήφισμα του ΟΗΕ. Δεδομένης της κατάστασης αυτής, θα περίμενε κανείς ότι το Συμβούλιο θα έπαιρνε συγκροτημένες αποφάσεις και ότι συνεπώς οι εκ περιτροπής Προεδρίες θα κατέβαλλαν προσπάθειες για την επίτευξη θετικών αποτελεσμάτων.
<P>
Γιατί είναι σημαντική η απαίτηση για πλήρη απαγόρευση των αλιευτικών για τους ξιφίες; Η απάντηση είναι ότι τα αλιευτικά αυτά είναι μέσα μη επιλεκτικά, όπως ήδη αναφέρθηκε, και ότι χρησιμοποιούνται όχι μόνο στη Μεσόγειο, αλλά και στον Ατλαντικό ειδικότερα, χρησιμοποιούνται από γαλλικά, αγγλικά και ιρλανδικά αλιευτικά πλοία, αν και τα τελευταία αυτά χρόνια η δραστηριότητα αυτή τείνει να μειωθεί. Δεν υπάρχει καμμία αμφιβολία ότι τις σοβαρότερες επιπτώσεις υφίσταται κυρίως η Μεσόγειος.
<P>
Οι επιπτώσεις αυτές μπορεί να συνοψιστούν ως εξής: τα αλιευτικά για τους ξιφίες που ονομάζονται έτσι διότι χρησιμοποιούνται για την αλιεία των ξιφιών, εξολοθρεύουν κάθε χρόνο, σύμφωνα με τη Διεθνή Επιτροπή για την Αλιεία της φάλαινας, 5000 δελφίνια και δεκάδες φυσητήρες. Επίσης, το είδος του στόχου, δηλαδή ο ξιφίας, αποτελεί μόνο το 17 με 18 % των αλιευμάτων. Από εκεί απορρέει ο χαρακτηρισμός ότι η μορφή αυτή αλιείας είναι μη επιλεκτική.
<P>
Επίσης, κατά τον Οργανισμό για τη Διατροφή και τη Γεωργία (FAO), γίνεται υπερεκμετάλλευση του αποθέματος των ξιφιών. Αυτό σημαίνει ότι μία μείωση της έντασης της αλιείας θα συνεπαγόταν αύξηση της ποσότητας των αλιευμάτων που τώρα αποτελούνται από ψάρια μικρής ηλικίας τα οποία συχνά δεν έχουν ποτέ αναπαραχθεί.
<P>
Ποιά είναι όμως η σημερινή κατάσταση; Στη Μεσόγειο, μία ζώνη υψηλού κινδύνου, υπάρχει ένας ιταλικός στόλος και πιθανόν όλο και περισσότεροι στόλοι τρίτων χωρών. Για να υπάρξει έλεγχος των τρίτων χωρών, η μοναδική λύση είναι να πούμε αφενός ότι η Ευρωπαϊκή Ενωση δεν θα χρησιμοποιεί πλέον τα αλιευτικά αυτά και αφετέρου να δημιουργηθούν με τις τρίτες χώρες εμπορικές σχέσεις όπου δεν θα υπάρχουν κίνητρα για τη χρήση τους. Αυτή είναι η μόνη αξιόπιστη λύση.
<P>
Όσον αφορά στα 2, 5 χιλιόμετρα μήκους των δικτύων, αυτά είτε είναι χρήσιμα είτε όχι. Εάν είναι χρήσιμα, δεν καταλαβαίνουμε γιατί διαμαρτυρόμαστε_ εάν όμως δεν είναι, δύο είναι οι πιθανότητες: είτε οι αλιείς που ισχυρίζονται ότι χρησιμοποιούν δίκτυα των 2, 5 χλμ. χρησιμοποιούν δίκτυα με μεγαλύτερο μήκος, είτε φυσικά οι ίδιοι έχουν συμφέρον για μια μετατροπή προς άλλες κατευθύνσεις.
<P>
Για τους λόγους αυτούς, ο μόνος τρόπος για να εξασφαλιστεί το εισόδημα και το μέλλον της αλιείας και των ιταλών αλιέων, είναι να απαγορευθούν οριστικά τα αλιευτικά για τους ξιφίες, να ξεκινήσει μια διαδικασία μετατροπής, να χρησιμοποιηθούν τρόποι περισσότερο επιλεκτικοί και λιγότερο επικίνδυνοι για το περιβάλλον και να συναφθούν με τις τρίτες χώρες σχέσεις τέτοιες που θα μας επιτρέψουν να θέσουμε υπό έλεγχο τα αλιευτικά για τους ξιφίες που χρησιμοποιούνται στις ζώνες αυτές.

<SPEAKER ID=340 LANGUAGE="FR" NAME="Souchet">
Γιατί να ξαναρχίσουμε σήμερα, κύριε Πρόεδρε, την συζήτηση για το παρασυρώμενα απλάδια, ενώ και νέα επιστημονικά στοιχεία επιβεβαιώνουν την επιλεκτικότητά του και νέα όργανα αλιείας αναπτύσσονται, όπως το «naveran» τα οποία προκαλούν πολλές ερωτήσεις. Γιατί θέλετε, οπωσδήποτε, να ανακινήσετε μία πολεμική, η οποία είχε ατονήσει προς όφελος όλων μας.
<P>
Πράγματι, οι δύο τελευταίες περίοδοι αλιείας λευκού τόννου στον Βόρειο Ατλαντικό, απέδειξαν την υπεύθυνη συμπεριφορά των αλιέων που σεβάστηκαν απόλυτα το όριο των 2, 5χλμ. Το βεβαιώνουν οι πολυάριθμοι διεθνείς και κοινοτικοί έλεγχοι, των οποίων αντικείμενο έγιναν τα γαλλικά αλιευτικά τόννου. Αυτές οι εξορμήσεις απέδειξαν επίσης ότι τα πλοία μπορούν να χρησιμοποιήσουν συγχρόνως το δίχτυ και την πετονιά. Και οι δύο τεχνικές αποδεικνύονται απόλυτα συμβατές μεταξύ τους.
<P>
Τέλος, η ελάχιστη αποδοτικότητα, στο πλαίσιο των 2, 5 χλμ, αποτελεί μία απόδειξη. Η αποδοχή των 2, 5χλμ αποτελεί για πολλούς αλιείς, σημαντική θυσία, μην το ξεχνάμε. Υπήρξαν αναχωρήσεις, και υπάρχουν όλοι αυτοί, οι οποίοι είχαν φυσικά υπολογίσει την ικανότητα του πλοίου τους και της επένδυσής τους σε σχέση με τους κανονισμούς που υπήρχαν τότε, δηλαδή με τον κανονισμό των 5χλμ. Το πέρασμα στα 2, 5 χλμ. αποτελεί γι' αυτούς ένα επιπλέον κόστος ιδιαίτερα βαρύ.
<P>
Συνεπώς, δεν είναι η στιγμή να αφήσουμε να νομίσουν, ότι θα μπορούσε, ξανά, να γίνει αλλαγή στους κανόνες του παιχνιδιού. Επ' ευκαιρία των διχτυών, πρέπει να σταματήσουμε να κάνουμε ακτιβισμό για πολικάντικες αιτίες και να διατηρούμε ένα κλίμα αβεβαιότητας και ανησυχίας.
<P>
Αντίθετα, αυτό το οποίο χρειάζονται οι αλιείς μας είναι σταθερότητα των κανόνων του παιχνιδιού, ένα πλαίσιο κανονισμών που να διαρκεί, για να μπορούν να ασκούν το δύσκολο επάγγελμά τους με την απαραίτητη προβλεπτικότητα.
<P>
Κύριε Πρόεδρε, αυτό που πρέπει να γίνει είναι πολύ απλό. Πρώτον, πρέπει να υπενθυμίσουμε ότι το παρασυρόμενο απλάδι είναι ζωτικό όργανο εργασίας πολλών αλιευτικών κοινοτήτων στην Ευρώπη. Επειτα, να βεβαιώσουμε εκ νέου ότι υπάρχει ένας μόνον κανόνας του παιχνιδιού που ισχύει, για όλους και για όλες τις ζώνες αλιείας, ο κανόνας των 2, 5 χλμ. Αυτός ο κανόνας, ακόμη και αν είναι σκληρός, τουλάχιστον έχει το πλεονέκτημα ότι είναι σαφής. Τέλος, πρέπει να επαγρυπνούμε ώστε όλος ο κόσμος να τον εφαρμόζει κατά γράμμα, οι τρίτες χώρες και βεβαίως τα κράτη μέλη τα οποία αφορά ο κανόνας. ·Ολοι πρέπει να στείλουν επί τόπου ένα πλοίο ελέγχου κατά την επόμενη εξόρμηση.
<P>
Έτσι κύριε Πρόεδρε, και όχι αναζωπυρώνοντας την φωτιά, θα αποφύγουμε την επιστροφή στις αψιμαχίες του παρελθόντος, που είναι επιζήμιες για όλους και η υπάρχουσα ηρεμία θα μπορέσει να εγκαθιδρυθεί μόνιμα στις ζώνες αλιείας. Κύριε Πρόεδρε, η κοινοβουλευτική μας ομάδα εύχεται να δει το Συμβούλιο να παίρνει την εποπτεία με συνετό τρόπο.

<SPEAKER ID=341 LANGUAGE="FR" NAME="Martinez">
Κύριε Πρόεδρε, συζητάμε εδώ ένα ήδη παλιό θέμα, αφού ανατρέχει στο 1994, όταν η Κάρμεν Φράγκα - η οποία είναι για τον ξιφία και τον τόννο, ό, τι η Αστρίντ Λούλλινγκ είναι για το μέλι ή εγώ ο ίδιος για το αμπέλι - η πασσιονάρια του ξιφία, είχε ανακινήσει αυτό το πρόβλημα, αυτή την πάλη του διχτυού εναντίον της πετονιάς. Εκείνη την εποχή, η Επιτροπή είχε προτείνει μία απαγόρευση, αλλά με μία προθεσμία τεσσάρων ετών που θα εκπνεύσει τέλος Δεκεμβρίου 1997. Η Κάρμεν Φράγκα Εστεβέζ ήθελε χωρίς διαφορές - αλλά παρόλα αυτά, υπήρξαν μερικές - την άμεση απαγόρευση, εκτός από την Βαλτική - εξάλλου δεν ξέρουμε γιατί όχι και η Βαλτική - και τα χωρικά ύδατα, αλλά είναι αλήθεια ότι στα δώδεκα μίλια εξασκείται η κυριαρχία της ιδιοκτήτριας χώρας.
<P>
Πρόκειται λοιπόν για ένα πρόβλημα, όπως αυτά του Χέγκελ. Πρόκειται για ένα πρόβλημα διαλεκτικής, γιατί το καλό και το κακό δεν υπάρχουν μόνο σε μία μεριά. Είναι αλήθεια ότι αντιτίθενται οικονομικά επιχειρήματα: εκατοντάδες Ισπανοί ψαράδες, οι οποίοι εξάλλου είναι ψηφοφόροι της Κάρμεν Φράγκα, και Ιταλοί. Πήγαμε με την κυρία Περύ στο Παλέρμο, όπου υπάρχουν 500 πλοία αλιείας, τα οποία αφορά αυτό το πρόβλημα. Από την άλλη μεριά υπάρχει η οικονομική ισορροπία - μιλούσαν γι' αυτό πιο πριν ο κ. Ντ' Αμποβίλ ή ο κ. δήμαρχος ντε Λυσόν - η οικονομική ισορροπία των εξήντα επιχειρήσεων ή των εξήντα πλοίων της νήσου ντ' Υέ, με όλα τα προβλήματα που προκύπτουν από την αναμετατροπή των στόλων. Ο συνάδελφός μας Μπαλνταρελλί μιλούσε γι' αυτά νωρίτερα.
<P>
Και έπειτα, προτάσσουν οικολογικά επιχειρήματα, πραγματικά τείχη του Ατλαντικού στην περίπτωση της Ιταλίας 20 χλμ, όπου θα πρόσκρουαν όλα αυτά, όπως στην μεγάλη εποχή του Δεύτερου Παγκοσμίου πολέμου! Οι χελώνες, τα δελφίνια, θα πέθαιναν! Κοιτώντας τα πράγματα βλέπουμε ότι υπάρχουν μόνο, θα τολμούσα να πω 2 % αποβλήτων - αλλά είναι ήδη πάρα πολλά. Συμφωνώ μαζί σας. Θα ήθελα να θυμίσω αυτά που μας έλεγαν οι ψαράδες της Σικελίας. Όταν πήγαμε να τους δούμε, μας έλεγαν ότι καταλάβαιναν πολύ καλά το πρόβλημα της τύχης των δελφινιών, αλλά ότι και αυτοί οι ίδιοι κινδύνευαν να εξαφανιστούν. Από πατέρα σε γιό ψάρευαν. Τα μικρά δελφίνια κινδυνεύουν να εξαφανιστούν, αλλά το ίδιο συμβαίνει και με τους μικρούς ψαράδες. Εξάλλου, μας έλεγαν ότι οι Κορεάτες και οι Γιαπωνέζοι δεν θίγονται από την απαγόρευση. Αραγε λοιπόν τα δελφίνια θα καταλάβουν την διαφορά ανάμεσα σ'ένα δίχτυ κορεάτικο, ένα δίχτυ γιαπωνέζικο ή ένα δίχτυ ιταλικό; Αυτό είναι πρόβλημα. Υπάρχει επίσης ο κίνδυνος της εντατικής αλιείας. Νομίζω ότι ο κ. Ντ' Αμποβίλ έλεγε πιο πριν ότι Θεέ μου, ήταν περίπου το 12 % των αλιεύσεων.
<P>
Τελικά λοιπόν η Επιτροπή, για μια φορά, με την σοφία της, αλλά αυτό είναι σπάνιο - πρέπει να το τονίσουμε - κατέληξε σ'ένα είδος συμβιβασμού, που προερχόταν εξάλλου από τον ΟΗΕ. Τα ίδια τα Ηνωμένα Εθνη είχαν υιοθετήσει αυτόν τον συμβιβασμό το 1989: ένα δίχτυ 2, 5χλμ αντί 5 χλμ. Το δίχτυ κόπηκε στα δύο, αν μου επιτρέπετε την έκφραση. Ενα μόνο δίχτυ, ένα μοναδικό μηχάνημα. Αλλά με όλα τα προβλήματα που συνεπάγονται από αυτό, όλα τα επιζήμια προβλήματα που προέρχονται από το δίχτυ: ο χρόνος που απαιτείται για την αλλαγή του διχτυού, μπορούσε να έχει σαν συνέπεια το χάσιμο μιας τουλάχιστον ημέρας ψαρέματος, αν όχι περισσότερο.
<P>
Πιστεύω ότι με αυτό τον συμβιβασμό ετέθη τέλος στο ψυχόδραμα, στην νεύρωση του διχτυού στον Βισκαϊκό κόλπο, όλα αυτά υπό εποπτεία - οκτώ επιθεωρητές για να επαγρυπνούν για τον λευκό τόννο, οκτώ επιθεωρητές της ΕΟΚ! Εάν οι βρεττανικές αγελάδες είχαν τόσους επιθεωρητές όσους και ο τόννος, τότε ίσως να μην είχαμε γνωρίσει τότε εκείνο το δράμα.
<P>
Συνεπώς ο πόλεμος του τόννου δεν θα γίνει, επειδή η κυρία Φράγκα θα με κατανοήσει. Ας μείνουμε στα 2, 5χλμ. Είναι ένας συμβιβασμός που θα επιτρέψει να επιτευχθεί η ειρήνη στα νερά του Βισκαϊκού κόλπου.

<SPEAKER ID=342 LANGUAGE="ES" NAME="Pιrez Royo">
Κύριε Πρόεδρε, η λέξη κλειδί στο ζήτημα αυτό είναι «ισορροπία». Πρέπει, αρχικά, να αναζητηθεί το σωστό σημείο ισορροπίας ανάμεσα σε μια βιώσιμη δραστηριότητα του κοινοτικού στόλου και στη διατήρηση των αποθεμάτων.
<P>
Παρά τα όσα είπαν ορισμένοι Γάλλοι συνάδελφοι, είναι δραματική η μείωση του τόνου στο Βισκαϊκό, γεγονός που οφείλεται ακριβώς στη χρήση των εργαλείων αυτών.
<P>
Κατά δεύτερο λόγο, ισορροπία σημαίνει ίση μεταχείριση για όλους. Οι μηχανότρατες απαγορεύονται για τους Ισπανούς και τους Πορτογάλους αλιείς από τον καιρό της συνθήκης προσχώρησης το 1986. Οι αλιείς άλλων χωρών χρησιμοποιούν δίχτυα μήκους ως και 2, 5 χιλιομέτρων, ενώ στο Βισκαϊκό επιτρέπονται δίχτυα μέχρι 25 χιλιόμετρα.
<P>
Ζητούμε να απαγορευτούν γενικά οι μηχανότρατες, ανεξάρτητα από τη συγκεκριμένη περιοχή. Ζητούμε, παράλληλα, από το Συμβούλιο να αντιμετωπίσει άμεσα το ζήτημα και να ταχθεί υπέρ της απαγόρευσης διασφαλίζοντας, παράλληλα, τα κατάλληλα μέτρα αποζημίωσης.
<P>
Θέλουμε, επίσης, να επιστήσουμε την προσοχή σας στην αντίφαση του να εισάγονται στην Ένωση μεγάλες ποσότητες αλιευμάτων ξένων στόλων που χρησιμοποιούν αυτά τα δίχτυα. Θα μπορούσαμε να επιλέξουμε τις εισαγωγές μας έτσι ώστε ο περιορισμός για τα παρασυρόμενα απλάδια να μην ισχύει μόνο για τους δικούς μας στόλους και τα δικά μας ύδατα;
<P>
Κλείνοντας, κύριε Πρόεδρε, η Επιτροπή πρέπει να φροντίσει να ενταθεί ο έλεγχος στη διάρκεια της μεταβατικής περιόδου. Αν και ανεπαρκή, τα δύο πλοία που ναύλωσε η Επιτροπή και άλλα μέτρα που λήφθηκαν για την παράκτια αλιεία του τόνου υπήρξαν καθοριστικά για την εκτόνωση της έντασης και την αποφυγή των θλιβερών γεγονότων του 1994.

<SPEAKER ID=343 LANGUAGE="ES" NAME="Arias Caρete">
Κύριε Πρόεδρε, δεν υπάρχει πιο απογοητευτική απάντηση από αυτήν της Προεδρίας του Συμβουλίου που δεν έδωσε καμία ένδειξη ότι θα επισπευσθεί με οποιοδήποτε τρόπο η εξέταση του ζητήματος αυτού. Η εντύπωσή μας είναι ότι θα εξακολουθήσει η διαδικασία του αποκλεισμού από τις ημερήσιες διατάξεις ή του συστηματικού μπλοκαρίσματος στο Συμβούλιο. Αυτό μας δυσαρεστεί. Μας δυσαρεστεί η εμμονή ορισμένων κρατών μελών επειδή το μόνο που έδειξε η αύξηση των ελέγχων τα τελευταία χρόνια από τα κράτη μέλη και την Επιτροπή είναι πως τα παρασυρόμενα απλάδια μήκους σύμφωνου προς τον κανονισμό στερούνται οικονομικής βιωσιμότητας. Ο στόλος ορισμένων κρατών έπαψε να τα χρησιμοποιεί και, αν εξακολουθεί η χρήση τους σε άλλες περιπτώσεις, αυτό οφείλεται στις χρηματοδοτικές ενισχύσεις ορισμένων κρατών μελών.
<P>
Πρόκειται, ό, τι και να λέμε εδώ, για τεχνικές αλιείας που βλάπτουν το περιβάλλον, που είναι οικονομικά ασύμφορες (στο πλαίσιο του σεβασμού της νομιμότητας) και που, επιπλέον, όπως συμβαίνει στην παρούσα περίπτωση κράτους μέλους, προξενούν εμπορικές διαμάχες με τρίτες χώρες. Υπό τις συνθήκες αυτές η ολλανδική Προεδρία έχει στα χέρια της μια χρυσή ευκαιρία διευθέτησης του θέματος αυτού που δεν μπορεί να παραμείνει στο περιθώριο της γενικής αναθεώρησης των τεχνικών μέτρων. Θα ήταν παράλογο σε μια κατάσταση υπερχωρητικότητας, τη στιγμή που συζητούνται τα νέα προγράμματα πολυετούς προσανατολισμού, να εξακολουθεί να επιτρέπεται η χρήση μη επιλεκτικών τεχνικών αλιείας. Οι τροπολογίες που πρότεινε το Κοινοβούλιο μπορούν να αποτελέσουν στοιχείο ευελιξίας που θα επιτρέψει να κατορθωθεί η απαραίτητη πλειοψηφία στο Συμβούλιο (έτσι κι αλλιώς, η αρχική πρόταση της Επιτροπής δεν επιτρέπει κάτι τέτοιο). Κλείνοντας, κύριε Πρόεδρε, θα ήθελα να σας ζητήσω να συμπεριλάβετε το θέμα αυτό στην ημερήσια διάταξη αυτής της συνεδρίασης του Συμβουλίου, και να προβείτε προηγουμένως στις αναγκαίες επαφές και διαπραγματεύσεις ώστε να επιτευχθεί συμφωνία σε επίπεδο Συμβουλίου για ένα θέμα του οποίου η λύση θα αποτελούσε ένα βήμα μπροστά στην ανάπτυξη μιας υπεύθυνης και βιώσιμης κοινής πολιτικής.

<SPEAKER ID=344 LANGUAGE="IT" NAME="Tajani">
Κύριε Πρόεδρε, είμαστε αντίθετοι στην πρόταση άμεσης κατάργησης των παρασυρόμενων απλαδιών στη Μεσόγειο, διότι θα πληγεί μόνο η δραστηριότητα των κοινοτικών αλιέων, ενώ τα αλιευτικά πλοία των τρίτων χωρών θα συνεχίσουν να αλιεύουν χωρίς κανόνες και έλεγχο.
<P>
Βεβαίως, κανείς δεν υποστηρίζει ότι τα παρασυρόμενα απλάδια είναι αβλαβή, είναι όμως προφανές ότι μια άμεση κατάργηση όχι μόνο δεν θα αποδώσει τα προσδοκώμενα αποτελέσματα, αλλά θα φαίνεται ότι δημιουργεί διακρίσεις στα μάτια των αλιέων, με σοβαρές επιπτώσεις στον τομέα της απασχόλησης. Οι συνέπειες αυτές θα είναι ακόμη σοβαρότερες για την Ιταλία, εάν ληφθεί υπόψη ότι η δραστηριότητα αυτή διεξάγεται σχεδόν αποκλειστικά στις περιοχές του Στόχου 1 και δεν αποκλείεται να δημιουργηθούν και προβλήματα δημόσιας τάξης.
<P>
Η Ιταλία δείχνει αυτή τη στιγμή καλή θέληση για την εξεύρεση μιας λύσης. Εχει εκπονηθεί ένα σχέδιο σχετικά με τα αλιευτικά για τους ξιφίες, που αποτελεί καρπό συμφωνίας μεταξύ της κυβέρνησης και των επαγγελματικών οργανώσεων, και προβλέπει την οικονομική συμμετοχή της Κοινότητας. Κατά τη διάρκεια του Συμβουλίου των Υπουργών Αλιείας τον περασμένο Δεκέμβριο, η πρόταση οικονομικής υποστήριξης που υποβλήθηκε από την Επιτροπή έχει ήδη εξεταστεί και κριθεί ευνοϊκά. Παρ' όλα αυτά, ήδη τη στιγμή αυτή τα αλιευτικά πλοία εξοπλίζονται για να ξεκινήσουν την αλιευτική τους εκστρατεία.
<P>
Είναι λοιπόν ανάγκη να δώσει αμέσως η Κοινότητα ένα σαφές μήνυμα σχετικά με την επιθυμία της να επιλύσει θετικά το θέμα των παρασυρόμενων απλαδιών στην Ιταλία, ώστε οι αλιείς και οι εφοπλιστές να μην αναγκαστούν ακόμη μία φορά να ξεκινήσουν μια αλιευτική εκστρατεία σε μια κατάσταση επισφαλή και γεμάτη αβεβαιότητα.
<P>
Εκείνο που ζητάμε από το Συμβούλιο, κ. Πρόεδρε, είναι η διαβεβαίωση ότι θα υιοθετηθούν το συντομότερο δυνατό τα μέτρα υποστήριξης του ιταλικού σχεδίου, έχοντας υπόψη τον χαρακτήρα εκτάκτου ανάγκης που δικαιολογεί όχι μόνο την ανάγκη να καταφύγουμε στη SFOP, αλλά και τη δυνατότητα πρόσβασης σε άλλα κοινοτικά ταμεία, όπου οι ποσοστώσεις που προορίζονται για την Ιταλία δεν χρησιμοποιούνται πλήρως.

<SPEAKER ID=345 LANGUAGE="ES" NAME="Vallvι">
Κύριε Πρόεδρε, όπως και ορισμένοι προλαλήσαντες θα ήθελα και εγώ να πω ότι θεωρώ έντονα ανεπαρκή την απάντηση του Συμβουλίου για το πρόβλημα της αλιείας με παρασυρόμενα απλάδια. Εγώ θα αναφερθώ μόνο στο πρόβλημα που εμφανίζεται στη Μεσόγειο και στις συγκεκριμένες ζημίες που η χρήση του μέσου αυτού προκαλεί στους αλιείς των Βαλεαρίδων Νήσων συγκεκριμένα, οι οποίοι πλήττονται ιδιαίτερα από την παρουσία πάνω από 500 ιταλικών αλιευτικών που χρησιμοποιούν παρασυρόμενα απλάδια.
<P>
Πολλές φορές ακούστηκε ότι η Μεσόγειος είναι μια θάλασσα άρρωστη, μια θάλασσα που έχει πρόβλημα να διατηρήσει τα είδη της. Η διατήρηση αυτή περνάει από τη χρήση όσο το δυνατόν πιο επιλεκτικών συστημάτων αλιείας, χαρακτηρισμός που δεν μπορεί σε καμία περίπτωση να δοθεί στα παρασυρόμενα απλάδια.
<P>
Πολλές φορές έχω απευθυνθεί στην Επιτροπή σχετικά με τις ζημίες που έχει προκαλέσει στις Βαλεαρίδες Νήσους αυτός ο τρόπος αλιείας. Υπήρξαν διαβεβαιώσεις ότι η ημερομηνία απαγόρευσής του θα ήταν το αργότερο ο Δεκέμβριος του 1997. Δε βλέπω να έχει σήμερα το Συμβούλιο την πρόθεση να τηρήσει το προβλεπόμενο αυτό χρονοδιάγραμμα, γεγονός που θα πλήξει σοβαρά ορισμένους κοινοτικούς αλιείς.

<SPEAKER ID=346 LANGUAGE="ES" NAME="Varela Suanzes-Carpegna">
Κύριε Πρόεδρε, κύριε Προεδρεύοντα του Συμβουλίου, κυρίες και κύριοι βουλευτές, είναι πράγματι απογοητευτικά τα όσα είπατε, κύριε Προεδρεύοντα του Συμβουλίου. Το είπαν ήδη οι συνάδελφοι που μίλησαν πριν από μένα και με υποχρεώνουν να το επαναλάβω και εγώ. Περιμέναμε πολύ περισσότερα από την Προεδρία του Συμβουλίου και ακόμη περισσότερα από την ολλανδική Προεδρία.
<P>
Το σημερινό αδιέξοδο που αντιμετωπίζει η νομοθεσία αναφορικά με τα παρασυρόμενα απλάδια είναι, πραγματικά, επονείδιστο. Αναφέρθηκε ότι η Επιτροπή ζήτησε να καταργηθούν στα τέλη του φετινού χρόνου (όπως επανειλημμένα έχει ζητήσει και το Κοινοβούλιο) και, όπως δείχνουν τα πράγματα, κυρίες και κύριοι βουλευτές, έτσι θα συνεχίσουμε και στο μέλλον.
<P>
Το να αφήνουμε να περνάει ο χρόνος χωρίς να λύνεται το πρόβλημα επιδεινώνει την κατάσταση, μειώνει την αξιοπιστία των ευρωπαϊκών θεσμών και προκαλεί ανεπιθύμητες καταστάσεις όπως την παρούσα κατάσταση στην Ιταλία κάτω από τις πιέσεις των ΗΠΑ, στις οποίες επίσης αναφερθήκαμε σήμερα.
<P>
Σύντομα θα ξεκινήσει η νέα εκστρατεία και μαζί της ο κίνδυνος αντιπαραθέσεων ανάμεσα σε κοινοτικούς στόχους, καθώς και η έναρξη πολυδάπανων επιχειρήσεων εποπτείας και ελέγχου που μπορούν να αποφευχθούν, από τη στιγμή που το πρόβλημα δεν είναι παρά η έκδηλη ασυμβατότητα μεταξύ των αλιευτικών εργαλείων. Όπως αναφέρθηκε, έχουμε τά παραδοσιακά, τα επιλεκτικά και εκείνα που σέβονται το περιβάλλον από τη μία πλευρά και τα σύγχρονα καταστρεπτικά παρασυρόμενα απλάδια από την άλλη. Είναι γνωστό ότι τα δίχτυα των 2, 5 χιλιομέτρων δεν αποφέρουν κέρδος. Όπως η ιταλική κυβέρνηση πήρε μέτρα αναδιάρθρωσης και μετατροπής με αντίστοιχες ενισχύσεις, έτσι θα έπρεπε να γίνει και στον Ατλαντικό με τα κράτη που εξακολουθούν να τα χρησιμοποιούν, οπότε θα λυνόταν οριστικά το πρόβλημα που ταλανίζει τους αλιείς, επιβαρύνοντας σημαντικά κάθε χρόνο τον κοινοτικό προϋπολογισμό.
<P>
Η νέα κατάσταση στη Μεσόγειο, κύριε Πρόεδρε και η προτεινόμενη εξαίρεση της Βαλτικής πρέπει να επιτρέψουν μία νέα πλειοψηφία του Συμβουλίου που να ξεμπλοκάρει οριστικά το πρόβλημα με βάση το αίτημα του Σώματος. Το Συμβούλιο είναι εκείνο που μπορεί και οφείλει να επιλύσει το πρόβλημα. Και επιτρέψτε μου να σας πω ότι η ολλανδική Προεδρία βρίσκεται σε ιδανική θέση για να σημειώσει την ιστορική αυτή πολιτική επιτυχία, αφού δεν εμπλέκεται άμεσα.
<P>
Ζητούμε, λοιπόν, από το Συμβούλιο να δείξει συνέπεια και πολιτική ευθύνη. Δεδομένου ότι δε μας ικανοποίησε η απάντησή σας, σας ζητώ να σκεφτείτε, μετά από όσα ειπώθηκαν εδώ, και να λάβετε υπόψη σας ότι έχετε τη στήριξη της πλειοψηφίας του Σώματος που δε θα φεισθεί προσπαθειών μέχρι να εξαλειφθεί από παντού το λεγόμενο «παραπέτασμα του θανάτου».

<SPEAKER ID=347 LANGUAGE="EN" NAME="Gallagher">
Κύριε Πρόεδρε, κατ' αρχάς θα ήθελα να επωφεληθώ της ευκαιρίας κατά τη διάρκεια αυτής της συζητήσεως για την αλιεία και να αναφερθώ σε ένα επεισόδιο έξω από τη νοτιοδυτική ακτή της Ιρλανδίας την περασμένη Κυριακή κατά τη διάρκεια μιας λαμπρής και ηλιόλουστης ημέρας με ήρεμες θάλασσες και καλή ορατότητα. Το επεισόδιο περιελάμβανε το μήκους 16 μέτρων ιρλανδικό σκάφος Exodus και το μήκους 33 μέτρων βρετανικό σκάφος Seahorse με πλήρωμα από ισπανούς και πορτογάλους. Αυτή τη στιγμή γίνεται διερεύνηση από τις ιρλανδικές αρχές. Προτείνω στο Σώμα όπως η Επιτροπή ενδιαφερθεί για να είναι πλήρως ενήμερη των εξελίξεων που σχετίζονται με τη διερεύνηση αυτή και να κρατεί την Επιτροπή Αλιείας πλήρως ενημερωμένη. Ελπίζω ότι θα έχουμε την ευκαιρία σε κάποιο μεταγενέστερο χρόνο να συζητήσουμε το αποτέλεσμα της διερεύνησης.
<P>
Ζητώ από το Κοινοβούλιο να στείλει τα συλλυπητήριά του στους συγγενείς του πλοιάρχου Ντάνυ Ο' Ντρίσκολ ο οποίος πέθανε ως αποτέλεσμα του συμβάντος αυτού και στην κοινότητα του Κασλτάουνμπεαρ.
<P>
Έγώ, για μια φορά, δεν είμαι απογοητευμένος από την ανταπόκριση του Συμβουλίου καθώς το Συμβούλιο έχει ρεαλιστική θέση σε σχέση με το θέμα των απλαδιών. Εάν προτίθεται να απαγορεύσει τα απλάδια, τότε η λογική θα έλεγε η απαγόρευση να αφορά την πλευρική αλιεία ή οποιαδήποτε άλλη μέθοδο αλιείας που θεωρείται επικίνδυνη για το περιβάλλον.
<P>
Από την εποχή της μείωσης των ορίων στα δυόμισυ χιλιόμετρα η αλιεία τόνου στη χώρα μου έπεσε κατά 66 %. Δεν έχει γίνει καμιά οικονομική ανάλυση ή διαβούλευση με τη βιομηχανία και οι επιστήμονες ποτέ δεν συνέστησαν απαγόρευση των απλαδιών.

<SPEAKER ID=348 LANGUAGE="EN" NAME="McCartin">
Κύριε Πρόεδρε, θέλω κι' εγώ να εκφράσω τη λύπη μου στους συγγενείς του αλιέως που πνίγηκε την Κυριακή ύστερα από σύγκρουση στα ανοιχτά της νότιας ακτής της Ιρλανδίας.
<P>
Θα ήθελα να αναφερθώ στην ερώτηση του κ. Arias και να πω ότι θαυμάζω τη αποφασιστικότητα τη δική του καθώς και της κ. Fraga σχετικά με την ερώτηση. Προφανώς όμως υπάρχουν δύο πλευρές στην ερώτηση. Το μεγαλύτερο μέρος των απόψεων του κοινού σχετικά με το όλο πρόβλημα των παρασυρόμενων απλαδιών προέρχεται από εμπειρίες στον Ειρηνικό, όπου όλα είναι πολύ διαφορετικά, όπου οι τόνοι κολυμπούν δίπλα στα δελφίνια και όπου τα απλάδια προκαλούν απώλειες και σε άλλες μορφές θαλάσσιας ζωής και όχι μόνο σ' εκείνες που σκοπεύουν να αλιεύσουν.
<P>
Στον Ειρηνικό επίσης τα δίχτυα έχουν μήκος 40 έως 50 χιλιόμετρα, γεγονός ριζικά διαφορετικό από τις συνθήκες στον Ατλαντικό. Δεν θα πρέπει να ξεχνάμε ότι δίχτυ μήκους 2, 5 χιλιομέτρων καλύπτει στον Ατλαντικό μήκος 1.500 μέτρων περίπου. Πρόκειται για πολύ μικρό δίχτυ. Θα πρέπει να θυμόμαστε ότι δεν αναφερόμαστε στον Ατλαντικό.
<P>
Αυτό που θέλω να πω είναι ότι θα πρέπει να ψάξουμε να βρούμε μια λύση. Υπάρχουν δύο προβλήματα, αλλά αυτό που έχουμε εδώ είναι κυρίως μια σύγκρουση συμφερόντων μεταξύ των γάλλων από τη μια μεριά, οι οποίοι αφήνουν τα δίχτυα τους σε μεγάλες αποστάσεις και των ισπανών από την άλλη. Αυτό που θα πρότεινα εγώ είναι ότι εάν εμείς ως Κοινότητα αποφασίσουμε ότι δεν θα πρέπει να χρησιμοποιούνται δίχτυα τότε όλοι εκείνοι που δεν θα μπορούν πλέον να ασχολούνται με τη νόμιμη εργασία αλίευσης τόνου με δίχτυα θα πρέπει να τύχουν αποζημιώσεως. Μια λογική λύση θα ήταν, εάν οι γάλλοι, οι ιρλανδοί και οι βρετανοί υποχρεωθούν να σταματήσουν λόγω του ότι το σύστημα αλιείας τους θα έχει καταστεί απαράδεκτο, τότε προφανώς ο ισπανικός στόλος θα αλιεύει περισσότερα ψάρια και θα μπορούσε να παραχωρήσει στους ιρλανδούς, στους βρετανούς και στους γάλλους άλλες ποσοστώσεις ίσης αξίας με αποτέλεσμα όλοι να είναι ικανοποιημένοι. Ο τόνος θα αλιευόταν με τρόπο που θα είναι αποδεκτός από μας ενώ οι γάλλοι, οι ιρλανδοί και οι βρετανοί δεν θα ήταν υποχρεωμένοι να υποστούν ζημίες. Αυτή είναι μια οφθαλμοφανής λύση: είτε οικονομική αποζημίωση είτε αποζημίωση κάποιας άλλης μορφής. Δεν θα πρέπει να χρησιμοποιούμε ψεύτικα περιβαλλοντικά επιχειρήματα για να καταδικάζουμε μια πρακτική που γνωρίζουμε, αλλά είναι και επιστημονικά αποδεδειγμένο, ότι εκτός από την αλίευση του τόνου δεν έχει άλλες επιπτώσεις.

<SPEAKER ID=349 LANGUAGE="ES" NAME="Imaz San Miguel">
Ευχαριστώ κύριε Πρόεδρε. Η αύξηση της παραγωγικότητας είναι και θεμιτή και αναγκαία στον τομέα της αλιείας, με την προϋπόθεση όμως ότι θα συνοδεύεται πάντα και από αυξημένη επιλεκτικότητα. Τα παρασυρόμενα απλάδια δεν πληρούν τον όρο αυτό και, επιπλέον, θέτουν σε κίνδυνο την ισορροπία ανάμεσα στα αποθέματα και την παραγωγή που αναφέρθηκε προηγουμένως. Για παράδειγμα, φανταστήκατε ποτέ το καταστροφικό σενάριο που θα παιζόταν αν τα 400 βασκικά και γαλικικά αλιευτικά χρησιμοποιούσαν αυτά τα δίχτυα; Κάτι τέτοιο θα συνεπαγόταν την άμεση καταστροφή των αποθεμάτων τόνου του Βισκαϊκού Κόλπου. Περιβαλλοντικός κίνδυνος, συνεπώς, ασύμφορο, ασύμβατο με τα παραδοσιακά αλιευτικά εργαλεία στα ύδατα αυτά, διαμάχες ανάμεσα στους στόλους, δύσκολος ουσιαστικός έλεγχος και κίνδυνος εμπορικών κυρώσεων.
<P>
Πρέπει, παρόλα αυτά, να κάνουμε κάτι. Ας μου επιτρέψει η ολλανδική Προεδρία μία συγκεκριμένη πρόταση. Ως Προεδρία του Συμβουλίου μπορείτε να ηγηθείτε συμφωνίας μεταξύ των κρατών μελών για την οριστική επίλυση του προβλήματος. Εσείς ο ίδιος, κύριε Προεδρεύοντα του Συμβουλίου, μιλήσατε για την αξιοποίηση πρωτοβουλιών προκειμένου να επιτευχθεί η ειδική πλειοψηφία στο Συμβούλιο. Αξιοποιήστε τη δυνατότητα εξαίρεσης της Βαλτικής από την πρωτοβουλία αυτή, θεσπίζοντας την οριστική απαγόρευση για τα παρασυρόμενα απλάδια από την 31η Δεκεμβρίου 1997 και προσπαθήστε να συσπειρώσετε γύρω από αυτήν την πρωτοβουλία κράτη όπως η Ιταλία, ο υπουργός Αλιείας της οποίας, ο κ. Pinto, τάχθηκε στις 29 Νοεμβρίου στη Βενετία υπέρ του να εξαφανιστούν τα παρασυρόμενα απλάδια από τη Μεσόγειο, σε αντάλλαγμα για αντισταθμιστικά μέτρα στα οποία αναφερθήκατε και εσείς ως κοινωνικοοικονομική εναλλακτική λύση.
<P>
Τα κράτη που ενδέχεται να αντιταχθούν στα μέτρα αυτά (το Ηνωμένο Βασίλειο, η Γαλλία και η Ιρλανδία) δε συνιστούν μειοψηφία που μπορεί να μπλοκάρει την απόφαση επιβολής τους. Εσείς όμως μπορείτε ακόμη και να εντάξετε τις χώρες αυτές στην πλειοψηφία, μέσα από ένα εναλλακτικό πρόγραμμα αναδιάρθρωσης και μετατροπής και για όσους χρησιμοποιούν τα παρασυρόμενα απλάδια στον Ατλαντικό, ένα πρόγραμμα χρηματοδοτούμενο από τους πόρους του IFOP που θα μπορούσε, στη διάρκεια του 1997 και του 1998, να χρηματοδοτήσει πρώτον το κόστος των επενδύσεων που έχουν ήδη γίνει στα παρασυρόμενα απλάδια, δεύτερον την κατάρτιση των αλιέων αυτών σε επιλεκτικότερες τεχνικές αλιείας του ίδιου είδους (του τόνου) και, τρίτον, τις απαραίτητες επενδύσεις για αυτήν τη μετατροπή. Προσπαθήστε να πείσετε κυβερνήσεις όπως η βρετανική, που κατά την τελευταία εκστρατεία ξόδεψε 600.000 λίρες για να ελέγξει ένα χώρο αλιείας που τα συνολικά του αλιεύματα δεν ξεπέρασαν τις 400.000 λίμπρες και αλιεύτηκαν από πέντε μόνο σκάφη.
<P>
Αυτή είναι η εναλλακτική οδός. Η άλλη είναι να συνεχίσουμε με άλυτο το περιβαλλοντικό πρόβλημα, με μία λανθάνουσα διαμάχη στα κοινοτικά ύδατα, με σημαντική επιβάρυνση για την Επιτροπή, με κανονιστικές παραβάσεις που οι εκθέσεις της Επιτροπής μάς περιγράφουν κάθε χρόνο και, τέλος, με την απειλή εμπορικών κυρώσεων από τις Ηνωμένες Πολιτείες που θα επιδρούσαν αρνητικά σε ολόκληρη την κοινοτική αγορά, αν δε λυθεί το πρόβλημα με την Ιταλία. Το λόγο τον έχετε εσείς, η ολλανδική Προεδρία.

<SPEAKER ID=350 NAME="Πρόεδρος">
Οπως ακούσαμε, ο συνάδελφος κ. Imaz San Miguel έδωσε τον λόγο στον κ. Προεδρεύοντα του Συμβουλίου. Φαντάζουμε ότι ο υπουργός κ. Patijn θα θέλει να απαντήσει, από τη στιγμή που ορισμένοι συνάδελφοι επέκριναν την προηγούμενή του παρέμβαση.

<SPEAKER ID=351 NAME="Patijn">
Είναι γνωστό ότι η ολλανδική Προεδρία και οι Ολλανδοί γενικώς έχουν πολύ καλή σχέση με το νερό. Δυστυχώς, όμως, δεν κατόρθωσα ακόμη να μάθω να περπατάω στο νερό. Αυτό αναμένεται από εμάς κατά κάποιο τρόπο όταν προβάλλεται η απαίτηση να ολοκληρωθεί η διαδικασία λήψης αποφάσεως στο Συμβούλιο σχετικά με την απόφαση που υπέβαλε η Επιτροπή τον Απρίλιο του 1994. Όσο καλή θέληση και εάν έχει κανείς, δεν είναι δυνατό τη στιγμή αυτή να υπάρξει ειδική πλειοψηφία στο Συμβούλιο με βάση τη σημερινή πρόταση της Επιτροπής. Αυτό μπορεί να σας λυπεί, ωστόσο, είναι μία πολιτική πραγματικότητα η οποία σημαίνει ότι, με βάση τη Συνθήκη για την Ευρωπαϊκή Ένωση, το κοινό μας σύνταγμα, δεν πρόκειται να ληφθεί απόφαση που να έχει νομική ισχύ. Υπάρχουν δύο τρόποι για να γίνει αυτό: Ή προσαρμόζει η Επιτροπή την πρότασή της κατά τέτοιο τρόπο ώστε να συμφωνήσουν μ'αυτή ορισμένα κράτη μέλη τα οποία μέχρι στιγμής αντιτίθενται, φοβάμαι όμως ότι η Επιτροπή δεν πρόκειται να το κάνει αυτό επειδή θα πρέπει στη συνέχεια να εξηγήσει στο Σώμα για ποιο λόγο τροποποίησε την πρότασή της, με αποτέλεσμα να αντιμετωπίσει μία ανάλογη κριτική με αυτή που αντιμετωπίζει σήμερα η Προεδρία του Συμβουλίου, ή η Προεδρία του Συμβουλίου θα προσπαθήσει να υπερκεράσει την Επιτροπή υποβάλλοντας μία συμβιβαστική πρόταση, για την οποία όμως απαιτείται ομοφωνία, πράγμα εντελώς αδύνατο. Μας ωθήσατε να καταβάλουμε κάθε δυνατή προσπάθεια να φέρουμε σε αίσιο τέλος την πρόταση της Επιτροπής του Απριλίου του 1994. Εάν υπάρχει δυνατότητα θα το κάνουμε, ωστόσο, οι Ολλανδοί δεν μπορούν να περπατήσουν στο νερό.
<P>
Σε περίπτωση που δεν μπορεί να εφαρμοστεί η μέθοδος αυτή για πολιτικούς λόγους, για παράδειγμα με τη λήψη μέτρων τα οποία εξετάζονται σήμερα με βάση τις προτάσεις της ιταλικής κυβέρνησης, η άλλη δυνατότητα που υπάρχει είναι να θεσπιστούν διαρθρωτικά μέτρα με στόχο την κοινότητα των αλιέων στην Ιταλία, έτσι ώστε να καταργηθεί σταδιακά η χρήση των συρόμενων διχτύων και να μεταπηδήσουν οι αλιείς σε άλλες τεχνικές ή σε άλλες οικονομικές δραστηριότητες. Η Επιτροπή κατέθεσε μία πρόταση, πέρυσι το Δεκέμβριο, νομίζω, ενώ είχε ζητηθεί η γνώμη του Ευρωπαϊκού Κοινοβουλίου και θα ήθελα να σας καλέσω επειγόντως να μην παρεμποδίσετε αυτή τη δεύτερη δυνατότητα και να γνωμοδοτήσετε επί του θέματος αυτού όσο το δυνατό ταχύτερα, έτσι ώστε να γίνει κάτι που θα επιφέρει κάποια απτά αποτελέσματα στη Μεσόγειο.
<P>
Η προστασία του θαλάσσιου περιβάλλοντος αποτελεί μία από τις προτεραιότητες του Συμβουλίου και όλων. Όμως, στα πλαίσια της πολιτικής πραγματικότητας η κατάσταση αυτή θα πρέπει οπωσδήποτε να σταθμισθεί σε σχέση με τα οικονομικά και περιφερειακά συμφέροντα. Εφόσον γίνει αυτό, θα ληφθεί απόφαση στο Συμβούλιο. Εάν όμως δεν υπάρξει συμφωνία στην Κοινότητα, δεν πρόκειται να ληφθεί απόφαση και είμαι υποχρεωμένος να σας πληροφορήσω ότι προς το παρόν έτσι έχουν τα πράγματα. Εκτός και αν προσφέρετε κάποια περιθώρια στην Επιτροπή να προσαρμόσει την απόφασή της κατά τέτοιο τρόπο ώστε να υπάρξει η απαραίτητη πλειοψηφία στο Συμβούλιο.

<SPEAKER ID=352 NAME="Πρόεδρος">
Δεν μπορούμε να συνεχίσουμε την συζήτηση, κ. Εisma, δεδομένου ότι έχουμε ακόμα ένα θέμα στην ημερήσια διάταξη. Πάντως, πιό είναι το σημείο στο οποίο θέλετε να παρέμβετε;

<SPEAKER ID=353 LANGUAGE="NL" NAME="Eisma">
Είναι διατεθειμένη η Επιτροπή να ανταποκριθεί στην επιθυμία που εξέφρασε ο Προεδρεύων του Συμβουλίου και να προσαρμόσει την πρότασή της;

<SPEAKER ID=354 NAME="Bjerregaard">
Κύριε Πρόεδρε, εκ μέρους της Επιτρόπου Bonino θα ήθελα να υπογραμμίσω ότι η Επιτροπή εκφράζει επίσης τη λύπη της σχετικά με την έλλειψη προόδου όσον αφορά το ζήτημα αυτό εντός του Συμβουλίου. Ακούσαμε μόλις ότι η πρόταση της Επιτροπής έχει υποβληθεί ήδη από το 1994, και σύμφωνα με τις πληροφορίες που έλαβα, επανειλημμένα η Επιτροπή διεμήνυσε στο Συμβούλιο ότι διάκειται θετικά σε συμβιβασμό για να μπορέσει να επιτευχθεί ειδική πλειοψηφία. Εδώ μπορώ απλώς να επαναλάβω αυτά που γνωρίζω ότι επαναλήφθησαν πολλάκις στο παρελθόν, ότι ζητούμε την εξεύρεση λύσεως η οποία να ικανοποιεί τα οικονομικά συμφέροντα των αλιέων και να λαμβάνει υπόψη της τα περιβαλλοντικά προβλήματα.

<SPEAKER ID=355 LANGUAGE="ES" NAME="Imaz San Miguel">
Κύριε Πρόεδρε, μία αίτηση επί της διαδικασίας. Θεωρώ συνοπτικά ότι η Επιτροπή δεν απάντησε στην ερώτηση του προλαλήσαντα και θα ζητούσα μία άμεση απάντηση από την Επιτροπή για το αν όντως σκοπεύει να αναλάβει ενεργό ρόλο στην εκπόνηση νέας πρότασης.

<CHAPTER ID=15>
Αλιεία στα ανοιχτά της Αγκόλας και της Γουινέας
<SPEAKER ID=356 NAME="Πρόεδρος">
Η ημερήσια διάταξη προβλέπει την κοινή συζήτηση των ακόλουθων εκθέσεων:
<P>
(Α4-0013/97) του κ. Cunha, εξ ονόματος της Επιτροπής Αλιείας, πάνω στην πρόταση απόφασης του Συμβουλίου σχετικά με την ολοκλήρωση της συμφωνίας σε μορφή ανταλλαγής επιστολών πάνω στην προσωρινή εφαρμογή του πρωτοκόλλου που καθορίζει τις αλιευτικές δυνατότητες και την χρηματοδοτική αντιστάθμιση που προβλέπονται στην συμφωνία μεταξύ ΕΕ και Δημοκρατίας της Αγκόλας, σχετικά με την αλιεία ανοικτά των ακτών της Αγκόλας, για την περίοδο από 3 Μαϊου 1996 μέχρι 2 Μαϊου 1999 (COM(96) 0323 - C4-0475/96-96/0176(CNS)) και-(Α4-0385/96) του κ. Macartney, εξ ονόματος της Επιτροπής Αλιείας, πάνω στην πρόταση απόφασης του Συμβουλίου σχετικά με την ολοκλήρωση της συμφωνίας σε μορφή ανταλλαγής επιστολών πάνω στην προσωρινή εφαρμογή του πρωτοκόλλου που καθορίζει τις αλιευτικές δυνατότητες και την χρηματοδοτική αντιστάθμιση που προβλέπεται στην συμφωνία μεταξύ ΕΚ και κυβέρνησης της Δημοκρατίας της Γουϊνέας σχετικά με την αλιεία στα ανοικτά των ακτών της Γουϊνέας για την περίοδο από 1ης Ιανουαρίου 1996 μέχρι 31 Δεκεμβρίου 1997 (COM(96)0111 - C4-0270/96-96/0084(CNS)).
<SPEAKER ID=357 NAME="Cunha">
Κύριε Πρόεδρε, κυρία Επίτροπε, αγαπητοί συνάδελφοι, από το 1987 η Ευρωπαϊκή 'Ενωση έχει αλιευτικές συμφωνίες με την Αγκόλα. Αρχικά μία συμφωνία τριών ετών και, στη συνέχεια, ανανεωμένες συμφωνίες ανά δύο έτη.
<P>
Η παρούσα συμφωνία, που ισχύει από το Μάϊο 1996 έως το Μάϊο 1999, καλύπτει τους στόλους πέντε κρατών μελών - Ισπανία, Πορτογαλία, Γαλλία, Γερμανία και Ολλανδία - και περιλαμβάνει μία σημαντική διεύρυνση των αλιευτικών δυνατοτήτων. Διατηρεί τα επίπεδα αλιευμάτων για το γαριδάκι και τη γαρίδα - είδη με ιδιαίτερη αξία -, διευρύνει σημαντικά την αλιεία των παραγαδιάρικων και επιφάνειας και εισάγει μία μεγάλη καινοτομία που είναι η πελαγική αλιεία ειδών όπως το σαυρίδι και το σκουμπρί.
<P>
Η συμφωνία έχει συνολικό κόστος 40 εκατομμυρίων Ecus γεγονός το οποίο αντιπροσωπεύει μία σημαντική αύξηση σχετικά με την προηγούμενη συμφωνία, της οποίας το κόστος ήταν 18, 5 εκατομμύρια Ecus. Υπάρχουν τρεις βασικοί λόγοι για αυτή την αύξηση του κόστους: ο πρώτος, και ο πιο σημαντικός λόγος, είναι η αύξηση της περιόδου διάρκειας της συμφωνίας, δηλαδή περνάμε από τα δύο στα τρία χρόνια· ο δεύτερος λόγος είναι μία σημαντική αύξηση των αλιευτικών δυνατοτήτων εκ μέρους του κοινοτικού στόλου· και ο τρίτος λόγος είναι η ενημέρωση του κόστους αντιστάθμισης προς το κράτος της Αγκόλας, που δεν είχε αναθεωρηθεί από το 1992.
<P>
Θα ήθελα να υπογραμμίσω ότι η συμφωνία αυτή είναι επίσης καινοτόμος σε άλλους τομείς, και εκφράζει κυρίως ένα μεγάλο σεβασμό για την αρχή της διατήρησης των αλιευτικών πόρων, εφόσον προβλέπεται η δυνατότητα επιβολής βιολογικών αναπαύσεων με βάση επιστημονικά δεδομένα που τις δικαιολογούν. Επιβάλλει επίσης ανώτατα όρια αλιευμάτων σε κάποια είδη πιο ευαίσθητα, όπως είναι, για παράδειγμα, η περίπτωση της γαρίδας. Αφετέρου, θα ήθελα να υπογραμμίσω πως, παρά το γεγονός ότι αυτή η αλιευτική συμφωνία -όπως εξάλλου και όλες οι αλιευτικές συμφωνίες - είναι μία εμπορική συμφωνία, σέβεται τις αρχές της συνεργασίας και ανάπτυξης, κυρίως διότι χρηματοδοτεί δραστηριότητες όπως η επιστημονική έρευνα των αλιευτικών πόρων, οι υποτροφίες σπουδών, η προαγωγή του τοπικού αλιευτικού στόλου, προβλέποντας ακόμη την αύξηση από τρεις σε πέντε του αριθμού των ναυτικών που μπορούν να εργάζονται σε κοινοτικά πλοία, πέρα από την πρόβλεψη της επαγγελματικής επιμόρφωσης αυτών των ναυτικών.
<P>
Το συμπέρασμα του εισηγητή είναι ότι πρόκειται για μία θετική συμφωνία και για τα δύο μέρη: για την Ευρωπαϊκή 'Ενωση και για το κράτος της Αγκόλας. Είναι θετική επίσης διότι επεκτείνει από δύο σε τρία έτη την περίοδο ισχύος, γεγονός το οποίο επιτρέπει να δημιουργηθεί κάποια σταθερότητα στους πλοιοκτήτες που διακινδυνεύουν εκεί τα κεφάλαια τους.
<P>
Τέλος, ήθελα να επιστήσω την προσοχή του Κοινοβουλίου αυτού και της Επιτροπής στις συνήθεις καθυστερήσεις στη διαβούλευση με το Ευρωπαϊκό Κοινοβούλιο, κάτι το οποίο ήδη αποτελεί τμήμα της ιστορίας μας! Πραγματικά, πρέπει να υπενθυμίσουμε ότι η συμφωνία αυτή υπογράφηκε από την Επιτροπή με την Αγκόλα στις 2 Μαϊου 1996, και ζητείται η γνωμοδότηση του Ευρωπαϊκού Κοινοβουλίου μόλις στις 12 Σεπτεμβρίου. Περίεργη περίπτωση! Στις 12 Σεπτεμβρίου, δηλαδή δύο εβδομάδες πριν από την προθεσμία πληρωμής της πρώτης δόσης. Υπάρχει εδώ κάτι που δεν λειτουργεί καλά. Ο εισηγητής διαπιστώνει ότι, πραγματικά, για να υπάρχει ο οφειλόμενος σεβασμός των θεσμικών οργάνων, είναι απαραίτητο να αλλάξουν οι διοικητικοί και πολιτικοί μηχανισμοί ώστε η διαβούλευση με το Ευρωπαϊκό Κοινοβούλιο να διαξέγεται στις κατάλληλες προθεσμίες και η γνωμοδότηση του να μπορεί να έχει πραγματική βαρύτητα στη διαδικασία λήψης αποφάσεων. Πιστεύω ότι δεν ζητάμε πάρα πολλά.

<SPEAKER ID=358 NAME="Macartney">
Κύριε Πρόεδρε, θα ήθελα να προσυπογράψω ορισμένα από τα σημεία που έθεσε ο συνάδελφός μου κ. Cunha. Επιτρέψτε μου όμως να πω ότι προσεγγίζοντας τη συζήτηση επί του θέματος αυτού, έκανα καταρχάς κάτι που θα μπορούσε να θεωρηθεί ως μία μάλλον ασυνήθιστη ενέργεια, δηλ. ήρθα σε επαφή με την Πρεσβεία της Δημοκρατίας της Γουινέας και ζήτησα τις απόψεις τους επί του θέματος. Συνιστώ τον τρόπο αυτόν και σε άλλους που βρίσκονται στην ίδια θέση καθόσο εκτιμήθηκε πάρα πολύ το γεγονός ότι ζητήθηκε η άποψή τους. Η συμφωνία είχε ήδη ολοκληρωθεί και επομένως κανένα τμήμα της δεν μπορούσε να τεθεί υπό αμφισβήτηση αλλά παρά ταύτα έκαναν ορισμένα σχόλια εκ μέρους της κυβερνήσεως της Γουινέας, τα οποία συμπεριέλαβα στην έκθεσή μου.
<P>
Πρώτα πρώτα θα πρέπει να λεχθεί ότι η Γουινέα στηρίζεται απελπιστικά σε συμφωνίες όπως η παρούσα για τις συνήθεις κυβερνητικές της λειτουργίες. Επομένως βρίσκεται σε μειονεκτική θέση διότι εξαρτάται πάρα πολύ από την ΕΕ για κάποιο μέρος του εισοδήματός της. Εν τούτοις, στη συμφωνία περιλαμβάνονται ορισμένες νέες εξελίξεις οι οποίες δείχνουν ενθαρρυντικές προοπτικές χρήσης αυτών των συμφωνιών για αναπτυξιακούς σκοπούς. Συχνά αναφερόμαστε στο δίλημμα εάν οι συμφωνίες αυτές θα πρέπει να είναι εμπορικές συμφωνίες ή αναπτυξιακά εργαλεία. Το σημείο αυτό το έθεσε ο κ. Crampton στη συμβολή του στο Κοινοβούλιο, όπως έκαναν και πολλοί άλλοι.
<P>
Έτσι, είναι πολύ καλό το ότι διαπιστώνουμε ότι η συμφωνία της Γουινέας αρχίζει και κινείται προς την κατεύθυνση αυτή. Για παράδειγμα, είναι η πρώτη φορά που ενσωματώνονται στη συμφωνία συγκεκριμένες χορηγίες για επιστημονική έρευνα καθώς και για μελέτες και για κατάρτιση όπως επίσης και ποσά ενίσχυσης που προσφέρονται ως γενική αμοιβή, ορισμένα από τα οποία θα βρουν τον δρόμο τους - έτσι αμύνεται πάντα το σύστημα - μέσω των προτεραιοτήτων της αντίστοιχης κυβέρνησης σε σχολεία, κλινικές και αναπτυξιακά προγράμματα παρόμοιας μορφής. Επομένως δεν θα πρέπει να αγνοούμε τις πτυχές αυτές.
<P>
Το δυναμικό, ωστόσο, των συμφωνιών αυτών είναι τρομακτικό. Μια χώρα όπως η Γουινέα, η οποία είναι μια από τις φτωχώτερες της Αφρικής, έχει πολύ μεγάλες δυνατότητες εάν μπορέσει να επιτύχει σταθερότητα, την οποία πιστεύω ότι έχει επιτύχει τώρα παρά την αστάθεια της γενικότερης περιοχής, και εάν κατορθώσει να εκμεταλλευθεί την οικονομική ζώνη που διαθέτει. Αυτό αποτελεί πρόβλημα διότι υφίσταται εισβολή ξένων σκαφών. Δεν αναφέρομαι σε σκάφη της ΕΕ - εμείς τουλάχιστον έχουμε μια συμφωνία που ρυθμίζει τις λεπτομέρειες - αλλά σε κάποιους αλιευτικούς στόλους από αλλού, ιδιαίτερα από την Ασία, οι οποίοι αποδεδειγμένα παραβιάζουν τα χωρικά ύδατα της Δημοκρατίας της Γουινέας. Αυτή τη στιγμή η Γουινέα είναι πολύ ευάλωτη. Θα πρέπει να ασχοληθούμε, ως ΕΕ, με το πρόβλημα και θα πρέπει να ψάξουμε για μια περιφερειακή λύση σε όλη τη δυτική ακτή της Αφρικής. Γνωρίζω ότι κάτι τέτοιο θα γινόταν ευμενώς δεκτό από τις περισσότερες αφρικανικές χώρες με τις οποίες έχουμε συνάψει αλιευτικές συμφωνίες. Οι χώρες αυτές αισθάνονται πολύ ευάλωτες σε εισβολές ή σε παραβιάσεις των χωρικών τους υδάτων από σκάφη άλλων περιοχών του κόσμου εκτός από την ΕΕ.
<P>
Η Γουινέα έγινε διάσημη στην Αφρική το 1958 όταν ο Ντε Γκωλλ είπε στις γαλλικές αποικίες «Αποδέχεστε μια νέα Γαλλική Ένωση όλων των αποικιών; ». Όλες είπαν «ναι» εκτός από τη Γουινέα που είπε «όχι». Αυτό το περίφημο «όχι» του Σεκού Τουρέ συνάντησε όλων των ειδών τα αντίποινα από τους γάλλους. Η Γουινέα υπέφερε πολύ σοβαρά διότι τόλμησε να σταθεί όρθια, να υπερασπίσει τις αρχές της και να γίνει ανεξάρτητη. Ειρωνικά, δύο χρόνια αργότερα, όλες οι άλλες αποικίες που είχαν πει το «ναι» έγιναν επίσης ανεξάρτητες χωρίς κανένα πρόβλημα και έλαβαν επίσης και μεγάλα ποσά σε βοήθεια. Θαυμάζω τους κατοίκους της Γουινέας που υπερασπίστηκαν την ανεξαρτησία τους αλλά από την περίοδο εκείνη έχουν προβλήματα που πρέπει να ανιμετωπίσουν. Έτσι όταν συζητάμε με χώρες όπως η Γουινέα θα πρέπει να είμαστε γενναιόδωροι μαζί τους.
<P>
Τελειώνοντας θα ήθελα να πω λίγα λόγια για τα σχόλια των άλλων επιτροπών του Κοινοβουλίου. Η Επιτροπή Προϋπολογισμών έχει απόλυτο δίκιο για τα διαδικαστικά θέματα. Κάθε φορά το Κοινοβούλιο θέτει το ίδιο θέμα λέγοντας: »θέλουμε να συμμετέχουμε και να συνενοούμεθα πριν γίνει η συμφωνία» και κάθε φορά αγνοείται. Η κ. Jφns έχει θέσει το θέμα αυτό με ακρίβεια και υποστηρίζω όλα τα επιχειρήματά της.
<P>
Παρομοίως, όπως προανέφερα, η Επιτροπή Ανάπτυξης και Συνεργασίας είχε πολύ δίκιο όταν λέει ότι οι συμφωνίες αυτές θα πρέπει να θεωρούνται ως αναπτυξιακά εργαλεία. Οι συμφωνίες είναι σημαντικές και τις παίρνουμε πολύ σοβαρά εδώ στο Κοινοβούλιο. Θα επιθυμούσα ωστόσο όπως το Συμβούλιο και η Επιτροπή μας συμπεριλάβουν πιο αποτελεσματικά στη διαδικασία ούτως ώστε να αισθανθούμε ότι αποτελούμε τμήμα της.

<SPEAKER ID=359 NAME="Jφns">
Kύριε Πρόεδρε, κυρία Eπίτροπε, αγαπητοί κυρίες και κύριοι συνάδελφοι, ομιλώ εδώ εξ ονόματος της Eπιτροπής Προϋπολογισμών και θα ήθελα να τονίσω τα εξής: Kαι στις δύο συμφωνίες - όπως είπαν ήδη και οι προλαλήσαντες - έχουμε να κάνουμε με συμφωνίες που ήδη μονογραφήθηκαν από το Δεκέμβριο του 1995 και το Mάιο του 1996. Tο ιστορικό των συμφωνιών αυτών αποδεικνύει για μια ακόμη φορά πόσο σημαντικό ήταν το ότι βελτιώσαμε επιτέλους τη διαδικασία, τη διαδικασία ενημέρωσης και συμμετοχής του Σώματός μας, ώστε να δοθεί νομική ισχύς στις διεθνείς αλιευτικές συμφωνίες.
<P>
Eλπίζω, εν πάση περιπτώσει, ότι αυτό το είδος παράκαμψης του ενός σκέλους της αρχής προϋπολογισμού θα ανήκει στο παρελθόν. Σ' αυτό αποσκοπούσε και ο code of conduct , που ψηφίσαμε μαζί με τον προϋπολογισμό του 1997. Tο να καλούμαστε να γνωμοδοτήσουμε μόλις πέντε ή τέσσερις μήνες μετά τη μονογράφηση της συμφωνίας, είναι ήδη χοντρό. Tο να αποφασίζει όμως μετά το Συμβούλιο και την προσωρινή εφαρμογή, και η Eπιτροπή να καταβάλει όχι ασήμαντα ποσά στη Γουϊνέα και την Aγκόλα, δηλαδή πρώτα 2, 7 εκατ. και μετά 13, 5 εκατ. Ecu μάλιστα, χωρίς να υπάρχει γνωμοδότησή μας, αυτό πάει πολύ.
<P>
H Eπιτροπή, λοιπόν, όπως συνήθιζε γενικώς τα τελευταία χρόνια, θεώρησε επαρκή νομική βάση την απόφαση του Συμβουλίου για προσωρινή εφαρμογή της συμφωνίας, για την καταβολή της πρώτης δόσης της αντιστάθμισης. Θα μπορούσε κανείς να πιστέψει πως η γνωμοδότησή μας δεν τους ενδιέφερε καθόλου πια. Γι' αυτό και καλώ τώρα το Συμβούλιο και την Eπιτροπή - και λυπάμαι που το Συμβούλιο δεν παρευρίσκεται πλέον - να τηρήσουν, σε μελλοντικές διαπραγματεύσεις για θέματα αλιευτικών συμφωνιών, τον code of conduct , τη συμφωνία που κάναμε να ενημερώνουν έγκαιρα και διεξοδικά τόσο την Eπιτροπή Aλιείας, όσο και την Eπιτροπή Προϋπολογισμών, για την πορεία των διαπραγματεύσεων και για τις δημοσιονομικές επιπτώσεις. Έτσι τουλάχιστον συμφωνήσαμε από κοινού - από κοινού σημειωτέον - στον code of conduct .
<P>
O code of conduct , άλλωστε, καθορίζει ότι Συμβούλιο, Eπιτροπή και Kοινοβούλιο κάνουν ότι είναι δυνατόν για να προχωρήσουν όσο γίνεται πιο σύντομα τις διαδικασίες, ώστε να δοθεί νομική ισχύ στις συμφωνίες. Aυτό όμως σημαίνει - και παρακαλώ την Eπιτροπή να το λάβει και πάλι υπόψη της αυτό - ότι η Eπιτροπή επιτέλους θα αρχίζει έγκαιρα τις διαπραγματεύσεις της με τις τρίτες χώρες, ώστε να απομένει επαρκής χρόνος για μια κανονική νομοθετική διαδικασία. Kαλό θα ήταν τα αιτήματα αυτά να μην επαναλαμβανόταν πάλι μετά από δύο χρόνια, εν είδει ευχολογίου.

<SPEAKER ID=360 LANGUAGE="EN" NAME="Teverson">
Κύριε Πρόεδρε, ένα από τα κύρια χαρακτηριστικά της διεθνούς κατάστασης στον τομέα της αλιείας αυτή τη στιγμή είναι ότι τα αποθέματα σε διεθνές επίπεδο μειώνονται συνεχώς. Θα πρέπει να διερωτηθούμε γιατί συμβαίνει αυτό. Ένας από τους κύριους παράγοντες που πάντα συνδεόταν με τη μείωση των αποθεμάτων ήταν η υπερεκμετάλλευση από μέρους του διεθνούς αλιευτικού στόλου. Ένας από τους λόγους γι' αυτή την υπερεκμετάλλευση είναι τα τεράστια ποσά που δαπανούν οι εθνικές κυβερνήσεις για την επιδότηση της βιομηχανίας αλιείας ανοιχτής θαλάσσης. Αυτό στην πραγματικότητα σημαίνει ότι γίνεται κυνηγητό των ψαριών έτσι ώστε να κερδηθούν επαρκή χρήματα για να εξυπηρετηθεί το κεφάλαιο και ότι γίνονται συμφωνίες με διάφορες χώρες ούτως ώστε ο κύριος όγκος αλιείας να μετακινηθεί και να απομακρυνθεί από τα χωρικά ύδατα σε άλλες ζώνες οικονομικής επιρροής σε άλλα μέρη του κόσμου. Αυτό είναι επακριβώς εκείνο που αφορούν οι διεθνείς αλιευτικές συμφωνίες που κάνει η Ευρωπαϊκή Ένωση. Η επιδότηση αυτή είναι που έχει προκαλέσει το πλεόνασμα της δυναμικότητας το οποίο με τη σειρά του έχει οδηγήσει στη μείωση των αποθεμάτων. Πρόκειται για ένα κύκλο που πρέπει να διακοπεί έτσι ώστε να προστατευθούν τα μακροπρόθεσμα αποθέματα ιχθύων υπέρ των αλιεών.
<P>
Αυτός είναι ο λόγος για τον οποίο η Ομάδα των Φιλελευθέρων στο Κοινοβούλιο τούτο είναι η μόνη που αντιμετωπίζει την πραγματικότητα και λέγει ότι οι επιδοτήσεις των αλιευτικών συμφωνιών εκ μέρους του δημοσίου θα πρέπει να σταματήσουν. Αυτός είναι ο λόγος για τον οποίον καταθέτουμε τροπολογίες και στις δύο αυτές αλιευτικές συμφωνίες με τις οποίες λέμε ότι οι αλιευτικοί στόλοι, τα σκάφη και οι ιδιοκτήτες που θα επωφεληθούν από τις συμφωνίες αυτές θα πρέπει να φέρουν το πλήρες κόστος των συμφωνιών και δεν θα πρέπει πλέον να στηρίζονται στους φορολογούμενους της Ευρωπαϊκής Ένωσης - όχι μόνο λόγω του ότι αυτό είναι κακό αλλά και διότι μέσω των επιδοτήσεων έχουμε υπερεκμετάλλευση και συνεχή μείωση των αποθεμάτων.
<P>
Ζητώ απο το Κοινοβούλιο να υποστηρίξει τις τροπολογίες αυτές ούτως ώστε να διασφαλίσει ότι προστατεύουμε τα αποθέματα των ιχθύων και τις αλιευτικές κοινότητες για το μέλλον.

<SPEAKER ID=361 LANGUAGE="PT" NAME="Apolinΰrio">
Κύριε Πρόεδρε, η παρούσα γνωμοδότηση αποτελεί για άλλη μία φορά έναν τύπο, δηλαδή μία τυπική παρέμβαση στη νομοθετική διαδικασία μίας συμφωνίας που ήδη εφαρμόζεται. Και στο πλαίσιο αυτό δεν πρέπει να απορούμε που στο Ευρωπαϊκό Κοινοβούλιο αυξάνονται, σε αριθμό και σε ανησυχία, οι επικριτικές φωνές όσον αφορά τις διεθνείς αλιευτικές συμφωνίες. Θεσμικό πρόβλημα, αλλά επίσης διαδικαστικό, μεθοδολογικό, επειδή η Επιτροπή φέρνει συστηματικά το Κοινοβούλιο αντιμέτωπο με την κατάσταση αυτή.
<P>
Είναι σημαντικό, όμως, να μην προκύψει από αυτό μόνο μία τιμωρία για τους αλιείς και για τους πληθυσμούς, που εξαρτούνται από αυτή την απαρέγκλιτη πτυχή της αλιευτικής πολιτικής: τις διεθνείς αλιευτικές συμφωνίες. Μία προσέγγιση των συμφωνιών αυτών με βάση το δίπολο κόστος-ωφέλεια είναι περιοριστική, περιορισμένη, αμφίβολη· τελικά, επιχειρεί μόνο να βάλει τέλος στις λεγόμενες διεθνείς αλιευτικές συμφωνίες. Αντίθετα στο κύμα αυτό, θα πω ότι αυτή είναι μία καλή συμφωνία - η συμφωνία με την Αγκόλα - για την Ευρωπαϊκή 'Ενωση και για την Αγκόλα. Ας επωφεληθούν από αυτή οι κοινοτικοί πλοιοκτήτες και αλιείς χρησιμοποιώντας πλήρως τις αλιευτικές δυνατότητες που έχουν αποτελέσει πλέον αντικείμενο διαπραγμάτευσης.

<SPEAKER ID=362 LANGUAGE="EN" NAME="Crampton">
Κύριε Πρόεδρε, συμφωνώ με τα περισσότερα εξ εκείνων που ελέχθησαν σήμερα εδώ σχετικά με την έλλειψη διαβουλεύσεων με το Κοινοβούλιο και ελπίζω ότι η Επίτροπος που είναι παρούσα θα τα μεταφέρει στην Επιτροπή. Είναι ανάγκη να συμμετέχουμε πλήρως στη διαμόρφωση αυτών των συμφωνιών αλιείας ευθύς εξ αρχής.
<P>
Όπως ο κ. McCartney, πήγα κι' εγώ στο Υπουργείο Αλιείας της Αγκόλα και είχα συνομιλίες. Ανησύχησαν πολύ. Θα υπέγραφαν τη συμφωνία διότι χρειαζόντουσαν τα χρήματα. Δεν νομίζω ότι αυτές οι αναπτυσσόμενες χώρες και ειδικότερα χώρες που έχουν περάσει μια τέτοια τραγωδία όπως η Αγκόλα θα πρέπει να εξαναγκάζονται να έρθουν σ' αυτή τη θέση. Χρειαζόντουσαν όμως τα χρήματα και παραδεχόντουσαν καθαρά ότι δεν θα μπορούσαν να ελέγξουν τη συμφωνία. Δεν θα μπορούσαν να ελέγξουν 1.500 χιλιόμετρα ακτών με επτά παρωχημένα σκάφη και χωρίς αεροπλάνα. Επομένως, θα πρέπει να τους βοηθήσουμε. Θα πρέπει να βοηθήσουμε αυτές τις αναπτυσσόμενες χώρες. Οι αλιευτικές μας συμφωνίες θα πρέπει να βρίσκονται σε ομοφωνία με την αναπτυξιακή μας πολιτική. Αυτό είναι το θέμα, ή ένα από τα κύρια θέματα, της εκθέσεως που θα παρουσιάσω στο Κοινοβούλιο τον Μάϊο.
<P>
Θα πρέπει να το τονίσω αυτό. Όλοι μας έχουμε ευθύνη, ιδιαίτερα προς τον αναπτυσσόμενο κόσμο και ειδικότερα προς χώρες που ήταν αποικίες μας στο παρελθόν και στις οποίες δεν έχουμε δείξει τον σεβασμό που τους αρμόζει. Θα πρέπει να τους βοηθήσουμε να αναπτύξουν τη δική τους αλιευτική βιομηχανία ούτως ώστε μακροπρόθεσμα - και τονίζω το μακροπρόθεσμα διότι θα είναι πράγματι μακροπρόθεσμα - να βρεθούν σε θέση να εξάγουν τα δικά τους αλιευτικά προϊόντα και να κερδίσουν την προστιθέμενη αξία για τη δική τους ανάπτυξη.

<SPEAKER ID=363 LANGUAGE="ES" NAME="Dόhrkop Dόhrkop">
Κύριε Πρόεδρε, νομίζω πως είναι λόγος ικανοποίησης η ανανέωση των συμφωνιών αλιείας με την Αγκόλα και τη Γουινέα, οι οποίες είναι προς το συμφέρον των Ευρωπαίων αλιέων και καταναλωτών και, επίσης, προς το συμφέρον της Αγκόλας και της Γουινέας, οι οποίες αποκτούν έτσι ένα σημαντικό εισοδηματικό πόρο.
<P>
Το αμοιβαίο συμφέρον διασφαλίζεται από το ότι θα αλληλοσυμπληρώνονται οι δραστηριότητες τόσο των τοπικών όσο και του ευρωπαϊκού στόλου και, επίσης, επειδή ενισχύονται και για τις δύο χώρες τόσο η συνεργασία, που αναφέρθηκε εδώ, όσο και οι ενισχύσεις στους αντίστοιχους αλιευτικούς κλάδους μέσα από τεχνικά προγράμματα και προγράμματα πρακτικής επαγγελματικής κατάρτισης, για παράδειγμα.
<P>
Αποψή μου είναι ότι πρόκειται για πρωτόκολλα ισορροπημένα και δίκαια, με λογικό κόστος για την Ευρωπαϊκή Ένωση. Οπωσδήποτε και πρέπει να βοηθηθούν οι χώρες ΑΚΕ να εφαρμόσουν μέτρα ελέγχου στα ύδατά τους με στόχο να διασφαλιστεί η διατήρηση των αποθεμάτων αλλά και η εκδίωξη όσων σκαφών βιομηχανικής αλιείας επιδίδονται σε παράνομη δραστηριότητα.
<P>
Πρέπει να καταγγείλουμε, όπως το κάναμε τόσες φορές, το γεγονός ότι, σε ζητήματα προϋπολογισμού, η Επιτροπή και το Συμβούλιο υποβιβάζουν το Κοινοβούλιο σε έναν εντελώς περιθωριακό ρόλο που δεν είναι ο αρμόζων. Οι πληροφορίες που μας δίνει η Επιτροπή είναι, γενικά, ελάχιστες και οι διαβουλεύσεις με το Ευρωπαϊκό Κοινοβούλιο (που είναι ένα από τα μέρη του προϋπολογισμού) είναι σχεδόν ανύπαρκτες. Τα πάντα φτάνουν αργά και μισά, ενώ στο μεταξύ έχουν ήδη τεθεί σε ισχύ οι συμφωνίες.
<P>
Νομίζω πως το Ευρωπαϊκό Κοινοβούλιο πρέπει να αναλάβει δράση με ιδιαίτερη, όμως, προσοχή κάθε φορά που θα προσπαθεί να δώσει μια κλωτσιά στο Συμβούλιο και στην Επιτροπή μήπως και κουνηθούν, ώστε η κλωτσιά αυτή να μην είναι κλωτσιά στα πισινά των ψαράδων μας, πράγμα που δε θέλουμε. Νομίζω, επίσης, πως πρέπει να ξεριζώσουμε την εικόνα που ορισμένοι κακοπροαίρετοι έχουν για αυτές τις συμφωνίες αλιείας με τις χώρες ΑΚΕ. Ούτε στα συμφέροντα των πληθυσμών των χωρών αυτών αντιβαίνουν ούτε πλήττουν την ντόπια αλιεία. Η Ευρωπαϊκή Ένωση καταβάλλει μία δίκαιη χρηματοδοτική αντιστάθμιση και οι συμφωνίες αυτές επιδρούν ευνοϊκά στην ανάπτυξη των χωρών αυτών, διασφαλίζοντας παράλληλα την αλιευτική δραστηριότητα των δικών μας αλιέων.

<SPEAKER ID=364 NAME="Bjerregaard">
Κύριε Πρόεδρε, καταρχήν η Επιτροπή θα ήθελε να ευχαριστήσει τους εισηγητές για τις δύο εξαιρετικές αυτές εκθέσεις περί των συμφωνιών αλιείας που εκπόνησαν. Όσον αφορά το νέο πρωτόκολλο της συμφωνίας για την αλιεία με την Αγκόλα θα ήθελα να τονίσω ότι διανοίγει πολλές νέες δυνατότητες για διάφορους τύπους αλιείας. Επιπλέον, διατηρούνται οι δυνατότητες αλίευσης της άσπρης γαρίδας και εισάγεται ένα νέο είδος αλιείας, δηλαδή η αλιεία πελαγικών ειδών, κάτι το οποίο ανοίγει τη συμφωνία για άλλες χώρες της Ευρωπαϊκής Ένωσης όπως η Γερμανία και οι Κάτω Χώρες. Θα πρέπει να υπογραμμισθεί ότι η περίοδος ισχύος του πρωτοκόλλου παρατάθηκε από τα δύο στα τρία έτη, έτσι ώστε με τα νέα διευρυμένα αυτά χρονικά περιθώρια οι πλοιοκτήτες της Ένωσης αντιμετωπίζουν σταθερότερες συνθήκες. Για πρώτη φορά το παράρτημα του πρωτοκόλλου παρέχει στις αρχές της Αγκόλας τη δυνατότητα να εισαγάγουν βιολογική παύση αλιείας. Δεδομένων όλων των νέων δυνατοτήτων που δημιουργεί το καινούργιο πρωτόκολλο, έχουν αυξηθεί οι χρηματοδοτικές αντιπαροχές προς την Αγκόλα.
<P>
Όσον αφορά τις τροπολογίες 1 και 3, η Επιτροπή είναι σύμφωνη με το περιεχόμενό τους, πλην όμως δεν μπορεί να τις κάνει δεκτές. Η Επιτροπή ήδη έχει εξασφαλίσει μία σχετική διαδικασία πληροφόρησης σχετικά με την εφαρμογή των συμφωνιών, συγκεκριμένα μέσω των συνεδριάσεων της Επιτροπής Αλιείας και πριν από κάθε διαπραγμάτευση. Η Επιτροπή δεν μπορεί να κάνει δεκτή την τροπολογία 2, καθώς κατά τις διαπραγματεύσεις για τη διοργανική συμφωνία μόνο τα χρηματοδοτικά μεσογειακά πρωτόκολλα περιελήφθηκαν στην ταξινόμηση ως μη υποχρεωτικές δαπάνες. Οι λοιπές συμφωνίες, όπως ακριβώς και οι συμφωνίες για την αλιεία, εξαιρέθησαν.
<P>
Η Επιτροπή δεν κάνει δεκτή την τροπολογία 4, διότι το Συμβούλιο καθορίζει τις οδηγίες διαπραγμάτευσης άπαξ για κάθε συμφωνία, αλλά όχι κατά την ανανέωση του κάθε πρωτοκόλλου. Κατά τη διαπραγμάτευση της ανανέωσης αυτών των πρωτοκόλλων, η Επιτροπή φροντίζει για την τήρηση των οδηγιών που της έδωσε το Συμβούλιο.
<P>
Όσον αφορά τη συμφωνία αλιείας με τη Γουινέα, η Επιτροπή είναι της γνώμης ότι οι νέοι όροι αλιείας για τον αλιευτικό στόλο της Ένωσης στα χωρικά ύδατα του κράτους αυτού εξασφαλίζουν την αποτελεσματικότερη εφαρμογή της συμφωνίας και αυτό συμβαίνει λαμβανομένης υπόψη της βασικής απαίτησης για διατήρηση των αλιευτικών αποθεμάτων. Με το νέο αυτό πρωτόκολλο η Επιτροπή και οι αρχές της Γουινέας θέλησαν να εξασφαλίσουν την επιστροφή των αλιευτικών σκαφών της Ένωσης στα χωρικά ύδατα της Γουινέας, μία επιστροφή η οποία ξεκίνησε κατά το προηγούμενο πρωτόκολλο. Στόχος μας υπήρξε και η παροχή μέτρων προς τη Γουινέα για καλύτερη επιτήρηση των αλιευτικών της ζωνών και καταπολέμηση της λαθραλιείας. Αυτόν το διπλό στόχο εξυπηρετούν οι τεχνικές και χρηματοδοτικές διατάξεις του πρωτοκόλλου και αυτό ισχύει κυρίως για τη διάταξη του πρωτοκόλλου περί ιδιαίτερης χρηματοδοτικής ενίσχυσης υπέρ της επιτήρησης της αλιείας.
<P>
Όσον αφορά τις προταθείσες τροπολογίες η Επιτροπή δεν μπορεί να κάνει δεκτές τις τέσσερις τροπολογίες διότι οι τρεις πρώτες δεν περιέχουν μία σαφή διάκριση μεταξύ αφενός των στόχων, της λογικής και των ακολουθουμένων διαδικασιών που ιδιάζουν στις συμφωνίες αλιείας με τις χώρες ΑΚΕ και αφετέρου των στόχων, της λογικής και των ακολουθουμένων διαδικασιών που ιδιάζουν στο Ευρωπαϊκό Ταμείο Ανάπτυξης. Δεν θα πρέπει επίσης να λησμονούμε ότι, παρόλο που τα αποτελέσματα που επιδιώκει η Επιτροπή κατά τις διαπραγματεύσεις για τις συμφωνίες αλιείας προέχουν από εμπορικής απόψεως, επίσης καταβάλλονται προσπάθειες για αμοιβαίες παραχωρήσεις. Αυτά δε τα αποτελέσματα ήδη συμφωνούν και συνάδουν με τα μέτρα τα οποία λαμβάνονται ως τμήμα της αναπτυξιακής πολιτικής.
<P>
Όσον αφορά την τροπολογία 4 η Επιτροπή θα ήθελε να σας θυμίσει ότι το πρωτόκολλο δεν επιβάλλει στη Γουινέα υποχρέωση υποβολής έκθεσης περί της λεπτομερούς διάθεσης του ποσού που αναφέρεται στο άρθρο 6. Παρ'όλα αυτά, η Επιτροπή θα ήθελε να πληροφορηθεί από τις αρχές του κράτους αυτού περί της διάθεσης του ποσού και κατόπιν να μεταφέρει εν ευθέτω χρόνω τις πληροφορίες αυτές στο Ευρωπαϊκό Κοινοβούλιο ως τμήμα της ισχύουσας διαδικασίας πληροφόρησης.
<P>
Θα ήθελα ολοκληρώνοντας να υπογραμμίσω ότι οπωσδήποτε η υπεύθυνη Επίτροπος, Emma Bonino, θα πρέπει να λάβει υπόψη της το γεγονός ότι το Κοινοβούλιο επιθυμεί να παίξει σαφέστερο ρόλο στην όλη διαδικασία.

<SPEAKER ID=365 NAME="Cunha">
Kύριε Πρόεδρε, κύριοι συνάδελφοι, ζητώ συγγνώμη για την προχωρημένη ώρα, αλλά δεν θα ήθελα να μην εκφράσω ενώπιον της κυρίας Επιτρόπου τη βαθειά απογοήτευση που αισθάνθηκα από την απάντηση που έδωσε στις πολύ μικρές προτάσεις τροπολογιών που υποβάλαμε. Πραγματικά, οφείλω να πω εδώ, ενώπιον του Κοινοβουλίου, ότι η Επιτροπή δεν δίνει το ελάχιστο σημάδι αλλαγής της εντελώς γελοίας και υποβαθμισμένης κατάστασης του Ευρωπαϊκού Κοινοβουλίου στο θέμα των αλιευτικών συμφωνιών. Και ακόμη και σε σχέση με την τροπολογία αριθ. 3, που ζητά από την Επιτροπή να μας υποβάλει κατά το τελευταίο έτος της συμφωνίας μία έκθεση εφαρμογής, ούτε καν αυτό η Επιτροπή δεν εκδηλώνει τη διάθεση να το εγκρίνει. Ειλικρινά, κάποιοι μας κοροϊδεύουν!
<P>
(Χειροκροτήματα)

<SPEAKER ID=366 NAME="Πρόεδρος">
Η κοινή συζήτηση έληξε.
<P>
Η ψηφοφορία θα διεξαχθεί αύριο, στις 12 το μεσημέρι.
<P>
(Η συνεδρίαση λήγει στις 00.00)

