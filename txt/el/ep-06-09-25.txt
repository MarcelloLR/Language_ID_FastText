<CHAPTER ID="1">
<SPEAKER ID="1" LANGUAGE="" NAME="" AFFILIATION="Προέδρου">
<SPEAKER ID="2" LANGUAGE="" NAME="Πρόεδρος." AFFILIATION="">
<P>
   Κηρύσσω την επανάληψη της συνόδου του Ευρωπαϊκού Κοινοβουλίου που είχε διακοπεί την Πέμπτη 7 Σεπτεμβρίου 2006. 
<SPEAKER ID="3" LANGUAGE="" NAME="Πρόεδρος." AFFILIATION="Τρίτη:">
<P>
   Το τελικό σχέδιο της ημερησίας διάταξης της παρούσας συνόδου, που κατάρτισε η Διάσκεψη των Προέδρων κατά τη συνεδρίαση της Πέμπτης 21 Σεπτεμβρίου 2006, σύμφωνα με τα άρθρα 130 και 131 του Κανονισμού, έχει διανεμηθεί. Έχουν προταθεί οι ακόλουθες τροποποιήσεις:
<P>
Ο κ. Cohn-Bendit έχει τον λόγο προκειμένου να αιτιολογήσει το αίτημα της Ομάδας των Πρασίνων/Ευρωπαϊκής Ελεύθερης Συμμαχίας. 
<SPEAKER ID="4" LANGUAGE="DE" NAME="Daniel Cohn-Bendit," AFFILIATION="εξ ονόματος της Ομάδας Verts/ALE">
<SPEAKER ID="5" LANGUAGE="EN" NAME="John Bowis (PPE-DE ). –" AFFILIATION="Gammelfleisch">
<P>
   Κύριε Πρόεδρε, συμμεριζόμαστε την ανησυχία του κ. Cohn-Bendit για αυτό που, όπως κατάλαβα, αποκαλείται . Είναι ένα σοβαρό ζήτημα. Προέκυψε στη Βαυαρία· υπήρξε σαφής παραβίαση των κανονισμών στη Γερμανία, και η Γερμανία πρέπει οπωσδήποτε να μας ενημερώσει για το τι συνέβη.
<SPEAKER ID="6" LANGUAGE="" NAME="Πρόεδρος." AFFILIATION="">
<P>
   Η Ομάδα του Ευρωπαϊκού Λαϊκού Κόμματος (Χριστιανοδημοκράτες) και Ευρωπαίων Δημοκρατών και η Σοσιαλιστική Ομάδα στο Ευρωπαϊκό Κοινοβούλιο ζήτησαν η συζήτηση επί της δήλωσης της Επιτροπής σχετικά με τη διάσκεψη κορυφής ASEM να περατωθεί χωρίς τη διεξαγωγή ψηφοφορίας επί ψηφίσματος.
<P>
Ο κ. Swoboda έχει τον λόγο, προκειμένου να αιτιολογήσει αυτό το αίτημα της Ομάδας του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών και της Σοσιαλιστικής Ομάδας. 
<SPEAKER ID="7" LANGUAGE="DE" NAME="Hannes Swoboda," AFFILIATION="εξ ονόματος της Ομάδας PSE">
<SPEAKER ID="8" LANGUAGE="DE" NAME="Georg Jarzembowski (PPE-DE ). –" AFFILIATION="">
<P>
   Κύριε Πρόεδρε, δεν συμφωνώ πάντα με τον κ. Swoboda, τώρα όμως έχει δίκιο, και γι’ αυτό θα πρέπει να συμφωνήσουμε με την πρότασή του. 
<SPEAKER ID="9" LANGUAGE="" NAME="Jules Maaten (ALDE ). –" AFFILIATION="(ΕΝ)">
<P>
   Κύριε Πρόεδρε, αντιτάσσομαι σε αυτήν την πρόταση για δύο λόγους. Πρώτον, γιατί να μην αναφέρουμε κάτι για την ASEM; Για πρώτη φορά μετά από αρκετά χρόνια διεξήχθη μια επιτυχής διάσκεψη κορυφής ASEM. Συνηθίζαμε να διαμαρτυρόμαστε πως τα πράγματα δεν βαίνουν καλώς, τελικά όμως καταφέραμε κάτι καλό. Ας μιλήσουμε για τη βελτίωση των οικονομικών δεσμών μας με την Ασία. Πρόκειται για σημαντικό ζήτημα που μας δίνει την ευκαιρία να συζητήσουμε για την προαγωγή της δημοκρατίας και να καταδικάσουμε τη συνεχιζόμενη χρήση της θανατικής ποινής στις ασιατικές χώρες.
<P>
Υπάρχει άλλος ένας λόγος. Έχουμε μια μοναδική ευκαιρία αυτήν την εβδομάδα να μιλήσουμε για το στρατιωτικό πραξικόπημα στην Ταϊλάνδη. Θα πρέπει να έχουμε όλοι στο μυαλό μας αυτό το γεγονός. Ένα στρατιωτικό πραξικόπημα είναι ο λανθασμένος τρόπος να απαλλαγεί κανείς ακόμα και από έναν ανήθικο χαρακτήρα όπως του πρωθυπουργού Thaksin: δεν είναι ο κατάλληλος τρόπος αντιμετώπισής του, και το Κοινοβούλιο δεν μπορεί να σιωπήσει. Πρέπει να συζητήσουμε αυτό το θέμα, είτε το κάνετε εσείς ως Πρόεδρος, είτε η Διάσκεψη των Προέδρων ή, κατά προτίμηση, το Κοινοβούλιο συνολικά. Συνεπώς, είμαι αντίθετος με τη διεξαγωγή συζήτησης άνευ ψηφίσματος. 
<SPEAKER ID="10" LANGUAGE="" NAME="" AFFILIATION="(Το Σώμα εγκρίνει την πρόταση)">
<SPEAKER ID="11" LANGUAGE="" NAME="Πρόεδρος." AFFILIATION="">
<SPEAKER ID="12" LANGUAGE="SL" NAME="Ljudmila Novak (PPE-DE ). –" AFFILIATION="">
<P>
   Όσον αφορά τη μακροπρόθεσμη λύση του ζητήματος των συνόρων μεταξύ Κροατίας και Σλοβενίας, χαιρετίζω τα τελευταία νέα από τις Βρυξέλλες, σύμφωνα με τα οποία ο κ. Σολάνα, ο Ύπατος Εκπρόσωπος της ΕΕ για την Κοινή Εξωτερική Πολιτική και Πολιτική Ασφάλειας, και ο Επίτροπος Rehn θα παρέμβουν για να συμβάλουν στην επίλυση των συνοριακών διαφορών που εκκρεμούν μεταξύ των δύο χωρών. Η άποψή μου είναι ότι το ευρωπαϊκό πλαίσιο θα καταστήσει δυνατή μια ευκολότερη και αποτελεσματικότερη επίλυση εξαιτίας της συμμετοχής των δύο χωρών στη διαδικασία της ευρωπαϊκής ολοκλήρωσης.
<SPEAKER ID="13" LANGUAGE="FI" NAME="Lasse Lehtinen (PSE ). –" AFFILIATION="(Χειροκροτήματα)">
<SPEAKER ID="14" LANGUAGE="ET" NAME="Marianne Mikko (PSE ). –" AFFILIATION="(Χειροκροτήματα)">
<P>
   Κυρίες και κύριοι, αυτό το Σάββατο ο Toomas Hendrik Ilves, μέλος της ομάδας μας και Αντιπρόεδρος της Επιτροπής Εξωτερικών Υποθέσεων, εξελέγη πρόεδρος της Δημοκρατίας της Εσθονίας από το εκλογικό σώμα.
<P>
Σύμφωνα με την κοινή γνώμη, ο Ilves ήταν ο επικρατέστερος ευνοούμενος του εσθονικού πληθυσμού στον αγώνα με τον σημερινό πρόεδρο, αλλά παρόλα αυτά το εκλογικό αποτέλεσμα ήταν πολύ κοντά, λόγω των κανονισμών για το εκλογικό σώμα. Τόσο τα μέσα ενημέρωσης όσο και ο λαός της Εσθονίας φοβούντο ότι θα επικρατούσε η πολιτική χειραγώγηση και όχι η λαϊκή βούληση. Το Σάββατο, χιλιάδες Εσθονοί, μεταξύ των οποίων και εγώ η ίδια, συγκεντρωθήκαμε στο κέντρο της πρωτεύουσας Tallinn. Ακριβώς όπως κάναμε και κατά την περίοδο της αποκατάστασης της ανεξαρτησίας της Εσθονίας στο τέλος της δεκαετίας του 1980, χρησιμοποιήσαμε τη μουσική για να εκφράσουμε τη στήριξή μας στον Toomas Ilves ως εκπρόσωπο της δημοκρατίας.
<P>
Χαίρομαι ιδιαίτερα που είμαι σε θέση να συγχαρώ τόσο την Εσθονία όσο και την Ευρώπη. Η απόφαση του εκλογικού σώματος ανταποκρίνεται στις προσδοκίες της δημοκρατικής πλειοψηφίας της κοινωνίας μας, και μετά τις εσθονικές προεδρικές εκλογές που έλαβαν χώρα στις 23 Σεπτεμβρίου, μπορώ να επιβεβαιώσω ότι η ευρωπαϊκή δημοκρατία είναι ζωντανή και ακμαία στην Εσθονία. Θα ήθελα επίσης να ευχηθώ στον καλό συνάδελφο και φίλο μου, Toomas Ilves, καλή επιτυχία στη νέα του θέση και στην προαγωγή περισσότερης Ευρώπης στην Εσθονία και περισσότερων εσθονικών ιδεών εδώ.
<SPEAKER ID="15" LANGUAGE="DE" NAME="Gisela Kallenbach (Verts/ALE ). –" AFFILIATION="">
<SPEAKER ID="16" LANGUAGE="PL" NAME="Tadeusz Zwiefka (PPE-DE ). –" AFFILIATION="">
<P>
    Κύριε Πρόεδρε, ακριβώς πριν από δύο εβδομάδες είχα την ευκαιρία να επισκεφτώ τη Νότια Οσσετία ως μέλος αντιπροσωπείας του Ευρωπαϊκού Κοινοβουλίου. Φαίνεται ότι σε αυτήν την ταραγμένη περιοχή του Νότιου Καυκάσου υπάρχουν τουλάχιστον 10 συγκρούσεις κάθε μέρα με χρήση όπλων.
<P>
Οι ειρηνευτικές δυνάμεις που έχει αποστείλει εκεί η Ρωσία υποτίθεται ότι θα εγγυούνταν την ειρήνη για τον ντόπιο πληθυσμό αλλά και για το σύνολο της περιοχής του Νοτίου Καυκάσου. Σύμφωνα με τις πληροφορίες που μας παρείχε ο φινλανδός επικεφαλής του αποσπάσματος του ΟΑΣΕ, Major Lehtonen, οι ρωσικές ειρηνευτικές δυνάμεις δεν προβαίνουν, ωστόσο, σε καμία ενέργεια για να προσδιορίσουν τις βαθύτερες αιτίες αυτών των συγκρούσεων και, αν χρειαστεί, να διώξουν τα άτομα που τις προκαλούν. Θα ήθελα, ως εκ τούτου, να επιστήσω την προσοχή του Σώματος αυτού στο γεγονός ότι είναι απαράδεκτο να επιτρέψουμε ένα τόσο σημαντικό κομμάτι της ηπείρου μας να παραμένει υπό τον αποκλειστικό έλεγχο μόνο μιας στρατιωτικής ειρηνευτικής δύναμης. Πρέπει να προσπαθήσουμε να διασφαλίσουμε ότι στο μέλλον η Ευρωπαϊκή Ένωση θα έχει μεγαλύτερη επιρροή στο πώς ελέγχεται η κατάσταση στη Νότια Οσσετία. 
<SPEAKER ID="17" LANGUAGE="" NAME="Zita Pleštinská (PPE-DE ). –" AFFILIATION="SK">
<P>
   () Μιλώντας ενώπιον του Ευρωπαϊκού Κοινοβουλίου, θα ήθελα επίσης να εκφράσω την κριτική μου όσον αφορά την εξαγγελία ότι η προθεσμία για την προσχώρηση των νέων κρατών μελών στη ζώνη Σένγκεν μετατέθηκε στο 2009. Σε μια εποχή όπου συντελούνται τεχνολογικές πρόοδοι με ιλιγγιώδη ταχύτητα, το ευρύ κοινό αντέδρασε με έκπληξη και μεγάλη απογοήτευση στη δήλωση της Ευρωπαϊκής Επιτροπής ότι η καθυστέρηση οφείλεται στα τεχνικά προβλήματα που σχετίζονται με τη δημιουργία και ανάπτυξη της βάσης δεδομένων SIS II. Η Συνθήκη Σένγκεν είναι μια ορατή και απτή ενσάρκωση της ελεύθερης κυκλοφορίας ατόμων και αγαθών σε ολόκληρη την Ευρωπαϊκή Ένωση· δυστυχώς, υποκρινόμαστε ότι σεβόμαστε αυτήν την ελευθερία. Ως εκ τούτου, θεωρώ άδικη μια κατάσταση στην οποία οι πολίτες των νέων κρατών μελών της ΕΕ θα πρέπει να περιμένουν πέρα από το τέλος του 2007 για να μπορούν να ταξιδέψουν χωρίς συνοριακούς ελέγχους.
<P>
Καλώ την Ευρωπαϊκή Επιτροπή να εξετάσει όλες τις επιλογές που θα επέτρεπαν την τήρηση της αρχικής προθεσμίας ή, εναλλακτικά, εν αναμονή της ανάπτυξης του νέου συστήματος, να επιτρέψει στα νέα κράτη μέλη να συνδεθούν προσωρινά με το υφιστάμενο σύστημα, το SIS I +. Θετικά βήματα από την Ευρωπαϊκή Επιτροπή για την εκπλήρωση της αρχικής ημερομηνίας θα συνέβαλαν στην ενίσχυση της πίστης του κοινού στο σύνολο του ευρωπαϊκού σχεδίου. 
<SPEAKER ID="18" LANGUAGE="CS" NAME="Libor Rouček (PSE ). –" AFFILIATION="">
<SPEAKER ID="19" LANGUAGE="" NAME="Viktória Mohácsi (ALDE ). –" AFFILIATION="(HU">
<P>
   ) Κύριε Πρόεδρε, θα ήθελα να διηγηθώ ένα γεγονός που συνέβη στις 7 Σεπτεμβρίου. Την περασμένη εβδομάδα ήμουν στη Ρουμανία σχετικά με μια επίθεση από την αστυνομία και καταδρομείς που φορούσαν κουκούλες εναντίον μελών της τοπικής κοινότητας Ρομ στο Reghin (Szászrégen), που βρίσκεται στην περιφέρεια της Apalina. Τριάντα επτά άτομα πυροβολήθηκαν και τραυματίστηκαν από πλαστικές σφαίρες. Ο επικεφαλής της αστυνομίας της επαρχίας ανέφερε ότι μόλις έξι άνθρωποι τραυματίστηκαν στα επεισόδια και ότι τα τραύματα που υπέστησαν θα επουλώνονταν σε οκτώ ημέρες. Εγώ η ίδια μπορώ να μαρτυρήσω ότι οι δηλώσεις αυτές ήταν ψευδείς. Συνάντησα έναν άντρα που είχε χτυπηθεί από δεκαεπτά σφαίρες, πέντε εκ των οποίων αφαιρέθηκαν με επιτυχία μέσα σε οκτώ ημέρες, ενώ οι άλλες δώδεκα βρίσκονται ακόμη μέσα του.
<P>
Ήταν το τέταρτο εξαιρετικά ανησυχητικό συμβάν στη Ρουμανία από τον Ιανουάριο μέχρι σήμερα. Θέτω το γεγονός αυτό υπόψη του Κοινοβουλίου διότι, στις 26 Σεπτεμβρίου, θα έχουμε στα χέρια μας την τελευταία έκθεση για τη συγκεκριμένη χώρα. Θα ήθελα να καλέσω τον Επίτροπο Olli Rehn να κάνει ό,τι είναι δυνατόν για να αλλάξει την κατάσταση. 
<SPEAKER ID="20" LANGUAGE="" NAME="József Szájer (PPE-DE ). –" AFFILIATION="(ΕΝ)">
<P>
   Κύριε Πρόεδρε, την περασμένη εβδομάδα διέρρευσε μια κασέτα στην οποία ο πρωθυπουργός της Ουγγαρίας δήλωνε: «Επί 18 μήνες λέγαμε ψέματα πρωί, μεσημέρι και βράδυ στους πολίτες για την οικονομία, και αυτό για να κερδίσουμε τις εκλογές». Ακολούθησαν διαδηλώσεις στους δρόμους, όπου δεκάδες χιλιάδες ανθρώπων σε ολόκληρη την Ουγγαρία τον καλούσαν να παραιτηθεί. Την παραίτηση του πρωθυπουργού ζήτησε και η Ομάδα ΕΛΚ-ΕΔ. Ωστόσο, τα ευρωπαϊκά κόμματα των Σοσιαλιστών και των Φιλελεύθερων υποστήριξαν τον ανυπόληπτο φίλο τους. Αγαπητοί συνάδελφοι, αυτό είναι ντροπή! Ευτυχώς, ορισμένοι σοσιαλιστές διαφώνησαν, ζητώντας επίσης την παραίτησή του, μεταξύ των οποίων και η Ségolène Royal. Ζητώ από τους σοσιαλιστές και φιλελεύθερους συναδέλφους μας να αλλάξουν τη στάση τους. Το να λέει κανείς συστηματικά ψέματα στους πολίτες δεν αποτελεί ευρωπαϊκό τρόπο άσκησης πολιτικής. Ελπίζω να συμφωνούμε όλοι σε αυτό.
<P>
Η κασέτα που διέρρευσε περιείχε μια αναφορά του υπουργού Οικονομικών, ο οποίος έλεγε ότι ο Ευρωπαίος Επίτροπος, κ. Almunia, βοήθησε τους σοσιαλιστές συναδέλφους του στη Βουδαπέστη να καθυστερήσουν τη δημοσίευση των πραγματικών στοιχείων. Ζητώ από τον Επίτροπο να αποσαφηνίσει την ευθύνη του για το ζήτημα. Ζητώ επίσης την παραίτηση του αντιδημοκράτη πρωθυπουργού της Ουγγαρίας. Εκφράζω την αλληλεγγύη μου προς τους διαδηλωτές σε ολόκληρη την Ουγγαρία.
<SPEAKER ID="21" LANGUAGE="ES" NAME="Luis Yañez-Barnuevo García (PSE ). –" AFFILIATION="">
<P>
Το κόμμα της αξιωματικής αντιπολίτευσης στην Ισπανία δεν μπόρεσε να δεχτεί την ήττα του στις εκλογές του 2004 και έχει ξεκινήσει ένα επικίνδυνο ταξίδι προς τον εξτρεμισμό. Παραπλανώντας και λέγοντας ψεύδη, επιτίθεται όχι μόνον στην κυβέρνηση αλλά, πάνω απ’ όλα, στους θεσμούς του κράτους δικαίου, καθώς και στα δικαστήρια και στις κρατικές αρχές και δυνάμεις ασφαλείας. 
<SPEAKER ID="22" LANGUAGE="" NAME="Mary Lou McDonald (GUE/NGL ). –" AFFILIATION="(ΕΝ)">
<P>
Το κόμμα μου, το Sinn Féin, θέτει σε κυκλοφορία ένα αναλυτικό έγγραφο με τίτλο «Στήριξη της ΕΕ για την επανένωση της Ιρλανδίας», όπου περιγράφονται τα πρακτικά μέτρα που πιστεύουμε ότι μπορεί να λάβει η Ένωση υπέρ της ενότητας της Ιρλανδίας. Κατά τη διάρκεια των προσεχών εβδομάδων και μηνών, το Sinn Féin θα προωθήσει αυτήν την πολιτική σε ολόκληρη την Ιρλανδία και την ΕΕ, ξεκινώντας με τη διάσκεψη στο Ευρωπαϊκό Κοινοβούλιο που θα διεξαχθεί στις Βρυξέλλες στις 18 Οκτωβρίου. 
<SPEAKER ID="23" LANGUAGE="" NAME="Tunne Kelam (PPE-DE ). –" AFFILIATION="(ΕΝ)">
<SPEAKER ID="24" LANGUAGE="DE" NAME="Martin Schulz (PSE ). –" AFFILIATION="">
<P>
   Κύριε Πρόεδρε, ο κ. Szájer ζήτησε από τη Σοσιαλιστική Ομάδα στο Κοινοβούλιο να τοποθετηθεί σε σχέση με τα γεγονότα της Βουδαπέστης και τις δηλώσεις του ούγγρου πρωθυπουργού, κ. Gyurcsány.
<P>
Για το εάν ο κ. Gyurcsány ενήργησε σωστά ή εσφαλμένα πρέπει να αποφανθεί προσωπικά ο κάθε βουλευτής του ουγγρικού κοινοβουλίου και αυτού του Σώματος. Εγώ προσωπικά προτιμώ τους πολιτικούς που έχουν το θάρρος να ξεστομίζουν αλήθειες που δεν τους κάνουν δημοφιλείς από εκείνους που συνεχίζουν να συγκαλύπτουν τις αναγκαίες πληροφορίες που πρέπει να αποκαλύπτονται. Συνεπώς καθένας μπορεί να σκέφτεται ό,τι θέλει για τον κ. Gyurcsány, πρέπει όμως να παραδεχτούμε ότι βρήκε το θάρρος να πει κάτι που άλλοι –όπως εσείς, κύριε Szájer– προφανώς δεν θέλουν να πουν. Μπορείτε να φοράτε λευκό πουκάμισο και σας πηγαίνει, ίσως όμως να πρέπει να μας πείτε αν αυτοί που έκαψαν μία ευρωπαϊκή σημαία μπροστά στο ουγγρικό κοινοβούλιο είναι φίλοι σας. Αν είναι, τότε δεν είναι εδώ η θέση σας. 
<SPEAKER ID="25" LANGUAGE="PT" NAME="Ilda Figueiredo (GUE/NGL ). –" AFFILIATION="">
<P>
   Κύριε Πρόεδρε, τον φετινό Σεπτέμβριο εορτάζεται η 250ή επέτειος της οινοπαραγωγού περιοχής του Douro στην Πορτογαλία, της πρώτης οινοπαραγωγού περιοχής που δημιουργήθηκε και ρυθμίστηκε στην Ευρώπη. Η επέτειος αυτή είναι ιδιαίτερα σημαντική σε μια στιγμή όπου η Επιτροπή προετοιμάζει περαιτέρω μεταρρύθμιση της κοινής οργάνωσης αγοράς του οίνου με απώτερο στόχο τη σταδιακή κατάργησή της.
<P>
Η παραγωγή οίνου στις Ηνωμένες Πολιτείες, τη Νότια Αφρική και οπουδήποτε αλλού δεν πρέπει να ονομάζεται κρασί πορτό. Είναι φοβερό να καταστρέφουμε έναν κανονισμό που υπάρχει εδώ και 250 χρόνια. Η ποιότητα του κρασιού πορτό είναι αποτέλεσμα όλης της τεχνογνωσίας που συσσωρεύτηκε από τον πληθυσμό του Douro ο οποίος, με τη βοήθεια ενός ιδιαίτερου κλίματος και ηλιοφάνειας, οικοδομεί, εδώ και 250 χρόνια στις όχθες του ποταμού Douro, όπου βρίσκεται αυτή η αρχαία ρυθμιζόμενη οινοπαραγωγός περιοχή, μια πλούσια κληρονομιά που έχει αναγνωριστεί από την UNESCO ως τοποθεσία παγκόσμιας κληρονομιάς.
<SPEAKER ID="26" LANGUAGE="PL" NAME="Hanna Foltyn-Kubicka (UEN ). –" AFFILIATION="">
<P>
   Κύριε Πρόεδρε, θα ήθελα και εγώ να αναφερθώ στην περιβαλλοντική καταστροφή που έλαβε χώρα τη νύχτα της 19ης προς την 20ή Αυγούστου του τρέχοντος έτους, όταν ένα ελληνικό σκάφος ναυλωμένο από ολλανδούς υπηκόους απέρριψε 400 τόνους απόβλητα διυλιστηρίων. Ως αποτέλεσμα, 11 ζώνες της εν λόγω περιοχής μολύνθηκαν, εκατοντάδες χιλιάδες ανθρώπων νοσηλεύονται και 7 βρήκαν τον θάνατο.
<SPEAKER ID="27" LANGUAGE="SK" NAME="Peter Baco (NI ). –" AFFILIATION="">
<P>
   Πρέπει να αποκαταστήσω τα πράγματα όσον αφορά τις φήμες και τις διαστρεβλώσεις που κυκλοφόρησαν εδώ στις 5 Σεπτεμβρίου από ούγγρους βουλευτές του ΕΚ στο πλαίσιο αντισλοβακικής εκστρατείας. Ισχυρίζονται ότι μια γυναίκα ξυλοκοπήθηκε στη Σλοβακία, επειδή μιλούσε ουγγρικά κατά τη διάρκεια ενός τηλεφωνήματος. Ωστόσο, έρευνα κατέληξε στο συμπέρασμα ότι δεν συνέβη τίποτα τέτοιο. Οι ισχυρισμοί σχετικά με εξευτελιστικά συνθήματα που ακούγονται σε αθλητικές εκδηλώσεις στηρίχθηκαν επίσης σε σαθρά στοιχεία, καθώς το σύνθημα «Θάνατος στους Ούγγρους» προβλήθηκε ως πρόκληση από ένα άτομο ουγγρικής καταγωγής. Οι κατηγορίες σχετικά με τις απώλειες που υπέστησαν 800 000 Ρομ δεν ήταν ούτε και αυτές αληθείς, και ο αριθμός που αναφέρθηκε είχε μεγαλοποιηθεί δέκα φορές.
<SPEAKER ID="28" LANGUAGE="" NAME="Gerard Batten (IND/DEM ). –" AFFILIATION="(ΕΝ)">
<P>
   Κύριε Πρόεδρε, στην ευρωπαϊκή έκθεσή της του 2006, η ομοσπονδιακή κυβέρνηση της Ελβετίας δημοσίευσε μια ανάλυση κόστους-ωφέλειας μιας ενδεχόμενης προσχώρησης στην Ευρωπαϊκή Ένωση. Εξετάστηκαν τρεις εναλλακτικές λύσεις: να συνεχιστεί το υφιστάμενο σύνολο διμερών ρυθμίσεων ανά τομέα, να προσχωρήσει στον Ευρωπαϊκό Οικονομικό Χώρο ή να προσχωρήσει πλήρως στην ΕΕ.
<SPEAKER ID="29" LANGUAGE="SL" NAME="Alojz Peterle (PPE-DE ). –" AFFILIATION="">
<SPEAKER ID="30" LANGUAGE="ES" NAME="Willy Meyer Pleite (GUE/NGL ). –" AFFILIATION="">
<P>
Το πρόβλημα δεν πρέπει να απλοποιείται ούτε να υποτιμάται, όπως έκανε ο γερμανός εκπρόσωπος την περασμένη εβδομάδα στο Συμβούλιο των Υπουργών Εσωτερικών, όταν είχε το θράσος να πει ότι η Ισπανία δεν πρόκειται να βουλιάξει επειδή 20 000 ή 25 000 άτομα φτάνουν στις Καναρίους Νήσους.
<SPEAKER ID="31" LANGUAGE="" NAME="Μανώλης Μαυρομμάτης (PPE-DE ). –" AFFILIATION="">
<P>
Σήμερα επιτρέψτε μου να αναφερθώ σε μια ξεχωριστή πράξη ανθρωπιάς και ευαισθησίας: πρόκειται για την απόφαση της πασίγνωστης ποδοσφαιρικής ομάδας της Καταλονίας, την Barcelona, η οποία, από φέτος και για πρώτη φορά, προβάλλει στις φανέλες της, αντί για επίσημο εμπορικό χορηγό, με απώλεια μάλιστα πολλών εκατομμυρίων ευρώ, το έμβλημα της UNICEF. Με τη σύμφωνη γνώμη των μετόχων της Barcelona και των Ηνωμένων Εθνών, η UNICEF και το έργο της θα προβάλλονται λοιπόν από τον ισπανικό σύλλογο επί πέντε χρόνια· μάλιστα, όλα τα χρήματα που θα εισπραχθούν στο διάστημα αυτό θα διατεθούν για ανθρωπιστική βοήθεια στους λαούς που υποφέρουν, κυρίως δε στην Αφρική.
<SPEAKER ID="32" LANGUAGE="" NAME="Urszula Krupa (IND/DEM ). –" AFFILIATION="(PL) ">
<P>
   Κύριε Πρόεδρε, μου έχουν αναθέσει να σας παραδώσω περίπου 100 000 διαμαρτυρίες από Πολωνούς και από ολόκληρο τον κόσμο. Είμαστε όλοι σοκαρισμένοι από το επαίσχυντο ψήφισμα του Ευρωπαϊκού Κοινοβουλίου που δυσφημεί την Πολωνία, τον πολωνικό λαό και το τον αγαπημένο καθολικό ραδιοφωνικό σταθμό με εκατομμύρια ακροατές, και προβάλλει ισχυρισμούς για αντισημιτισμό, ξενοφοβία και ρατσισμό από την πλευρά μας.
<SPEAKER ID="33" LANGUAGE="DE" NAME="Etelka Barsi-Pataky (PPE-DE ). –" AFFILIATION="(Χειροκροτήματα)">
<P>
   Κύριε Πρόεδρε, δυστυχώς ο κ. Schulz δεν είναι πια εδώ, θα ήθελα όμως να του πείτε πως η ενημέρωσή του δεν είναι σωστή. Πρώτον, όπως ήδη είπε ο κ. Peterle, ο πρωθυπουργός Gyurcsány δεν είχε το θάρρος να πει δημόσια στο ουγγρικό κοινοβούλιο ότι για χρόνια έλεγε σε καθημερινή βάση ψέματα. Δεύτερον, στην Ουγγαρία δεν έκαψε κανείς ευρωπαϊκές σημαίες, και ζητώ από τον κ. Tabajdi της Σοσιαλιστικής Ομάδας στο Ευρωπαϊκό Κοινοβούλιο να το επιβεβαιώσει. Τουλάχιστον εδώ στο Ευρωπαϊκό Κοινοβούλιο θα έπρεπε να λέμε την αλήθεια και μόνον την αλήθεια.
<SPEAKER ID="34" LANGUAGE="PL" NAME="Witold Tomczak (IND/DEM ). –" AFFILIATION="Radio Maryja">
<P>
Σας παραδίδουμε σήμερα τις ψήφους περίπου 100 000 ανθρώπων, οι οποίοι ανησυχούν για τις δραστηριότητες του Σώματος αυτού. Στους υπογράφοντες συγκαταλέγονται μέλη της Αλληλεγγύης, ιδιώτες, οργανώσεις, τοπικές αρχές και ακαδημαϊκά ιδρύματα. Κάποιοι από αυτούς βρίσκονται εκτός της Ευρώπης. Ανησυχούν όλοι σχετικά με το πώς η Ευρώπη αναπτύσσεται και αναμένουν την απάντησή τους. Αναμένουν από το Ευρωπαϊκό Κοινοβούλιο να απολογηθεί για την άδικη και αβάσιμη επίθεση στην Πολωνία και τον καθολικό ραδιοφωνικό σταθμό στο ψήφισμα που υιοθέτησε στις 15 Ιουνίου. Το έγγραφο αυτό περιήγαγε το Κοινοβούλιο σε ανυποληψία.
<SPEAKER ID="35" LANGUAGE="" NAME="Vladimír Maňka (PSE ). –" AFFILIATION="SK">
<SPEAKER ID="36" LANGUAGE="PL" NAME="Stanisław Jałowiecki (PPE-DE ). –" AFFILIATION="">
<P>
   Κύριε Πρόεδρε, σύμφωνα με τις πληροφορίες που παρείχε το κέντρο ανθρωπίνων δικαιωμάτων και δημοκρατίας στο Χονγκ Κονγκ, 200 άτομα είναι ακόμη φυλακισμένα στην Κίνα επειδή συμμετείχαν στη διαδήλωση στην Πλατεία Ουράνιας Ειρήνης το 1989, πριν από δεκαεπτά χρόνια.
<P>
Εκείνοι οι νέοι που διαδήλωναν απολύτως ειρηνικά τότε έχουν τώρα γεράσει πρόωρα, έχουν λιώσει ως αποτέλεσμα των τρομερών συνθηκών που επικρατούν στις κινεζικές φυλακές. Αναφέρομαι φυσικά σε εκείνους που επέζησαν. Πρέπει να υπενθυμίσουμε ότι το κινεζικό καθεστώς εφάρμοσε τη θανατική ποινή σε πολλούς από τους διαδηλωτές. Εκτιμάται ότι 15 000 άτομα καταδικάστηκαν τότε.
<P>
Κάθε τόσο ανακαλούμε στο μυαλό μας αυτό το γεγονός, αλλά γενικά τείνουμε να το αγνοούμε. Ελπίζω ότι τα λόγια μου σήμερα θα αυξήσουν την ευαισθητοποίηση επ’ αυτού ακόμη μία φορά. Δεν μπορούμε να φέρουμε πίσω εκείνους που θυσίασαν τη ζωή τους για το δικαίωμα έκφρασης της γνώμης τους, αλλά μπορούμε να κάνουμε κάτι για τους 200 που εξακολουθούν να αργοσβήνουν στις κινεζικές φυλακές. Δεν πρέπει να μένουμε απαθείς μπροστά στη δοκιμασία τους. Στηρίζουν τις ελπίδες τους πάνω μας, διότι δεν μπορούν να στραφούν σε κανέναν άλλον. 
<SPEAKER ID="37" LANGUAGE="PL" NAME="Lidia Joanna Geringer de Oedenberg (PSE ). –" AFFILIATION="">
<SPEAKER ID="38" LANGUAGE="EN" NAME="Marian Harkin (ALDE ). –" AFFILIATION="(Χειροκροτήματα)">
<P>
   Κύριε Πρόεδρε, θα ήθελα να επισημάνω αυτό που συνέβη την προηγούμενη εβδομάδα κατά τη διάρκεια της επίσκεψης της Επιτρόπου Γεωργίας, Mariann Fischer Boel, στην εκλογική περιφέρεια που εκπροσωπώ στο Ευρωπαϊκό Κοινοβούλιο.
<SPEAKER ID="39" LANGUAGE="" NAME="Godfrey Bloom (IND/DEM ). –" AFFILIATION="(ΕΝ)">
<SPEAKER ID="40" LANGUAGE="" NAME="Edit Herczog (PSE ). –" AFFILIATION="(ΕΝ)">
<P>
   Κύριε Πρόεδρε, η Ουγγαρία, όπως τα άλλα 24 κράτη μέλη της Ευρώπης, είναι δημοκρατία. Βάσει του κράτους δικαίου, αλλάξαμε την κυβέρνησή μας μετά τις βουλευτικές εκλογές τον Απρίλιο.
<P>
Την 1η Οκτωβρίου, θα έχουμε δημοτικές εκλογές κατά τις οποίες θα εκλέξουμε τους δημάρχους μας. Συνεπώς, όσοι διαδήλωσαν στους δρόμους κατά της κυβέρνησης και υπέρ της αλλαγής της κυβέρνησης, εργάζονται κατά του συντάγματος της Ουγγαρίας και κατά του κράτους δικαίου. Σήμερα είμαστε πιο κοντά στο να μάθουμε ποιοι είναι αυτοί οι άνθρωποι που παίζουν με τη φωτιά κατ’ αυτόν τον τρόπο. Για ακόμα μία φορά, η Ουγγαρία πρέπει να τηρήσει το κράτος δικαίου και να ακολουθήσει δημοκρατικούς κανόνες. 
<SPEAKER ID="41" LANGUAGE="PL" NAME="Bogusław Rogalski (IND/DEM ). –" AFFILIATION="">
<P>
   Κύριε Πρόεδρε, νιώθω υποχρεωμένος να εγείρω ένα ζήτημα που δεν θα πρέπει να αποτελεί θέμα ανησυχίας για την Ευρωπαϊκή Ένωση τον 21ο αιώνα. Αναφέρομαι στο ανησυχητικό κύμα νεοναζισμού και φασισμού στη Γερμανία. Αυτό συνιστά απειλή για την Πολωνία και την Τσεχική Δημοκρατία.
<P>
Οι μελλοντικές σχέσεις στο εσωτερικό της Ευρωπαϊκής Κοινότητας απειλούνται επίσης. Τα αποτελέσματα των εκλογών στα γερμανικά κρατίδια του Μεκλεμβούργου-Δυτικής Πομερανίας αναγγέλθηκαν πριν από λίγες ημέρες. Το γερμανικό Εθνικό Δημοκρατικό Κόμμα κέρδισε πάνω από 7% των ψήφων. Αυτό σημαίνει ότι το ΕΔΚ θα εκπροσωπείται σε ακόμη ένα κρατίδιο. Μέλη της ομάδας αυτής έχουν εκφράσει ανησυχητικές απόψεις. Θέτουν υπό αμφισβήτηση τα πολωνογερμανικά σύνορα και ζητούν τη δημιουργία ενός Τέταρτου Ράιχ. Πιστεύουν ότι ο Χίτλερ ήταν ιδιοφυία και ο Hess αγνός ιδεαλιστής. Αρνούνται το Ολοκαύτωμα και διαδίδουν εμπνευσμένες από τον ναζισμό προκαταλήψεις για τους αλλοδαπούς.
<P>
Πώς είναι δυνατόν τέτοιου είδους κόμματα να λειτουργούν νόμιμα σε κράτη μέλη της Ένωσης, όπως η Γερμανία, και να σπείρουν μίσος, ξενοφοβία, ρατσισμό και αντισημιτισμό; Πέρυσι το ΕΔΚ έλαβε επιχορήγηση άνω του 1 εκατομμυρίου ευρώ από τα κρατικά ταμεία. Αυτό είναι σκανδαλώδες. Η Ένωση πρέπει να εισάγει σαφή απαγόρευση στις δραστηριότητες τέτοιων ομάδων. Απευθύνω έκκληση στους βουλευτές αυτού του Σώματος να προτείνουν ένα κοινό ψήφισμα που θα καταδικάζει το γερμανικό πολιτικό σύστημα στο οποίο υπάρχουν ακόμη περιθώρια για νεοναζισμό. 
<SPEAKER ID="42" LANGUAGE="" NAME="Πρόεδρος." AFFILIATION="">
<SPEAKER ID="43" LANGUAGE="DE" NAME="Jörg Leichtfried (PSE ). –" AFFILIATION="">
<SPEAKER ID="44" LANGUAGE="" NAME="Πρόεδρος." AFFILIATION="">
<SPEAKER ID="45" LANGUAGE="" NAME="Μάριος Ματσάκης (ALDE ). –" AFFILIATION="(ΕΝ)">
<SPEAKER ID="46" LANGUAGE="" NAME="Πρόεδρος." AFFILIATION="">
<SPEAKER ID="47" LANGUAGE="" NAME="" AFFILIATION="Αντιπροέδρου">
<SPEAKER ID="48" LANGUAGE="" NAME="Πρόεδρος. –" AFFILIATION="">
<P>
– A6-0234/2006 του κ. Krahmer, εξ ονόματος της Επιτροπής Περιβάλλοντος, Δημόσιας Υγείας και Ασφάλειας των Τροφίμων, σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου που αφορά την ποιότητα του ατμοσφαιρικού αέρα και καθαρότερο αέρα για την Ευρώπη (COM(2005)0447 – C6-0356/2005 – 2005/0183/(COD)) και
<P>
– A6-0235/2006 της κ. Corbey, εξ ονόματος της Επιτροπής Περιβάλλοντος, Δημόσιας Υγείας και Ασφάλειας των Τροφίμων, σχετικά με τη θεματική στρατηγική για την ατμοσφαιρική ρύπανση (2006/2060 (INI)). 
<SPEAKER ID="49" LANGUAGE="" NAME="Σταύρος Δήμας," AFFILIATION="μέλος της Επιτροπής">
<P>
   Κύριε Πρόεδρε, αξιότιμα μέλη του Κοινοβουλίου, καταρχήν θα ήθελα να ευχαριστήσω τους δύο εισηγητές και να τους συγχαρώ για την εξαιρετικά επιμελημένη εργασία τους, την κ. Corbey, εισηγήτρια της έκθεσης σχετικά με τη θεματική στρατηγική για την ατμοσφαιρική ρύπανση και τον κ. Krahmer, εισηγητή της πρότασης οδηγίας για την ποιότητα του ατμοσφαιρικού αέρα και καθαρότερο αέρα στην Ευρώπη. Επίσης θα ήθελα να ευχαριστήσω ιδιαίτερα την Επιτροπή Περιβάλλοντος, Δημόσιας Υγείας και Ασφάλειας των Τροφίμων για τις μέχρι τώρα προσπάθειές της.
<P>
Η ρύπανση του αέρα είναι και θα παραμείνει ένα από τα σημαντικότερα προβλήματα δημόσιας υγείας. Λόγω της ρύπανσης αυτής το προσδόκιμο ζωής στην Ευρωπαϊκή Ένωση σήμερα είναι μικρότερο κατά 8,5 μήνες. Η ποιότητα ζωής εκατοντάδων χιλιάδων ανθρώπων υποβαθμίζεται καθημερινά και το φυσικό περιβάλλον κινδυνεύει, παρά τις σημαντικές μειώσεις των εκπομπών που σημειώθηκαν τα τελευταία χρόνια.
<P>
Οι προσπάθειές μας πρέπει να ενταθούν. Η στρατηγική που προτείνουμε ορίζει τα βήματα που πρέπει να κάνουμε προς αυτήν την κατεύθυνση. Καθορίζει νέους πρωτοποριακούς στόχους για την υγεία και το περιβάλλον. Τα μέτρα για τα μικρά αιωρούμενα σωματίδια θα έχουν ως αποτέλεσμα τη μείωση των αναμενομένων πρόωρων θανάτων από περίπου 350 000 που είναι σήμερα σε 160 000 το 2020. Αυτό θα είναι αποτέλεσμα της συνδυασμένης εφαρμογής της στρατηγικής και άλλων μέτρων που έχουν ήδη συμφωνηθεί.
<P>
Όσον αφορά το φυσικό περιβάλλον, αναμένουμε να μειωθεί κατά περισσότερο από 50% η έκταση των οικοσυστημάτων που κινδυνεύουν από όξυνση και κατά περισσότερο από 30% η έκταση των οικοσυστημάτων που κινδυνεύουν λόγω παρουσίας υπερβολικών ποσοτήτων αζώτου. Πρόκειται για φιλόδοξους στόχους που η επίτευξή τους θα προσφέρει πολλαπλά περιβαλλοντικά οφέλη.
<P>
Η στρατηγική θα πρέπει φυσικά να εφαρμοστεί αποτελεσματικά. Η Επιτροπή έχει δεσμευθεί να προτείνει μέτρα σε επίπεδο Ευρωπαϊκής Ένωσης για τη βελτίωση του ατμοσφαιρικού αέρα. Με αυτά θα αντιμετωπίζεται και το πρόβλημα της διασυνοριακής ρύπανσης. Στη στρατηγική για τον αέρα περιγράφονται ορισμένα από τα σχετικά κοινοτικά μέτρα. Έχει ήδη υποβληθεί εκ μέρους της Επιτροπής πρόταση για μείωση των εκπομπών από τα επιβατηγά αυτοκίνητα και τα ημιφορτηγά –που συχνά αναφέρεται ως πρόταση Euro V– ενώ η Επιτροπή Περιβάλλοντος πρόσφατα ενέκρινε το σχέδιο έκθεσής της. Αναμένεται να ακολουθήσει και πρόταση Euro VI για αυτοκίνητα και ημιφορτηγά. Θα κατατεθούν και άλλες προτάσεις για τα φορτηγά και τα λεωφορεία Euro VI και επίσης θα αναθεωρηθεί η οδηγία για τα εθνικά ανώτατα όρια εκπομπών, η οποία θα θέσει νέα όρια εκπομπών για τα κράτη μέλη. Σε εύθετο χρόνο θα ακολουθήσουν άλλα μέτρα για την καύση μικρής κλίμακας και για τη γεωργία. Όλα αυτά τα μέτρα προετοιμάζονται σήμερα και φυσικά θα αξιολογηθούν λεπτομερώς σύμφωνα με τις αρχές της καλύτερης νομοθεσίας.
<P>
Ένα από τα κύρια στοιχεία της στρατηγικής είναι η προτεινόμενη αναθεώρηση της ισχύουσας νομοθεσίας για την ποιότητα του ατμοσφαιρικού αέρα. Η πρόταση διατηρεί τις ισχύουσες οριακές τιμές για την ποιότητα του αέρα. Τα επίσημα στοιχεία του Παγκόσμιου Οργανισμού Υγείας σαφώς επιβεβαιώνουν ότι αυτές οι οριακές τιμές είναι απαραίτητες. Η πρόταση, για πρώτη φορά, εισάγει δεσμευτικά όρια για τα μικρά λεπτά σωματίδια PM2,5 δηλαδή τα σωματίδια που έχουν διάμετρο μικρότερη από 2,5 εκατομμυριοστά του μέτρου. Ομόφωνα η επιστήμη υποστηρίζει ότι τα σωματίδια αυτά έχουν σοβαρές επιπτώσεις στη δημόσια υγεία. Μέγιστα επιτρεπτά όρια συγκέντρωσης προτείνονται να αρχίσουν να ισχύουν το 2010. Η πρόταση θα υποχρεώσει ταυτόχρονα τα κράτη μέλη να αρχίσουν να παρακολουθούν επιμελώς αυτά τα λεπτά σωματίδια σε όλες τις ευρωπαϊκές χώρες. Επίσης να λάβουν μέτρα με σκοπό τη μείωση των μέσων επιπέδων έκθεσης στα μικροσωματίδια του πληθυσμού. Δεν πρέπει να καθυστερήσει η έγκριση αυτών των προτάσεων. Οι επιπτώσεις στην υγεία είναι πολύ σοβαρές και τα στοιχεία αδιάσειστα. Στις Ηνωμένες Πολιτείες οι στόχοι για τα PM2,5 ισχύουν από το 1995. Τα στοιχεία που περιλαμβάνονται στη μελέτη επιπτώσεων της πρότασης αυτής αποδεικνύουν ότι η προσέγγιση μείωσης της έκθεσης στα μικροσωματίδια που προτείνουμε θα ωφελήσει περισσότερο κόσμο με μικρότερο κόστος σε σχέση με το πιο χαμηλό όριο για τα PM2,5 που προτείνει το Κοινοβούλιο. Η πρόταση της Επιτροπής προσφέρει επίσης μεγαλύτερη ευελιξία στα κράτη μέλη όσον αφορά τη συμμόρφωσή τους με τις ισχύουσες οριακές τιμές για την ποιότητα του αέρα.
<P>
Θα αναφερθώ πολύ σύντομα σε ορισμένες από τις βασικές τροπολογίες που πρότεινε το Κοινοβούλιο: όσον αφορά τη δυνατότητα χρονικών παρατάσεων, η Επιτροπή πρότεινε πέντε επιπλέον έτη από την ημερομηνία έναρξης ισχύος των οριακών τιμών, δηλαδή κατ’ ανώτατο όριο μέχρι το τέλος του 2009 σε συνδυασμό με τη δυνατότητα να μην συνυπολογίζεται η ρύπανση από φυσικές πηγές. Με τις διευκολύνσεις αυτές τα κράτη μέλη θα είναι σαφώς σε θέση να συμμορφωθούν με την οδηγία.
<P>
Η Επιτροπή Περιβάλλοντος πρότεινε δύο πενταετείς περιόδους από την έναρξη ισχύος της νέας οδηγίας. Με την πρόταση αυτή η συμμόρφωση θα καθυστερήσει έως το έτος 2018 για οριακές τιμές που έχουν ήδη συμφωνηθεί το 1999. Αυτό δεν μπορεί να γίνει αποδεκτό. Η νέα τροπολογία που κατατέθηκε πριν από την παρούσα Ολομέλεια –η τροπολογία 81– βρίσκεται στη σωστή κατεύθυνση αλλά και πάλι δεν μπορεί να γίνει αποδεκτή, διότι εάν δεχθούμε τα τέσσερα συν δύο έτη από την έναρξη ισχύος της νέας οδηγίας θα καθυστερήσουμε τη συμμόρφωση έως το έτος 2013 για τις οριακές τιμές των PM10 που έχουν ήδη συμφωνηθεί το 1999. Γνώριζαν δηλαδή οι χώρες μέλη ήδη από το 1999 αυτά τα όρια.
<P>
Σύμφωνα με την απόφαση του Συμβουλίου και του Κοινοβουλίου σχετικά με το Έκτο Πρόγραμμα Δράσης για το Περιβάλλον, η Επιτροπή ζήτησε από τους ειδικούς του Παγκόσμιου Οργανισμού Υγείας να γνωμοδοτήσουν αν απαιτείται αλλαγή των οριακών τιμών που ισχύουν σήμερα για την ποιότητα του αέρα. Η απάντησή τους ήταν αρνητική. Η Επιτροπή δεν μπορεί, επομένως, να δεχθεί καμιά αποδυνάμωση της ημερήσιας οριακής τιμής για τα PM10. Οι τροπολογίες 46 και 81 αυξάνουν τον αριθμό των επιτρεπομένων ημερών υπέρβασης από 35 σε 55. Αν οι τροπολογίες αυτές γίνονταν δεκτές, τότε με βάση τα στοιχεία για το 2004 δεν θα απαιτούνται πλέον μέτρα αντιμετώπισης της ατμοσφαιρικής ρύπανσης σε πόλεις όπως η Βιέννη, η Φρανκφούρτη, το Μπρνό, η Στουτγάρδη και άλλες. Το βασικό ερώτημα είναι: πώς θα εξυπηρετηθεί καλύτερα η υγεία των πολιτών; Αποδυναμώνοντας την ημερήσια οριακή τιμή ή λαμβάνοντας μέτρα για την αντιμετώπιση του προβλήματος της ρύπανσης;
<SPEAKER ID="50" LANGUAGE="DE" NAME="Holger Krahmer (ALDE )," AFFILIATION="εισηγητής">
<P>
   Κύριε Πρόεδρε, κύριε Επίτροπε, κυρίες και κύριοι, θα ήθελα αρχικά να εκφράσω τις ευχαριστίες μου στις σκιώδεις εισηγήτριες των Ομάδων του ΕΛΚ και του ΕΣΚ, κκ. Weisgerber και Corbey, για τη συνεργασία τους. Θα ήθελα όμως να ευχαριστήσω και την Επιτροπή, καθώς και την Αυστριακή και τη Φινλανδική Προεδρία του Συμβουλίου για την ειλικρίνειά τους και την προθυμία τους για συζήτηση. Το γεγονός ότι δεν επικρατεί πάντα απόλυτη ομοφωνία τόσο στο Κοινοβούλιο όσο και μεταξύ των θεσμικών οργάνων θα έπρεπε να γίνει το σύνηθες στην ευρωπαϊκή δημοκρατία, διότι το σημαντικό είναι ουσιαστικά να επιδιώκουμε, από διαφορετικές σκοπιές και με διαφορετικές προτεραιότητες, έναν κοινό στόχο, δηλαδή τη βελτίωση της ποιότητας του ατμοσφαιρικού αέρα στην Ευρώπη.
<P>
Θα ήθελα να αρχίσω με τα ΑΣ10: στο Κοινοβούλιο επικρατεί μεγάλη συμφωνία ως προς το ότι ο ετήσιος μέσος όρος των 40 μικρογραμμαρίων για τα ΑΣ10 που θα ισχύσει χωρίς αλλαγή μετά το 2010, δεν είναι ιδιαίτερα φιλόδοξος. Οι περισσότερες ευρωπαϊκές πόλεις φθάνουν ήδη σήμερα την τιμή αυτή. Η Επιτροπή είχε ήδη εξαγγείλει έναν αυστηρότερο ετήσιο μέσο όρο των ΑΣ10 μετά το 2010, ο οποίος όμως δεν υπάρχει πια στην παρούσα πρόταση. Για τον λόγο αυτό, οι τρεις μεγάλες ομάδες προτείνουν μείωση της οριακής τιμής των ΑΣ10 σε 33 μικρογραμμάρια από το 2010.
<P>
Κύριε Επίτροπε, στο σημείο αυτό θέλω να πω ότι θεωρώ άξιο προσοχής το γεγονός ότι ποτέ δεν αναφέρεστε σε αυτό ειδικά το σημείο στο πλαίσιο της κριτικής επί των συμβιβασμών. Γίνεται ένα ξεκάθαρο βήμα προς τα κάτω ως προς τις ετήσιες οριακές τιμές των ΑΣ10. Θα ήθελα να υπογραμμίσω στο σημείο αυτό ότι δεν πρόκειται για ένα παράδειγμα αποδυνάμωσης οριακών τιμών που επέσυρε τόσο δριμεία κριτική εκ μέρους των περιβαλλοντικών οργανώσεων.
<P>
Πολλοί συνάδελφοι επέκριναν δριμύτατα την ημερήσια οριακή τιμή για τα ΑΣ10, βάσει της οποίας μπορεί να γίνεται υπέρβαση των 50 μικρογραμμαρίων σε 35 ημέρες το πολύ. Είναι, ωστόσο, γεγονός ότι δεν υπάρχει αντιστοιχία μεταξύ της ημερήσιας και της ετήσιας οριακής τιμής. Επιπροσθέτως, ο αριθμός των 35 ημερών είναι αυθαίρετος. Κανείς εδώ στο Σώμα δεν αμφισβητεί το ότι είναι σημαντικό να διεξάγονται καθημερινές μετρήσεις και να ενημερώνονται οι ομάδες κινδύνου όταν υπάρχουν αυξημένες συγκεντρώσεις ρύπων. Ωστόσο, ούτε ένας σοβαρός επιστήμονας δεν υποστήριξε μέχρι σήμερα ότι η ημερήσια οριακή τιμή είναι πιο σημαντική για την πολιτική για την υγεία από την ετήσια οριακή τιμή. Οι δυσκολίες που συναντούν οι πόλεις ως προς την τήρηση της ημερήσιας οριακής τιμής είναι γνωστές. Αφήνουμε τους δήμους μέσα σε ένα είδος οργανωμένης αδυναμίας. Στο μεταξύ, έχει αποδειχθεί ότι η τήρηση των ημερήσιων οριακών τιμών είναι ανεξάρτητη από όλα τα μέτρα για τη διατήρηση μιας καθαρής ατμόσφαιρας και υπόκειται σε μεγάλο βαθμό στη συγκυρία μετεωρολογικών φαινομένων.
<P>
Η Επιτροπή Περιβάλλοντος και οι τρεις μεγάλες ομάδες σε αυτό το Σώμα υποστηρίζουν τη συμβιβαστική πρόταση που προσφέρει στις πόλεις και στους δήμους, ως αντάλλαγμα για τη μείωση της ετήσιας οριακής τιμής κατά περίπου 20%, λίγο μεγαλύτερη ευελιξία –μόνο όμως υπό ορισμένες συνθήκες– και τους επιτρέπει την τήρηση της οριακής τιμής κατά μέγιστο σε 55 αντί για 35 ημέρες.
<P>
Σχετικά με τα ΑΣ2,5: όλοι οι ειδικοί συμφωνούν ότι τα πιο μικρά σωματίδια ΑΣ2,5 προξενούν τους μεγαλύτερους κινδύνους για την υγεία. Ωστόσο, τα δεδομένα στην Ευρώπη για τα ΑΣ2,5 δεν είναι ακόμα ασφαλή και η εμπειρία των περισσοτέρων κρατών μελών ως προς τις μετρήσεις δεν είναι αρκετή.
<P>
Ως εκ τούτου, προτείνουμε τη ρύθμιση των ΑΣ2,5 σε δύο φάσεις: πρώτα, πρέπει να οριστεί μία τιμή στόχος από το 2010 και, από το 2005, μπορεί να οριστεί μία οριακή τιμή περίπου 20 μικρογραμμαρίων· αυτό είναι επίσης πιο φιλόδοξο από όσα προτείνουν το Συμβούλιο και η Επιτροπή.
<P>
Η πλειοψηφία στο Σώμα συμφωνεί ότι ο ετήσιος μέσος όρος των 25 μικρογραμμαρίων που προτείνει η Επιτροπή δεν είναι ιδιαίτερα φιλόδοξος και ότι, για τον λόγο αυτό, πρέπει να τον μειώσουμε. Η Επιτροπή τάχθηκε στην πρότασή της υπέρ του στόχου γενικής μείωσης κατά 20% για τα ΑΣ2,5, χωρίς να διεξαγάγει περαιτέρω αξιολόγηση επιπτώσεων για να διαπιστώσει ποια συγκεκριμένα μέτρα και δαπάνες συνεπάγεται για κάθε κράτος μέλος η μείωση αυτή. Οι συνάδελφοί μου και εγώ είμαστε πεπεισμένοι ότι πρέπει σε κάθε περίπτωση να προτιμηθεί από την πάγια μείωση ένα κλιμακωτό μοντέλο, διαφοροποιημένο ανά κράτος μέλος, που θα λαμβάνει περισσότερο υπόψη όσα έχουν ήδη επιτευχθεί.
<P>
Θα ήθελα να πω μερικά πράγματα ακόμα για το άρθρο 20. Κατάλαβα την κριτική που ασκήθηκε από τον Επίτροπο και από εξωτερικά όργανα για τη ρύθμιση 5+5 – που έχει ως στόχο να θεσπίσει μία καθυστέρηση για να μπορέσουν να επιτευχθούν οι οριακές τιμές. Εμείς δημιουργήσαμε μία νέα δέσμη που ονομάζεται «4+2» και συνιστά μια προσέγγιση της θέσης της Επιτροπής, η οποία, όπως ξέρουμε, προτείνει μία περίοδο πέντε ετών. Θα ήθελα να υπογραμμίσω και πάλι ότι δεν μπορούμε να βελτιώσουμε την ποιότητα του ατμοσφαιρικού αέρα στην Ευρώπη παρά μόνον μακροπρόθεσμα και μόνον με μέτρα που θα έχουν ως στόχο την πηγή του προβλήματος, δηλαδή τις αιτίες της ρύπανσης. Περιμένω τις προτάσεις που εξήγγειλε η Επιτροπή, οι οποίες θα ασχολούνται με τη μείωση της ρύπανσης στην πηγή της. 
<SPEAKER ID="51" LANGUAGE="" NAME="Πρόεδρος. –" AFFILIATION="">
<P>
   Σας ευχαριστώ πολύ, κύριε Krahmer. Μου δημιουργείτε, ωστόσο, ένα μικρό πρόβλημα. Η ομιλία σας υπήρξε εξαιρετικά ενδιαφέρουσα –πιστεύω πως όλο το Κοινοβούλιο μπορεί να το επιβεβαιώσει– αλλά υπερβήκατε τον χρόνο αγόρευσής σας των δύο λεπτών και δέκα δευτερολέπτων. Θα ήθελα να καταστήσω απόλυτα σαφές ότι δεν θα μπορέσω να επιδείξω την ίδια γενναιοδωρία προς όλους τους βουλευτές που βρίσκονται εδώ. Ζητώ συγνώμη εκ των προτέρων γι’ αυτό και ελπίζω πως όλοι οι βουλευτές θα προσπαθήσουν να σεβαστούν τον χρόνο αγόρευσής τους. Ήσασταν ο πρώτος κοινοβουλευτικός ομιλητής της συνεδρίασης, θα το θεωρήσουμε λοιπόν ως μια ευγενική χειρονομία από την πλευρά της Προεδρίας. 
<SPEAKER ID="52" LANGUAGE="NL" NAME="Dorette Corbey (PSE )," AFFILIATION="εισηγήτρια">
<P>
   Κύριε Πρόεδρε, παρόλο που υποθέτω ότι αυτή η γενναιόδωρη κίνηση ισχύει και για τον δεύτερο ομιλητή σήμερα, θα προσπαθήσω να είμαι σύντομη. Κύριε Επίτροπε, κυρίες και κύριοι, θα ήθελα και εγώ να ξεκινήσω ευχαριστώντας εν συντομία τους σκιώδεις εισηγητές για αυτό το θέμα, τον κ. Krahmer, την κ. Weisgerber και τον κ. Wijkman, μαζί με όλους τους άλλους σκιώδεις εισηγητές που συνέβαλαν σε αυτό το θετικό αποτέλεσμα. Η ποιότητα του ατμοσφαιρικού αέρα είναι ένα σημαντικό πρόβλημα υγείας και όταν, πριν από περισσότερο από έξι μήνες, ξεκίνησα να το εξετάζω εις βάθος, συγκλονίστηκα από το πόσο σοβαρό αποδείχτηκε.
<P>
Οι Ευρωπαίοι πεθαίνουν περίπου εννέα μήνες νωρίτερα από το αναμενόμενο λόγω της ποιότητας του ατμοσφαιρικού αέρα, και 350 000 άτομα πεθαίνουν δέκα χρόνια νωρίτερα από το αναμενόμενο. Εκατομμύρια άνθρωποι υποφέρουν από άσθμα και συναφείς διαταραχές. Η κακή ποιότητα του ατμοσφαιρικού αέρα δεν τους επηρεάζει όλους με τον ίδιο τρόπο. Οι άνθρωποι που ζουν σε μεγάλες πόλεις, κατά μήκος των αυτοκινητοδρόμων, τα παιδιά και οι ηλικιωμένοι είναι αυτοί που πλήττονται σοβαρότερα. Επιπλέον, η ατμοσφαιρική ρύπανση και η όξινη βροχή που προκύπτει από αυτήν αποτελούν ένα σοβαρό περιβαλλοντικό πρόβλημα σε μεγάλες ζώνες της Ευρώπης, ιδίως στη Σκανδιναβία.
<P>
Για αυτόν τον λόγο, κύριε Επίτροπε, περιμένουμε μια σθεναρή πολιτική για τον περιορισμό της ατμοσφαιρικής ρύπανσης και γι’ αυτό είμαστε απογοητευμένοι με τις προτάσεις που παρουσιάσατε. Η έκθεση του κ. Krahmer και η δική μου είναι ένα κατηγορώ κατά της στάσης αδιαφορίας όσον αφορά την ατμοσφαιρική ρύπανση. Ζητάμε, συγκεκριμένα, τρεις πολιτικές αλλαγές. Καταρχάς, αυστηρότερα πρότυπα· δεύτερον, να δοθεί περισσότερη προσοχή στην εφαρμογή· και τρίτον, δράση για την αντιμετώπιση του προβλήματος της ατμοσφαιρικής ρύπανσης στην πηγή του.
<P>
Ενώ οι προτάσεις που κατατίθενται στην έκθεσή μου μπορεί να είναι ακριβότερες κατά λίγα δισεκατομμύρια, κομίζουν συγκεκριμένα οφέλη για την υγεία. Υπάρχει επίσης ένα σαφές κίνητρο για καινοτομία. Στην οδηγία, η Επιτροπή προτείνει μια νέα μορφή για τα λεπτά σωματίδια ΑΣ2,5. Τα λεπτότερα σωματίδια είναι τα πιο βλαβερή για την υγεία και το πρότυπο είναι επίσης πιο ακριβές, διότι τα μικρότερα σωματίδια περιέχουν λιγότερες φυσικές πηγές, όπως το θαλασσινό αλάτι και η άμμος της ερήμου. Τα ΑΣ2,5 είναι, ως εκ τούτου, ένα καλύτερο μέτρο, αν και ο τρόπος με τον οποίο η Επιτροπή το ανέπτυξε είναι πολύ απογοητευτικός. Το Κοινοβούλιο ζήτησε τη θέσπιση τιμής αναφοράς και οριακής τιμής 20 µg/m3 για τα ΑΣ2,5. Αυτή είναι σημαντικά καλύτερη από τα 25 µg τα οποία υποστηρίζουν η Επιτροπή και το Συμβούλιο, αλλά είναι χειρότερη από τα 15 µg στις Ηνωμένες Πολιτείες και τα 10 µg που συστήνει ο Παγκόσμιος Οργανισμός Υγείας.
<P>
Μέχρι στιγμής, η Επιτροπή δεν έχει αντιδράσει πολύ πειστικά στα κράτη μέλη που υπερβαίνουν τα πρότυπα. Εισάγοντας νέες διατάξεις στην οδηγία, η Επιτροπή Περιβάλλοντος ελπίζει να κινητοποιήσει την Επιτροπή, ώστε να αναλάβει έναν πιο ενεργό ρόλο. Τα κράτη μέλη θα έχουν μια σαφή υποχρέωση να καταβάλλουν προσπάθειες. Ορισμένες χώρες χρειάζονται περισσότερο χρόνο για να επιτύχουν τις οριακές τιμές από ό,τι άλλες. Μπορώ να συμφωνήσω με αυτό από τη στιγμή που προσπαθούν και καμία εξαίρεση δεν μπορεί να δοθεί αν δεν γίνεται προσπάθεια. Μόνον ο ικανοποιητικός βαθμός προσπάθειας μπορεί να δικαιολογήσει εξαιρέσεις. Οι εξαιρέσεις δεν είναι, όπως υποδεικνύει η πρόταση της Επιτροπής, ανταμοιβή για την πλήρη αδιαφορία, και η τροπολογία 66 το επιβεβαιώνει.
<P>
Η σοβαρή πολιτική για τις πηγές έχει θετικό αντίκτυπο στην ατμόσφαιρα, το περιβάλλον και τη δημόσια υγεία, αλλά σε τελική ανάλυση περιορίζει επίσης την κατανάλωση ενέργειας και ωφελεί το κλίμα εξαιτίας των μειωμένων εκπομπών CO2. Συντελεί επίσης στην καινοτομία: τα καθαρότερα και πιο οικονομικά αυτοκίνητα, για παράδειγμα, πωλούνται περισσότερο. Γι’ αυτό η Επιτροπή Περιβάλλοντος επιθυμεί να συμπεριλάβει στην οδηγία το άρθρο 30Α, το οποίο ζητεί πολιτική για τις πηγές μέχρι το 2010. Γι’ αυτό η στρατηγική προτείνει μια διοργανική συμφωνία στην οποία μπορεί να θεσπιστεί η πολιτική για τις πηγές. Επιπλέον, τα κράτη μέλη πρέπει, αν δεν υπάρξει πολιτική για τις πηγές, να μπορέσουν να λάβουν τα δικά τους μέτρα για τις πηγές εκτός του πλαισίου της αγοράς.
<P>
Η ατμοσφαιρική ρύπανση είναι ένα σοβαρό πρόβλημα, αλλά τα καλά νέα είναι ότι μπορεί να λυθεί, με την προϋπόθεση ότι επιθυμούμε να επιδείξουμε την πολιτική βούληση. Η Επιτροπή Περιβάλλοντος έχει, κατά την άποψή μου, καθορίσει μια σταθερή βάση με αυτούς τους τρεις πυλώνες. Στον νέο συμβιβασμό, δώσαμε επίσης ισχύ σε θέματα με τη μορφή που έχουν και τα βελτιώσαμε, και θέλω να πως για μία ακόμη φορά πως είμαι ευγνώμων σε όλους όσους συνέβαλαν, ιδιαίτερα στον κ. Krahmer, την κ. Weisgerber και τον κ. Wijkman. Με αυστηρότερα πρότυπα, περισσότερη προσοχή στην εφαρμογή και πολιτική για τις πηγές, κάναμε κάποιες σημαντικές αλλαγές στην πολιτική. Η προσέγγιση αυτή αντιπροσωπεύει μια νέα Ευρώπη, που θα είναι κοντά στους πολίτες, με απώτερο στόχο την εφαρμογή της νομοθεσίας από τις εθνικές και τοπικές κυβερνήσεις και θα έχει ως γνώμονα την καινοτομία. 
<SPEAKER ID="53" LANGUAGE="DE" NAME="Anja Weisgerber," AFFILIATION="εξ ονόματος της Ομάδας PPE-DE">
<P>
Ο σημαντικότερος στόχος μας είναι να βελτιώσουμε αποτελεσματικά και μόνιμα την ποιότητα του ατμοσφαιρικού αέρα. Για τον σκοπό αυτό, είναι σημαντικό να θεσπίσουμε οριακές τιμές. Ωστόσο, αυτό δεν αρκεί για τη βελτίωση της ποιότητας του αέρα, η οποία μπορεί να επιτευχθεί μόνον με αποτελεσματικά μέτρα ως προς τις εκπομπές όπως για παράδειγμα το πρότυπο καυσαερίων Euro 5, που καθιστά υποχρεωτικό το φίλτρο για τα σωματίδια αιθάλης στα νέα οχήματα. Περαιτέρω μέτρα ζητάμε κυρίως από την Επιτροπή, π.χ. ρυθμίσεις για κλιβάνους μικρής κλίμακας, το Euro 6 για φορτηγά και πανευρωπαϊκές οριακές τιμές για κινητήρες πλοίων.
<P>
Θέλουμε γενικά να εγκαταλείψουμε την εντυπωσιακή αλλά βραχυπρόθεσμη και προσωρινή δράση και να περάσουμε σε μακροπρόθεσμα μέτρα στην πηγή του προβλήματος, που επιτυγχάνουν μία πιο αποτελεσματική προστασία της υγείας. Γι’ αυτό οι ετήσιες οριακές τιμές μας των 33 μικρογραμμαρίων ανά κυβικό μέτρο είναι πιο φιλόδοξες από εκείνες της Επιτροπής. Επίσης, για τον λόγο αυτό, ζητάμε περισσότερη ευελιξία για τους δήμους αναφορικά με τις ημερήσιες οριακές τιμές, που αποδεδειγμένα επηρεάζονται κατά μεγάλο μέρος από τις μετεωρολογικές συνθήκες, γιατί έχει αποδειχθεί ότι το πιο επικίνδυνο είναι η χρόνια έκθεση και εδώ πρέπει να δώσουμε βάρος.
<P>
Με τη μείωση της ετήσιας οριακής τιμής σωματιδίων δημιουργούμε κίνητρα για μόνιμα και βιώσιμα έργα όπως π.χ. για περιβαλλοντικές ζώνες ή για τη θέσπιση φίλτρων για σωματίδια αιθάλης. Οι άνθρωποι θα ωφεληθούν περισσότερο από μία αυστηρότερη ετήσια οριακή τιμή και μία αποτελεσματική μείωση της μόνιμης επιβάρυνσης από τη ρύπανση παρά από έναν δρόμο κλειστό για 24 ώρες.
<SPEAKER ID="54" LANGUAGE="FI" NAME="Riitta Myller," AFFILIATION="εξ ονόματος της Ομάδας PSE">
<P>
   Κύριε Πρόεδρε, συμφωνώ με την εισηγήτρια ότι η οδηγία αυτή δεν θα μας φέρει πιο κοντά στον στόχο της καλής ποιότητας του ατμοσφαιρικού αέρα. Είναι καλό που τα λεπτά σωματίδια, τα σωματίδια ΑΣ2,5 δηλαδή, περιλαμβάνονται στην οδηγία, και ότι πρόκειται να καθοριστούν δεσμευτικές οριακές τιμές για αυτά. Η οριακή τιμή που προτείνει η Επιτροπή και την οποία υποστηρίζει το Συμβούλιο είναι τα 20 μικρογραμμάρια, όπως αναφέρθηκε περισσότερες από μία φορές εδώ. Αναφέρθηκε επίσης ότι το Κοινοβούλιο ζητεί μια πιο αυστηρή τιμή. Όλα αυτά είναι πολύ καλά αλλά, αν συγκρίνουμε την πρόταση αυτή με τις ανάγκες που έχει προτείνει, για παράδειγμα, ο Παγκόσμιος Οργανισμός Υγείας και που θα μας οδηγούσαν σε μια κατάσταση στην οποία δεν θα βλάπταμε πλέον την ανθρώπινη υγεία ούτε θα είχαμε καμία δυσμενή συνέπεια στα επίπεδα ανοχής της φύσης, αυτή η οριακή τιμή είναι απλώς υπερβολικά υψηλή. Ο ΠΟΥ προτείνει τα 10 μικρογραμμάρια και, όπως έχει ειπωθεί εδώ, στις Ηνωμένες Πολιτείες της Αμερικής και τον Καναδά έχουν ήδη επιτύχει μια τιμή 15 μικρογραμμάρια.
<P>
Η ατμοσφαιρική ρύπανση είναι ένα από τα κύρια περιβαλλοντικά προβλήματα στην Ευρώπη, και οι άνθρωποι είναι εκτεθειμένοι σε αυτήν. Κάποιος ανέφερε εδώ έναν αριθμό 360 000-400 000 πρόωρων θανάτων τον χρόνο. Όποιος και αν είναι ο αριθμός αυτός, είναι πολύ υψηλός. Η οριακή τιμή που θα καθοριστεί μπορεί να έχει πραγματικό αντίκτυπο στον αριθμό των ανθρωπίνων ζωών που μπορούν να σωθούν. Αν ετίθετο σε ισχύ η σύσταση του ΠΟΥ, ο αριθμός αυτός θα ήταν αρκετές δεκάδες χιλιάδες. Με τις οριακές τιμές που προτείνονται τώρα, θα φτάναμε σε έναν αριθμό μόλις λίγων χιλιάδων ζωών. Το Κοινοβούλιο, ωστόσο, ζητεί αυστηρότερες οριακές τιμές για αυτά τα μικρότερα σωματίδια, τις οποίες υποστηρίζω. Δεν υποστηρίζω, ωστόσο, το γεγονός ότι η προθεσμία για την εφαρμογή θα πρέπει να παραταθεί. Ελπίζω ότι θα μπορέσουμε να το διορθώσουμε.
<SPEAKER ID="55" LANGUAGE="NL" NAME="Jules Maaten," AFFILIATION="εξ ονόματος της Ομάδας ALDE-DE">
<P>
   Κύριε Πρόεδρε, η σημασία του καθαρού αέρα είναι φυσικά αναμφισβήτητη, και είναι επίσης σαφές ότι τα οφέλη του ξεπερνούν σημαντικά το κόστος. Ο στόχος της νομοθεσίας αυτής –και εστιάζομαι κατά κύριο λόγο στο σχέδιο οδηγίας– είναι, συνεπώς, αξιέπαινος, και υποστηρίζω ιδιαίτερα τις προσπάθειες του κ. Krahmer να την καταστήσει όσο το δυνατόν πιο εφαρμόσιμη. Πρέπει, ωστόσο, να αναρωτηθούμε αν εμείς, στην Ευρωπαϊκή Ένωση, βαδίζουμε προς τη σωστή κατεύθυνση και μήπως η νομοθεσία την οποία καταρτίζουμε έχει συμβολικό χαρακτήρα.
<P>
Γιατί το λέω; Ενώ εμείς θέλουμε να επιβάλουμε αυστηρές απαιτήσεις στα κράτη μέλη, αυτά δεν είναι καν σε θέση να ικανοποιήσουν τις παλαιές προδιαγραφές για την ποιότητα του αέρα. Από τη θέση σε ισχύ της οδηγίας για την ποιότητα του αέρα το 2005, η οποία ορίζει ανώτατα όρια για τα σωματίδια σκόνης ΑΣ10, δέκα κράτη μέλη δεν έχουν καταφέρει να ικανοποιήσουν τις απαιτήσεις. Ακόμη και πριν από το 2005, θα πρέπει να ήταν προφανές στην Επιτροπή ότι τα κράτη μέλη δεν θα ικανοποιούσαν τις οριακές τιμές χωρίς μια συστηματική πολιτική για τις πηγές η οποία θα περιελάμβανε περιορισμούς για τα καυσαέρια των αυτοκινήτων, των φορτηγών και των πλοίων.
<P>
Μεταξύ του 2002 και του 2004, περίπου 96% των πόλεων υπερέβαιναν τις ημερήσιες προδιαγραφές, και διάφορες περιοχές της Νότιας Ευρώπης, οι χώρες της Μπενελούξ και η Γερμανία, καθώς και η Κεντρική και Ανατολική Ευρώπη, δηλαδή περίπου το 73% των πόλεων, υπερέβαιναν τις ετήσιες προδιαγραφές. Χωρίς μέτρα για τις πηγές, τα οποία εξαγγέλλονταν συχνά από την Επιτροπή πριν από χρόνια, οι αυστηρότερες ή λιγότερο αυστηρές τιμές για τα ΑΣ10 ή τα ΑΣ2,5 δεν εξυπηρετούν απολύτως κανέναν σκοπό, και δεν μιλώ καν για το άζωτο.
<SPEAKER ID="56" LANGUAGE="FI" NAME="Satu Hassi," AFFILIATION="εξ ονόματος της Ομάδας Verts/ALE">
<P>
   Κύριε Πρόεδρε, κυρίες και κύριοι, όπως έχει ειπωθεί, η ατμοσφαιρική ρύπανση σκοτώνει πρόωρα περισσότερους από 300 000 Ευρωπαίους τον χρόνο. Οι εμπειρογνώμονες στον τομέα της περιβαλλοντικής υγιεινής αποφάνθηκαν ότι η πρόταση της Επιτροπής ήταν κατά περίεργο τρόπο ανεπαρκής, αλλά το Ευρωπαϊκό Κοινοβούλιο θα δώσει άραγε τώρα αφορμή για ακόμη μεγαλύτερη σύγχυση; Η πλειονότητα της Επιτροπής Περιβάλλοντος, Δημόσιας Υγείας και Ασφάλειας των Τροφίμων προτείνει στην πραγματικότητα ότι η ισχύουσα νομοθεσία πρέπει να γίνει λιγότερο αυστηρή. Ανέβαλε τη θέση σε ισχύ για περισσότερο από 10 χρόνια και θα διπλασίαζε τον αριθμό των ημερών κατά τις οποίες μπορεί να σημειώνεται υπέρβαση των οριακών τιμών για την ατμοσφαιρική ρύπανση, από 30 σε 55 ημέρες τον χρόνο. Προέβαλε τη δικαιολογία ότι στο απώτερο μέλλον οι ετήσιες οριακές τιμές θα μειωθούν από 40 σε 30 μικρογραμμάρια ανά κυβικό μέτρο. Δεν πρόκειται παρά για μια φαινομενική βελτίωση, ωστόσο, καθώς η τρέχουσα οριακή τιμή, αν υπάρχει δυνατότητα να σημειωθεί υπέρβασή της περισσότερο από 35 ημέρες, αποτελεί στην πράξη έναν ετήσιο μέσο όρο 30 μικρογραμμαρίων.
<P>
Κυρίες και κύριοι, σας καλώ να μην συμφωνήσετε με την πρόταση της Επιτροπής Περιβάλλοντος ή με την κ. Weisgerber και τους υπολοίπους για την αναβολή της θέσης σε ισχύ της νομοθεσίας αλλά να υπερασπιστείτε τα δικαιώματα των πολιτών μας να αναπνέουν καθαρό αέρα. 
<SPEAKER ID="57" LANGUAGE="SV" NAME="Jonas Sjöstedt," AFFILIATION="εξ ονόματος της Ομάδας GUE/NGL">
<P>
   Η ατμοσφαιρική ρύπανση προκαλεί σημαντικά προβλήματα στη δημόσια υγεία στο εσωτερικό της Ευρωπαϊκής Ένωσης. Οι υπολογισμοί της Επιτροπής δείχνουν ότι περίπου 370 000 πρόωροι θάνατοι τον χρόνο προκαλούνται από εκπομπές στον αέρα. Οι εκπομπές σωματιδίων είναι η σημαντικότερη αιτία αυτών των πρόωρων θανάτων, στους οποίους πρέπει να προστεθούν όλα τα προβλήματα υγείας που επηρεάζουν τους ανθρώπους που υποφέρουν από άσθμα ή αλλεργίες διαφόρων ειδών, με τα παιδιά να αποτελούν μια ιδιαίτερα ευαίσθητη ομάδα. Η ατμοσφαιρική ρύπανση δημιουργεί επίσης σοβαρά περιβαλλοντικά προβλήματα υπό τη μορφή ευτροφισμού, οξίνισης και τροποσφαιρικού όζοντος. Υπάρχουν ξεκάθαροι λόγοι από την άποψη της υγείας και του περιβάλλοντος για τη θέσπιση ενός αυστηρού ορίου σε αυτές τις εκπομπές. Η κοινωνικοοικονομική εκτίμηση οδηγεί στο ίδιο συμπέρασμα. Η κοινωνία θα ωφελείτο σημαντικά από την αποφυγή αυτών των διαφόρων μορφών κόστους που συνδέονται με τις εκπομπές.
<P>
Η προτεινόμενη θεματική στρατηγική της Επιτροπής και η πρόταση οδηγίας για καλύτερη ποιότητα ατμοσφαιρικού αέρα είναι, συνεπώς, μια απογοήτευση. Το επίπεδο της φιλοδοξίας είναι πολύ χαμηλό. Για μία ακόμη φορά, λάβαμε τη θλιβερή επιβεβαίωση ότι μια φιλόδοξη περιβαλλοντική πολιτική δεν αποτελεί προτεραιότητα για αυτήν την Ευρωπαϊκή Επιτροπή. Δυστυχώς, τα σχέδια των εκθέσεων που εκπόνησε η Επιτροπή Περιβάλλοντος, Δημόσιας Υγείας και Ασφάλειας των Τροφίμων συνιστούν επίσης ανεπαρκείς συμβιβασμούς. Οι αποφάσεις που προτείνονται σε αυτές δεν είναι απλούστατα αρκετά καλές για να προσφέρουν πραγματικές λύσεις στα προβλήματα. Εμείς, στη Συνομοσπονδιακή Ομάδα της Ευρωπαϊκής Ενωτικής Αριστεράς/Αριστερά των Πρασίνων των Βορείων Χωρών καταθέσαμε, ως εκ τούτου, μια σειρά τροπολογιών προκειμένου να κάνουμε τις προτάσεις οδηγιών πιο αυστηρές. Υπάρχουν ορισμένες επιδιώξεις πίσω από αυτές τις διάφορες τροπολογίες. Καταρχάς, επιθυμούμε να αφαιρέσουμε τις πολύ γενναιόδωρες εξαιρέσεις που θα δίνονταν προς τα κράτη μέλη, των οποίων το αποτέλεσμα θα ήταν να περιμένουμε έναν περιττό αριθμό ετών για να δούμε την οδηγία να εφαρμόζεται στην πράξη. Όσον αφορά τον στόχο της μείωσης της έκθεσης, πιστεύουμε ότι αυτός πρέπει να είναι δεσμευτικός και πιστεύουμε ότι μπορεί να αυξηθεί στο 25%. Όσον αφορά το ανώτατο όριο συγκέντρωσης για τα σωματίδια, θέλουμε να το μειώσουμε στα 10 μικρογραμμάρια, θέτοντάς το στο ίδιο επίπεδο με αυτό που προτείνεται για τις βιομηχανικές χώρες από τον Παγκόσμιο Οργανισμό Υγείας (ΠΟΥ). Πιστεύουμε επίσης ότι οι ίδιες απαιτήσεις για χαμηλά επίπεδα ρύπανσης πρέπει να επιβληθούν παντού, ανεξάρτητα από τις φυσικές πηγές ή εκπομπές. Διαφορετικά, διαφορετικής ποιότητας περιβάλλοντα θα απαιτούντο για διαφορετικούς λαούς, αναλόγως με το πού τύχαινε να ζουν. Αυτή είναι η θέση μας.
<P>
Κύριε Πρόεδρε, θέλω να χρησιμοποιήσω το μισό λεπτό που μου απομένει για να σας εκφράσω μια προσωπική ευχαριστία. Αύριο, παραιτούμαι από τη θέση του βουλευτή του Ευρωπαϊκού Κοινοβουλίου, επομένως αυτή είναι η τελευταία μου ομιλία στο Σώμα. Θέλω να ευχαριστήσω όλους τους συναδέλφους βουλευτές με τους οποίους εργάστηκαν κατά τη διάρκεια των τελευταίων 11 ετών. Ήταν χαρά μου που μπόρεσα να εργαστώ σε αυτό το Σώμα. Θέλω επίσης να ευχαριστήσω τις υπηρεσίες του Κοινοβουλίου και, πάνω από όλα, τους διερμηνείς. Σας ευχαριστώ πάρα πολύ.
<SPEAKER ID="58" LANGUAGE="" NAME="Πρόεδρος. –" AFFILIATION="(Χειροκροτήματα)">
<P>
   Κύριε Sjöstedt, είμαι πολύ συγκινημένος που βρίσκομαι εδώ αυτήν τη στιγμή. Να ξέρετε και εκφράζομαι εξ ονόματος όλων των βουλευτών ότι είμαστε πολύ ικανοποιημένοι από τη συμμετοχή σας σε όλες τις συζητήσεις μας. Υπήρξατε βουλευτής του Ευρωπαϊκού Κοινοβουλίου για πολύ μεγάλο χρονικό διάστημα, ένας βουλευτής που χαίρει μεγάλης εκτίμησης, όχι μόνον εντός της ομάδας του αλλά και πέραν αυτής, όπως μπορώ να επιβεβαιώσω.
<SPEAKER ID="59" LANGUAGE="" NAME="Liam Aylward," AFFILIATION="εξ ονόματος της Ομάδας UEN">
<P>
   Κύριε Πρόεδρε, θα ήθελα επίσης να ευχηθώ στον κ. Sjöstedt ό,τι καλύτερο για το μέλλον.
<P>
Η έκθεσή μου για το μέλλον της βιομηχανίας βιοκαυσίμων εγκρίθηκε πρόσφατα με μεγάλη πλειοψηφία από την Επιτροπή Περιβάλλοντος. Μεταξύ των κυριότερων σημείων της έκθεσής μου περιλαμβάνονται τα εξής: τα βιοκαύσιμα εκπέμπουν μεταξύ 40% και 80% λιγότερα αέρια του θερμοκηπίου συγκριτικά με τα ορυκτά καύσιμα· τα βιοκαύσιμα παρέχουν νέες πηγές εισοδήματος για τους γεωργούς μέσω της βιώσιμης και της πολυλειτουργικής γεωργίας του είδους που η κοινή γεωργική πολιτική φαίνεται να προωθεί.
<P>
Η Ευρωπαϊκή Ένωση πρέπει να είναι φιλόδοξη όσον αφορά τις στρατηγικές που ακολουθεί για την προώθηση της χρήσης των βιοκαυσίμων. Πρέπει να ενθαρρύνουμε τη μεγαλύτερη ζήτηση βιοκαυσίμων στην Ευρώπη και πρέπει να διασφαλίσουμε ότι το έβδομο πρόγραμμα πλαίσιο της ΕΕ για την έρευνα και την ανάπτυξη για την περίοδο 2007-2013 επικεντρώνεται κυρίως στην προώθηση του τομέα βιοκαυσίμων στο εσωτερικό των κρατών μελών της ΕΕ.
<P>
Πιστεύω ότι πρέπει όλοι μας να αναγνωρίσουμε το δυναμικό των ανανεώσιμων πηγών ενέργειας ως σημαντικό μέσο αύξησης της απασχόλησης και δημιουργίας προστιθέμενης αξίας σε αγροτικές περιοχές. Η αποσύνδεση της στήριξης των εισοδημάτων από την παραγωγή που θεσπίστηκε με τη μεταρρύθμιση της κοινής γεωργικής πολιτικής του 2003, θα βοηθήσει να διευκολυνθεί η παροχή ενεργειακών καλλιεργειών. Η έλευση των βιοκαυσίμων αποτελεί ευχάριστη είδηση για τον γεωργικό τομέα στην Ευρώπη και στην Ιρλανδία και είναι ευχάριστη είδηση για τη μεσοπρόθεσμη και μακροπρόθεσμη προστασία του περιβάλλοντός μας.
<SPEAKER ID="60" LANGUAGE="NL" NAME="Johannes Blokland," AFFILIATION="εξ ονόματος της Ομάδας IND/DEM">
<P>
   Κύριε Πρόεδρε, σε κανένα άλλο κράτος μέλος η ποιότητα του αέρα δεν έγινε θέμα τόσο έντονης συζήτησης όσο στη χώρα μου. Κατά τη γνώμη μου, τα προβλήματα που υπάρχουν στις Κάτω Χώρες πρέπει επίσης να είναι εμφανή σε όλα σχεδόν τα υπόλοιπα κράτη μέλη, ιδίως στις αστικές περιοχές. Η συμφωνία που επιτεύχθηκε μεταξύ των πολιτικών ομάδων προσφέρει τη δυνατότητα για καθυστέρηση, και ευλόγως, όσον αφορά την έναρξη ισχύος των οριακών τιμών για τα ΑΣ10 και θα συμβουλέψω την ομάδα μου να ψηφίσει υπέρ αυτού. Θα ήθελα, στην πραγματικότητα, να επιστήσω την προσοχή σας στην τροπολογία 76, διότι αποτελεί πεποίθησή μου ότι η συμφωνία –και, πιστεύω, αδίκως– δεν έχει λάβει υπόψη την κατάσταση του οξειδίου του αζώτου. Θέλω να ζητήσω από τους βουλευτές να υποστηρίξουν αυτήν την τροπολογία.
<P>
Τέλος, φυσικά, λίγα ευχαριστήρια λόγια προς τους δύο εισηγητές. Γνωρίζω ότι μπορεί να είναι ιδιαίτερα περίπλοκη η διαπραγμάτευση όλων των δυσκολιών σε ένα θέμα τόσο λεπτό όσο αυτό, αλλά νομίζω ότι τα καταφέρατε πραγματικά καλά, και γι’ αυτό είμαστε ευγνώμονες και στους δυο σας. Κύριε Sjöstedt, πολλά ευχαριστώ για την καλή ομαδική δουλειά· να έχετε την ευλογία του Θεού! 
<SPEAKER ID="61" LANGUAGE="" NAME="Irena Belohorská (NI ). –" AFFILIATION="SK">
<P>
   () Θα ήθελα να ευχαριστήσω τους δύο εισηγητές για το έργο τους σε αυτό το σημαντικό θέμα. Η ατμοσφαιρική ρύπανση, ως γνωστόν, μειώνει το μέσο προσδόκιμο ζωής έως και εννέα μήνες. Περισσότεροι από τους μισούς Ευρωπαίους ζουν σε συνθήκες όπου σημειώνεται υπέρβαση του ημερήσιου ορίου συγκέντρωσης περισσότερες από 35 φορές τον χρόνο. Σε ό,τι αφορά την Ευρωπαϊκή Ένωση, η κατάσταση είναι χειρότερη στην Μπενελούξ, στη Βόρεια Ιταλία και στα νέα κράτη μέλη.
<P>
Η ατμοσφαιρική ρύπανση είναι η αιτία πολλών αναπνευστικών και άλλων ασθενειών. Σύμφωνα με το άρθρο 152 της Συνθήκης περί ιδρύσεως της Ευρωπαϊκής Κοινότητας, η δημόσια υγεία εμπίπτει στο πεδίο αρμοδιοτήτων των κρατών μελών, και η Ευρωπαϊκή Ένωση δεν έχει παρά περιορισμένες αρμοδιότητες επ’ αυτού· εξ ου και είναι αναγκαίο να αναζητήσουμε τρόπους, ώστε να μπορέσει η Ευρωπαϊκή Ένωση να ενεργήσει έμμεσα, δηλαδή μέσω άλλων πολιτικών, προκειμένου να βελτιώσει την υγεία. Η βελτίωση της ποιότητας του αέρα είναι αναμφισβήτητα ένα παράδειγμα τέτοιου είδους πολιτικών.
<P>
Αν τα κράτη μέλη, και δη τα νέα κράτη μέλη, για τα οποία το δίκαιο της ΕΕ είναι ακόμη ένας νέος νομικός χώρος και τα οποία αντιμετωπίζουν σοβαρά οικονομικά προβλήματα, υποχρεωθούν να εφαρμόσουν μια οδηγία πλαίσιο στα αντίστοιχα νομικά συστήματά τους, μαζί με άλλα τέσσερα νομοθετήματα, τρεις θυγατρικές οδηγίες και μια απόφαση πλαίσιο, είναι σαφές ότι η εφαρμογή θα είναι γεμάτη δυσκολίες, σφάλματα και ατέλειες. Το κοινό θα δυσκολευτεί να αναγνωρίσει τα δεσμευτικά ευρωπαϊκά πρότυπα για την ποιότητα του αέρα. Ως εκ τούτου, εκτιμώ βαθύτατα το γεγονός ότι το προτεινόμενο σχέδιο θα απλουστεύσει την υφιστάμενη νομοθεσία σχεδόν κατά 50%. Η Ευρωπαϊκή Ένωση χρειάζεται μακροπρόθεσμους στόχους, αυστηρούς ελέγχους και διερευνήσεις σχετικά με το αν τα κράτη μέλη εφαρμόζουν σωστά την οδηγία.
<P>
Από την άλλη πλευρά, η ΕΕ πρέπει να υιοθετήσει πρότυπα που να είναι διαφανή και να εστιάζονται περισσότερο στον περιορισμό των εκπομπών από τους ρυπαίνοντες. Οι στόχοι που καθορίζονται στη νομοθεσία, είτε για τα ΑΣ10 είτε για τα ΑΣ2,5, ή η ημερομηνία κατά την οποία θα τεθεί σε ισχύ η οδηγία, πρέπει να είναι φιλόδοξοι, αλλά ρεαλιστικοί. Αν δεν συμβεί αυτό, θα εκτεθούμε στον κίνδυνο της μη συμμόρφωσης των κρατών μελών. Από αυτήν την άποψη, είναι σημαντικό να συνειδητοποιήσουμε ότι ακόμη και οι πιο ένθερμες προσπάθειες από την πλευρά της Ευρωπαϊκής Ένωσης θα είναι μάταιες, αν η ΕΕ δεν αναπτύξει παγκόσμια συνεργασία, μιας και η ατμοσφαιρική ρύπανση θα εισαχθεί και δεν θα είμαστε σε θέση να την εμποδίσουμε. 
<SPEAKER ID="62" LANGUAGE="" NAME="John Bowis (PPE-DE ). –" AFFILIATION="(ΕΝ)">
<P>
   Κύριε Πρόεδρε, αν θέλετε να μάθετε γιατί διεξάγουμε αυτήν τη συζήτηση, ελάτε μαζί μου στην Oxford Street, στην εκλογική μου περιφέρεια στο Λονδίνο, όπου μπορείτε να μυρίσετε, να γευθείτε και να αισθανθείτε την ατμοσφαιρική ρύπανση που προσπαθούμε να αντιμετωπίσουμε. Η προηγούμενη γενιά αντιμετώπισε το νέφος και το καταπολέμησε μέσω νόμων για τη διατήρηση του καθαρού αέρα, που σταμάτησαν την καύση άνθρακα σε σπίτια, βιομηχανίες και σιδηρόδρομους.
<P>
Σήμερα αντιμετωπίζουμε την πρόκληση των λεπτών σωματιδίων και τις αναπνευστικές και καρδιαγγειακές συνέπειες εις βάρος των ψηφοφόρων μας: επιπλέον φαρμακευτική αγωγή, εκατομμύρια χαμένες ημέρες εργασίας κάθε χρόνο και πρόωροι θάνατοι. Στην εκλογική μου περιφέρεια, 1 000 άνθρωποι πεθαίνουν πρόωρα λόγω της ρύπανσης και άλλοι 1 000 νοσηλεύονται σε νοσοκομεία. Εκτιμάται ότι η μόλυνση που προκαλείται από τα ΑΣ2,5 ευθύνεται για τη μείωση του προσδόκιμου ζωής κατά οκτώ περίπου μήνες. Αυτή είναι η πρόκληση. Αυτός είναι ο λόγος για τον οποίο πρέπει να αντιμετωπίσουμε τη ρύπανση στην πηγή της σε σχέση με τα αυτοκίνητα και τα βαρέα οχήματα, τα πλοία, τη γεωργική τροφοδοσία, τα προϊόντα που καταναλώνουν ενέργεια, κ.ο.κ. Ωστόσο, πρέπει επίσης να την καταπολεμήσουμε μέσω αυτής της οδηγίας, απλουστεύοντας τα προηγούμενα νομικά μέσα και εισάγοντας παράλληλα αυτό το νέο πρότυπο για τα μικρότερα σωματίδια, τα 2,5, διότι γνωρίζουμε ότι αυτά είναι τα πιο επικίνδυνα για την ανθρώπινη υγεία. Χρειαζόμαστε μια δυναμική οδηγία, και ο Επίτροπος δικαίως μάς υπενθυμίζει ότι δεν πρέπει να υπαναχωρήσουμε σε όσα ήδη συμφωνήσαμε. Η αντιπροσωπεία μου θα ψηφίσει ασφαλώς υπέρ των προτύπων που αποτελούν πρόκληση, είναι αποτελεσματικά και θα εφαρμοσθούν το συντομότερο.
<P>
Ευχαριστώ τους δύο εισηγητές που παρέπεμψαν το θέμα μέσω της επιτροπής στην Ολομέλεια και εύχομαι στον Επίτροπο κάθε επιτυχία στο έργο του. Το ίδιο εύχομαι και στον κ. Sjöstedt, τον φίλο και συνάδελφό μας από την Επιτροπή Περιβάλλοντος. Καθώς μεταφέρει τα περιβαλλοντικά του διαπιστευτήρια στην απέναντι όχθη του ωκεανού, ας ελπίσουμε ότι θα επηρεάσει και τους Αμερικανούς, ώστε να διασφαλιστεί ότι αντιλαμβάνονται την ανάγκη λήψης περιβαλλοντικών μέτρων τέτοιου είδους. 
<SPEAKER ID="63" LANGUAGE="DE" NAME="Matthias Groote (PSE ). –" AFFILIATION="">
<P>
   Κύριε Πρόεδρε, κύριε Επίτροπε, κυρίες και κύριοι, ευχαριστώ τους εισηγητές για την εργασία τους και για την προθυμία τους για συμβιβασμό, που αντικατοπτρίζεται στις παρούσες συμβιβαστικές τροπολογίες. Η ποιότητα του ατμοσφαιρικού αέρα είναι γνώμονας της ποιότητας ζωής. Στην Ευρωπαϊκή Ένωση σημειώνονται κάθε χρόνο περισσότεροι από 300 000 πρόωροι θάνατοι εξαιτίας των σωματιδίων, κατάσταση η οποία είναι απαράδεκτη και πρέπει να αλλάξει. Γι’ αυτό, πρέπει να επιδοκιμασθεί η ανάπτυξη μίας στρατηγικής και η δρομολόγηση της οδηγίας για την ποιότητα του ατμοσφαιρικού αέρα και τον καθαρό αέρα στην Ευρώπη.
<P>
Ως προς τη βελτίωση της ποιότητας του ατμοσφαιρικού αέρα, η προσοχή εστιάζεται στις οριακές τιμές των σωματιδίων ΑΣ10 και ΑΣ2,5. Η Επιτροπή Περιβάλλοντος τάχθηκε στις 21 Ιουνίου υπέρ φιλόδοξων ετησίων οριακών τιμών για τα ΑΣ10 και ΑΣ2,5. Για τα κράτη μέλη της ΕΕ δεν είναι μόνον σημαντικό να οριστούν οι οριακές τιμές για μία καλή ποιότητα του ατμοσφαιρικού αέρα αλλά και να αναπτυχθούν τα μέσα για την τήρηση των εν λόγω οριακών τιμών. Θα ήθελα να αναφέρω εδώ ενδεικτικά ως τέτοιο μέσο το πρότυπο Euro 5 για τα καυσαέρια των ιδιωτικής χρήσεως αυτοκινήτων.
<P>
Τελειώνοντας θα ήθελα να ευχαριστήσω άλλη μία φορά τον κ. Jonas Sjöstedt που, ως σκιώδης εισηγητής, συνεργάστηκε μαζί μου κατά το τέλος των διαπραγματεύσεων για το πρότυπο Euro 5. Δεν βρίσκομαι εδώ και πολύ καιρό στο Σώμα –μόνο δέκα μήνες– αλλά θέλω να σου πω, Jonas, ότι στο διάστημα αυτό έγινες ένας αγαπητός συνάδελφος. Σου εύχομαι καλή επιτυχία και ό,τι καλύτερο στην περαιτέρω καριέρα σου. 
<SPEAKER ID="64" LANGUAGE="EN" NAME="Sarah Ludford (ALDE ). –" AFFILIATION="(Χειροκροτήματα)">
<P>
   Κύριε Πρόεδρε, δεν ανήκω στην Επιτροπή Περιβάλλοντος, Δημόσιας Υγείας και Ασφάλειας των Τροφίμων αλλά, όπως ο κ. Bowis, εκπροσωπώ το Λονδίνο, την πόλη που είναι παραδοσιακά γνωστή ως ο «Μεγάλος Καπνός» (Big Smoke). Ο αέρας του Λονδίνου εξακολουθεί να είναι σήμερα ιδιαίτερα μολυσμένος και παρουσιάζει τα υψηλότερα επίπεδα μόλυνσης από οποιαδήποτε πόλη της Ευρώπης. Σημαντική υπέρβαση των ευρωπαϊκών ορίων ατμοσφαιρικής ρύπανσης καταγράφεται σε ολόκληρο το κύριο οδικό δίκτυο του Λονδίνου, στο Κεντρικό Λονδίνο και γύρω από το αεροδρόμιο Heathrow, όπου το διοξείδιο του αζώτου είναι κατά 50% ανώτερο του ορίου εξαιτίας της παράλληλης χρήσης αεροπλάνων και οχημάτων.
<P>
Χαιρετίζω ιδιαίτερα τα θετικά σημεία των νέων προτάσεων και της έκθεσης Krahmer, όπως την απλούστευση της νομοθεσίας, τη μεγαλύτερη πρόσβαση του κοινού στην παρακολούθηση των αποτελεσμάτων, τα νέα όρια για τα μικρά σωματίδια και τα αυστηρότερα όρια για άλλους ρύπους. Ωστόσο, ανησυχώ ιδιαίτερα για τις επιπτώσεις που θα έχει στην πόλη μου η αναβολή των προθεσμιών, ίσως έως το 2018, αντί για το 2010, για περιοχές καίριας σημασίας.
<P>
Θα μπορούσε να ζητηθεί από τους κατοίκους του Λονδίνου να εμπιστευτούν τη βρετανική κυβέρνηση ή τον δήμαρχο του Λονδίνου στις προσπάθειές τους για επίτευξη αναβολής, εφόσον είναι πραγματικά αδύνατον να τηρηθούν οι προθεσμίες του 2010. Ωστόσο, ο περιορισμός της οδικής και εναέριας κυκλοφορίας ασφαλώς εξαρτάται από την πολιτική βούληση. Ένα εμπόδιο μεταξύ της κυβέρνησης του Ηνωμένου Βασιλείου και του στόχου της να διανοίξει έναν τρίτο διάδρομο στο αεροδρόμιο του Heathrow είναι οι οριακές τιμές της ΕΕ για την ποιότητα του αέρα, κυρίως για το διοξείδιο του αζώτου. Φοβάμαι πως μια μεγάλη αναβολή θα επιτρέψει τη συνεχή αλλαγή αυτών των ορίων.
<SPEAKER ID="65" LANGUAGE="FR" NAME="Marie Anne Isler Béguin (Verts/ALE ). –" AFFILIATION="">
<P>
Η Ένωση δεν πρέπει να αποδυναμωθεί, κύριε Επίτροπε, στον τομέα της περιβαλλοντικής πολιτικής, κάτι που μάλλον έχει την τάση να κάνει με το πονηρό παιχνίδι της απλούστευσης και της συγχώνευσης των ευρωπαϊκών νομικών κειμένων. Γι’ αυτό η Ομάδα των Πρασίνων/Ευρωπαϊκή Ελεύθερη Συμμαχία ζητά πιο δεσμευτικές προσεγγίσεις, ιδίως για τα ΑΣ2,5, καθώς και κατάργηση των παρεκκλίσεων.
<P>
Τέλος, θα ήθελα να πω λίγα λόγια στον αγαπητό μας φίλο, κ. Sjöstedt. Πιστεύω πως θα μας λείψει η συμβολή σας στην Επιτροπή Περιβάλλοντος, Δημόσιας Υγείας και Ασφάλειας των Τροφίμων, αλλά σας ευχόμαστε να το καλύτερο στην άλλη πλευρά των συνόρων, στην άλλη πλευρά της Ευρωπαϊκής Ένωσης. Να γίνετε και εκεί φορέας του μηνύματος για την προστασία της φύσης. Σας ευχαριστούμε. 
<SPEAKER ID="66" LANGUAGE="" NAME="Αδάμος Αδάμου (GUE/NGL ). –" AFFILIATION="">
<P>
   Κύριε Πρόεδρε, κύριε Επίτροπε, παρόλο που οι παράγοντες μόλυνσης στον αέρα δύσκολα γίνονται αντιληπτοί, δεν παύουν να θέτουν σε κίνδυνο την υγεία μας. Θα αναφέρω απλώς ότι το υγειονομικό κόστος που συνδέεται με αυτές τις παθήσεις ξεπερνά το 10% του ακαθάριστου εθνικού προϊόντος. Όσον αφορά τις εξαιρέσεις, η καλύτερη λύση θα ήταν να μην υπάρχουν καθόλου.
<P>
Στο σημείο αυτό, θα ήθελα να τονίσω την υποστήριξή μας προς τη σχετική τροπολογία αριθ. 73 του Jonas Sjöstedt, σε περίπτωση που η τροπολογία αυτή καταπέσει, η τροπολογία 54 της κ. Hassi εξασφαλίζει το μικρότερο χρονικό διάστημα μέσα στο οποίο θα επιτρέπονται εξαιρέσεις.
<P>
Θα πρέπει να τονίσουμε ότι η μείωση του ανωτάτου ορίου συγκέντρωσης PM2,5 είναι σίγουρα προς όφελος των ευρωπαίων πολιτών. Πρόσφατες έρευνες όμως έδειξαν ότι μία μείωση της τάξης των 25 µg/m3 θα μείωνε μόνο κατά 4 500 τους πρόωρους θανάτους, ενώ αν αυτή η μείωση έφθανε τα 15 ή 10 µg/m3, όπως προτείνει άλλωστε και ο Παγκόσμιος Οργανισμός Υγείας, οι πρόωροι θάνατοι θα μειώνονταν κατά 13 και 22 χιλιάδες αντίστοιχα.
<P>
Ας σημειωθεί ότι ένα από τα πιο ισχυρά σημεία της νομοθεσίας για την ποιότητα του αέρα είναι ότι η οριακή τιμή των 50 µg/m3 για ανώτατο όριο συγκέντρωσης 10 δεν πρέπει να υπερβαίνεται περισσότερες από 35 φορές.
<P>
Οι τροπολογίες που υποστηρίζουν την αύξηση των επιτρεπόμενων ημερών υπέρβασης των ορίων από 35 σε 55, αφενός μεν, οδηγούν σε σημαντική εξασθένηση της οδηγίας, αφετέρου, πολύ απέχουν από το να διασφαλίζουν την προστασία της δημόσιας υγείας – και στο σημείο αυτό συμφωνώ απολύτως με τον Επίτροπο.
<P>
Αγαπητέ Jonas, σ’ ευχαριστούμε πάρα πολύ· εγώ προσωπικά δε σε ευχαριστώ ιδιαίτερα, γιατί με έμαθες πολλά ως νέος ευρωβουλευτής που ήμουν εδώ. Καλή τύχη στην παραπέρα ζωή σου. 
<SPEAKER ID="67" LANGUAGE="" NAME="Urszula Krupa (IND/DEM ). –" AFFILIATION="(PL) ">
<P>
Σύμφωνα με εκτιμήσεις του πολωνικού Υπουργείου Περιβάλλοντος, χρειαζόμαστε επενδύσεις που θα υπερβαίνουν τα 50 δισ. ζλότι, προκειμένου να συμμορφωθούμε με τις απαιτήσεις που ορίζονται στην οδηγία. Θα υπήρχε επίσης σημαντική αύξηση στο κοινωνικό και οικονομικό κόστος. Για τις φτωχότερες κοινωνικές τάξεις, το αυξημένο κόστος διαβίωσης θα μπορούσε να εξουδετερώσει τα οφέλη που θα προέκυπταν από τη βελτίωση της ποιότητας του αέρα. Το επίπεδο διαβίωσής τους θα έπεφτε ως αποτέλεσμα της κακής διατροφής, της αδυναμίας πρόσβασης στην υγειονομική περίθαλψη και της ανικανότητας διατήρησης των βασικών κανόνων υγιεινής, μαζί με άλλους περιβαλλοντικούς παράγοντες που συμβάλλουν στην καλή υγεία.
<SPEAKER ID="68" LANGUAGE="DE" NAME="Karl-Heinz Florenz (PPE-DE ). –" AFFILIATION="">
<P>
   Κύριε Πρόεδρε, κύριε Επίτροπε, κύριοι εισηγητές, αγαπητέ μου Jonas, θεωρώ ότι εδώ βρήκαμε έναν καλό συμβιβασμό που συνδυάζει φιλόδοξους στόχους με ευέλικτους μηχανισμούς. Πρόκειται για μία καλή απόφαση που συνδυάζεται και με τη διαπίστωση ότι δεν θα δοθεί απαλλαγή σε εκείνους που –έστω και ίσως χωρίς τη θέλησή τους– δεν αναλαμβάνουν δράση στον τομέα αυτό. Για παράδειγμα, ο όγκος των μεταφορών θα αυξηθεί κατά 60% την επόμενη εικοσαετία.
<P>
Αγαπητέ Jonas, ήσουν ένας καλός συνάδελφος και έγινες ένας καλός φίλος. Σου εύχομαι ό,τι καλύτερο για το μέλλον. 
<SPEAKER ID="69" LANGUAGE="EN" NAME="Gyula Hegyi (PSE ). –" AFFILIATION="Tack">
<P>
Πριν από μερικές δεκαετίες, η βιομηχανία ήταν η κύρια αιτία της ατμοσφαιρικής ρύπανσης και των ασθενειών που συνδέονται με αυτήν. Με τις τεχνολογικές αλλαγές, η βιομηχανία παρήγαγε λιγότερους ρύπους αλλά, καθώς αυξανόταν ο αριθμός των αυτοκινήτων, η κατάσταση δεν βελτιώθηκε. Το 80% των πολιτών μας ζουν σε πόλεις και για αυτούς η βασική αιτία της ατμοσφαιρικής ρύπανσης είναι η κυκλοφορία. Κατά τη διάρκεια της ακρόασης της Σοσιαλιστικής Ομάδας για την ατμοσφαιρική ρύπανση, αυτό αποδείχτηκε περίτρανα. Αν θέλουμε να παρέχουμε καθαρότερο αέρα στους πολίτες μας, πρέπει να αλλάξουμε την πολιτική των μεταφορών στις πόλεις.
<P>
Σε πόλεις με ατμοσφαιρική ρύπανση πρέπει να μειώσουμε την κυκλοφορία των αυτοκινήτων και να βελτιώσουμε τα δημόσια μέσα μεταφοράς. Οι αυστηροί στόχοι μείωσης της ρύπανσης, όπως προτάθηκαν για το ζήτημα των σωματιδίων, μπορούν να επιτευχθούν μόνον με αυτόν τον τρόπο. Αυτός πρέπει να είναι ο κύριος στόχος, πρέπει όμως να μειώσουμε τις επικίνδυνες εκπομπές των αυτοκινήτων, με καθαρότερες μηχανές, καύσιμα και φίλτρα, όπως αναφέρεται στις προτάσεις Euro 5 και Euro 6. Όταν διακυβεύονται ανθρώπινες ζωές, δεν αρκούν ευσεβείς πόθοι και ήπιες συστάσεις. Χρειαζόμαστε νομικά δεσμευτικούς στόχους και αυστηρούς κανονισμούς. Είναι επίσης αναγκαίες οι ετήσιες και καθημερινές οριακές τιμές. Οι οριακές τιμές πρέπει να είναι χαμηλές και αυστηρές αλλά, από την άλλη, πρέπει να αντικατοπτρίζουν την πραγματικότητα. Είναι προτιμότερο να μειωθούν σταδιακά παρά να εφαρμοστούν μη ρεαλιστικά μέτρα και να επιτραπεί να αγνοηθούν.
<P>
Οι τελευταίες λέξεις μου απευθύνονται προς τον κ. Sjöstedt: , Jonas. 
<SPEAKER ID="70" LANGUAGE="DE" NAME="Hiltrud Breyer (Verts/ALE ). –" AFFILIATION="">
<P>
Ποια άποψη έχουμε για την ευρωπαϊκή νομοθεσία όταν επιβραβεύουμε αυτούς που απλά δεν κάνουν τίποτα; Έγινε αναφορά στον αυστηρότερο κανόνα για τα ΑΣ2,5. Ξέρουμε ότι και το 20 δεν θα έχει αποτέλεσμα, ούτε και το 25, και έτσι γιατί να μην εγκρίνουμε τη φιλόδοξη πρόταση των Πρασίνων για το 12; Ελπίζω ότι αύριο θα επιτευχθεί να μην διασπαθίσουμε την ευρωπαϊκή πολιτική για τη διατήρηση μιας καθαρής ατμόσφαιρας, γιατί θα ήταν ντροπή να εγκαταλείψει η Ευρώπη τον ηγετικό της ρόλο σε θέματα περιβάλλοντος και να διακυβεύσει τη βιωσιμότητα της βιομηχανίας, ιδίως δε της αυτοκινητοβιομηχανίας.
<P>
Η ατμοσφαιρική ρύπανση ευθύνεται για τον θάνατο περισσοτέρων από 350 000 ανθρώπων στην Ευρώπη, από τους οποίους οι 65 000 στη Γερμανία. Ως εκ τούτου, θα ήταν καλό να κάνουμε κάτι παραπάνω από το να φροντίζουμε για μια φορτισμένη ατμόσφαιρα. 
<SPEAKER ID="71" LANGUAGE="" NAME="" AFFILIATION="Αντιπροέδρου">
<SPEAKER ID="72" LANGUAGE="NL" NAME="Ria Oomen-Ruijten (PPE-DE ). –" AFFILIATION="">
<P>
   Κύριε Πρόεδρε, θα ήθελα καταρχάς να ευχαριστήσω την κ. Weisgerber, η οποία επέδειξε μεγάλη κατανόηση, άκουσε προσεκτικά και επίσης εκπόνησε έναν λογικό συμβιβασμό μαζί με τον κ. Krahmer και την κ. Corbey. Τους είμαι ευγνώμων. Κυρία Corbey, είστε υπέρ μιας αυστηρής και νέας πολιτικής για τις πηγές. Θα ήθελα να πω στην κ. Breyer και στην κ. Hassi ότι, προκειμένου να εκπληρώσουμε πραγματικά τα πρότυπα για την ποιότητα του αέρα, μπορεί να καταφέρουμε να θεσπίσουμε αυστηρά πρότυπα στα χαρτιά αλλά, αν στη συνέχεια δεν βρούμε την ευκαιρία να τα εκπληρώσουμε από τεχνικής απόψεως, τότε είναι άχρηστα. Επίσης, οι Κάτω Χώρες επικρίνονται για την επιθυμία τους να επιταχύνουν την εισαγωγή φίλτρων αιθάλης. Λοιπόν, αν όλα αυτά είναι απαράδεκτα, τότε δεν θα πρέπει να θεσπίσουμε καμία αυστηρή προδιαγραφή, επειδή δεν μπορούμε να την ικανοποιήσουμε.
<P>
Γνωρίζω επίσης, και απευθύνομαι ξανά στην κ. Hassi στο σημείο αυτό –διότι ο κ. Blokland και ο κ. Maaten είπαν πολλά με τα οποία συμφωνώ απολύτως– γνωρίζω επίσης γιατί οι Κάτω Χώρε ψήφισαν υπέρ αυτής της νομοθεσίας. Το έκαναν, διότι τους δίνει τη δυνατότητα να εισαγάγουν κάποια ευελιξία σε μια σειρά τομέων. Αυτός είναι ο πραγματικός λόγος για τον οποίο ψήφισαν υπέρ. Τι συμπέρασμα μπορεί, ωστόσο, να βγάλει κανείς όταν συγκρίνει τη θέση του Συμβουλίου με αυτή του Κοινοβουλίου; Ενώ οι υπουργοί Περιβάλλοντος μπορούν να κοιμούνται τον ύπνο του δικαίου νομίζοντας ότι έχουν θεσπίσει αυστηρές προδιαγραφές, στη συνέχεια επιστρέφουν στην πατρίδα τους και βρίσκονται αντιμέτωποι με μια έρευνα του Οργανισμού Περιβάλλοντος που καταλήγει στο συμπέρασμα ότι όσα θεσπίστηκαν στα χαρτιά δεν μπορούν να επιτευχθούν με κανέναν τρόπο στη χώρα τους.
<SPEAKER ID="73" LANGUAGE="FR" NAME="Françoise Grossetête (PPE-DE ). –" AFFILIATION="">
<P>
Η έκθεση Krahmer είναι χρήσιμη γιατί συγκεντρώνει διαφορετικά κείμενα σε μία μόνο οδηγία, γεγονός που θα μας επιτρέψει να βελτιώσουμε την προσέγγισή μας στο πρόβλημα.
<P>
Για να είναι σαφής όμως αυτή η ευρωπαϊκή πολιτική, πρέπει προπαντός να είναι συνεκτική και να εντάσσεται σε μια ολοκληρωμένη προσέγγιση της καταπολέμησης της αλλαγής του κλίματος. Δεν αρκεί μόνον να καθοριστούν οριακές τιμές. Πρέπει επίσης να γνωρίζουμε τι θα κάνουμε με αυτές. Η καταπολέμηση των εκπομπών CO2, βρίσκεται στο επίκεντρο των προτεινόμενων συστημάτων.
<P>
Επιτρέψτε μου να αναφερθώ στον κανονισμό για τις εκπομπές των μηχανοκίνητων οχημάτων, τον κανονισμό Euro 5. Οι συνέπειες της εφαρμογής αυτού του κανονισμού είναι ήδη γνωστές. Αν επιλύσουμε το πρόβλημα των εκπομπών, από τη μία πλευρά, από την άλλη αυξάνουμε τις εκπομπές CO2, οι οποίες, ως γνωστόν, αποτελούν την αιτία της κλιματικής αλλαγής. Υπάρχουν, λοιπόν, πολλές αντιφάσεις σε όλα αυτά.
<SPEAKER ID="74" LANGUAGE="ES" NAME="María del Pilar Ayuso González (PPE-DE ). –" AFFILIATION="">
<SPEAKER ID="75" LANGUAGE="HU" NAME="Péter Olajos (PPE-DE ). –" AFFILIATION="">
<SPEAKER ID="76" LANGUAGE="EN" NAME="Σταύρος Δήμας," AFFILIATION="μέλος της Επιτροπής">
<P>
Σχετικά με τις τροπολογίες 30 και 81, αντιλαμβάνομαι τις ανησυχίες όσων ζητούν μεγαλύτερη ευελιξία στην εφαρμογή της υφιστάμενης νομοθεσίας για την ποιότητα του αέρα. Ωστόσο, δεν μπορεί να υπάρξει ευελιξία χωρίς να καταστεί η νομοθεσία λιγότερο αυστηρή. Πιστεύω πως η πρόταση της Επιτροπής για τα πέντε χρόνια από την έναρξη ισχύος των οριακών τιμών πλήττει τη σωστή ισορροπία και η Επιτροπή δεν μπορεί να στηρίξει περαιτέρω αποδυνάμωση. Χάριν διευκρινίσεως, σύμφωνα με την πρόταση της Επιτροπής, θα υπάρξει παράταση της προθεσμίας έως το τέλος του 2009· σύμφωνα με τη γενική προσέγγιση του Συμβουλίου η παράταση καθορίζεται έως το 2010· και σύμφωνα με την τροπολογία του εισηγητή, έως το 2013. Υπάρχει λοιπόν διαφωνία σε αυτό το σημείο. Είναι τέσσερα χρόνια συν δύο από την έναρξη ισχύος της νέας οδηγίας. Αντιλαμβάνομαι πως αυτή είναι η πρόταση που κατατέθηκε ενώπιον της Ολομέλειας.
<P>
Όσον αφορά τις τροπολογίες 46 και 82, θα παράσχω περαιτέρω διευκρινίσεις για την ημερήσια οριακή τιμή των ΑΣ10. Αυτή προστατεύει ευαίσθητα άτομα από τις επιπτώσεις της βραχυχρόνιας έκθεσης σε σωματίδια του αέρα. Διαφέρει από την ετήσια οριακή τιμή, η οποία παρέχει προστασία σε όλους από μακροχρόνια έκθεση. Δεν μπορούμε απλώς να υποκαταστήσουμε μια αυστηρότερη ετήσια οριακή τιμή για την ημερήσια τιμή. Αυτό ισχυρίζονται οι εμπειρογνώμονες του τομέα της υγείας. Το βασικό στοιχείο για να διασφαλιστεί η συμμόρφωση με τις ημερήσιες και ετήσιες οριακές τιμές είναι η πραγματοποίηση σωστών και έγκαιρων εκτιμήσεων της ποιότητας του αέρα και η λήψη των απαραίτητων μέτρων για τη μείωση των εκπομπών. Είναι σαφές ότι πολλές αρχές δεν έχουν κάνει κάτι τέτοιο και αυτήν τη στιγμή αντιμετωπίζουν προβλήματα συμμόρφωσης.
<P>
Για τις τροπολογίες 49 και 50, η προτεινόμενη ανώτατη τιμή συγκέντρωσης για τα ΑΣ2,5 έχει οριστεί σε επίπεδο που συνάδει με την αυστηρότητα της ετήσιας οριακής τιμής για τα ΑΣ10, την οποία η Επιτροπή δεν προτίθεται να αλλάξει. Είναι επίσης χρήσιμο να υπενθυμιστεί ότι η Επιτροπή πρότεινε δύο τρόπους αντιμετώπισης των ΑΣ2,5: την ανώτατη τιμή συγκέντρωσης των 25 μικρογραμμαρίων ανά κυβικό μέτρο και την προσέγγιση περιορισμού της έκθεσης, όπου τα μέσα επίπεδα σε αστικές περιοχές θα μειωθούν σε δέκα έτη. Αυτές οι μέθοδοι, αν συνδυαστούν, θα επιφέρουν βελτιώσεις στην υγεία.
<P>
Συνοπτικά, σχετικά με τη νομοθετική πρόταση για την ποιότητα του αέρα, με ικανοποίηση αναφέρω ότι η Επιτροπή μπορεί να στηρίξει 32 τροπολογίες, εν μέρει ή επί της αρχής. Θα καταθέσω στη γραμματεία του Κοινοβουλίου αναλυτικό κατάλογο της θέσης της Επιτροπής σχετικά με τις τροπολογίες(1).
<SPEAKER ID="77" LANGUAGE="" NAME="Πρόεδρος." AFFILIATION="">
<P>
Η ψηφοφορία θα διεξαχθεί την Τρίτη στις 11.30. 
<SPEAKER ID="78" LANGUAGE="" NAME="" AFFILIATION="Έκθεση Krahmer (A6-0234/2006 )">
<P>
Η Επιτροπή είναι σε θέση να κάνει δεκτές πλήρως, εν μέρει ή επί της αρχής τις τροπολογίες 1, 2, 3, 4, 6, 8, 9, 11, 13, 14, 15, 19, 21, 23, 26, 27, 29, 31, 32, 37, 39, 40, 41, 42, 44, 45, 47, 48, 49, 50, 65 και 80.
<P>
Η Επιτροπή επιφυλάσσεται για τις τροπολογίες 54, 56, 58, 61, 62, 63, 66 και 75.
<P>
Η Επιτροπή δεν είναι σε θέση να κάνει δεκτές τις τροπολογίες 5, 7, 10, 12, 16, 17, 18, 20, 22, 24, 25, 28, 30, 33, 34, 35, 36, 38, 43, 46, 51, 52, 53, 55, 57, 59, 60, 64, 67 έως 74, 76 έως 79 και 81 έως 84. 
<SPEAKER ID="79" LANGUAGE="" NAME="Πρόεδρος." AFFILIATION="">
<P>
   Η ημερήσια διάταξη προβλέπει τη συζήτηση της έκθεσης (A6-0233/2006) του κ. Hegi, εξ ονόματος της Επιτροπής Περιβάλλοντος, Δημόσιας Υγείας και Ασφάλειας των Τροφίμων, σχετικά με τη θεματική στρατηγική για το αστικό περιβάλλον [2006/2061(INI)]. 
<SPEAKER ID="80" LANGUAGE="" NAME="Gyula Hegyi (PSE )," AFFILIATION="εισηγητής">
<P>
   Κύριε Πρόεδρε, το 80% περίπου των πολιτών μας ζουν σε αστικές περιοχές, οι ανάγκες τους όμως και τα συμφέροντά τους εκπροσωπούνται ανεπαρκώς στα ταμεία, τα σχέδια και τις πρωτοβουλίες της Ένωσης. Όσον αφορά το επίπεδο χρηματοδότησης της ΕΕ, αυτοί οι κάτοικοι των αστικών κέντρων είναι πολίτες δεύτερης κατηγορίας στην Ευρωπαϊκή Ένωση. Η θεματική στρατηγική για το αστικό περιβάλλον πρέπει να είναι μια γενναία και προοδευτική πρωτοβουλία, όχι απλώς μια υποτονική σύσταση ενός ευσεβούς πόθου. Δυστυχώς, το έγγραφο της Επιτροπής σχετικά με αυτό το θέμα είναι μάλλον ανεπαρκές. Το Έκτο Πρόγραμμα Δράσης για το Περιβάλλον έθεσε ενθαρρυντικούς στόχους, αυτήν τη φορά όμως η Επιτροπή δεν κατάφερε να προτείνει νομικά δεσμευτικά μέτρα και προθεσμίες. Η Επιτροπή δεν επιχειρεί να εξισορροπήσει την ευρωπαϊκή πολιτική ανάμεσα στις αστικές και τις αγροτικές περιοχές και δεν έχει κάποιο όραμα για ένα καθαρότερο αστικό περιβάλλον. Δεν μπορώ να κάνω τη δουλειά όλης της Επιτροπής, αλλά μπορώ τουλάχιστον να προτείνω ορισμένα χρήσιμα μέτρα.
<P>
Πρώτον, προτείνω να ζητηθεί μέσω κοινοτικής νομοθεσίας ένα σχέδιο βιώσιμης αστικής διαχείρισης και ένα σχέδιο βιώσιμων αστικών μεταφορών για κάθε περιοχή που υπερβαίνει τους 100 000 κατοίκους, όπως προτάθηκε από την Επιτροπή το 2004. Εκπρόσωποι ευρωπαϊκών πόλεων εξέφρασαν την ικανοποίησή τους για την πρότασή μου. Τέτοιου είδους δεσμευτικά μέτρα διευκολύνουν τη ζωή των δημοτικών συμβουλίων που διαθέτουν περιβαλλοντική συνείδηση, εφόσον έχουν τις νομικές βάσεις για τη λήψη μέτρων για το περιβάλλον.
<P>
Όσον αφορά τον τομέα των μεταφορών, τα μη μηχανοκίνητα μέσα θα πρέπει να έχουν προτεραιότητα έναντι οποιουδήποτε άλλου μέσου μεταφοράς, όπως και οι δημόσιες μεταφορές έναντι των ιδιωτικών, τα μικρά και λιγότερο ρυπογόνα αυτοκίνητα έναντι άλλων οχημάτων. Η επιβολή τέλους για την κυκλοφοριακή συμφόρηση, όπως εφαρμόζεται στο Λονδίνο και στη Στοκχόλμη, σημειώνει επιτυχία επί του παρόντος. Αποτελεί τη μοναδική μελλοντική δυνατότητα για κάθε μεγάλη ευρωπαϊκή πόλη. Το δημοψήφισμα που διεξήχθη πριν από μερικές ημέρες στη Στοκχόλμη μάς έδειξε ότι ο κόσμος συμφωνεί με αυτήν την ιδέα και μόνον μία μειοψηφία ορισμένων ομάδων πίεσης αντιτίθεται σε αυτήν. Προτείνω επίσης ένα 5% των χιλιομέτρων που διανύουν οι επιβάτες με ιδιωτικά μέσα μεταφοράς –κυρίως αυτοκίνητα– να στραφεί σε δημόσια μέσα μεταφοράς και ποδήλατα. Τα όρια ταχύτητας σε αστικά κέντρα, όπως στο Graz της Αυστρίας, περιορίζουν τα ατυχήματα, σώζουν ζωές και μειώνουν τις εκπομπές που προκαλούν ατμοσφαιρική ρύπανση και ηχορύπανση. Εξίσου χρήσιμες για την καταπολέμηση της ατμοσφαιρικής ρύπανσης είναι και οι περιοχές χαμηλών εκπομπών.
<P>
Οι θερινές αστικές παραλίες, όπως αυτές του Παρισιού, των Βρυξελλών και της Βουδαπέστης, αποτελούν επίσης χρήσιμα σχέδια για όσους δεν μπορούν να εγκαταλείψουν την πόλη για πολυήμερες διακοπές. Τόσο στα παλαιά όσο και στα νέα κράτη μέλη, δεκάδες εκατομμύρια πολίτες ζουν σε μαζικής παραγωγής προκατασκευασμένα κτιριακά συγκροτήματα. Σε πολλές πόλεις της Δύσης, αυτά έχουν μετατραπεί σε εθνικά και κοινωνικά γκέτο. Απαιτούνται περίπλοκα κοινωνικά, πολιτιστικά, εκπαιδευτικά και περιβαλλοντικά προγράμματα για την αποκατάσταση αυτών των προαστίων. Στην Κεντρική Ευρώπη, για παράδειγμα στην Ουγγαρία, πολλά από αυτά τα κτιριακά συγκροτήματα δεν έχουν ακόμα μετατραπεί σε γκέτο. Η πλειονότητα των κατοίκων τους εξακολουθεί να ανήκει στις χαμηλές και μεσαίες τάξεις. Στην περίπτωσή τους, η κατάσταση της στέγασης είναι ανησυχητική. Στην ΕΕ των 10 κρατών μελών, η επισκευή και η αποκατάσταση των κτιριακών συγκροτημάτων αποτελεί κρίσιμο βήμα προς τη διατήρηση της κοινωνικής ειρήνης και τη βελτίωση της ζωής στην πόλη.
<SPEAKER ID="81" LANGUAGE="" NAME="Σταύρος Δήμας," AFFILIATION="Μέλος της Επιτροπής">
<P>
Θα ήθελα καταρχάς να ευχαριστήσω και να συγχαρώ τον εισηγητή, κ. Hegyi, και την Επιτροπή Περιβάλλοντος, Δημόσιας Υγείας και Ασφάλειας των Τροφίμων για την πλήρη και φιλόδοξη έκθεση που εξετάζεται σήμερα.
<P>
Εξάλλου χαιρετίζω τη συμβολή του κ. Ó Neachtain και της Επιτροπής Μεταφορών και Τουρισμού, καθώς και της κ. Kallenbach και της Επιτροπής Περιφερειακής Ανάπτυξης.
<P>
Ωστόσο, η νομοθεσία αυτή πρέπει να εφαρμοσθεί καλύτερα. Αντί νομοθετικών λύσεων, η στρατηγική προτείνει την καθοδήγηση για το πώς θα βελτιωθεί η διαχείριση των αστικών περιοχών με ολοκληρωμένο τρόπο, καθώς και την αύξηση της αειφορίας στις μεταφορές που θα περιληφθεί στην Πράσινη Βίβλο για τις αστικές μεταφορές που αναμένεται να εγκριθεί το 2007.
<SPEAKER ID="82" LANGUAGE="" NAME="Seán Ó Neachtain (UEN )," AFFILIATION="συντάκτης γνωμοδότησης της Επιτροπής Μεταφορών και Τουρισμού">
<P>
   Κύριε Πρόεδρε, ως συντάκτης γνωμοδότησης αυτής της έκθεσης εξ ονόματος της Επιτροπής Μεταφορών και Τουρισμού, πιστεύω ότι οι πρωτοβουλίες πολιτικής στην Πράσινη Βίβλο της Ευρωπαϊκής Επιτροπής για την ενέργεια πρέπει να ενσωματωθούν σε σχέδια βιώσιμων αστικών μεταφορών, κυρίως όσον αφορά την προώθηση των βιοκαυσίμων. Πρέπει να δοθεί επαρκής στήριξη για την ανάπτυξη δημόσιων μεταφορών που χρησιμοποιούν βιώσιμες πηγές ενέργειας. Μόνον στην Ιρλανδία, οι μεταφορές είναι η τρίτη μεγαλύτερη κατά σειρά αιτία των εκπομπών CO2.
<P>
Τα βιοκαύσιμα θα αντιπροσωπεύουν το 5,75% του ενεργειακού εφοδιασμού μέχρι το 2010. Σε πραγματικούς όρους, για παράδειγμα, στη χώρα μου την Ιρλανδία, 70 000 οχήματα κατανάλωσης ορυκτών καυσίμων θα αποσυρθούν από την κυκλοφορία. Αστικά κέντρα που διαθέτουν δημόσια μέσα μεταφοράς που κινούνται με βιοκαύσιμα έχουν την ευκαιρία να προβάλλουν την ευκολία χρήσης αυτών των καυσίμων, τα οποία με τη σειρά τους θα αυξήσουν τη ζήτηση από ιδιωτικές εταιρείες, όπως ταξί, και την ατομική οικιακή χρήση.
<SPEAKER ID="83" LANGUAGE="DE" NAME="Gisela Kallenbach (Verts/ALE )," AFFILIATION="συντάκτρια γνωμοδότησης της Επιτροπής Περιφερειακής Ανάπτυξης">
<P>
   Κύριε Πρόεδρε, ευχαριστώ τον κ. Hegyi για την πολύ φιλόδοξη έκθεση και την εξαίρετη και γόνιμη συνεργασία. Εξ ονόματος της Επιτροπής Περιφερειακής Ανάπτυξης, επικροτώ θερμά την ιδιαίτερη σημασία που δόθηκε στον αειφόρο πολεοδομικό σχεδιασμό και στον αειφόρο προγραμματισμό των μεταφορών. Φυσικά, ο πολεοδομικός σχεδιασμός του μέλλοντος πρέπει να συνδυάζει τις περιβαλλοντικές με τις οικονομικές και κοινωνικές πτυχές και να περιλαμβάνει τη δημιουργία θέσεων εργασίας και την προώθηση της παιδείας, του πολιτισμού και του αθλητισμού τόσο για τους νέους όσο και για τους ηλικιωμένους. Πρέπει να μειώσουμε επιτέλους τη χρήση γης και να χρησιμοποιήσουμε ξανά εγκαταλελειμμένες βιομηχανικές εκτάσεις.
<SPEAKER ID="84" LANGUAGE="DE" NAME="Renate Sommer," AFFILIATION="εξ ονόματος της Ομάδας PPE-DE">
<P>
Είναι παράλογο να ζητάμε από τις πόλεις πράγματα που απλά δεν είναι σε θέση να κάνουν, που εκτείνονται για παράδειγμα από τη συλλογή στοιχείων ως την τοπική χρήση βιοκτόνων, κατηγορία στην οποία –αυτό θέλω να το υπενθυμίσω στον κ. Hegyi– περιλαμβάνεται και η σκόνη για τους ψύλλους που χρησιμοποιώ για το σκυλί μου. Με τέτοια πράγματα γινόμαστε γελοίοι. Πρέπει να φροντίσουμε για την τήρηση της αρχής της επικουρικότητας. Θεωρώ ότι αυτό είναι το καθήκον μας και αυτήν την πρόθεση έχουν οι τροπολογίες μας. 
<SPEAKER ID="85" LANGUAGE="FR" NAME="Anne Laperrouze," AFFILIATION="εξ ονόματος της Ομάδας ALDE">
<P>
   Κύριε Πρόεδρε, θα ήθελα να συγχαρώ τον εισηγητή μας, κ. Hegyi, για το έργο του. Έχουμε εδώ μια έκθεση που θέτει τα σωστά ερωτήματα και παρέχει καλές απαντήσεις.
<P>
Επικροτώ την έμφαση που δίδεται στην έκθεση σε ορισμένα βασικά σημεία: ανταλλαγή των βέλτιστων πρακτικών και προώθηση της κατάρτισης των τοπικών φορέων· έλεγχος του αυξανόμενου όγκου της κυκλοφορίας και αποσύνδεση της αύξησης των μεταφορών από την αύξηση του ΑΕγχΠ· ενθάρρυνση των πολιτών να εξοικονομούν ενέργεια και βελτίωση της ενεργειακής αποδοτικότητας των κτιρίων· επιβολή της εφαρμογής προγραμμάτων αειφόρου αστικής διαχείρισης και αειφόρων αστικών μεταφορών για κάθε οικισμό πληθυσμού άνω των 100 000 κατοίκων· και, τέλος, πρόταση ενός στόχου κατά κεφαλήν χώρων πρασίνου στις νέες αστικές περιοχές που αναπτύσσονται.
<SPEAKER ID="86" LANGUAGE="DE" NAME="Claude Turmes," AFFILIATION="εξ ονόματος της Ομάδας Verts/ALE">
<P>
Στην Ευρώπη, το 80% των ανθρώπων ζουν σε πόλεις. Αν θέλουμε να προχωρήσουμε στους τομείς της προστασίας των πόρων, της ενεργειακής πολιτικής, της ποιότητας του ατμοσφαιρικού αέρα, κ.ο.κ., πρέπει οπωσδήποτε να υπάρξει στενότερη διασύνδεση μεταξύ της πολιτικής που ασκείται στις μεγάλες πόλεις και της πολιτικής σε ευρωπαϊκό επίπεδο. Γι’ αυτό χρειαζόμαστε καλύτερη χρήση των χρηματοδοτικών μέσων της Ευρωπαϊκής Ένωσης, για παράδειγμα, και των πιστώσεων της Ευρωπαϊκής Τράπεζας Επενδύσεων.
<P>
Τελειώνοντας θέλω να πω στην κ. Sommer πως ακόμα και ο κυβερνήτης Schwarzenegger και οι συντηρητικοί του στην Καλιφόρνια έχουν ήδη φθάσει μακρύτερα από εσάς. Αφαίρεσε το προσωπείο της σημερινής αυτοκινητοβιομηχανίας μπροστά σε όλον τον κόσμο, δείχνοντας τι είναι, δηλαδή μια ομάδα απατεώνων που θα έπρεπε να συρθούν στα δικαστήρια. Το ότι αυτοδιοριστήκατε μόνιμη υπέρμαχος των ομάδων πίεσης της γερμανικής αυτοκινητοβιομηχανίας εδώ στο Σώμα το βρίσκω σχεδόν ντροπή για κάποια που ισχυρίζεται πως θέλει να διατηρηθεί η φύση. 
<SPEAKER ID="87" LANGUAGE="NL" NAME="Erik Meijer," AFFILIATION="εξ ονόματος της Ομάδας GUE/NGL">
<P>
Στον αναπτυσσόμενο κόσμο, αλλά και σε μέρη της Ευρώπης, παρατηρούμε ότι αυτού του είδους οι αστικές περιοχές μπορούν να γίνουν εντελώς μη βιώσιμες λόγω του κυκλοφοριακού χάους, των φτωχογειτονιών, της ρύπανσης και της κερδοσκοπίας στον τομέα της γης. Εκεί όπου δεν υπάρχουν καθαρό πόσιμο νερό, πυκνό δίκτυο συχνής δημόσιας συγκοινωνίας, σωστή αποκομιδή των απορριμμάτων και προσιτή, καλή στέγαση ή εκεί όπου η υγειονομική περίθαλψη, η κοινωνική πρόνοια και η εκπαίδευση είναι ανεπαρκείς, οι πόλεις αυτές γίνονται κόλαση. Μόλις η ζωή στις πόλεις γίνει αβίωτη, τα μορφωμένα άτομα που έχουν υψηλά εισοδήματα μπορούν να φύγουν από την περιοχή, αλλά οι εργάτες και οι μετανάστες δεν έχουν άλλη επιλογή από το να παραμείνουν. Μέχρι σήμερα, η εθνική και η ευρωπαϊκή πολιτική βασίζονται στην αύξηση του αριθμού των αυτοκινήτων και στις περικοπές στις δημόσιες υπηρεσίες. Αυτό βάζει σε κίνδυνο το μέλλον των πόλεων μας. Είναι σωστό και λογικό το γεγονός ότι η προσοχή της ΕΕ που ήταν στραμμένη αρχικά στη γεωργική παραγωγή και στην ύπαιθρο έχει μετακινηθεί, τα τελευταία χρόνια, στις πόλεις. Δυστυχώς, υπήρχε και ένα μειονέκτημα σε αυτό. Αν η πρόταση που είχε παρουσιάσει η Επιτροπή το 2000 για μια υποχρέωση σύμβασης για την αστική συγκοινωνία είχε υιοθετηθεί χωρίς καμία τροποποίηση, αυτό θα είχε ως αποτέλεσμα την επέκταση των δικτύων τραμ και της ελεύθερης δημόσιας συγκοινωνίας, καθώς και τη δημιουργία ενός πυκνού και συχνού συγκοινωνιακού δικτύου. Οι πόλεις και οι περιφέρειες πρέπει, στον βαθμό όπου είναι δυνατόν, να είναι υπεύθυνες για τη ρύθμιση της αστικής συγκοινωνίας, για τον φυσικό σχεδιασμό, την αστική ανάπτυξη, τη διαμόρφωση χώρων πρασίνου και για τους ποδηλατοδρόμους. Εκεί όπου η Ευρωπαϊκή Ένωση μπορεί να προσθέσει αξία, ωστόσο, είναι σε τομείς όπως η έρευνα, και στην ανταλλαγή και μεταφορά γνώσης. Με αυτόν τον τρόπο, μπορούμε να ελέγχουμε τους κινδύνους και τις καταχρήσεις, να προάγουμε πρωτοβουλίες για τη βελτίωση και ενίσχυση της ανάπτυξης καλύτερων περιβαλλοντικών προδιαγραφών και της συμμόρφωσης με αυτές. Ιδίως στα μελλοντικά κράτη μέλη της Ρουμανίας και της Βουλγαρίας, χρειάζεται να γίνουν πολλά σε αυτόν τον τομέα.
<P>
Υποστηρίζω τον κ. Hegyi στην προσπάθειά του προς την κατεύθυνση συγκοινωνιών που δεν θα ρυπαίνουν, της προστασίας των ιστορικών κέντρων των πόλεων, της υιοθέτησης προσεκτικής διαχείρισης των υδάτων, οικονομικής κατανάλωσης ενέργειας και προστασίας των περιοχών φυσικής ομορφιάς. 
<SPEAKER ID="88" LANGUAGE="EN" NAME="John Bowis (PPE-DE ). –" AFFILIATION="">
<P>
   Κύριε Πρόεδρε, ευχαριστώ τον κ. Hegyi για την έκθεσή του και για την αποδοχή αρκετών από τις τροπολογίες που υπέβαλα. Ελπίζω ότι θα αποδεχθεί ομοίως τις τροπολογίες που υπέβαλε η συνάδελφός μου, Renate Sommer, υπό την έννοια ότι η Ευρώπη είναι στην καλύτερη θέση όταν μοιράζεται ορθές πρακτικές. Επικεντρώνεται στην ανταλλαγή ορθών πρακτικών μεταξύ των κρατών μελών και των τοπικών αρχών. Οι τροπολογίες αποσκοπούν στη διασφάλιση ότι οι πρακτικές αυτές επικεντρώνονται σε αυτά και ότι δεν καλείται η Επιτροπή να κάνει τα πάντα. Αν το ξεκαθαρίσουμε αυτό, τότε μπορούμε να στηρίξουμε τις πολύ καλές ιδέες της έκθεσης συνολικά.
<SPEAKER ID="89" LANGUAGE="HU" NAME="Gyula Hegyi (PSE ). –" AFFILIATION="">
<P>
Παρεμπιπτόντως, συναντήθηκα με εκπροσώπους των ευρωπαϊκών πόλεων και των τοπικών αρχών και με εργαζόμενους του Eurocity, που ήρθαν να με επισκεφτούν στο κτίριο του Ευρωπαϊκού Κοινοβουλίου. Αυτό που περίμεναν από εμένα ήταν να συμπεριληφθούν όσο το δυνατόν περισσότερα δεσμευτικά μέτρα έτσι, ώστε να μπορέσουν να υλοποιήσουν καλύτερα τις φιλικές προς το περιβάλλον ιδέες τους με τη στήριξη της Ευρωπαϊκής Ένωσης, εφόσον υπάρχουν προφανώς και άλλα συμφέροντα που πρέπει να ληφθούν υπόψη στις πόλεις.
<SPEAKER ID="90" LANGUAGE="EN" NAME="Σταύρος Δήμας," AFFILIATION="μέλος της Επιτροπής">
<SPEAKER ID="91" LANGUAGE="" NAME="Πρόεδρος." AFFILIATION="Γραπτές δηλώσεις (άρθρο 142 του Κανονισμού)">
<P>
Η ψηφοφορία θα διεξαχθεί την Τρίτη στις 11.30.
<SPEAKER ID="92" LANGUAGE="" NAME="Zita Gurmai (PSE ). –" AFFILIATION="">
<SPEAKER ID="93" LANGUAGE="EN" NAME="Kathy Sinnott (IND/DEM ). –" AFFILIATION="">
<P>
Αντί να συμπεριλαμβάνεται στη στρατηγική μια δήλωση ότι οι χώροι πρασίνου είναι σημαντικοί για τον πολεοδομικό σχεδιασμό, πιστεύω ότι είναι προτιμότερο να δηλώσουμε πως χρειαζόμαστε, φερ’ ειπείν, 15% χώρων πρασίνου σε αστικές περιοχές ή τόσα μέτρα ανά 1 000 άτομα. Μόνον ένας αληθινός στόχος που διαθέτει βαρύτητα θα καταφέρει να αντιμετωπίσει τους πειναλέους εργολάβους.
<SPEAKER ID="94" LANGUAGE="" NAME="Πρόεδρος." AFFILIATION="">
<P>
   Η ημερήσια διάταξη προβλέπει τη συζήτηση της έκθεσης (A6-0280/2006) του κ. Ferber, εξ ονόματος της Επιτροπής Ελέγχου των Προϋπολογισμών, σχετικά µε την απαλλαγή όσον αφορά την εκτέλεση του γενικού προϋπολογισμού της Ευρωπαϊκής Ένωσης για το οικονομικό έτος 2004: Τμήμα I – Ευρωπαϊκό Κοινοβούλιο [N6-0027/2005 C6-0357/2002 2005/2091 (DEC)]. 
<SPEAKER ID="95" LANGUAGE="DE" NAME="Markus Ferber (PPE-DE )," AFFILIATION="εισηγητής">
<P>
Βασικά, είχαμε ολοκληρώσει την απαλλαγή για τον προϋπολογισμό 2004 του Κοινοβουλίου τον Απρίλιο, όμως χάρη στην προσεκτική ανάγνωση της τοπικής εφημερίδας εδώ στο Στρασβούργο επισημάναμε ένα γεγονός που ασφαλώς είναι αρκετά δραματικό.
<P>
Θεωρώ απαράδεκτο το γεγονός ότι, παρόλο που η διοίκηση του Κοινοβουλίου είχε ήδη ενημερωθεί τον Νοέμβριο του 2005 από την πόλη του Στρασβούργου ότι η τελευταία έπρεπε να διεξαγάγει ακόμα διαπραγματεύσεις με ένα συνταξιοδοτικό ταμείο των Κάτω Χωρών για τα δύο κτίρια –τα IPE 1 και IPE 2, όπως αποκαλούνται– τόσο η διοίκηση όσο και το Προεδρείο του Σώματος προώθησαν τις διαπραγματεύσεις για την αγορά και η ματαίωσή της κατέστη δυνατή μόνον χάρη στη δική μας πρωτοβουλία. Οπωσδήποτε όσα διαπιστώσαμε κατά τη διερεύνηση της υπόθεσης δείχνουν πως πρόκειται για μια αρκετά ενδιαφέρουσα ιστορία και σε αυτήν θα ήθελα να επικεντρωθώ στα λίγα λεπτά που έχω στη διάθεσή μου.
<P>
Όταν το Ευρωπαϊκό Κοινοβούλιο εξελέγη για πρώτη φορά άμεσα, το 1979, είχε πει πως χρειαζόμαστε χώρους γραφείων. Γι’ αυτό δεν μπορεί να υπάρξει αντίρρηση. Το Κοινοβούλιο παρακάλεσε την πόλη του Στρασβούργου να διαθέσει τους χώρους αυτούς. Και γι’ αυτό δεν μπορεί να υπάρξει αντίρρηση. Η πόλη του Στρασβούργου διαπίστωσε ότι δεν μπορεί να το κάνει και ανέθεσε σε έναν τρίτο, συγκεκριμένα στο προαναφερθέν συνταξιοδοτικό ταμείο των Κάτω Χωρών, την ανέγερση ενός κτιρίου για γραφεία. Έτσι δημιουργήθηκε μία συμφωνία υπενοικίασης που είχε ως αποτέλεσμα να διατεθούν 30 έως 60 εκατομμύρια ευρώ παραπάνω –οι μελέτες που έχουμε γι’ αυτό αποκλίνουν εδώ– στην πόλη του Στρασβούργου από όσα εκείνη κατέβαλε στη συνέχεια στο συνταξιοδοτικό ταμείο, μολονότι το 1980 η Επιτροπή Προϋπολογισμών του Ευρωπαϊκού Κοινοβουλίου και οι κοσμήτορες είχαν αποφασίσει ότι δεν πρέπει να καταβληθούν στην πόλη του Στρασβούργου περισσότερα χρήματα από όσα θα καταβάλει η ίδια στο συγκεκριμένο ταμείο.
<P>
Το Ευρωπαϊκό Κοινοβούλιο ήταν αυτό που εξέτασε το 1983 αν το μίσθωμα είναι παραδεκτό και ανέπτυξε ένα νέο σύστημα υπολογισμού βασισμένο στη σύγκριση, με το οποίο υπολογίστηκε ξανά το μίσθωμα. Κατά τη φάση αποκορύφωσης του πληθωρισμού στη Γαλλία κατά τη δεκαετία του 1980, η πόλη του Στρασβούργου προτίμησε να χρησιμοποιήσει συντελεστές για το μισθωτήριο συμβόλαιο, χωρίς να θέσει όμως χρονικό όριο.
<P>
Γι’ αυτό, στην έκθεσή μας που έχω την ευκαιρία να σας παρουσιάσω σήμερα καταλήγουμε βασικά σε δύο συμπεράσματα. Πρώτον, οι υπηρεσίες που ανέλαβαν τη διαχείριση αυτού του θαυμάσιου κτιρίου, του Ευρωπαϊκού Κοινοβουλίου, δεν έχουν ασχοληθεί ξανά ποτέ, το αργότερο από το 1983, με τις συμβάσεις μίσθωσης που συνάψαμε με την πόλη του Στρασβούργου. Αυτό είναι απαράδεκτο, γιατί με την καθιέρωση του ευρώ, για παράδειγμα, η χρησιμοποίηση συντελεστών έχασε τη σημασία της, για να αναφέρω ένα εντελώς συγκεκριμένο παράδειγμα. Δεύτερον –αυτό θα ήθελα να το διατυπώσω εδώ εντελώς ξεκάθαρα– ούτε το Στρασβούργο, η πόλη που φιλοξενεί το Ευρωπαϊκό Κοινοβούλιο, δεν υπήρξε υπόδειγμα καλής και γεμάτης εμπιστοσύνης συνεργασίας μεταξύ του θεσμικού αυτού οργάνου και της πόλης.
<P>
Παρ’ όλες αυτές τις παρατηρήσεις διατυπώνουμε προτάσεις για το μέλλον και χορηγούμε τελικά την απαλλαγή για το έτος 2004. Ωστόσο, θα επανέλθουμε σε δεδομένο χρόνο στις περαιτέρω εξελίξεις σε μελλοντικές εκθέσεις. 
<SPEAKER ID="96" LANGUAGE="" NAME="Simon Busuttil," AFFILIATION="εξ ονόματος της Ομάδας PPE-DE">
<P>
   Κύριε Πρόεδρε, θα ήθελα να ευχαριστήσω τον εισηγητή, κ. Ferber. Το βασικό συμπέρασμα της έρευνας για τους ισχυρισμούς που αφορούν τα δύο κτίρια στο Στρασβούργο είναι ότι δεν υπάρχει ένδειξη παρανομίας. Επομένως, υπό αυτήν την έννοια, οι ισχυρισμοί υπήρξαν αβάσιμοι. Ωστόσο, προέκυψαν αρκετά ευρήματα τα οποία, αν και δεν είναι παράνομα, θα πρέπει να επισημανθούν σήμερα εδώ.
<P>
Το πρώτο είναι ότι υπήρξε πράγματι μια υπερβολική καταβολή ενοικίου της τάξης των 32 με 60 εκατομμυρίων ευρώ.
<P>
Δεύτερον, η πόλη του Στρασβούργου έκανε κατάχρηση της αρχής εμπιστοσύνης όταν προέβη σε πράξεις τις οποίες γνώριζε ότι δεν θα γίνονταν ποτέ αποδεκτές από το Κοινοβούλιο, όπως το ότι διατήρησε μέρος του ενοικίου και το ότι διαπραγματεύθηκε περικοπή της τάξεως των 29 εκατ. ευρώ από την τιμή αγοράς.
<P>
Τρίτον, η διοίκηση του Ευρωπαϊκού Κοινοβουλίου παρουσίασε κενά, διότι κατά τη διάρκεια μιας μεγάλης περιόδου 30 ετών απέτυχε να διασφαλίσει ότι το ενοίκιο που κατέβαλλε στο Στρασβούργο για τα κτίρια δεν θα ήταν υπερβολικό.
<SPEAKER ID="97" LANGUAGE="EN" NAME="Edith Mastenbroek (PSE ). –" AFFILIATION="(Ο Πρόεδρος διακόπτει την ομιλήτρια)">
<P>
   Κύριε Πρόεδρε, δεν θα μιλήσω σήμερα με την ιδιότητά μου της επίσημης σκιώδους εισηγήτριας της Σοσιαλιστικής Ομάδας, επομένως δεν πρόκειται να χρησιμοποιήσω τα τρία λεπτά του χρόνου αγόρευσης. Θα ήθελα μόνον να πω ότι υποστηρίζω τα συμπεράσματα της έκθεσης Ferber.
<P>
Αυτός είναι ο λόγος για τον οποίο θα ήθελα να χρησιμοποιήσω τον λίγο χρόνο που μου αναλογεί σε αυτήν τη συνεδρίαση, για να ρωτήσω τον δήμο του Στρασβούργου –αν αυτό που ισχυρίζεται πράγματι αληθεύει και αν πιστεύει πραγματικά ότι πρόκειται για μια περιοχή που αξίζει να τιμούμε– γιατί από το 1979 ενήργησε συνεχώς με έναν τρόπο ο οποίος, ας το θέσω με ήπιο τρόπο, δεν συνάδει με αυτόν τον σκοπό;
<SPEAKER ID="98" LANGUAGE="NL" NAME="Jan Mulder," AFFILIATION="εξ ονόματος της Ομάδας ALDE">
<P>
   Κύριε Πρόεδρε, η χορήγηση απαλλαγής του 2004 σημαδεύτηκε από μια περίεργη σειρά γεγονότων. Αν δεν ήταν ένα άρθρο εφημερίδας που εμφανίστηκε ακριβώς πριν από την ημερομηνία της χορήγησης απαλλαγής, εφιστώντας την προσοχή στο στοιχείο της αποζημίωσης που περιλαμβανόταν στην αγορά δύο νέων κτιρίων στο Στρασβούργο, πιθανότατα θα είχαμε απλά χορηγήσει την απαλλαγή τον Απρίλιο. Μόλις δημοσιοποιήθηκε η έκθεση, η διοίκηση αντέδρασε άψογα ακυρώνοντας την αγορά αυτών των δύο κτιρίων. Πρέπει επίσης να πω ότι η Επιτροπή Προϋπολογισμών αντέδρασε ικανοποιητικά συστήνοντας αμέσως μια εξεταστική επιτροπή για να διερευνήσει όλες τις πτυχές της υπόθεσης. Το μόνο που μπορώ να πω είναι ότι σε εκείνην τη διαδικασία και σε εκείνην την εξεταστική επιτροπή, ο κ. Ferber διαδραμάτισε πρωταγωνιστικό ρόλο, και πρέπει να τον επαινέσουμε γι’ αυτό. Η εξεταστική επιτροπή έκανε επίσης καλή δουλειά σε σύντομο χρονικό διάστημα.
<P>
Από νομικής απόψεως, ωστόσο, όλα είναι στεγανά, επομένως πολύ λίγα είναι αυτά που μπορούμε να ανακτήσουμε από εκεί. Κατά την άποψή μου, η έκθεση Ferber ορθώς διαπιστώνει ότι η αγορά των κτιρίων, υπό ορισμένους όρους –με την προϋπόθεση ότι η τιμή είναι λογική και ότι θα αγοράσουμε γη και κτίρια μαζί– εξακολουθεί να είναι η καλύτερη επιλογή για τον φορολογούμενο. Προσυπογράφω αυτήν την άποψη και πιστεύω ότι αυτό θα συμβεί σύντομα. Θα ήθελα επίσης να επισημάνω ότι αυτή η αγορά του κτιρίου δεν έχει απολύτως καμία σχέση με το ζήτημα των εδρών. Όπως έχει ήδη πει ο κ. Ferber, μια απόφαση των αρχηγών κυβερνήσεων θα μπορούσε να το αλλάξει αυτό. Το Κοινοβούλιο μπορεί να έχει τη δική του άποψη, αλλά δεν είναι σε θέση να αλλάξει τίποτα. Αυτό που έχει σημασία είναι τα χρήματα των φορολογούμενων. Πιστεύω ότι, αν η τιμή είναι λογική, μακροπρόθεσμα, και ακόμη και σε σχετικά βραχυπρόθεσμο ορίζοντα, η αγορά θα ήταν φθηνότερη από το να συνεχίσουμε να πληρώνουμε ενοίκιο.
<P>
Όσο για τα γενικά συμπεράσματα, μπορώ να επιβεβαιώσω ότι η ομάδα μου επικροτεί σε γενικές γραμμές τις απόψεις του κ. Ferber. 
<SPEAKER ID="99" LANGUAGE="NL" NAME="Bart Staes," AFFILIATION="εξ ονόματος της Ομάδας Verts/ALE">
<P>
   Κύριε Πρόεδρε, θα ήθελα να ξεχωρίσω δύο κομμάτια από την εξαίρετη έκθεση του κ. Ferber: την πολιτική για τα κτίρια και το ταμείο εθελούσιας συνταξιοδότησης. Στρεφόμενος πρώτα στην πολιτική για τα κτίρια, σχετικά με την οποία όλοι οι ομιλητές είχαν κάτι να πουν, έχουμε τώρα ενώπιον μας μια δεύτερη έκθεση ως αποτέλεσμα αυτού του άρθρου στον Τύπο. Συστήθηκε μια ειδική ομάδα εργασίας, στην οποία πιστεύω ότι όλοι εργαστήκαμε πολύ σκληρά και πολύ καλά μαζί, και στην οποία προσπαθήσαμε να δώσουμε στον κ. Ferber τη μέγιστη στήριξη.
<P>
Τα συμπεράσματα είναι, ως εκ τούτου, πανομοιότυπα για όλους, και οι περισσότεροι βουλευτές τα ανέφεραν. Δεν καταφέραμε να εντοπίσουμε κάποια παράνομη ενέργεια ή διαφθορά, αλλά αυτό που γνωρίζουμε είναι ότι, στη διάρκεια των 20 τελευταίων ετών, το Ευρωπαϊκό Κοινοβούλιο κατέβαλε στον δήμο του Στρασβούργου υπέρ του δέοντος χρήματα σε ενοίκια, τουλάχιστον 32 εκατομμύρια ευρώ, πιθανώς και περισσότερα, μεταξύ 42 και 60 εκατομμύρια ευρώ. Αυτό που είναι επίσης απαράδεκτο, κατά την άποψή μου, είναι ότι ο δήμος του Στρασβούργου έλαβε τη μονομερή απόφαση σε κάποια φάση να βάλει στην άκρη 11 εκατομμύρια καθ’ όλη την περίοδο, λέγοντας ότι το κάνει για να καλύψει τον κίνδυνο σε περίπτωση που αποφασίσει κάποτε το Κοινοβούλιο να εγκαταλείψει την έδρα του στο Στρασβούργο.
<P>
Τέλος, θα ήθελα να αναφέρω το ταμείο εθελούσιας συνταξιοδότησης, που αποτελεί μια άλλη σημαντική πτυχή της έκθεσης του κ. Ferber. Στο τέλος του 2004, το ταμείο είχε ένα ασφαλιστικό έλλειμμα ύψους 43 εκατομμυρίων ευρώ, το οποίο, ευτυχώς, μειώθηκε σε 28 εκατομμύρια ευρώ έως το τέλος του 2005. Θα ήθελα να επιστήσω την προσοχή στην τροπολογία μου αριθ. 5, η οποία δηλώνει ρητά ότι το ίδιο το Κοινοβούλιο δεν πρέπει ποτέ να θεωρηθεί υπόχρεο για τα ελλείμματα του ταμείου συντάξεων. Πρόκειται για ένα ταμείο εθελούσιας συνταξιοδότησης, τη διαχείριση του οποίου ασκούν μάνατζερ. Κατά συνέπεια, οποιαδήποτε ελλείμματα επιβαρύνουν εκείνους, όχι το Κοινοβούλιο ούτε τον φορολογούμενο. Οι μάνατζερ είναι εκείνοι που είναι υπεύθυνοι για την ανήθικη, ή εσφαλμένη, διαχείριση τεράστιων χρηματικών ποσών. 
<SPEAKER ID="100" LANGUAGE="PL" NAME="Janusz Wojciechowski," AFFILIATION="εξ ονόματος της Ομάδας UEN">
<P>
   Κύριε Πρόεδρε, θα ήθελα να ευχαριστήσω τον κ. Ferber για το έργο του, ιδίως επειδή κατάφερε να εκπονήσει μια έκθεση που είναι ικανή και εύστοχη βάσει των λιγοστών πληροφοριών.
<P>
Ζητήματα όπως αυτά που αφορούν τα κτίρια του Στρασβούργου και πριν από αυτά η υπόθεση Eurostat και παρόμοιες παρατυπίες τείνουν να αναγνωρίζονται από τον Τύπο. Το σύστημα ελέγχου δεν είναι εξυπηρετικό σε αυτό. Το σύστημα πρέπει να επανεξεταστεί, να διασφαλιστεί ότι θα είναι πιο στοχοθετημένο και συγκεκριμένο και ίσως ότι θα μοιάζει περισσότερο με το σύστημα που χρησιμοποιούν οι εθνικές υπηρεσίες ελέγχου, το οποίο είναι πιο αποτελεσματικό από το σύστημα της Ένωσης. 
<SPEAKER ID="101" LANGUAGE="EN" NAME="Jeffrey Titford" AFFILIATION="εξ ονόματος της Ομάδας IND/DEM">
<P>
   , Κύριε Πρόεδρε, αισθάνομαι αιώνια ευγνωμοσύνη σε αυτό το αξιοσέβαστο όργανο που μου επιτρέπει για ένα φτωχό ενάμισι λεπτό να σχολιάσω την απαλλαγή όσον αφορά την εκτέλεση του προϋπολογισμού για το 2004. Δεδομένου ότι η έκθεση περιγράφει το Κοινοβούλιο ως «το δημοκρατικό αντιπροσωπευτικό όργανο στην ΕΕ», ας είναι όλοι σαφείς για το πόσο λίγο αξίζει αυτόν τον χαρακτηρισμό. Δεν διεξάγονται συζητήσεις σε αυτό το θεσμικό όργανο, αλλά ισχύει ένας αυστηρά ελεγχόμενος και ενορχηστρωμένος χρόνος αγόρευσης χωρίς δυνατότητα απάντησης, με αποτέλεσμα το Κοινοβούλιο να είναι άδειο απόψε. Απλώς εξετάζουμε τις προτάσεις σε αυτό που αποτελεί τη χλομή σκιά ενός κοινοβουλίου. Λειτουργεί ως φύλο συκής της δημοκρατικής ευυποληψίας, σχεδιασμένο να παραπλανά τους λαούς της Ευρώπης ώστε να νομίζουν ότι έχουν δικαίωμα άποψης στη διαχείριση του αποκαλούμενου ευρωπαϊκού σχεδίου.
<SPEAKER ID="102" LANGUAGE="" NAME="" AFFILIATION="Αντιπροέδρου">
<SPEAKER ID="103" LANGUAGE="" NAME="Alexander Stubb (PPE-DE ). –" AFFILIATION="(ΕΝ)">
<P>
   Κύριε Πρόεδρε, θα ήθελα να επισημάνω ότι ο κ. Titford από το βρετανικό Κόμμα Ανεξαρτησίας μόλις προέβαλε με πάθος ένα από τα πιο σοβαρά επιχειρήματα υπέρ ενός Ευρωπαϊκού Συντάγματος: υποστήριξε την πρωτοβουλία ενός εκατομμυρίου Ευρωπαίων και ότι το να διαθέτουμε σύνταγμα μόνο νομικά δεσμευτικό μπορεί να είναι.
<P>
Θα ήθελα να επισημάνω τρία σημεία. Πρώτον, συγχαρητήρια στον κ. Ferber για την εξαιρετική έκθεση. Ήταν καλή ιδέα να αναβληθεί η έκθεση χορήγησης απαλλαγής λόγω της έλλειψης σαφήνειας όσον αφορά τη σχέση του δήμου του Στρασβούργου με το Ευρωπαϊκό Κοινοβούλιο. Υποστηρίζω πλήρως το περιεχόμενο της έκθεσης και τον τρόπο με τον οποίο συντάχθηκε. Ασχοληθήκαμε με αυτό στην Επιτροπή Ελέγχου των Προϋπολογισμών, όπου η έκθεση εγκρίθηκε με 25 ψήφους υπέρ και μόνο μία κατά.
<P>
Το δεύτερο σημείο αφορά το παιχνίδι επίρριψης ευθυνών. Είναι αλήθεια ότι και οι δύο πλευρές υπέχουν ευθύνες: η διοίκηση του Κοινοβουλίου, η οποία υπήρξε ίσως λίγο αφελής, και ο δήμος του Στρασβούργου. Δεν υπάρχει αμφιβολία επ’ αυτού. Συμφωνώ με την κ. Mastenbroek και τον κ. Busuttil, οι οποίοι είπαν ότι ο δήμος του Στρασβούργου εργάστηκε μαζί μας κακόπιστα. Η εμπιστοσύνη μου στον τρόπο λειτουργίας αυτού του δήμου κλονίστηκε.
<P>
Το τελευταίο σημείο που θέλω να τονίσω αφορά το αν αυτή η έκθεση και η έδρα του Ευρωπαϊκού Κοινοβουλίου συνδέονται κατά κάποιον τρόπο. Δεν συνδέονται, αλλά την ίδια στιγμή προκύπτει ζήτημα όσον αφορά τον τρόπο διαχείρισης των χρημάτων. Όπως συμβαίνει και σε έναν γάμο, είναι σημαντικό να συζητούμε λεπτά ζητήματα. Αναγνωρίζω απολύτως ότι πρόκειται ένα λεπτό ζήτημα, αλλά δεν πρέπει να λησμονούμε ότι δεν μας απασχολεί απλώς το ενοίκιο. Η αλήθεια είναι ότι ερχόμαστε εδώ κοστίζει 209 εκατομμύρια ευρώ στους ευρωπαίους φορολογούμενους κάθε χρόνο. Αυτό αποτελεί σπατάλη, και υποστηρίζω την ιδέα που υποβλήθηκε στην εκστρατεία «oneseat.eu», να υπάρχει μία μόνον έδρα. Ας μιλήσουμε ανοιχτά για αυτό και ας προσπαθήσουμε να βρούμε μια λύση, ξεχωριστά όμως από αυτήν την έκθεση. 
<SPEAKER ID="104" LANGUAGE="DE" NAME="Herbert Bösch (PSE ). –" AFFILIATION="">
<P>
Δεν θα ήθελα να επαναλάβω άλλη μία φορά πόσο βαριά φορτωμένη ήταν η συζήτηση. Ο καθένας έχει άποψη για το Στρασβούργο, για τις Βρυξέλλες και για καθετί άλλο και έτσι δεν είναι εύκολο να γίνει σωστή δουλειά. Νομίζω όμως ότι αυτό επιτεύχθηκε σε αρκετό βαθμό. Η έκθεση του κ. Ferber αξίζει την έγκρισή μας.
<P>
Αυτά που θα πρέπει να μάθουμε είναι τα εξής: πρώτον, η διοίκησή μας, το Προεδρείο μας –στο οποίο νομίζω ότι ανήκετε και εσείς, κύριε Πρόεδρε– είχαν πληροφορίες που δεν μας τις διέθεσαν σε μία χρονική στιγμή όπου ο κ. Ferber εργαζόταν ήδη για την εκπόνηση της έκθεσης. Αυτό είναι απαράδεκτο και πρέπει να αλλάξει. Μελλοντικά πρέπει τα πράγματα να γίνονται διαφορετικά, αλλιώς θα πρέπει να προσέχουμε τον εαυτό μας.
<P>
Δεύτερον, θεωρώ ότι πρέπει να μάθουμε από όσα έγραψε ο κ. Ferber πως η διοίκησή μας πρέπει υποχρεωτικά να επεξεργάζεται τις παλιές συμβάσεις και όχι απλώς να περιμένει μέχρι να παρουσιαστεί κάτι άλλο μετά από χίλια χρόνια. Δεν πρέπει να το επιτρέψουμε αυτό.
<SPEAKER ID="105" LANGUAGE="" NAME="Bill Newton Dunn (ALDE ). –" AFFILIATION="(ΕΝ)">
<P>
   Κύριε Πρόεδρε, θα ήθελα να διαθέσω τον χρόνο ενός λεπτού που μου διατίθεται για να μιλήσω σχετικά με την παράγραφο 88 και το σύστημα συνταξιοδότησης των βουλευτών του Ευρωπαϊκού Κοινοβουλίου και τον τρόπο με τον οποίο καταβάλλονται οι εισφορές.
<P>
Δεν έχω αντίρρηση –και δεν έχω ακούσει αντιρρήσεις– για την απευθείας παρακράτηση των εισφορών μας στο σύστημα συνταξιοδότησης από τους τραπεζικούς λογαριασμούς μας. Δεν υπάρχει κανένα απολύτως πρόβλημα με αυτό. Πρέπει όμως να έχουμε υπόψη ότι το Κοινοβούλιο θα πρέπει προφανώς να προσλάβει πέντε επιπλέον υπαλλήλους πλήρους απασχόλησης για αυτήν τη δουλειά, με ετήσιο κόστος 400 000 ευρώ, προκειμένου να ελέγχεται ότι μεταφέρονται τα σωστά ποσά από τους λογαριασμούς των εθνικών τραπεζών στον κεντρικό κορβανά. Αυτό θα συμβεί επειδή ορισμένες τράπεζες χρεώνουν έξοδα εμβάσματος και άλλες όχι, με αποτέλεσμα τα ποσά να ποικίλλουν. Επιπλέον, εφόσον 13 από τα κράτη μέλη μας δεν έχουν ως νόμισμα το ευρώ, οι μηνιαίες καταβολές θα ποικίλλουν και αυτές, με διακυμάνσεις στη συναλλαγματική ισοτιμία των εθνικών νομισμάτων έναντι του ευρώ. Όλα αυτά συνεπάγονται πολύ σημαντικές δαπάνες και πρέπει να είμαστε ψύχραιμοι και να μην εκτοξεύουμε ύβρεις. 
<SPEAKER ID="106" LANGUAGE="DA" NAME="Jens-Peter Bonde (IND/DEM ). –" AFFILIATION="">
<P>
Ένα εκατομμύριο υπογραφές έχουν συγκεντρωθεί υπέρ της ύπαρξης μίας και μοναδικής έδρας. Πρόκειται για μια εντυπωσιακή έκφραση της γνώμης του λαού. Δεν θέλουμε να δαπανούμε πλέον τα χρήματα των φορολογούμενων και τον χρόνο εργαζομένων και βουλευτών του ΕΚ. Πρέπει, ως εκ τούτου, να κάνουμε ό,τι είναι δυνατόν για να ανταποκριθούμε στις επικρίσεις των πολιτών. Όταν καθορίσουμε το χρονοδιάγραμμα των συνόδων για το 2008, θα μπορούσαμε να αποφασίσουμε να συναντιόμαστε κάθε Τρίτη στην πόλη όπου συνεδριάζει η Επιτροπή. Θα μπορούσαμε να παίρνουμε μια έκθεση με τις αποφάσεις της ημέρας και να πραγματοποιούμε όλες τις ψηφοφορίες που απαιτούν απόλυτη πλειοψηφία. Κατ’ αυτόν τον τρόπο, η ανάγκη μετακίνησης μεταξύ των δύο πόλεων θα μειωνόταν δραστικά. Το μπαλάκι θα βρισκόταν στο γήπεδο του πρωθυπουργού, και τότε θα αναγκάζονταν να θεσπίσουν έναν και μοναδικό τόπο εργασίας. Αυτό είναι κάτι που μπορούμε να το κάνουμε χωρίς να παραβιάσουμε τη Συνθήκη.
<P>
Μπορούμε επίσης να στείλουμε ένα μήνυμα με την μη εξαγορά νέων κτιρίων επί του παρόντος. Κατέθεσα την τροπολογία 9 με σκοπό να αποτραπεί ή να αναβληθεί η αγορά τους. Κανενός ο νους δεν μπορούσε να φανταστεί ότι ο δήμος του Στρασβούργου θα εκμεταλλευόταν οικονομικά το Ευρωπαϊκό Κοινοβούλιο και τους ευρωπαίους φορολογούμενους. Δεν θυμάμαι να είχε ποτέ εκφραστεί αυτή η ιδέα σε κάποια συνεδρίαση, και δεν θα κατηγορήσω για αμέλεια διαδοχικούς γενικούς γραμματείς. Πρέπει να μπορούμε να περιμένουμε ότι οι δημόσιες αρχές είναι έντιμες και να δείχνουμε πίστη ο ένας στον άλλο. Γνωρίζω, επίσης, ότι το Στρασβούργο δεν έχει παραβεί τον νόμο. Επομένως, ο νόμος πρέπει να τροποποιηθεί έτσι, ώστε οι δημόσιες αρχές να έχουν καθήκον πληροφόρησης στις μεταξύ τους δοσοληψίες. Εδώ στο Κοινοβούλιο, ωστόσο, δεν είμαστε υποχρεωμένοι να αγοράσουμε κτίρια από τον δήμο του Στρασβούργου. Έχουμε αρκετά κτίρια και τώρα πρέπει να ενωθούμε στο αίτημα για έναν και μοναδικό τόπο εργασίας. 
<SPEAKER ID="107" LANGUAGE="NL" NAME="Albert Jan Maat (PPE-DE ). –" AFFILIATION="">
<P>
   Κύριε Πρόεδρε, θα ήθελα να συγχαρώ τον κ. Ferber για τον τρόπο με τον οποίο παρουσίασε τη χορήγηση απαλλαγής και την έκθεση, καθώς και για τις μεθόδους εργασίας του. Εγώ –ως απλός αναπληρωτής μέλους της Επιτροπής Ελέγχου των Προϋπολογισμών– θα ήθελα επίσης να εκφράσω τις θερμές ευχαριστίες μου στους συναδέλφους μου στην ομάδα, στον κ. Busuttil, στον κ. Stubb και στην κ. Grässle, για την εξαίρετη σχέση συνεργασίας που είχαμε με τον κ. Ferber, ιδίως στις προπαρασκευαστικές συνεδριάσεις της ομάδας εργασίας της Ομάδας του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών.
<P>
Ο κ. Ferber κατέθεσε μια έκθεση επικριτική – επικριτική σχετικά με τα κτίρια και σχετικά με ορισμένες υπηρεσίες, παρόλ’ αυτά όμως δίκαιη. Περιέχει σειρά από λογικές συστάσεις για τον τρόπο με τον οποίο μπορούν να γίνουν αλλαγές προς το καλύτερο. Για παράδειγμα, μια έκθεση χορήγησης απαλλαγής πρέπει να χρησιμοποιείται προκειμένου να ελέγχεται αποτελεσματικότερα η διαχείριση και ο προϋπολογισμός του Κοινοβουλίου. Περιττό να πούμε ότι ο εισηγητής αφιέρωσε την απαραίτητη προσοχή στο ζήτημα των κτιρίων και το πρόβλημα που αντιμετωπίσαμε με τον δήμο του Στρασβούργου. Τόνισε με απόλυτη σαφήνεια, αλλά επίσης αμερόληπτα, ότι κατά καιρούς ευθύνεται σε κάποιον βαθμό και το Κοινοβούλιο και όχι μόνον τα άλλα μέρη της διένεξης.
<P>
Κατά συνέπεια, ενώ εμείς, οι ολλανδοί Χριστιανοδημοκράτες προσυπογράφουμε το περιεχόμενο της έκθεσης Ferber σε σχέση με τις δαπάνες του προϋπολογισμού του Κοινοβουλίου του 2004, όπως προετοιμάστηκε και εγκρίθηκε στην Επιτροπή Ελέγχου των Προϋπολογισμών, θα ήθελα, μολαταύτα, να κάνω ορισμένες παρατηρήσεις, τις οποίες απομονώνω από την έκθεση Ferber, και αυτό διότι ο εισηγητής έχει κάνει εξαιρετική δουλειά σε σχέση με το Στρασβούργο.
<P>
Αύριο, στην Επιτροπή Προϋπολογισμών, θα συζητήσουμε μια πιθανή αγορά. Είναι προφανές ότι το κόμμα μου αντιτίθεται σε αυτό, ιδίως λόγω του γεγονότος ότι η συζήτηση που διεξάγεται σε σχέση με αυτό το θέμα –και θα παραπέμψω απλά στα λεγόμενα του κ. Stubb, με τα οποία συμφωνώ– πρέπει στην πραγματικότητα να πραγματοποιηθεί πριν από την αγορά των κτιρίων. Επιπλέον, για να είμαι ακριβής, το Κοινοβούλιο δεν μπορεί να συζητά το θέμα αυτό για άλλα δύο χρόνια, κατά τη διάρκεια της χορήγησης απαλλαγής για το 2006, καθώς δεν μου φαίνεται ότι αυτός είναι ο σωστός τρόπος για να χειριζόμαστε τις υποθέσεις μας.
<P>
Θέλω επίσης να κάνω ένα σχόλιο σε σχέση με το περιεχόμενο αυτής της αγοράς, σχετικά με την πιθανή παρουσία αμίαντου. Οι περιβαλλοντικές πτυχές εν προκειμένω δεν έχουν εξεταστεί ικανοποιητικά. Ενώ θα ήθελα να συγχαρώ για μία ακόμη φορά τον κ. Ferber, δεν μπορούμε να συμφωνήσουμε στην αγορά του κτιρίου αυτήν τη χρονική στιγμή λόγω των ζητημάτων που ανέφερα. 
<SPEAKER ID="108" LANGUAGE="ES" NAME="Inés Ayala Sender (PSE ). –" AFFILIATION="">
<P>
   Κύριε Πρόεδρε, θα ήθελα να ευχαριστήσω τον εισηγητή, κ. Ferber, για το έργο του και για τον δυναμισμό που ενστάλαξε στην ομάδα εργασίας και στην Επιτροπή Ελέγχου των Προϋπολογισμών. Ωστόσο, δεν συμφωνούμε απόλυτα με ορισμένα από τα συμπεράσματά του στην επιτροπή και με την απόφασή του να επανεξετάσει άλλα θέματα, τα οποία πιστεύω ότι έχουν θολώσει εν μέρει τα συμπεράσματα που ήταν πολύ σαφή στην αρχική εντολή.
<SPEAKER ID="109" LANGUAGE="FR" NAME="Nathalie Griesbeck (ALDE ). –" AFFILIATION="">
<P>
   Κύριε Πρόεδρε, θα ήθελα να ευχαριστήσω και εγώ με τη σειρά μου τον κ. Ferber για τον εξαίρετο τρόπο με τον οποίο διεξήγαγε τις εργασίες παρακολούθησης σε ένα πλαίσιο το οποίο δεν ήταν μόνον νομικά περίπλοκο αλλά και αρκετά συχνά ταραγμένο. Είμαι ασφαλώς ευγνώμων στην Επιτροπή Ελέγχου των Προϋπολογισμών για την ολοκλήρωση των ερευνών της, προκειμένου να διασαφηνιστεί λίγο η συζήτησή μας.
<P>
Το δεύτερο δίδαγμα είναι πιο θεμελιώδες και είναι πολιτικής φύσης. Ωστόσο, εξακολουθεί να αφορά την απαλλαγή. Ελπίζω πως η έγκριση της απαλλαγής θα μας επιτρέψει να θέσουμε οριστικά τέλος στις συνεχείς συγκεχυμένες απόπειρες να στραφεί και πάλι η προσοχή στο κόστος της έδρας του Στρασβούργου, η οποία καθορίζεται από τις Συνθήκες και από τη σύνεση των αρχηγών κρατών, όπως επεσήμανε ο κ. Ferber. Αν δεν τα καταφέρουμε, προτείνω δύο λύσεις: είτε να επαναπατριστούν όλα τα όργανα του Ευρωπαϊκού Κοινοβουλίου, το οποίο είναι το κατ’ εξοχήν δημοκρατικό όργανο, και να έχουμε πλέον μία μόνον έδρα, όπως ανέφερε ένας από τους συναδέλφους μας· είτε να διεξαχθεί τουλάχιστον έλεγχος για να προσδιορίσουμε το κόστος όλων των ευρωπαϊκών οργάνων που είναι διάσπαρτα σε όλη την Ευρώπη και να αντλήσουμε τα σχετικά συμπεράσματα. 
<SPEAKER ID="110" LANGUAGE="DE" NAME="Ingeborg Gräßle (PPE-DE ). –" AFFILIATION="(Ο Πρόεδρος διακόπτει την ομιλήτρια.)">
<P>
   Κύριε Πρόεδρε, θέλω και εγώ 25% παραπάνω χρόνο ομιλίας.
<P>
Με προβληματίζει εξαιρετικά η επαναφορά αυτής της συζήτησης στην υπόθεση της μίσθωσης του κτιρίου στο Στρασβούργο – που γίνεται επί 28 χρόνια.
<P>
Μου αφήνει μόνιμες αμφιβολίες για τον επαγγελματισμό της διαχείρισης κτιρίων του Σώματος και για το πόσο σημαντική είναι η σχέση κόστους-ωφέλειας για εκείνους που ασκούν την οικονομική διαχείριση. Από την πλευρά της διοίκησης του Σώματος, επί 28 χρόνια δεν γινόταν κανένας έλεγχος για το αν οι συμβάσεις είναι ακόμα συμφέρουσες – ούτε καν μετά από την απόσβεση του αρχικού κόστους κεφαλαίου, ούτε και όταν το 1997 ορίστηκε στη Συνθήκη του Άμστερνταμ πως η έδρα μας θα ήταν στο Στρασβούργο, γιατί, το αργότερο, τότε θα έπρεπε να αξιολογηθεί ο σχετικός κίνδυνος.
<P>
Για πολλά χρόνια καταβάλλονταν υπέρογκα μισθώματα. Αυτό ζημίωσε σημαντικά το Ευρωπαϊκό Κοινοβούλιο και τους ευρωπαίους φορολογουμένους, όπως παραδέχεται ακόμα και ο πραγματογνώμων που διόρισε η Γαλλική Δημοκρατία: τουλάχιστον μεταξύ 28 και 32 δισ. ευρώ. Ποιος είναι βασικά υπεύθυνος γι’ αυτό; Γιατί δεν επιτέλεσαν το έργο τους οι εσωτερικοί ελεγκτές του Σώματος; Αυτές οι ερωτήσεις παραμένουν αναπάντητες και αυτό με κάνει να αγανακτώ. Ως βουλευτής θα φροντίσω –και θα φροντίσουμε όλοι– ώστε να μην ξεχαστούν τα ερωτήματα αυτά αλλά να αποτελέσουν αντικείμενο παρακολούθησης.
<P>
Αύριο θα αποδεσμευτούν 80 εκατομμύρια ευρώ για την αγορά αυτών των κτιρίων, που βασικά τα έχουμε πληρώσει εδώ και καιρό. Το ένα κτίριο μάλιστα θα μας το χαρίσουν, όμως δεν ξέρουμε τι επιβαρύνσεις φέρει. Συνήφθη μία σύμβαση με σοβαρή πίεση χρόνου, χωρίς να γίνουν νέες διαπραγματεύσεις για την τιμή αγοράς ενόψει του ιστορικού της σύμβασης. Αν η νέα σύμβαση είναι της ίδιας ποιότητας με τις παλιές, τότε σύντομα θα πρέπει να ξανασυζητηθεί εδώ. 
<SPEAKER ID="111" LANGUAGE="DE" NAME="Markus Ferber (PPE-DE )," AFFILIATION="εισηγητής">
<SPEAKER ID="112" LANGUAGE="" NAME="Πρόεδρος. –" AFFILIATION="">
<P>
   Θα τον ενημερώσουμε για αυτό το αίτημα. Επισημαίνω απλώς ότι, την ίδια στιγμή που εμείς συνεδριάζουμε εδώ, το Προεδρείο, από την πλευρά του, συνεδριάζει υπό την προεδρία του προέδρου του Κοινοβουλίου. Αυτή είναι η εξήγηση που μπορώ να σας δώσω. Ο πρόεδρος του Κοινοβουλίου δεν έχει τη δυνατότητα να βρίσκεται παντού την ίδια στιγμή, δεν είναι πανταχού παρών, όπως ο Fregoli.
<SPEAKER ID="113" LANGUAGE="" NAME="Πρόεδρος. –" AFFILIATION="">
<P>
   Η ημερήσια διάταξη προβλέπει τη συζήτηση της έκθεσης (A6-0255/2006) της κ. Prets, εξ ονόματος της Επιτροπής Πολιτισμού και Παιδείας, σχετικά με την πρόταση σύστασης του Ευρωπαϊκού Κοινοβουλίου και του Συμβουλίου που αφορά τη διακρατική κινητικότητα εντός της Κοινότητας για σκοπούς εκπαίδευσης και κατάρτισης: Ευρωπαϊκός χάρτης ποιότητας για την κινητικότητα (COM(2005)0450 – C6-0291/2005 – 2005/0179(COD)). 
<SPEAKER ID="114" LANGUAGE="" NAME="Ján Figeľ," AFFILIATION="μέλος της Επιτροπής">
<P>
   Κύριε Πρόεδρε, θα ήθελα για μία ακόμη φορά να ευχαριστήσω την κ. Prets, την εισηγήτρια της Επιτροπής Πολιτισμού, για την προσήλωσή της και την εποικοδομητική εργασία της, όπως και για τις πολύωρες συνεδριάσεις με τις υπηρεσίες μου και εκείνες του Συμβουλίου. Για παρόμοιους λόγους, θα ήθελα επίσης να εκφράσω την ευγνωμοσύνη μου στην Επιτροπή Απασχόλησης και Κοινωνικών Υποθέσεων και ιδιαίτερα στον εισηγητή, κ. Kusstatscher. Χάρη στην πολιτική τους βούληση, την ευελιξία και τις διαπραγματευτικές τους ικανότητες, καταφέραμε να συμφωνήσουμε σε ένα αξιόπιστο κείμενο συμβιβασμού.
<P>
Έρχομαι τώρα στην έκθεση της κ. Pret, την οποία χαιρετίζω θερμά. Γνωρίζω ότι οι τροπολογίες του Ευρωπαϊκού Κοινοβουλίου συνεπάγονται ότι το κείμενο τώρα ανταποκρίνεται ακόμη καλύτερα στους στόχους της πρότασης. Για παράδειγμα, επισημαίνετε ότι η κινητικότητα βασίζεται σε κοινές αξίες και στον σεβασμό για την πολυμορφία. Επεκτείνατε το πεδίο εφαρμογής της πρότασης στις συγκεκριμένες ανάγκες μειονεκτουσών ομάδων και ατόμων με αναπηρία. Καλέσατε την Επιτροπή να ενθαρρύνει τη χρήση ενός χάρτη κινητικότητας από εθνικές υπηρεσίες και άλλους οργανισμούς. Επιμείνατε στην ανάπτυξη ειδικά προσανατολισμένων στο φύλο στατιστικών δεδομένων και αναφέρατε επίσης την παροχή υποτροφιών και δανείων στη χώρα υποδοχής.
<P>
Ανακεφαλαιώνοντας, από τις 36 τροπολογίες που ψηφίστηκαν από την Επιτροπή Πολιτισμού, μόνον τέσσερεις δεν έγιναν δεκτές από την Επιτροπή. Αυτό δεν αποτελούσε, ωστόσο, άρνηση των ιδεών από τις οποίες εμφορούνται, αλλά συνέβη επειδή το θέμα ήταν εκτός του πεδίου εφαρμογής της πρότασης ή είχε καλυφθεί από άλλα σημεία του κειμένου. Οι υπόλοιπες 33 τροπολογίες ενσωματώθηκαν πλήρως, είτε κατά γράμμα, είτε ελαφρώς αναδιατυπωμένες.
<P>
Τέλος, όπως γνωρίζετε, η Coreper την προηγούμενη εβδομάδα συμφώνησε στο κείμενο συμβιβασμού. Κανένα κράτος μέλος δεν διαφώνησε με το κείμενο, ούτε διατήρησε επιφυλάξεις. Αυτό θα πρέπει να διευκολύνει την επίτευξη συμφωνίας κατά την πρώτη ανάγνωση. Ζητώ, επομένως, από το Κοινοβούλιο να επιβεβαιώσει το κείμενο με την ψήφο του. Θα αποτελέσει μια εξαιρετική ολοκλήρωση μιας εξαιρετικά αποτελεσματικής συνεργασίας μεταξύ θεσμικών οργάνων. Πριν από αυτό. όμως, είμαι έτοιμος να ακούσω τις ερωτήσεις σας. 
<SPEAKER ID="115" LANGUAGE="DE" NAME="Christa Prets (PSE )," AFFILIATION="εισηγήτρια">
<P>
Εκτός αυτού, ο εν λόγω χάρτης είναι απαραίτητος για να συνοδεύσει τα νέα εκπαιδευτικά προγράμματα που αρχίζουν τον επόμενο χρόνο και όπου δώσαμε πολύ μεγάλο βάρος στην ποσότητα. Για παράδειγμα, θέλουμε να έχουμε τρία εκατομμύρια φοιτητές μέχρι το 2012 στη δια βίου μάθηση και 80 000 ετησίως στο πρόγραμμα Leonardo. Ως εκ τούτου, είναι απαραίτητο να μην αγνοήσουμε εδώ την ποιότητα, που δεν πρέπει πράγματι να χαθεί. Η ποιότητα πρέπει να εξασφαλιστεί τόσο στη χώρα υποδοχής όσο και στη χώρα προέλευσης, προκειμένου να μπορούν να αξιοποιηθούν μετά την επιστροφή με τον καλύτερο τρόπο οι θετικές εμπειρίες και να θεωρηθούν προστιθέμενη αξία.
<P>
Ο χάρτης απευθύνεται σε όλους τους ανθρώπους που θέλουν να ολοκληρώσουν μία επίσημη ή ανεπίσημη εκπαίδευση ή κατάρτιση στο εξωτερικό. Πρέπει όμως να προσέξουμε να υπάρχει μια κάποια ισορροπία έτσι, ώστε να μην εξυπηρετήσουμε μόνον τους φοιτητές αλλά και να χρησιμοποιήσουμε περισσότερο το πρόγραμμα Leonardo και να δημιουργήσουμε περισσότερες ευκαιρίες για εκπαίδευση μαθητευομένων σε επιχειρήσεις.
<P>
Πολύ σημαντική είναι η δυνατότητα μεταβίβασης υποτροφιών – στην οποία αναφέρθηκε ήδη η κ. Schöppges. Παράλληλα με τη διοικητική μέριμνα, την ασφάλιση, την άδεια διαμονής και εργασίας, τη στέγαση και τις προετοιμασίες του ταξιδιού, χρειαζόμαστε και τη δυνατότητα μεταβίβασης, που είναι εξίσου σημαντική με τη δυνατότητα μεταβίβασης δανείων. Το ίδιο ισχύει για την κοινωνική ασφάλιση. Η δυνατότητα «μεταφοράς» του εκάστοτε συστήματος κοινωνικής ασφάλισης είναι προϋπόθεση για να μπορούν οι νέοι να τολμήσουν αυτό το άλμα και να είναι διατεθειμένοι να μπουν στην «περιπέτεια του εξωτερικού».
<SPEAKER ID="116" LANGUAGE="DE" NAME="Sepp Kusstatscher (Verts/ALE )," AFFILIATION="συντάκτης γνωμοδότησης της Επιτροπής Απασχόλησης και Κοινωνικών Υποθέσεων">
<P>
   Κύριε Πρόεδρε, Επίτροπε Figeľ, ένας ποιοτικός χάρτης κινητικότητας για όλους τους πολίτες της Ευρώπης που μετακινούνται σε ολόκληρη την Ευρώπη με σκοπό την εκπαίδευση και την κατάρτιση είναι μία καλή και απαραίτητη πρωτοβουλία, ιδίως κατά το έτος της κινητικότητας. Ωστόσο, αυτός ο χάρτης κινητικότητας αποτελεί και ένα παράδειγμα για το πόσο χλιαρά αντιμετωπίστηκε το έτος της κινητικότητας. Στην Επιτροπή Απασχόλησης και Κοινωνικών Υποθέσεων δώσαμε ιδιαίτερη προσοχή κατά την επεξεργασία αυτού του ψηφίσματος στο να θεωρηθεί η επαγγελματική εκπαίδευση ισότιμη με τη γενική παιδεία. Το δεύτερο ιδιαίτερο μέλημά μας, στο οποίο θέλαμε να δώσουμε έμφαση, είναι ότι μία καλή εκπαίδευση και κατάρτιση είναι το καλύτερο μέσο αντιμετώπισης της ανεργίας και της φτώχειας.
<SPEAKER ID="117" LANGUAGE="FR" NAME="Erna Hennicot-Schoepges," AFFILIATION="εξ ονόματος της Ομάδας PPE-DE">
<P>
   Κύριε Πρόεδρε, θα ήθελα να συγχαρώ την κ. Prets για την έκθεσή της και για τη βούλησή της να ολοκληρώσει επιτυχώς ένα κείμενο που παρουσιάζει ορισμένα προβλήματα και το οποίο, αν και δεν είναι νομοθετικό κείμενο, αποτελεί έκφραση μιας ισχυρής δέσμευσης.
<SPEAKER ID="118" LANGUAGE="" NAME="Νικόλαος Σηφουνάκης," AFFILIATION="εξ ονόματος της Ομάδας PSE">
<P>
   Κύριε Πρόεδρε, κύριε Επίτροπε, σήμερα είναι μία ιδιαίτερη μέρα για το Ευρωπαϊκό Κοινοβούλιο και την Επιτροπή Πολιτισμού και για τους τρεις συναδέλφους, την κ. Prets, την κ. Trüpel και τον κ. Beazley οι οποίοι είναι εισηγητές σε τρεις ξεχωριστές εκθέσεις σχετικά με την εκπαίδευση στην Ευρωπαϊκή Ένωση.
<P>
Είναι αλήθεια ότι τα τελευταία χρόνια, χάρη στη διάδοση των υφιστάμενων εκπαιδευτικών προγραμμάτων για την κινητικότητα, όπως τα Comenius, Erasmus, και Leonardo, έχει αυξηθεί σημαντικά η κινητικότητα των νέων ανθρώπων στην Ευρώπη. Ωστόσο, είναι γεγονός ότι εξακολουθούν να υφίστανται περαιτέρω πολυάριθμα εμπόδια που δυσχεραίνουν την κινητικότητα.
<P>
Παράλληλα, είναι ιδιαίτερα σημαντικό να αναγνωρίζεται κατά την επιστροφή στη χώρα προέλευσης η εμπειρία που αποκτήθηκε μέσω αυτών των προγραμμάτων. Ιδιαίτερη προσοχή πρέπει να δοθεί και στη διασφάλιση ισότητας ευκαιριών για τους συμμετέχοντες. Στο πλαίσιο αυτό πρέπει επίσης να ενισχυθεί η χρήση του Europass.
<P>
Κλείνοντας, θα ήθελα να συγχαρώ ιδιαιτέρως την εισηγήτρια, κ. Prets, καθώς και τους άλλους εισηγητές, διότι χάρη στην εργασία της ο Ευρωπαϊκός Χάρτης Κινητικότητας θα δοθεί γρηγορότερα στην υπηρεσία του ευρωπαίου πολίτη. 
<SPEAKER ID="119" LANGUAGE="SL" NAME="Ljudmila Novak (PPE-DE ). –" AFFILIATION="">
<P>
Επιπλέον, οι εργαζόμενοι εξακολουθούν να αντιμετωπίζουν προβλήματα με την αναγνώριση των επαγγελματικών προσόντων και δεξιοτήτων τους σε άλλες χώρες. Σε πολλές χώρες, οι σπουδαστές και οι εργαζόμενοι χρησιμοποιούν ήδη επιτυχώς το Europass, η χρήση του οποίου πρέπει να επεκταθεί και να βελτιωθεί. Η γνώση είναι ένα περιουσιακό στοιχείο και η καλύτερη επένδυση που μπορούμε να κάνουμε προκειμένου να ανταποκριθούμε στις προκλήσεις του μέλλοντος. 
<SPEAKER ID="120" LANGUAGE="SK" NAME="Ján Figeľ," AFFILIATION="μέλος της Επιτροπής">
<P>
Θα ήθελα να επιβεβαιώσω ότι όχι μόνον σήμερα, που η Επιτροπή Πολιτισμού και Παιδείας υποβάλλει αρκετές σημαντικές εκθέσεις, αλλά και στη διάρκεια των τελευταίων μηνών και ετών η ορμή για ανάπτυξη στο πεδίο του πολιτισμού και της εκπαίδευσης ήταν πολύ ισχυρή. Όπως επεσήμανε η κ. Hennicot-Schoepges, μια κοινή Ευρώπη χρειάζεται περισσότερο πολιτισμό και περισσότερη εκπαίδευση. Πιστεύω ότι αυτή είναι η κατεύθυνση προς την οποία κινούμαστε. Όταν εγκριθεί η σύσταση, θα προάγει τον συντονισμό, τη διαφάνεια και τον πολιτισμό, την αξιολόγηση της ανατροφοδότησης όσον αφορά τις συνέπειες της κινητικότητας και τις συνθήκες που επικρατούν σε μεμονωμένες χώρες και ιδρύματα. Εγώ πάντως θα ήθελα να εκφράσω την ευγνωμοσύνη μου και να σας διαβεβαιώσω ότι είμαι διατεθειμένος να αναλάβω πρωτοβουλίες για να δοθεί συνέχεια, ιδίως προς την κατεύθυνση της εφαρμογής. 
<SPEAKER ID="121" LANGUAGE="" NAME="Πρόεδρος. –" AFFILIATION="Γραπτές δηλώσεις (άρθρο 142 του Κανονισμού)">
<SPEAKER ID="122" LANGUAGE="" NAME="Bogdan Golik (PSE ). –" AFFILIATION="(PL) ">
<P>
1. να δημιουργήσουν τις συνθήκες που είναι αναγκαίες για τη διδασκαλία τουλάχιστον δύο εκ των εθνικών γλωσσών των κρατών μελών της Ένωσης στο επίπεδο της δευτεροβάθμιας εκπαίδευσης, επιπροσθέτως της μητρικής γλώσσας.
<P>
2. να διασφαλίσουν την παροχή επαγγελματικής κατάρτισης με τη στήριξη τοπικών οικονομικών φορέων και οργανισμών, καθώς αυτοί είναι στην πλέον κατάλληλη θέση να κατανοήσουν τις οικονομικές ανάγκες της χώρας τους. Η ανάπτυξη συνεργασίας μεταξύ των αρμόδιων φορέων στις χώρες της ΕΕ θα τους επιτρέψει να εργαστούν μαζί με τις κυβερνήσεις τους για να σχεδιάσουν και να αναλάβουν την ευθύνη για επαγγελματική κατάρτιση προσαρμοσμένη στις ανάγκες του συνόλου της ΕΕ.
<P>
3. να εισάγουν ένα διττό σύστημα κατάρτισης το συντομότερο δυνατόν. Αυτό σημαίνει ότι το ήμισυ του χρόνου θα αφιερώνεται στη θεωρία και το υπόλοιπο στην πρακτική επαγγελματική κατάρτιση. Τα λεγόμενα παλαιά δεκαπέντε κράτη και τα νέα κράτη μέλη της ΕΕ είναι εξίσου υπεύθυνα να προσπαθήσουν να προωθήσουν την αύξηση της κινητικότητας.
<SPEAKER ID="123" LANGUAGE="" NAME="Πρόεδρος. –" AFFILIATION="">
<P>
   Η ημερήσια διάταξη προβλέπει τη συζήτηση της έκθεσης (A6-0262/2006) της κ. Trüpel, εξ ονόματος της Επιτροπής Πολιτισμού και Παιδείας, σχετικά με την πρόταση σύστασης του Ευρωπαϊκού Κοινοβουλίου και του Συμβουλίου που αφορά τις βασικές ικανότητες για τη διά βίου μάθηση (COM(2005)0548 – C6-0375/2005 – 2005/0221(COD)). 
<SPEAKER ID="124" LANGUAGE="EN" NAME="Ján Figeľ," AFFILIATION="μέλος της Επιτροπής">
<P>
   Κύριε Πρόεδρε, όπως είπα στον κ. Σηφουνάκη, πρόκειται για μια ειδική ομάδα εκθέσεων που επιβεβαιώνει ότι η πολιτιστική εκπαίδευση αποκτά μια δυναμική σε αυτές τις συζητήσεις. Θα ήθελα καταρχάς να εκφράσω την ευγνωμοσύνη μου στην κ. Trüpel της Επιτροπής Πολιτισμού και Παιδείας αλλά και στις άλλες επιτροπές που συμμετείχαν σε αυτήν την έκθεση, επειδή άλλες ήταν απασχολημένες, καθώς και στις πολιτικές ομάδες για τις εποικοδομητικές συζητήσεις τους με την Προεδρία και την Επιτροπή, οι οποίες μας οδήγησαν στη συμφωνία για αυτήν τη σύσταση σχετικά με τις βασικές ικανότητες.
<P>
Στόχος μας είναι να βελτιώσουμε την απασχολησιμότητα των πολιτών, τις ευκαιρίες απασχόλησης και τις προοπτικές για το μέλλον. Νομίζω ότι έχει γίνει αρκετή δουλειά, κυρίως από την κ. Trüpel και τους συναδέλφους της, για την ανάλυση, τη συζήτηση και την τροποποίηση της αρχικής μας πρότασης. Ως αποτέλεσμα των επιτυχών διαπραγματεύσεων, πιστεύω ότι έγιναν ορισμένες διευκρινίσεις και βελτιώσεις, διατηρώντας ταυτόχρονα το κείμενο σύντομο και περιεκτικό. Πιστεύω ότι η σύσταση τώρα αντιμετωπίζει καλύτερα το θέμα του αλφαβητισμού και την ανάγκη για ίσες ευκαιρίες, την ανάγκη για διαδικασίες επαλήθευσης δεξιοτήτων και αξιολόγησης επιτευγμάτων.
<P>
Οι ομάδες-στόχοι περιλαμβάνουν σήμερα τα άτομα με χαμηλές δεξιότητες και συγκεκριμένες ομάδες, όπως ανθρώπους που επιστρέφουν στην εργασία τους· επιπλέον, αποσαφηνίστηκαν μερικοί ορισμοί ικανοτήτων. Αυτή η έκθεση, σε συνδυασμό με άλλες εκθέσεις και με το πρόγραμμα που θα έχουμε από το νέο έτος 2007 για τη διά βίου μάθηση, θα μπορούσε να δημιουργήσει πολύ καλύτερες συνθήκες για την αξία της γνώσης, την αξία των προσόντων και για μια Ευρώπη φιλική προς τη γνώση. Εκτιμώ τη θερμή υποστήριξη στο Κοινοβούλιο –είτε συζητούμε για το πρόγραμμα, είτε για νομοθετικά εργαλεία– για τις πολιτικές εκπαίδευσης, μάθησης και κατάρτισης.
<SPEAKER ID="125" LANGUAGE="DE" NAME="Helga Trüpel (Verts/ALE )," AFFILIATION="εισηγήτρια">
<P>
   Κύριε Πρόεδρε, Επίτροπε Figeľ, κυρίες και κύριοι, καταρχάς θα ήθελα να σας ευχαριστήσω, Επίτροπε Figeľ, για την εισαγωγή που κάνατε και για το ότι συνοψίσατε με τόση σαφήνεια το πνεύμα αυτής της συμφωνίας σε πρώτη ανάγνωση και εξηγήσατε σε ποιες βελτιώσεις του κειμένου συνέβαλε η κοινή μας εργασία, έτσι ώστε τώρα να είναι μεν φιλόδοξο, αλλά να έχει μεγαλύτερη κοινωνική ευαισθησία και να είναι πιο ισορροπημένο, πράγμα που ήταν μια επιτυχία του κοινού έργου μας.
<SPEAKER ID="126" LANGUAGE="DE" NAME="Thomas Mann (PPE-DE )," AFFILIATION="συντάκτης γνωμοδότησης της Επιτροπής Απασχόλησης και Κοινωνικών Υποθέσεων">
<P>
   Κύριε Πρόεδρε, κυρίες και κύριοι, Επίτροπε Figeľ, τον περασμένο χρόνο, το 10% όλων των ενηλίκων στην Ευρωπαϊκή Ένωση συμμετείχαν σε μέτρα κατάρτισης – ένας πολύ μεγάλος αριθμός ενόψει των ικανοτήτων που χρειάζονται στον αιώνα της παγκοσμιοποίησης. Ο κάθε πολίτης πρέπει να μαθαίνει σε όλες τις φάσεις της ζωής του. Οι βασικές ικανότητες πρέπει να αποκτώνται και να ανανεώνονται διαρκώς – για παράδειγμα η γνώση της μητρικής γλώσσας και ξένων γλωσσών, οι τεχνικές και μαθηματικές γνώσεις, η κοινωνική ικανότητα και η διαπολιτισμική συνείδηση.
<SPEAKER ID="127" LANGUAGE="FI" NAME="Anneli Jäätteenmäki (ALDE )," AFFILIATION="συντάκτρια γνωμοδότησης της Επιτροπής Δικαιωμάτων των Γυναικών και Ισότητας των Φύλων">
<SPEAKER ID="128" LANGUAGE="CS" NAME="Nina Škottová," AFFILIATION="εξ ονόματος της Ομάδας PPE-DE">
<P>
Ως εργαλείο αναφοράς, αυτό το έγγραφο θα αποδειχθεί χρήσιμο. Η σαφής αδυναμία του είναι ασφαλώς ότι επιχειρεί να διαμορφώσει το προφίλ του πολίτη σε όλες τις περίπλοκες πτυχές της ζωής, χωρίς ωστόσο να καθορίζει μια ιεράρχηση των σχετικών ικανοτήτων. Όπως ακριβώς κάθε επιστημονικό σχέδιο διαθέτει διαφορετικούς στόχους και διαφορετικές μεθόδους για την επίτευξη αυτών των στόχων, πρέπει να εντοπισθούν οι επιδιωκόμενες ικανότητες ολοκληρωμένου κοινωνικού χαρακτήρα. Αναφέρω εσκεμμένα τη σχέση με τα επιστημονικά σχέδια, επειδή οι ικανότητες στον επιστημονικό κλάδο, συμπεριλαμβανόμενων των επιστημονικών αρχών και μεθόδων, βρίσκονται μεταξύ των βασικών ικανοτήτων. Η σημασία των βασικών ικανοτήτων είναι ακόμα μεγαλύτερη σε σχέση με μια κοινωνία της πληροφορίας και μια κοινωνία βασισμένη στη γνώση. Νομίζω πως δεν έχει δοθεί η απαιτούμενη έμφαση στον βαθμό στον οποίο πρέπει η κοινωνία να βασίζεται στον αμοιβαίο σεβασμό και τη δημοκρατία. Κατά τη γνώμη μου, η κοινωνική αρχή αποτελεί προτεραιότητα και θεωρώ την ικανότητα των ανθρώπων να συνυπάρχουν ως την πιο σημαντική ικανότητα. Θα ήθελα να συγχαρώ την κ. Trüpel για την εξαιρετικά θετική συμβολή της στην ποιότητα αυτού του εγγράφου. 
<SPEAKER ID="129" LANGUAGE="" NAME="" AFFILIATION="Αντιπροέδρου">
<SPEAKER ID="130" LANGUAGE="DE" NAME="Lissy Gröner," AFFILIATION="εξ ονόματος της Ομάδας PSE">
<P>
   Κύριε Πρόεδρε, κυρίες και κύριοι, ευχαριστώ την κ. Trüpel για την εξαίρετη συνεργασία που άνοιξε τον δρόμο για τη συμφωνία σε πρώτη ανάγνωση.
<P>
Η στρατηγική της Λισαβόνας, με τον φιλόδοξο στόχο να κάνει την Ευρώπη τον πιο δυναμικό οικονομικά, βασισμένο στη γνώση οικονομικό χώρο στον κόσμο, δεν μπορεί συνεπώς να αφήσει εκτός μεγάλα τμήματα του πληθυσμού. Για τον λόγο αυτό, η Σοσιαλιστική Ομάδα στο Ευρωπαϊκό Κοινοβούλιο επικροτεί το πλαίσιο αναφοράς που περιλαμβάνει τις οκτώ βασικές ικανότητες, τις οποίες περιέγραψε η κ. Trüpel. Δεν πρέπει να αποκλειστούν ιδίως οι μειονεκτούσες ομάδες που ούτε το πατρικό τους σπίτι ούτε η βασική τους εκπαίδευση δεν τους έδωσαν τη δυνατότητα μιας ασφαλούς και σταθερής επαγγελματικής κατάρτισης. Πρέπει να υποστηριχθούν με στοχοθετημένες πολιτικές και προγράμματα, όπως εκείνα της δια βίου μάθησης, οι προσπάθειες που καταβάλλουν οι άνθρωποι με μαθησιακές δυσκολίες, όσοι δεν τελειώνουν το σχολείο, οι μακροχρόνια άνεργοι και όσοι αρχίζουν να εργάζονται ξανά μετά από μία φάση ενασχόλησης με την οικογένεια –δηλαδή κυρίως οι γυναίκες– αλλά και οι ηλικιωμένοι, οι μετανάστες και τα άτομα με αναπηρίες, μολονότι καταλαβαίνουμε ότι τα εκπαιδευτικά συστήματα ρυθμίζονται κυρίως στα κράτη μέλη και διαφέρουν πολύ ως προς την οργάνωσή τους. Στη Γερμανία, μόλις πρόσφατα μεταφέρθηκαν τα ζητήματα της παιδείας από το εθνικό επίπεδο στο επίπεδο των ομοσπονδιακών κρατιδίων στο πλαίσιο της μεταρρύθμισης του ομοσπονδιακού συστήματος. Γι’ αυτό, συνηγορώ υπέρ μιας γρήγορης συμφωνίας για ένα ευρωπαϊκό πλαίσιο αναφοράς. Η υιοθέτηση μιας στενόμυαλης εθνικής θεώρησης στην παιδεία και τη διά βίου μάθηση θα σήμαινε συνθηκολόγηση μπροστά σε σημερινές προκλήσεις, η δε αντίδρασή μας σε αυτές θα είναι τελικά καθοριστική για την επιτυχία ή την αποτυχία του ευρωπαϊκού οικονομικού και κοινωνικού προτύπου. 
<SPEAKER ID="131" LANGUAGE="" NAME="Marian Harkin," AFFILIATION="εξ ονόματος της Ομάδας ALDE">
<P>
Ως πρώην εκπαιδευτικός επί 20 χρόνια, έχω πλήρη επίγνωση ότι οι τυπικές σχολικές σπουδές αποτελούν απλώς ένα μέρος της εκπαίδευσης και ότι η διά βίου μάθηση πρέπει να αποτελεί φυσική συνέχεια αυτής της διαδικασίας. Είναι ζωτικής σημασίας να έχουν όλοι πρόσβαση στη διά βίου μάθηση και να είναι διαθέσιμες ρεαλιστικές, πρακτικές και προσιτές ευκαιρίες, ώστε οι πολίτες να μπορούν να αποκτούν βασικές δεξιότητες ή πραγματικά να βελτιώνουν τις ήδη υφιστάμενες δεξιότητές τους.
<P>
Σε αυτό το πλαίσιο, πρέπει να θεσπιστούν κατάλληλες διατάξεις για να συμπεριλάβουν κυρίως άτομα με ειδικές ανάγκες, άτομα που εγκαταλείπουν πρόωρα το σχολείο, άτομα με αναπηρία, μακροχρόνια ανέργους και άτομα με περιορισμένες γνώσεις ανάγνωσης, γραφής και αριθμητικής. Μια πρόσφατη έρευνα στη δική μου περιοχή του Βόρειου Leitrim, το Δυτικό Cavan, κατέδειξε χαμηλά επίπεδα αλφαβητισμού όσων κατοικούν κυρίως σε αγροτικές περιοχές. Αυτό πρέπει να αντιμετωπιστεί ως επείγον ζήτημα, κυρίως επειδή είναι ζωτικής σημασίας να συνειδητοποιήσουμε ότι χαμηλά επίπεδα αλφαβητισμού λειτουργούν ως εμπόδιο στην πολιτική συμμετοχή. Συμφωνώ με έναν προηγούμενο ομιλητή ότι δεν πρόκειται απλώς για ένα εκπαιδευτικό ζήτημα αλλά για ένα θεμελιώδες δημοκρατικό ζήτημα.
<SPEAKER ID="132" LANGUAGE="DE" NAME="Doris Pack (PPE-DE ). –" AFFILIATION="">
<P>
Τελειώνοντας, θα ήθελα να σας απευθύνω έκκληση να μην παραδοθούμε βάσει αυτής της σύστασης σε μία υπερβολικά ουτοπική φαντασίωση για το πώς θα είναι το 2010. Βασικά, δεν μπορούμε να καταφέρουμε τίποτα με τα υπερθετικά. Αντ’ αυτού, ας θεμελιώσουμε σε αυτό μία ρεαλιστική δυνατότητα απόκτησης και περαιτέρω ανάπτυξης των βασικών ικανοτήτων για όλους τους πολίτες. 
<SPEAKER ID="133" LANGUAGE="ET" NAME="Marianne Mikko (PSE ). –" AFFILIATION="(Χειροκροτήματα)">
<P>
   Κυρίες και κύριοι, η Δημοκρατία της Εσθονίας, ως χώρα που αποκαταστάθηκε πριν από 15 χρόνια, είναι νικήτρια. Τα αυστηρά μέτρα διασφάλισαν την επιστροφή της Εσθονίας στον ευρωπαϊκό πολιτιστικό και οικονομικό χώρο. Η κοινωνία της Εσθονίας χωρίστηκε, ωστόσο, σε νικητές και ηττημένους. Μεταξύ του εργαζόμενου πληθυσμού, νικητές είναι οι νέοι άνθρωποι, οι οποίοι μέσα σε αυτήν τη νέα κατάσταση απέκτησαν γρήγορα τα απαραίτητα διπλώματα και δεξιότητες. Ηττημένοι είναι αυτοί οι οποίοι πλησιάζουν στην ηλικία συνταξιοδότησης. Θεωρήθηκαν λείψανα που δεν θα μπορούσαν να αποκτήσουν νέες δεξιότητες.
<P>
Η απόκτηση των οκτώ βασικών ικανοτήτων που προτάθηκαν από την επιτροπή θα διευκόλυνε ασφαλώς τους εργαζόμενους να προσαρμοστούν στις μεταβαλλόμενες απαιτήσεις της αγοράς εργασίας. Οι αμερικανοί εργαζόμενοι αλλάζουν επάγγελμα κατά μέσο όρο τρεις φορές κατά τη διάρκεια της ζωής τους. Αυτό σύντομα θα συμβεί και στην Ευρώπη. Με την αύξηση του προσδόκιμου επιβίωσης, ένας εργαζόμενος ηλικίας 45 ετών θα βρίσκεται μόλις στο μέσον της καριέρας του. Αυτό συνεπάγεται νέες πρωτοβουλίες στη μέση ηλικία, παρόλο που η διάκριση λόγω ηλικίας αναμφίβολα εξακολουθεί να παραμένει μια πραγματικότητα για εργαζόμενους μέσου και κατώτερου επιπέδου εργασιών σε όλο τον κόσμο.
<SPEAKER ID="134" LANGUAGE="SK" NAME="Ján Figeľ," AFFILIATION="μέλος της Επιτροπής">
<P>
   Εκτιμώ ιδιαίτερα αυτήν την ατμόσφαιρα και την προφανή συναίνεση σχετικά με την ανάγκη για περισσότερες και καλύτερες επενδύσεις στην εκπαίδευση. Αυτή η έκθεση, αυτή η σύσταση σχετικά με τις βασικές ικανότητες αφορά την πιο αποτελεσματική χρήση των ίδιων πόρων, ώστε να διασφαλιστούν καλύτερα εισοδήματα. Το προηγούμενο έτος υπήρξαν 6 εκατομμύρια σπουδαστές οι οποίοι εγκατέλειψαν τις σπουδές τους στην Ευρωπαϊκή Ένωση. Πρόκειται για έναν τεράστιο αριθμό. Πιστεύω πως ο αριθμός αυτός από μόνος του είναι αρκετός για να μας παροτρύνει να επικεντρωθούμε περισσότερο στα μαθήματα που διδάσκονται και στον τρόπο που διδάσκονται, στο περιεχόμενο των προγραμμάτων μαθημάτων και στη βελτίωση της πλευράς της προσφοράς, καθώς τα σχολεία μας παράγουν ολοένα και περισσότερους αποφοίτους που εντάσσονται στην κατηγορία των ανέργων.
<P>
Θα ήθελα να κάνω απλώς μερικές παρατηρήσεις τις οποίες θα πρέπει όλοι να λάβουμε υπόψη μας. Η κατανόηση των βασικών ικανοτήτων προϋποθέτει ένα είδος ισορροπίας και έναν ενιαίο χώρο για την οικονομική ανταγωνιστικότητα και την κοινωνική συνοχή ή την κοινωνική ευθύνη. Το ίδιο επιχείρημα μπορεί να χρησιμοποιηθεί για τη σχέση μεταξύ των ανθρωπιστικών και των φυσικών επιστημών. Και οι δύο είναι αναγκαίες. Πιστεύω πως οι βασικές ικανότητες το εκφράζουν αυτό. Όπως είπε η κ. Pack, εξυπηρετούν ως βάση για μεταρρύθμιση σε πολλές χώρες των Δυτικών Βαλκανίων, των νέων κρατών μελών, καθώς και των παλαιών. Είναι θετικό ότι μπορούμε να ενθαρρύνουμε και, κατά κάποιον τρόπο, να ενοποιήσουμε αυτήν τη διαδικασία και να προχωρήσουμε στον εκσυγχρονισμό του εκπαιδευτικού περιεχομένου.
<P>
Θα ήθελα επίσης να υπογραμμίσω αυτό που είπε η κ. Harkin, δηλαδή ότι η βασική ικανότητα είναι η μεθοδολογία της μάθησης παρά η προσδοκία απόκτησης εγκυκλοπαιδικής γνώσης από το σχολείο· η ικανότητα χειρισμού πληροφοριών, εμπειρίας και περιβάλλοντος τα οποία γίνονται ολοένα και πιο περίπλοκα και γενικευμένα. Επιπλέον, η πολιτιστική ικανότητα κάποιου να αντιλαμβάνεται και να εκφράζεται, καθώς και οι διαπροσωπικές και διακοινωνικές σχέσεις είναι εξαιρετικά σημαντικές στη διαμόρφωση προσωπικοτήτων και ώριμων πολιτών. Θα ήθελα, επομένως, να ευχαριστήσω και πάλι την κ. Trüpel για την εξαιρετική παρουσίαση της θέσης της επιτροπής. Πιστεύω πως αυτό θα εκφραστεί στην ψηφοφορία. Προσβλέπω σε μεγαλύτερη πρόοδο σχετικά με την εφαρμογή των βασικών ικανοτήτων και δεξιοτήτων. Πρόκειται για μια διαδικασία.
<SPEAKER ID="135" LANGUAGE="" NAME="Πρόεδρος." AFFILIATION="Γραπτές δηλώσεις (άρθρο 142 του Κανονισμού)">
<P>
Η ψηφοφορία θα διεξαχθεί αύριο στις 11.30.
<SPEAKER ID="136" LANGUAGE="FR" NAME="Véronique Mathieu (PPE-DE ). –" AFFILIATION="">
<SPEAKER ID="137" LANGUAGE="" NAME="Πρόεδρος." AFFILIATION="">
<P>
   Η ημερήσια διάταξη προβλέπει τη συζήτηση της έκθεσης (A6-0267/2006) του κ. Beazley, εξ ονόματος της Επιτροπής Πολιτισμού και Παιδείας, σχετικά με τις πρωτοβουλίες για τη συμπλήρωση των εθνικών προγραμμάτων διδακτέας ύλης με κατάλληλο διδακτικό υλικό ώστε να περιλαμβάνεται η ευρωπαϊκή διάσταση (2006/2041(INI)). 
<SPEAKER ID="138" LANGUAGE="" NAME="Christopher Beazley (PPE-DE )," AFFILIATION="εισηγητής">
<P>
   Κύριε Πρόεδρε, ο σκοπός αυτής της έκθεσης είναι πολύ σαφής και συγκεκριμένος. Ζητεί από το Συμβούλιο Υπουργών να δώσει νέα ώθηση στην προσθήκη και ενίσχυση της ευρωπαϊκής διάστασης στα σχολικά προγράμματα. Πρόκειται για εθνική αρμοδιότητα και οι εθνικές, περιφερειακές και εκπαιδευτικές αρχές ποικίλλουν από το ένα κράτος μέλος στο άλλο. Ωστόσο, το Κοινοβούλιο έχει κάθε δικαίωμα –και στην πραγματικότητα είναι καθήκον του– να υπενθυμίσει στο Συμβούλιο Υπουργών ότι εξέδωσε ψήφισμα τον Μάιο του 1988 ζητώντας την ενίσχυση της ευρωπαϊκής διάστασης στην εκπαίδευση. Πρόκειται για την ουσιαστικά ομόφωνη αίσθηση της επιτροπής ότι είναι πλέον καιρός αυτό το ψήφισμα να ενημερωθεί. Ποια είναι λοιπόν στην πράξη τα επόμενα βήματα;
<P>
Καταρχάς, η ευρωπαϊκή διάσταση δεν θα πρέπει να είναι απλώς μια αόριστη κοινοτοπία, μια έννοια που ασπάζονται μεν οι κυβερνήσεις, αλλά στην πραγματικότητα κάνουν ελάχιστα για να την υλοποιήσουν. Ελπίζω να δόθηκε η δέουσα προσοχή σε αυτό το θέμα από την επιτροπή και ελπίζω η Φινλανδική Προεδρία να μπορέσει να επιβεβαιώσει γραπτώς ότι αυτό το σημείο θα συμπεριληφθεί στην ημερήσια διάταξη του επόμενου Συμβουλίου Υπουργών Παιδείας που θα συνεδριάσει στις Βρυξέλλες στις 13 Νοεμβρίου. Αναμένω μια επιβεβαίωση για αυτό το θέμα. Πιστεύουμε ότι οι υπουργοί μας πρέπει να συζητήσουν για αυτό το θέμα, κυρίως σχετικά με το ό,τι συνεπάγεται η ευρωπαϊκή διάσταση.
<P>
Επιμένουμε επίσης ιδιαίτερα στη σημασία της διδασκαλίας ξένων γλωσσών. Αυτή μειώθηκε σημαντικά στη δική μου χώρα τα τελευταία χρόνια. Τα τελευταία δύο χρόνια, ο αριθμός των δεκαεξάχρονων σπουδαστών ξένων γλωσσών μειώθηκε κατά 14%, καθώς η κυβέρνησή μας αποφάσισε να αποτελέσουν προαιρετικό και όχι υποχρεωτικό στοιχείο του σχολικού προγράμματος.
<P>
Εφιστώ την προσοχή σας στην παράγραφο 13 της έκθεσης, για την ενσωμάτωση της οποίας είμαστε ευγνώμονες στην κ. Novak. Αναφέρει ότι: «Η ευρωπαϊκή διάσταση συμπληρώνει το εθνικό περιεχόμενο. Δεν το αντικαθιστά, ούτε το υποσκελίζει». Υπάρχει μια πολύ μικρή περιθωριακή ομάδα ατόμων που θα μπορούσε να επικρίνει την έκθεση και να ισχυριστεί ότι πρόκειται απλώς για προπαγάνδα, προσπαθώντας να αναγκάσει τους ανθρώπους να δουν μόνο την ευοίωνη και ωφέλιμη πλευρά της Ευρωπαϊκής Ένωσης. Αντιπαρέρχομαι αυτές τις κατηγορίες λέγοντας ότι αυτοί είναι εκείνοι που θα προσπαθήσουν να αρνηθούν την ενημέρωση, που στην πραγματικότητα παραποιούν την εικόνα, που στερούν από τους σπουδαστές μας την ευκαιρία να αποκτήσουν μια ισορροπημένη δική τους κρίση και να εξετάσουν ποιες μπορεί να είναι οι ευκαιρίες σταδιοδρομίας τους, από τη στιγμή που θα έχουν στη διάθεσή τους πλήρη και συνεχή ενημέρωση κατά τη διάρκεια των σχολικών τους σπουδών.
<SPEAKER ID="139" LANGUAGE="" NAME="Ján Figeľ," AFFILIATION="μέλος της Επιτροπής">
<P>
Στην έκθεσή του, ο κ. Beazley προσεγγίζει σοβαρά και συγκεκριμένα προβλήματα. Η Επιτροπή συμμερίζεται αυτές τις ανησυχίες. Στην τελευταία κοινή έκθεση του Συμβουλίου και της Επιτροπής σχετικά με την πρόοδο του προγράμματος «Εκπαίδευση και Κατάρτιση 2010», καταλήξαμε για παράδειγμα στο συμπέρασμα ότι, «παρά την ύπαρξη ορισμένων ελπιδοφόρων πρωτοβουλιών όσον αφορά την κινητικότητα και τη συμμετοχή σε προγράμματα της ΕΕ, εξακολουθεί να υπάρχει έλλειψη εθνικών στρατηγικών όσον αφορά την ευρωπαϊκή διάσταση στην εκπαίδευση».
<P>
Η Επιτροπή ξεκίνησε ήδη το έργο της. Στα προγράμματά μας συγκαταλέγεται, για παράδειγμα, το Comenius, το οποίο υποστηρίζει σχέδια με εταίρους από διάφορες χώρες που δραστηριοποιούνται στον τομέα της ανάπτυξης της ευρωπαϊκής διάστασης. Το «Ευρωπαϊκό Σχολικό Δίκτυο» αποτελεί καλό παράδειγμα ενός διαδραστικού και εικονικού εργαλείου δικτύωσης και διάδοσης πληροφοριών. Το πρόγραμμα «Νεολαία» επίσης έχει σκοπό να εξοικειωθούν οι νέοι με την έννοια μιας ευρωπαϊκής διάστασης στη ζωή τους, μέσω ανταλλαγών και κυρίως μέσω της εθελοντικής εργασίας. Διακρατικά προγράμματα, όπως αυτά, αποτελούν εξαιρετικό παράδειγμα της ευρωπαϊκής διάστασης στην πράξη.
<P>
Η σύσταση για τις βασικές ικανότητες για τη διά βίου μάθηση που μόλις συζητήσαμε αποτελεί σημαντικό βήμα προόδου. Υπογραμμίζει ορισμένες δεξιότητες και συμπεριφορές που απαιτούνται για μια ενεργό ευρωπαϊκή ιθαγένεια ως μέρος κοινωνικών, πολιτικών και πολιτιστικών ικανοτήτων. Ομοίως, η εργασία μας με εθνικούς εμπειρογνώμονες σχετικά με την κατάρτιση εκπαιδευτικών τονίζει τη σημασία της ευρωπαϊκής γνώσης, κινητικότητας και δικτύωσης. Αυτά τα στοιχεία αποτελούν πολύ σημαντικό μέρος της επαγγελματικής εξέλιξης των εκπαιδευτικών. Συμφωνώ απολύτως με τον κ. Beazley.
<P>
Η Επιτροπή συμμερίζεται την άποψη ότι πρέπει να γίνουν ακόμα πολλά για την ευαισθητοποίηση σχετικά με τις πολλές αξιόλογες εθνικές και ευρωπαϊκές πρωτοβουλίες. Η Επιτροπή συνεχίζει να συνεργάζεται με τα κράτη μέλη, για παράδειγμα συγχρηματοδοτώντας προγράμματα που περιλαμβάνονται στο Comenius και υποστηρίζοντας την πολυγλωσσία, και θα ενθαρρύνουμε τα κράτη μέλη ώστε να αναπτύξουν μια ευρωπαϊκή διάσταση ως μέρος αυτών των στρατηγικών τους για τη διά βίου μάθηση.
<P>
Επιπλέον, η συνάδελφός μου κ. Wallström και εγώ συμφωνήσαμε πρόσφατα σε μια σειρά πρωτοβουλιών που πρόκειται να αναληφθούν σε αυτόν τον τομέα. Συνεπώς, για όλους αυτούς τους λόγους, θεωρώ ότι αυτή η έκθεση συμβάλλει τα μέγιστα στους προβληματισμούς της Επιτροπής σχετικά με τα θέματα εκπαίδευσης και ιθαγένειας. 
<SPEAKER ID="140" LANGUAGE="PT" NAME="Vasco Graça Moura," AFFILIATION="εξ ονόματος της Ομάδας PPE-DE">
<P>
   – Κύριε Πρόεδρε, κύριε Επίτροπε, κυρίες και κύριοι, η έκθεση Beazley μάς φέρνει αντιμέτωπους με μια έννοια που είναι δύσκολο να αντιληφθούμε, δηλαδή αυτή της ευρωπαϊκής διάστασης. Αν θέλουμε να μεταφέρουμε το συναίσθημα του ανήκειν στην περίπλοκη πραγματικότητα που ονομάζουμε Ευρώπη, πρέπει να μεταδώσουμε στους πολίτες και κυρίως στους νέους πολίτες την αντίστοιχη ευρωπαϊκή διάσταση, γιατί είναι βασική προϋπόθεση για την ευρωπαϊκή ιθαγένεια με την πραγματική έννοια του όρου.
<SPEAKER ID="141" LANGUAGE="ES" NAME="Maria Badia i Cutchet," AFFILIATION="εξ ονόματος της Ομάδας PSE">
<P>
Στο πλαίσιο αυτής της κατάστασης, θεωρώ ότι είναι απαραίτητο να αναπτύξουμε σε ευρωπαϊκό επίπεδο αυτό που θεσπίζεται στο άρθρο 149 της Συνθήκης, το οποίο ορίζει ότι η Ένωση πρέπει να αναπτύξει την ευρωπαϊκή διάσταση στην εκπαίδευση, ιδιαίτερα μέσω της διά βίου μάθησης και της διδασκαλίας και της διάδοσης των γλωσσών της Ευρωπαϊκής Ένωσης.
<P>
Κύριε Figel’, καλώ την Επιτροπή να εργαστεί ακόμη πιο σκληρά για να προσδιορίσει το νόημα της λεγόμενης «ευρωπαϊκής διάστασης» στην εκπαίδευση, ώστε να μπορέσει να επιτευχθεί συμφωνία στο Συμβούλιο σχετικά με το πώς μπορεί να υιοθετηθεί αυτή η δέσμευση σε κάθε εκπαιδευτικό σύστημα.
<SPEAKER ID="142" LANGUAGE="FI" NAME="Hannu Takkula," AFFILIATION="εξ ονόματος της Ομάδας ALDE">
<P>
   Κύριε Πρόεδρε, κύριε Επίτροπε, θα ήθελα με τη σειρά μου να εκφράσω τις ευχαριστίες μου στον εισηγητή, κ. Beazley, για αυτήν την εξαιρετική έκθεση. Πρόκειται για ένα πολύ σημαντικό θέμα. Πρέπει να διασφαλίσουμε ότι δεν υπάρχει απλώς μια περιφερειακή και εθνική διάσταση, αλλά επιπλέον μια ευρωπαϊκή διάσταση για την ταυτότητα και τη σκέψη των παιδιών μας και ότι αντιλαμβάνονται σε τι είδους κοινωνία αξιών ανήκουν και τι είδους πολιτιστική κληρονομιά διαθέτουν.
<SPEAKER ID="143" LANGUAGE="EN" NAME="Bernat Joan i Marí," AFFILIATION="εξ ονόματος της Ομάδας Verts/ALE">
<P>
   Κύριε Πρόεδρε, εκφράζω τις ευχαριστίες μου στον κ. Figeľ και στον κ. Beazley για την έκθεσή του. Η δημιουργία της Ευρωπαϊκής Ένωσης είναι μια περίπλοκη διαδικασία κατά την οποία, από τη δική μας οπτική, η εκπαίδευση διαδραματίζει θεμελιώδη ρόλο. Είναι αδύνατον να θεσπιστεί ευρωπαϊκή ιθαγένεια χωρίς την ενεργό στήριξη ενός σωστού εκπαιδευτικού συστήματος.
<P>
Όπως γνωρίζουμε, πολλές από τις απόψεις μας για την ιστορία, τους πολιτισμούς, την κοινωνία, κλπ. διαμορφώνονται κατά τη διάρκεια των κρίσιμων σχολικών μας χρόνων. Το εκπαιδευτικό σύστημα συμβαίνει να αποτελεί μέσο κρατικού εξαναγκασμού, συχνά εις βάρος του πολιτιστικού πλουραλισμού και πολυμορφίας. Για αυτόν τον λόγο, η ιστορία για παράδειγμα έχει παραδοσιακά προβληθεί σε υπερβολικό βαθμό από το κράτος. Οι επιπτώσεις της εκπαίδευσης που επικεντρώνεται στο κράτος μπορούν να είναι ιδιαίτερα αντιπαραγωγικές για τους σκοπούς και τις αξίες μας. Για παράδειγμα ο σωβινισμός και η μονογλωσσία. Σχεδόν το 50% των ευρωπαίων πολιτών μπορεί να μιλά άνετα μόνον τη δική του γλώσσα. Πρέπει να ξεπεράσουμε μια τέτοια, επικεντρωμένη στο κράτος, εκπαίδευση. Η εισαγωγή της ευρωπαϊκής διάστασης στα εκπαιδευτικά μας συστήματα μπορεί να αποτελέσει θεμελιώδη συμβολή για την αποφυγή του εθνικού σωβινισμού, για τη βελτίωση της καλής γνώσης πολλών γλωσσών από τους πολίτες, για την ενίσχυση του σεβασμού στον πλουραλισμό και την πολυμορφία και για την οικοδόμηση μιας κοινής ευρωπαϊκής ταυτότητας. 
<SPEAKER ID="144" LANGUAGE="CS" NAME="Věra Flasarová," AFFILIATION="εξ ονόματος της Ομάδας GUE/NGL">
<P>
   – Κυρίες και κύριοι, είμαι ικανοποιημένη που στην Τσεχική Δημοκρατία διδάσκονται τουλάχιστον δύο ξένες γλώσσες στο δημοτικό και στο σύστημα ανώτατης εκπαίδευσης, για παράδειγμα στο Πανεπιστήμιο της Ostrava, όπου ο ευρωπαϊσμός αποτελεί μέρος του προγράμματος σπουδών κοινωνικών επιστημών. Θα ήθελα να επιστήσω την προσοχή σε μια πτυχή του ευρωπαϊσμού στην οποία, ωστόσο, δεν δίνεται η απαραίτητη έμφαση, δηλαδή στην ανοχή. Ο εισηγητής αναφέρεται στην ανάγκη συμφωνίας σε μια κοινή ιστορία, κάτι που κατά τη γνώμη μου αποτελεί ουτοπιστικό στόχο ο οποίος μπορεί να επιτευχθεί στο μακρινό μέλλον. Κάτι που μπορεί, ωστόσο, να επιτευχθεί είναι η ανοχή, η οποία είναι απαραίτητη για την ύπαρξη της ΕΕ.
<SPEAKER ID="145" LANGUAGE="" NAME="Zdzisław Zbigniew Podkański," AFFILIATION="εξ ονόματος της Ομάδας UEN">
<SPEAKER ID="146" LANGUAGE="EN" NAME="Thomas Wise" AFFILIATION="εξ ονόματος της Ομάδας IND/DEM">
<P>
   , Κύριε Πρόεδρε, επιτρέψτε μου να σας υπενθυμίσω αυτό που είπε ο εισηγητής μας στις 12 Οκτωβρίου του προηγούμενου έτους: «Οι κυβερνήσεις δεν γνωρίζουν τίποτα για την εκπαίδευση· ανατρέπουν τις προσπάθειες των εκπαιδευτικών». Αυτό που με φοβίζει είναι γιατί θεωρεί ότι η ΕΕ μπορεί να επιτύχει κάτι καλύτερο. Ο κ. Beazley είναι πρώην εκπαιδευτικός και βουλευτής και δεν μπορεί να αγνοεί ότι ο νόμος της Μεγάλης Βρετανίας περί εκπαίδευσης του 1996, που κατατέθηκε από το ίδιο του το κόμμα, απαγορεύει την προώθηση πολιτικών απόψεων των κομμάτων σε σχολεία του Ηνωμένου Βασιλείου.
<P>
Η ΕΕ είναι ένα πολιτικό σχέδιο – ένα σχέδιο που απέτυχε να πείσει εκατομμύρια ενηλίκων, όπως κατέδειξαν τα αποτελέσματα του γαλλικού και του ολλανδικού δημοψηφίσματος το προηγούμενο έτος. Έχοντας αποτύχει σε αυτό το επίπεδο, ο κ. Beazley θέλει τώρα να προσπαθήσει να πείσει τα παιδιά μας για τα οφέλη της ΕΕ. Θυμάμαι μια ρήση: «Δώσε μου ένα παιδί επτά ετών και είναι δικό μου για πάντα».
<SPEAKER ID="147" LANGUAGE="" NAME="Maciej Marian Giertych (NI ). –" AFFILIATION="(PL) ">
<SPEAKER ID="148" LANGUAGE="SK" NAME="Ján Figeľ," AFFILIATION="μέλος της Επιτροπής">
<P>
Η εκπαίδευση σχετικά με το τι αντιμετώπισε η Ευρώπη και το περιβάλλον στο οποίο υπάρχει είναι πολύ σημαντικά για την ίδια της την εξέλιξη και για τον κόσμο του 21ου αιώνα στον οποίο η Ευρώπη μπορεί –και πρέπει– να διαδραματίσει έναν πιο σημαντικό και θετικό ρόλο σε σχέση με τον 20ό αιώνα, όταν υπήρξε πηγή τραγωδιών, πολέμου, απολυταρχισμού και άλλων δεινών σε παγκόσμια κλίμακα.
<P>
Θα ήθελα να ευχαριστήσω και πάλι τον Christopher Beazley για αυτήν την έκθεση πρωτοβουλίας και να εκφράσω την ελπίδα ότι αυτό το θέμα μπορεί να αποτελέσει αντικείμενο συζήτησης μεταξύ των κρατών μελών, γιατί αυτά είναι υπεύθυνα για τον καθορισμό του αντικειμένου και της οργάνωσης της εκπαίδευσης, γεγονός που δεν θα θεωρηθεί περιττό αλλά μια εξαιρετικά σημαντική πτυχή της εκπαίδευσης εδώ, στον ενιαίο νομικό, οικονομικό και πολιτιστικό χώρο μιας διευρυμένης Ευρώπης. 
<SPEAKER ID="149" LANGUAGE="" NAME="Πρόεδρος." AFFILIATION="">
<P>
Η ψηφοφορία θα διεξαχθεί αύριο στις 11.30. 
<SPEAKER ID="150" LANGUAGE="" NAME="Πρόεδρος." AFFILIATION="">
<P>
   Η ημερήσια διάταξη προβλέπει τη συζήτηση της έκθεσης (A6-0248/2006) του κ. Mann, εξ ονόματος της Επιτροπής Απασχόλησης και Κοινωνικών Υποθέσεων, σχετικά με τη δημιουργία ενός ευρωπαϊκού πλαισίου προσόντων (2006/2002(INI)). 
<SPEAKER ID="151" LANGUAGE="DE" NAME="Thomas Mann (PPE-DE )," AFFILIATION="εισηγητής">
<P>
   Κύριε Πρόεδρε, Επίτροπε Figel’, κυρίες και κύριοι, αφού εμείς ως Ευρωπαϊκή Ένωση δεν μπορούμε να ανταγωνιστούμε τους χαμηλούς μισθούς και τις χαμηλές κοινωνικές προδιαγραφές των πρόσφατα εκβιομηχανισμένων χωρών, πρέπει αντ’ αυτού να συνεχίσουμε με συνέπεια την ανάπτυξη του δυναμικού μας για υψηλής ποιότητας εργασία. Προϋπόθεση γι’ αυτό είναι η εξειδικευμένη εκπαίδευση και συνεχής κατάρτιση. Τον Μάρτιο του 2005, οι υπουργοί Παιδείας των 25 κρατών μελών της ΕΕ δήλωσαν έτοιμοι για τον εκσυγχρονισμό των εθνικών τους συστημάτων, προκειμένου να αποκτήσει κάθε άτομο την ικανότητα να προσαρμόζεται στις ολοένα μεγαλύτερες απαιτήσεις των εγχωρίων και διεθνών αγορών εργασίας.
<P>
Μεταξύ άλλων, υποστηρίζουμε ότι το πλαίσιο προσόντων πρέπει να αναπροσανατολιστεί συμπεριλαμβάνοντας τη συγκρισιμότητα των αποτελεσμάτων των διαδικασιών μάθησης. Αυτό διαφέρει σαφώς από πολλές προηγούμενες αξιολογήσεις, που είχαν ως μοναδικό γνώμονα τη διάρκεια της εκπαίδευσης και το είδος των τίτλων σπουδών. Για εμάς, το πιο σημαντικό είναι η ισοτιμία της επαγγελματικής και της ακαδημαϊκής εκπαίδευσης, που αποτελούν τις δύο όψεις του ίδιου νομίσματος, δηλαδή της διαδικασίας της Μπολόνια με στόχο έναν κοινό ευρωπαϊκό πανεπιστημιακό χώρο και της διαδικασίας της Κοπεγχάγης με σκοπό την ενίσχυση της ευρωπαϊκής συνεργασίας στην επαγγελματική εκπαίδευση. Το ευρωπαϊκό πλαίσιο προσόντων θα έχει επιτυχία μόνον εάν δημιουργηθούν σε όλα τα κράτη μέλη εθνικά πλαίσια προσόντων, αν στη συνέχεια καταστεί δυνατή η μετεξέλιξή τους και ύστερα συνδεθούν όπως πρέπει με το ΕΠΠ μέχρι το 2009. Ελπίζω ότι τα περιεχόμενά του θα παρουσιαστούν σε ένα ευρύ κοινό –το Ευρωπαϊκό Κοινοβούλιο θα συμβάλει οπωσδήποτε σε αυτό– και ότι οι κοινωνικοί εταίροι, οι φορείς παροχής εκπαιδευτικών υπηρεσιών και οι θεσμοί θα συνεργαστούν με καλή πίστη. Μόνον τότε θα έχουμε τα κατάλληλα εργαλεία για τα εκπαιδευτικά ιδρύματα και την επαγγελματική ζωή στην Ευρωπαϊκή Ένωση. 
<SPEAKER ID="152" LANGUAGE="" NAME="Ján Figeľ," AFFILIATION="μέλος της Επιτροπής">
<P>
Διαθέτουμε ήδη νομικά μέσα, όπως τις οδηγίες για την αμοιβαία αναγνώριση επαγγελματικών προσόντων. Η πρωτοβουλία Europass αναφέρθηκε σήμερα, η οποία επιδιώκει επίσης παρόμοιους στόχους. Ωστόσο, αυτά μόνον τα μέσα δεν είναι επαρκή, και για αυτόν ακριβώς τον λόγο το ΕΠΠ αποτελεί ένα περαιτέρω βήμα για τη βελτίωση της κατάστασης.
<P>
Η πρότασή μας ενσωματώνει ήδη πολλές από τις παρατηρήσεις και τις συστάσεις που περιλαμβάνονται στην έκθεση του κ. Mann· είμαι βέβαιος ότι μπορούμε να συμφωνήσουμε σε αυτό. Επομένως, θεωρώ ότι το Κοινοβούλιο και η Επιτροπή ακολουθούν την ίδια γραμμή σε αυτό το ζήτημα. Το έγγραφο το οποίο σχολιάσατε ήταν ένα έγγραφο διαβούλευσης που εκδόθηκε τον Ιούλιο του προηγούμενου έτους. Από τότε, προχωρήσαμε περισσότερο προς ένα πιο πρακτικό και πιο φιλικό προς τον χρήστη μέσο.
<P>
Ο κ. Mann έχει δίκιο όταν λέει ότι πρέπει να κάνουμε περισσότερα όσον αφορά την επαγγελματική εκπαίδευση και κατάρτιση. Θα ήθελα να σας υπενθυμίσω ότι συμπεριλήφθηκαν στις συνθήκες, αρχικά με τη Συνθήκη της Ρώμης το 1957· η ανώτατη εκπαίδευση μόλις στη Συνθήκη του Μάαστριχτ· το 1999 ξεκίνησε η διαδικασία της Μπολόνια και αργότερα η διαδικασία της Κοπεγχάγης. Τώρα διαθέτουμε δύο παράλληλες διαδικασίες, οι οποίες τροφοδοτούν σωστά το ευρωπαϊκό πλαίσιο προσόντων, αλλά πρέπει να ολοκληρωθεί για να ξεκινήσει η πραγματική εφαρμογή σημαντικών ρητρών στις συνθήκες μας. Αυτό κάνουμε τώρα: στη διαδικασία της Μπολόνια, 45 χώρες, στη διαδικασία της Κοπεγχάγης, 32. Πριν από δύο εβδομάδες ήμουν στην Ελβετία η οποία επιθυμεί να συμμετάσχει στη διαδικασία της Κοπεγχάγης. Αυτά λοιπόν είναι καλά μηνύματα για το έργο μας.
<SPEAKER ID="153" LANGUAGE="IT" NAME="Stefano Zappalà (PPE-DE )," AFFILIATION="συντάκτης γνωμοδότησης της Επιτροπής Εσωτερικής Αγοράς και Προστασίας των Καταναλωτών">
<P>
   Κύριε Πρόεδρε, κυρίες και κύριοι, η στρατηγική της Λισαβόνας προτείνει να επιταχυνθεί η διαδικασία εκσυγχρονισμού των ευρωπαϊκών συστημάτων εκπαίδευσης και κατάρτισης, προκειμένου να καταστεί η ευρωπαϊκή οικονομία η πιο ανταγωνιστική οικονομία στον κόσμο έως το 2010.
<P>
Όπως ανέφερε ο κύριος Επίτροπος, μέσω της οδηγίας 36 σχετικά με την αναγνώριση των επαγγελματικών προσόντων, της οποίας ήμουν εισηγητής, έχουν ήδη ξεκινήσει εργασίες για ορισμένες πτυχές και η δημιουργία ενός ευρωπαϊκού πλαισίου προσόντων θα αποτελέσει το φυσικό συμπλήρωμα και τη συνέχειά τους. Οι εργασίες αυτές θα αποτελέσουν το μέσο για τη βελτίωση και την ενίσχυση της αμοιβαίας εμπιστοσύνης μεταξύ των διαφόρων συστημάτων και θα προωθήσουν την κινητικότητα και τη διά βίου μάθηση. Θα πρέπει να δημιουργήσουν μια δομή που να είναι ευέλικτη και να μπορεί να διασυνδέεται εύκολα με τις αντίστοιχες εθνικές δομές, σεβόμενη ταυτόχρονα τα διάφορα ειδικά χαρακτηριστικά τους. Θα πρέπει να διασφαλίζει την αναγνώριση, τη συμβατότητα και τη δυνατότητα μεταφοράς των προσόντων που σχετίζονται με την επαγγελματική εκπαίδευση και κατάρτιση, όπως σωστά υποστηρίζει ο κ. Mann.
<SPEAKER ID="154" LANGUAGE="" NAME="Milan Gaľa (PPE-DE )," AFFILIATION="συντάκτης γνωμοδότησης της Επιτροπής Πολιτισμού και Παιδείας">
<P>
   – () Με ικανοποίησή μου διαπιστώνω ότι ολόκληρος ο τομέας της διά βίου μάθησης και της κατάρτισης βρέθηκε από το περιθώριο στο κέντρο του ενδιαφέροντος. Η αξιολόγηση της στρατηγικής της Λισαβόνας για την ανάπτυξη και την απασχόληση και η ανάγκη να επιτευχθούν οι στόχοι της υπήρξαν ένα μείζον κίνητρο. Ήδη από το 2000 έγινε ένα σημαντικό βήμα για την έγκριση του προγράμματος εργασίας «Εκπαίδευση και Κατάρτιση 2010», που αποσκοπεί όχι μόνον στη βελτίωση της ποιότητας και της αποτελεσματικότητας της εκπαίδευσης και των συστημάτων κατάρτισης αλλά, επιπλέον, στο να τα καταστήσει εύκολα και ευρέως διαθέσιμα.
<P>
Θα ήθελα να ευχαριστήσω τον συνάδελφό μου βουλευτή του ΕΚ, κ. Mann, εισηγητή της Επιτροπής Απασχόλησης και Κοινωνικών Υποθέσεων, για την εκπόνηση της έκθεσης σχετικά με την καθιέρωση ενός ευρωπαϊκού πλαισίου προσόντων, καθώς και το παριστάμενο μέλος της Ευρωπαϊκής Επιτροπής που είναι αρμόδιο για την εκπαίδευση, την κατάρτιση, τον πολιτισμό και την πολυγλωσσία, τον κ. Figeľ, και την ομάδα του η οποία εργάστηκε για το έγγραφο πολιτικής. Είναι ευχάριστο ότι στη συνεδρίασή της στις 5 Σεπτεμβρίου, η Ευρωπαϊκή Επιτροπή ενέκρινε το σχέδιο σύστασης του Ευρωπαϊκού Κοινοβουλίου και του Συμβουλίου, το οποίο καθιέρωνε το ευρωπαϊκό πλαίσιο προσόντων για τη διά βίου μάθηση. Πιστεύω πως το Ευρωπαϊκό Κοινοβούλιο θα εγκρίνει την έκθεση του κ. Mann στη συνεδρίαση της Ολομέλειας, επιτρέποντάς μας να συζητήσουμε ένα νέο έγγραφο της Επιτροπής για το ευρωπαϊκό πλαίσιο προσόντων. 
<SPEAKER ID="155" LANGUAGE="" NAME="Zita Pleštinská," AFFILIATION="εξ ονόματος της Ομάδας PPE-DE">
<P>
Ένα άλλο σημαντικό βήμα που χρήζει ιδιαίτερης προσοχής είναι η καθιέρωση του ευρωπαϊκού πλαισίου προσόντων, το οποίο θα διασφαλίσει τη διαφανή αντιμετώπιση της εκπαίδευσης, ανεξάρτητα από τη μέθοδο επίτευξης των υποκείμενων προσόντων. Θα ήθελα επίσης να επαινέσω το νέο στοιχείο, δηλαδή την αναγνώριση της επίσημης και ανεπίσημης εκπαίδευσης, συμπεριλαμβανόμενης της απόκτησης επαγγελματικής εμπειρίας. Για αυτόν τον λόγο, θα ήθελα να ευχαριστήσω τους συναδέλφους μου βουλευτές, τους εισηγητές κκ. Mann, Gaľa και Zappalà, για τη σύνταξη αυτής της συνεπούς έκθεσης. Συμφωνώ με τη σύσταση των εισηγητών να απλοποιηθεί και να καταστεί πιο σαφής η κλίμακα αναφοράς οκτώ επιπέδων που αποτελεί το βασικό της στοιχείο.
<SPEAKER ID="156" LANGUAGE="FR" NAME="Françoise Castex," AFFILIATION="εξ ονόματος της Ομάδας PSE">
<SPEAKER ID="157" LANGUAGE="DA" NAME="Anne E. Jensen," AFFILIATION="εξ ονόματος της Ομάδας ALDE">
<P>
Εμείς στην Ομάδα της Συμμαχίας Φιλελεύθερων και Δημοκρατών για την Ευρώπη μπορούμε ειλικρινά να υποστηρίξουμε τη δημιουργία ενός ευρωπαϊκού πλαισίου προσόντων, αυτό που είναι ευρέως γνωστό ως ΕΠΠ. Το δίκτυο αυτό είναι σχεδιασμένο για την προώθηση της αναγνώρισης και της χρήσης προσόντων και δεξιοτήτων που έχουν ήδη αποκτηθεί και, συνεπώς, να διευκολύνει την πρόσβαση όλων στη διά βίου μάθηση. Το γεγονός ότι 32 χώρες συμμετέχουν σε αυτήν τη μορφή συνεργασίας καθιστά δυνατή μια μεγαλύτερη ανάπτυξη της εκπαίδευσης και της κατάρτισης, καθώς και των επαγγελματικών ευκαιριών στην Ευρώπη. Το ίδιο το γεγονός ότι επικεντρωνόμαστε στα ήδη αποκτηθέντα προσόντα είναι μια σημαντική εξέλιξη. Έμφαση δίνεται στα αποτελέσματα και στην υπάρχουσα ικανότητα, και όχι μόνον στους τρόπους με τους οποίους αποκτάται αυτή η ικανότητα. Ιδιαίτερη σημασία δίνουμε στις πολύ διαφορετικές δομές, κυρίως στην επαγγελματική εκπαίδευση που υπάρχει στην Ευρώπη και, την ίδια στιγμή, θέτουμε κοινούς στόχους. Στο σημείο αυτό θα επισημάνω το αίτημα του κ. Mann να επικεντρωθούμε περισσότερο στην επαγγελματική εκπαίδευση, συμπεριλαμβανόμενης της συνεχούς εκπαίδευσης. Δεν είναι μόνον η πανεπιστημιακή εκπαίδευση στην οποία πρέπει να επικεντρωθούμε.
<SPEAKER ID="158" LANGUAGE="DE" NAME="Sepp Kusstatscher," AFFILIATION="εξ ονόματος της Ομάδας Verts/ALE">
<P>
   Κύριε Πρόεδρε, ο σκοπός του Συμβουλίου και της Επιτροπής, δηλαδή να υπάρχει η μέγιστη δυνατή αμοιβαία αναγνώριση των ικανοτήτων, δεξιοτήτων και προσόντων που αποκτώνται στο σχολείο, στην επαγγελματική ζωή και στον ελεύθερο χρόνο, είναι ασφαλώς κάτι πολύ καλό. Θα ήθελα επίσης να εκφράσω τη μεγάλη μου εκτίμηση στον κ. Mann, του οποίου οι προτάσεις αξίζει να υποστηριχθούν, κυρίως η πρότασή του να ληφθεί πολύ περισσότερο υπόψη η επαγγελματική εκπαίδευση παράλληλα με την ακαδημαϊκή.
<SPEAKER ID="159" LANGUAGE="LV" NAME="Guntars Krasts," AFFILIATION="εξ ονόματος της Ομάδας UEN">
<SPEAKER ID="160" LANGUAGE="" NAME="Jan Tadeusz Masiel (NI ). –" AFFILIATION="(PL) ">
<P>
   Κύριε Πρόεδρε, θα ήθελα να συγχαρώ τον κ. Mann για την ενδιαφέρουσα έκθεσή του. Η κινητικότητα είναι μία από τις αρχές μιας ενιαίας Ευρώπης. Η κινητικότητα σπουδαστών και εργαζομένων μπορεί, ωστόσο, να πραγματοποιηθεί μόνον αν τελικά επιλυθούν τα προβλήματα σχετικά με την αναγνώριση διπλωμάτων. Αυτό απαιτεί από την Ευρώπη την καθιέρωση ευρωπαϊκών πλαισίων προσόντων. Η δουλειά που ξεκίνησε στην Μπολόνια, τη Βαρκελώνη, την Κοπεγχάγη και το Μάαστριχτ πρέπει να συνεχιστεί. Πρέπει να διασφαλίσουμε, το συντομότερο δυνατόν, ότι οι εργαζόμενοι που θα φτάνουν από άλλες χώρες της Ένωσης δεν θα ενημερώνονται από τις τοπικές διοικήσεις ότι υπάρχει δουλειά για αυτούς αλλά ότι τα προσόντα τους δεν είναι αποδεκτά.
<SPEAKER ID="161" LANGUAGE="" NAME="Μαρία Ματσούκα (PSE ). –" AFFILIATION="">
<P>
Τελειώνοντας θα ήθελα να εκφράσω τα συγχαρητήριά μου προς τον κ. Mann. 
<SPEAKER ID="162" LANGUAGE="SK" NAME="Ján Figeľ," AFFILIATION="μέλος της Επιτροπής">
<P>
Θα ήθελα λοιπόν να δώσω έμφαση σε αρκετές πτυχές που είναι σημαντικές συνολικά για το θέμα. Η πρώτη αφορά τη δημιουργία ενός χώρου, που σημαίνει όχι μόνον διαθεσιμότητα και ποιότητα της πρωτοβάθμιας εκπαίδευσης, ανώτατης εκπαίδευσης και κατάρτισης αλλά επίσης έναν χώρο συνέχειας της εκπαίδευσης, συνεχούς ή διά βίου μάθησης και για την αναγνώριση ανεπίσημης και επίσημης εκπαίδευσης. Το ευρωπαϊκό πλαίσιο προσόντων κινείται ακριβώς προς αυτήν την κατεύθυνση. Δεύτερον, είναι μια συνεχής συμβολή σε όσα έχουν ήδη επιτευχθεί: το Europass, το οποίο εγκρίθηκε από το Κοινοβούλιο συμβάλλει στη μεγαλύτερη διαφάνεια των προσόντων, αλλά το πλαίσιο προσόντων θα συμβάλει σημαντικά στη συμβατότητα και τη συγκρισιμότητα των προσόντων και αυτό θα βοηθήσει έτσι στη μεταβίβασή τους. Πρόκειται για μια πολύ σημαντική στροφή.
<P>
Αν καταφέρουμε να το εγκρίνουμε οριστικά, θα παράσχει ένα καλό πλαίσιο, όχι μόνον για τους εργοδότες και τους εργαζόμενους αλλά και για τους φορείς εκπαίδευσης και κατάρτισης, καθώς θα ανοίξει αυτόν τον χώρο και, συνεπώς, θα ασκήσει πίεση για τη βελτίωση της ποιότητας. Διαφάνεια σημαίνει προώθηση καλύτερης ποιότητας εκπαίδευσης και κατάρτισης. Η κ. Jensen αναφέρθηκε σε 32 χώρες. Πιστεύω πως ο αριθμός τους θα αυξηθεί σταδιακά, καθώς επιτυγχάνουμε την ανάπτυξη της διαδικασίας της Κοπεγχάγης και της Μπολόνια, προσφέροντας αξιοπιστία, υψηλές προδιαγραφές και διασφαλισμένες ποιοτικές παραμέτρους. Είμαι πεπεισμένος ότι αυτό θα ωφελήσει συνολικά την ΕΕ, καθώς και τους πολίτες και τα θεσμικά της όργανα. Πιστεύω πως αυτό θα συμβάλει στη διασφάλιση ότι ένας υδραυλικός για παράδειγμα, είτε είναι πολωνός είτε άλλης εθνικότητας, δεν θεωρείται απειλή αλλά ένας πολύ σημαντικός παράγοντας που μπορεί να συμβάλει στην κινητικότητα και την ανταγωνιστικότητα σε μια ενιαία Ευρώπη. Ας συνεχίσουμε την καλή δουλειά για αυτό το πλαίσιο προσόντων. 
<SPEAKER ID="163" LANGUAGE="" NAME="Πρόεδρος." AFFILIATION="">
<P>
Η ψηφοφορία θα διεξαχθεί αύριο στις 11.30. 
<SPEAKER ID="164" LANGUAGE="" NAME="" AFFILIATION="(Η συνεδρίαση διακόπτεται στις 22.20)">
