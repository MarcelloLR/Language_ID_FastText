<CHAPTER ID=1>
Έγκριση των συνοπτικών πρακτικών
<SPEAKER ID=1 NAME="Πρόεδρος">
Τα συνοπτικά πρακτικά της χθεσινής συνεδρίασης έχουν διανεμηθεί.
<P>
Υπάρχουν παρατηρήσεις;
<P>
Τον λόγο έχει ο κ. Posselt.

<SPEAKER ID=2 LANGUAGE="DE" NAME="Posselt">
Κύριε Πρόεδρε, στην σελίδα 15 αναφέρεται ότι χτές στην ώρα των ερωτήσεων υπέβαλα μία ερώτηση σχετικά με την υπαγωγή ορισμένων φυσικών ειδών στην προστασία του περιβάλλοντος. Προσωπικά όμως έθεσα κάποιο ερώτημα σχετικά με την διεύρυνση προς ανατολάς, για την Τσεχική Δημοκρατία, συγκεκριμένα, και σχετικά με την υπαγωγή ορισμένων κατηγοριών δικαίου και ανθρωπίνων δικαιωμάτων στις διεργασίες αυτής της διεύρυνσης προς ανατολάς. Υπάρχει μεγάλη διαφορά. Και θα ήθελα να επιστήσω την προσοχή σας σ' αυτό.

<SPEAKER ID=3 NAME="Πρόεδρος">
Σας ευχαριστώ κύριε Posselt. Θα γίνει η αντίστοιχη διόρθωση.

<SPEAKER ID=4 LANGUAGE="NL" NAME="Wijsenbeek">
Κύριε Πρόεδρε, θά ήθελα να ρωτήσω αν ευσταθεί ότι το Προεδρείο έλαβε μια απόφαση να μας μετατρέψει σε υπαλλήλους αντί εκπρoσώπους του λαού και ότι θα τηρούμε πλέον καταγραφή των χιλιομέτρων που διανύσαμε, των εισητηρίων μας στο τρένο, των διαφόρων επισκέψεών μας και των ταξιδιών μας. Δηλαδή, πρέπει να παραδοθούμε ψυχή τε και σώματι στη γραφειοκρατία. Να λάβετε υπόψη σας, κύριε Πρόεδρε, ότι βρισκόμαστε εδώ για να εκπροσωπούμε τους ψηφοφόρους μας κι όχι ως τσιράκια της γραφειοκρατίας σας, συμπληρώνοντας ατέλειωτους καταλόγους των μετακινήσεών μας. Επισημαίνω ότι μας κρίνει ο ψηφοφόρος, κι όχι το ταμείο σας.

<SPEAKER ID=5 LANGUAGE="DE" NAME="von Habsburg">
Κύριε Πρόεδρε, σήμερα έχουμε γενικά μια τάση να καταντήσουμε όλο και περισσότερο ένα παραπλήρωμα της διοίκησης και όχι να αποτελούμε πλέον τους εκπροσώπους του λαού. Θα σας παρακαλέσω εν τούτοις να εξετάσετε και σεις το ζήτημα επισταμένως, γιατί είναι ολοφάνερο ότι η διοίκηση θέλει να τα αναλάβει όλα και να μας μετατρέψει σε εκτελεστικά της όργανα. Ακουσα πριν από λίγο ότι κάποιος απ' την διοίκηση είπε: Οι κοινοβουλευτικοί εκπρόσωποι αποτελούν αναγκαίο κακό. Δεν έχουμε λοιπόν καμμιά διάθεση να αποτελούμε αναγκαίο κακό!
<P>
(Χειροκροτήματα)

<SPEAKER ID=6 NAME="Πρόεδρος">
Ευχαριστώ κύριε Habsburg. Δεν ξέρω αν κάποιος είπε αυτή τη φράση, την οποία δεν θα χαρακτηρίσω, αλλά ούτως ή άλλως είναι προφανές πως η απόφαση του Προεδρείου δεν έχει καμία σχέση με την βούληση της Διοίκησης να ελέγχει. Η απόφαση του Προεδρείου συνίσταται απλά στο να παρέχει απόδειξη του ταξιδιού, και δεν είναι η πρώτη φορά που πρέπει να παρέχουμε αποδείξεις για τα ταξίδια μας, όπως όλοι σας γνωρίζετε. Για οποιοδήποτε ταξίδι, τα λεγόμενα ενδιάμεσα ταξίδια, εκτός από το κανονικό εβδομαδιαίο μας ταξίδι, δίνουμε απόδειξη, κάτι που κανείς ποτέ δεν το θεώρησε υποτιμητικό για τους βουλευτές, ούτε ως βούληση ελέγχου εκ μέρους της Διοίκησης. Απλά η συμφωνία αυτή δεν είναι τωρινή. Είναι μια συμφωνία η οποία υιοθετήθηκε στο Λουξεμβούργο στη σύνοδο του Ιουνίου και το Προεδρείο απλά υιοθέτησε τα απαραίτητα μέτρα για την εκτέλεση της Συμφωνίας του Λουξεμβούργου.
<P>
(Εγκρίνονται τα συνοπτικά πρακτικά)

<SPEAKER ID=7 NAME="Πρόεδρος">
Χθες στο Όσλο η διεθνής κοινότητα ενέκρινε μια συμφωνία για την απαγόρευση της κατασκευής, της αποθήκευσης και πώλησης των λεγόμενων ναρκών κατά προσωπικού.
<P>
Αυτό το είδος των όπλων σκοτώνει ή τραυματίζει περισσότερους από 250.000 ανθρώπους τον χρόνο, κυρίως πολίτες. Υπάρχουν διάσπαρτες πάνω από εκατό εκατομμύρια νάρκες σε περίπου 70 χώρες.
<P>
Το Κοινοβούλιο σε διάφορες περιστάσεις έχει αποφασίσει, μέσω ψηφισμάτων, να στηρίξει το αποτέλεσμα που επετεύχθη χθές στο Όσλο. Θέλω να ευχαριστήσω τα κράτη μέλη της Ένωσής μας για τις προσπάθειες που έκαναν για την επίτευξη αυτού του αποτελέσματος. Θέλω επίσης να χαιρετήσω την εποικοδομητική αποχή των Ηνωμένων Πολιτειών, με την ελπίδα πως ίσως θα αναθεωρήσουν την θέση τους.
<P>
Το αποτέλεσμα αυτό δεν θα αντισταθμίσει την δυστυχία που τα όπλα αυτά έχουν ήδη προξενήσει. Θα πρέπει να συνεχίσουμε να στηρίζουμε την διαδικασία εξουδετέρωσης των ναρκών. Κάθε φορά όμως που η διεθνής κοινότητα φτάνει σε τέτοιου είδους συμφωνίες, ο κόσμος γίνεται και λίγο καλύτερος. Η Ευρώπη συμβάλλει σε αυτό, και είμαι σίγουρος πως για όλους μας αυτό αποτελεί ένα λόγο ικανοποίησης .

<CHAPTER ID=2>
Έκδοση μεταξύ των κρατών μελών
<SPEAKER ID=8 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0265/97) της κυρίας Palacio Vallelersundi, εξ ονόματος της Επιτροπής Δημοσίων Ελευθεριών και Εσωτερικών Υποθέσεων, για την σύμβαση που συνήφθη βάσει του άρθρου Κ.3 της Συνθήκης της Ευρωπαϊκής Ένωσης, σχετικά με την έκδοση μεταξύ των κρατών μελών.
<P>
Τον λόγο έχει η εισηγήτρια κυρία Palacio Vallelersundi.

<SPEAKER ID=9 NAME="Palacio Vallelersundi">
Κύριε Πρόεδρε, από το 1957 όταν η τότε αρχική διαδικασία ευρωπαϊκής ολοκλήρωσης διακήρυττε σαν στόχο την ολοένα και στενότερη ένωση των λαών της Ευρώπης, έχουμε προχωρήσει πολύ.
<P>
Οι συνθήκες μας σήμερα διακηρύττουν σαν στόχο την επίτευξη ενός χώρου ελευθερίας, ασφάλειας και δικαιοσύνης. Και σίγουρα έχουμε προχωρήσει πολύ. Αυτός ο χώρος ελευθερίας είναι όμως περισσότερο ένας χώρος ελεύθερης κυκλοφορίας αγαθών, κεφαλαίων και υπηρεσιών, παρά ένας χώρος ελεύθερης κυκλοφορίας ατόμων. Αυτός ο χώρος της ελευθερίας, κύριε Πρόεδρε, είναι ένας χώρος που προσφέρει περισσότερη ελευθερία στους εγκληματίες παρά εγγυήσεις για την πάταξη της ίδιας της εγκληματικότητας. Όσον αφορά τους άλλους δύο στόχους, την ασφάλεια και την δικαιοσύνη, πρέπει επίσης στις μέρες μας να τονίσουμε πως υφίστανται εμπόδια για μια πραγματική συνεργασία όσον αφορά την καταστολή του εγκλήματος.
<P>
Κύριε Πρόεδρε, σχετικά με αυτό το θέμα είναι πολλοί οι προβληματισμοί που βαρύνουν τους ευρωπαίους πολίτες. Αυτοί οι προβληματισμοί είναι τόσοι όσες και οι προσδοκίες πως η Ευρωπαϊκή Ένωση, τα κοινοτικά θεσμικά όργανα, θα κάνουν κάτι σε αυτόν τον τομέα. Ας θυμηθούμε τις πρόσφατες διαδηλώσεις στο Βέλγιο με αφορμή τα φοβερά εγκλήματα που είχαν διαπραχθεί εκεί. Τι ζητούσαν εκεί οι πολίτες της Ευρώπης; Την παροχή μέσων για την διευκόλυνση της έκδοσης, και της άμεσης προσαγωγής των εγκληματιών στο αντίστοιχο δικαστήριο, εντός της Ευρωπαϊκής Ένωσης. Και το ίδιο μπορούμε να πούμε για τις διαδηλώσεις στην Ισπανία λόγω της δολοφονίας ενός δημοτικού συμβούλου της Ermua από την τρομοκρατική οργάνωση ΕΤΑ.
<P>
Κύριε Πρόεδρε, είπα πως οι προβληματισμοί είναι πολλοί, και πως σε αυτόν τον τομέα είναι το πρώτο πράγμα που πρέπει να τονίσουμε. Ωστόσο, πρέπει να θεωρήσουμε αυτή τη σύμβαση ως ένα βήμα, ένα ανεπαρκές βήμα, ένα βήμα που δεν μας ικανοποιεί, αλλά ένα επιπλέον βήμα προς την επίτευξη αυτού του χώρου ελευθερίας, ασφάλειας και δικαιοσύνης. Και η σύμβαση δεν μας πείθει, κύριε Πρόεδρε, πρώτον διότι μας κρατά στο πεδίο του δημόσιου διεθνούς δικαίου. Πρόκειται για μια πολυμερή σύμβαση, και παρότι πρόκειται για πράξη του Συμβουλίου, δεν πρόκειται όμως όντως για πράξη της Ευρωπαϊκής Ένωσης, αλλά εδώ, ακόμη, καθένα από τα κράτη μέλη αποτελεί μια ανεξάρτητη οντότητα και δρα ανεξάρτητα. Βρισκόμαστε λοιπόν μακριά από αυτόν τον εσωτερικό χώρο, αυτόν τον ενιαίο χώρο ελευθερίας, ασφάλειας και δικαιοσύνης.
<P>
Το άλλο θέμα που πρέπει να καταγγείλουμε είναι το γεγονός πως κατά την κατάρτιση της σύμβασης που μας απασχολεί, το Συμβούλιο δεν συμβουλεύθηκε το Ευρωπαϊκό Κοινοβούλιο. Θα μπορούσαμε να πούμε πως το έχουμε συνηθίσει, αλλά αυτό το Κοινοβούλιο ποτέ δεν θα συνηθίσει στο να μη γίνονται σεβαστοί από το Συμβούλιο οι κανόνες των συνθηκών, στο να μην εισακούγεται η γνώμη του, όπως ορίζει η ισχύουσα Συνθήκη. Ας ελπίσουμε από τώρα και στο εξής και με τους νέους όρους της Συνθήκης του Αμστερνταμ που επιβάλλουν με προστακτικό χαρακτήρα την διαβούλευση με το Κοινοβούλιο, πως το Συμβούλιο θα αντιδράσει και θα κόψει αυτές τις κακές συνήθειες και θα συμβουλεύεται το Κοινοβούλιο για όλα αυτά τα θέματα που αποτελούν θέματα υψίστου ενδιαφέροντος για τους ευρωπαίους πολίτες, τους οποίους, κύριε Πρόεδρε, εκπροσωπεί αυτή η συνέλευση.
<P>
Δεν συμβουλεύτηκαν το Κοινοβούλιο. Επίσης, πρόκειται για μια διεθνή σύμβαση. Ωστόσο, είπαμε πως είναι ένα βήμα προς τα εμπρός, και γιατί είναι ένα βήμα προς τα εμπρός; Γιατί απλοποιεί τους όρους έκδοσης συγκριτικά με την Σύμβαση του 1957, μια σύμβαση που συνάφθηκε στα πλαίσια του Συμβουλίου της Ευρώπης και όχι μια σύμβαση μεταξύ των κρατών μελών της Ευρωπαϊκής Ένωσης. Λόγω του βαθμού της πολιτικής ολοκλήρωσης που έχει επιτευχθεί, του βαθμού αμοιβαίας εμπιστοσύνης μεταξύ των υπαρχόντων δικαστικών συστημάτων, οι πολίτες ζητούν να δοθεί μια λύση εντός της Ευρωπαϊκής Ένωσης και όχι σε εξωτερικά φόρα, όπως είναι το Συμβούλιο της Ευρώπης.
<P>
Ανάμεσα στα πιο σημαντικά επιτεύγματα αυτής της νέας σύμβασης, πρέπει να τονίσουμε, κύριε Πρόεδρε, την έκταση των γεγονότων που οδηγούν στην έκδοση εφόσον έχει μειωθεί η απαιτούμενη ποινή από ένα χρόνο σε 6 μήνες, . την παγίωση της δυνατότητας να στερείται η ελευθερία σε ένα άτομο σε ένα χώρο πέρα από κάποιο σωφρονιστικό ίδρυμα. την συμπερίληψη της φορολογικών αδικημάτων, γιατί είναι σημαντικό για την Ευρώπη να αντιμετωπίζει την φοροδιαφυγή με καταλληλότερα μέσα. την κατοχύρωση της υποχρέωσης έκδοσης μεταξύ κρατών μελών. την μερική άρση της απαίτησης εξειδίκευσης, δηλαδή να είναι δυνατόν να διώκεται ένας εγκληματίας και για άλλα αδικήματα για τα οποία δεν έχει αιτηθεί η έκδοσή του, εάν και μόνο εάν αυτά τα αδικήματα δεν συνοδεύονται από καταδίκη φυλάκισης.
<P>
Και μείζονος σημασίας αυτή τη στιγμή είναι η άρση του κωλύματος του πολιτικού αδικήματος που περιέχεται στο άρθρο 5. Δεν θα είναι πλέον δυνατή η άρνηση της έκδοσης με την επίκληση πολιτικού αδικήματος. Επίσης σημαντική είναι η άρση, τουλάχιστον μερική, της απαίτησης της διπλής κατηγορίας στα αδικήματα που συνδέονται με την τρομοκρατία. Ωστόσο είναι επίσης πολλές οι κριτικές που πρέπει να κάνουμε στην συνθήκη αυτή, σε αυτή τη συνέλευση.
<P>
Η πρώτη είναι η ύπαρξη πολύ λίγων προτάσεων για βελτίωση όσον αφορά την εκτέλεση των διαδικασιών έκδοσης. Αυτές οι διαδικασίες πρέπει να επισπεύδονται. Χρειάζεται να απλουστευτούν και να προχωρήσουμε. Η δεύτερη κριτική είναι πως δεν καθορίζεται ένα μέγιστο χρονικό διάστημα για την εκτέλεση αυτών των διαδικασιών, πράγμα που όμως καθορίζεται στην Σύμβαση του 1995 για την εθελοντική έκδοση, επίσης στα πλαίσια της Ευρωπαϊκής Ένωσης.
<P>
Επιπλέον, πρέπει να τονίσουμε πως η σύμβαση έχει την δυνατότητα να παγιώνει το δικαίωμα των επιφυλάξεων σε όλες πρακτικά τις προόδους που τόνισα, και αυτό έρχεται σε αντίφαση με την ίδια την ουσία αυτών που διακηρύττουν οι ιδρυτικές συνθήκες της Ευρωπαϊκής Ένωσης και αυτών που περιέχονται στο προοίμιο της σύμβασης. Αν υπάρχει αμοιβαία εμπιστοσύνη μεταξύ των δικαστικών συστημάτων, αν υπάρχει αμοιβαία εμπιστοσύνη ανάμεσα στις νομικές διατάξεις των κρατών μελών, δεν νοείται η δυνατότητα αυτών των επιφυλάξεων.
<P>
Κύριε Πρόεδρε, ή είμαστε ένα σύνολο κρατών και αναγνωρίζουμε ανάμεσά μας ίσες αξίες στο σύστημα εξασφάλισης των δημοσίων ελευθεριών ή, αν όχι, τότε η Ευρωπαϊκή Ένωση παύει να έχει νόημα. Η Ευρωπαϊκή Ένωση θα είναι μια εσωτερική αγορά, μια τελωνειακή ένωση, αλλά ποτέ μια πραγματική ένωση ελεύθερων πολιτών που μάχονται για κοινά συμφέροντα.
<P>
Τέλος, κύριε Πρόεδρε, η μεγαλύτερη κριτική που πρέπει να κάνουμε από αυτή τη συνέλευση είναι πως δεν ορίζεται καμία αρμοδιότητα για το Ευρωπαϊκό Δικαστήριο του Λουξεμβούργου, ούτε καν αυτή που ορίζεται από άλλες συμβάσεις, όπως αυτή της EUROPOL. Λέγεται πως το θέμα αυτό θα εξετασθεί έπειτα από ένα χρόνο. Αλλά αυτό δεν αρκεί και πρέπει να το καταγγείλουμε.
<P>
Και λοιπόν ποιος είναι ο απολογισμός; Ο απολογισμός είναι λοιπόν πως, παρόλ' αυτά, πρέπει να στηρίξουμε αυτή τη σύμβαση, πως πρέπει να ζητήσουμε την κύρωσή της όσο γίνεται πιο γρήγορα, πως πρέπει να ζητήσουμε από τα κράτη μέλη που εκφράζουν επιφυλάξεις να μην τις χρησιμοποιήσουν ούτε να τις κυρώσουν μερικώς, καθώς και πρέπει να ζητήσουμε επίσης από το Συμβούλιο να εξετάσει την πιθανότητα θέσης σε ισχύ της σύμβασης αυτής πριν να την κυρώσει ακόμη και το πιο αργοπορημένο κράτος μέλος, με την ίδια φιλοσοφία αυτών που ήδη καθορίζει η Συνθήκη του Αμστερνταμ.
<P>
Κύριε Πρόεδρε, η ομάδα μου θα ζητήσει ευνοϊκή ψήφο για την έκθεση αυτή υπό ένα μόνο όρο, και αυτός είναι η έγκριση του παραρτήματος 13 το οποίο ζητά από τα κοινοβούλια των κρατών μελών να μην κυρώσουν την σύμβαση έως ότου δοθούν αρμοδιότητες στο Ευρωπαϊκό Δικαστήριο του Λουξεμβούργου.
<P>
Κατήγγειλα πως δεν συμφωνούμε, πως θέλουμε αρμοδιότητες για το Ευρωπαϊκό Δικαστήριο του Λουξεμβούργου, άλλα είπα επίσης πως η Ευρώπη κτίζεται σιγά σιγά, βήμα προς βήμα, πως αυτό είναι ένα βήμα το οποίο δεν πρέπει να αφήσουμε να πάει χαμένο, και πως, ξεκινώντας από αυτή τη βάση, αυτό που πρέπει να κάνουμε είναι να συνεχίσουμε να προχωρούμε μπροστά ούτως ώστε να κάνουμε πραγματικότητα την διακήρυξη αυτή της Συνθήκης του Αμστερνταμ για την δημιουργία ενός χώρου ελευθερίας, ασφάλειας και δικαιοσύνης που ζητούν οι πολίτες μας, όχι όμως χρησιμοποιώντας μέσα του διεθνούς δημόσιου δικαίου, αλλά μέσα πραγματικά κοινοτικά, μέσα της Ευρωπαϊκής Ένωσης.
<P>
(Χειροκροτήματα)

<SPEAKER ID=10 NAME="Voggenhuber">
Κύριε Πρόεδρε, κυρίες και κύριοι. Η Επιτροπή Θεσμικών Θεμάτων υπέβαλε, ομόφωνα, τρία κυρίως αιτήματα στην Επιτροπή Εσωτερικών Υποθέσεων. Δύο από αυτά, και είμαστε ευγνώμονες γι' αυτό, ελήφθησαν υπόψη. Σχετικά με ένα από αυτά και προς μεγάλη μου λύπη, η κυρία εισηγήτρια αποστασιοποιήθηκε πολύ έκδηλα.
<P>
Τα δύο σημεία αφορούν την αρμοδιότητα του Ευρωπαϊκού Δικαστηρίου. Πρώτον: την έκκληση προς τα εθνικά κοινοβούλια, να εξαρτήσουν την τελική επικύρωση από την αρμοδιότητα ή μη του Ευρωπαϊκού Δικαστηρίου και, δεύτερον: την επείγουσα αίτηση συνδρομής προς το Συμβούλιο, να εξετάσει την αρμοδιότητα του Ευρωπαϊκού Δικαστηρίου όχι μετά την παρέλευση ενός ολόκληρου χρόνου αλλά αμέσως, χωρίς καθυστέρηση.
<P>
Ένα τρίτο αίτημα αφορά μία ανωμαλία, που δεν θίχτηκε καθόλου στην έκθεση της Επιτροπής Εσωτερικών Υποθέσεων υπό την κυρία Palacio Vallelersundi, δηλαδή την ελλειψη των ελαχίστων όρων ενός κράτους δικαίου κατά την εκτέλεση παρομοίων αιτήσεων έκδοσης προσώπων. Ίσως να είναι άγνωστη σε κάποιους, χωρίς να πάψει όμως να αποτελεί απίστευτη κατάσταση, το γεγονός ότι στις διακρατικές διαδικασίες έκδοσης δεν υφίστανται ούτε και οι πιο πρωτόγονες εγγυήσεις νομικής προστασίας που υπάρχουν σε κάθε εθνικό ποινικό δίκαιο - δικαίωμα συνηγόρου, δικαίωμα διερμηνείας, δικαίωμα έφεσης, προθεσμίες διαδικασίας - αυτό σημαίνει ότι πολίτες για μήνες, χωρίς προθεσμίες και χωρίς εξέταση των συνθηκών κράτησής τους κρατούνται στις φυλακές και δεν υπάρχει καμμιά προσπάθεια εκ μέρους του Συμβουλίου να καταλήξει σε μια συμφωνία.
<P>
Λυπούμαι για την αποστασιοποίηση της εισηγήτριας συγκεκριμένα και εξαιρετικά για το θέμα αυτο. Αυτό το Κοινοβούλιο υπεράσπισε πάντα δύο σκοπούς: την εμβάθυνση της ευρωπαϊκής συνεργασίας και την δημιουργία μιας ευρωπαίκής δημοκρατίας όπου θα γίνονται σεβαστά τα θεμελιώδη και ατομικά δικαιώματα των πολιτών. Είναι σημαντική η συμπεριφορά του Κοινοβουλίου σε μια περίπτωση σύγκρουσης, και μια τέτοια περίπτωση σύγκρουσης μεταξύ της εμβάθυνσης της συνεργασίας, που χαιρετίζουμε από την μία και των ατομικών δικαιωμάτων του πολίτη, από την άλλη, αντιμετωπίζουμε τώρα.
<P>
Η εισηγήτρια μας επέστησε την προσοχή στο γεγονός ότι εδώ παραμερίζεται μία σειρά εμποδίων. Αυτή είναι μια άποψη των πραγμάτων και φυσικά χαιρετίζουμε και εμείς το γεγονός ότι κατά την διαδικασία έκδοσης προσώπων παραμερίζονται υφιστάμενα εμπόδια μεταξύ των ευρωπαϊκών κρατών. Είναι όμως σημαντικό να παρατηρήσουμε με οξύτερο βλέμμα, ότι αυτά ακριβώς τα εμπόδια αντιπροσωπεύουν και εγγυήσεις ενός κράτους δικαίου, ή εγγυήσεις νομικής προστασίας για τους πολίτες. Δεν πρόκειται για διάφορα προσκόμματα γραφειοκρατικού τύπου, πρόκειται π.χ. για την απαγόρευση έκδοσης εάν η αξιόποινη πράξη δεν τιμωρείται στη χώρα του παραβάτη, ή η απαγόρευση έκδοσης για τους πολίτες μιας χώρας ή η απαγόρευση έκδοσης σε τρίτα κράτη χωρίς να ερωτηθεί το πρώτο κράτος. Όλα αυτά τα λεγόμενα εμπόδια συνιστούν ουσιαστικά δικαιώματα του πολίτη. Θεωρώ ότι είναι σωστό να διακυβευτούν αυτά τα προσκόμματα στα πλαίσια μιας εμβάθυνσης της ευρωπαϊκης συνεργασίας, όμως, και το όμως αυτό είναι απαραίτητο, μόνο σε σχέση με την δημιουργία σε ευρωπαϊκό επίπεδο νομικών εγγυήσεων και μόνο με αντίστοιχη αρμοδιότητα του Ευρωπαϊκού Δικαστηρίου.
<P>
Κι εδώ φτάνουμε σε μια σύγκρουση αποφασιστικής σημασίας. Πιστεύω ότι εάν δεν σταματήσουμε να επικεντρώνουμε το ενδιαφέρον μας σε ορισμένους τομείς και κυρίως στον τομέα της εσωτερικής ασφάλειας γκρεμίζοντας αναγκαστικά και εθνικά δικαιώματα των πολιτών και δημοκρατικά πρότυπα, χωρίς να θεμελιώνονται συγχρόνως τα αντίστοιχα δικαιώματα σε ευρωπαϊκο επίπεδο, τότε δημιουργούμε σ' αυτό το θέμα μία βαθιά πηγή σύγκρουσης που αφορά την ευρωπαϊκή ολοκλήρωση. Γι' αυτό κάνω έκκληση σε όλους εσάς, να υποστηρίξετε αυτή την τροπολογία για τις ελάχιστες εγγυήσεις κατά της διαδικασίας έκδοσης προσώπων, η οποία στα κύρια σημεία της υποστηρίχτηκε και από την Επιτροπή Θεσμικών Θεμάτων. Η πολιτική ομάδα μου για τους λόγους που ανέφερα δεν θα υπερψηφίσει την έκθεση αυτή.

<SPEAKER ID=11 LANGUAGE="DE" NAME="Schulz">
Κύριε Πρόεδρε, κυρίες και κύριοι. Θα ψηφίσουμε εντελώς διαφορετικά απ' ό, τι η ομάδα των Πρασίνων σχετικά με την έκθεση της κυρίας Palacio ακόμη και αν συμμεριζόμαστε, εν μέρει, την μιά ή την άλλη παρατήρηση που έκανε ο κύριος Voggenhuber εκ μέρους της oμάδας του. Αρχίζω, όπως πολύ συχνά πρέπει να κάνουμε για εκθέσεις παρόμοιας φύσεως, με μια κριτική για τον διαδικαστικό τρόπο που ακολουθεί το Συμβούλιο, που όμως για μία ακόμη φορά είναι εντελώς συμπτωματικός.
<P>
Όταν συζητούμε - και η έκθεση Palacio αποτελεί μια συμβολή σ' αυτό - για το ότι στην Ευρωπαϊκή Ένωση παράλληλα με την οικονομική, με τη δημοσιονομική ανάπτυξη, διαρκώς πρέπει να υφίσταται και μια κοινή ανάπτυξη των αρχών του δικαίου, όμως με την έναρξη αυτών των συζητήσεων διαπιστώνουμε πάντα και συνεχώς ότι κάθε φορά παραβιάζονται βασικοί κανόνες του παιχνιδιού, π.χ. ότι το Ευρωπαϊκό Κοινοβούλιο, στην διαδικασία των διαβουλεύσεων καλείται να συμμετέχει στις διαβουλεύσεις πάντα εκ των υστέρων, όταν τα πράγματα έχουν μπεί κιόλας σ' ένα δρόμο, τότε αυτή η παράλειψη στον τρόπο διαδικασίας που ακολουθεί το Συμβούλιο καταδεικνύει ακριβώς την απόσταση από τη δημοκρατία που φέρει στο φώς το Συμβούλιο ιδιαίτερα σχετικά με τον Τρίτο Πυλώνα της Συνθήκης του Μάαστριχτ.
<P>
Το ζήτημα αυτό ίσως αλλάξει με την Συνθήκη του Αμστερνταμ, όπου προβλέπονται κατά τρόπο δεσμευτικό, οι διαβουλεύσεις με το Ευρωπαϊκό Κοινοβούλιο. Παράλληλα, με αυτόν τον διόλου δημοκρατικό διαδικαστικό τρόπο, όπως έχει ήδη αναφέρει η κυρία Palacio υπάρχουν ελλείψεις και σχετικά με την αρμοδιότητα του Ευρωπαϊκού Δικαστηρίου. Και αυτό δεν είναι η πρώτη φορά που συμβαίνει. Διαμαρτυρόμαστε γι' αυτό συνεχώς και επανειλημμένως. Και μόνο το γεγονός ότι το Ευρωπαϊκό Δικαστήριο δεν έχει την αρμοδιότητα, αποτελεί ήδη ένα στοιχείο ελλειπούς νομικής προστασίας για τους ενεχόμενους πολίτες, γυναίκες και άνδρες! Οι εγγυήσεις νομικής προστασίας που υφίστανται ακόμη στον τομέα της εθνικής νομοθεσίας, όταν δεν μεταφέρονται στο επίπεδο της Ευρωπαϊκής Ένωσης, την στιγμή που κάποιος εκπροσωπεί την μεταφορά στοιχείων της εθνικής νομοθεσίας, σχετικά με θέματα εσωτερικής ασφάλειας, σε ευρωπαϊκό επίπεδο, μεγεθύνει τη συνεχή και υποσυνείδητη καχυποψία που υπάρχει, ακόμη, κατά των διαδικαστικών τρόπων που ακολουθεί η Ευρωπαϊκή Ένωση. Όλα αυτά κατά την γνώμη μου εκφράστηκαν πολύ ορθά.
<P>
Όμως, υπάρχουν και κάποιες βελτιώσεις, κι αυτές οι βελτιώσεις παρ' όλη την κριτική μας, πρέπει να εκτιμηθούν. Κατά τη διάρκεια της συζήτησης στα πλαίσια της δικής μας επιτροπής σχετικά με ένα σημείο - που δεν θα ήθελα εδώ να αποσιωπήσω - φτάσαμε σε μια θέση έντονα χρωματισμένη, ας το παραδεχτούμε. Δηλαδή στο ζήτημα της αξιόποινης πολιτικής πράξης. Η κυρία Palacio την υπογράμμισε. Θα ήθελα εδώ να το επαναλάβω επειδή για εβδομάδες απασχόλησε την επιτροπή μας. Επιθυμώ να το εκφράσω σαφώς εξ ονόματος της πολιτικής μου ομάδας: Αν αποτελούμε μία Κοινότητα δημοκρατικών κρατών δικαίου, και κάθε κράτος μέλος αναγνωρίζει σε άλλο κράτος μέλος ότι το σύνταγμα που εφαρμόζει και χρησιμοποιεί ανταποκρίνεται, μόνο, στους στοιχειώδεις βασικούς κανόνες δημοκρατίας, τότε δεν μπορεί να υπάρξει, στο πλαίσιο της Ευρωπαϊκής Ένωσης, προστασία από αξιόποινες πολιτικές πράξεις.
<P>
Το ότι η έκθεση Palacio το αναφέρει συγκεκριμένα και το υποδεικνύει, αποτελεί μία από τις σημαντικότερες συμβολές που κληθήκαμε να επεξεργαστούμε με την συζήτηση αυτή. Γι' αυτό η εισηγήτρια καθώς και όλοι όσοι συνέβαλαν στην έκθεση αυτή αξίζουν συγχαρητηρίων. Παρά τις επιφυλάξεις, που παρ' όλα αυτά διατηρούμε, καταλήξαμε - κι εδώ συγχαίρω την συνάδελφο Palacio για την εμπεριστατωμένη εργασία της και ετοιμότητα να δεχτεί ακόμη και την κριτική που της ασκήθηκε - στο ότι επιθυμούμε να εγκρίνουμε αυτή την έκθεση.

<SPEAKER ID=12 LANGUAGE="DE" NAME="Nassauer">
Κύριε Πρόεδρε, κυρίες και κύριοι. Σχετικά πρόσφατα, ένα Πορτογάλος πολίτης καταδικάστηκε στην Γερμανία σε ισόβια, για φόνο. Δυστυχώς, το άτομο αυτό κατάφερε να αποδράσει από την φυλακή και να γυρίσει στην Πορτογαλία. Το αίτημα της Γερμανίας να εκδοθεί αυτός ο πολίτης προκειμένου να εκτίσει την ποινή του στη Γερμανία απορρίφθηκε από την Πορτογαλία, με την αιτιολογία ότι στην Πορτογαλία δεν προβλέπεται ισόβια ποινή. Για τον λόγο αυτό δεν υφίσταται αίτημα έκδοσης.
<P>
Η περίπτωση αυτή περιγράφει ακριβώς το πρόβλημα που μας απασχολεί. Αντίθετα απ' ό, τι ανέπτυξε ο αγορητής της Ομάδας των Πρασίνων, δεν πρόκειται εδώ για την αποδόμηση του κράτους - δικαίου αλλά αντίθετα για την πρώτη θεμελίωσή του στην Ευρώπη! Γιατί δεν αποτελεί απόδειξη υπάρξεως κράτους δικαίου, όταν ο φόνος μέσα στην Ευρωπαϊκή Ένωση ή δεν τιμωρείται καθόλου ή όταν αντιμετωπίζεται διαφορετικά. Εδώ όλοι βιώνουμε συνεχώς και εντονότερα το ότι στον τομέα της οικονομίας διαθέτουμε ένα μεγάλο χώρο της Κοινότητας, μ' αυτόν τον κοινό οικονομικό χώρο, όμως, δεν συνδέεται κανένας αντίστοιχος δικαστικός χώρος. Στην Κοινότητα, τώρα, μπορούμε αυτόματα να προβαίνουμε σε διασυνοριακές συναλλαγές, δυστυχώς όμως το ίδιο μπορούν να πράξουν και οι απλοί και οι οργανωμένοι εγκληματίες.
<P>
Στον τομέα του δικαίου δεν έχουν πραγματοποιηθεί σε επαρκή βαθμό τα άλματα υπεράνω των συνόρων. Ένα πολύ προσεκτικό και κατά την γνώμη πολλών ανεπαρκές βήμα προς την κατεύθυνση αυτή είναι η συμφωνία, μέσω της οποίας θα υπάρξουν εγγυήσεις ότι όσοι έχουν διαπράξει αξιόποινες πράξεις εντός της Ευρωπαϊκής Ένωσης, θα είναι δυνατόν να λογοδοτήσουν στην δικαιοσύνη, αφού από την άλλη επωφελούνται από τα πλεονεκτήματα που προσφέρει η Ένωση - από την ελεύθερη κυκλοφορία προσώπων - για παράδειγμα. Κι αυτό θα ήταν καλό και άγιο. Εάν ασκώ κριτική στην συμφωνία αυτή, δεν το κάνω μόνο για τους λόγους που η συνάδελφος Palacio μας εξέθεσε με ακρίβεια και τους οποίους ανέφερε επίσης ο συνάδελφος Schulz, δηλαδή την ελλιπή συμμετοχή του Ευρωπαϊκού Κοινοβουλίου, αλλά επίσης και γιατί πραγματοποιείται πολύ ανεπαρκής πρόοδος προς την κατεύθυνση του ενιαίου χώρου, γιατί η συμφωνία γίνεται διάτρητη από τις πολλές επιφυλάξεις, επειδή η Ελλάδα, ως κράτος μέλος επιφυλάσσεται σχετικά με την έκδοση κάποιου που κατηγορείται ότι πολέμησε για την ελευθερία.
<P>
Δεν μπορώ να φανταστώ ότι εμείς κάπου στην Ευρωπαϊκη Ένωση διαθέτουμε μία τόσο διαφορετική αντίληψη για την ελευθερία ώστε πίσω της θα μπορούν να καλυφθούν αξιόποινες πράξεις. Όλα αυτά δείχνουν ότι δεν έχουμε προχωρήσει πολύ σ' αυτό τον δρόμο. Παρ' όλα αυτά η συμφωνία συνιστά ένα βήμα προς την σωστή κατεύθυνση και είναι απαραίτητο να επικυρωθεί γρήγορα, προκειμένου να γίνει δυνατή η εφαρμογή της.
<P>
(Χειροκροτήματα)

<SPEAKER ID=13 LANGUAGE="FR" NAME="Schaffner">
Κύριε Πρόεδρε, θα ήθελα να συγχαρώ την κ. Palacio για την εξαιρετική έκθεσή της. Όπως και εκείνη, έτσι και εγώ, εξ ονόματος της ομάδας μου, διαπιστώνω με χαρά τις σημαντικές καινοτομίες που εισάγει η υπό εξέταση συνθήκη. Σε έναν κοινό χώρο χωρίς σύνορα, η βελτίωση της δικαστικής συνεργασίας σε ποινικά ζητήματα είναι απαραίτητη για την αποτελεσματικότερη καταπολέμηση του οργανωμένου εγκλήματος και της τρομοκρατίας. Δεν πρέπει πλέον ένα κράτος μέλος να υποθάλπει εγκληματίες, προστατεύοντάς τους έτσι από τη δίωξη και τις κυρώσεις που μπορεί να ασκήσει εναντίον τους ένα άλλο κράτος μέλος.
<P>
Εφόσον ο ουσιαστικός στόχος της Συνθήκης ικανοποιεί τις προσδοκίες μας, με την κατάργηση της αρχής της διπλής κατηγορίας, με τη μη εξομοίωση των παρανόμων πράξεων με πολιτικά εγκλήματα, με την ενσωμάτωση των φορολογικών εγκλημάτων, και με την αποδοχή της έκδοσης των πολιτών των κρατών μελών, τότε, όπως και η κ. Palacio, μπορώ μόνο να εκφράσω τη λύπη μου για τις επιφυλάξεις που διατυπώθηκαν από ορισμένα κράτη μέλη. Οι επιφυλάξεις αυτές θα αφαιρούσαν την ουσία της Συνθήκης και, κυρίως, θα μπορούσαν να δημιουργήσουν την εντύπωση ότι υπάρχει έλλειψη αμοιβαίας εμπιστοσύνης μεταξύ των κρατών.
<P>
Σίγουρα δεν συμμερίζομαι πλήρως την ανάλυση όσον αφορά τον τύπο σε νομικό επίπεδο, ιδιαίτερα ως προς τους όρους διαβούλευσης του Κοινοβουλίου, που προβλέπονται στο άρθρο 4.6, παράγραφος 2, αλλά σε ό, τι αφορά την αρχή της αναγκαιότητας αυτής της διαβούλευσης, τάσσομαι ανεπιφύλακτα υπέρ της έκθεσης. Εν πάση περιπτώσει, χάρη στο νέο άρθρο Κ.11, παράγραφος 1, της Συνθήκης του Αμστερνταμ, η διαμάχη αυτή, που διεξάγεται σε επίπεδο εννοιών, θα αποτελέσει παρελθόν.
<P>
Ευελπιστώ ότι τα κράτη μέλη θα κυρώσουν την εν λόγω Συνθήκη το συντομότερο δυνατό και ότι θα εκμεταλλευθούν την ευκαιρία που τους προσφέρεται να τη θέσουν σε ισχύ αμέσως μετά την κύρωσή της.
<P>
Αναμφισβήτητα, εξακολουθεί να υφίσταται το ακανθώδες πρόβλημα του ρόλου που καλείται να διαδραματίσει το Ευρωπαϊκό Δικαστήριο. Μετά τη συμφωνία που επιτεύχθηκε στο πλαίσιο της Συνθήκης του Αμστερνταμ, το Συμβούλιο θα έπρεπε να είναι σε θέση να το επιλύσει γρήγορα, ακολουθώντας το παράδειγμα του συμβιβασμού του Αμστερνταμ. Όμως η άμεση ανάγκη της Ευρωπαϊκής Ενωσης να θέση σε ισχύ την εν λόγω Συνθήκη, δεν θα ήταν δυνατό να εξουδετερωθεί από οποιονδήποτε λόγο, ακόμη και από το ρόλο του Ευρωπαϊκού Δικαστηρίου.
<P>
Η έγκριση της παραγράφου 13 της έκθεσης, μετά την έγκριση της τροπολογίας της κ. Roth, θα αποτελέσει τον ακρογωνιαίο λίθο για την υποστήριξη της εν λόγω έκθεσης από την ομάδα μου.

<SPEAKER ID=14 LANGUAGE="NL" NAME="Wiebenga">
Κύριε Πρόεδρε, με τιμά η παρουσία του Επιτρόπου κ. Fischler, ο οποίος κατέχει τα θέματα της γεωργίας. Εντούτοις, αναρωτιέμαι πού είναι τώρα η Επίτροπος κ. Gradin. Νόμισα πώς ήταν αυτή την εβδομάδα εδώ - ίσως θά έλθει αργότερα.
<P>
Κύριε Πρόεδρε, η νέα συνθήκη έκδοσης αποτελεί βελτίωση. Η έκδοση εγκληματιών μέσα στην Ευρωπαϊκή Ενωση παραείναι χρονοβόρα, παραείναι περίπλοκη. Με την παρούσα συνθήκη θα επισπευθούν τα πράγματα. Το γεγονός ότι μπορούν τώρα πια να εκδίδονται και υπήκοοι καρτών μελών, δηλαδή Ολλανδοί να εκδίδονται απ' την ολλανδική κυβέρνηση και Βέλγοι να εκδίδονται απ' τη βελγική, αποτελεί κι αυτό ένα μεγάλο θετικό βήμα. Πρόοδος είναι επίσης το γεγονός ότι οι τρομοκράτες μπορούν να εκδοθούν πιο εύκολα, ή τουλάχιστον λιγότερο δύσκολα. Συνολικά, προχωρήσαμε κι άλλο στο δρόμο προς τον ευρωπαϊκό δικαστικό χώρο για τον οποίο αγωνιζόμαστε όλοι, ή τουλάχιστον η πλειοψηφία του Σώματος. Η εισηγήτρια, την οποία συγχαίρω για την έκθεσή της, επισήμανε όμως και τα αδύναμα σημεία της συνθήκης. Και συμφωνώ μαζί της. Εξ ονόματος της φιλελεύθερης ομάδας επισημαίνω ότι το γεγονός ότι το Ευρωπαϊκό Δικαστήριο δεν έχει καμία αρμοδιότητα στον τομέα του ποινικού δικαίου, αποτελεί σοβαρό έλειμμα. Με τη Συνθήκη του Αμστερνταμ βελτιώθηκαν μεν κάπως τα πράγματα, αλλά επιδέχονται ακόμη βελτιώσεων.
<P>
Κύριε Πρόεδρε, όπως επισημάνθηκε επανειλημμένα, το Κοινοβούλιο δεν γνωμοδότησε. Στο σχέδιο ψηφίσματος εκφράσαμε τη λύπη μας. Και ναι μεν θα το υπερψηφίσουμε αλλά ομολογώ ότι θεωρώ αυτή την διατύπωση μάλλον ασθενή. Δεν είναι καθόλου λογικό ότι δεν ζήτσηαν τη γνώμη μας. Αναλογιζόμενη όλα αυτά, η φιλελεύθερη ομάδα κατέληξε πάντως στο συμπέρασμα να υποστηρίξει το σχέδιο ψηφίσματος.

<SPEAKER ID=15 LANGUAGE="ES" NAME="Mohamed Alν">
Κύριε Πρόεδρε, η σύμβαση για την έκδοση μεταξύ των κρατών μελών της Ευρωπαϊκής Ένωσης, που μας απασχολεί σήμερα, μπορεί να αποτελέσει ένα βήμα προς την επίτευξη αυτού του ευρωπαϊκού νομικού και δικαστικού χώρου ο οποίος, με την απαραίτητη διαφάνεια και τις δημοκρατικές εγγυήσεις, πρέπει να ολοκληρώσει και να αναπτύξει την δημιουργία της οικονομικής Ευρώπης, όπως ειπώθηκε.
<P>
Ωστόσο, είναι απαραίτητο να γίνουν κάποιες παρατηρήσεις σχετικά με την σύμβαση, τόσο όσον αφορά το περιεχόμενό της όσο και την διαδικασία σύναψής της. Πρωτίστως, πρέπει να κρίνουμε με αυστηρότητα το γεγονός ότι το Συμβούλιο δεν σεβάστηκε τις διατάξεις του Τίτλου VI της Συνθήκης της Ευρωπαϊκής Ένωσης και σύναψε την σύμβαση δίχως πρώτα να ενημερώσει ούτε να συμβουλευτεί το Ευρωπαϊκό Κοινοβούλιο.
<P>
Όσον αφορά το περιεχόμενό της, συμμεριζόμαστε τον στόχο για βελτίωση της συνεργασίας των δικαστικών αρχών στον τομέα της έκδοσης. Το γεγονός όμως ότι επιτρέπεται στα κράτη μέλη να εκφράζουν επιφυλάξεις για όλο σχεδόν το σύνολο των καινοτομιών που επιφέρει η σύμβαση, θα έχει ως αποτέλεσμα να εξαρτάται η αξία της από την διατύπωση ή μη αυτών των επιφυλάξεων από τα κράτη μέλη.
<P>
Σχετικά με τις διαδικασίες έκδοσης για τρομοκρατία, όπως και η εισηγήτρια, έτσι και εμείς λυπούμαστε που η έλλειψη σαφήνειας στην σύνταξη της σύμβασης και η έλλειψη εμπιστοσύνης ανάμεσα στα κράτη μέλη μπορεί να οδηγήσει στο να εξαιρείται η έκδοση για λόγους συνεργασίας ή συμμετοχής με τρομοκρατικές ομάδες, κάτι που δεν έχει νόημα σε ένα χώρο ελεύθερο και δημοκρατικό όπου δεν χωρά το πολιτικό αδίκημα.
<P>
Εν πάση περιπτώσει, πρέπει να επιμείνουμε η έκδοση να παραμείνει πάντα στα χέρια των δικαστικών οργάνων και όχι των εκτελεστικών εξουσιών, λαμβανομένου υπόψη πως η απονομή της ευθύνης για λήψη απόφασης στις κυβερνήσεις θα αποτελούσε παραβίαση των δικαιοδοτικών εγγυήσεων του ατόμου.
<P>
Είναι όντως σημαντικό να πορευτούμε προς μια αυτόματη διαδικασία έκδοσης στα πλαίσια ενός χώρου ελευθερίας, ασφάλειας και δικαίου, με στόχο την επίτευξη ενός ευρωπαϊκού νομικού και δικαστικού χώρου, όπου υπάρχει σεβασμός στα στοιχειώδη δικαιώματα, δημοκρατικός έλεγχος και διατήρηση του δικαστικού χαρακτήρα των διαδικασιών και χωρίς να επηρεάζονται αρνητικά τα δικαιώματα υπεράσπισης των πολιτών.

<SPEAKER ID=16 LANGUAGE="DE" NAME="Ullmann">
Κύριε Πρόεδρε, κατά την γνώμη μου εδώ έχουμε να κάνουμε με εντελώς αντίθετα πράγματα. Και δεν εννοώ μ' αυτό την εξαιρετική έκθεση της συναδέλφου Palacio, αλλά την συμφωνία που αποτελεί το αντικείμενο της έκθεσης αυτής. Δεν υπάρχει καμμία χάρτα θεμελιωδών δικαιωμάτων, καμμιά κοινή πολιτική για την δικαιοσύνη, κανείς εξευρωπαϊσμός της πολιτικής εσωτερικών υποθέσεων στα κράτη μέλη, που θα αποτελούσαν την μοναδική νοητή προϋπόθεση κράτους δικαίου για ό, τι συντελείται σήμερα. Αντί όμως να πραγματοποιηθούν επιτέλους τα βήματα που δεν έγιναν, τι συμβαίνει με την Συνθήκη του Αμστερνταμ; Στο άρθρο Κ3 διατυπώνεται μία σειρά δηλώσεων προθέσεων, το νομικό περιεχόμενο των οποίων θα μπορούσε να χαρακτηριστεί, σε ήπιους τόνους, εντελώς ασαφές. Βέβαια, η συνθήκη που μας έχει υποβληθεί ενέχει κάποια σαφήνεια, και συγκεκριμένα, για το ότι ειδικά οι εγγυήσεις του κράτους δικαίου της παλιάς συμφωνίας εκδόσεως του 1957 παύουν πλέον να ισχύουν. Αυτό αποτελεί ένα ακόμη παράδειγμα, για το πώς σε πολλά κράτη μέλη, ο εύλογος αγώνας κατά της οργανωμένης εγκληματικότητας διεξάγεται έτσι, ώστε να περιορίζει τα θεμελιώδη δικαιώματα όλων των πολιτών.
<P>
Όμως, η συμφωνία προχωρεί και ένα βήμα παραπέρα πραγματοποιώντας αυτόν τον περιορισμό των δικαιωμάτων των πολιτών, μέσω μιας διεθνούς συμφωνίας. Τούτο είναι ένα βήμα που δεν πρέπει να επιτρέψει κανένα Κοινοβούλιο του κόσμου, εφόσον υπόκειται σε αρχές κράτους δικαίου. Γι' αυτό έχει λοιπόν η Επιτροπή Θεσμικών Θεμάτων δίκιο, όταν ζητά ότι δεν πρέπει τα Κοινοβούλια των κρατών μελών να κυρώσουν μία παρόμοια συμφωνία. Τι πρέπει όμως να πράξει το Ευρωπαϊκό Κοινοβούλιο; Δεν πρέπει να παραπονείται συνεχώς ότι δεν το συμβουλεύονται. Δεν χρειάζεται να ζητηθεί η γνώμη κάποιου που δεν έχει καμμία άποψη στο θέμα των δικαιωμάτων του πολίτη!
<P>
(Χειροκροτήματα)

<SPEAKER ID=17 LANGUAGE="FR" NAME="Pradier">
Κύριε Πρόεδρε, καταρχάς θα πρέπει να συγχαρώ την εισηγήτρια για την ποιοτική εργασία της. Τα συγχαρητήρια αυτά, ωστόσο, συνοδεύονται από ορισμένες παρατηρήσεις. Αναμφισβήτητα, η δικαστική συνεργασία στην Ευρωπαϊκή Ένωση βελτιώνεται, αλλά δεν έχει διαμορφωθεί ακόμη ένας κοινός δικαστικός χώρος. Σημειώνεται πρόοδος προς αυτή την κατεύθυνση, αλλά, μέχρι στιγμής, πρόκειται απλώς για μικρά βήματα.
<P>
Ουσιαστικά, ποιός είναι ο στόχος αυτής της υπόθεσης; Να μην μείνει ατιμώρητο το έγκλημα και να προστατευθεί ο πολίτης από την αυθαιρεσία. Ως προς το ζήτημα αυτό, η ανησυχία του καθενός από εμάς, αυτό που, λίγο ως πολύ, έχουμε όλοι στο μυαλό μας, είναι το πολιτικό έγκλημα, ή ό, τι εμείς θεωρούμε "πολιτικό έγκλημα». Όμως, σήμερα, στην Ευρώπη λαμβάνοντας υπόψη τις νομοθεσίες και τους θεσμούς της δικαιοσύνης, εκείνοι που διώκονται ουσιαστικά είναι οι δολοφόνοι, όσοι επιδίδονται σε υπεξαίρεση κεφαλαίων, παράνομες κρατήσεις προσώπων ή σε φόνους εκ προμελέτης. Στις πράξεις αυτές, όμως, δεν θα πρέπει να καταλογιστεί πολιτικό κίνητρο. Μόνο οι εγκληματίες και οι δολοφόνοι διώκονται με αυτόν τον τρόπο. Ας το έχουμε τούτο υπόψη για τη βελτίωση του δικού μας δικαστικού συστήματος και, εν πάση περιπτώσει, σήμερα, ας προστατευθούμε από τα εγκλήματα που διαπράττονται στο εσωτερικό των χωρών της Ευρωπαϊκής Ένωσης.

<SPEAKER ID=18 LANGUAGE="DE" NAME="Zimmermann">
Αγαπητές και αγαπητοί συνάδελφοι, πρέπει εξ αρχής να χαιρετίσουμε τη συμφωνία περί έκδοσης που έχουμε μπροστά μας, που αφορά τα κράτη μέλη της Ευρωπαϊκής Ένωσης και που ψηφίστηκε από το Συμβούλιο στις 27 Σεπτεμβρίου του περασμένου χρόνου. Νομίζω ότι αυτό αιτιολογήθηκε επαρκώς από τις προηγούμενες ομιλίες. Η ανάπτυξη της Ευρώπης συντελείται από κοινού και μεγαλώνει ολοένα και περισσότερο η κινητικότητα των πολιτών της, και δυστυχώς μαζί της και η κινητικότητα όσων διαπράττουν ποινικά αδικήματα. Οι διατάξεις του δικαίου που μέχρι τώρα αφορά τις εκδόσεις δεν συμβαδίζουν μέχρι τώρα με τις εξελίξεις και γι' αυτό δεν είναι αρκετά αποτελεσματικές. Χρήζουν βελτιώσεων. Εμείς όμως επιθυμούμε μια Ευρώπη στην οποία οι γυναίκες και οι άνδρες πολίτες της θα αισθάνονται ασφαλείς. Γι' αυτό και αναγνωρίζουμε ότι κατ' αρχήν πρέπει να χαιρετίσουμε τις προτεινόμενες προϋποθέσεις έκδοσης. Αλλά όπως προηγουμένως η κυρία Palacio, την οποία συγχαίρω αυτή τη στιγμή για την τόσο καλά εμπεριστατωμένη της έκθεση, πρέπει κι εγώ να εκφράσω την οξύτατη διαμαρτυρία μου για τον διαδικαστικό τρόπο που ακολούθησε το Συμβούλιο. Το Συμβούλιο δεν θεώρησε αναγκαίο να συμπεριλάβει αμέσως και εκτενώς στην επεξεργασία της συμφωνίας αυτής και το Κοινοβούλιο - όπως προβλέπεται στη Συνθήκη -. Γι' αυτό και εμείς πρέπει να σκεφτούμε αν επιθυμούμε εκ των υστέρων να υποβάλουμε περαιτέρω τις απαιτήσεις γι' αυτή την συμφωνία, σχετικά με τον τρίτο πυλώνα ή εάν θα ήταν προτιμότερο να διεξαγάγουμε μία συζήτηση, για το ποιά θα είναι η στάση μας ως Κοινοβούλιο έναντι του Συμβουλίου, προκειμένου να μπορούμε να προβούμε σε καλύτερη αξιοοποίηση των λίγων, έστω, δικαιωμάτων μας.
<P>
Σχετικά με το περιεχόμενο, θα ήθελα συνοπτικά να αναφέρω τα εξής. Οι πολλές επιφυλάξεις κυρίως, που εξέφρασαν τα επί μέρους κράτη μέλη δεν είναι πρόσφορες για μια ουσιαστική οικοδόμηση μιας κοινής Ευρώπης της αμοιβαίας εμπιστοσύνης. Και στο σημείο αυτό συμφωνώ με την κυρία Palacio και πολλές άλλες συναδέλφους. Ομοφωνία υπάρχει επίσης στο γεγονός ότι η αρμοδιότητα του Ευρωπαϊκού Δικαστηρίου όσον αφορά αυτή τη συμφωνία χρήζει επειγόντως μιας ικανοποιητικής ρύθμισης και πρέπει να εξεταστεί τώρα κιόλας. Επιτέλους θα πρέπει οι γυναίκες και άνδρες πολίτες της Ευρωπαϊκής Ένωσης να έχουν την δυνατότητα, για νομικά θέματα με ευρωπαϊκές διαστάσεις, να απευθύνονται στο Ευρωπαϊκό Δικαστήριο.
<P>
Στη συνέχεια, για μένα είναι πολύ σημαντικό να προσδιοριστούν τα όρια που αφορούν την διάρκεια της διαδικασίας έκδοσης, να εισαχθεί δηλαδή μια συγκεκριμένη προθεσμία. Μία σύντομη διαδικασία θα προσφέρονταν απολύτως, για λόγους ανθρωπιστικούς και λόγω της βασικής αρχής του σεβασμού των ανθρωπίνων δικαιωμάτων. Μία σαφής παρέλευση της προθεσμίας προσφέρει στο ενεχόμενο άτομο την απαραίτητη νομική ασφάλεια. Για νομική ασφάλεια πρόκειται και όταν συζητούμε για την συνάφεια μεταξύ της έκδοσης και το αίτημα για πολιτικό άσυλο στην Ευρωπαϊκή Ένωση. Και είχε λόγους βέβαια το Συμβούλιο όταν θεώρησε απαραίτητο να προσθέσει στην συμφωνία, μία αντίστοιχη δήλωση. Με την Συνθήκη του Αμστερνταμ είχαν δηλωθεί μόνο τα κράτη μέλη της Κοινότητας ως ασφαλή κράτη προέλευσης των πολιτών. Μου φαίνεται λοιπόν συνεπές, οι κοινές δηλώσεις που αφορούν το δικαίωμα ασύλου, που υπάρχουν ως παραρτήματα στη συμφωνία, ότι πρέπει να προσαρμοστούν τώρα στα νέα δεδομένα.
<P>
Και φθάνω στην τελευταία μου παρατήρηση επί του περιεχομένου, που επίσης θεωρώ πολύ σπουδαία και σας ευχαριστώ εκ των προτέρων για την προσοχή σας. Όπως το Συμβούλιο παίρνει υπόψη του στον πρόλογο, μία συμφωνία εκδόσεως μπορεί να εφαρμοστεί μόνο μεταξύ κρατών που δεσμεύτηκαν να σέβονται τις αρχές των δημοκρατικών κρατών δικαίου και της Ευρωπαϊκής Συνθήκης για την προστασία των ανθρωπίνων δικαιωμάτων και θεμελιωδών ελευθεριών. Για τους λόγους αυτούς είμαι πεπεισμένος, ότι δεν αναμένεται από κανένα κράτος να προβεί σε έκδοση προς άλλο κράτος που, είτε εφαρμόζοντας το άρθρο 15 της ΕΣΔΑ, μπορεί να θεωρήσει άκυρα τμήματα αυτής της σύμβασης, είτε είναι γνωστό γι' αυτό, ότι κατά την κράτηση από την αστυνομία ή στις φυλακές συμβαίνουν παραβιάσεις ανθρωπίνων δικαιωμάτων. Εδώ θα πρέπει δυστυχώς να επιστήσω πάλι την προσοχή σας, γιατί πολλές οργανώσεις για τα ανθρώπινα δικαιώματα, επικαλούνται την προσοχή σας και αυτό διακηρύσσουμε και στις ετήσιες εκθέσεις μας για τις παραβιάσεις των ανθρωπίνων δικαιωμάτων μέσα στην Ένωση, σε τακτά διαστήματα.

<SPEAKER ID=19 NAME="Λαμπρίας">
Κύριε Πρόεδρε, το θέμα που συζητούμε σήμερα είναι κεφαλαιώδες για όσους αντιλαμβάνονται ότι η Ευρωπαϊκή 'Ενωση για να εμπεδωθεί και να μπορεί να εκπληρώνει διεθνώς την ιστορική της αποστολή οφείλει να αποτελεί ένα χώρο ελευθερίας, ασφάλειας και δικαίου. Η κατάθεση μιας αποτελεσματικής Σύμβασης για την έκδοση δεν θα επιλύσει απλώς τα σήμερα υφιστάμενα νομοτεχνικά προβλήματα. Θα συμβάλει στην αποτελεσματική δικονομική συνεργασία, οδηγώντας τελικά και στην ενοποίηση του ποινικού δικαίου, που αποτελεί μια από τις προϋποθέσεις για μια πραγματική ένωση με την οφειλόμενη, αυτονόητη αλλά δυστυχώς μη συζητούμενη, ομοσπονδιακή κατεύθυνση. Διότι, βέβαια, εάν υπήρχε αυτή η ομοσπονδιακή δομή, εάν πράγματι είχαν καταργηθεί τα εσωτερικά σύνορα, δεν θα υπήρχε λόγος να ρυθμίζεται η έκδοση των παρανομούντων από τη μιά χώρα στην άλλη. Θα υπήρχε ο αυτόματος μηχανισμός της παράδοσης των εγληματούντων στην αρμόδια βάσει των κανόνων της δωσιδικίας αρχή. Δυστυχώς, με την σχεδόν αποκλειστική έμφαση που δίδεται στις οικονομικές πτυχές της πορείας μας προς την ολοκλήρωση, οι θεμελιακές αυτές επιδιώξεις της ενοποίησης θεωρούνται δευτερεύουσες και απόμακρες. Η εμπεριστατωμένη και ψύχραιμη έκθεση της κ. Palacio υποδεικύει τις προσπάθειες που πρέπει ρεαλιστικά να καταβληθούν στο μεσοδιάστημα. Είναι απαραίτητο να εξαρθεί η ανάγκη να μην υποτιμάται ο ρόλος του Ευρωκοινοβουλίου που αποτελεί εγγυητή των ελευθεριών, του Ευρωπαϊκού Δικαστηρίου και τέλος των κρατών μελών τα οποία οφείλουν να μην καταχρασθούν τις επιφυλάξεις που εμπεριέχει η Σύμβαση και παραπέμπουν στις καλένδες την εφαρμογή της.

<SPEAKER ID=20 LANGUAGE="IT" NAME="Caccavale">
Κύριε Πρόεδρε, συμμερίζομαι κι εγώ τις εκδηλώσεις επιδοκιμασίας της εξαιρετικής εργασίας της συναδέλφου κ. Ana Palacio, ενώ ταυτόχρονα συμμερίζομαι τις έντονες φωνές διαμαρτυρίας όσων αντιτάσσονται στο νέο έμπρακτο παραγκωνισμό του Κοινοβουλίου, με τη συνήθη τακτική της αγνόησης των δικών μας τοποθετήσεων και προώθησης των διαδικασιών ανεξάρτητα από τις γνωμοδοτήσεις των εκλεγμένων του λαού.
<P>
Το ζήτημα της έκδοσης παρουσιάζει, κατά τη γνώμη μου, ύψιστο ενδιαφέρον, κυρίως λόγω της τοποθέτησής του στο επίκεντρο του ιδίου του ζητήματος της εξουσίας και της κυριαρχίας των κρατών μελών, στα πλαίσια του πνεύματος της γενικής ασάφειας που δυστυχώς χαρακτηρίζει τη στιγμή αυτή τα ευρωπαϊκά όργανα. Διαπιστώνεται πλήρης ομοφωνία σχετικά με την απόλυτη ανάγκη ενίσχυσης της συνεργασίας στα θέματα που συσχετίζονται με τη δικαιοσύνη και συγκεκριμένα με μια πολύ ευαίσθητη πτυχή, που αποτελεί ακριβώς τον κεντρικό πυρήνα του ποινικού δικαίου των κρατών μελών. Είναι ολοφάνερο ότι η εξάπλωση του οργανωμένου εγκλήματος, με τον αναμφισβήτητο πια διεθνικό χαρακτήρα του, μπορεί να καταπολεμηθεί μόνο με τη σύσφιγξη της συνεργασίας. Θα ήθελα, ωστόσο, να διατηρηθούν κάποιες επιφυλάξεις απέναντι στην παρά πολύ απλοϊκή κατάργηση όλων των διαδικασιών εγγύησης, κάτω από τον κοινό παρονομαστή του συμφυρμού, λαμβανομένης υπόψη της συνεχιζόμενης ανυπαρξίας πραγματικού ευρωπαϊκού νομικού πλαισίου. Είναι γνωστή η δική μου υποστήριξη υπέρ της δημιουργίας νομικού ευρωπαϊκού χώρου, πιστεύω, ωστόσο, ότι χωρίς θεμελιώδη χάρτα των δικαιωμάτων των πολιτών, το ζήτημα της έκδοσης συγκαταλέγεται ανάμεσα στις ατομικές εγγυήσεις.
<P>
Για τον λόγο αυτό, φρονώ ότι δεν πρέπει να υποτιμηθεί το κομβικό ζήτημα της αρμοδιότητας του Δικαστηρίου. Χωρίς να αποσαφηνιστούν οι αρμοδιότητες του Δικαστηρίου, δεν μπορεί να παραβλεφτεί σήμερα η πιθανότητα επισφαλών εγγυήσεων για την ελευθερία των ατόμων.

<SPEAKER ID=21 LANGUAGE="SV" NAME="Sjφstedt">
Κύριε Πρόεδρε, η Ομάδα της ΣΕΕΑ/ΒΠΑ δεν είναι ομόφωνη σ'αυτό το θέμα. Εγώ και κάποιοι βουλευτές ακόμη θα καταψηφίσουμε αυτήν την έκθεση. Αυτό το κάνουμε για δύο κυρίως λόγους, συγκεκριμένα, αφ'ενός γιατί θεωρούμε ότι η έκθεση είναι υπερβολικά ισχνή όσον αφορά την νομική ασφάλεια και τους κανόνες σε σχέση με τη νομική ασφάλεια κατά την έκδοση και, αφετέρου, διότι θεωρούμε ότι τα ποινικά ζητήματα είναι εθνικά ζητήματα και οι συμφωνίες για τα ποινικά ζητήματα θα πρέπει να είναι διακρατικές - αυτή είναι η άποψή μας. Σ'αυτήν την έκθεση υποστηρίζονται επίσης οι περιορισμοί στο δικαίωμα ασύλου που προτείνονται στην Συνθήκη του Αμστερνταμ. Αντιτιθέμεθα και σ'αυτό επίσης.
<P>
Πριν από έναν χρόνο περίπου, υπήρξε στη Σουηδία μια υπόθεση που πήρε αρκετά μεγάλη δημοσιότητα, όταν η Γαλλία ζήτησε την έκδοση ενός αλγερινού υπηκόου σ'αυτήν. Οι σουηδικές αρχές αρνήθηκαν να το κάνουν αυτό, διότι δεν μπορούσε να αποδειχθεί ότι είχε διαπράξει κάποιο έγκλημα. Αποδείχθηκε αργότερα ότι ήταν αθώος και ότι είχε άλλοθι για αυτά τα εγκλήματα. Θεωρώ ότι είναι σωστό να αποφασίζουν οι ίδιες οι δικαστικές αρχές μιας χώρας αν θα εκδοθεί ένα άτομο σε μία τέτοια περίπτωση.

<SPEAKER ID=22 LANGUAGE="IT" NAME="Bontempi">
Κύριε Πρόεδρε, πιστεύω ότι αποτελεί κοινή συνείδηση ο πρωταγωνιστικός ρόλος μας στο δύσκολο και μεταρρυθμιστικό εγχείρημα της δημιουργίας του ζωτικής σημασίας στοιχείου της ευρωπαϊκής υπηκοότητας, που ενσαρκώνεται στο νομικό και δικαστικό χώρο. Επισημάνθηκαν ήδη εκ μέρους των συναδέλφων μου οι ουσιαστικοί λόγοι, που διατυμπανίζονται από τη συντριπτική πλειοψηφία του 80 % των πολιτών, για την προβολή του ζητήματος της ασφάλειας σαν πρωταρχική ανησυχία τους. Οφείλουμε να υπογραμμίσουμε την έντονη σημερινή δραστηριοποίηση του Συμβουλίου και την πρόοδο που σημειώθηκε μάλλον με τη Συνθήκη του Αμστερνταμ. Ωστόσο, η παρούσα συμφωνία, οι επικείμενες συμφωνίες που θα συζητηθούν στη διάρκεια των προσεχών μηνών και η ίδια η Συνθήκη, καρπός της εν λόγω δραστηριοποίησης, κυριεύονται από την αντίφαση αφενός μεν της πορείας προς το δρόμο της συνεργασίας, αφετέρου δε της απελπιστικά χρονοβόρας θέσπισης των εγγυοδοτικών οργάνων, κυρίως του Δικαστηρίου και του Ευρωπαϊκού Κοινοβουλίου.
<P>
Ευσυνείδητη επί του προκειμένου τοποθέτηση εκδηλώνεται, κατά τη γνώμη μου, με γνωμοδότηση επί της ουσίας για κάθε μεμονωμένη ρύθμιση. Στην προκειμένη περίπτωση, πιστεύω ότι προέχει η υπερψήφιση της εξαιρετικής, και στο νομικό επίπεδο, έκθεσης της συναδέλφου κ. Palacio Vallelersundi, που δύναται να αξιοποιηθεί και ως επιχείρημα, απέναντι στο Συμβούλιο, της δικής μας τοποθέτησης, λαμβανομένου υπόψη του γεγονότος ότι πρόκειται, πρώτ'απ'όλα, για τη βελτίωση των σημερινών διαδικασιών στα πλαίσια του ιστορικού θεσμού που παρά πολύ συχνά χρησιμοποιήθηκε σαν μέσο διαφυγής από τη δικαιοσύνη. Δεύτερον, η πείρα μας δίδαξε ότι οι πλέον συνηθισμένες υποθέσεις, που δεν πλήττουν πια αποκλειστικά τη δική μου χώρα, αφορούν την τρομοκρατία, όπως τόνισε εύστοχα ο συνάδελφος κ. Pradier στη δική του παρέμβαση επί του θέματος, και την οικονομικής φύσης εγκληματικότητα. Για τους ευκατάστατους πολίτες και κυρίως για τους υπαίτιους οικονομικής φύσης εγκλημάτων οι διασυνδέσεις με τη χώρα έκδοσης δεν παρουσιάζουν καμμία δυσχέρεια. Τρίτον, δεδομένης της εύλογης βαθιάς ανησυχίας όλων γύρω από το θέμα της εγγύησης, θα ήθελα να υπενθυμίσω τη μεταρρύθμιση που υιοθετήθηκε στη Συνθήκη του Αμστερνταμ στο άρθρο 7 που θεσπίζει κυρώσεις απέναντι στα κράτη μέλη, υπεύθυνα για παραβιάσεις των ανθρωπίνων δικαιωμάτων. Πιστεύω ότι το ιδανικό πλαίσιο αποτελείται από το συνδυασμό θαρραλέων επιδιώξεων και έγκαιρων παρεμβάσεων, προς αποφυγήν τυχόν εκτροχιασμών.

<SPEAKER ID=23 LANGUAGE="ES" NAME="Terrςn i Cusi">
Κύριε Πρόεδρε, πιστεύω ειλικρινά πως αυτή η σύμβαση για την έκδοση αποτελεί ένα ικανό μέσο για να επιτευχθεί κάτι που το Κοινοβούλιο από καιρό έχει προσδιορίσει και επιδιώκει: να καταστήσει συμβατό ένα χώρο ελευθερίας, ένα χώρο ελεύθερης κυκλοφορίας στην Ευρώπη, με την ασφάλεια και την προστασία των πολιτών. Είναι πολύ δύσκολο για αυτούς που έχουν υποστεί την βία που ασκείται από τρομοκράτες και εγκληματίες να καταλάβουν πως λόγω έλλειψης εμπιστοσύνης ανάμεσα στα κράτη μέλη τα οποία, θεωρητικά, οδεύουν προς ένα υψηλό επίπεδο πολιτικής ένωσης, επιτρέπεται σε τρομοκράτες και εγκληματίες να ζουν σε αυτή την Ευρωπαϊκή Ένωση, επωφελούμενοι από τα υπάρχοντα κενά στην νομοθεσία.
<P>
Στη χώρα μου, αυτό το γνωρίζουμε καλά, και για αυτό το λόγο επιδιώκουμε από καιρό αυτή τη σύμβαση. Χαίρομαι για την ύπαρξή της και συγχαίρω την εισηγήτρια, την κυρία Palacio, για την έκθεσή της.
<P>
Τώρα μας μένει μόνο να ελπίσουμε ότι θα κυρωθεί η σύμβαση από τα κράτη μέλη σε αυτή την πολύπλοκη διαδικασία στην οποία μας οδηγεί ο τρίτος πυλώνας, και πως αυτά θα ακολουθήσουν πιστά το περιεχόμενο και το πνεύμα της, καθώς και πως αυτή η σύμβαση θα αποτελέσει ένα μέσο για την βελτίωση της διαδικασίας έκδοσης, όπως όλοι περιμένουμε.
<P>
Και μου μένει μόνο, όπως είπαν τόσοι συνάδελφοι, να ελπίζω πως στο μέλλον, πέρα από το να χαιρόμαστε για το περιεχόμενο και το γράμμα μιας έκθεσης αυτού του Κοινοβουλίου, να μπορούμε επίσης να φεύγουμε από εδώ ικανοποιημένοι και χαιρόμαστε που αυτή η έκθεση έχει μια πραγματική λειτουργικότητα και χρησιμότητα.

<SPEAKER ID=24 NAME="Πρόεδρος">
Σας ευχαριστώ κυρία Terrσn.
<P>
Τον λόγο, εξ ονόματος της Επιτροπής, έχει ο Επίτροπος κ. Fischler.

<SPEAKER ID=25 NAME="Fischler">
Κύριε Πρόεδρε, αγαπητοί κυρίες και κύριοι! Κι εγώ θα ήθελα κατ' αρχήν να συγχαρώ την κυρία Palacio Vallelersundi για την έκθεσή της και να την ευχαριστήσω θερμά για την εργασία της στις επιτροπές. Η ευρωπαϊκη συμφωνία για τις εκδόσεις ατόμων, που υπογράφηκε στις 27 Σεπτεμβρίου 1996, περιλαμβάνει μια σειρά σαφώς καθορισμένων βασικών αρχών, που αφορούν μεταξύ άλλων την συμφωνία περί μιας αξιόποινης πράξης, αξιόποινες πολιτικές πράξεις και την έκδοση πολιτών μιάς χώρας. Σ' αυτές τις διατάξεις γίνεται σαφές ότι τα κράτη μέλη αποφάσισαν να προχωρήσουν μαζί στην αντιμετώπιση του οργανωμένου εγκλήματος και της τρομοκρατίας.
<P>
Συγχρόνως, στην συμφωνία εκφράζεται η πεποίθηση ότι όλα τα κράτη μέλη, σε όλες τις ποινικές διαδικασίες τους, θα ακολουθούν και θα τηρούν τα ανθρώπινα δικαιώματα. Όπως γνωρίζετε, στην Συνθήκη του Αμστερνταμ, τα ανθρώπινα δικαιώματα διατυπώνονται σε μια μορφή, μέσα από την οποία διακρίνουμε ότι τα δικαιώματα αυτά κατέχουν για την Ένωση σχεδόν την θέση ενός καταστατικού χάρτη. Βέβαια, η συμφωνία περί έκδοσης προβλέπει ρυθμίσεις για εξαιρέσεις, όμως ο λόγος γι' αυτό αποκλείεται να είναι η έλλειψη αμοιβαίας εμπιστοσύνης. Μάλλον οι αντίστοιχες διατάξεις πρέπει να λάβουν υπόψη τους την ευαισθησία ορισμένων θεμάτων σε σχέση με τις διατάξεις του συνταγματικού δικαίου και να τους δώσουν τον απαιτούμενο χρόνο προκειμένου να προσαρμοστούν στα νέα δεδομένα που ανακύπτουν από την ύπαρξη ενός κοινού χώρου ελευθερίας και δικαίου. Πέραν τούτου όμως, η Ευρωπαϊκη Επιτροπή όπως και το Κοινοβούλιο βρίσκει λυπηρό το ότι δεν ζητήθηκε η θέση του Κοινοβουλίου πριν από την αποδοχή αυτού του σημαντικού μηχανισμού. Καλό θα ήταν επίσης εάν κάποιος εκπρόσωπος του Συμβουλίου μπορούσε να λάβει γνώση για την έκφραση της λύπης αυτής.
<P>
Για την πρόταση ψηφίσματος που βρίσκεται στην ημερήσια διάταξη διατυπώνονται αντιλήψεις και αιτήματα, για τα οποία έχω πλήρη κατανόηση. Και εγώ εύχομαι, για παράδειγμα, να γίνεται μόνο πολύ περιορισμένη χρήση των προβλεπομένων ρυθμίσεων εξαίρεσης. Σε ένα συγκεκριμένο σημείο, εν τούτοις, θα ήθελα να προχωρήσω σε μια εγγύτερη προσέγγιση. Φοβούμαι ότι μπορεί να έχει πολύ δυσμενή αποτελέσματα η απαίτηση των επί μέρους Κοινοβουλίων να επικυρώσουν την συμφωνία, μόνον, εφόσον αποφασιστεί ο ρόλος του Ευρωπαϊκού Δικαστηρίου. Έτσι, τα κράτη μέλη στερούνται από ένα σημαντικό επί πλέον μηχανισμό για την καταπολέμηση του οργανωμένου εγκλήματος χωρίς μ' αυτό να έχει προωθηθεί αυτομάτως άμεση και ικανοποιητική λύση. Όσον αφορά το ίδιο ζήτημα διαβλέπω, εκτός αυτού, μια κάποια αντίφαση μεταξύ των σημείων 7 και 13 του ψηφίσματος. Αναρωτιέμαι εάν δεν θα ήταν εύλογο να εξεταστεί η αρμοδιότητα του Ευρωπαϊκού Δικαστηρίου με την έναρξη ισχύος της Συνθήκης του Αμστερνταμ, που αναγνωρίζει ρητά στο Ευρωπαϊκό Δικαστήριο την αρμοδιότητα για την ερμηνεία των νέων μηχανισμών που προβλέπονται στα πλαίσια της νέας Συνθήκης. Ίσως να ήταν η κατάλληλη στιγμή, για παράδειγμα, να εξεταστεί εάν οι υπάρχοντες μηχανισμοί, που δεν προβλέπουν καμμιά αρμοδιότητα του Δικαστηρίου, μπορούν να περιληφθούν σε μια μελλοντική ρύθμιση.

<SPEAKER ID=26 NAME="Πρόεδρος">
Σας ευχαριστώ κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί στις 12.00 το μεσημέρι.

<CHAPTER ID=3>
Τέταρτη ετήσια έκθεση του Ευρωπαϊκού Παρατηρητηρίου για τις ΜΜΕ
<SPEAKER ID=27 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0245/97) του κ. Torres Couto, εξ ονόματος της Επιτροπής Οικονομικής, Νομισματικής και Βιομηχανικής Πολιτικής, σχετικά με την Τέταρτη Ετήσια Έκθεση του Ευρωπαϊκού Παρατηρητηρίου για τις ΜΜΕ (1996)(C4-0292/97).
<P>
Τον λόγο έχει ο κ. Torres Couto, ως εισηγητής, για χρόνο 5 λεπτών.

<SPEAKER ID=28 NAME="Torres Couto">
Κύριε Πρόεδρε, 16, 5 εκατομμύρια μικρομεσαίες επιχειρήσεις στην Ευρωπαϊκή Ένωση, στις οποίες απασχολούνται 110 εκατομμύρια εργαζόμενοι, είναι αριθμοί που καταδεικνύουν περίτρανα την οικονομική και κοινωνική σημασία του επιχειρηματικού αυτού κλάδου σε ευρωπαϊκό επίπεδο.
<P>
Η Τέταρτη Ετήσια Εκθεση του Ευρωπαϊκού Παρατηρητηρίου για τις ΜΜΕ προβαίνει σε εξαντλητική και ουσιαστική κάλυψη αυτών των επιχειρήσεων, καθώς και του τομέα της χειροτεχνίας, σε όλες τις χώρες της Ένωσης. Πρωταρχικός στόχος, όπως αυτός διατυπώνεται στην έκθεση, αλλά και όπως εκφράζεται από το ευρωπαϊκό δίκτυο για τη διερεύνηση των ΜΜΕ, είναι η δημιουργία μιας βάσης πληροφοριών για τη λήψη των αποφάσεων που αφορούν τις ΜΜΕ, καθώς και τον τομέα της χειροτεχνίας.
<P>
Με παρόμοιο τρόπο όπως και στην έκθεση του 1995, το κυριότερο έργο του Παρατηρητηρίου το 1996 συνίστατο στην καταγραφή των επιπτώσεων της πραγμάτωσης της εσωτερικής αγοράς επί των μικρομεσαίων επιχειρήσεων. Αναγνωρίζοντας τη σημασία των ΜΜΕ ως σπονδυλική στήλη της ευρωπαϊκής οικονομίας, με την ιδιότητα του εισηγητή εκφράζω ευνοϊκή γνώμη για την έκθεση και αναγνωρίζω το έργο που επιτελέστηκε για τη σύνταξή της.
<P>
Η έκθεση του 1996 περιλαμβάνει δύο εμπεριστατωμένες θεματικές μελέτες για τις γυναίκες και τις ΜΜΕ, καθώς επίσης για τους συνεταιρισμούς, τις αντασφαλιστικές εταιρείες και τις οργανώσεις μη κερδοσκοπικού χαρακτήρα. Εν έτει 1993, στην Ευρωπαϊκή Ένωση των Δώδεκα, 20 % έως 30 % του συνόλου των επιχειρήσεων είχαν επικεφαλής μια γυναίκα, ενώ 25 % έως 30 % των νεοσυσταθεισών επιχειρήσεων δημιουργήθηκαν από γυναίκες, έχοντας διαδραματίσει σ' αυτές σημαντικό ρόλο οι γυναίκες που βοηθούν το σύζυγό τους. Μπορούμε να πούμε ότι, αυτή τη στιγμή, το 60 % έως 80 % των γυναικών που βοηθούν το σύζυγό τους έχουν απασχοληθεί στον κλάδο των μικρομεσαίων επιχειρήσεων.
<P>
Παρά το γεγονός ότι τα στοιχεία που προανέφερα αναδεικνύουν σαφώς τη σημασία αυτού του ζητήματος, αυτό έχει σε μεγάλο βαθμό υποτιμηθεί. Πολύ συχνά οι γυναίκες επιχειρηματίες αντιμετωπίζουν σοβαρές δυσκολίες, λόγου χάρη όσον αφορά τη χρηματοδότηση. Αντιμετωπίζουν διακρίσεις στην πρόσβαση στις πιστώσεις λόγω του γεγονότος ότι είναι γυναίκες. Κατά συνέπεια, είναι αναγκαία μια επείγουσα παρέμβαση ούτως ώστε να διορθωθεί αυτή η κατάσταση.
<P>
Όσο για τα κυριότερα προβλήματα που αντιμετωπίζουν οι γυναίκες που βοηθούν το σύζυγό τους, αυτά εντάσσονται στους τομείς της κοινωνικής πρόνοιας, της νομικής κατάστασης και των δικαιωμάτων που άπτονται του καθεστώτος γάμου, του φορολογικού καθεστώτος και του εταιρικού καθεστώτος. Είναι αναγκαίο να θεσμοθετηθούν ενδεδειγμένες διατάξεις στο θέμα της κοινωνικής ασφάλισης και να διεξαχθεί μεταρρύθμιση των νομοθεσιών που αναφέρθηκαν ανωτέρω.
<P>
Σε ό, τι αφορά τους συνεταιρισμούς, τις αντασφαλιστικές εταιρείες, τα σωματεία και τα ιδρύματα, αυτά αντιπροσωπεύουν τουλάχιστον το 6, 5 % του συνολικού αριθμού των επιχειρήσεων του ιδιωτικού τομέα και, ως εκ τούτου, συνιστούν έναν υπολογίσιμο παράγοντα της ευρωπαϊκής οικονομίας. Δυστυχώς, οι διαθέσιμες πληροφορίες είναι λιγοστές. Είναι επείγουσα ανάγκη να εγκριθεί ο Ευρωπαϊκός Καταστατικός Χάρτης των Συνεταιρισμών, μιας και θα αποτελέσει μια πολύτιμη συνεισφορά για την κάλυψη αυτής της έλλειψης.
<P>
Το ζήτημα της μεταβίβασης επιχειρήσεων, το οποίο εξετάζεται διεξοδικά, αξίζει ιδιαίτερη προσοχή, λαμβάνοντας υπόψη το γεγονός ότι γύρω στο 1, 5 εκατομμύριο μικρομεσαίες επιχειρήσεις της Ευρώπης διατρέχουν τον κίνδυνο να βάλουν λουκέτο και περίπου 6, 5 εκατομμύρια θέσεις εργασίας κινδυνεύουν να απωλεσθούν σε περίπτωση που το ζήτημα της μεταβίβασης επιχειρήσεων συνεχίσει να παραμελείται.
<P>
Το Παρατηρητήριο απαριθμεί τα τέσσερα κυριότερα εμπόδια στις μεταβιβάσεις: η αξιολόγηση της επιχείρησης, η χρηματοδότηση της αγοράς της, το νομοθετικό οπλοστάσιο και οι συναισθηματικές πτυχές. Ειδικότερα, η υψηλή φορολογία που επιβάλλεται για πράξεις διαδοχής και δωρεάς, συνιστά ένα σημαντικό αντικίνητρο που αποτρέπει τη μεταβίβαση επιχειρήσεων σε μια σειρά ευρωπαϊκών χωρών, και γι' αυτό θα πρέπει να μελετηθεί το ενδεχόμενο μείωσης ή κατάργησης αυτών των φόρων. Παρ' ότι η Τέταρτη Ετήσια Εκθεση προβαίνει σε εξαντλητική μελέτη του συγκεκριμένου ζητήματος, ως εισηγητής φρονώ ότι δεν έχουν ληφθεί επαρκώς υπόψη οι δυνατότητες που ανοίγονται σχετικά με τη μεταβίβαση επιχειρήσεων στους ίδιους τους τους υπαλλήλους.
<P>
Αλλα σημαντικά ζητήματα είναι η χρηματοδότηση και η επαγγελματική κατάρτιση, ζητήματα που επίσης εξετάζονται στην Τέταρτη Ετήσια Εκθεση. Όσον αφορά τη χρηματοδότηση, οι θετικές εμπειρίες χρηματοδοτικής εξασφάλισης που παρέχουν τα καθεστώτα αντασφάλισης και τα καθεστώτα εγγύησης των δανείων, που εφαρμόζονται στις Ηνωμένες Πολιτείες, δείχνουν ότι αυτά τα μέσα μπορούν και πρέπει να χρησιμοποιηθούν σε ευρύτερη κλίμακα στην Ευρώπη ούτως ώστε να αντιμετωπισθούν τα σοβαρότατα προβλήματα χρηματοδότησης των μικρομεσαίων επιχειρήσεων.
<P>
Σε ό, τι αφορά την επαγγελματική κατάρτιση, θα πρέπει να τελειοποιηθεί όχι μόνο η αρχική κατάρτιση αλλά επίσης η διαρκής επιμόρφωση. Και ένα σημαντικό μέτρο προς αυτή την κατεύθυνση θα ήταν η εναρμόνιση των συστημάτων διδασκαλίας που εφρμόζονται στην Ευρωπαϊκή Ένωση. Τα φορολογικά μέτρα μπορούν επίσης, σε μεγάλο βαθμό, να συμβάλουν στην ανάκαμψη των μικρομεσαίων επιχειρήσεων. Το ισχύον σήμερα καθεστώς φορολόγησης των εταιρειών συνεχίζει, σε πολλά κράτη μέλη, να αποτελεί αντικίμητρο για πολλές επιχειρήσεις που έχουν δυνατότητες ανάπτυξης, από τη στιγμή που ευνοεί τις επενδύσεις κεφαλαίων έξω από τις επιχειρήσεις και όχι στην ίδια την επιχείρηση. Θα συνιστούσα, επομένως, μια μείωση του φόρου επί των εταιρειών, που θα αντανακλάται στα κέρδη των μικρών επιχειρήσεων, κάτι που ενδέχεται να αποτελέσει ένα αποτελεσματικό μέτρο για τη στήριξη και την αύξηση της απασχόλησης.
<P>
Η Τέταρτη Εκθεση, κύριε Πρόεδρε, καταπιάνεται έτσι με μεγάλο αριθμό ζητημάτων τα οποία έχουν πρωταρχική σημασία για την ανάπτυξη των ΜΜΕ. Και δεν θα πρέπει να μας διαφεύγει το γεγονός ότι, χωρίς αυτές, η οικονομία και το επίπεδο απασχόλησης στην Ευρώπη ενδέχεται να υποστούν σοβαρό και βαρύ πλήγμα.

<SPEAKER ID=29 LANGUAGE="EN" NAME="Harrison">
Κύριε Πρόεδρε, θα ήθελα να συγχαρώ τον κύριο Torres Couto για το κείμενό του σχετικά με την τέταρτη ετήσια έκθεση του Ευρωπαϊκού Παρατηρητηρίου για τις Μ.Μ.Ε. Ο ρόλος των Μ.Μ.Ε. γίνεται σημαντικότερος μετά από τη σύνοδο του Αμστερνταμ, και την ενσωμάτωση στο τελικό κείμενο των απόψεων του Gordon Brown σχετικά με την απασχόληση, οι οποίες δίνουν έμφαση στην πρωταρχική σημασία των Μ.Μ.Ε.
<P>
O κ. Torres Couto επισημαίνει ορισμένους προβληματικούς τομείς όπως η μεταφορά των επιχειρήσεων, όπου κινδυνεύουν 1, 5 εκατομμύρια Μ.Μ.Ε. Σε προηγούμενο ανακοινωθέν η Επιτροπή υποστήριζε ότι περίπου 30.000 επιχειρήσεις χρεωκοπούν κάθε χρόνο εξαιτίας αυτού του προβλήματος, το οποίο μεταφράζεται σε περίπου 300.000 ανέργους. Συχνά τα προβλήματα που δημιουργούνται είναι διοικητικής ή νομικής φύσεως με τον θάνατο ή την αποχώρηση του επιχειρηματία. Αυτό το πρόβλημα θα ενταθεί καθώς θα διευρύνεται και η ενιαία αγορά.
<P>
Ένας δεύτερος προβληματικός τομέας είναι η χρηματοδότηση των Μ.Μ.Ε. Η ύπαρξη της Ε.Ε. βοηθά τις πολύ προηγμένες συναλλαγές. Και αναφέρομαι εδώ συγκεκριμένα στα προγράμματα αμοιβαίων εγγυήσεων. Αυτά είναι σχεδόν άγνωστα στη Βρετανία, ενώ χρησιμοποιούνται ευρέως στην υπόλοιπη Ευρώπη. Με χαρά μου όμως επισημαίνω ότι αυτό το φθινόπωρο παρατηρείται στο Λονδίνο, υπό την αιγίδα της αρμόδιας για τις μικρές επιχειρήσεις υπουργού κ. Barbara Roche, μια θεαματική πορεία των αμοιβαίων εγγυητικών προγραμμάτων, πορεία η οποία καθοδηγείται από τον συνάδελφό μου κ. Nigel Bottomley. Αυτά τα προγράμματα παρουσιάζουν υψηλό βαθμό αμοιβαιότητας. Είναι λοιπόν απογοητευτικό, καθώς ειπώθηκε και από τον εισηγητή, ότι δεν έχουν ακόμα θεσπιστεί τα καταστατικά συνεργασίας των ευρωπαϊκών εταιρειών ενώ αντιθέτως έχει ήδη θεσπιστεί το πολυετές πρόγραμμα που προοριζόταν για την περίοδο 1994/96.
<P>
Ένα ακόμα σημαντικό βήμα που υποστηρίχθηκε από τον εισηγητή είναι η μείωση τηε φορολόγησης των εταιρειών η οποία και θα ενθαρρύνει τις Μ.Μ.Ε. να προχωρήσουν σε αναπτυξιακές επενδύσεις. Αυτός είναι ένας ακόμα σίγουρος δρόμος για γρήγορη και αδιάπτωτη δημιουργία θέσεων εργασίας. Σχετικά με αυτό θα ήθελα να εκφράσω την ικανοποίησή μου για το γεγονός ότι ο βρεταννός υπουργός των οικονομικών μειώνει ριζικά τον φόρο για τις μικρές επιχειρήσεις στον πρώτο προϋπολογισμό του Εργατικού Κόμματος ύστερα από δύο δεκαετίες. Αυτό είναι περισσότερο απ'όσα οι διαβρωμένοι Συντηρητικοί έκαναν για τις μικρές εταιρείες καθ'όλη την περίοδο της νωχελικής τους παραμονής στην εξουσία
<P>
Η τέταρτη έκθεση του Παρατηρητηρίου παρουσιάζει μια πολύ αξιόλογη και σε βάθος ανάλυση του ρόλου των γυναικών στις μικρές επιχειρήσεις. Εδώ βρίσκεται κατά τη γνώμη μου ο μεγαλύτερος αριθμός ανεκμετάλλευτων ταλέντων. Μιλώ σαν γιός και αδελφός τριών γυναικών στην οικογένειά μου, οι οποίες είτε διηύθυναν επιτυχώς είτε συμμετείχαν στη διεύθυνση μικρής επιχείρησης. Παρόλ' αυτά, η αλήθεια είναι ότι πάρα πολλά εμπόδια μπαίνουν στο δρόμο των γυναικών που αποφασίζουν να χρησιμοποιήσουν το ταλέντο τους. Πρόσφατα, στο γραφείο μου στο Chester συνομίλησα με μία ψηφοφόρο μου η οποία μου είπε για τον σεξουαλικό ρατσισμό που αντιμετώπισε στην Βρεταννία και στην Ολλανδία προσπαθώντας να διευρύνει την επιχειρηματική της δραστηριότητα, η οποία συνίστατο στην έκδοση φυλλαδίων με υλικό που θα βοηθήσει τις διασυνοριακές εμπορικές σχέσεις των Μ.Μ.Ε. Μια καλή εμπορική ιδέα εμποδίστηκε από εξωεμπορικούς παράγοντες. Η Ευρώπη μπορεί μόνο να χάσει από αυτό.
<P>
Μια άλλη ψηφοφόρος, γυναίκα επιχειρηματίας, με προειδοποιεί για την εφαρμογή της καλής και αξιέπαινης ευρωπαϊκής νομοθεσίας, π.χ. την οδηγία για τις έγκυους εργαζόμενες γυναίκες. Η ψηφοφόρος μου διευθύνει μια μικρή επιχείρηση στην οποία τυχαίνει όλοι οι εργαζόμενοι να είναι γυναίκες. Φοβάται ότι μια σειρά από εγκυμοσύνες και η απώλεια εργαζομένων κλειδιά θα μπορούσαν να βλάψουν την μικρή επιχείρησή της. Μια μεγάλη επιχείρηση κάτω απ' τις ίδιες συνθήκες, δεν θα υπέφερε με τον ίδιο δυσανάλογο τρόπο. Η λύση δεν είναι να ανακατευτούμε με οιονδήποτε τρόπο με τα δικαιώματα των εργατών στις μικρές επιχειρήσεις. Αντιθέτως, θα πρότεινα σε τέτοιες περιπτώσεις να ευνοούνται με διαφορετικό τρόπο οι μικρές επιχειρήσεις και οι εργαζόμενοί τους, μέσω του συστήματος φορολόγησης και ειδικότερα να αποφύγουμε να αδικούμε τις εργαζόμενες γυναίκες.
<P>
Πέραν της εκθέσεως Torres Couto, οφείλουμε να γίνουμε πιό δραστήριοι στην προώθηση των Μ.Μ.Ε. στην μεγάλη αρένα της ενιαίας ευρωπαϊκής αγοράς, μιας αγοράς πολύ στεγανής για τις Μ.Μ.Ε. και διαμορφωμένης από την εικόνα των μεγάλων επιχειρήσεων.
<P>
Είμαι υπέρ της έκθεσης Torres Couto. Μας προτείνει πολλά ωφέλιμα πράγματα. Πρέπει να φροντίσουμε να βοηθήσουμε τις μικρές επιχειρήσεις ώστε να δημιουργήσουμε νέες θέσεις εργασίας για το μέλλον.

<SPEAKER ID=30 LANGUAGE="NL" NAME="Thyssen">
Κύριε Πρόεδρε, στο Ευρωπαϊκό Παρατηρητήριο για τις μικρομεσαίες επιχειρήσεις ανατέθηκε το καθήκον να υποβάλλει κάθε χρόνο μια σειρά στοιχείων γι'αυτές στην Ευρωπαϊκή Επιτροπή και σ'άλλα κοινοτικά όργανα. Τα προηγούμενα τέσσερα χρόνια κατόρθωσε να εκπληρώσει αυτό το καθήκον κάτα τρόπο πολύ ικανοποιητικά. Η ετήσια έκθεση του παρατηρητηρίου εξελίχθηκε πια σε έγγραφο αναφοράς ευρείας αποδοχής σε επιστημονικούς και οικονομικούς κύκλους. Επιπλέον, τα μέλη του παρατηρητηρίου επέτυχαν τη δημιουργία ένος καλού δικτίου επιστημονικών οργάνων με εξειδικευμένες γνώσεις για τις ΜΜΕ. Για τον κόσμο των ΜΜΕ, αυτό αποτελεί μια αξιόλογη προσφορά.
<P>
Η υπό υζήτηση έκθεση εγκρίθηκε ομόφωνα στην Επιτροπή Οικονομικής Πολιτικής και, αφαλώς, υποστηρίζουμε την έκθεση και στην Ολομέλεια. Εξ ονόματος της ομάδας μου, συγχαίρω τον εισηγητή για το έργο του. Εκτός απ' το γενικό μέρος, το παρατηρητήριο έκανε χωριστή αναφορά στους συνεταιρισμούς και στις γυναίκες. Οι ομάδες αυτές είναι πανταχού παρούσες και δικαιολογημένα τους δόθηκε ιδιαίτερη προσοχή. Διότι υποτιμώνται καμιά φορά οι δυνατότητές τους και έτσι δεν τους δόθηκε μέχρι τώρα η δέουσα προσοχή. Ελπίζουμε ότι τα στοιχεία που συγκεντρώθηκαν στην έκθεση θα συμβάλουν στο να αλλάξουν εδώ τα πράγματα. Σε πολλά κράτη μέλη πρέπει να γίνουν πολλα ακόμα ώστε να δοθούν περισσότερες ευκαιρίες στις γυναίκες-επιχειρηματίες και ειδικά στο να δοθεί ικανοποιηκή νομική κάλυψη στη σύζηγο που βοηθά στην επιχείρηση.
<P>
Επίσης, πρέπει να δοθεί περισσότερος αέρας στους συνεταιρισμούς. Ιδίως στο βόρειο μέρος της Ευρώπης, οι συνεταιρισμοί διατήρησαν κατά τη γνώμη μου μια πολύ ιδεαλιστική εικόνα. Πρέπει να απαλλαγούμε απ' αυτήν, διότι και στον κόσμο των κλασσικών επιχειρήσεων μπορούν να αποτελέσουν μια χρήσιμη νομική δομή. Εδώ ερωτώ την Επιτροπή για πότε μπορούμε να αναμένουμε απτή πρόοδο στην επεξεργασία καταστατικού ευρωπαϊκών συνεταιρισμών, και πότε θα καταπιασθούμε με την ευρωπαϊκή εταιρεία περιορισμένης ευθύνης, μία που την έχουμε ανάγκη.
<P>
Κύριε Πρόεδρε, η ομάδα μου εκτίμησε πολύ την προσέγγιση του παρατηρητηρίου με την διπλή δομή. Υποστηρίζω ότι και στο μέλλον πρέπει να διατηρείται η συχνότητα των δημοσιεύσεων, ιδίως ως προς το γενικό μέρος με τις σχετκες στατιστικές και τα βασικά στοιχεία. Αλλά και οι μελέτες στο ειδικό μέρος πρέπει να επαναλαμβάνονται τακτικά. Μας προσφέρουν βαθύτερες γνώσεις για ένα συγκεκριμένο τμήμα των ΜΜΕ. Και χρειάζεται, διότι ο κόσμος των ΜΜΕ δεν είναι ομοιόμορφος και επιστημονιακά αποτελεί χέρσο έδαφος.
<P>
Ολοκληρώνοντας, κύριε Πρόεδρε, ελπίζω να συνεχίσει η Επιτροπή να υποσηρίζει αυτή την χρήσιμη πρωτοβουλία και θάθελα να μάθω απ' την Επιτροπή ποιά είναι τα μελλοντικά σχέδια της για το παρατηρητήριο. Εμείς ζητάμε να συνεχίσει το παρατηρητήριο το έργο του.

<SPEAKER ID=31 LANGUAGE="NL" NAME="Van Bladel">
Κύριε Πρόεδρε, δεν είναι εύκολο να κλείσω ραντεβού με τον υδραυλικό μου. Ο άνθρωπος πνίγεται στη δουλειά. Έχει οικογενειακή επιχείρηση και δουλεύοντας σκληρά, εξασφαλίζει ικανοποιητική διαβίωση. Τον καταστρέφει όμως η έλλειψη υπεύθυνων συνεργατών εκτός οικογενειακού κύκλου. Επιχείρησε πολλές φορές να βρεί κάποιον, και τώρα πια περιορίζεται στις εργασίες που μπορεί να διεκπεραιώσει με την οικογενειακή βοήθεια και μόνον.
<P>
Ο καπνοδοχοκαθαριστής μου - ναι, υπάρχουν ακόμα - είναι ένας χαρούμενος πενηντάρης επιχειρηματίας που χαίρεται την εργασία του και τις ανθρώπινες επαφές. Δεν προτίθεται διόλου να αναλάβει τη γραφειοκρατική και κοινωνική επιβάρυνση που συνεπάγεται η πρόσληψη συνεργάτη. Και ο υδραυλικός, και ο καπνοδοχοκαθαριστής έχουν σταθερές επιχειρήσεις, αλλά δεν δημιουργούν θέσεις εργασίας. Μια αντίθετη επιχειρηματική αντίληψη ανθρώπων που θέλουν όντως να επεκτείνουν τις εργασίες τους, συνάντησα κατά την ευρωπαϊκή προεκλογική εκστρατεία το 1994. Και επρόκειτο τότε για γυναίκες - επιχειρηματίες που δεν μπορούσαν να τις επεκτείνουν, διότι η τράπεζα τις θεωρούσε χρηματοδοτικά επισφαλείς.
<P>
Το καλό της ετήσιας έκθεσης είναι ότι γίνεται μια καταγραφή ορισμένων προβλημάτων: χρηματοδοτική διάκριση, φορολογικά προβλήματα, νομικό καθεστώς. Και είναι πολύ χρήσιμο, διότι για την απασχόληση η Ευρώπη εξαρτάται απ' αυτόν τον τομέα. Στην έκθεση επιβεβαιώνεται για άλλη μια φορά ο μεγάλος ρόλος της γυναίκας, πράγμα που δεν μου προκαλεί έκπληξη, διότι ανέκαθεν η γυναίκα είχε τη βούληση και το θάρρος ν'αναλαμβάνει ευθύνες.
<P>
Η περισσότερη ενάρμονιση του καθεστώτος κατάρτισης μέσα στην επιχείρηση στην ΕΕ, δεν είναι κάτι κακό, αλλά δεν την θεωρώ απολύτως απαραίτητη, όπως δεν θεωρώ αναγκαίο ένα πολυετές πρόγραμμα για τους συνεταιρισμούς. Μου φαίνεται λίγο συγκεντρωτικό. Τις υπόλοιπες θέσεις του κ. Torres Couto για τη βελτίωση των μικρομεσαίων επιχειρήσεων τις συμμερίζομαι απόλυτα. Στην προσεχή σύνοδο κορυφής για την απασχόληση, πρέπει να δοθεί η δέουσα προσοχή σ'αυτές τις προτάσεις, και η συνέχιση της λειτουργίας του παρατηρητηρίου είναι όντως βασική. Η ομάδα μου θα ψηφίσει υπέρ της έκθεσης.

<SPEAKER ID=32 LANGUAGE="NL" NAME="Kestelijn-Sierens">
Κύριε Πρόεδρε, κύριε Επίτροπε, αγαπητοί συνάδελφοι, συγχαίρω τον συνάδελφο κ. Torres Couto για την έκθεσή του. Και συμμεριζόμαστε όλα τα συμπεράσματά του. Θά'θελα να σχολιάσω τρία απ' αυτά. Πρώτον, η θέση και η κοινωνική κάλυψη της συζύγου που βοηθά στην επιχείρηση. Με ικανοποιεί ότι η 4η ετήσια έκθεση αφιερώνει μια πλήρη μελέτη στις γυναίκες στις μικρομεσαίες επιχειρήσεις. Όπως την Τρίτη, κατά την ψηφοφορία για την έκθεση σχετικά με τις ίσες ευκαιρίες, ζητάμε και σήμερα επιτακτικά μια μεταρρύθμιση των νομοθεσιών για τη φορολογία και για το έγγαμο καθεστώς. Ζητάμε επίσης να δημιουργηθούν ικανοποιητικές ρυθμίσεις στον τομέα των κοινωνικών ασφαλίσεων, ώστε η σύζυγος που εργάζεται και εκείνη στην επιχείρηση, θ'αποκτήσει καλύτερη κάλυψη. Είναι καιρός πια να επιληφθούν του θέματος οι εθνικές μας κυβερνήσεις.
<P>
Δεύτερον, η χρηματοδότηση των ΜΜΕ. Το πρόγραμμα ELISE ήταν πολύ ωφέλιμο, μια που μπορούσε να λειτουργήσει σαν μοχλός. Ως γνωστόν, οι κυβερνήσεις της Αυστρίας, των Κάτω Χωρών και της Γερμανίας παρεμποδίζουν τη λήψη απόφασης γι' αυτό το μέτρο της εγγύησης δανείων. Θεωρούν ότι δεν συμβιβάζεται με την αρχή της επικουρικότητας και ότι εκθέτει σε αθέμιτο ανταγωνισμό τις δικές τους εγγυοδοτικές διατάξεις. Συμφωνούμε με τον εισηγητή ότι αυτό είναι λυπηρό. Κύριοι συνάδελφοι, έχοντας υπόψη την προσεχή διάσκεψη κορυφής για την απασχόληση, πρέπει να ρίξουμε όλο το βάρος μας σε άλλα νέα προγράμματα για τις ΜΜΕ. Σύντομα η Επιτροπή θα υποβάλει μια νέα πρόταση, την ευρωπαϊκή κοινοπραξία. Από την ετήσια έκθεση του παρατηρητηρίου προκύπτει ότι υπάρχει πρόβλημα στις ΜΜΕ να αποκτήσουν ευρωπαϊκή διάσταση. Η ΕΕ μπορεί να βοηθήσει τις ΜΜΕ οικονομικά για τον σχηματισμό διασυνοριακων κοινοπραξιών. Το Κοινοβούλιο πρέπει να υποστηρίξει αυτή την πρόταση.
<P>
Τέλος, όπως επισημάνθηκε στο Σώμα επανειλημμένα, ζητώ ευρωπαϊκές μορφές δικαίου που να διευκολύνουν τη συνεργασία ανάμεσα στις ΜΜΕ σε ευρωπαϊκό επίπεδο. Επιβάλλεται μια συμφωνία για το καταστατικό της ευρωπαϊκής εταιρείας, αν θέλουμε περισσότερες ΜΜΕ να επεκτείνουν τη δράση τους σε ευρωπαϊκό επίπεδο.

<SPEAKER ID=33 LANGUAGE="PT" NAME="Ribeiro">
Κύριε Πρόεδρε, κύριε Επίτροπε, αγαπητοί συνάδελφοι, είναι προφανές ότι δίδεται η μέγιστη προσοχή στις μικρομεσαίες επιχειρήσεις. Το μεγάλο ερώτημα είναι να δούμε αν όλη αυτή η προσοχή, όλο αυτό το ενδιαφέρον, είναι αληθινά ή αν είναι μονάχα της στιγμής, αν δεν είναι παρά μόνο προσχηματικά ώστε να αμβλυνθεί ο πραγματικός αφανισμός που συντελείται στους κόλπους ενός σχετικώς εξισορροπημένου δικτύου οικονομικών παραγόντων και ώστε να φανεί, στα μάτια της κοινής γνώμης, ότι καταβάλλονται δήθεν προσπάθειες αντίκρουσης μιας δυναμικής που οδηγεί στην καταστροφή.
<P>
Η έκθεση του συναδέλφου Torres Couto, τον οποίο θέλω να συγχαρώ, περιέχει κάποιες θετικές προσεγγίσεις του θέματος, και μπορώ να αναφέρω την έμφαση που δίδεται στους συνεταιρισμούς και την υπογράμμιση του ρόλου των γυναικών σε ό, τι αφορά την επιβίωση και την αναζωογόνηση των ΜΜΕ.
<P>
Εντούτοις, η έκθεση δεν θίγει παρά μόνο επιφανειακά μια σειρά ουσιαστικών ζητημάτων, όπως είναι η περίπτωση της χρηματοδότησης, της πρόσβασης στις πιστώσεις, καθώς και των δυσκολιών και διακρίσεων που αντιμετωπίζουν οι ΜΜΕ στα θέματα αυτά (σημείο 15).
<P>
Είναι αλήθεια ότι πρόκειται για μια έκθεση η οποία δεν ασχολείται με το σύνολο των προβλημάτων των ΜΜΕ, αλλά μόνο με την Τέταρτη Ετήσια Εκθεση του Ευρωπαϊκού Παρατηρητηρίου, αλλά πιστεύω πως θα μπορούσε να προχωρήσει πιο μακριά, έστω και αν λάβουμε υπόψη τους μικρούς της στόχους, εξετάζοντας με περισσότερες λεπτομέρειες το ζήτημα της χρηματοδότησης. Για τον πρόσθετο λόγο ότι, όπως ανακοινώνεται, οι ΜΜΕ και η χρηματοδότησή τους από την ΕΤΕπ θα αποτελέσουν μία από τις «καινοτομίες» που προετοιμάζονται στο πλαίσιο της ημερήσιας διάταξης της έκτακτης συνόδου κορυφής του Λουξεμβούργου, με καθαρή πρόθεση να ειπωθεί κάτι, έστω και φαινομενικά, καινούριο. Πράγμα που διαφέρει άρδην από την εφαρμογή στην πράξη!
<P>
Τέλος, επανερχόμενος στο θέμα της προσοχής που προσδίδεται στις ΜΜΕ, δεν μπορώ να μη θεωρώ σημαντικό το γεγονός ότι η «Στρογγυλή Τράπεζα των Βιομηχάνων», που απαρτίζεται από τους επικεφαλής των γιγαντιαίων επιχειρήσεων ή των πολυεθνικών, δημοσίευσε φέτος τον Ιούλιο μια μελέτη σχετικά με την «καθιέρωση συγκεκριμένων εταιρικών σχέσεων μεταξύ μεγάλων και μικρών επιχειρήσεων», στην οποία διατυπώνονται πέντε κανόνες «καλής συμπεριφοράς», έτσι ακριβώς όπως η αλεπού, αφού μπει μέσα στο κοτέτσι, προσπαθεί να δώσει στον εαυτό της ένα πιστοποιητικό καλής συμπεριφοράς και να εφαρμόσει τους κανόνες που η ίδια καθιερώνει.

<SPEAKER ID=34 LANGUAGE="EN" NAME="Ewing">
Θα ήθελα να ευχαριστήσω τον εισηγητή και τους ομιλητές και να συμφωνήσω με όσα είπαν για τη μεγάλη σημασία αυτού του τομέα.
<P>
Εδώ έχουμε τη δυνατότητα για δημιουργία θέσεων εργασίας. Γνωρίζουμε ότι το μελανό σημείο της Ε.Ε. αποτελούν οι ουρές των απελπισμένων ανέργων. Θα ήθελα να τονίσω τη σημασία των πολύ μικρών επιχειρήσεων κάτω των δέκα ατόμων, στις οποίες είμαι συνηθισμένος στην περιοχή μου, τα Highlands και τα νησιά της Σκωτίας. Οφείλουμε να πιέσουμε τις κυβερνήσεις μας να πάψουν να μπλοκάρουν το ΕLΙSE. Διότι αυτό ήταν ένα πολύ καλό μέτρο το οποίο επέτρεψε στις πολύ μικρές επιχειρήσεις να έχουν πρόσβαση στη χρηματοδότηση. Αυτό που μας χρειάζεται τώρα είναι πρακτικά μέτρα κι όχι πλασματική βοήθεια, ώστε να μπορέσουν οι άνθρωποι ν' αρχίσουν τις επιχειρήσεις τους. Είναι υπέροχο που τόσες πολλές γυναίκες θέλουν να κάνουν το ίδιο στον χώρο των πολύ μικρών επιχειρήσεων. Συμφωνώ επίσης με όσα είπε ο κ. Lyndon Harrison σχετικά με την ανάγκη ύπαρξης διαφορετικών φορολογικών ρυθμίσεων.

<SPEAKER ID=35 LANGUAGE="NL" NAME="Blokland">
Κύριε Πρόεδρε, συγχαίρω τον συνάδελφο κ. Torres Couto για την έκθεση του, στην οποία εφιστά την προσοχή μας στα προβλήματα που αντιμετωπίζουν οι ΜΜΕ. Ένα απ' αυτά είναι η έλλειψη διοικητικών ικανοτήτων. Ένα παράδειγμα από την πράξη για την κάλυψη του κενού, αποτελεί το "Live Wire Project» του Εμπορικού Επιμελετηρίου του Ρότερνταμ ειδικά για τους αρχάριους επιχειρηματίες. Αυτό το πρόγραμμα περιλαμβάνει μια ευρεία σειρά επιμορφωτικής ύλης και συμβουλές από τράπεζες, δικηγόρους και ειδικούς σε θέματα διοίκησης.
<P>
Αλλο ένα πρόβλημα αποτελεί η μεταβίβαση επιχειρήσεων. Η παύση λειτουργίας μιας επιχείρησης προκαλεί ανεπιθύμητη απώλεια κεφαλαίων, γνώσεων και θέσεων εργασίας. Μόνον η εφορία επωφελείται. Τα κράτη μέλη μπορούν να προαγάγουν τη μεταβίβαση επιχειρήσεων - διασφαλίζοντας έτσι την απασχόληση - με την αναπροσαρμογή της φορολογικής τους νομοθεσίας.
<P>
Τέλος, μια ερώτηση στον Επίτροπο: Μπορεί το παρατηρητήριο να συμπεριλάβει το περιβάλλον σε μια επόμενη ετήσια έκθεση; Σ'ένα ανεπίσημο συμβούλιο για το περιβάλλον της 18ης του παρελθόντος Απριλίου στο Αμστερνταμ, έφτασαν στο συμπέρασμα ότι ναι μεν οι ΜΜΕ συμβάλλουν σημαντικά στην απασχόληση, αλλά επιβαρύνουν επίσης το περιβάλλον. Αναμένω την απάντησή σας.

<SPEAKER ID=36 LANGUAGE="IT" NAME="Amadeo">
Κύριε Πρόεδρε, η τέταρτη έκθεση του Ευρωπαϊκού Παρατηρητηρίου των μικρομεσαίων επιχειρήσεων αποτελεί ζωτικής σημασίας βάση συζήτησης, για τη διαμόρφωση πιστής εικόνας της κατάστασης στη βιοτεχνία και στις μικρομεσαίες επιχειρήσεις και για τον καθορισμό των πλέον ενδεδειγμένων μέτρων στην κατεύθυνση ουσιαστικής ανάπτυξης, με στόχο την αναζωπύρωση της απασχόλησης.
<P>
Ωστόσο, δεν αποτελεί έγκαιρη παρέμβαση καθώς προβάλλονται επί μέρους θέματα, όπως η κοινωνική προστασία και η νομική φύση των συγγενών, ιδιοκτητών της ίδιας επιχείρησης.
<P>
Πάντως, συμμεριζόμαστε την άποψη του εισηγητή όταν εντοπίζει στην υψηλή φορολογία που εφαρμόζεται στην πλειοψηφία των κρατών μελών επί των δικαιωμάτων διαδοχής και επί της ίδιας της δωρεάς, έναν τρόπο συγκράτησης της μεταβίβασης ιδιοκτησίας και όταν καταγγέλλει την υποδεέστερη θέση που κατέχει η δυνατότητα μεταβίβασης της ιδιοκτησίας στους υπαλλήλους.
<P>
Επικροτούμε, επίσης, τον εισηγητή όταν υποστηρίζει τη μείωση της φορολογίας στις περιπτώσεις επανεπένδυσης κεφαλαίων, που υποστηρίχθηκε και από την Εθνική Συμμαχία στη σύντομη κυβερνητική της παρένθεση, όπως είμαστε εξ ίσου πεπεισμένοι ότι η ουσιαστική προώθηση της μείωσης των φορολογικών επιβαρύνσεων και η ενθάρρυνση του πρότυπου σύμπραξης μεταξύ μικρομεσαίων επιχειρήσεων και μεγάλης βιομηχανίας θα επιφέρουν αναμφίβολα ευεργετικές επιπτώσεις τόσο στο επίπεδο της απασχόλησης όσο και στο επίπεδο της δημιουργίας νέων θέσεων εργασίας.

<SPEAKER ID=37 NAME="Secchi">
Κύριε Πρόεδρε, έχουν ήδη εκτεθεί εκ μέρους της συναδέλφου κ. Thyssen οι λόγοι της ένθερμης επιδοκιμασίας της ομάδας του ΕΛΚ στην έκθεση του κ. Torres Couto και υπογραμμίστηκαν επίσης μερικά σημαντικά σημεία της ετησίας έκθεσης του Ευρωπαϊκού Παρατηρητηρίου για τις μικρομεσαίες επιχειρήσεις. Πιστεύω ότι περιττεύει περαιτέρω επέκταση επί του θέματος, καθώς έχει πια ομόφωνα αναγνωριστεί η εξέχουσα θέση που καταλαμβάνει ο τομέας των μικρομεσαίων επιχειρήσεων και της βιοτεχνίας στην ευρωπαϊκή οικονομία και κοινωνία. Θα περιοριστώ στην επισήμανση και εμβάθυνση κάποιων ιδιαίτερης σημασίας σημείων.
<P>
Πρώτα απ' όλα, είναι πλέον αποδεδειγμένο ότι η άνθιση και η περαιτέρω ανάπτυξη των μικρομεσαίων επιχειρήσεων και της βιοτεχνίας στηρίζονται όχι τόσο σε παραδοσιακού τύπου κίνητρα όσο στη διαμόρφωση ευνοϊκού πλαισίου. Όπως επανειλημμένα διατυπώθηκε στην Ολομέλεια, αναφέρομαι στις παρεμβάσεις σε επίπεδο γραφειοκρατίας, κανονισμού και φορολογίας, στα θέματα σχέσεων εργασίας, που αποτελούν επικίνδυνο ανασταλτικό παράγοντα της δυναμικότητας αυτού του τομέα. Όπως επισημάνθηκε στα πλαίσια της Επιτροπής Οικονομικής, Νομισματικής και Βιομηχανικής Πολιτικής, περαιτέρω υποδείξεις επιβάλλονται μάλλον στο θέμα της προώθησης της κατάρτισης, με ιδιαίτερη έμφαση στην προσπάθεια διαμόρφωσης μορφών διασύνδεσης και συνεργασίας μεταξύ των πρωτοβουλιών που διοργανώνονται εκ μέρους διαφόρων σχολών διαχείρισης των κρατών μελών.
<P>
Τέλος, θα ήθελα να εδραιωθεί η θέση άλλων συναδέλφων, ώστε να δεσπόζει το ζήτημα των μικρομεσαίων επιχειρήσεων και της βιοτεχνίας στις συζητήσεις στα πλαίσια της Συνάντησης Κορυφής για την απασχόληση, που θα διεξαχθεί στις 21 και 22 του προσεχούς Νοεμβρίου. Η βελτίωση των επιπέδων απασχόλησης στην Ευρώπη μπορεί να επιτευχθεί αποκλειστικά με τη συμβολή των μικρομεσαίων επιχειρήσεων, ενώ η εστίαση της προσοχής σε άλλους τομείς με την ταυτόχρονη παράβλεψή τους θα επιφέρει αντίθετα αποτελέσματα.

<SPEAKER ID=38 LANGUAGE="FI" NAME="Virrankoski">
Κύριε Πρόεδρε, ο συνάδελφος κ. Torres Couto έχει προβεί σε εμπεριστατωμένη ανάλυση των προβλημάτων και προκλήσεων που αντιμετωπίζουν οι μικρομεσαίες επιχειρήσεις της Ευρώπης. Εκφράζω τις ευχαριστίες μου γι' αυτό. Όπως προκύπτει από την έκθεση, οι μικρομεσαίες επιχειρήσεις έχουν καθοριστικό ρόλο στην προσφορά εργασίας, ρόλο ο οποίος διευρύνεται. Το ερώτημα είναι πώς μπορούμε να ενισχύσουμε τις προϋποθέσεις λειτουργίας των μικρομεσαίων επιχειρήσεων.
<P>
Η έκθεση φέρνει στο προσκήνιο τα κοινωνικά και οικονομικά προβλήματα που προκύπτουν κατά την μεταβίβαση στις διάδοχες της γενιές των μικρομεσαίων επιχειρήσεων. Η βαριά και μη αναγκαία φορολόγηση θέτει σε κίνδυνο τη μακροπρόθεσμη επιχειρηματική δραστηριότητα και μπορεί να την οδηγήσει μέχρι και σε κλείσιμο. Τίποτα πιο εύκολο από το κλείσιμο μιας μικρομεσαίας επιχείρησης και τίποτα πιο δύσκολο από τη δημιουργία νέων θέσεων εργασίας. Τα μεγέθη ανεργίας της Ευρώπης το καταδείχνουν. Στην έκθεση τονίζονται ορθώς η σημασία και οι δυνατότητες που προσφέρει ο συνεταιριστικός τρόπος επιχειρηματικής δραστηριότητας. Ορθώς επίσης ζητείται η σύνταξη κανονισμού λειτουργίας των ευρωπαϊκών συνεταιρισμών. Αυτό είναι αναγκαίο. Οι συνεταιρισμοί ενδεικνύονται πλήρως ως επιχειρηματική δραστηριότητα για περιοχές με έλλειψη κεφαλαίων. Παραδείγματος χάριν στη Φινλανδία πολλές μεγάλες επιχειρήσεις είχαν ως αφετηρία την συνεταιριστική μορφή δραστηριότητας
<P>
Η ΕΕ στηρίζει με πολλούς τρόπους τις νέες επιχειρηματικές προσπάθειες. Κύριο μέσο είναι τα διαρθρωτικά ταμεία. Αυτά προσφέρουν υποστήριξη ιδιαίτερα σε προγράμματα επαγγελματικής κατάρτισης και εξέλιξης της παραγωγής. Δυστυχώς, εμπόδιο για την αξιοποίηση από τις μικρομεσαίες επιχειρήσεις των προσφερόμενων ευκαιριών είναι συχνά η βραδύτητα και γραφειοκρατία στη διαδικασία διεκπεραίωσης.
<P>
Η έλλειψη οικονομικών πόρων είναι το δυσκολότερο πρόβλημα που εντιμετωπίζουν οι μικρομεσαίες επιχειρήσεις. Έχουν μεγάλη ανάγκη πόρων για επενδύσεις και λειτουργικές ανάγκες. Σε πολλές χώρες, για την ενίσχυση των επιχειρήσεων χρησιμοποιείται η επιδότηση των επιτοκίων. Πρόκειται για μορφή ενίσχυσης γενικευμένης στην αγροτική παραγωγή. Γι' αυτό τον λόγο πρέπει να εξετασθεί η δυνατότητα εφαρμογής του και στον τομέα των μικρομεσαίων επιχειρήσεων.
<P>
Η έκθεση του κυρίου Torres Couto καταγράφει πολύ εμπεριστωμένα τα εμπόδια που αντιμετωπίζουν οι μικρομεσαίες επιχειρήσεις και προτείνει τρόπους για την απάλειψή τους. Τα αποτελέσματα εξαρτώνται από τον τρόπο με τον οποίο τα κράτη μέλη θα τα λάβουν υπόψη τους.

<SPEAKER ID=39 LANGUAGE="DE" NAME="Lukas">
Κύριε Πρόεδρε, η τέταρτη ετήσια έκθεση καθεαυτή και η έκθεση του κυρίου Torres Couto προσφέρουν μια καλή βάση πληροφοριών και ένα πλήθος οδηγιών για απαραίτητες πολιτικές αποφάσεις και μέτρα. Ιδιαίτερα προσκόμματα για την λειτουργία επιχειρήσεων π.χ. και κυρίως για τη γενική διάρθρωση των μικρών επιχειρήσεων, δημιουργεί το γεγονός ότι οι γυναίκες επιχειρηματίες και κυρίως στον χρηματοδοτικό τομέα αντιμετωπίζουν συχνά δυσκολίες. Χρήζουν άμεσης λύσης επίσης τα προβλήματα συζύγων που εργάζονται μαζί, σε θέματα κοινωνικής ασφάλισης, νομικής προστασίας, φορολογικού και εταιρικού δικαίου. Οι μικρές επιχειρήσεις είναι συχνά οικογενειακές επιχειρήσεις. Ο νομοθέτης πρέπει να λάβει μέριμνα για την διατήρηση της ύπαρξής τους και για τον σημαντικό τους ρόλο για την διασφάλιση θέσεων εργασίας. Τούτο αφορά ιδιαίτερα το θέμα της μεταβίβασης των επιχειρήσεων, την στιγμή που οι φόροι κληρονομιάς και δωρεών θα μπορούσαν να θέσουν σε κίνδυνο την ανταγωνιστικότητα της ευρωπαϊκής οικονομίας στο σύνολό της. Ιδιαίτερα σημαντικό θεωρώ το εδάφιο 18 της έκθεσης, όπου επισημαίνεται η μείωση των φόρων νομικών προσώπων για μη διανεμημένα κέρδη, ως μέσον αύξησης της απασχόλησης. Ο σχηματισμός ιδίων κεφαλαίων και η καινοτομία θα μπορούσε να αυξηθεί σημαντικά με το μέτρο αυτό. Το κράτος θα μπορούσε με τον τρόπο αυτό να δημιουργήσει κίνητρα στους επιχειρηματίες για αναπτυξιακές επενδύσεις και επενδύσεις με προσανατολισμούς καινοτομίας στα πλαίσια της επιχείρησής τους και έτσι να βελτιώσει την Ευρώπη, ως τόπο οικονομικής εγκατάστασης.

<SPEAKER ID=40 LANGUAGE="DE" NAME="Rόbig">
Αξιότιμε κύριε Πρόεδρε, σαν σιδηρουργός που και ο ίδιος προέρχομαι από οικογενειακή επιχείρηση, χαίρομαι ιδιαίτερα για την έκθεση αυτή. Γιατί η έκθεση αυτή δείχνει ότι σήμερα ασκείται μια διαχείριση νέου τύπου δημόσιας διαχείρισης, αυτό σημαίνει ότι με αντικειμενικές διαδικασίες όπως το benchmarking ή η βέλτιστη πρακτική φροντίζει κάποιος να υπάρχει ευκαιρία για την βελτίωση της κατάστασης των πολλών μικρών οικογενειακών επιχειρήσεων στην Ευρώπη. Αποτελεί τελικά μια εξελικτική τάση το γεγονός ότι πολλές μικρές επιχειρήσεις στην Ευρώπη ενισχύονται όλο και πιο πολύ. Όταν βλέπει κανείς ότι το 1992 υπήρχαν κατά μέσον όρο ακόμη 7 εργαζόμενοι ανά επιχείρηση και το 1995 μόνον 6 πιά, τότε παρατηρεί κανείς ότι τελικά οι μικρομεσαίοι αποτελούν τα στηρίγματα των διαφόρων φάσεων της οικονομίας και έτσι προσφέρουν επίσης την εξασφάλιση απασχόλησης γιατί φυσικά σε περίπτωση διακυμάνσεων της αγοράς δεν θέτουν σαν προτεραιότητα την αρχή hire and fire , αλλά την αρχή της σύμπραξης, γιατί γνωρίζονται καλά μεταξύ τους.
<P>
Γι' αυτό είναι σημαντικό να προωθείται η αρχική και συνεχιζόμενη επαγγελματική τους κατάρτιση και είναι εντελώς ακατανόητο, το ότι σήμερα γίνεται συζήτηση για το αν πρέπει να περικοπούν πχ. οι δαπάνες για το πρόγραμμα Leonardo. Αντιθέτως, ζητώ από την σύνοδο κορυφής για την απασχόληση, στο Λουξεμβούργο, μια εμφανή αύξηση των πόρων για το πρόγραμμα Leonardo, γιατί αυτοί ακριβώς προσφέρουν στους νέους, που τώρα είναι άνεργοι, την δυνατότητα να αποκτήσουν επάγγελμα.
<P>
Ζητώ επίσης να προωθηθούν επίσης οι συμπράξεις στον τομέα των εξαγωγών και τελικά να βελτιωθεί επίσης η συνεργασία με την βιομηχανία, γιατί η εξαγωγική βιομηχανία αποτελεί τελικά σε παγκόσμιο επίπεδο την βάση για πολλές μικρές οικογενειακές επιχειρήσεις. Επίσης η μεταβίβαση, λόγω ηλικίας, αποτελεί ένα τεράστιο πρόβλημα. Το ένα τρίτο των επιχειρηματιών σ' αυτές τις μικρές επιχειρήσεις είναι μεγαλύτερο, σε ηλικία, των 50 ετών. Αυτό αντιστοιχεί περίπου σε 6, 3 εκατομμύρια θέσεων εργασίας στην Ευρώπη. Ζητώ να καταργηθούν εντελώς οι φόροι κληρονομιάς και δωρεάς, εάν κάποιος μεταβιβάζει μια επιχείρηση στα πλαίσια της οικογένειας του και φυσικά να μη πρέπει να φορολογούνται τα μη διανεμημένα κέρδη στην επιχείρηση.

<SPEAKER ID=41 LANGUAGE="SV" NAME="Carlsson">
Κύριε Πρόεδρε, κύριοι συνάδελφοι και κύριε Επίτροπε, οι μικρές επιχειρήσεις παίζουν έναν απαραίτητο ρόλο στη δημιουργία της ευημερίας στην Ευρώπη. Μόλις τώρα αρχίζει να κατανοείται ο πλήρης ρόλος τους. Αλλά όμως αυτό που χρειάζεται δεν είναι βοήθεια υπό μορφήν περισσότερων μέτρων και προγραμμάτων αλλά, κυρίως, η εξάλειψη των εμποδίων.
<P>
Στην έκθεση και θαυμάσια ομιλία του κ. Torres Coutos ρίχνεται μεταξύ άλλων φώς στην τροχοπέδη που αποτελούν για τις επιχειρηματικές δραστηριότητες οι υψηλοί φόροι, πέραν των άλλων κατά τις μεταβιβάσεις. Είναι προφανές επίσης ότι οι μικρότερες επιχειρήσεις είναι αυτές που πλήττονται σκληρότερα και εμοδίζονται από τις υπερβολικές ρυθμίσεις.
<P>
Χρειαζόμαστε μια αλλαγή στάσης. Περισσότερες επιχειρηματικές δραστηριότητες και επιχειρηματικό πνεύμα δίνουν στην Ευρώπη την ικανότητα προσαρμογής και την ποικιλία που χρειαζόμαστε για να μπορέσουμε να εκμεταλλευτούμε την παγκόσμια οικονομία. Οι ήρωες που χρειάζεται η Ε.Ε. για να αντιμετωπίσει την ανεργία είναι οι μικροεπιχειρηματίες - και όχι περισσότεροι πολιτικοί σε διασκέψεις για την απασχόληση.
<P>
Και τώρα απευθυνόμενος στον κ. Harrison, ο οποίος δυστυχώς ήταν αναγκασμένος να φύγει βιαστικά από την συζήτηση, θέλω να πώ ότι, μ'όλο τον σεβασμό στον κ. Gordon Brown και όλες του τις πρωτοβουλίες, όμως η Μεγάλη Βρεττανία επί μιας κυβέρνησης των Torries μπόρεσε να επιδείξει, ως μόνη χώρα στην Ε.Ε., μία έντονη άνοδο στις επιχειρηματικές δραστηριότητες και τις νέες θέσεις εργασίας. Νομίζω ότι αυτό αξίζει και να το προσέξουμε και να το αναλογιστούμε. Γι'αυτό ας δημιουργήσουμε τις προϋποθέσεις και ας γκρεμίσουμε τα εμπόδια, ώστε να μπορεί η Ε.Ε. να γίνει μία Ένωση της επιχειρηματικής δραστηριότητας για την ελευθερία, την ευημερία και την πίστη στο μέλον.

<SPEAKER ID=42 NAME="Fischler">
Κύριε Πρόεδρε, κυρίες και κύριοι βουλευτές! Η Ευρωπαϊκή Επιτροπή χαιρετίζει όσα αναφέρει ο κύριος Torres Couto στην 4η ετήσια έκθεση του Ευρωπαϊκού Παρατηρητηρίου για τις ΜΜΕ. Όπως και οι προηγούμενες ήδη έτσι και η πλέον πρόσφατη αυτή έκθεση προσφέρουν μια πολύ καλή συνολική άποψη για την σημερινή κατάσταση και τις προοπτικές των μικρών και μεσαίων επιχειρήσεων και ενέχει θέση γνωμοδοτικής πραγματογνωμοσύνης για την απόδοσή τους στην ενιαία εγορά!
<P>
Η έκθεση καταλήγει στο συμπέρασμα ότι η ολοκλήρωση της ενιαίας αγοράς είχε μέχρι τώρα θετικές επιδράσεις στην οικονομική ανάπτυξη της Ευρώπης, εφόσον επετεύχθη η ισχυρή αύξηση των εξαγωγών και μια αξιοσημείωτη αύξηση της παραγωγικότητας. Παράλληλα, η έκθεση αυτή υπογραμμίζει ότι οι επιχειρήσεις που επωφελήθηκαν περισσότερο από την ενιαία αγορά είναι κυρίως οι μικρές και μεσαίες επιχειρήσεις και ότι αυτός ο τύπος επιχειρήσεων παρουσιάζει το υψηλότερο δυναμικό θέσεων εργασίας που εξαρτώνται απ' την ανάπτυξη.
<P>
Η Ευρωπαϊκή Επιτροπή είναι της γνώμης ότι στην έκθεση του κυρίου Torres Couto εξαίρονται πολυάριθμα σημαντικά σημεία, τρία των οποίων θα επιθυμούσα να θίξω τώρα. Πρώτον την σημασία των γυναικών για τις μικρές και μεσαίες επιχειρήσεις και την αναγκαιότητα λήψης μέτρων για την προώθηση των γυναικών επιχειρηματιών και των συζύγων που βοηθούν στις επιχειρήσεις. Στην σύνοδο κορυφής του Essen και της Μαδρίτης διαπιστώθηκε πόσο σημαντικό ρόλο διαδραματίζουν οι γυναίκες για την εξέλιξη των ΜΜΕ, την δημιουργία νέων θέσεων εργασίας και την ανταγωνιστικότητα της ευρωπαϊκής οικονομίας. Η επιτυχία τους και στο μέλλον εξαρτάται από την βέλτιστη προώθηση των γυναικών. Το τρίτο πολυετές πρόγραμμα για τις ΜΜΕ του 1997-2000, μεριμνά για την λήψη συγκεκριμένων πολιτικών μέτρων για την παροχή ίσων ευκαιριών και στις γυναίκες επιχειρηματίες όπως και τις γυναίκες εταίρους στις επιχειρήσεις.
<P>
Δεύτερον: Η συμβολή των επιχειρήσεων κοινωνικής οικονομίας - δηλαδή συνεταιρισμών, αντασφαλιστικών εταιρειών, ενώσεων και ιδρυμάτων, για συντομία ΣΑΕΙ - στην ανάπτυξη και απασχόληση. Κατ' αρχήν το Ευρωπαϊκό Παρατηρητήριο για τις ΜΜΕ ασχολήθηκε έχοντας ως κέντρο βάρους αυτούς τους ΣΑΕΙ που οπωσδήποτε συμβάλλουν στην απασχόληση με ποσοστό 5 % συμμετέχοντας και στις ιδιωτικές επιχειρήσεις με ποσοστό 6 %. Η αυξανόμενη σημασία της κοινωνικής οικονομίας στην Ευρωπαϊκή Ένωση γίνεται εμφανής και στην πρόσφατη ανακοίνωση της Επιτροπής, με την οποία επιδιώκεται να γίνει καλύτερα γνωστός ο ρόλος των Ενώσεων και Ιδρυμάτων στην Ευρώπη. Στο έγγραφο αυτό περιλαμβάνονται τα αποτελέσματα μιας εκτεταμένης έρευνας που διεξήγαγε η Ευρωπαϊκή Επιτροπή, με στόχο μία καλύτερη ενημέρωση γι' αυτόν τον τομέα. Πέραν τούτου το έγγραφο προτείνει μια σειρά μέτρων που πρέπει να ληφθούν σε επίπεδο κρατών μελών. Και, τρίτον, η σημασία της προώθησης του επιχειρηματικού πνεύματος, ως σημαντικού στοιχείου για την υπαρξιακή υπόσταση και ανάπτυξη των ΜΜΕ.
<P>
Η Ευρωπαϊκή Επιτροπή γνωρίζει πολύ καλά την ιδιαίτερη σημασία που ενέχει η οικοδόμηση μιας δυναμικής διάρθρωσης επιχειρήσεων, για την δημιουργία θέσεων εργασίας και την ενίσχυση της ανταγωνιστικότητας στην Ευρώπη. Σχετικά με την ερώτηση που υποβλήθηκε για το μέλλον της εισήγησης, επιτρέψτε μου να σας επιστήσω την προσοχή στο ότι μια νέα έκθεση παρατηρητών προβλέπεται για το τέλος αυτού του χρόνου και ότι η προκήρυξη για την έκθεση του 1998/99 θα γίνει επίσης μέσα, στον χρόνο.
<P>
Σχετικά τώρα με την επόμενη έκθεση και τα κέντρα βάρους γύρω από τα οποία θα αναπτυχθεί το κυρίως θέμα - στην έκθεση αυτή ήταν το ζήτημα των γυναικών στις μικρομεσαίες επιχειρήσεις - ορθόν είναι στην επόμενη εισήγηση να προβλέπεται ένα θέμα με το περιβάλλον στο επίκεντρο.

<SPEAKER ID=43 NAME="Πρόεδρος">
Σας ευχαριστώ κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί σήμερα στις 12.00 το μεσημέρι.

<CHAPTER ID=4>
Βόειο κρέας
<SPEAKER ID=44 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0260/97) της κυρίας Hardstaff, εξ ονόματος της Επιτροπής Γεωργίας και Αγροτικής Ανάπτυξης, σχετικά με την πρόταση Κανονισμού (EΚ) του Συμβουλίου σχετικά με τις εκστρατείες υπέρ της προώθησης και εμπορίας του βοείου κρέατος υψηλής ποιότητας και με τις εκστρατείες ενημέρωσης σχετικά με την επισήμανση του βοείου κρέατος και ο οποίος καθιστά άκυρο τον Κανονισμό (ΕΟΚ) αριθ. 2067/92 (COM(97)0070 - C4-0193/97 97/0058(CNS)).
<P>
Τον λόγο έχει η κυρία Hardstaff, ως εισηγήτρια, για χρόνο 5 λεπτών.

<SPEAKER ID=45 LANGUAGE="IT" NAME="Santini">
Κύριε Πρόεδρε, καθώς πιστεύω ότι, μετά την παρέμβαση του Επιτρόπου, δικαιούται να μιλήσει τουλάχιστον ένας εκπρόσωπος για κάθε πολιτική ομάδα, σας παρακαλώ να προβείτε στην επαλήθευση του διαθέσιμου χρόνου, για την ικανοποίηση του εν λόγω αιτήματος.

<SPEAKER ID=46 NAME="Πρόεδρος">
Σύμφωνα με την ημερήσια διάταξη, η συζήτηση διενεργείται από τις 10.00 π.μ. έως τις 12 το μεσημέρι και από τις 18.00 έως τις 20.00, όσον αφορά τις εκθέσεις των οποίων η συζήτηση δεν ολοκληρώθηκε, ενώ στις 12 το μεσημέρι διενεργούνται οι ψηφοφορίες.
<P>
Τον λόγο έχει η κ. Hardstaff.

<SPEAKER ID=47 NAME="Hardstaff">
Κύριε Πρόεδρε, το ιστορικό αυτής της έκθεσης, η οποία συνιστά μια διαφημιστική εκστρατεία προώθησης για το ευρωπαϊκό βοδινό και μοσχαρίσιο κρέας, είναι η απότομη πτώση της κατανάλωσης βοδινού και μοσχαρίσιου κρέατος από την εποχή που εμφανίστηκε η Σ.ΕΒ, πριν από 10 χρόνια. Αυτή η πτώση έγινε καταστροφική για τους παραγωγούς βοδινού και για όσους εμπλέκονται σε αυτή τη βιομηχανία, ύστερα από την ανακοίνωση του Μαρτίου του 1996, σύμφωνα με την οποία η σχέση ανάμεσα στην Σ.Ε.Β. που προσβάλλει τα ζώα και την ασθένεια Creutzfeld-Jakob που προσβάλλει τους ανθρώπους, δεν θα μπορούσε να αποκλειστεί. Αυτό το τραγικό γεγονός έγινε εμφανές καθώς ένας μικρός αριθμός νέων ανθρώπων είχε προσβληθεί από ασθένεια Creutzfeld-Jakob, η οποία είναι ασθένεια που συναντάται συνήθως στις μεγαλύτερες ηλικίες.
<P>
Πολλά μέτρα λήφθηκαν στην Βρεταννία και την Ευρώπη, ώστε να αντιμετωπιστεί το πρόβλημα, και βέβαια πολύ περισσότερο με την συνεχιζόμενη απαγόρευση των εξαγωγών του βρεταννικού βοδινού, η οποία ελπίζουμε να αρθεί σύντομα, σαν αποτέλεσμα των πολλών μέτρων που λήφθηκαν και της πολύ αυστηρότερης επιβολής κανονισμών για την εκτροφή και την υγιεινή των ζώων.
<P>
Πριν από μερικούς μήνες, το Κοινοβούλιο συμφώνησε στη λήψη μέτρων για την αναγνώριση της ταυτότητας των κοπαδιών και για ένα πρόγραμμα τοποθέτησης εττικέτας στο κρέας, το οποίο θα αντλεί πληροφορίες από μια βάση δεδομένων σχετικά με τα ζώα, η οποία καταρτίζεται τώρα, όπου δεν υπάρχει ήδη. Επιπλέον, η νέα βρεταννική κυβέρνηση απηύθηνε κλήση προς όλα τα κράτη-μέλη της Ε.Ε. να εφαρμόσουν τους ήδη ισχύοντες κανονισμούς στη Βρεταννία για την απόσυρση από την αγορά συγκεκριμένων ειδών βοδινών εντοσθίων.
<P>
Παρόλ' αυτά, η αγορά βοδινού κρέατος παραμένει πολύ υποτονική και μεγάλα ποσά δημόσιου χρήματος από τον γεωργικό προϋπολογισμό ξοδεύονται για την προσωρινή αποθήκευση καλής ποιότητας βοδινού και μοσχαρίσιου κρέατος. Εάν καταφέρουμε να αυξήσουμε την κατανάλωση βοδινού και μοσχαρίσιου στην Ε.Ε. και αυξησουμε και τις εξαγωγές σε τρίτες χώρες, τότε, μακροπρόθεσμα, θα εξοικονομήσουμε ένα μεγάλο ποσό χρημάτων και η ευρωπαϊκή αγορά βοδινού θα μπορέσει να επιτύχει ξανά εξισορρόπηση ανάμεσα στην προσφορά και τη ζήτηση. Γι' αυτό η Επιτροπή κατέθεσε προτάσεις για μια διαφημιστική εκστρατεία και ζήτησε γρήγορη διαβούλευση με το Ευρωπαϊκό Κοινοβούλιο, ώστε να μπορέσουν να εφαρμοστούν όσο το δυνατόν γρηγορότερα.
<P>
Στην έκθεσή μου προτείνω ότι ο ορισμός του ποιοτικού βοδινού πρέπει να διευρυνθεί σε σχέση με τον προηγούμενο, πολύ περιορισμένο ορισμό που περιελάμβανε ένα πολύ συγκεκριμένο αριθμό τμημάτων και ποικιλιών ζώων. Η ποιότητα πρέπει να καλύπτει όλες τις ποικιλίες βοδινού, συμπεριλαμβανομένων και των φθηνότερων τμημάτων του ζώου, με την προϋπόθεση ότι θα ανταποκρίνονται στους κανονισμούς ασφαλείας για τη διατροφή, χρησιμοποιώντας το σύστημα σήμανσης στο οποίο έχω ήδη αναφερθεί.
<P>
Επίσης, προτείνω ότι για την προώθηση θα πρέπει να χρησημοποιηθούν οι διεθνείς οργανισμοί με πείρα και γνώση των συνθηκών στις κατά τόπους αγορές. Στην Επιτροπή Γεωργίας, αυτή η πρόταση διευρύνθηκε ώστε να περιλαμβάνει επίσης ανάλογους τοπικούς οργανισμούς. Οι τροπoλογίες της Επιτροπής Περιβάλλοντος έδωσαν μεγαλύτερο βάρος στον καταναλωτή, στο πλαίσιο αυτής της εκστρατείας, τονίζοντας ότι κύριο μέλημά της οφείλει να είναι η σωστή πληροφόρηση του καταναλωτή. Θα ήθελα να ευχαριστήσω τους συναδέλφους μου και από τις δύο επιτροπές για τις χρήσιμες τροπολογίες τους.
<P>
Εάν θέλουμε να πείσουμε τους ευρωπαίους καταναλωτές να τρώνε περισσότερο βοδινό και μοσχαρίσιο κρέας και να εξαγάγουμε εκτός Ε.Ε., πρέπει να αυξήσουμε τις πωλήσεις, όχι χάρη στο έξυπνο μάρκετινγκ, αλλά επειδή οι αγοραστές θα έχουν βαθιά εμπιστοσύνη στην ποιότητα του προϊόντος. Πρέπει να επαναβεβαιωθούν ότι όλα τα απαραίτητα μέτρα έχουν πράγματι ληφθεί και διασφαλίζουν ότι το φαγητό που αγοράζουν είναι καλό και ωφέλιμο. Το προτεινόμενο σύστημα σήμανσης και το ευρωπαϊκό σήμα ποιοτικού βοδινού πρέπει να είναι μια ατσάλινη εγγύηση ότι είναι όντως έτσι και πως η πρόσφατη κρίση μας δίδαξε πολλά πράγματα. Αυτό είναι κάτι πάνω στο οποίο μπορούμε να συμφωνήσουμε σήμερα διαβιβάζοντας τις απόψεις μας στην Επιτροπή και το Συμβούλιο.

<SPEAKER ID=48 NAME="Palacio Vallelersundi">
Κύριε Πρόεδρε, η Επιτροπή Νομικών Θεμάτων και Δικαιωμάτων των Πολιτών έχει προτείνει αυτή τη φορά να επιβεβαιωθεί η νομική βάση του άρθρου 43, κατ' αποκλειστικότητα, και να γίνει πρόταση για να προστεθεί, με βάση το άρθρο 43, εξίσου η νομική βάση του γράμματος β) της πρώτης παραγράφου του άρθρου 129Α. Γιατί; Διότι το γράμμα β) της πρώτης παραγράφου του άρθρου 129Α ορίζει τα μέτρα, τις συγκεκριμένες δράσεις, με στόχο την προστασία των καταναλωτών, στις οποίες αναφέρθηκε η εισηγήτρια.
<P>
Είναι αλήθεια, κύριε Πρόεδρε, πως η Επιτροπή Νομικών Θεμάτων και Δικαιωμάτων των Πολιτών και αυτή η Συνέλευση, στο σύνολο της, έχουν συναίσθηση του ότι, κατά παράδοση, για κάθε κανονισμό, για κάθε δράση στο χώρο της γεωργίας, η κατάλληλη νομική βάση, αποκλείοντας οποιασδήποτε άλλη, είναι το άρθρο 43. Και πως η νομολογία του Ευρωπαϊκού Δικαστηρίου συνεχώς δηλώνει πως αυτό ισχύει όχι μόνο επειδή το άρθρο 43 αντιπροσωπεύει μια lex specialis σχετικά με οποιαδήποτε άλλη νομική βάση που θα μπορούσε να χρησιμοποιηθεί, αλλά επειδή, επιπλέον, στο άρθρο 43 με τη μόνη προσφυγή στο άρθρο 43, σύμφωνα επίσης με την ίδια νομολογία του Ευρωπαϊκού Δικαστηρίου- λαμβάνονται υπόψη όλα τα υπόλοιπα νομικά συμφέροντα, όπως η προστασία της υγείας ή η προστασία των καταναλωτών. Υπάρχει μια γνωστή απόφαση για τους όρους σχετικά με τις ωοτόκες όρνιθες, του 1988. Αυτό είναι ένα από τα κομβικά ζητήματα.
<P>
Ωστόσο, κύριε Πρόεδρε, η Επιτροπή Νομικών Θεμάτων και Δικαιωμάτων των Πολιτών, για δεύτερη φορά, εκτιμά πως θα έπρεπε να αλλάξει την παραδοσιακή της θέση σε σχέση με αυτή την νομική βάση. Και το έκανε σε συνοχή και συμφωνία με τα γεγονότα και τα μέτρα που ελήφθησαν από την κρίση της σπογγώδους εγκεφαλοπάθειας των βοοειδών, καθώς και με την έκθεση που ενέκρινε η Συνέλευση. Σε εκείνη την έκθεση ήταν ξεκάθαρο πως θα μπορούσε να γίνει προσφυγή στο άρθρο 100Α, ιδίως σχετικά με θέματα εναρμόνισης και, πάνω από όλα, πως εκ μέρους της Συνέλευσης θα έπρεπε να υπάρχει μια διαβούλευση, μια συμμετοχή, ένας ευρύτερος δημοκρατικός έλεγχος.
<P>
Τώρα, πρέπει να θυμίσω πως η Επιτροπή τότε, μέσω του Προέδρου της κυρίου Santer, και αργότερα μέσω συγκεκριμένων πράξεων, όπως είναι οι δύο κανονισμοί που υπεβλήθησαν προσφάτως σε αυτή την Συνέλευση- σεβάστηκε αυτό το κριτήριο. Σε αυτή την περίπτωση, κύριε Πρόεδρε, δεν προσφεύγουμε στο άρθρο 100Α δεδομένου ότι δεν πρόκειται για εναρμόνιση- αλλά στο 129Α. Γιατί; Διότι απλά, από εκείνη την κρίση, τα προστατευόμενα νομικά συμφέροντα έχουν αλλάξει την διάταξη της ιεραρχίας. Δεν είναι πια η γεωργία, τα αγροτικά συμφέροντα τα οποία πρέπει να υπερισχύσουν. Στις μέρες μας, ενόσω δεν αποκαθίσταται η εμπιστοσύνη των καταναλωτών, η προστασία τους αποτελεί το υπερισχύον ενδιαφέρον, και για αυτό το λόγο, εφαρμόζοντας αυστηρά τα κριτήρια που ορίζει το Ευρωπαϊκό Δικαστήριο όσον αφορά την επιλογή των κατάλληλων νομικών βάσεων, η Επιτροπή Νομικών Θεμάτων και Δικαιωμάτων των Πολιτών αντιλαμβάνεται, και ελπίζω πως έτσι το αντιλαμβάνεται και το Κοινοβούλιο, πιστεύοντας ότι έχουμε την υποστήριξη της Επιτροπής - πως πρέπει να προσδιορισθεί ξεκάθαρα πως αυτά είναι τα υπερισχύοντα συμφέροντα, με την προσθήκη της νομικής βάσης.

<SPEAKER ID=49 NAME="Παπαγιαννάκης">
Κύριε Πρόεδρε, εκ μέρους της Επιτροπής Περιβάλλοντος συγχαίρουμε την εισηγήτρια με την οποία και συνεργαστήκαμε, όπως είπε και η ίδια. 'Εχουμε τροπολογίες οι οποίες διορθώνουν κάποιες δυσλειτουργίες της πρότασης της Επιτροπής είτε αυτές αφορούν τεχνικά και γλωσσικά ζητήματα -άθλια, κύριε Επίτροπε, άθλια- είτε αφορούν κάποιες ασάφειες ως προς τη διάκριση του βοδινού και μοσχαρίσιου κρέατος, είτε αφορούν κάποιες ελλείψεις, όπως επί παραδείγματι τον ρόλο των καταναλωτών που πρέπει να είναι πιο ισχυρός και τον ρόλο του Ευρωπαϊκού Κοινοβουλίου στην παρακολούθηση της υπόθεσης. 'Εχουμε κάνει τροπολογίες και ελπίζουμε να υπάρξουν βελτιώσεις.
<P>
Ωστόσο, κύριε Πρόεδρε και κύριε Επίτροπε, υπάρχει ένα μείζον θέμα αυτή τη στιγμή. Ο κανονισμός που συζητούμε, μαζί με δύο ή τρεις άλλους τους οποίους συζητήσαμε προηγουμένως, αποβλέπει στην αποκατάσταση της εμπιστοσύνης των καταναλωτών σε μια αγορά η οποία βρίσκεται υπό κατάρρευση και η προσπάθεια της αποκατάστασης εμπιστοσύνης βασίζεται στη σήμανση μεταξύ άλλων με ετικέτες. Από χθές, κύριε Επίτροπε, κυκλοφορούν πληροφορίες, που έρχονται από την ίδια την Επιτροπή, ότι και νομίμως είναι δυνατό αυτή την στιγμή να υπάρχουν αλλοιώσεις μέχρι και, κυριολεκτικά, διαστρεβλώσεις της νομοθεσίας και να μην μπορεί να έχει αξιοπιστία το σύστημα με τις ετικέτες. Σχετικές πληροφορίες δόθηκαν χθες μεταξύ άλλων και στην Επιτροπή Παρακολούθησης της ιστορίας των τρελών αγελάδων. Κύριε Επίτροπε, εάν κάτι τέτοιο είναι αλήθεια, υπονομεύεται όλη η πολιτική την οποία σιγά-σιγά και με δυσκολίες προσπαθούμε να χτίσουμε για την αποκατάσταση της εμπιστοσύνης των καταναλωτών. Γι'αυτό, κύριε Επίτροπε, σας παρακαλώ πάρα πολύ, θέλω δύο πράγματα από εσάς:
<P>
Πρώτον, μία απάντηση εάν αληθεύουν οι πληροφορίες αυτές και τί ακριβώς συμβαίνει.-Δεύτερον, μία δέσμευση εκ μέρους της Επιτροπής ότι το ταχύτερο δυνατό θα λάβει όλα εκείνα τα συμπληρωματικά μέτρα και θα μας φέρει συμπληρωματικές προτάσεις ώστε να εκλείψουν οι παράγοντες που επιτρέπουν αυτές τις αλλοιώσεις και την υπονόμευση της πολιτικής μας.
<SPEAKER ID=50 LANGUAGE="DE" NAME="Keppelhoff - Wiechert">
Κύριε Πρόεδρε, ένα δεν μπορώ να καταλάβω. Τη στιγμή που η κυρία πρόεδρος μας παρακαλεί για μια εμπεριστατωμένη συζήτηση, πληροφορούμαστε συγχρόνως ότι ο κύριος Επίτροπος Fischler δεν θα είναι παρών σήμερα το βράδυ μετά τις 6 μ.μ. Αγνοώ τελείως τι σημαίνει αυτή η τροποποίηση της ημερήσιας διάταξης! Τότε, εμείς αγορεύουμε για τους τύπους, τα επιχειρήματα μας δεν θα εισακουστούν και δεν θα λάβουμε απαντήσεις. Γι' αυτό θα επιθυμούσα να παρακαλέσω για περισσότερη ευελιξία γιατί εγώ προσωπικά έχω τα ακόλουθα ερωτήματα: Είναι τελικά έτοιμη η Επιτροπή να προτιμήσει αυστηρότερες ρυθμίσεις σχετικά με τις ίδιες σημάνσεις των προϊόντων; Υπάρχουν νέες προτάσεις, κύριε Επίτροπε, πέραν των αποφάσεων του Συμβουλίου; Η συζήτηση για το αν πρέπει να αλλάξουμε την ημερήσια διάταξη διαρκεί περισσότερο, απ' ότι αν την συνεχίζαμε ως έχει.

<SPEAKER ID=51 NAME="Πρόεδρος">
Θα λάβω υπόψη μόνο το διαδικαστικό θέμα. Δεν θα λάβω υπόψη την ερώτηση, γιατί δεν είναι η στιγμή για ερωτήσεις. Έχω ήδη πει νωρίτερα πως η ημερήσια διάταξη προβλέπει την έναρξη της συζήτησης στις 10.00 και η οποία συνεχίζεται έπειτα το απόγευμα, και προβλέπει επίσης, και έτσι συμφωνήθηκε από την συνέλευση, την ψηφοφορία στις 12.00. Επομένως, όπως συνηθίζεται, η συζήτηση θα διακοπεί στις 12.00.

<SPEAKER ID=52 LANGUAGE="IT" NAME="Santini">
Κύριε Πρόεδρε, επικαλούμαι το άρθρο 130, και ζητώ εξ ονόματος της Ομάδας Ένωση για την Ευρώπη "την ολοκλήρωση της συζήτησης, που μπορεί να προταθεί από τον Πρόεδρο ή από ομάδα - όπως πράττει η δική μου στην προκειμένη περίπτωση - ή από τουλάχιστον 29 βουλευτές, πριν εξαντληθεί ο κατάλογος των ομιλητών». Πιστεύω ότι παρόμοιας εμβέλειας κανονισμός δεν μπορεί να αναβληθεί για το πρωί της επόμενης, όταν η ημερήσια διάταξη προβλέπει μόνο μια έκθεση και οι παρουσίες στη ψηφοφορία θα είναι μάλλον λιγοστές. Από τον υπό συζήτηση κανονισμό εξαρτάται η μελλοντική πορεία κτηνοτρόφων, εμπόρων και καταναλωτών κρέατος και η άμβλυνση πολλών ανησυχητικών αμφιβολιών που αναδύθηκαν από την περίπτωση της ΣΕΒ. Ζητώ, συνεπώς, να θεωρηθούν οι παρεμβάσεις των συναδέλφων ως αιτιολογήσεις ψήφου και να διεξαχθεί η ψηφοφορία μόλις ολοκληρωθεί η παρέμβαση του Επιτρόπου Fischler.

<SPEAKER ID=53 NAME="Πρόεδρος">
Καλώς, ζητήσατε την εφαρμογή της παραγράφου 1 του άρθρου 130. Θα δώσω τον λόγο σε έναν ομιλητή υπέρ και σε έναν κατά της αίτησης, και θα προχωρήσουμε στην ψηφοφορία, όπως προβλέπεται.

<SPEAKER ID=54 LANGUAGE="DE" NAME="Graefe zu Baringdorf">
Κύριε Πρόεδρε, θα ήθελα να αποφανθώ κατά της προτάσεως αυτής. Μόνον επειδή υπάρχουν οργανωτικές δυσκολίες ή λόγω προσωπικών υποχρεώσεων του Επιτρόπου που ίσως δεν επιδέχονται αναβολή, δεν μπορούμε ωστόσο να αναβάλουμε την συζήτηση στο Κοινοβούλιο. Πρόκειται για μια σοβαρή συζήτηση. Στην Επιτροπή Γεωργίας υπήρξαν σημαντικές τροποποιήσεις σχετικά με την πρόταση της Επιτροπής. Αυτό θα πρέπει να συζητηθεί. Θα πρέπει επίσης να συζητηθεί αν, ενδεχομένως, πρέπει να προχωρήσουμε σε αναπομπή της πρότασης στην Επιτροπή Γεωργίας, επειδή η οδηγία της σήμανσης των προϊόντων στην οποία αναφέρεται η πρόταση αυτή, χρήζουν περαιτέρω βελτιώσεων. Όλα αυτά πρέπει να συζητηθούν εδώ και να ζητηθεί η γνώμη των βουλευτών. Είναι αδύνατον να διεξαχθεί τώρα κιόλας ψηφοφορία, αμέσως μετά τον λόγο και την τοποθέτηση του Επιτρόπου. Είμαι αποφασιστικά αντίθετος σ' αυτό και παρακαλώ τους κυρίους και κυρίες συναδέλφους να καταψηφίσουν αυτή την πρόταση.

<SPEAKER ID=55 NAME="Πρόεδρος">
Σας ευχαριστώ κύριε Graefe zu Baringdorf. Υπάρχει καμία παρέμβαση υπέρ της αίτησης του κ. Santini;
<P>
Τον λόγο υπέρ της αίτησης του κ. Santini έχει η κυρία Poisson.

<SPEAKER ID=56 LANGUAGE="FR" NAME="Poisson">
Κύριε Πρόεδρε, είναι αλήθεια ότι η παρέμβασή μου έχει ως στόχο να υποστηρίξει την πρόταση του κ. Santini, γιατί ακόμη και πέρα από τη συζήτηση αυτή, που είναι πολύ σημαντική, πιστεύω ότι η κατάσταση που αντιμετωπίζουν οι εκτροφείς και οι καταναλωτές μετά την κρίση της ΣΕΒ, δικαιολογεί σε μεγάλο βαθμό τη συνέχιση της συζήτησης και την ψήφιση της έκθεσης σήμερα.

<SPEAKER ID=57 NAME="Πρόεδρος">
Τον λόγο έχει η κυρία Hardstaff για ένα διαδικαστικό θέμα.

<SPEAKER ID=58 LANGUAGE="EN" NAME="Hardstaff">
Κύριε Πρόεδρε, επί της διαδικασίας. Θα ήθελα απλώς να επισημάνω, ως εισηγήτρια, ότι είναι απολύτως φυσικό να συζητάμε θέματα την Πέμπτη το απόγευμα και να ψηφίζουμε γι' αυτά την Παρασκευή το πρωί, και δεν καταλαβαίνω γιατί πρέπει να γίνει κάποια εξαίρεση για την δική μου έκθεση.

<SPEAKER ID=59 NAME="Πρόεδρος">
Σας ευχαριστώ κυρία Hardstaff. Θέτω σε ψηφοφορία την αίτηση για λήξη της συζήτησης.
<P>
(Το Σώμα απορρίπτει την αίτηση)

<SPEAKER ID=60 NAME="Πρόεδρος">
Επομένως, συνεχίζεται η συζήτηση. Τον λόγο έχει ο κ. Fischler.

<SPEAKER ID=61 NAME="Fischler">
Κύριε Πρόεδρε, αγαπητές και αγαπητοί συνάδελφοι! Κατ' αρχήν, θα ήθελα να επιστήσω την προσοχή σας - δεν θα επιθυμούσα εξάλλου να συνεχιστεί αυτή η τυπική συζήτηση επί της διαδικασίας - στο ότι παρακάλεσα να εξεταστεί σήμερα ακριβώς πρώτη η έκθεση αυτή λόγω της σπουδαιότητας της.
<P>
Κατ' αρχήν, θα επιθυμούσα να συγχαρώ θερμά όλους εκείνους που συνέβαλαν στην εκπόνηση της έκθεσης αυτής και ιδιαίτερα την Επιτροπή Γεωργίας και την εισηγήτρια κυρία Hardstaff, αλλά και όλες τις άλλες επιτροπές για την θετική συμβολή τους και την εμπεριστατωμένη και εποικοδομητική εξέταση αυτής της πρότασης! Με την πρόταση αυτή επιδιώκουμε δύο διαφορετικούς στόχους. Πρώτον, η πρόταση αυτή εξυπηρετεί την ενημέρωση των καταναλωτών για τις εγγυήσεις που προσφέρουν οι νέες διατάξεις σήμανσης του βοείου κρέατος και οι οποίες τίθενται σε ισχύ με τον Κανονισμό 820/97. Δεύτερον οι διαφημιστικές και εμπορικές εκστρατείες για την προώθηση της κατανάλωσης και εμπορίας του βοείου κρέατος δεν πρέπει να χρηματοδοτηθούν μόνο στην Κοινότητα αλλά να υπάρξει συγχρηματοδότηση και σε τρίτες χώρες προς την Κοινότητα, προκειμένου να υποστηριχθεί έτσι ο τομέας του βοείου κρέατος που αντιμετωπίζει περίοδο κρίσης λόγω της σημαντικής υποχώρησης στην κατανάλωσή του. Και δεν θα θέλαμε τώρα εδώ να αφήσουμε το θέμα να βουλιάξει!
<P>
Η πιο σημαντική τροπολογία είναι η υπ. αριθ. 1 που αφορά την νομική βάση της πρότασης. Σχετικά με τα επιχειρήματα του Κοινοβουλίου και την διαβεβαίωση του Προέδρου της Ευρωπαϊκής Επιτροπής Santer, μπορώ να δηλώσω ότι είναι εν μέρει σύμφωνη η Επιτροπή με την τροπολογία υπ' αριθ. 1 και ότι αναγνωρίζει το άρθρο 129α σαν προσθήκη στο άρθρο 43, ως νομική βάση. Σχετικά με τις τροπολογίες υπ' αριθ. 7 και υπ' αριθ. 15 για τον καθορισμό της ποιότητας του βοείου κρέατος, που αποτελεί το αντικείμενο αυτών των προγραμμάτων εμπορικής προώθησης, ο καθορισμός αυτός συμπεριλήφθηκε πρόσφατα σε ένα Κανονισμό της Επιτροπής. Για τον λόγο αυτό, οι τροπολογίες αυτές δεν έχουν πλέον νόημα. Όπως συνέστησε η εισηγήτρια χρήζουν υποστήριξης όλα τα είδη των σφαγείων.
<P>
Επειδή η νέα ρύθμιση σήμανσης βοείου κρέατος αποτελεί κοινοτική ρύθμιση, είμαι πεπεισμένος ότι τα ενημερωτικά και διαφημιστικά μέτρα για την ρύθμιση αυτή πρέπει κατ' εξαίρεση και σ' όλη τους την έκταση να χρηματοδοτηθούν από την Κοινότητα. Στην συνέχεια, μπορούν να εγκριθούν οι τροπολογίες 4 και 12. Ένας από τους βασικότερους στόχους ολόκληρης αυτής της πρότασης είναι να προσφέρει στον καταναλωτή την εγγύηση για την παρακολούθηση της προέλευσης των προϊόντων. Όσον αφορά την προώθηση της άμεσης εμπορικής διάθεσης από την παραγωγή στην κατανάλωση, αυτή η άμεση εμπορευματοποίηση πρέπει να ανταποκρίνεται αυτονόητα στα κοινοτικά μέτρα που αφορούν την ποιότητα και την παρακολούθηση προέλευσης των προϊόντων ή σε αντίστοιχες προδιαγραφές και κυρίως στις προδιαγραφές κτηνιατρικών και υγειονομικών ελέγχων. Γι' αυτόν τον λόγο η τροπολογία έτσι όπως εσείς την διατυπώσατε, μπορεί τότε μόνον να ληφθεί υπόψη εν μέρει, όταν τροποποιηθεί αντίστοιχα και η διατύπωσή της.
<P>
Πέραν τούτου, δεν είναι δυνατόν να γίνει αποδεκτή η τροπολογία 13 με την σημερινή μορφή της επειδή υπάρχει ο κίνδυνος να μην υφίσταται έτσι η δυνατότητα να παρακολουθήσουμε την προέλευση του προϊόντος. Δεν μπορούν επίσης να γίνουν δεκτές οι τροπολογίες 6, 10, 16 και 17 παράγραφος 2, σχετικά με το αίτημα που αφορά τις σφραγίδες και την σήμανση των προϊόντων. Η πρόταση περιέχει ήδη κανόνες για την χρήση τους με τις προϋποθέσεις που θα καθορίσει η Κοινότητα. Κατά την αντίληψη της Επιτροπής το αίτημα παρόμοιων σφραγίδων ή σημάνσεων θα έπρεπε να εναπόκειται στον αντίστοιχο εμπορικό κλάδο ή εμπορικές ενώσεις. Και αυτό μπορούν να το ρυθμίσουν στο εσωτερικό τους οι επιμέρους εθνικές αρμόδιες αρχές, εφόσον το κρίνουν απαραίτητο.
<P>
Σχετικά με τις τροπολογίες 5, 8, 17 παράγραφοι 3 και 19 για την συμμετοχή εθνικών υπηρεσιών στην παροχή τεχνικής βοήθειας, ας τονίσουμε ότι αποτελεί καθήκον των αρμόδιων εθνικών αρχών να εποπτεύσουν την κάθε εκστρατεία και ότι οι επαγγελματικές ενώσεις πρέπει να υποβάλουν τα αιτήματα τους στις αρμόδιες αρχές. Αυτή η εκτίμηση βασίζεται στην αρχή της επικουρικότητας. Εμείς από την πλευρά μας οφείλουμε να εγγυηθούμε την απαιτούμενη ευελιξία. Εάν οι εθνικές αρχές το κρίνουν εύλογο, μπορούν να επιβάλουν την ακρόαση συγκεκριμένων υπηρεσιών. Για τους λόγους αυτούς, οι τροπολογίες που αναφέρθηκαν προηγουμένως δεν έχουν κανένα νόημα, γιατί αντιφάσκουν προς αυτές τις θεμελιώδεις αρχές.
<P>
Τέλος, η τροπολογία 2 είναι περιττή κατά την άποψη της Ευρωπαϊκής Επιτροπής και οι τροπολογίες 13, 14 και 17 παραγραφος 1 είναι εν μέρει ασαφείς και προπαντός ασυμβίβαστες με τους στόχους της πρότασης. Για τον λόγο αυτό, δεν μπορεί η Επιτροπή να τις εγκρίνει. Η τροπολογία 18 αφορά αλλαγές που δεν έγιναν δεκτές και γι' αυτό πρέπει κι αυτή επίσης να απορριφθεί. Τέλος η Επιτροπή είναι εν τούτοις έτοιμη να εγκρίνει την τροπολογία 11. Την τροπολογία 20 που αφορά μια έκθεση της Επιτροπής για την αντιμετώπιση αυτού του αιτήματος, μπορεί επίσης να την δεχτεί η Επιτροπή. Αυτό θα εξυπηρετούσε την προετοιμασία και βελτίωση μελλοντικών εκστρατειών.
<P>
Ολοκληρώνοντας, επιτρέψτε μου να επιστήσω την προσοχή σας στο ότι, λόγω της αποδοχής της τροπολογίας 1 το άρθρο 129 θα εφαρμόζεται επίσης, στο εξής, χωρίς να προβλέπεται γι' αυτό η διαδικασία της συναπόφασης.

<SPEAKER ID=62 LANGUAGE="DE" NAME="Graefe zu Baringdorf">
Κύριε Πρόεδρε, ο κύριος Fischler μας εξέθεσε ποιές τροπολογίες μπορεί να δεχτεί η Ευρωπαϊκή Επιτροπή και ποιές όχι. Αρνήθηκαν την τροπολογία 18 που αναφέρεται στην χρηματοδότηση και στα ποσοστά χρηματοδότησης. Αυτό θα μπορούσε να οφείλεται στο ότι μας έδωσαν κάποιες διευκρινίσεις σχετικά με την άμεση εμπορική διάθεση...

<SPEAKER ID=63 NAME="Πρόεδρος">
Πρόκειται για συνέχεια της συζήτησης και όχι για διαδικαστικό θέμα. Προχωρούμε τώρα στην ψηφοφορία. Η συζήτηση θα συνεχιστεί στις 6 μ.μ.

<SPEAKER ID=64 LANGUAGE="DE" NAME="Graefe zu Baringdorf">
Κύριε Πρόεδρε, βρισκόμαστε στην ιδιάζουσα κατάσταση που δεν γνωρίζετε εσείς ακόμη, να διακόπτουμε μία συζήτηση και να μη μπορεί σήμερα το απόγευμα να παρευρεθεί ο κύριος Fischler. Πρόκειται για το αν πρέπει να αναπέμψουμε την έκθεση στην Επιτροπή Γεωργίας και γι' αυτό χρειαζόμαστε σαφήνεια εκ μέρους του κυρίου Fischler για όσο διάστημα είναι παρών. Αυτή είναι η ιδιάζουσα κατάσταση. Γι' αυτό ερωτώ σχετικά με το σημείο αυτό για μια ακόμη φορά, για να διαθέτουμε κατά την συζήτηση σήμερα το βράδυ την σαφήνεια, για την οποία ακριβώς δεν μπορούμε να μεριμνήσουμε την τελευταία στιγμή. Γι' αυτό σας παρακαλώ, κύριε Πρόεδρε να το επιτρέψετε αυτό. Δεν ενημερωθήκατε για το τί συνέβη πριν από λίγο, επειδή αναλαμβάνετε την προεδρία μόλις τώρα. Ως εκ τούτου, ρωτώ για μια ακόμη φορά αν η χρηματοδότηση που αναφέρεται στις τροπολογίες 18 και 22 μειωθεί, δηλαδή αν μειωθεί η κατά 100 % ανάληψη των δαπανών που θα αφορούν την ενημέρωση για τα μέτρα της σήμανσης, υπέρ της βιομηχανίας. Αυτό αποτελεί μοναδική περίπτωση ότι χρειάζονται χρηματοδότηση 100 %. Αυτό είναι σκανδαλώδες! Εάν εσείς δεν εγκρίνετε μια μείωση, εμείς θα αναπέμψουμε το θέμα στην Επιτροπή Γεωργίας. Γι' αυτό είμαι αρκετά σίγουρος! Αυτό ήταν ένα σημαντικό θέμα για την Επιτροπή Γεωργίας!

<SPEAKER ID=65 NAME="Fischler">
Επέστησα την προσοχή σας στο γεγονός ότι, εν όψει των γεγονότων και με βάση τις εμπειρίες που είχαμε από μία προηγούμενη δράση μας σε συναφές θέμα, είμαστε έτοιμοι να χρηματοδοτήσουμε την δραστηριότητα αυτή στον τομέα της εσωτερικής αγοράς κατά 100 %. Δεν είναι εξάλλου η πρώτη φορά. Παρόμοια ρύθμιση υπάρχει εξάλλου σε σχέση με τις προστατευόμενες σημάνσεις προέλευσης. Αυτό όμως είναι άσχετο με την άμεση εμπορική διάθεση. Εάν υπάρξει μια αντίστοιχη τροποποίηση σε σχέση με την άμεση εμπορική διάθεση είπα εγώ, τότε θα μπορούσε εν μέρει να συμπεριληφθεί και η άμεση εμπρορευματοποίηση. Σημαντικό θέμα και προϋπόθεση είναι πάντως να υπάρχει δυνατότης παρακολούθησης της προέλευσης του προϊόντος και να συμμετέχουν σ' αυτό επιπλέον μόνον αυτοί οι φορείς άμεσης εμπορευματοποίησης που θα έχουν προσκομίσει αποδείξεις ότι έχουν 100 % τηρήσει όλες τις κτηνιατρικές και υγειονομικές προδιαγραφές.

<SPEAKER ID=66 LANGUAGE="NL" NAME="Wijsenbeek">
Κύριε Πρόεδρε, παρακαλώ σημειώσετε ότι είμαι εδώ παρών, ότι υπέγραψα το πρωί, ότι στο ενδιάμεσο διάστημα πέρασα από το γραφείο μου, ότι κράτησα απ' όλ' αυτά χαρτάκια κι ότι έφτασα εδώ με το ποδήλατο, πράγμα για το οποίο το Προεδρείο δεν προέβλεψε καμία ρύθμιση.

<SPEAKER ID=67 NAME="Πρόεδρος">
Σας ευχαριστώ και καλωσορίσατε στο Σώμα!

<SPEAKER ID=68 NAME="Παπαγιαννάκης">
Κύριε Πρόεδρε, λυπούμαι πάρα πολύ. Μετά από όσα είπε και ο κ. Graefe zu Baringdorf, σας πληροφορώ ότι και η δική μας η ομάδα σχεδιάζει να υποβάλει πρόταση να αποσυρθεί ο κανονισμός που συζητούμε. Θα εξαρτηθεί η θέση μας, κι'αυτό θα προτείνουμε και στους συναδέλφους, από την απάντηση που ο κύριος Επίτροπος αρνείται να μας δώσει. Τον ερώτησα εάν υπάρχουν πληροφορίες αληθείς ότι αυτή τη στιγμή είναι δυνατό το σύστημα σήμανσης να αλλοιώνεται. Στοιχεία δόθηκαν χθες στην Επιτροπή Παρακολούθησης των τρελών αγελάδων. Και τον ερώτησα εάν θα πάρει μέτρα για να διορθώσει αυτή την κατάσταση, αλλιώς καταρρέει όλο το σύστημα και θα ζητήσουμε την αναπομπή. Θα μας απαντήσει ο κύριος Επίτροπος ή όχι;

<SPEAKER ID=69 LANGUAGE="EN" NAME="Tomlinson">
Κύριε Πρόεδρε, επί ενός διαδικαστικού ζητήματος. Ζητώ συγγνώμη από το Σώμα αλλά σήμερα το πρωί ενημέρωσα το Γραφείο του Προέδρου σχετικά με το διαδικαστικό αυτό ζήτημα.
<P>
Έριξα μία ματιά σήμερα το πρωί στο ψήφισμα που αναφέρεται στην υποτιθέμενη καταπάτηση των ανθρωπίνων δικαιωμάτων στην Αιθιοπία. Το εδάφιο Δ αναφέρεται στην Επιτροπή των Ηνωμένων Εθνών για τα Ανθρώπινα Δικαιώματα και στην πεντηκοστή τρίτη σύνοδό της και σε ό, τι υποτίθεται ότι έχει εκφραστεί εκεί.
<P>
Όταν έλεγξα τις πηγές των Ηνωμένων Εθνών, ανακάλυψα ότι το θέμα αυτό δεν έχει καλυφθεί στην πεντηκοστή τρίτη σύνοδο. Γι' αυτό λοιπόν ζητώ από την προεδρία να επικοινωνήσει με την Επιτροπή των Ηνωμένων Εθνών για τα Ανθρώπινα Δικαιώματα στη Γενεύη πριν από τις επείγουσες συζητήσεις που ξεκινούν το απόγευμα, διότι το Σώμα δεν θα μπορούσε να ξεκινήσει μία συζήτηση βασισμένο σε μη τεκμηριωμένες πληροφορίες.
<P>
Απευθύνομαι στην προεδρία προκειμένου να επικοινωνήσει με την Επιτροπή των Ηνωμένων Εθνών για τα Ανθρώπινα Δικαιώματα στη Γενέυη και να διαπιστώσει αν έχουν βάση οι ισχυρισμοί της αιτιολογικής σκέψης Δ, όσον αφορά τις αποφάσεις της πεντηκοστής τρίτης συνόδου.

<SPEAKER ID=70 NAME="Πρόεδρος">
Κύριε Tomlinson, σας ευχαριστώ για την επισήμανση της ερώτησης. Στην πραγματικότητα, το Γραφείο του Προέδρου έχει ήδη ερευνήσει το θέμα αυτό και συμφωνεί με την επεξήγησή σας. Θα υπάρξει ανακοίνωση στις 3 μ.μ.

<SPEAKER ID=71 LANGUAGE="SV" NAME="Eriksson">
Βρίσκομαι δύο χρόνια τώρα σ'αυτό το Κοινοβούλιο. Τόσο στις δημοσιεύσεις του Κοινοβουλίου όσο και σε άλλες δημοσιεύσεις φαίνεται σαν να πηδάω μεταξύ Χριστιανοδημοκρατών, Συντηρητικών, Οικολόγων και της Ομάδας του Ε.Σ.Κ.
<P>
Θέλω δια του παρόντος να πώ σε όλους ότι δεν έχω καμία απολύτως πρόθεση να αφήσω την Ομάδα που βρίσκομαι. Βρίσκομαι σ'αυτήν την Ομάδα, δηλαδή την Πράσινη Αριστερά των Βορείων Χωρών η οποία εντάσσεται στην Ευρωπαϊκή Ενωτική Αριστερά επί διάστημα δύο ετών. Ελπίζω τώρα ότι θα γλυτώσω από το να βλέπω τον εαυτό μου να στριφογυρίζει στον εσωτερικό τύπο, σε διάφορες δημοσιεύσεις του Κοινοβουλίου σαν να είμαι ένα απίστευτο έρμαιο.

<SPEAKER ID=72 NAME="Πρόεδρος">
Πρώτα απ' όλα, κατανοώ την ανησυχία που σας έχει δημιουργηθεί και γι' αυτό θα φροντίσουμε να επανορθωθεί .

<CHAPTER ID=5>
Καλωσόρισμα
<SPEAKER ID=73 NAME="Πρόεδρος">
Έχω την τιμή να καλωσορίσω αντιπροσωπεία του Ισλανδικού Κοινοβουλίου Althing απαρτιζόμενη από έξι μέλη, που μόλις έλαβε θέση στο θεωρείο. Η αντιπροσωπεία βρίσκεται στο Στρασβούργο προκειμένου να συναντηθεί με τους ομολόγους της του Ευρωπαϊκού Κοινοβουλίου με την ευκαιρία της 9ης συνάντησης μεταξύ του Ευρωπαϊκού Κοινοβουλίου και της Ισλανδικής Διακοινοβουλευτικής Αντιπροσωπείας. Πραγματοποίησε συναντήσεις χθές και σήμερα. Μεταξύ των άλλων θεμάτων συζητήθηκαν και οι προοπτικές της Ευρωπαϊκής Νομισματικής Ένωσης, οι μελλοντικές προοπτικές και οι συνέπειες της διαφοροποιημένης συμμετοχής της Συνθήκης του Schengen καθώς και οι προοπτικές σχετικά με την κοινή εξωτερική πολιτική και την πολιτική ασφαλείας στην Ευρωπαϊκή Ένωση και τη μελλοντική ανάπτυξη της Συμφωνίας για τον Ευρωπαϊκό Οικονομικό Χώρο. Ελπίζω ότι οι αντιπρόσωποι να απόλαυσαν την παραμονή τους στο Στρασβούργο και τους καλωσορίζω στα θεωρεία για το κοινό.
<P>
(Χειροκροτήματα)

<CHAPTER ID=6>
Ψηφοφορίες
<SPEAKER ID=74 NAME="Flemming">
Κύριε Πρόεδρε! Υπάρχει ένα μεταφραστικό πρόβλημα. Υποβάλαμε την τροπολογία υπ' αριθ. 6 στα αγγλικά και στην γερμανική μετάφραση στο σημείο δ) αναφέρεται η λέξη "vergeben» . Αυτό δεν αντιστοιχεί στις δικές μας προθέσεις. Σας παρακαλώ θερμά να χρησιμοποιηθεί αντ' αυτού η λέξη "verbrechen» .
<P>
(Το Σώμα εγκρίνει την προφορική τροπολογία)
<P>
(Ο Πρόεδρος αναγγέλλει την έγκριση της κοινής θέσης όπως τροποποιήθηκε)

<SPEAKER ID=75 LANGUAGE="FR" NAME="d'Aboville">
Κύριε Πρόεδρε, ο κ. Fitzsimons απουσιάζει λόγω ασθενείας και μου ανέθεσε να μιλήσω εξ ονόματός του. Θα ήθελα να προσθέσω λίγα λόγια στην τελευταία φράση της τροπολογίας 13. Η τελευταία φράση έχει ως εξής: "στη βάση των μεθόδων που εφάρμοσε η διακυβερνητική ομάδα για την πορεία του κλίματος» και εμείς θα επιθυμούσαμε να προσθέσουμε τα εξής: "με την προϋπόθεση ότι οι μέθοδοι αυτές θα πρέπει να είναι σύμφωνες με τους πλέον πρόσφατους κανόνες που εγκρίθηκαν στο πλαίσιο της Σύμβασης των Ηνωμένων Εθνών σχετικά με την κλιματική αλλαγή».
<P>
(Το Σώμα απορρίπτει την προφορική τροπολογία)
<P>
(Το Σώμα εγκρίνει το ψήφισμα νομοθετικού περιεχομένου)

<SPEAKER ID=76 LANGUAGE="DE" NAME="Liese">
Κύριε Πρόεδρε! Θα ήθελα σχετικά με την τροπολογία 3 να επιστήσω την προσοχή σας σε ένα τεχνικό σφάλμα. Κατά λάθος στην μετάφραση και στην περαιτέρω επεξεργασία των τροπολογιών εξαφανίστηκε η τελευταία μισή παράγραφος. Εδώ πρόκειται για τις Fair trade μπανάνες. Διαβάζω τώρα ακόμη μία φορά το ισπανικό πρωτότυπο, στην μορφή με την οποία υπέβαλε η πολιτική μας ομάδα την τροπολογία, και μάλιστα τις 2 τελευταίες γραμμές. Στο ισπανικό κείμενο αναφέρεται:
<P>
...και να εξασφαλίζει την διατήρηση των ευρωπαϊκών παραγωγών μπανανών και αυτών των χωρών ΑΚΕ και τις παραγωγές μπανανών fair-trade .
<P>
(DE) Έτσι είναι το πρωτότυπο. Δεν πρόκειται εδώ για προφορική τροπολογία αλλά για διόρθωση ενός τεχνικού σφάλματος. Μπροστά μου έχω το πρωτότυπο. Οι υπηρεσίες πρέπει να το ελέγξουν. Πρόκειται για το πρωτότυπο.

<SPEAKER ID=77 LANGUAGE="ES" NAME="Medina Ortega">
Κύριε Πρόεδρε, ο κ. Liese αναφέρθηκε σε ένα ισπανικό κείμενο, αλλά το ισπανικό κείμενο που έχω μπροστά μου τελειώνει με την φράση "... και να εξασφαλίζει την διατήρηση των ευρωπαϊκών παραγωγών μπανανών και αυτών των χωρών ΑΚΕ». Και έτσι τελειώνει, δεν υπάρχει τίποτα άλλο. Γι' αυτό τον λόγο δεν ξέρω αν είναι δυνατόν να εισαγάγουμε αυτή τη διόρθωση τώρα.

<SPEAKER ID=78 LANGUAGE="DE" NAME="Liese">
Ο κύριος Medina Ortega έχει δίκιο ότι κατά την διανομή των κειμένων, εκ των υστέρων, έλειπαν και στα ισπανικά αυτές οι 3 λέξεις, όμως εμείς από την παράταξή μου υπογράψαμε και δώσαμε το πρωτότυπο, όπου βρίσκονταν οι 3 αυτές λέξεις. Γι' αυτό διαβάζω τώρα ακόμη μία φορά το ισπανικό κείμενο με τις 2 τελευταίες γραμμές.
<P>
... και να εξασφαλίζει την διατήρηση των ευρωπαϊκών παραγωγών μπανανών και αυτών των χωρών ΑΚΕ και τις παραγωγές μπανανών fair-trade .
<P>
(Το Σώμα απορρίπτει την προφορική τροπολογία)
<P>
(Το Σώμα απορρίπτει την τροπολογία)

<SPEAKER ID=79 LANGUAGE="DE" NAME="Liese">
Κύριε Πρόεδρε! Τώρα αρχίζω σιγά σιγά και εκνευρίζομαι. Εμείς υποβάλαμε την τροπολογία κανονικά. Παρακαλώ τις υπηρεσίες να το ελέγξουν. Στο ισπανικό πρωτότυπο που δώσαμε υπάρχουν αυτές οι τρείς λέξεις. Αυτό που συμβαίνει τώρα δεν είναι εν τάξει! Εάν συμβαίνει στις υπηρεσίες ένα τεχνικό σφάλμα, αυτό οφείλεται σε ανθρώπινη αδυναμία, αλλά εμείς μετά πρέπει να ψηφίσουμε για ότι υπέβαλε μια πολιτική ομάδα και σας παρακαλώ ακόμη μια φορά να το τακτοποιήσετε.

<SPEAKER ID=80 NAME="Πρόεδρος">
Θα ελέγξουμε για την προέλευση του λάθους, αν υπάρχει λάθος. Ψηφίζονται οι τροπολογίες όπως εκδόθηκαν. Είναι πολύ αργά για να μου πείτε πότε είμαστε στη μέση της συνεδρίασης των ψηφοφοριών.
<P>
(Το Σώμα εγκρίνει το ψήφισμα) Πρόταση ψηφίσματος (B4-0724/97) σύμφωνα με το άρθρο 40(5) του Κανονισμού, της κ. Ahern, εξ ονόματος της Ομάδας των Πρασίνων, σχετικά με την κατάργηση των πυρηνικών αντιδραστήρων στο Τσέρνομπιλ μέχρι το 2000 και την ολοκλήρωση των πυρηνικών αντιδραστήρων Khmelnitsky 2 και Rovno 4 στην Ουκρανία.
<SPEAKER ID=81 LANGUAGE="EN" NAME="Ahern">
Κύριε Πρόεδρε, αφού καταθέσαμε την πρόταση ψηφίσματος στο τμήμα των προφορικών ερωτήσεων, θα θέλαμε να καταστήσουμε σαφές στον τίτλο ότι πρόκειται για την πρόταση της ομάδας των 7 για τους πυρηνικούς αντιδραστήρες Khmelnitsky 2 και Rovno 4 στην Ουκρανία. Η Ομάδα των Πρασίνων δεν υποστηρίζει φυσικά την ολοκλήρωση των αντιδραστήρων: είμαστε ενάντιοι στην ολοκλήρωση όλων των πυρηνικών αντιδραστήρων· επιθυμούμε την κατάργηση των πυρηνικών αντιδραστήρων τόσο στην Ουκρανία όσο και οπουδήποτε αλλού. Τα κριτήρια της ομάδας των 7 για την επίτευξη ενός τέτοιου στόχου περιλαμβάνουν το χαμηλότερο δυνατό κόστος καθώς καθώς και ασφάλεια και έχει πια αποδειχθεί από επίσημες μελέτες ότι αυτό δεν αποτελεί την πιο ασφαλή και ελαχίστου κόστους επιλογή. Θα ήθελα να καταστεί σαφές στον τίτλο ότι πρόκειται για την πρόταση της Ομάδας των 7 σχετικά με την ολοκλήρωση των πυρηνικών αντιδραστήρων Khmelnitsky 2 και Rovno 4 στην Ουκρανία.
<P>
(Το Σώμα εγκρίνει την προφορική τροπολογία)
<P>
(Το Σώμα απορρίπτει την πρόταση ψηφίσματος) Κοινή πρόταση ψηφίσματος σχετικά με το κλείσιμο της πυρηνικής εγκατάστασης του Τσερνομπίλ έως 2000 και την αποπεράτωση των πυρηνικών αντιδραστήρων Khmelnitsky 2 και Rovno 4 στην Ουκρανία.

<SPEAKER ID=82 LANGUAGE="DE" NAME="Bloch von Blottnitz">
Θα ήθελα να υποβάλω ένα προφορικό αίτημα, αφού αποφασίσουμε ακόμη μια φορά, αν και γνωρίζουμε το θέμα καλύτερα απ' όλους. Χθες είχαμε πάλι μια νεφελώδη συζήτηση με την Επιτροπή για το θέμα αυτό. Αλλά συνεχίζουμε να υποστηρίζουμε αυτό για το οποίο θα μας πιπιλίσουν τα αυτιά σε λίγο. Εδώ θα επιθυμούσα τουλάχιστον να υποβάλω την τροπολογία στο κοινό ψήφισμα. Ζητώ να διεξαχθεί χωριστή ψηφοφορία για τις τροπολογίες 3 και 4 για να γίνει τουλάχιστον σαφές ότι ένα τμήμα του Σώματος διατηρεί την νηφαλιότητά του και δεν επιθυμεί να επισκευαστούν πάλι πεπαλαιωμένοι ατομικοί αντιδραστήρες και δεν θα επιτρέψει την λειτουργία ενός ακόμη παλαιού ατομικού αντιδραστήρα, ώστε δεν θα έχουμε κατά συνέπεια καθόλου χρήματα, για να πληρώσουμε τις φοβερές συνέπειες. Γιατί, τις ανθρώπινες επιπτώσεις μάλλον δεν μπορούμε να τις πληρώσουμε...
<P>
(Ο Πρόεδρος διακόπτει τον ομιλητή)
<P>
(Το Σώμα εγκρίνει το κοινό ψήφισμα)

<SPEAKER ID=83 LANGUAGE="SV" NAME="Lindholm">
Θέλω μόνο να πώ ότι η διαδικασία προχωράει λίγο γρήγορα, τουλάχιστον για εμένα και εμάς που μιλάμε σουηδικά. Δεν έχει πραγματικά κανένα νόημα να προσπαθούμε καν να σηκώσουμε το χέρι μας. Γι'αυτό πραγματικά θα ήθελα να παρακαλέσω τον Πρόεδρο να επιβραδύνει τον ρυθμό και να σκεφτεί τους διερμηνείς και εμάς.
<P>
(Το Σώμα εγκρίνει το ψήφισμα)

<SPEAKER ID=84 NAME="Palacio Vallelersundi">
Κύριε Πρόεδρε, στο κείμενο της έκθεσης γίνεται αναφορά στο σχέδιο της Συνθήκης του Αμστερνταμ, το οποίο αργότερα τροποποιήθηκε κατά την τελική υπογραφή. Για αυτό το λόγο, όταν αναφερόμαστε στο άρθρο 236, στην πραγματικότητα αναφερόμαστε στο μοναδικό σχετικό άρθρο του πρωτοκόλλου. Πρόκειται για τεχνικά ζητήματα τα οποία οι ίδιοι οι νομομαθείς γλωσσολόγοι μπορούν λάβουν υπόψη.

<SPEAKER ID=85 NAME="Πρόεδρος">
Θα φροντίσουμε να εξασφαλίσουμε ότι αναφέρεται στα σωστά άρθρα του σχέδιου συνθήκης.
<P>
Παράγραφος 8:

<SPEAKER ID=86 NAME="Palacio Vallelersundi">
Κύριε Πρόεδρε, η τροπολογία της Σοσιαλιστικής Ομάδας αποτελεί προσθήκη στο αρχικό κείμενο και θα συνιστούσα στην Σοσιαλιστική Ομάδα να την ψηφίσει ως αιτιολογική σκέψη 8α και με την εξής ελαφρά τροποποίηση: "Θεωρεί πως η εναρμόνιση της αντίστοιχης νομοθεσίας σε ευρωπαϊκό επίπεδο θα αποτελούσε τον καλύτερο τρόπο για την εξάλειψη -δεν είναι ο μοναδικός, αλλά ο καλύτερος τρόπος για την εξάλειψη- των επιφυλάξεων». Σε αυτή την περίπτωση, η γνώμη μου ως εισηγήτριας είναι να υπερψηφιστεί. Υποβάλλοντας, όπως λέω, την τροπολογία σε ψηφοφορία ως αιτιολογική σκέψη 8α και με αυτή τη διατύπωση.

<SPEAKER ID=87 LANGUAGE="DE" NAME="Schulz">
Κύριε Πρόεδρε, η κυρία Palacio έχει δείξει άλλοτε πολύ ανυποχώρητη στάση, αυτή την φορά όμως παρουσιάστηκε λίγο πιο ευέλικτη. Συμφωνούμε μ' αυτό.

<SPEAKER ID=88 LANGUAGE="DE" NAME="Zimmermann">
Κύριε Πρόεδρε, αν στην περίπτωση μας εξαρτάται απ' αυτό η ευτυχία της κυρίας Palacio, είμαστε έτοιμοι να κάνουμε έτσι την κυρία Palacio ευτυχισμένη.

<SPEAKER ID=89 NAME="Πρόεδρος">
Είναι πολύ ευχάριστο να έχουμε ένα ευτυχισμένο Σώμα την Πέμπτη στη 1 μ.μ.
<P>
(Το Σώμα εγκρίνει την προφορική τροπολογία)
<P>
(Το Σώμα εγκρίνει το ψήφισμα)

<SPEAKER ID=90 LANGUAGE="EN" NAME="Wijsenbeek">
Κύριε Πρόεδρε, σύμφωνα με το άρθρο 22, θα ήθελα με την άδειά σας, να πάω να γευματίσω στο κυλικείο των μελών. Μετά το γεύμα θα σας δώσω την απόδειξη προκειμένου να την ελέγξετε.

<SPEAKER ID=91 NAME="Πρόεδρος">
Περιμένω εναγωνίως να μάθω τι παραγγείλατε.

<SPEAKER ID=92 NAME="Holm">
Η άποψη του Συμβουλίου σ'αυτό το ζήτημα είναι πολύ περίεργη και, εκτός αυτού, ανησυχητική. Γι'αυτό υποστηρίζω πλήρως την έκθεση Flemming. Έχει πολύ μεγάλη σημασία να δοθεί στις περιβαλλοντικές οργανώσεις δυνατότητα να εργαστούν στον τόσο σημαντικό για μας περιβαλλοντικό έργο. Το Συμβούλιο έπρεπε να έχει επίγνωση αυτού και να μην το αντιμάχεται με το να διαθέτει λιγότερες πιστώσεις απ' αυτές που προτείνει το Ευρωκοινοβούλιο.
<P>
Εφόσον η Ε.Ε. ενισχύει με τόσους πολλούς τρόπους, άμεσα ή έμμεσα, αυτούς που εργάζονται με το να προβάλλουν άλλες απόψεις για το περιβαλλοντικό έργο από αυτές που προωθεί το περιβαλλοντικό κίνημα, βρίσκω ότι είναι απαραίτητο να δώσει η Ε.Ε. τη στήριξή της στις περιβαλλοντικές οργανώσεις. Είναι επίσης θετική η διεύρυνση του προγράμματος ώστε να συμπεριλάβει τις χώρες της Κεντρικής και Ανατολικής Ευρώπης.
<P>
Τέλος: Θεωρώ ότι είναι αδύνατον να υποστηριχθεί η τροπολογία αριθ. 6 της Ομάδας του Ε.Λ.Κ. Είναι απολύτως αστήρικτο να τεθεί ένα τέτοιο κριτήριο. Πρέπει να έχει κανείς επίγνωση ότι οι νόμοι και οι διατάξεις διαφέρουν στα κράτη μέλη της Ε.Ε. όσον αφορά το τι θεωρείται έγκλημα ή όχι. Αυτό έχει ως αποτέλεσμα να μην είναι δίκαιη αυτή η πρόταση για το κριτήριο.

<SPEAKER ID=93 NAME="Thors">
Η υπογράφουσα καταψήφισε την πρόταση τροπολογίας υπ' αριθ. 6 της κ. Flemming που περιείχε την πρόταση να αποκλειστεί η οικονομική ενίσχυση μεταξύ άλλων οργανώσεων οι οποίες έχει εξακριβωθεί από Δικαστήριο ότι είναι ένοχες για αδικήματα στον χώρο της Ευρωπαίκής Ένωσης κατά τα τελευταία δύο χρόνια.
<P>
Οι λόγοι που είχα για να την καταψηφίσω ήταν κυρίως δύο: πρώτον, επαφίεται στην Επιτροπή, ως εκτελεστικό όργανο, να εγκρίνει επιπρόσθετους κανόνες για την προτεραιότητα των αιτήσεων. Δεύτερον, ο κανονισμός δεν θα έκανε ούτως ή άλλως καμμία διαφοροποίηση στο είδος του αδικήματος στο οποίο αποσκοπεί· δυστυχώς έχουμε εμπειρία καταδίκης από δικαστήριο οργανώσεων που έκαναν ειρηνική χρήση της ελευθερίας του λόγου.
<P>
Προϋποθέτω όμως ότι το Κοινοβούλιο παρακολουθεί άγρυπνα σε ποιες οργανώσεις εγκρίνεται οικονομική ενίσχυση και εξακριβώνει ότι αποκλείεται να μπορούν οργανώσεις τύπου Animal Liberation Front να εκμεταλλευτούν την οικονομική ενίσχυση σε ευρωπαίκό επίπεδο - λαμβάνοντας υπόψη τα γεγονότα που έλαβαν χώρα πρόσφατα στη Φινλανδία, όπου νυφίτσες αφέθηκαν να φύγουν από τα κλουβιά τους με επακόλουθο μεγάλους κινδύνους για τα πουλιά και μεγάλες οικονομικές απώλειες, καθώς οι άγνωστοι δράστες αναφέρθηκαν στο όνομα ALF.
<P>
Έκθεση Fitzsimons (Α4-0253/97)
<SPEAKER ID=94 NAME="Caudron">
Η ενασχόληση της Ευρωπαϊκής Ένωσης και του Κοινοβουλίου με τις εκπομπές CO και αερίων που συμβάλλουν στο φαινόμενο του θερμοκηπίου, δεν είναι κάτι καινούργιο. Το πρόγραμμα τροποποίησης, που κατάρτισε το Συμβούλιο, προτείνει να ενισχυθεί ο μηχανισμός επιτήρησης. Αναμφισβήτητα, όλοι προσυπογράφουν την πρόταση αυτή.
<P>
Θα ήθελα να συγχαρώ τον συνάδελφό μου για την εργασία του, και τάσσομαι υπέρ των τροπολογιών που μας προτείνει να προσθέσουμε στο κείμενο της Επιτροπής.
<P>
Θα επιθυμούσα, επίσης, να επισημάνω ότι, ακόμη και αν είναι αξιέπαινη η απόδοση ιδιαίτερης προσοχής στις μεθόδους ελέγχου, η συνέχιση του έργου στο πλαίσιο μεγαλύτερης διαφάνειας, και η μέριμνα ώστε να συμβαδίζουν τα κράτη μέλη μεταξύ τους, δεν θα πρέπει, ωστόσο, να αποσιωπηθεί το ουσιώδες: να μειωθεί, δηλαδή, δραστικά το ποσοστό εκπομπής όχι μόνο του CO2 (και αερίων που συμβάλλουν στο φαινόμενο του θερμοκηπίου), αλλά και οι άλλοι παράγοντες ρύπανσης. Το περασμένο καλοκαίρι, στις μεγαλουπόλεις της Ευρωπαϊκής Ένωσης, η κατάσταση επιδεινώθηκε.
<P>
Η διατύπωση της επιθυμίας ισοδυναμεί με την παροχή των μέσων που θα οδηγήσουν στην πραγματοποίησή της. Αδιαφιλονίκητα, πρέπει να εξετάσουμε περιοριστικά και κατασταλτικά μέτρα στο πλαίσιο του ευαίσθητου και περίπλοκου ζητήματος του περιβάλλοντος. Οι συζητήσεις δεν αρκούν πλέον.
<P>
Ως υπεύθυνοι πολιτικοί, πρέπει να είμαστε σε θέση να εγγυηθούμε στις σημερινές και στις επερχόμενες γενιές ότι θα βελτιωθούν οι συνθήκες διαβίωσης, χωρίς να διακοπεί η ανάπτυξη και η απασχόληση, αλλά αφήνοντας πια το κρυφτό πίσω από δήθεν ανέφικτους στόχους.

<SPEAKER ID=95 NAME="Dνez de Rivera Icaza">
Όπως όλοι γνωρίζουν, το διοξείδιο του άνθρακα (CO2 ) είναι το αέριο που περισσότερο επηρεάζει στο φαινόμενο του θερμοκηπίου και συμβάλλει στο 65 % της θέρμανσης. Για αυτό τον λόγο είναι αναγκαίο να αξιολογήσουμε με ακρίβεια και ορθότητα την τήρηση των δεσμεύσεων της Επιτροπής όσον αφορά στην μείωσή του. Το γεγονός αυτό θα αναγκάσει τα κράτη μέλη να ενημερώνουν κάθε χρόνο σχετικά με τις συσσωρευμένες εκπομπές του κάθε αερίου που συμβάλλει στο φαινόμενο του θερμοκηπίου, για να εξασφαλίσουν επιπλέον την συγκρισιμότητα και την διαφάνεια.
<P>
Όλα αυτά προϋποθέτουν μια επαρκή παρακολούθηση των εθνικών προγραμμάτων και την υποβολή τους στο Κοινοβούλιο και την Επιτροπή.
<P>
Η νέα πρόταση της Επιτροπής βαδίζει προς αυτή την κατεύθυνση, και για αυτό τον λόγο θα την υπερψηφίσω.

<SPEAKER ID=96 NAME="Lindqvist">
Υπερψήφισα την πρόταση, αλλά νομίζω ότι της έκθεσης διαφεύγει ένας σημαντικός τομέας. Η Ε.Ε. πρέπει να σχεδιάσει το σύστημα επίβλεψης και ελέγχου για το περιβάλλον στις υποψήφιες προς ένταξη χώρες κατά έναν εντελώς διαφορετικό τρόπο. Αυτό έπρεπε να είχε συμπεριληφθεί στους μηχανισμούς επίβλεψης για το 2000, ιδιαίτερα καθώς τα προβλήματα σ'αυτές τις χώρες είναι συχνά μεγάλα.

<SPEAKER ID=97 NAME="Pollack">
Όπως είχα απαιτήσει και στην προσωπική μου έκθεση σχετικά με αυτό το μέσο το 1993, πρέπει πραγματικά να διασφαλίσουμε ότι θα αποκλειστούν όσα κράτη μέλη αποτύχουν στην παροχή αυτών των δεδομένων. Υπάρχει μία συνεχής έλλειψη πολιτικής επιθυμίας για ανάληψη δράσης στον τομέα αυτό από μέρους ορισμένων κρατών μελών. Ανακαλύψαμε σε άλλους τομείς όπου η Επιτροπή υποτίθεται ότι υποβάλλει στο Κοινοβούλιο ετήσιες εκθέσεις, ότι οι εκθέσεις αυτές μπορούν να παρακρατηθούν από την Επιτροπή αν όλα τα κράτη μέλη δεν παράσχουν δεδομένα. Αρκετά το ανεχτήκαμε αυτό και θέλουμε τις ετήσιες εκθέσεις ακόμα και αν έχουν κενά, έτσι ώστε να έχουμε μία σαφή εικόνα του τι γίνεται και πού υπάρχουν προβλήματα.
<P>
Αν και με μία πρώτη ματιά αυτό μοιάζει με ένα απλό τεχνικό μέτρο, ο μηχανισμός παρακολούθησης των μέτρων και ανταλλαγής πληροφοριών σχετικά με τις εκπομπές αερίων που συμβάλλουν στο φαινόμενο του θερμοκηπίου, αποτελεί σημαντικό εργαλείο στη μάχη μας κατά την αύξηση της θερμοκρασίας του πλανήτη και γι' αυτό ζητώ από την Επιτροπή και το Συμβούλιο να συμφωνήσει με τις βελτιώσεις της πρότασης που ετέθη προς ψήφιση στο Κοινοβούλιο.
<P>
Πάνελ του ΠΟΕ για την μπανάνα
<SPEAKER ID=98 LANGUAGE="FR" NAME="Berthu">
Κύριε Πρόεδρε, ο Παγκόσμιος Οργανισμός Εμπορίου δηλώνει, ουσιαστικά, ότι το κοινοτικό σύστημα χορήγησης αδειών για την εισαγωγή μπανάνας αντιβαίνει τους νόμους του ελεύθερου εμπορίου, τουλάχιστον σύμφωνα με την ερμηνεία που τους αποδίδει ο ΠΟΕ. Όμως, το εν λόγω σύστημα, που προτιμά την υπερπόντια μπανάνα ή τη μπανάνα των λιγότερο ευνοημένων χωρών της Αφρικής, της Καραϊβικής και του Ειρηνικού, τις οποίες επιθυμούμε να στηρίξουμε, είναι απαραίτητο για την επιβίωση της οικονομίας των περιοχών αυτών.
<P>
Έτσι, το Ευρωπαϊκό Κοινοβούλιο βρίσκεται για μία ακόμη φορά αντιμέτωπο με τις καταστροφικές συνέπειες των συμφωνιών του Γύρου της Ουρουγουάης, τις οποίες ενέκρινε το ίδιο εν πλήρει ασυνειδησία, χωρίς να εξακριβώσει προηγουμένως αν λάμβαναν υπόψη τις κοινωνικές, υγειονομικές, πολιτισμικές ή περιβαλλοντικές στρεβλώσεις στο διεθνές εμπόριο.
<P>
Ο λόγος για τον οποίο αναφέρω τα γεγονότα αυτά, δεν είναι για να υπενθυμίζουμε αδιάκοπα το παρελθόν, αλλά για να επισημάνουμε ότι, σε ευρωπαϊκό επίπεδο, υπάρχουν κακοί και καλοί σύμβουλοι. Θα πρέπει, ενδεχομένως, να επανεξετάσουμε τις συζητήσεις της GATT, να διαπιστώσουμε ποιοί ήταν οι κακοί σύμβουλοι και να εξαγάγουμε τα συμπεράσματά μας.
<P>
Στην προσπάθειά μας να σώσουμε τις υπερπόντιες περιοχές, παρά τις κατηγορίες του ΠΟΕ, το σχέδιο συνθήκης του Αμστερνταμ προέβλεψε το άρθρο 227 (299 με τη νέα αρίθμηση), προκειμένου να διευκολύνει την παροχή ειδικών επιδοτήσεων στις εξόχως απόκεντρες περιοχές. Με τον τρόπο αυτό, θα είχαμε καταφέρει να αντικαταστήσουμε το σύστημα χορήγησης αδειών εισαγωγής, το οποίο θα έδινε τη δυνατότητα στις υπερπόντιες περιοχές να ζουν από τα προϊόντα τους χάρη σε ένα σύστημα κρατικών παροχών, που θα βοηθούσε τους κατοίκους των εν λόγω περιοχών. Μεταξύ των δύο, επιτρέψτε μου να πιστεύω ότι το πιο φιλελεύθερο ίσως δεν είναι εκείνο που νομίζουμε. Εξάλλου, ο ΠΟΕ δεν θα στραφεί κάποτε κατά του συστήματος που περιγράφεται στο άρθρο 227; Κανείς δεν μπορεί να αποκλείσει αυτό το ενδεχόμενο.
<P>
Θεωρούμε λοιπόν, κύριε Πρόεδρε, ότι η μόνη λύση είναι να επανεκκινήσουμε τις διεθνείς εμπορικές διαπραγματεύσεις, ώστε να γίνουν οριστικώς αποδεκτές οι κοινωνικές, υγειονομικές, πολιτισμικές και περιβαλλοντικές ανησυχίες. Επίσης, διαπιστώνουμε ήδη με λύπη ότι στο γεωργικό πρόγραμμα της Ατζέντας 2000, η Επιτροπή, για μία ακόμη φορά, φαίνεται ότι ενδιαφέρεται μόνο να ευθυγραμμιστεί με τις παγκόμιες τιμές.

<SPEAKER ID=99 LANGUAGE="FR" NAME="Fabre - Aubrespy">
Κύριε Πρόεδρε, με τους συναδέλφους μου στην Ομάδα Ανεξαρτήτων για την Ευρώπη των Εθνών, υπερψήφισα το κοινό ψήφισμα σχετικά με τη θέση του Σώματος απέναντι στον ΠΟΕ, σε ό, τι αφορά τη μπανάνα. Το ψήφισμα αυτό εγκρίθηκε με 286 ψήφους υπέρ έναντι 124 κατά και 14 αποχών.
<P>
Εκτιμώ ότι η έγκριση του εν λόγω ψηφίσματος μαρτυρά μεγάλη ικανοποίηση και ελπίδα. Ικανοποίηση, γιατί -σχεδόν επί τρία έτη- ήμασταν η μόνη ομάδα του Κοινοβουλίου που κατήγγελε τις αρνητικές επιπτώσεις των συμφωνιών του Μαρακές και της GATT. Όταν εκθέταμε τις απόψεις μας δεν είχαμε καθόλου την υποστήριξη της Ομάδας των Πρασίνων. Στη διάσκεψη της ΑΚΕ, αρχικώς στο Λιμπρεβίλ και στη συνέχεια στο Ντακάρ, με τον συνάδελφό Dominique Souchet, ανακινήσαμε το πρόβλημα της συμφωνίας του συστήματος των γενικευμένων προτιμήσεων με τις συμφωνίες της GATT. Είχαμε λάβει πολύ επίσημες διαβεβαιώσεις από την Επιτροπή, ότι δεν συντρέχει το ασυμβίβαστο. Αυτό που συμβαίνει σήμερα, αποδεικνύει ότι είχαμε δίκιο. Η ελπίδα συνίσταται στο γεγονός ότι οι συνάδελφοί μας, που λαμβάνουν ιδιαίτερα υπόψη τους τις δυσκολίες της GATT και του ΠΟΕ, στο πλαίσιο του εν λόγω ζητήματος, διαπιστώνουν τα προβλήματα που υπάρχουν σε γενικότερο επίπεδο, έτσι όπως τα καταγγείλαμε πάντα και έτσι που τα κατήγγειλε κυρίως ο αείμνηστος πρόεδρός μας, Jimmy Goldsmith.

<SPEAKER ID=100 NAME="Ahlqvist, Andersson, Lφφw, Theorin, Waidelich και Wibe">
Θεωρούμε ότι η επιδίωξη του Π.Ο.Ε. να διαφυλάξει το ελεύθερο εμπόριο στον τομέα του εμπορίου των μπανανών πρέπει μάλλον να στηριχθεί παρά να την αντιμαχόμαστε. Το ελεύθερο εμπόριο είναι ένα σημαντικό εργαλείο για να μπορούν εν καιρώ όλες οι εμπλεκόμενες χώρες που παράγουν μπανάνες να λειτουργήσουν σαν ισότιμοι εταίροι στην αγορά στο παγκόσμιο εμπόριο. Θεωρούμε επίσης ότι αυτό το είδος παρέμβασης που είναι επίκαιρη στην αγορά της μπανάνας, παρεμποδίζει το δικαίωμα των καταναλωτών να επιλέγουν βάσει της τιμής και της ποιότητας αλλά επίσης και βάσει της περιβαλλοντικής και της κοινωνικής και διεθνούς υπευθυνότητας. Εκτός τούτου, η παρέμβαση στο ελεύθερο εμπόριο και οι ρυθμίσεις της προσφοράς στην ευρωπαϊκή αγορά είναι ένα εμπόδιο στην απαραίτητη προσαρμογή της παραγωγής τροφίμων σε συνθήκες αγοράς και στις απαραίτητες προϋποθέσεις για να αντιμετωπιστεί η παγκόσμια επισιτιστική κατάσταση.
<P>
Θεωρούμε ότι ο χειρισμός του θέματος του εμπορίου μπανανών πρέπει να γίνει στη βάση όλων των σημαντικών πτυχών που περικλείονται σ'αυτό το θέμα όπως, μεταξύ άλλων, περιβαλλοντικές πτυχές, κοινωνικές συνθήκες για τους εργάτες των φυτειών, η οικονομική κατάσταση των μικρότερων καλλιεργητών, καθώς και το να ληφθούν υπόψη οι δυσκολίες που υπάρχουν στη μονόπλευρη εμπορική εξάρτηση για μία πληθώρα χωρών. Είναι πτυχές ο χειρισμός των οποίων δεν μπορεί να γίνει με εμπόδια στο ελεύθερο εμπόριο μπανανών ή με παρεμβάσεις στην προσφορά στην ευρωπαϊκή αγορά μπανανών. Ο χειρισμός κάθε δυσκολίας που συνδέεται με την παραγωγή και το εμπόριο μπανανών πρέπει να γίνει μέσω μέτρων, ειδικά διαμορφωμένων για κάθε τέτοια δυσκολία.

<SPEAKER ID=101 LANGUAGE="SV" NAME="Holm">
 - (SV) Καταψήφισα αυτή την πρόταση ψηφίσματος, διότι θεωρώ ότι υπάρχουν μόνο ιμπεριαλιστικά επιχειρήματα από πλευράς Ε.Ε. για την μη συμμόρφωση στην απόφαση του Π.Ο.Ε. σ'αυτό το ζήτημα.
<P>
Κατά την άποψή μου, δεν υπάρχουν λόγοι, ούτε οικολογικοί ούτε οικονομικοί, για να επιβάλουν στην Ε.Ε. να έχει μια τόσο περιορισμένη άποψη όσον αφορά τις εισαγωγές μπανανών, που συνεπάγεται ότι, κατ'αρχήν, γίνονται αποδεκτές οι εισαγωγές μόνον από τις χώρες της Α.Κ.Ε.. Υπάρχουν άλλες χώρες, εκτός των χωρών της Α.Κ.Ε., που εξαρτώνται από τις εξαγωγές μπανανών. Γι'αυτό μπορούμε να αγοράσουμε εξίσου απ'αυτές τις χώρες όπως από τις χώρες της Α.Κ.Ε..
<P>
Συμφωνώ όμως με την κριτική ότι ο Π.Ο.Ε. λαμβάνει υπόψη του μόνο το ελεύθερο εμπόριο και ξεχνά άλλες σημαντικές αξίες. Υπάρχουν άλλες αξίες οι οποίες επίσης πρέπει να ληφθούν υπόψη πριν ο Π.Ο.Ε. λάβει αποφάσεις, μεταξύ άλλων αφορά τις περιβαλλοντικές επιπτώσεις. Αλλά, όπως είπα, θεωρώ ότι σ'αυτό το θέμα ο Π.Ο.Ε. πήρε μια σωστή απόφαση.

<SPEAKER ID=102 NAME="Souchet">
Η ομάδα μας υπέγραψε την κοινή πρόταση ψηφίσματος για την ΚΟΑ της μπανάνας. Προκαλεί εντύπωση το γεγονός ότι η Ομάδα του Ευρωπαϊκού Σοσιαλιστικού Κόμματος και η Ομάδα του Ευρωπαϊκού Λαϊκού Κόμματος δεν θέλησαν να υπογράψουν την εν λόγω κοινή πρόταση ψηφίσματος, ακόμη και αν το ΕΣΚ τάχθηκε ανεπιφύλακτα υπέρ της. Διαπιστώνουμε έτσι πόσο λίγο ενθουσιασμό επιδεικνύουν οι δύο αυτές πολιτικές ομάδες που δεσπόζουν αριθμητικά στο Κοινοβούλιο και υποστηρίζουν, εξάλλου, την ίδια φιλοσοφία περί ελεύθερου εμπορίου, παγκοσμιοποίησης και ομοσπονδιακού συστήματος, όταν πρόκειται για την προάσπιση των συμφερόντων των ευρωπαίων παραγωγών μπανάνας, ιδιαίτερα εκείνων που ανήκουν στα γαλλικά υπερπόντια εδάφη, και των συμφερόντων των παραγωγών μπανάνας των χωρών ΑΚΕ.
<P>
Όλοι γνωρίζουμε ότι το ευρωπαϊκό οικοδόμημα στηρίχθηκε στην αρχή της κοινοτικής προτίμησης (Συνθήκη της Ρώμης) και στην αρχή της διατήρησης των οικονομικών συμφερόντων των χωρών ΑΚΕ, με τις οποίες συνδέονται τα κράτη μέλη της Ευρωπαϊκής Ένωσης στο πλαίσιο πρωτότυπης, ειδικής και στενής συνεργασίας (Συμφωνίες του Λομέ). Γιατί, στο όνομα της GATT και του ΠΟΕ, πρέπει να θυσιάσουμε τα συμφέροντα των παραγωγών μας και των παραγωγών με τους οποίους έχουμε υπογράψει διεθνείς συμφωνίες πριν από πολλά χρόνια;
<P>
Στην παρέμβασή μου κατά τη διάρκεια της συζήτησης και στην αιτιολόγηση της ψήφου μου σχετικά με το νόμο Helms-Burton, διερωτήθηκα αν ο ΠΟΕ δεν λειτουργεί απλώς ως χείρα βοηθείας των ΗΠΑ, αφού διαπίστωσα σε ποιο βαθμό υπεράσπιζε αποτελεσματικά τα συμφέροντά τους στο πλαίσιο της παγκοσμιοποίησης των συναλλαγών.
<P>
Πέραν τούτου, εκφράζω τη λύπη μου για την επιθυμία της Επιτροπής, και ιδιαίτερα του επιτρόπου Λόρδου Brittan, να ρυθμίσει μεμονωμένα τη διαφορά που προκλήθηκε από τη νομοθεσία Helms-Burton, χωρίς καν να εξετάσει το ενδεχόμενο να διαπραγματευθεί ταυτόχρονα τη διακοπή της συζήτησης του ΠΟΕ κατά της ευρωπαϊκής μπανάνας και της μπανάνας των χωρών ΑΚΕ.

<SPEAKER ID=103 NAME="Verwaerde">
Από τη Συνθήκη της Ρώμης, η πρόσβαση της μπανάνας στην κοινοτική αγορά επωφελούνταν διαρκώς από ειδικούς κανονισμούς, δεδομένης της ιδιαιτερότητας του τροπικού αυτού προϊόντος που καλλιεργείται, ουσιαστικά, σε ορισμένες εξόχως απομακρυσμένες περιοχές της Ευρωπαϊκής Ένωσης (υπερπόντια διαμερίσματα, Μαδρίτη, Κανάρια Νησιά, Κρήτη) και σε πρώην υπερπόντια εδάφη, που έγιναν στη συνέχεια κράτη ΑΚΕ, με τα οποία μας συνδέουν συμβατικές υποχρεώσεις στο πλαίσιο της Συνθήκης του Λομέ.
<P>
Οι κοινοτικές μπανάνες καθώς και οι μπανάνες των κρατών ΑΚΕ, που αντιπροσωπεύουν μόνο το 30 % της κατανάλωσής μας, δεν μπορούν να είναι ανταγωνιστικές ως προς τις μπανάνες της ζώνης δολλαρίου, που παράγονται στη Λατινική Αμερική από τις αμερικανικές πολυεθνικές εταιρείες. Ορισμένοι ομιλητές πρότειναν να δοθεί οικονομική βοήθεια από την Ευρωπαϊκή Ένωση, προκειμένου να διαφοροποιηθούν οι καλλιέργειες. Πρέπει, ωστόσο, να γνωρίζουμε ότι, στις τροπικές χώρες, όπου οι κυκλώνες αποτελούν σύνηθες φαινόμενο, η διαφοροποίηση των καλλιεργειών αποδεικνύεται πολύ δυσχερής. Αρμόζει να προφυλάξουμε την οικονομία και τη σταθερότητα των παραγωγών των υπερπόντιων διαμερισμάτων, όπου οι κανόνες παραγωγής (μισθοί, κοινωνικά βάρη) είναι ίδιοι με της Ευρωπαϊκής Ένωσης.
<P>
Με το ευρωπαϊκό καθεστώς κοινής οργάνωσης των αγορών μπανάνας, βρέθηκε ικανοποιητικός συμβιβασμός, που έδινε τη δυνατότητα στους παραγωγούς μπανάνας, συμπεριλαμβανομένων των παραγωγών στη ζώνη δολλαρίου, να επωφεληθούν από την πρόσβαση στην ευρωπαϊκή αγορά χάρη σε χορήγηση αδειών εισαγωγής. Είναι ανάγκη να διατηρηθεί ο εν λόγω συμβιβασμός με κάθε τρόπο. Για αυτό τον λόγο υπερψήφισα το κοινό ψήφισμα.
<P>
Πυρηνικοί αντιδραστήρες στην Ουκρανία
<SPEAKER ID=104 LANGUAGE="DE" NAME="Voggenhuber">
Κύριε Πρόεδρε, κυρίες και κύριοι! Η πολιτική ομάδα των Πρασίνων καταψήφισε αυτό το κοινό ψήφισμα, επειδή με το ψήφισμα, για το σημαντικό αυτό περιβαλλοντικό θέμα, δηλαδή την σταδιακή κατάργηση της ατομικής ενέργειας, δεν σημειώθηκε καμμία πρόοδος. Το Ευρωπαϊκό Κοινοβούλιο στο ψήφισμα αυτό δεν κατάφερε ούτε καν να απαιτήσει το κλείσιμο του Τσέρνομπιλ και τη μη ανακαίνιση των αντιδραστήρων R4 και Κ2. Εκτός από τις σοβαρότατες επιφυλάξεις για την ασφάλεια, αγνοήθηκε και το γεγονός ότι η ενέργεια που παράγεται στην Ουκρανία από τους ατομικούς αντιδραστήρες δεν χρησιμοποιείται καθόλου και ότι αυτοί οι αντιδραστήρες αντιπροσωπεύουν ακόμη μια οικονομική περιπέτεια. Λυπούμεθα επειδή τμήματα του Κοινοβουλίου δεν έχουν ακόμη αναγνωρίσει την έλλειψη νοήματος στο επιχείρημα του ελαχίστου κόστους, ενόψει των κινδύνων ατυχημάτων με ανυπολόγιστο κόστος, εν όψει των προβλημάτων αποθήκευσης ραδιενεργών αποβλήτων που δεν βρήκε ακόμη λύση, εν όψει των άλυτων προβλημάτων ασφαλείας στην καθημερινή λειτουργία του.
<P>
Το πολιτικό τελεσίγραφο της Κυβέρνησης της Ουκρανίας, κι εδώ πρόκειται φανερά για τη συνέχιση λειτουργίας του Τσέρνομπιλ, σε περίπτωση που δεν διατεθούν τα διεθνή κονδύλια για την ανακαίνιση των αντιδραστήρων R4 και Κ2, το τελεσίγραφο αυτό δεν πρέπει να έχει ανταπόκριση. Πτώση στην ζήτηση ενεργείας και τεράστιες δυνατότητες για εξοικονόμηση, καθιστούν, αντίθετα, την Ουκρανία ικανή να σταματήσει την λειτουργία και όλων ακόμη των πυρηνικών αντιδραστήρων της και λυπούμεθα επειδή το Ευρωπαϊκό Κοινοβούλιο δεν προώθησε αυτήν την τόσο σημαντική για την Ευρώπη περιβαλλοντική εξέλιξη.

<SPEAKER ID=105 LANGUAGE="DE" NAME="Bloch von Blottnitz">
Κύριε Πρόεδρε, η χτεσινή συζήτηση δεν ήταν παρά μια ανούσια διαδικασία. Οι απαντήσεις της Επιτροπής ήταν νεφελώδεις και κατ' ουδένα τρόπο επαρκείς. Θα ήθελα σε ένα μόνο να επιστήσω την προσοχή σας. Εδώ και χρόνια ξοδεύουμε χρήματα στα προγράμματα, PHARE και TACIS. Τώρα έχει υποβληθεί μια μελέτη σχετικά με το ποιές βελτιώσεις επετεύχθηκαν στον τομέα της ασφάλειας, κι η μελέτη αυτή φτάνει στο συγκλονιστικό συμπέρασμα ότι δεν υπάρχει ούτε ένα συν στον τομέα της ασφάλειας.
<P>
Η Επιτροπή επίσης ανέθεσε την εκπόνηση μιας μελέτης κι αρνείται έως τώρα να την θέσει δημοσίως στην διάθεση του Κοινοβουλίου. Η μελέτη αυτή καταλήγει στο ίδιο συμπέρασμα. Πάλι βρισκόμαστε μπροστά στο θέμα να επιθυμούμε την ανακαίνιση δυο πεπαλαιωμένων ατομικών αντιδραστήρων που δεν μπορούν να ανακαινισθούν επειδή έχουν ασύμβατη τεχνολογία και ακόμη περισσότερο, μετά από 11 χρόνια σχεδόν συνεχίζει την λειτουργία του, ο παλιός αντιδραστήρας του Τσέρνομπιλ. Υποστηρίζω ότι πρέπει τελικά να ανακαινιστεί αυτή η σαρκοφάγος, να ξοδέψουμε χρήματα γι' αυτό. Είναι σκανδαλώδες όμως το πώς διακυβεύεται η υγεία, ακόμη και των επερχόμενων γενεών. Γι' αυτό ψήφισα επίσης κατά, γιατί αυτή δεν ήταν μια σαφής συζήτηση ούτε και αντάξια του χρέους του Κοινοβουλίου.

<SPEAKER ID=106 NAME="Caudron">
Η ερώτηση που υπέβαλε ο συνάδελφός μας Umberto Scapagnini σχετικά με το κλείσιμο του Τσερνομπίλ και την ολοκλήρωση των αντιδραστήρων Κμελνίτσκι 2 και Ρόβνο 4 αξίζει της αμέριστης προσοχής μας. Τάσσομαι ανεπιφύλακτα υπέρ της. Όλα τα ζητήματα αυτά περιβάλλονται από την έντονη ανησυχία μας. Πράγματι, δεν υπάρχει καιρός για χάσιμο.
<P>
Χωρίς να προδικάζω την απάντηση της Επιτροπής, θεωρώ ότι είναι απαραίτητη η χορήγηση δανείων για τους δύο αντιδραστήρες. Γιατί θέλω να πιστεύω ότι θα τηρηθούν αυστηρά οι κανόνες ασφαλείας για την εκπόνηση και την κατασκευή των αντιδραστήρων Κμελνίτσκι 2 και Ρόβνο 4. Επίσης, εκτιμώ ότι θα πραγματοποιηθούν οι έλεγχοι.
<P>
Γενικότερα, η ερώτηση του κ. Umberto Scapagnini, επιφέρει την ερώτηση σχετικά με την εφαρμογή της Συνθήκης Ευρατόμ και των δεσμεύσεων που ελήφθησαν στο πλαίσιο του Ευρωπαϊκού Χάρτη για την Ενέργεια. Οι συνθήκες αυτές είναι δεσμευτικές για τα κράτη που τις κυρώνουν. Σημασία έχει να τις εφαρμόσουν οι βιομήχανοι, ιδίως στον τομέα της πυρηνικής ενέργειας.
<P>
Η ανησυχία των εθνών σε θέματα περιβάλλοντος λογικά γίνεται εντονότερη. Ενδείκνυται, ιδιαίτερα στον τομέα της πυρηνικής ενέργειας, να υπάρξει ακόμη μεγαλύτερη διαφάνεια, κάτι που δεν συμβαίνει ακόμη σήμερα.
<P>
Η πυρηνική ενέργεια είναι προς το παρόν απαραίτητη πηγή ενέργειας, αλλά όχι με οποιοδήποτε κόστος και με οποιουσδήποτε όρους. Μέχρι στιγμής, το μέλλον μάς αναγκάζει, εξίσου, να σκεφτούμε εναλλακτικές λύσεις, προκειμένου να προσπαθήσουμε να διατηρήσουμε το ήδη υποβαθμισμένο περιβάλλον μας και την ασφάλειά μας σε όλα τα επίπεδα.

<SPEAKER ID=107 NAME="Flemming, Habsburg - Lothringen, Pirker, Rack, Rόbig, Schierhuber, Stenzel">
Οι αυστριακοί βουλευτές της Ομάδας των Πρασίνων απέρριψαν σήμερα, Πέμπτη, μία κοινή πρόταση ψηφίσματος από πέντε πολιτικές ομάδες - των Πρασίνων και Σοσιαλιστών της Αυστρίας συμπεριλαμβανομένων - εφόσον πρόκειται για την χρηματοδότηση ανακαίνισης των πυρηνικών αντιδραστήρων της Ουκρανίας Chmelnitsky 2 και Rovno 4.
<P>
"Αυτονόητα υπερθεματίζουν οι βουλευτές των Πρασίνων την στήριξη εκ μέρους του Κοινοβουλίου της ανάπτυξης μιας συνολικής στρατηγικής ενεργείας, όπως αναφέρεται στο αίτημά τους. Και μείς επίσης υποστηρίζουμε ότι η Επιτροπή θα έπρεπε να εκθέσει ευκρινώς την θέση και μελλοντική πολιτική της στον τομέα της ασφάλειας της ατομικής ενέργειας και ότι η Ευρωπαϊκή Τράπεζα για την Ανοικοδόμηση και Ανάπτυξη θα έπρεπε να διευκρινίσει την σχετική της άποψη. Σ' αυτό όμως το ψήφισμα δεν εκφράζεται ούτε μια φορά σαφώς, ότι δηλαδή όσοι υπέβαλαν το αίτημα τάσσονται εναντίον της κατασκευής νέων αντιδραστήρων» διευκρινίζουν οι βουλευτές των αυστριακών Πρασίνων την αιτιολόγηση ψήφου τους.
<P>
Και στις τροπολογίες επίσης μεμονωμένων βουλευτών δεν υπάρχει αντιστοιχία. "Κυρίως όχι στους βουλευτές των Φιλελευθέρων, οι οποίοι υποστηρίζουν βέβαια, από την μια, τις πολύ αξιέπαινες προσπάθειες για την ανάπτυξη μιας συνολικής στρατηγικής για την ενέργεια και θα επιθυμούσαν να προωθηθεί η χρήση εναλλακτικών μορφών ενεργείας στην Ουκρανία, και από την άλλη, τάσσονται σαφέστατα υπέρ του ότι τα κράτη της Ομάδας των 7 και η Ουκρανία θα πρέπει να τηρήσουν την συμφωνία που υπέγραψαν τον Δεκέμβριο του 1995 όπου διατυπωνόταν η υπόσχεση για την ολοκλήρωση των δύο ατομικών αντιδραστήρων.»
<P>
Όπως τονίζουν οι βουλευτές, η Αυστρία έχει διευκρινίσει και στον Πρόεδρο της ΕΤΑΑ ότι είναι έτοιμη να χρηματοδοτήσει και να υποστηρίξει την αλλαγή εξοπλισμού των ατομικών αντιδραστήρων στην Ουκρανία, αλλά συγχρόνως εκφράζεται αυστηρώς αντίθετη για κάθε χρηματοδότηση που θα αφορά επέκταση και κατασκευές νέων σταθμών πυρηνικής ενέργειας.
<P>
"Είναι τοις πάσι γνωστό, ότι ο συνδυασμός παλιάς ρωσικής τεχνολογίας και της νέας δυτικής θα μπορούσε να προκαλέσει μία ερμαφρόδιτη κατάσταση, πράγμα που θα συνιστούσε ένα παράγοντα επικινδυνότητας για την ασφάλεια, στο μέλλον. Αυτό πιστοποιείται επαρκώς τόσο από μελέτες του εξωτερικού όσο και από αυστριακές μελέτες».

<SPEAKER ID=108 LANGUAGE="SV" NAME="Holm">
 - (SV) Η πυρηνική ενέργεια δεν είναι ασφαλής. Δυστυχώς, έχουν συμβεί πολλά ατυχήματα, μεταξύ άλλων στο Τσερνόμπιλ. Πάρα ταύτα, το έργο του κλεισίματος των υπολοίπων αντιδραστήρων στο Τσερνόμπιλ προχωράει πολύ αργά. Κατά την άποψή μου είναι περίεργο ότι τα ατυχήματα που συνέβησαν και οι τρομακτικές επιπτώσεις που είχαν δεν αρκούν για να ειτευχθεί η κατάργηση της πυρηνικής ενέργειας. Αντιθέτως, φαίνεται ότι η Επιτροπή είναι σε μεγάλο βαθμό υπέρ της ανέγερσης νέων αντιδραστήρων, του Chmenilitskij 2 και Rovno 4, στην Ουκρανία. Αυτό δεν μπορώ να το δεχτώ. Δεν θα διατεθούν πόροι της Ε.Ε. για την ανέγερση νέων αντιδραστήρων.
<P>
Τα χρήματα θα πρέπει αντίθετα να διατεθούν για την ενίσχυση της παραγωγής ανανεώσιμων πηγών ενέργειας, ώστε οι ανατολικοευρωπαϊκές χώρες να μπορέσουν να αποκτήσουν μια αποτελεσματική ενεργειακή υποδομή, βασισμένη σε πηγές ενέργειας που εντάσσονται σε μια οικολογικά βιώσιμη κοινωνία. Η πυρηνική ενέργεια δεν είναι μια ανανεώσιμη πηγή ενέργεια και, ως εκ τούτου, θα πρέπει σταδιακά να εξαλειφθεί από το ενεργειακό σύστημα το συντομότερο δυνατόν. Η πατρίδα μου έκανε επιτέλους το πρώτο βήμα προς τη σταδιακή εξάλειψη της πυρηνικής ενέργειας λαμβάνοντας την απόφαση για το κλείσιμο του σταθμού Barsebδck, ξεκινώντας από το επόμενο έτος.
<P>
Μ'αυτό το σκεπτικό καταψήφισα σήμερα την πρόταση ψηφίσματος του Ευρωπαϊκού Κοινοβουλίου σ'αυτό το θέμα.

<SPEAKER ID=109 NAME="Kirsten Jensen, Sindal και Blak">
Οι Δανοί σοσιαλδημοκράτες υπερψηφίζουν το ψήφισμα για το κλείσιμο του πυρηνικού εργοστασίου στο Τσερνομπίλ. Είναι ανεύθυνο να συνεχίζει κανείς να παράγει ενέργεια σε αντιδραστήρες του ιδίου τύπου με αυτόν που ήταν η αιτία του μεγάλου ατυχήματος το 1985. Αλλά θέλουμε να επιστήσουμε την προσοχή στο γεγονός ότι το πρόβλημα με την ελλιπή ασφάλεια σε πυρηνικά εργοστάσια δεν λύνεται με το να κλείσουμε το εργοστάσιο στο Τσερνομπίλ. Μεταξύ άλλων υπάρχουν μεγάλα προβλήματα ασφάλειας και στο μεγάλο πυρηνικό εργοστάσιο στην Ignalina της Λιθουανίας. Η Ευρωπαϊκή Ενωση έχει καθήκον να παράσχει βοήθεια στον λιθουανικό λαό με τον ίδιο τρόπο που το έκανε και για το Τσερνομπίλ.
<P>
Παράνομη εισαγωγή CFC
<SPEAKER ID=110 LANGUAGE="FR" NAME="Berthu">
Κύριε Πρόεδρε, ανησυχούμε από την αποκάλυψη ότι εισάγονται παράνομα στην Ευρωπαϊκή Ένωση χλωροφθοράνθρακες, CFC, ουσία που θεωρείται μία από τις κύριες αιτίες υποβάθμισης της στοιβάδας του όζοντος, και της οποίας η παραγωγή έχει απαγορευθεί από το 1995 στην Ευρωπαϊκή Ένωση.
<P>
Η ανησυχία μας είναι ακόμη μεγαλύτερη, εφόσον οι παράνομες αφίξεις που αποκαλύφθηκαν πρόσφατα, και οι οποίες προέρχονταν από την Κίνα, ήταν σε μεγάλες ποσότητες -1.000 τόνους σε μία περίπτωση, 150 τόνους σε μια άλλη- και αποτελούν προφανώς την κορυφή ενός τεράστιου παγόβουνου.
<P>
Όμως, η συζήτηση που διεξήχθη μέχρι στιγμής στο ημικύκλιο αυτό, δεν νομίζουμε ότι έθεσε όλα τα προβλήματα. Ουσιαστικά, εκείνο που ειπώθηκε κυρίως ήταν ότι η Ευρωπαϊκή Ένωση θα πρέπει να απαγορεύσει όχι μόνο την παραγωγή, αλλά και την εισαγωγή και εμπορία των CFC στο έδαφός της. Βρισκόμαστε προφανώς στον σωστό δρόμο. Η σημερινή κατάσταση δεν είναι κατανοητή και η Ομάδα των Ανεξάρτητων για την Ευρώπη των Εθνών παρακινεί με τη σειρά της τις κυβερνήσεις των κρατών μελών που συνεδριάζουν στο Συμβούλιο να θεσπίσουν την πλήρη απαγόρευση των εισαγωγών.
<P>
Ευελπιστούμε ότι το Πρωτόκολλο του Μόντρεαλ σχετικά με την προστασία της στοιβάδας του όζοντος, θα καταστεί αυστηρότερο, προκειμένου να απαγορευθεί γρήγορα η παραγωγή CFC σε όλες τις χώρες.
<P>
Τίθεται όμως ένα σημαντικό πρόβλημα, που ελάχιστα συζητήθηκε. Πώς θα ελέγξουμε τις εν λόγω απαγορεύσεις; Αν η μονάδα για την καταπολέμηση της απάτης της Κοινότητας, η UCLAF, ανακάλυψε ορισμένες ενέργειες απάτης, είναι σαφές ότι η υπόθεση δεν σταματά εδώ. Σύμφωνα με την υπηρεσία περιβαλλοντικής έρευνας, ενός ανεξάρτητου οργανισμού, η Ευρώπη βρίσκεται στο επίκεντρο παράνομης διακίνησης CFC, σε παγκόσμια κλίμακα. Γιατί ακριβώς η Ευρώπη; Γιατί, στον τομέα αυτό, καθώς και σε πολλούς άλλους τομείς, η μεγάλη σύγχυση που προκλήθηκε από την κατάργηση των ελέγχων στα εσωτερικά σύνορα, διευκολύνει κάθε είδους διακίνηση. Οι εισαγωγές, ουσιαστικά, μπορούν να πραγματοποιηθούν επωφελούμενες από τον χαλαρό κρίκο και στη συνέχεια να διακινηθούν ελεύθερα παντού!
<P>
Αυτό είναι το βασικό πρόβλημα που δημιουργεί σήμερα η διακίνηση CFC. Δράττομαι, μάλιστα, της ευκαιρίας για να επαναλάβω ότι η στοιβάδα του όζοντος πλήττεται επίσης από το βρωμιούχο μεθύλιο, ένα ζιζανιοκτόνο που χρησιμοποιείται ευρέως στη γεωργία. Για να αντιμετωπίσουμε το πρόβλημα αυτό, πρέπει να προωθήσουμε μια γεωργία που θα σέβεται πολύ περισσότερο το περιβάλλον.
<P>
Αυτό όμως είναι ένα άλλο πρόβλημα που θα έχουμε, ελπίζω, την ευκαιρία να συζητήσουμε στο πλαίσιο της Ατζέντας 2000.
<P>
Νόμος Helms-Burton
<SPEAKER ID=111 NAME="Souchet">
Υπερψηφίσαμε το κοινό ψήφισμα σχετικά με το νόμο Helms-Burton, που υπενθυμίζει σαφώς και ρητώς τον απαράδεκτο χαρακτήρα των νομοθεσιών άλλου κράτους. Η πύρρειος νίκη της Επιτροπής δεν πρέπει, στην ουσία, να δώσει την εντύπωση ότι οι Ευρωπαίοι χρησιμοποιούν πρακτικές και ακολουθούν αρχές τόσο ριζικά αντίθετες με το διεθνές δίκαιο.
<P>
Γιατί, λοιπόν, η Επιτροπή αρνήθηκε να ζητήσει από τον ΠΟΕ να διευθετήσει την εν λόγω διαφορά; Μήπως, άραγε, γιατί φοβάται ότι ο ΠΟΕ δεν θα μεταχειριστεί τις ΗΠΑ όπως μεταχειρίστηκε την Ευρωπαϊκή Κοινότητα σε ό, τι αφορά το κρέας με ορμόνες, και τις αναπτυσσόμενες χώρες σε ό, τι αφορά τη μπανάνα;
<P>
Η άρνηση αυτή απέβλεπε στην έμμεση αναγνώριση ότι, εφόσον ο ΠΟΕ λειτουργεί, ουσιαστικά, ως χείρα βοηθείας των ΗΠΑ, που επιβάλλουν στις τρίτες χώρες τη δική τους αντίληψη και το δικό τους όραμα περί παγκοσμιότητας, θα ήταν προτιμότερο, σε τελευταία ανάλυση, η Ευρωπαϊκή Ένωση να διαπραγματευθεί και να εξασφαλίσει ορισμένες παραχωρήσεις, αρνούμενη να επιβάλει το νόμο;
<P>
Αλλά, αν αποφασίσουμε να διαπραγματευθούμε επειδή θεωρούμε ότι αυτός είναι ο καλύτερος τρόπος για να προσασπίσουμε τα ευρωπαϊκά συμφέροντα, πρέπει να είμαστε καλοί διαπραγματευτές. Γιατί, λοιπόν, δεν προσπαθήσαμε να αποκτήσουμε, σε αντάλλαγμα της άρσης της ένστασης της Ευρωπαϊκής Ένωσης στη νομοθεσία Helms-Burton, την άρση της αμερικανικής ένστασης στο κρέας με ορμόνες και στις μπανάνες;
<P>
Κατάσταση στην Αλγερία
<SPEAKER ID=112 NAME="Eriksson, Sjφstedt και Svensson">
Υπερψηφίσαμε το ψήφισμα για την Αλγερία το οποίο υπεβλήθη κατόπιν συμβιβασμού μεταξύ πολλών πολιτικών ομάδων του Κοινοβουλίου.
<P>
Θεωρούμε όμως ότι το ψήφισμα θα μπορούσε να ήταν πιο σαφές σε μιά αυστηρή κριτική τόσο των φρικτών παραβιάσεων και έλλειψης σεβασμού της ανθρώπινης αξίας των ισλαμικών φονταμενταλιστικών τρομοκρατικών ομάδων, όσο και των εγκλημάτων του αλγερινού κράτους κατά των δημοκρατικών και ανθρώπινων δικαιωμάτων.
<P>
Η ανακοίνωση έπρεπε επίσης να επισημαίνει μία από τις κυριότερες αιτίες της οικονομικοκοινωνικής κρίσης στην Αλγερία, συγκεκριμένα το μεγάλο χρέος που μεταξύ άλλων το Δ.Ν.Τ. απαιτεί από τη χώρα να ξεπληρώσει.

<SPEAKER ID=113 NAME="Pasty">
Η Ομάδα Ένωση για την Ευρώπη εκφράζει τη λύπη της που δεν μπορούσε να ταχθεί υπέρ της ψήφισης του κοινού ψηφίσματος για την κατάσταση που επικρατεί στην Αλγερία. Πράγματι, αν και πρέπει αμέσως να καταγγείλουμε και να καταδικάσουμε τις συνεχιζόμενες τρομακτικές σφαγές κατά του αλγερινού λαού από τρομοκρατικές ομάδες, πρέπει εξίσου να επισημάνουμε ότι η χώρα αυτή μόλις πραγματοποίησε δημοκρατικές εκλογές που έδωσαν την ευκαιρία σε ολόκληρη την αλγερινή κοινωνία να αντιπροσωπευθεί τόσο στο κοινοβουλίου όσο και στην κυβέρνηση.
<P>
Όμως, το Ευρωπαϊκό Κοινοβούλιο διατηρεί ανέκαθεν σχέσεις με τους εκπροσώπους του αλγερινού λαού στο πλαίσιο των διακοινοβουλευτικών αντιπροσωπειών. Δεν υπάρχει, λοιπόν, καμία ανάγκη να συσταθεί αντιπροσωπεία "ad hoc», όπως προτείνει το κείμενο του κοινού ψηφίσματος. Μάλιστα, θεωρούμε απαραίτητο να χρησιμοποιηθούν οι εκατέρωθεν υπάρχουσες κοινοβουλευτικές δομές, αυξάνοντας, ενδεχομένως, τον αριθμό των μελών της Επιτροπής Εξωτερικών Υποθέσεων.
<P>
Αυτός είναι ο λόγος για τον οποίο θα απόσχουμε της ψηφοφορίας.

<SPEAKER ID=114 NAME="Vanhecke">
Σπανίως, πιστεύω, το Κοινοβούλιο γελοιοποιήθηκε τόσο, σπανίως έδειξε τόσο ανήμπορο, όσο έδειξε χθες κατά τη συζήτηση για την Αλγερία.
<P>
Η συνάντηση ανάμεσα στο Αλγερινό και το Ευρωπαϊκό Κοινοβούλιο, συνάντηση που ζήτησαν τόσο θερμά σχεδόν όλοι οι ομιλητές, φυσικά δεν θα λύσει τίποτα απολύτως. Αποτελεί πολιτική εντυπωσιασμού χωρίς δέσμευση για την οποία οι συνετοί άνθρωποι δεν έχουν παρά περιφροσύνη.
<P>
Κανείς δεν θα με κατηγορήσει για την παραμικρή συμπάθεια για τους δολοφόνους που σπέρνουν στην Αλγερία την ισλαμιστική τρομοκρατία. Αν και μπορεί ν'απορεί κανείς ποιά είναι η διαφορά ανάμεσα σε ένα ενδεχόμενο καθεστώς του FIS στην Αλγερία αφενός, και αφετέρου στις ισλαμιστικές τρομοκρατίες στην Σαουδική Αραβία ή το Κουβέιτ που τόσο θερμά υποστηρίζει η Δύση.
<P>
Σας υπενθυμίζω ότι το κακό ξεκίνησε τον Ιανουάριο του 1992, όταν οι πρώτες δημοκρατικές εκλογές στην Αλγερία, παρεμποδίσθηκαν - και μάλιστα εν ονόματι της δημοκρατίας - από ένα στρατιωτικό πραξικόπημα. Σας υπενθυμίζω ότι η σοσιαλιστική δικτατορία του FLN στην Αλγερία μετά την απελευθέρωση απ' τον αποικοκρτία, θάφτηκε στην κυριολεξία κάτω απ' τις Γαλλικές και Ευρωπαϊκές ενισχύσεις και απ' τους επαίνους των δήθεν διανοούμενων της Ευρώπης. Και αυτοί οι ίδιοι οι σοσιαλιστές κατάντησαν σε λίγοτερο από τριάντα χρόνια μια σχετικά πλούσια και ευημερούσα χώρα σε μια καθυστερημένη αναπτυσσόμενη χώρα όπου εκατομμύρια άνθρωποι βλέπουν τον ισλαμικό εξτρεμισμό σαν μόνη διέξοδο.
<P>
Όπως έχουν τώρα πια τα πράγματα, δεν νομίζω ότι η Ευρώπη μπορεί να παίξει μεγάλο ρόλο σ'αυτήν τη χώρα. Οι ευρωπαίοι πολιτικοί άνθρωποι δεν έχουν να δώσουν κανένα μάθημα στους Αλγερινούς. Ισα-ίσα να προσέχουμε να μην χτυπήσει ο ισλαμισμός και την δική μας ήπειρο. Εδώ θά'θελα οι συνάδελφοι βουλευτές νά'ταν τόσο συγκινημένοι απ' αυτή την προοπτική, όσο από την προοπτική κάποιου ταξιδίου στην Αλγερία.
<P>
Έκθεση Moorhouse (A4-0259/97)
<SPEAKER ID=115 NAME="Caudron">
Δεδομένων των προβλημάτων που παρουσιάζει η δημιουργία ισορροπημένων οικονομικών σχέσεων μεταξύ της Ευρωπαϊκής Ένωσης και της Ιαπωνίας, θα ήταν καλύτερο να καταρτίζαμε ένα κατάλογο. Σε ό, τι αφορά τη σημερινή κατάσταση των σχέσεων αυτών, συμφωνώ με τον εισηγητή και την Επιτροπή.
<P>
Με άλλα λόγια, αν και εγκρίνω τους προσανατολισμούς που, μακροπρόθεσμα, θα έπρεπε να ενισχύσουν και να εξισορροπήσουν τις συναλλαγές μας με την Ιαπωνία, ανησυχώ για ένα από τα πιο ευαίσθητα σημεία της άρσης των κανονιστικών ρυθμίσεων.
<P>
Φοβούμαι ότι η τελευταία αυτή πτυχή θα πλήξει τα κοινοτικά συμφέροντά μας. Αναφέρομαι στον κλωστοϋφαντουργικό τομέα, όπου οι επιχειρήσεις πρέπει να διέπονται από τους ισχύοντες κανονισμούς, οι οποίοι συχνά παρακάμπτονται από έναν ανταγωνισμό που είναι λιγότερο πρόθυμος να τους εφαρμόσει.
<P>
Η αυτοκινητοβιομηχανία θα είναι μάλλον ένας από τους πρώτους τομείς που θα υποστεί τις συνέπειες της άρσης των κανονιστικών ρυθμίσεων, που θα εφαρμοστεί με αυστηρότητα από την Ευρωπαϊκή Ένωση. Η αυτοκινητοβιομηχανία, στήριγμα της ευρωπαϊκής βιομηχανίας, θα πρέπει ήδη να ακολουθήσει πορεία αναδιάρθρωσης στην επόμενη δεκαετία. Πρέπει να είμαστε προσεκτικοί ως προς τις συνέπειες που μπορεί να αποδειχθούν ιδιαίτερα καταστροφικές για την απασχόληση και το ίδιο το μέλλον του εν λόγω τομέα.
<P>
Εγκρίνω την ανακοίνωση αυτή, αλλά θα παραμείνω σε εγρήγορση ως προς τον καθορισμό της νέας αυτής ενέργειας έναντι της Ιαπωνίας, αντιτιθέμενος σε κάθε βιαστική κίνηση, σε κάθε αχαλίνωτο φιλελευθερισμό και, κυρίως, σε κάθε συμπεριφορά που θα αντίκειται στους κανόνες και στις επιταγές που αγνοούν οι ανταγωνιστές μας.

<SPEAKER ID=116 NAME="Eriksson, Sjφstedt και Svensson">
Απέσχαμε όσον αφορά την έκθεση "Ευρώπη και Ιαπωνία: τα επόμενα μέτρα» του κ. Μoorhouse.
<P>
Είμαστε υπέρ της ανάπτυξης και βελτίωσης των σχέσεων μεταξύ Ε.Ε. και Ιαπωνίας. Θεωρούμε όμως ότι η έκθεση επικεντρώνεται μόνο στην οικονομία και το εμπόριο, χωρίς να επιδείξει καθόλου ενδιαφέρον για σημαντικούς τομείς όπως ο πολιτισμός και το περιβάλλον.
<P>
Όσον αφορά τα εμπορικά ζητήματα είμαστε επικριτικοί σε πολλά από τα τεχνικά εμπορικά εμπόδια της Ιαπωνίας, ενώ μπορούμε εν τούτοις να δείξουμε κατανόηση για την ύπαρξη δημόσιων μονοπωλίων.
<P>
Δεν συμμεριζόμαστε την θετική άποψη της έκθεσης όσον αφορά την συμμετοχή της Ιαπωνίας στις δυνάμεις του Ο.Η.Ε., αλλά συμμεριζόμαστε εδώ την κριτική στάση του ιαπωνικού ειρηνευτικού κινήματος.
<P>
Γι'αυτούς τους λόγους επιλέξαμε να απόσχουμε.

<SPEAKER ID=117 NAME="Lindqvist">
Η προσέγγιση μεταξύ Ε.Ε. και Ιαπωνίας είναι θετική. Τα ανθρώπινα δικαιώματα, η διεθνής ειρήνη, οι σχέσεις με την Κίνα, την Ιαπωνία και την Κορέα, τα θέματα των πυρηνικών όπλων, το περιβάλλον, το εμπόριο, η απελευθέρωση και ο Π.Ο.Ε. είναι σημαντικοί τομείς συνεργασίας.
<P>
Καταψήφισα την έκθεση ελπίζοντας επίσης ότι ίσως μετριαστούν οι τόνοι στην αιώνια συζήτηση για την διαμάχη μεταξύ Ε.Ε., Η.Π.Α. και Ιαπωνίας, προς όφελος της συνεργασίας και του διαλόγου.
<P>
Έκθεση Garosci (A4-0254/97)
<SPEAKER ID=118 NAME="Θεωνάς">
Η ίδια η Πράσινη Βίβλος της Επιτροπής και ο εισηγητής αναγνωρίζουν ότι ο τομέας του εμπορίου αποτελεί τον δεύτερο μεγαλύτερο εργοδότη της Ευρωπαϊκής 'Ενωσης, αφού αποσχολεί πάνω από 22 εκατ. ατόμων και αφορά το 35 % του συνόλου των επιχειρήσεων εκ των οποίων οι περισσότερες είναι ΜΜΕ.
<P>
Αξιολογώντας κανείς το γενικό πλαίσιο προσανατολισμών της Επιτροπής μπορεί να διαπιστώσει ότι η γενική κατεύθυνση αναδιάρθρωσης του τομέα προοιωνίζει αρνητικές εξελίξεις, κυρίως για τις μικρές επιχειρήσεις, καθώς επιταχύνει τις ήδη υπάρχουσες διαδικασίες συγχωνεύσεων και προλειαίνει το έδαφος για τη δημιουργία και κυριαρχία ολιγοπωλίων και ελέγχου του εμπορίου από ορισμένους μεγάλους ομίλους πολυεθνικών επιχειρήσεων. Κάτι τέτοιο θα αποβεί καταστροφικό τόσο για την απασχόληση, αφού θα σημάνει σημαντική απώλεια θέσεων εργασίας και επιβολή της μερικής απασχόλησης, όσο και για την προστασία των καταναλωτών οι οποίοι για άλλη μια φορά θα γίνουν τα θύματα του άκρατου ανταγωνισμού και των νόμων της περιβόητης ελεύθερης αγοράς.
<P>
Ούτε η εξάπλωση της νέας τεχνολογίας για τον εκσυγχρονισμό της παροχής υπηρεσιών και τη διευκόλυνση νέων μορφών άμεσων συναλλαγών είναι πανάκεια. Η εμφάνιση και εξάπλωση των εξ αποστάσεως ηλεκτρονικών πωλήσεων θα μπορούσε να οδηγήσει στον αποκλεισμό μεγάλων τμημάτων του πληθυσμού και κυρίως απομακρυσμένων, μειονεκτουσών περιοχών, νησιωτικών και ορεινών ζωνών όπου τα επίπεδα ανάπτυξης είναι χαμηλά και όπου φυσικά δεν υπάρχει πρόσβαση σε τέτοια δίκτυα επικοινωνίας. Η ανάπτυξη παρόμοιων δικτύων, χωρίς τον κατάλληλο σχεδιασμό, την ανάπτυξη υποδομών και τις αποτελεσματικότερες δικλείδες ασφαλείας θα μπορούσε να διαταράξει ανεπανόρθωτα τον κοινωνικό και οικονομικό ιστό των περιοχών αυτών, καταδικάζοντάς τις σε χρόνιο μαρασμό και υπανάπτυξη, αποκλείοντάς τις από την αγορά.
<P>
Ούτε ο καταναλωτής, ούτε ο εργαζόμενος στον τομέα, ούτε ο αυτοαπασχολούμενος και ο μικρός έμπορος μπορούν να βγουν κερδισμένοι από τον αναταγωνισμό των εμπορικών μονοπωλίων και την κατάργηση κάθε ελέγχου.
<P>
Αυτό που χρειάζεται είναι ο συλλογικός σχεδιασμός της οικονομικής δραστηριότητας για το κοινό συμφέρον των εργαζόμενων και των καταναλωτών. Είναι απαραίτητο να θεσπιστούν μέτρα εργατικού ελέγχου στον τομέα του εμπορίου. Να λειτουργούν τόσο σε κλαδικό επίπεδο όσο και στις μεγάλες εμπορικές επιχειρήσεις της Ευρωπαϊκής 'Ενωσης συμβούλια εργατικού ελέγχου για θέματα τιμών, επεκτάσεων, εργασιακών σχέσεων και αμοιβών, θέματα προστασίας του περιβάλλοντος και των καταναλωτών.
<P>
Ταυτόχρονα πρέπει να θεσπιστούν κανονισμοί και ρυθμίσεις που να εμποδίζουν την ανεξέλεγκτη δράση μεγάλων πολυεθνικών επιχειρήσεων, τις συγχωνεύσεις, τις εξαγορές και τη μονοπώληση του εμπορικού τομέα. Είναι αναγκαία η θέσπιση ρυθμίσεων που εξυπηρετούν τους εργαζόμενους και τους καταναλωτές για το ωράριο λειτουργίας και τα ποιοτικά στάνταρντς.
<P>
Στην κατεύθυνση αυτή πρέπει να προωθηθεί μια ουσιαστική συζήτηση και ανταλλαγή απόψεων με τους μαζικούς φορείς των εργαζομέων και των ΜΜΕ.

<SPEAKER ID=119 NAME="Titley">
Υποστήριξα σήμερα την έκθεση του κυρίου Garosci διότι καλωσορίζω την καθυστερημένη αναγνώριση της Επιτροπής για τη σημασία του εμπορίου.
<P>
Εικοσιδύο εκατομμύρια άτομα στην Ευρωπαϊκή Ένωση εργάζονται στον τομέα του εμπορίου ως μέρος του ευρύτερου τριτογενή τομέα ο οποίος εκτοπίζει άλλα μέρη της ευρωπαϊκής οικονομίας.
<P>
Ο τομέας αυτός δεν αφορά μόνο τα οικονομικά αλλά και τις κοινότητες. Ο κύριος Garosci με το δίκιο του ζητάει να φύγει το βάρος των μη χρήσιμων κανονισμών από την πλάτη ιδίως των μικρών λιανοπωλητών. Τα μικρά συνοικιακά καταστήματα αποτελούν μέρος των κοινοτήτων που υπηρετούν. Έχουμε όλοι διαπιστώσει ότι σε πολλούς τομείς τα κλεισμένα καταστήματα σηματοδοτούν την υποβάθμιση της γειτονιάς.
<P>
Με το βλέμα στο μέλλον, είναι επίσης σημαντικό να λάβουμε υπόψη την αδικία που λαμβάνει χώρα στις πωλήσεις μέσω Ιντερνέτ οι οποίες εκπίπτουν του ΦΠΑ σε αντίθεση με τα παραδοσιακά καταστήματα. Η Επιτροπή θα πρέπει να στρέψει την προσοχή της στην ανεύρεση μίας διεθνούς αντιμετώπισης του θέματος αυτού.
<P>
Ωστόσο, η τεχνολογία των συστημάτων ηλεκτρονικών πληρωμών μας επιτρέπει να απαλείψουμε τις ευκαιρίες για τους κλέφτες των μικρών καταστημάτων, περιορίζοντας το ποσό των μετρητών που βρίσκονται στο ταμείο.
<P>
Ελπίζω ότι οι εν δυνάμει χρήσιμες ιδέες της Πράσινης Βίβλου καθώς και η έκθεση αυτή να οδηγήσουν σε πρακτικές πολιτικές οι οποίες θα βοηθήσουν τα τοπικά καταστήματα να έχουν ένα επιτυχημένο μέλλον.

<SPEAKER ID=120 NAME="Τrizza">
Μετά από διετείς εργασίες, η Επιτροπή μας παρουσιάζει την Πράσινη Βίβλο για το εμπόριο, όπου εξετάζονται η δομή και η ανάπτυξη του δεύτερου από άποψης όγκου οικονομικής δραστηριότητας της Ένωσης, τομέα του εμπορίου και της διανομής. Πράγματι, με 22 εκατομμύρια θέσεων εργασίας, που αντιστοιχούν σε ποσοστό 16 % του συνολικού αριθμού εργαζομένων, σε περίπου 4, 5 εκατομμύρια επιχειρήσεων, αναδεικνύεται ως νευραλγικός τομέας, τόσο για την οικονομία όσο και για την απασχόληση.
<P>
Απευθύνω τα συγχαρητήριά μου στον συνάδελφο κ. Garosci για την εξαντλητική του ανάλυση της τωρινής κατάστασης και των προκλήσεων που συνδέονται με τον τομέα αυτό, μολονότι διέθετε τα αναχρονιστικά πια στατιστικά στοιχεία της Επιτροπής. Ο ανταγωνισμός στον τομέα του εμπορίου αυξήθηκε εξ αιτίας του πολλαπλασιασμού των συναλλαγών και της διεύρυνσης της αγοράς, ενώ ταυτόχρονα προβάλλεται επιτακτικά η ανάγκη να προσαρμοστεί στις επικείμενες εξελίξεις και να συμβαδίσει με τις αλλαγές των προτιμήσεων των καταναλωτών. Είναι τότε αναπόφευκτη η κατάρτιση του προσωπικού και η διοργάνωση σεμιναρίων επαγγελματικής κατάρτισης για την εκπαίδευση των νέων και για την εξειδίκευση του εργατικού δυναμικού, με την ταυτόχρονη προσαρμογή του στον εκσυγχρονισμό του τομέα μέσω των νέων τεχνολογιών.
<P>
Η επαγγελματική κατάρτιση επιτρέπει επίσης και στις μικρομεσαίες επιχειρήσεις να συμπορεύονται στην πορεία αύξησης του τομέα, που ωθείται τώρα στη δημιουργία ενοποιημένων μικρομεσαίων επιχειρήσεων στο διασυνοριακό εμπόριο, βάσει της αρχής της οικονομικής και κοινωνικής συνοχής που η Επιτροπή οφείλει να στηρίξει με ουσιαστικά μέτρα μέσω των διαρθρωτικών ταμείων και των μεταρρυθμιστικών προγραμμάτων. Επίσης, δεν πρέπει να παραβλεφτεί ο ρόλος των κρατών μελών, ειδικά ως προς τη ρύθμιση της πρόσβασης στην πίστωση.
<P>
Για να διασφαλιστεί περαιτέρω ευελιξία των δραστηριοτήτων των επιχειρήσεων επιδιώκεται η απλοποίηση της κοινοτικής νομοθεσίας, λαμβανομένων υπόψη των εξαιρετικά σημαντικών στον τομέα αυτό ιδιαιτεροτήτων των μεμονωμένων κρατών μελών.
<P>
Τέλος, υπενθυμίζω ότι ο τομέας αυτός χρήζει ιδιαίτερης προσοχής ενόψει της υιοθέτησης του ευρώ με τις πολύπτυχες συνέπειες που θα επιφέρει στην αγορά.
<P>
Έκθεση Palacio Vallelersundi (A4-0265/97)
<SPEAKER ID=121 LANGUAGE="FR" NAME="Berthu">
Κύριε Πρόεδρε, η σύμβαση για την έκδοση μεταξύ κρατών μελών της Ευρωπαϊκής Ένωσης, που εναρμονίζει τους όρους και τις αρχές της διαδικασίας αυτής στις διάφορες χώρες, συνήφθη σε σύντομο χρονικό διάστημα, βάσει αμιγώς διακυβερνητικής μεθόδου. Διαψεύθηκε έτσι η συνήθης θέση, σύμφωνα με την οποία μόνο η κοινοτική μέθοδος είναι αποτελεσματική. Στην πραγματικότητα, φαίνεται ότι όταν μία ανάγκη, ιδίως ασφαλείας, γίνεται έντονα αισθητή από τα μέλη, η διακυβερνητική μέθοδος λειτουργεί πολύ καλά. Δεν λειτουργεί καθόλου, είναι αλήθεια, όταν η ανάγκη δεν είναι αισθητή ή όταν ένα μέρος προβάλλει υπέρμετρες ή υπερβολικά κολάσιμες αξιώσεις για άλλους εταίρους. Πρέπει, άραγε, να παραπονούμαστε γι'αυτό; Βεβαίως όχι! Αντιθέτως, η διακυβερνητική μέθοδος ρυθμίζει, στη συγκεκριμένη περίπτωση, τις υπέρμετρες αξιώσεις, στις οποίες η κοινοτική μέθοδος ορθώνει ανεπαρκείς φραγμούς. Όμως πρέπει να προσεγγίζονται με σύνεση ζητήματα όπως αυτά που αναφέρθηκαν ανωτέρω, τα οποία επηρεάζουν άμεσα την άσκηση των δημόσιων ελευθεριών, και για τον λόγο αυτό δικαίως προτιμήθηκε η διακυβερνητική μέθοδος για την εν λόγω σύμβαση.
<P>
Ποιές βελτιώσεις μπορούμε να επιφέρουμε στη διαδικασία αυτή, σεβόμενοι ωστόσο το χαρακτήρα της; Καταρχάς, θα ήταν καλό, με συμφωνία μεταξύ των εταίρων, να προβλέπεται η θέση σε ισχύ της συνθήκης μεταξύ των μερών που έχουν υπογράψει, χωρίς να χρειάζεται να ολοκληρωθεί η κύρωση σε όλα τα συμβαλλόμενα κράτη.
<P>
Επιπροσθέτως, εκτιμώ ότι θα πρέπει να αναζητήσουμε μια διαδικασία που θα διασφαλίζει καλύτερα τον έλεγχο της σύμβασης από τα εθνικά κοινοβούλια, όπως το πρότεινε ήδη η Ομάδα των Ανεξαρτήτων για την Ευρώπη των Εθνών. Αντιθέτως, θεωρούμε ότι είναι ανώφελο και εντελώς αντιπαραγωγικό να δημιουργήσουμε δικαιοδοσία του Ευρωπαϊκού Δικαστηρίου ή συστηματική παρέμβαση του Ευρωπαϊκού Κοινοβουλίου. Τα θεσμικά αυτά όργανα, με τις υπερβολικές αξιώσεις τους, με τη μανία τους να ελέγχουν τα κείμενα, έτσι ώστε να εξυπηρετούνται οι στόχοι που επιθυμούν, θα προκαλούσαν αρνητικές αντιδράσεις που θα πρέπει να αποφύγουμε με κάθε τρόπο σε τόσο ευαίσθητα θέματα.

<SPEAKER ID=122 LANGUAGE="PT" NAME="Barros Moura">
Κύριε Πρόεδρε, ψήφισα υπέρ του ψηφίσματος της κ. Palacios, αλλά κατά την ονομαστική ψηφοφορία καταψήφισα το σημείο 11 του προαναφερθέντος ψηφίσματος, όπου γίνεται λόγος για τις επιφυλάξεις που διατύπωσαν η Ελλάδα και η Πορτογαλία, για διαφορετικούς λόγους, στην παρούσα σύμβαση.
<P>
Ψήφισα κατά επειδή η αναφορά στην Πορτογαλία στηρίζεται σε λάθος γεγονότα. Το υπόβαθρο των επιφυλάξεων της Πορτογαλίας δεν είναι το ίδιο με αυτό των ελληνικών επιφυλάξεων. Το Σύνταγμα της Πορτογαλίας δεν επιτρέπει την έκδοση κρατουμένων σε περιπτώσεις όπου η χώρα που υποβάλλει τη σχετική αίτηση εφαρμόζει τη θανατική ποινή ή την ισόβια κάθειρξη. Και εδώ γι' αυτό πρόκειται. Η πρόσφατη αναθεώρηση του Συντάγματος που πραγματοποιήθηκε στην Πορτογαλία διατήρησε -και πιστεύω πως σωστά έπραξε- αυτή την απαγόρευση.
<P>
Με αυτή την έννοια, φρονώ πως δεν θα μπορούσα να εγκρίνω το περιεχόμενο αυτού του σημείου 11, που επιπλέον αναφέρεται σε λάθος γεγονότα σχετικά με την Πορτογαλία. Το πρωτόκολλο της Συνθήκης του Αμστερνταμ αναφορικά με το προκείμενο θέμα της έκδοσης κρατουμένων διευθετεί, κατά τη γνώμη μου, το πρόβλημα με ικανοποιητικό τρόπο, στο πλαίσιο μιας σταδιακής οικοδόμησης ενός χώρου ελευθερίας και δικαιοσύνης. Αυτός είναι ο λόγος για τον οποίο υπέβαλα αιτιολόγηση ψήφου.

<SPEAKER ID=123 NAME="Ahlqvist, Theorin και Wibe">
Επιλέξαμε να απέχουμε από την ψηφοφορία γι'αυτήν την έκθεση. Αυτό το θέμα είναι πολύπλοκο και πρέπει να το σκεφτούμε προσεκτικά. Σίγουρα θα πρέπει η κοινωνία να έχει ισχυρά μέσα για την επίτευξη της ειρήνης, της ασφάλειας και της δικαισύνης, όπως διατυπώνεται στην έκθεση. Δεν πρέπει όμως να γίνει αυτό με κόστος το να διακυβευτεί η νομική ασφάλεια του μεμονωμένου πολίτη.
<P>
Μας προκαλούν ερωτηματικά πολλές παράγραφοι αυτής της έκθεσης:
<P>
Στην παράγραφο (γ) γίνεται λόγος για την εφαρμογή, μακροπρόθεσμα, μίας αυτόματης διαδικασίας έκδοσης. Θεωρούμε ότι είναι υπερβολικά βιαστικό, σε επίπεδο αρχών, να εκφράζεται κανείς υπέρ αυτού.-Αντιμετωπίζουμε με σκεπτικισμό το να δοθεί στο Δικαστήριο των Ευρωπαϊκών Κοινοτήτων η αρμοδιότητα να ερμηνεύει και να αποφασίζει για την έκδοση πολιτών, τιθέμενο έτσι υπεράνω των εθνικών δικαστηρίων.Έχουμε απόλυτη εμπιστοσύνη στο ότι οι Υπουργοί Δικαισύνης των κρατών μελών της Ε.Ε. θα βρούν από κοινού μία λύση για το πώς θα οργανωθεί αποτελεσματικά η διακρατική αστυνομική συνεργασία στον αγώνα κατά της εγκληματικότητας.

<SPEAKER ID=124 NAME="Hager">
Όσο και αν είναι ευκταία μια στενότερη συνεργασία στον τομέα του ποινικού δικαίου, έναντι της διαρκώς αυξανόμενης εγκληματικότητας, επιτρέψτε μου να μη παραβλέψω ότι με την συμφωνία αυτή παραμερίζονται βασικές αρχές του δικαίου που διέπει τις εκδόσεις προσώπων, και που θα μπορούσαν εν μέρει να επηρεάσουν και την μείωση της προστασίας που παρέχει στους πολίτες η ιθαγένειά τους. Από αυτή την άποψη, γίνονται απόλυτα κατανοητές οι επανειλημμένες επιφυλάξεις που με λύπη διατύπωσαν τα επί μέρους κράτη μέλη στην έκθεση αυτή!
<P>
Από ιστορική άποψη, το ποινικό δίκαιο αποτελεί ένα ουσιαστικό τμήμα της εθνικής κυριαρχίας, και γι' αυτό στην σημερινή κατάσταση των εξελίξεων, όπως επίσης επιβεβαιώθηκε στο Αμστερνταμ, πρέπει κανείς να λάβει υπόψη του, ότι ούτε μία περαιτέρω εναρμόνιση του ποινικού δικαίου ούτε και η συνεχιζόμενη παραχώρηση αρμοδιοτήτων εθνικής κυριαρχίας θα υποστηριχθεί και από την βούληση των πολιτών. Εκτός αυτού η συμφωνία ασχολείται κυρίως με θέματα δικονομικής φύσεως και αφήνει να χαθεί η ευκαιρία για εγγύηση των ελαχίστων έστω όρων ενός κράτους δικαίου.
<P>
Για τον λόγο αυτό δεν μπορούμε να υπερψηφίσουμε την έκθεση αυτή.

<SPEAKER ID=125 NAME="Lindqvist (ELDR), Eriksson, Sjφstedt και Svensson (GUE/NGL), Gahrton, Holm, Lindholm και Schφrling (V)">
Οι προτάσεις της έκθεσης συνεπάγονται κατ'αρχάς μία μειωμένη, βραχυπρόθεσμα, νομική ασφάλεια εξ αιτίας των ασαφειών για την αρμοδιότητα του Ευρωπαϊκού Δικαστηρίου. Στην προέκτασή της η πρόταση συνεπάγεται αυξημένη υπερεθνικότητα. Η έκθεση υποστηρίζει επίσης τους περιορισμούς στο δικαίωμα ασύλου που υπάρχουν στην Συνθήκη του Αμστερνταμ, κάτι που δεν μπορούμε να δεχτούμε. Ως εκ τούτου, καταψηφίσαμε την έκθεση.

<SPEAKER ID=126 NAME="Lucas Pires">
Η καταψήφιση της παραγράφου 11 της έκθεσης Palacios θεμελιώνεται στο σεβασμό της «συνταγματικής ταυτότητας» των κρατών, μια αξία που διατρανώνεται στη Συνθήκη για την Ευρωπαϊκή Ενωση, αλλά επίσης, πριν απ' αυτήν, και από το νομικό κοινοτικό δόγμα. Η διαφύλαξη αυτής της ταυτότητας, εξάλλου, είναι που επιτρέπει στα κράτη μέλη να συνδιαμορφώσουν μια κοινή νομική κουλτούρα. Η Πορτογαλία υπήρξε η πρώτη χώρα που διέγραψε τη θανατική ποινή και την ισόβια κάθειρξη από το ποινικό της οπλοστάσιο. Όσον αφορά την κατάργηση της θανατικής ποινής, πρόκειται πλέον σήμερα για κοινό κεκτημένο της ίδιας της ευρωπαϊκής ταυτότητας, δεδομένου ότι αυτή έπαυσε να εφαρμόζεται στο σύνολο των χωρών της Ενωσης.
<P>
Αλλωστε, το κείμενο της παραγράφου 11 δεν είναι ενημερωμένο στο σκέλος που αναφέρεται στην Πορτογαλία, μιας και, όσον αφορά τις περιπτώσεις ισόβιας κάθειρξης ή επ' αόριστον κάθειρξης, η πρόσφατη αναθεώρηση του Συντάγματος ήλθε να διευκολύνει την έκδοση κρατουμένων, που στο εξής θα έχει ως μοναδική προϋπόθεση την ύπαρξη μηχανισμών αμοιβαιότητας και την παροχή εγγυήσεων ότι η εν λόγω ποινή δεν πρόκειται πράγματι να εφαρμοστεί ή να εκτελεστεί.
<P>
Η προάσπιση της «συνταγματικής μας ταυτότητας» δεν οδηγεί, ωστόσο, σε οιαδήποτε καχυποψία έναντι των μηχανισμών του Κράτους Δικαίου που εφαρμόζονται στα υπόλοιπα κράτη μέλη, στους οποίους έχουμε απόλυτη εμπιστοσύνη και με τους οποίους επιθυμούμε να συνεργαστούμε όλο και πιο στενά με στόχο την πάταξη της εγκληματικότητας και της τρομοκρατίας. Ευελπιστούμε ότι παρόμοια εμπιστοσύνη θα υπάρχει προς εμάς και από τη μεριά των άλλων κρατών, επειδή ούτε είμαστε ούτε θέλουμε να γίνουμε καταφύγιο εγκληματιών αλλά, αντιθέτως, επιθυμούμε να προβάλλουμε την εικόνα μιας ιδιαίτερα ασφαλούς και ήρεμης χώρας, κάτι που εκατομμύρια «ευρωπαίων συμπολιτών μας» από τα υπόλοιπα κράτη μέλη είχαν ήδη την ευκαιρία να διαπιστώσουν.

<SPEAKER ID=127 NAME="Πρόεδρος">
Η ώρα των ψηφοφοριών ολοκληρώθηκε.
<P>
(Η συνεδρίαση διακοπείσα στις 13.20 επαναλαμβάνεται στις 15.00)

<SPEAKER ID=128 LANGUAGE="EN" NAME="Wijsenbeek">
Κύριε Πρόεδρε, σύμφωνα με το άρθρο 22 του Κανονισμού, εφιστώ την προσοχή σας στο γεγονός ότι ζητάτε από εμάς, ως μέλη, να σας δίνουμε ακριβή αναφορά του τι κάνουμε και πότε. Αυτή η συνεδρίαση άρχισε με τρία λεπτά καθυστέρηση. Δεύτερον, όταν το Σώμα διέκοψε τις εργασίες του μετά τις 1μ.μ., πήγα στο εστιατόριο των Μελών, όπου συζήτησα με άλλους συναδέλφους για τις υποθέσεις του Σώματος. Έχω κρατήσει τον λογαριασμό από το εστιατόριο και θα τον δώσω στη Διοίκηση. Πήγα στη διακομματική ομάδα υποθέσεων τουρισμού, όπου έμεινα για μισή ώρα. Αλλοίμονο, πρέπει να σας πω ότι δεν έχω εισιτήριο από τις τουαλέτες, όπου επίσης πήγα βιαστικά στο ενδιάμεσο. Την επόμενη φορά θα φροντίσω να σας δώσω αναφορά και για αυτό, έτσι ώστε, σύμφωνα με το Αρθρο 22 του Κανονισμού, το Προεδρείο να έχει πλήρη έκθεση των δραστηριοτήτων μου σ&#x02BC;αυτό το Σώμα, ως μέλος του. Δεν νομίζω ότι πρέπει να δίνω αναφορά στα μέλη του Προεδρείου, αλλά μάλλον στο εκλογικό μου σώμα.

<SPEAKER ID=129 NAME="Πρόεδρος">
Ευχαριστώ, κύριε Wijsenbeek. Θα ήθελα να τα έχουμε όλα σε δυο αντίγραφα, και θα λάβουμε με χαρά αυτές τις συχνές αναφορές, αλλά ίσως θα μπορούσατε να δίνατε τις αναφορές σας εγγράφως, ώστε να μη χρησιμοποιούμε τον χρόνο των συνεδριάσεων του Ευρωκοινοβουλίου κάθε φορά με προφορικές παρεμβάσεις.

<CHAPTER ID=7>
Συζήτηση επί Επίκαιρων και Επειγόντων Θεμάτων
<SPEAKER ID=130 NAME="Πρόεδρος">
H ημερήσια διάταξη προβλέπει συζήτηση επί επίκαιρων και επειγόντων θεμάτων.
<P>
Λίγο πριν από το μεσημεριανό διάλειμμα, ο κύριος Tomlinson υπέβαλε ερώτηση αναφορικά με την απόφαση για την Αιθιοπία. Το Προεδρείο του Κοινοβουλίου εξέτασε την υπόθεση και διαπίστωσε ότι ο κύριος Tomlinson - ως συνήθως - έχει δίκιο. Το Σημείο Δ διορθώθηκε σύμφωνα με αυτό, ώστε να ελπίζω ότι ο κύριος Tomlinson είναι ευχαριστημένος.

<SPEAKER ID=131 LANGUAGE="EN" NAME="Tomlinson">
Ευχαριστώ την προεδρία και τις υπηρεσίες της που το έλεγξαν τόσο γρήγορα. Αποτελεί όμως θέμα έντονης ανησυχίας το γεγονός ότι στο προοίμιο Δ ουσιαστικά ορίζεται ότι η Επιτροπή των Ηνωμένων Εθνών για τα Ανθρώπινα Δικαιώματα, στην 53η σύνοδό της, εξέφρασε την καταδίκη της. Αυτό λέει αυτό το κείμενο. Δεν υπήρξε καταδίκη. Συνεπώς, πιστεύω, ότι όλα τα σχόλια που ακολούθησαν, που είναι εξαιρετικά επιζήμια, θα πρέπει να διαγραφούν από το κείμενο - όλα. Στη συνέχεια αναφέρεται στη συνεχή παραβίαση των ανθρωπίνων δικαιωμάτων στην Αιθιοπία. Αν δεν υπήρξε απόφαση, όλα τα άλλα είναι υποθέσεις. Δεν είναι αυτός τρόπος για ένα Κοινοβούλιο που θεωρείται σοβαρό ως προς τη οργάνωση και διεκπεραίωση της εξωτερικής του πολιτικής και των σχέσεών του με άλλες χώρες σε άλλα μέρη του κόσμου.
<P>
Είτε η Επιτροπή των Ηνωμένων Εθνών για τα Ανθρώπινα Δικαιώματα, στην 53η σύνοδό της, πραγματικά εξέφρασε την καταδίκη της είτε όχι. Ελπίζω, ότι αντί να αλλάξουμε μία λέξη, θα διαγράψουμε όλο το προοίμιο Δ, επειδή πρόκειται για σκέτη ανοησία που εξευτιλίζει αυτό το Κοινοβούλιο στον υπόλοιπο κόσμο.

<SPEAKER ID=132 NAME="Πρόεδρος">
Κύριε Tomlinson, μου φαίνεται ότι υπάρχουν δύο προβλήματα εδώ. Το ένα είναι ότι υπήρχε ένα συγκεκριμένο λάθος. Αυτό το διορθώσαμε τώρα. Μετά λέτε, ότι οι εξής δύο προτάσεις είναι εκτός των άλλων και μεροληπτικές. Αν συμφωνεί κανείς μαζί σας - και πολλά μέλη ίσως συμφωνούν, τότε το συμπέρασμα είναι ότι πρέπει να ψηφίσει κανείς κατά. Δεν μου φαίνεται ότι εγώ ως Πρόεδρος μπορώ να εξαφανίσω ολόκληρο το σημείο, και έτσι ελπίζω ότι θα το δεχτείτε, όπως είναι, και ίσως πρέπει να σας το διαβάσω όπως έχει τώρα:
<P>
Τροποποιήστε την αιτιολογική σκέψη ως εξής: "Δ. Επισημαίνοντας ότι η Επιτροπή των Ηνωμένων Εθνών για τα Ανθρώπινα Δικαιώματα, στην 53η σύνοδό της, έθεσε προς συζήτηση την παραβίαση των ανθρωπίνων δικαιωμάτων στην Αιθιοπία, συμπεριλαμβανομένων εξώδικων, συνοπτικών ή αυθαίρετων εκτελέσεων, θανάτων κατά τη διάρκεια προφυλακίσεων, βασανιστηρίων, βιασμών, συλλήψεων και κρατήσεων αυθαίρετα ή με πολιτικά κίνητρα και καταπίεση των εθνικών και θρησκευτικών μειονοτήτων από τις αρχές».
<P>
Αυτά συζητήθηκαν. Αυτά ορίζονται. Αν δεν σας αρέσουν, τότε καταψηφίστε τα.

<SPEAKER ID=133 LANGUAGE="EN" NAME="Tomlinson">
Θα μας εξυπηρετούσε, αν προσθέτατε στο τέλος της πρότασης, ότι η συζήτηση όλων αυτών δεν οδήγησε σε κάποιο συμπέρασμα.

<SPEAKER ID=134 NAME="Πρόεδρος">
Αναρωτιέμαι αν, ως Πρόεδρος, είμαι εξουσιοδοτημένος να το κάνω αυτό. Η λύση είναι να το καταψηφίσετε, αν δεν σας αρέσει. Θα μπορούσατε επίσης να το θέσετε ως προφορική τροπολογία, αν το δεχτούν όλοι, αλλά φοβάμαι, ότι μερικοί θα αντιταχθούν σ&#x02BC;αυτό. Εγώ, ως πρόεδρος, δεν μπορώ να κάνω κάτι τέτοιο, γι&#x02BC;αυτό θα μείνει ως έχει. Έχετε διορθώσει το πραγματικό λάθος. Το πολιτικό λάθος μπορεί να διορθωθεί με το να το καταψηφίσετε.

<SPEAKER ID=135 NAME="Πρόεδρος">
Η ημερήσια διάταξη προβλέπει την κοινή συζήτηση επί των ακολούθων προτάσεων ψηφίσματος:
<P>
Β4-0760/97 του κ. Κακλαμάνη εξ ονόματος της Ομάδας Ένωσης για την Ευρώπη σχετικά με την πολιτική κατάσταση στην Κύπρο, το Troutbeck και το Montreux·-Β4-0769/97 του κ. Rothe εξ ονόματος της Ομάδας του Ευρωπαϊκού Σοσιαλιστικού Κόμματος σχετικά με την πολιτική κατάσταση στην Κύπρο, το Troutbeck και το Montreux·-Β4-0783/97 του κ. Monfils εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών σχετικά με την πολιτική κατάσταση στην Κύπρο, το Troutbeck και το Montreux·-Β4-0790/97 του κ. Χατζηδάκη εξ ονόματος της Ομάδας του Ευρωπαϊκού Λαϊκού Κόμματος σχετικά με την πολιτική κατάσταση στην Κύπρο, το Troutbeck και το Montreux·-Β4-0798/97 του κ. Pettinari εξ ονόματος της Συνομοοσπονδιακής Ομάδας της Ευρωπαϊκής Ενωτικής Αριστεράς - Βορειοευρωπαϊκής Πράσινης Αριστεράς σχετικά με την πολιτική κατάσταση στην Κύπρο, το Troutbeck και το Montreux·-Β4-0803/97 του κ. Aelvoet εξ ονόματος της Ομάδας των Πρασίνων σχετικά με την πολιτική κατάσταση στην Κύπρο, το Troutbeck και το Montreux·
<SPEAKER ID=136 NAME="Κακλαμάνης">
Κύριε Πρόεδρε, κύριοι συνάδελφοι, ένα ακόμη ψήφισμα για την Κύπρο. 'Ενα ακόμη ψήφισμα γεμάτο ωραία λόγια υποστήριξης για την Κύπρο και γεμάτο υποδείξεις προς την πλευρά της Τουρκίας και προς τον κ. Ντενκτάς. Ποιό είναι το αποτέλεσμα; Απολύτως κανένα. Ούτε ο κ. Ντενκτάς, ούτε η Τουρκία, και λυπούμαι που το λέω, ούτε και το Συμβούλιο και η Επιτροπή δίνουν σημασία στα ψηφίσματα του Ευρωπαϊκού Κοινοβουλίου. Και σαν να μην έφθανε αυτό, υπάρχει και η παράγραφος 5 που αναφέρεται στους S300.
<P>
Αγνοείτε, κύριοι συνάδελφοι, ότι στην κατεχόμενη Κύπρο υπάρχει εδώ και 23 χρόνια στρατός κατοχής τούρκικος; Αγνοείτε ότι υπάρχουν 40.000 τούρκοι στρατιώτες; Αγνοείτε ότι υπάρχουν βαρέα όπλα; Αγνοείτε ότι υπάρχουν τανκς και αεροπλάνα; Εν ονόματι, λοιπόν, ποίας αρχής δικαίου της Ευρωπαϊκής 'Ενωσης αρνείσθε το δικαίωμα στην κυβέρνηση της Κύπρου να οργανώσει την άμυνά της; Διότι οι S300, κύριοι συνάδελφοι, γνωρίζετε πάρα πολύ καλά ότι είναι αμυντικό όπλο και δεν είναι επιθετικό όπλο, εκτός εάν περιμένουμε μίαν ωραίαν πρωίαν ο κ. Ντενκτάς να καταλάβει και την υπόλοιπη Κύπρο και εμείς να συνεχίσουμε να βγάζουμε ψηφίσματα συμπαράστασης ενώ ολόκληρη η Κύπρος θα έχει περάσει υπό στρατό κατοχής. Εκτός εάν, κύριοι συνάδελφοι, -λυπούμαι που θα το πω αλλά είναι η σκληρή αλήθεια- ενοχλούμεθα επειδή οι S300 αγοράζονται από την Ρωσία και δεν αγοράζονται από την Ευρωπαϊκή 'Ενωση, δηλαδή από τη Γαλλία, τη Γερμανία ή την Αγγλία ή και από την Αμερική. Φαίνεται ότι όταν ο πύραυλος έχει σφαγίδα επάνω made in United States ή made in Europe είναι καλός πύραυλος και όταν είναι made in Russia είναι κακός πύραυλος, διότι αυτή την εντύπωση μου δίνετε, λυπούμαι που μέσα σ'αυτό το ψήφισμα το οποίο δεν θα έχει καμμία σημασία υπάρχει αυτή η παράγραφος. Κρυβόμαστε πίσω από το δάκτυλό μας, κύριοι συνάδελφοι.

<SPEAKER ID=137 LANGUAGE="DE" NAME="Rothe">
Κύριε Πρόεδρε, αγαπητές και αγαπητοί συνάδελφοι. Φύγαμε για διακοπές με την ελπίδα ότι οι συνομιλίες υπό τον Γλαύκο Κληρίδη και τον Rauf Denktasch, υπό την αιγίδα του ΟΗΕ, θα κατέληγαν σε επιτυχία. Πάλι ματαιώθηκε αυτή η ελπίδα - η ελπίδα ότι θα μπορούσε να ξεπεραστεί η εδώ και 23 χρόνια υφιστάμενη διαίρεση της Κύπρου, όταν το 1974 η τούρκικη κατοχή επεβλήθη στο 37 % του κυπριακού εδάφους και ότι θα βρεθεί μια λύση, που θα επιτρέψει την ειρηνική συμβίωση Ελληνοκυπρίων και Τουρκοκυπρίων. Η ελπίδα αυτή διελύθη για μια ακόμη φορά από την ανυποχώρητη στάση του Rauf Denktasch. Είναι εντελώς απαράδεκτη η απαίτηση του Rauf Denktasch για πάγωμα στην διαδικασία σύνδεσης Ευρωπαϊκής Ένωσης και Κύπρου. Είναι εξίσου απαράδεκτο το να απειλεί η κυβέρνηση της Τουρκίας και το παράνομο καθεστώς του κατεχόμενου τμήματος της Κύπρου, με προσάρτηση του κατεχόμενου τμήματος στην Τουρκία, σε περίπτωση ένταξης της Κύπρου στην Ευρωπαϊκή Ένωση.
<P>
Με αγανάκτηση και αποτροπιασμό απορρίπτουμε την εξαγγελία αυτή του Ντενκτάς, ότι η προσχώρηση της Κύπρου στην Ένωση, θα είχε ως συνέπεια έναν πόλεμο. Πότε θα καταλάβουν κάποιοι επί τέλους, ότι έχει φτάσει το πλήρωμα του χρόνου για την επιβολή της λογικής και όχι για την επικράτηση των όπλων;
<P>
Οι αποφάσεις της Ευρωπαϊκής Ένωσης είναι σαφείς. Έξι μήνες μετά την κυβερνητική διάσκεψη, στην αρχή δηλαδή του επόμενου χρόνου, θα αρχίσουν οι διαπραγματεύσεις προσχώρησης της Κύπρου. Όμως επιβεβαιώνεται και δυνάμει της "Ατζέντας 2000», οι διαπραγματεύσεις είναι δυνατόν να αναληφθούν με την μοναδική αναγνωρισμένη αρχή, βάσει του διεθνούς δικαίου, δηλ. την κυβέρνηση της Κύπρου. Και εδώ παρεμβαίνω, ότι σχετικά με αυτό δεν πρέπει να θίξουν τίποτε, ακόμη και Ευρωπαίοι υπουργοί σε προσωπικές δηλώσεις τους που τυχόν κάνουν δημοσίως.
<P>
Αλλά η προσχώρηση θα πρέπει να είναι επωφελής για όλους του Κυπρίους. Αυτή είναι και η δεδηλωμένη μας βούληση. Για τον λόγο αυτό πρέπει να εξευρεθούν επίσης οι δυνατότητες προκειμένου να συμπεριληφθεί η τουρκοκυπριακή κοινότητα. Διότι παρά την σημερινή αποτυχία των συνομιλιών, παρά την κλιμάκωση των φραστικών επεισοδίων, ελπίζω προσωπικά, για το κοινό συμφέρον όλων των Κυπρίων, σε ένα προσεχή θρίαμβο της λογικής. Στο χρονοδιάγραμμα της Ατζέντας 2000 η Ένωση δηλώνει αποφασισμένη να διαδραματίσει θετικό ρόλο στην εξεύρεση μιας λύσης. Μία σημαντική συμβολή θα ήταν να δείξουμε προς την Τουρκία για μια ακόμη φορά σθεναρά, ότι για μια καλύτερη σχέση είναι απαραίτητη και η διευθέτηση του κυπριακού προβλήματος. Ξέρουμε ότι η Τουρκία κρατάει το κλειδί για την λύση.

<SPEAKER ID=138 LANGUAGE="FR" NAME="Monfils">
Κύριε Πρόεδρε, ακόμη και αν πρόκειται για συμβιβασμό, το εν λόγω ψήφισμα για την Κύπρο είναι ενδιαφέρον εφόσον, αφενός καταδικάζει την εμπλοκή των διαπραγματεύσεων, η ευθύνη για την οποία βαρύνει τους Τουρκοκύπριους, καθώς και τους νέους ελιγμούς εκφοβισμού της Τουρκίας και, αφετέρου, επαναδιατυπώνει την επιθυμία της Ευρωπαϊκής Ένωσης -το είπαμε ήδη- να επαναλάβει από τις αρχές του 1998, τις ενταξιακές διαπραγματεύσεις με τη μόνη αναγνωρισμένη κυβέρνηση, την Κυπριακή Δημοκρατία.
<P>
Εκτός από αυτό, πρέπει να επισημάνουμε ότι η Κύπρος πληροί ήδη σχεδόν όλες τις προϋποθέσεις για την ένταξη στην Ευρωπαϊκή Ένωση. Δεν θα πρέπει οι διαπραγματεύσεις, όταν αρχίσουν, να παραταθούν εν αναμονή πιθανής συμφωνίας, γεγονός που θα σήμαινε ότι ενδίδουμε στον τουρκικό εκβιασμό.
<P>
Καλώ, λοιπόν, την Επιτροπή να διεξαγάγει τις διαπραγματεύσεις με την Κύπρο με κάθε δυνατή αυστηρότητα και ταχύτητα, ώστε η Κύπρος να καταστεί το συντομότερο δυνατό το δέκατο έκτο μέλος της Ευρωπαϊκής Ένωσης, ακόμη και χωρίς τη σύναψη τελικής συμφωνίας με τον κ. Ντενκτάς και την Τουρκία.

<SPEAKER ID=139 NAME="Χατζηδάκης">
Κύριε Πρόεδρε, χωρίς καμμία αμφιβολία υπάρχει κινητικότητα το τελευταίο διάστημα στο Κυπριακό και νομίζω ότι ο κύριος λόγος για την κινητικότητα αυτή είναι η αίτηση ένταξης της Κύπρου στην Ευρωπαϊκή 'Ενωση.
<P>
Είχαν πράγματι επενδυθεί πολλές ελπίδες στις συνομιλίες που έγιναν στις Ηνωμένες Πολιτείες και στην Ελβετία μεταξύ του Προέδρου Κληρίδη και του ηγέτη των Τουρκοκυπρίων κ. Ντενκτάς, αλλά πρέπει να πει κανείς ότι μόνον σε ένα πολύ μικρό μέρος έχουν δικαιωθεί οι ελπίδες αυτές.
<P>
Υπήρξε πράγματι πρόοδος στα ανθρωπιστικά ζητήματα και τώρα υπάρχει και προοπτική έναρξης συζητήσεων για την ασφάλεια στο νησί και ευχή όλων, φαντάζομαι, σε αυτήν εδώ την αίθουσα είναι να υπάρξει πλήρης αποστρατιωτικοποίηση στην Κύπρο.
<P>
Αυτές όμως οι θετικές εξελίξεις δεν αλλάζουν την εικόνα που είχαμε στις διαπραγματεύσεις. Και ποιά είναι η εικόνα; Η εικόνα είναι ότι οι Ελληνοκύπριοι συμφώνησαν με τις ιδέες του ΟΗΕ -συμφωνούσαν κατά 90 %, τις αποδέχθηκαν πλήρως και νομίζω κανείς δεν μπορεί να υποστηρίξει ότι ο ΟΗΕ είναι όργανο των Ελληνοκυπρίων- και από την άλλη πλευρά οι Τουρκοκύπριοι και ο κ. Ντενκτάς έδειξαν πλήρη αδιαλλαξία και ταυτόχρονα είχαμε απειλές για προσάρτηση του βορείου τμήματος της Κύπρου στην Τουρκία και επίσης απειλές για πόλεμο εάν προχωρήσει η ένταξη της Κύπρου στην Ευρωπαϊκή 'Ενωση.
<P>
Εν πάση περιπτώσει, η ένταξη της Κύπρου είναι ειλημμένη απόφαση, τον Απρίλιο αρχίζουν οι διαπραγματεύσεις, όλοι ευχόμαστε οι Τουρκοκύπριοι να είναι οργανικό μέρος του κράτους που θα γίνει κάποια στιγμή μέλος της Ευρωπαϊκής 'Ενωσης και για να γίνει αυτό πρέπει να ασκηθεί πίεση στην Τουρκία για εξεύρεση λύσης και να ενθαρρυνθούν όλες εκείνες οι δυνάμεις στην Τουρκία που θέλουν αυτήν την προοπτική, που πιστεύουν στη λύση του Κυπριακού και στην ένταξη της Κύπρου. Διότι υπάρχουν δυνάμεις στην Τουρκία που αντιλαμβάνονται ότι η Ευρωπαϊκή 'Ενωση είναι εγγύηση για τα ανθρώπινα δικαιώματα όλων στην Κύπρο, ότι οι Τουρκοκύπριοι θα είναι οι κατ'εξοχήν ωφελημένοι οικονομικά από την ένταξη, ότι η Τουρκία θα έχει δια των Τουρκοκυπρίων έστω μία έμμεση συμμετοχή στην Ευρωπαϊκή 'Ενωση και, τελευταίο αλλά όχι λιγότερο σημαντικό, ότι θα βελτιώσει την εικόνα της, απαλλασσόμενη από κατηγορίες για αδιαλλαξία και επιθετικότητα. Να ενθαρρύνουμε λοιπόν τις προοδευτικές δυνάμεις της Τουρκίας.

<SPEAKER ID=140 LANGUAGE="IT" NAME="Pettinari">
Κύριε Πρόεδρε, όπως ήδη αναφέρθηκε, αυτή είναι η χιλιοστή πρόταση ψηφίσματος για το ζήτημα της Κύπρου. Θα ήθελα να διευκρινίσω ότι το κύρος αυτής της πρότασης ψηφίσματος εξαρτάται από τις διαβεβαιώσεις εκ μέρους του Επιτρόπου για την ικανοποίηση των αιτημάτων που διατυπώθηκαν στα πλαίσια της παρούσας συζήτησης και που αφορούν την άμεση υιοθέτηση πρωτοβουλιών για την αναθεώρηση της κωλυσιεργίας που χαρακτηρίζει τη στάση της τούρκοκυπριακής κοινότητας απέναντι στις διαπραγματεύσεις. Επιπλέον, ο Επίτροπος οφείλει να μας καθησυχάσει για τις προθέσεις της Επιτροπής να παραμείνει πιστή στις δηλώσεις της και να αποδοθούν απερίφραστα οι ευθύνες για τις σημερινές δυσχέρειες αποκλειστικά στο γεγονός ότι η Τουρκία συνεχίζει να επιβάλει τη δική της κατοχή, και μάλιστα με στρατιωτικές δυνάμεις, σε άλλη χώρα.
<P>
Είναι επίσης καθοριστικής σημασίας η επιβεβαίωση ότι η Ευρωπαϊκή Ένωση, αντιμέτωπη με το μποϋκοτάζ, θα συνεχίσει τις διαπραγματεύσεις με τη μοναδική διεθνώς αναγνωρισμένη αρχή, την κυβέρνηση της Κύπρου.
<P>
Τέλος, πιστεύω ότι θα είναι χρήσιμες οι απαντήσεις στις δηλώσεις του συναδέλφου κ. Rothe στη διάρκεια της παρέμβασής του. Θα ήθελα να διευκρινίσω ότι η ιταλική κυβέρνηση συμβαδίζει πλήρως με τις τοποθετήσεις της Ευρωπαϊκής Ένωσης, ενώ η τοποθέτηση Ιταλού Υπουργού εξέφραζε προσωπικές του πεποιθήσεις.

<SPEAKER ID=141 LANGUAGE="DE" NAME="Wolf">
Κύριε Πρόεδρε! Νομίζω ότι πρέπει εδώ να προσπαθήσουμε κάπως να κάνουμε μια διάκριση μεταξύ της συγκεκριμένης στιγμής και των γενικών εξελίξεων. Την συγκεκριμένη στιγμή είναι εντελώς σαφές ότι πρέπει να τοποθετηθούμε καθαρά αρνητικά απέναντι στο γεγονός ότι ο Rauf Denktasch με την συμπεριφορά του υπέσκαψε τις ειρηνευτικές συνομιλίες που απ' την έναρξή τους κιόλας δεν είχαν καμμιά ελπίδα συνέχειας. Παρ' όλα αυτά, και με βάση το διεθνές δίκαιο, δεν πρέπει να λησμονήσουμε ότι η σύγκρουση για το Κυπριακό είναι πιο περίπλοκη υπόθεση, ότι έχει φυσικά δύο πλευρές και αποτελεί θέμα μέγιστης σπουδαιότητας για την ειρήνη, να συνάψουν ειρηνικές σχέσεις μεταξύ τους οι Κύπριοι, εγκαταλείποντας τους ψεύτικους φίλους τους και από τις δύο πλευρές. Αυτό είναι το κλειδί του προβλήματος, και θα ήταν πολύ επιπόλαιο να βάλουμε όλοι τώρα σαν στόχο την Τουρκία - επειδή έτσι θα μπορούσε να ασκηθεί και ισχυρή κριτική. Ο Rauf Denktasch προέβαλε αδιανόητες απαιτήσεις, δεν θα υπάρξει όμως ειρήνη στην Κύπρο χωρίς την συνενόηση μεταξύ της ελληνοτουρκικής πλευράς, κι εδώ θα πρέπει να βρεθούν καινούργιοι δρόμοι. Αυτό δεν αποτελεί συνηγορία για να αποφευχθούν οποιεσδήποτε αποφάσεις, αλλά μία αγόρευση που ενισχύει τις λύσεις με φαντασία, ευρηματικότητα, πρωτοβουλία.

<SPEAKER ID=142 LANGUAGE="NL" NAME="Bertens">
Κύριε Πρόεδρε, ο Ντενκτάς πράγματι έκλεισε την πόρτα για τις διαπραγματεύσεις που αρχικά είχαν ανοίξει με τόση διορατικότητα τα Ηνωμένα Έθνη. Έθεσε απαράδεκτες προϋποθέσεις και η αντίδραση των Τουρκοκυπρίων και της Τουρκίας ήταν η αναμενόμενη. Κι όμως, πρέπει να γίνει το παν για να βρεθεί λύση του προβλήματος και να καταστεί σαφές ότι η ένταξη της Κύπρου στην Ευρωπαϊκή Ενωση δεν μπορεί να παρεμποδισθεί απ' την μη επίτευξη ειρήνης στο νησί.
<P>
Η απάντηση της Ένωσης ήταν η πρέπουσα και ο Επίτροπος έδωσε σωστό μήνυμα. Οι διαπραγματεύσεις για την ένταξη της Κύπρου πρέπει να ξεκινήσουν το 1998 - στην αρχή του έτους - και η Ένωση οφείλει να εμμείνει σταθερά στη θέση ότι το παράνομο κατοχικό καθεστώς στην βόρεια Κύπρο δεν πρέπει ν'αναγνωρίζεται και δεν πρέπει να συμμετέχει στις διαπραγματεύσεις.
<P>
Οι διαπραγματεύσεις για τη διένεξη στην Κύπρο πρέπει να διεξάγονται ανεξάρτητα απ' τις διαπραγματεύσεις ένταξης. Πρέπει να ξεκινήσουμε από επιτεύγματα όπως η πρόοδος στους ανθρωπιστικούς φακέλους. Η αναγγελία ότι σύντομα θα συζητηθούν καί προβλήματα ασφάλειας, μας ενθαρρύνει. Ο υπερεξοπλισμός καθιστά τη διένεξη στο νησί πολύ επικίνδυνη και η επίτευξη συμφωνίας για τον περιορισμό εισαγωγών όπλων θ'αποτελούσε ένα πρώτο θετικό βήμα.

<SPEAKER ID=143 NAME="Θεωνάς">
Κύριε Πρόεδρε, οι πρόσφατες εξελίξεις μαρτυρούν ότι, δυστυχώς, βρισκόμαστε στη χειρότερη κατάσταση του κυπριακού προβλήματος από το 1974. Ο κίνδυνος οριστικής διχοτόμησης του νησιού είναι σοβαρός. Υπεύθυνη γι'αυτό είναι η πολιτική που ακολουθούν οι Ηνωμένες Πολιτείες και το ΝΑΤΟ στην περιοχή, αλλά πολύ σοβαρές είναι οι ευθύνες και της Ευρωπαϊκής 'Ενωσης. Η πορεία ένταξης της Κύπρου στην Ευρωπαϊκή 'Ενωση, ενώ για πολλούς εθεωρείτο καταλύτης για την επίλυση του Κυπριακού, μετατρέπεται ήδη σε μοχλό πίεσης και εκβιασμών σε βάρος της νόμιμης κυβέρνησης της Κυπριακής Δημοκρατίας και επιτρέπει στην Τουρκία, με την ανοχή της Ευρωπαϊκής 'Ενωσης αλλά και των κυβερνήσεων ορισμένων κρατών μελών, να υπονομεύει οποιανδήποτε προοπτική δίκαιης και έντιμης λύσης του κυπριακού προβλήματος. Η μόνη συμβολή του παρόντος ψηφίσματος είναι ότι υπενθυμίζει το πρόβλημα και τις ευθύνες που υπάρχουν. Για τον λόγο αυτόν και το προσυπογράφω.

<SPEAKER ID=144 LANGUAGE="NL" NAME="Vanhecke">
Κύριε Πρόεδρε, τώρα που το Κυπριακό ζήτημα γράφεται και πάλι στην ημερήσια διάταξη, οφείλω να σας υπενθυμίσω ότι τον Δεκέμβριο του 1995, το Κοινοβούλιο ενέκρινε με μεγάλη πλειοψηφία και χωρίς προϋποθέσεις την τελωνειακή ένωση με την Τουρκία, και συγχρόνως μια χρηματοδοτική ροή δισεκατομμυρίων από την Ένωση προς την Τουρκία. Κι όμως ξέραμε και τότε, τον Δεκέμβριο του 1995, ότι η Τουρκία κρατά από το 1974 ένα κομμάτι της Κύπρου δια των όπλων. Ξέραμε ακόμη ότι η Τουρκία ακολουθεί εκεί μια πολιτική πολιτιστικής γενοκτονίας. Και ξέραμε ότι εξαιτίας της τουρκικής κατοχής, η ένταξη της Κύπρου στην Ευρωπαϊκή Ενωση θά ήταν τουλάχιστον προβληματική. Οπότε μου φαίνεται κάπως γέλοιο να επισημάνουμε στο παρόν ψήφισμα και παραθέτω, "ότι οι εποικοδομητικές σχέσεις ανάμεσα στην Τουρκία και την Ευρωπαϊκή Ενωση εξαρτώνται εν μέρει απ' τη στάση της σχετικά με την Κύπρο». Διότι η τουρκική πολιτική σχετικά με την Κύπρο είναι γνωστή. Ναι μεν, μπορούμε να κατηγορήσουμε την τουρκική κυβέρνηση για τη στάση της, αλλά δεν μπορούμε να την κατηγορήσουμε ότι δεν είναι απόλυτα σαφής. Ούτε τότε, τον Δεκέμβριο του 1995, ούτε τώρα. Η διαφορά είναι ότι τον Δεκέμβριο του 1995 μπορούσαμε να διαμαρτηρόμαστε δυναμικά, ενώ τώρα το μόνο που μας μένει είναι να γεμίσουμε χαρτιά. Βεβαίως, αυτό δεν θα με εμποδίσει να συνυπογράψω την έγγραφη διαμαρτυρία. Ίσως μπορεί να συνεισφέρει έστω και λίγο ώστε να καταστηθεί σαφές στη γειτονική χώρα και εταίρο μας στο ΝΑΤΟ, δηλαδή στην Τουρκία, ότι η καλές γειτονικές σχέσεις μπορούν να συντηρούνται μόνον εφόσον τα Τουρκικά στρατεύματα κατοχής φύγουν από την Κύπρο και, οπωσδήποτε, εφόσον σταματήσει η τουρκική απειλή πολέμου στην Κύπρο, διότι περί απειλής πολέμου πρόκειται.

<SPEAKER ID=145 LANGUAGE="IT" NAME="Αmadeo">
Κύριε Πρόεδρε, η επίλυση της κυπριακής κρίσης ταυτίζεται με την αναγνώριση της κυπριακής ταυτότητας, θεμελιωμένης στις αξίες της ανοχής και του αμοιβαίου σεβασμού, με ταυτόχρονο παραμερισμό του εθνικού μίσους και των εθνικιστικού περιεχομένου διακρίσεων. Η διένεξη αυτή μπορεί να τερματιστεί μόνο όταν οι Ελληνοκύπριοι και οι Τουρκοκύπριοι συνειδητοποιήσουν την υπεροχή της κυπριακής τους ταυτότητας και τα κράτη Ελλάδα και Τουρκία συνεργαστούν για την εγκαθίδρυση νέας εθνικής ουδέτερης οντότητας. Η πρόταση της Εθνικής Συμμαχίας προβλέπει την αποστολή εκ μέρους της Ευρώπης ειρηνευτικών δυνάμεων, για να διασφαλιστεί η δημιουργία ομοσπονδιακού κράτους, όπου συνυπάρχουν αρμονικά οι θρησκευτικές και πολιτιστικές αυτονομίες, με δυνατότητα ανασύσταση των διαφόρων ιδιαιτεροτήτων. Για την επίτευξη αυτού του στόχου, η Ευρωπαϊκή Ένωση πρέπει προφανώς να ασκήσει κάθε είδος πίεσης, είτε εμπορικής είτε οικονομικής φύσης, απέναντι στην Τουρκία, για να αποσύρει τα στρατεύματά της από το νησί και η ελληνοκυπριακή κοινότητα από τη μεριά της θα πρέπει να αμβλύνει τις ρεβανσιστικές επιδιώξεις της. Στην αντίθετη περίπτωση, θα είναι προτιμότερο να κλείσει το κεφάλαιο της προσχώρησης της Κύπρου στην Ένωση και να διαιωνιστεί η κρίση στην περιοχή αυτή, όπως σε τόσες άλλες με τις οποίες ασχολούμεθα τόσο επίμονα όσο και μάταια.

<SPEAKER ID=146 NAME="Pinheiro">
Κύριε Πρόεδρε, η Επιτροπή χαιρετίζει τις προτάσεις ψηφίσματος όσον αφορά στην πολιτική κατάσταση που δημιουργήθηκε μετά τις χρηματοδοτούμενες από τα Ηνωμένα ·Εθνη συνομιλίες για την Κύπρο στο Troutbeck και στο Montreux.
<P>
Η Επιτροπή υποστηρίζει πλήρως τις προσπάθειες υπό την αιγίδα των Ηνωμένων Εθνών να εργαστούν για να πετύχουν μία πολιτική διευθέτηση και εκφράζει τη λύπη της που δεν σημειώθηκε καμία πρόοδος κατά τη διάρκεια των συνομιλιών στο Montreux τον Αύγουστο.
<P>
Ωστόσο, θα ήθελα να διευκρινίσω ότι οι διαπραγματεύσεις προσχώρησης με την Κύπρο θα αρχίσουν έξι μήνες μετά την ολοκλήρωση της ΔΔ, σύμφωνα με την απόφαση του Συμβουλίου στις 6 Μαρτίου 1995.
<P>
Η Επιτροπή συμμερίζεται την άποψη που εκφράστηκε από τον Γενικό Γραμματέα των Ηνωμένων Εθνών, ότι η απόφαση έναρξης διαπραγματεύσεων θα έπρεπε να θεωρηθεί μία θετική εξέλιξη, που θα μπορούσε να προωθήσει την αναζήτηση πολιτικής διευθέτησης.
<P>
Σε συνεργασία με το Συμβούλιο, η Επιτροπή ελπίζει ότι οι ηγέτες των δύο κοινοτήτων θα αρχίσουν εκ νέου τις απευθείας διαπραγματεύσεις τους, ενώ παρακινεί τόσο τους προαναφερθέντες, όσο και όλα τα ενδιαφερόμενα μέρη, να εργαστούν και να δράσουν στο ενδιάμεσο εποικοδομητικά και με καλή πίστη, για να προαγάγουν την επιτυχία αυτών των διαπραγματεύσεων. Κάτω από αυτές τις συνθήκες, η Επιτροπή χαιρετίζει την πρόσφατη αναγγελία μιάς επερχόμενης συνάντησης μεταξύ του Προέδρου Κληρίδη και του κυρίου Ντενκτάς, για να συζητηθούν θέματα ασφαλείας, καθώς επίσης την απόφαση να συνεχιστούν οι απευθείας επαφές σε ανθρωπιστικά θέματα.
<P>
Ύστερα από αίτημα του Συμβουλίου, η Επιτροπή θα συνεχίσει να ενημερώνει την τουρκική κοινότητα της Κύπρου για τα πλεονεκτήματα προσχώρησής της στην Ευρωπαϊκή Ένωση.

<SPEAKER ID=147 NAME="Πρόεδρος">
Ευχαριστώ πολύ κύριε Pinheiro.
<P>
Η κοινή συζήτηση έληξε.
<P>
Η ψηφοφορία θα διεξαχθεί αύριο το απόγευμα στις 17.30.

<SPEAKER ID=148 NAME="Πρόεδρος">
Η ημερήσια διάταξη προβλέπει την κοινή συζήτηση επί των ακολούθων προτάσεων ψηφίσματος:
<P>
Β4-0762/97 του κ. Dell' Alba και άλλων εξ ονόματος της Ομάδας της Ευρωπαϊκής Ριζοσπαστικής Συμμαχίας σχετικά με την κατάσταση στη Βοσνία-Ερζεγοβίνη·-Β4-0765/97 του κ. Aelvoet και άλλων εξ ονόματος της Ομάδας των Πρασίνων σχετικά με την κατάσταση στη Βοσνία-Ερζεγοβίνη·-Β4-0774/97 του κ. Swoboda και άλλων εξ ονόματος της Ομάδας του Ευρωπαϊκού Σοσιαλιστικού Κόμματος σχετικά με την κατάσταση στη Βοσνία-Ερζεγοβίνη·-Β4-0782/97 των βουλευτών Cars και Bertens εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών σχετικά με την κατάσταση στη Βοσνία-Ερζεγοβίνη·-Β4-0789/97 του κ. Oostlander και άλλων εξ ονόματος της Ομάδας του Ευρωπαϊκού Λαϊκού Κόμματος σχετικά με την κατάσταση στη Βοσνία-Ερζεγοβίνη·-Β4-0791/97 των βουλευτών Pack και Oomen-Ruijten εξ ονόματος της Ομάδας του Ευρωπαϊκού Λαϊκού Κόμματος σχετικά με την πρώην Γιουγκοσλαβία.
<SPEAKER ID=149 LANGUAGE="FR" NAME="Pradier">
Κύριε Πρόεδρε, φυσικά, η Ομάδα της ΕΡΣ -στην οποία συμμετέχω- θα υπερψηφίσει μάλλον το ψήφισμα που παρουσιάστηκε.
<P>
Δεν μπορούμε, ωστόσο, να αποσιωπήσουμε αρκετά αντιφατικά σημεία που αφορούν το εν λόγω ψήφισμα. Το πρώτο έχει σχέση με το γεγονός ότι, στις αιτιολογικές σκέψεις, τα ευρωπαϊκά θεσμικά όργανα εμφανίζονται υπερβολικά προσκολλημένα στην αποκατάσταση μιας πολυεθνικής, πολυπολιτισμικής και πολυθρησκευτικής κοινωνίας. Επιπροσθέτως, στην παράγραφο 6, κυρίως, αναφέρεται ότι είναι καλό να εγκρίνουμε τη νοοτροπία που παρατηρείται σήμερα έναντι ενός ατόμου που έχει αναλάβει ευθύνες στη Σερβοβοσνιακή Δημοκρατία και που υπήρξε επί μακρόν, σύμφωνα με τις δηλώσεις του, στο πλευρό των κ. Karadzic και Mladic. Μας ανησυχεί ή, τουλάχιστον, μας προκαλεί σύγχυση το γεγονός ότι θα πρέπει να διατηρήσουμε έναντι του ατόμου αυτού ευνοϊκή στάση, γιατί εκείνο, σήμερα, θα υπερασπίσει το κράτος δικαίου...
<P>
Το σημείο που μου φαίνεται περισσότερο ενδιαφέρον μέσα στο κείμενο είναι εκείνο που υποστηρίζει τη μόνιμη παρουσία της SFOR, γεγονός που, όπως πιστεύουμε, αποτελεί το μόνο μέσο για να αποφύγουμε την αναπαραγωγή προγραμματισμένης σφαγής, παρόμοιας με εκείνη που είδαμε να διευθύνουν ήδη γνωστά πρόσωπα.

<SPEAKER ID=150 LANGUAGE="IT" NAME="Τamino">
Κύριε Πρόεδρε, υπό την ιδιότητα του μέλους της αντιπροσωπείας για την παρακολούθηση της εκλογικής αναμέτρησης στη Βοσνία, οφείλω να εκφράσω απερίφραστα την ικανοποίησή μου για την ομαλή και έγκυρη από τυπικής άποψης διεξαγωγή των εκλογών. Επιτεύχθηκε με το αποτέλεσμα αυτό κάποια πρόοδος τόσο στην κατεύθυνση της υλοποίησης των συμφωνιών του Dayton όσο και στην εξάλειψη των περιορισμών των συμφωνιών του Dayton.
<P>
Πρέπει, ωστόσο, να παραδεχτούμε ότι δεν επαρκεί η καλή τυπική έκβαση, αλλά επιβάλλονται προσπάθειες για την ουσιαστική εξομάλυνση της κατάστασης που θα επιτευχθεί, με σταθμό το αποτέλεσμα των εκλογών, αποκλειστικά όταν αναζωπυρωθούν οι σχέσεις αλληλεπίδρασης μεταξύ των διαφόρων πληθυσμών που απαρτίζουν τη Βοσνία-Ερζεγοβίνη.
<P>
Συγκεκριμένα, το αποτέλεσμα ήδη κινδυνεύει να ανατραπεί εξ αιτίας της μεθόδου καταγραφής των ψηφοφόρων. Συνεπώς, το αποτέλεσμα, με μοναδική και σημαντική εξαίρεση της πόλης Τούζλα, εγκυμονεί κινδύνους ενθάρρυνσης των εξτρεμιστικών εθνικιστικών κομμάτων. Η κατάσταση αυτή η επακόλουθη συνέπεια της μεθόδου διοργάνωσης των εκλογών. Προσδοκώ από το Κοινοβούλιο και την Ευρωπαϊκή Ένωση να αξιοποιήσουν αυτό το σημαντικό αλλά ανεπαρκές αποτέλεσμα για την προώθηση πρωτοβουλιών με στόχο την πραγματική ειρήνευση στην περιοχή.

<SPEAKER ID=151 LANGUAGE="DE" NAME="Swoboda">
Κύριε Πρόεδρε! Κατ' αρχήν θα επιθυμούσα να εκφράσω την συντριβή και την οδύνη της πολιτικής μας ομάδας για την τραγική πτώση του ελικοπτέρου στην Βοσνία όπου έχανσαν την ζωή τους τόσο αξιόλογοι άνθρωποι και μεταξύ αυτών και ο αναπληρώτης του κυρίου Carlos Westendorp, ο κύριος Wagner, τον οποίο συνάντησα μόλις πριν από λίγες εβδομάδες στο Σαράγιεβο και που μέσα σε σύντομο χρόνο απόκτησε μια τόσο καλή φήμη. Κι εκείνος επίσης, κι επιτρέψτε μου να σας το διαβιβάσω ως κάτι που ο ίδιος μου κληροδότησε, είχε εκφράσει απόλυτη κριτική για κάποια πράγματα που εμπόδισαν την παρουσία της Ευρώπης στην Βοσνία με ισχυρότερη φωνή και μεγαλύτερη δύναμη, και θα ήθελα πολύ εγκάρδια να παρακαλέσω τον κυριο Επίτροπο, να κάνει ότι είναι δυνατόν για να επιτύχουμε να μη ξοδεύουμε μόνο πολλά χρήματα - κι εδώ πρέπει να ειπωθούν μερικά πράγματα - αλλά και να υλοποιούμε τις προβλέψεις μας με την ενισχυμένη παρουσία μας στην Βοσνία.
<P>
Δεν συζητούμε σήμερα για την Βοσνία, επειδή πριν από λίγο πραγματοποιήθηκαν εκλογές, επειδή θεωρώ ότι όλοι μας σαφώς αναγνωρίζουμε ότι δεν μπορούμε και ούτε θα επιτρέψουμε να διαταράσσεται η ειρηνευτική διαδικασία. Και γνωρίζουμε όλοι τις εξελίξεις στην Δημοκρατία Srpska. Δεν πρόκειται εδώ για αγγελούδια, για καλούς από την μια και για κακούς μόνο από την άλλη πλευρά αλλά για το ότι χρειάζονται την αμέριστη συμπαράσταση μας όλοι αυτοί που είναι έτοιμοι να φέρουν σε ευτυχές τέρμα την διαδικασία του Dayton, ανεξάρτητα με το ποιά θέση έχουν λάβει απέναντι της. Αυτοί που δεν μπορούν να σταματήσουν τις παρενοχλήσεις σ' αυτήν την ειρηνευτική διαδικασία, πρέπει να λάβουν υπόψη ότι θα τους αντιμετωπίσουμε με σαφέστατα μέτρα και συμμερίζομαι απολύτως τη γνώμη του Carlos Westendorp και του ανώτατου απεσταλμένου ότι πρέπει με νύχια και με δόντια να προχωρήσουμε και να μη μας φοβήσει τίποτα. Δεν είναι νοητό μετά το τέλος του πολέμου να υπάρχουν ακόμη άνθρωποι - δυστυχώς απ' όλες τις πλευρές, αλλά με ισχυρή κλίση της πλάστιγγας προς την μιά ή την άλλη πλευρά, που εμποδίζουν την επιστροφή των προσφύγων, που εμποδίζουν γενικά την εφαρμογή αυτής της διαδικασίας εκεί, όπου δημιουργείται πάλι μια Βοσνία πολυεθνοτική. Θα επιθυμούσα επίσης να αναφέρω, κύριε Επίτροπε τα εξής: Υπάρχουν περιπτώσεις όπου οι ΗΠΑ όπως και η Ευρωπαϊκή Επιτροπή ή ο εκπρόσωπός της εμποδίζουν την επιστροφή των προσφύγων στην ίδια την πατρίδα τους, ότι δεν επιτρέπεται πλέον η μετακίνηση σε νέες πληθυσμιακές ομάδες, επειδή ακριβώς δεν το επιθυμούν κάποια συγκεκριμένα τμήματα πληθυσμού. Νομίζω ότι πρέπει αποφασιστικά να εναντιωθούμε σε κάτι τέτοιο.
<P>
Το τελευταίο, το οποίο επίσης περιλαμβάνεται στο ψήφισμα: Εμείς, τα ευρωπαϊκά κράτη, έχουμε διαθέσει πολλά χρήματα. Τα χρήματα όμως δεν έτυχαν πάντα μιας αποτελεσματικής διαχείρισης. Είτε δεν διατίθενται επαρκώς τα χρήματά μας, είτε φτάνουν με καθυστέρηση, γιατί είναι λίγοι οι άνθρωποι που ασχολούνται με την διαχείρισή τους, εφόσον τελικά υπάρχουν εμπειρογνώμονες. Σας παρακαλώ, να φροντίσετε, κύριε Επίτροπε ώστε τα χρήματα που εμείς παρέχουμε, να διοχετεύονται και να χρησιμοποιούνται με πιο αποτελεσματικό τρόπο, ώστε με όλους τους τρόπους να συντείνουμε στην επιστροφή και διασφάλιση της ειρήνης στην Βοσνία.

<SPEAKER ID=152 LANGUAGE="SV" NAME="Cars">
Κύριε Πρόεδρε, μία μέρα πριν ο κ. Karl Habsburg και εγώ φτάσουμε στο Bugojno της Βοσνίας ως παρατηρητές των εκλογών, είχε εκραγεί ένας εκρηκτικός μηχανισμός και κατέστρεψε ένα σπίτι. Είχε αυτό κάποια σχέση με τις εκλογές; Η εξήγηση είναι πιο απλή απ'αυτό. Απέναντι από το σπίτι υπήρχε μία θέση πάρκινγκ. Ο ισλαμιστής ιδιοκτήτης της δεν μπορούσε πλέον να την χρησιμοποιήσει, καθώς μετά τον πόλεμο βρέθηκε σε "λάθος πλευρά». Γι'αυτό την πούλησε στον Κροάτη ιδιοκτήτη του σπιτιού. Αυτό δεν ήταν καλό. Η θέση του πάρκινγκ μπορούσε λοιπόν να θεωρηθεί τώρα ως κροατική περιοχή. Εξ αυτού και η έκρηξη.
<P>
Από το αυτοκίνητο και το ελικόπτερο είχαμε μία τρομακτική εικόνα της καταστροφής στην Βοσνία. Δεκάδες χιλιάδες σπίτια είχαν καταστραφεί με συστηματική ακρίβεια, τα περισσότερα χρησιμοποιώντας συνηθισμένα εργαλεία. Αυτοί που έμεναν σ'αυτά ήταν φυσικά "λάθος είδος».
<P>
Οι άνθρωποι στην Βοσνία ανήκουν στον ίδιο λαό και μιλούν την ίδια γλώσσα, αλλά η ιστορία έχει δημιουργήσει μία δυσπιστία την οποία μπόρεσαν να εκμεταλλευτούν αδίστακτοι εθνικιστές ηγέτες για τους δικούς τους σκοπούς. Ομολογώ ότι ντράπηκα για το ότι ήμουν άνθρωπος όταν είδα στη Βοσνία πόσο φρικτοί μπορούμε να γίνουμε απέναντι στους γείτονες και τους συναδέλφους μας.
<P>
Σ'αυτή τη Βοσνία διεξήχθησαν τώρα για πρώτη φορά δημοτικές εκλογές. Οι ελεύθερες εκλογές προϋποθέτουν ότι οι πολίτες έχουν το δικαίωμα να γνωρίζουν ποιές είναι οι θέσεις των κομμάτων. Αυτή την δυνατότητα δεν την είχαν ποτέ οι εκλογείς στην Βοσνία, αλλά με τις διεθνείς παρεμβάσεις, οι ίδιες οι εκλογές μπόρεσαν να πραγματοποιηθούν κατά έναν αποδεκτό τρόπο.
<P>
Ένα αποτέλεσμα των εκλογών είναι ότι ενισχύθηκε η δημοκρατική συνείδηση των Βόσνιων. Έχουν εμπειρίες εκλογών, στις οποίες τα αποτελέσματα καθορίζονταν εκ των προτέρων στο γραφείο του Προέδρου. Τώρα ξέρουν ότι μπορεί να είναι διαφορετικά, ότι κάθε ψήφος έχει σημασία.
<P>
Οι εκλογές έδωσαν επίσης στη Βοσνία δημοτικούς ηγέτες με το κύρος να πράττουν και να σκέφτονται καινούρια πράγματα, που είναι επακόλουθο της εμπιστοσύνης των εκλογέων.
<P>
Στο βάθος του τούνελ τολμά κανείς ίσως να διαισθανθεί ότι υπάρχει φώς, αλλά ο δρόμος μέχρι εκεί δεν είναι ανθόσπαρτος.

<SPEAKER ID=153 LANGUAGE="NL" NAME="Oostlander">
Κύριε Πρόεδρε, προσθέτω και τα δικά μου συλλυπητήρια προς τους συγγενείς όλων εκείνων που κατά την πρόσφατη τραγική συντριβή ελικοπτέρου έχασαν τη ζωή τους. Εκτιμώ ότι όσα είπε ο κ. Swoboda εξ ονόματος της ομάδας του, επισημαίνοντας για άλλη μια φορά ότι επιβάλλεται μια δυναμική στάση απέναντι σε όλους όσοι προξενούν το κακό στη Βοσνία-Ερζεγοβίνη, σε όποια πλευρά κι αν ανήκουν. Οι εκλογές σημείωσαν επιτυχία. Δεν θα επεκταθώ επ' αυτού, αλλά θεωρώ βασικό το ότι αποδείχθηκε ότι οι Σέρβοι απέφυγαν την επιρροή των ηγετών τους και πήγαν να ψηφίσουν έξω από τη σερβοβοσνιακή δημοκρατία, προτιμώντας τους τόπους προέλευσής τους. Το θεωρώ μεγάλο κέρδος. Δημιουργήθηκε πλέον μια δυνατότητα μερικοί εγκληματίες που έχουν κάποιες δυνατότητες επιρροής, να χάσουν ίσως την έδρα τους. Αυτό έχει σημασία για την επιστροφή των προσφύγων και, εν συνεχεία, για την ανόρθωση της οικονομίας. Διότι η επιστροφή των προσφύγων αποτελεί προϋπόθεση για την οικονομική ανόρθωση.
<P>
Θά ήθελα να ζητήσω επιτακτικά απ' την Επιτροπή να παρέχει δυναμικά και επί τόπου τη βοήθειά της σε όλες τις κοινότητες που πραγματικά αγωνίζονται για την ολοκλήρωση του σχεδίου Dayton. Πρέπει ν'ανταποκριθούμε ταχέως και να παρέχουμε γοργά και αποτελεσματικά τη βοήθειά μας σε κοινότητες και περιοχές που διατίθενται να συνεργασθούν στους στόχους Dayton. Ελπίζουμε να μην σκαλώσουμε πάλι σεδιαδικασίες, όπως σκάλωσε η υπόσχεσή μας να επισκευάσουμε το κτίριο της Βουλής στο Σαράγεβο, το οποίο κτίριο απειλείται να καταντήσει μνημείο της ανημποριάς της Ευρωπαϊκής Ενωσης. Ζητώ ακόμα την ενίσχυση της εντολής της ESFOR, διότι η επιστροφή των προσφύγων και η διασφάλιση των αποτελεσμάτων των εκλογών, δεν δυνάνται να γίνουν χωρίς ένοπλες δυνάμεις. Και επιδοκιμάζω την σκλήρυνση της στάσης της ESFOR στο θέμα της προστασίας των μέσων ενημέρωσης, των ραδιοφωνικών και τηλεοπτικών σταθμών στην περιοχή της σεσβοβοσνιακής δημοκρατίας. Συνοψίζοντας, ερωτώ την Επιτροπή πώς προτίθεται ν'αναπροσαρμόσει τη στρατηγική της μετά την επιτυχή έκβαση των εκλογών στη Βοσνία-Ερζεγοβίνη.

<SPEAKER ID=154 LANGUAGE="DE" NAME="Pack">
Κύριε Πρόεδρε! Αγαπητές και αγαπητοί συνάδελφοι! Θα ήθελα εδώ να προσθέσω και τα λεγόμενα του συναδέλφου Oostlander, και θα ήθελα να ευχαριστήσω τον κύριο Swoboda για την αναφορά του στο ατύχημα που συνέβη. Επρόκειτο χωρίς εξαίρεση για ανθρώπους, που κατ' εντολήν της διεθνούς Κοινότητας επιθυμούσαν να συνδράμουν τον λαό εκεί, να επιτύχει πάλι ειρήνη και ελευθερία, να προσφέρουν την δυνατότητα για μια συνύπαρξη. Το ότι θυσιάστηκαν ζωές για τον σκοπό αυτό, είναι γεγονός πολύ λυπηρό.
<P>
Ελπίζω ότι ο λαός της Βοσνίας - Ερζεγοβίνης ξέρει να εκτιμήσει ότι υπάρχουν άνθρωποι που θέτουν ως τίμημα την ίδια την ζωή τους προκειμένου να τους βοηθήσουν να υπερνικήσουν τις δυσκολίες του μέλλοντος τους. Κι ας γυρίσουμε πίσω στις εκλογές, τις οποίες όλοι παρατηρήσαμε. Θεωρώ ότι πρέπει να διαπιστώσουμε ότι το βήμα αυτό προς τις εκλογές αποτέλεσε ένα πολύ σημαντικό βήμα για την αποκατάσταση της ειρήνης σ' αυτήν την χώρα. Χωρίς δημοτικές εκλογές δεν υπάρχει καμμία συνύπαρξη μεταξύ πολλαπλών εθνοτήτων στην χώρα αυτή. Χωρίς την εφαρμογή αυτή των κοινοτικών εκλογών αυτό δεν θα υπάρξει.
<P>
Θα ήθελα να σας υπενθυμίσων ότι - όπως ανέφερε και ο συνάδελφος Oostlander - οι άνθρωποι, στις εκλογές αυτές, ψήφισαν εκεί όπου ήθελαν να ψηφίσουν, επειδή από εκεί κατάγονταν. Δεν ψήφισαν, δηλαδή, εκεί όπου τους μετέφεραν, αλλά ψήφισαν για τους τόπους απ' όπου κατάγονταν. Θεωρώ ότι τούτο είναι σημαντική ένδειξη για μας ότι εμείς - ως παγκόσμια κοινότητα - προσπαθούμε τώρα να μεταφέρουμε τα αποτελέσματα των κοινοτικών εκλογών στην πράξη, με την βοήθεια των τοπικών αρχών, για να μπορέσουν πράγματι να επιστρέψουν οι άνθρωποι, όχι για να διαθέτουμε στις κοινότητες, κυβέρνηση χωρίς λαό, αλλά για να εκπροσωπεί η κυβέρνηση που εκλέχτηκε εκεί, ως δημοτική αρχή, πάλι τον λαό.
<P>
Νομίζω ότι πρόκειται για ένα σημαντικό βήμα για την υλοποίηση του Dayton. Πρέπει τώρα να πραγματοποιήσουμε κι άλλα βήματα μαζί με την Ευρωπαϊκή Επιτροπή. Ο Επίτροπος van den Broek μου το υποσχέθηκε. Πρέπει να είμαστε ευέλικτοι στις προϋποθέσεις που θα διέπουν την συνδρομή μας. Εάν μία κοινότητα συμπεριφερθεί προς την κατεύθυνση μιας γρήγορης και ουσιαστικής εφαρμογής των εκλογικών αποτελεσμάτων, τότε πρέπει να παράσχουμε την βοήθεια για την ανοικοδόμηση. Κι αυτό, για να βρεί μιμητές, για να βλέπουν και οι γειτονικές περιοχές: Όταν κάποιος συμπεριφέρεται σωστά, όταν πράγματι τηρεί τους όρους της Συνθήκης, τότε αμοίβεται. Αυτό αποτελεί και την μοναδική δυνατότητα για την επίτευξη της ειρήνης και φροντίδα για μια νέα συνύπαρξη πολλαπλών εθνοτήτων.

<SPEAKER ID=155 LANGUAGE="DE" NAME="von Habsburg">
Κύριε Πρόεδρε! Θα ήθελα προπάντων να αναφερθώ σ' ένα σημείο που ευτυχώς περιλαμβάνεται στο ψήφισμα, στην προβληματική δηλαδή του Sanjak του Novi Pazar, για το οποίο μέχρι σήμερα δεν μας έγινε καμμία συζήτηση, που όμως αποτελεί ένα σοβαρό πρόβλημα, σχετικά με τα ανθρώπινα δικαιώματα. Όπως γνωρίζετε, το Sandjak του Novi Pazar αριθμεί 500.000 μουσουλμάνους περίπου, που ζούν μεταξύ Μαυροβουνίου και Σερβίας και οι οποίοι, κατά το παρελθόν, υπόκειντο σε σοβαρή καταπίεση. Το γεγονός ότι πάλι υπήρξαν ταλαντεύσεις και ότι τα δημοτικά συμβούλια, που προέκυψαν από ελεύθερες εκλογές αντικαταστάθηκαν από άλλα πρόσωπα, αποτελεί απόδειξη για το ότι η Σερβία και ίσως και το Μαυροβούνιο - δεν είναι έτοιμα, να παίξουν το παιχνίδι που τους επιβάλαμε με την διαδικασία Dayton. Υποβάλλω θερμή παράκληση να επεκτείνουμε στο εξής τα μέτρα και στο Sanjak του Novi Pazar και στα δικαιώματα του ντόπιου πληθυσμού.

<SPEAKER ID=156 NAME="Δασκαλάκη">
Κύριε Πρόεδρε, όπως ξέρουμε, το Ευρωπαϊκό Κοινοβούλιο αντιπροσωπεύθηκε από 5μελή μόνον, δυστυχώς, επιτροπή παρατηρητών στις εκλογές της Βοσνίας υπό την έμπειρη προεδρία της κ. Pack. 'Οπως και πέρυσι, είχα την ευκαιρία, μαζί με τους συναδέλφους μου, να δω την κατάσταση από κοντά, και μάλιστα σε μια εξαιρετικά ευαίσθητη περιοχή όπως είναι το Μπρίτσκο. Είναι προφανές ότι στις εκλογές αυτές εκδηλώθηκε επιθυμία των εκτοπισμένων να επιστρέψουν στις εστίες τους, αλλά είναι επίσης προφανές ότι η εφαρμογή του αποτελέσματος των εκλογών έχει να συναντήσει πολλές δυσκολίες. Είναι ενθαρρυντικό ότι σε μια πόλη σαν την Τούζλα ο συνετός και μετριοπαθής δήμαρχος επανεξελέγη, αλλά αυτό δεν είναι αρκετό. Ο πρεσβευτής Frowick έσπευσε να πανηγυρίσει πριν καλά-καλά κλείσουν οι κάλπες. Προβλήματα όμως υπήρξαν. Και σε ό, τι αφορά το Μπρίτσκο ειδικότερα, όλοι συμφώνησαν ότι επικράτησε ασάφεια και σύγχυση για την οποία την κύρια ευθύνη είχαν οι οργανωτές. Τί πρέπει να γίνει; Φυσικά, πρέπει να στηριχθεί κάθε προσπάθεια για την κατά το δυνατόν ανασυγκρότηση των τοπικών πολυεθνικών κοινωνιών. 'Οπου γίνεται, όσο γίνεται περισσότερο, χωρίς όμως κινήσεις που μπορούν να οδηγήσουν σε άλλη βία. Η Ευρωπαϊκή 'Ενωση ξόδεψε τεράστια ποσά εδώ κατά καιρούς χωρίς να έχει παίξει ουσιαστικό πολιτικό ρόλο. Η κροατική οντότητα είναι η πιο ανεπτυγμένη, η μουσουλμανική προσπαθεί να ακολουθήσει και δέχεται κρουνούς χρημάτων και από την Οργάνωση Ισλαμικών Κρατών -μας το είπε αμερικανός αξιωματούχος εκεί- ενώ η σερβική οντότητα βρίσκεται σε πολύ δύσκολη κατάσταση. Βεβαίως, εκκρεμεί το μέγα ζήτημα των εγκληματιών πολέμου. Τέτοιοι εγκληματίες όμως υπήρξαν απ'όλες τις πλευρές και, εν τέλει, εκείνοι που πληρώνουν είναι μόνον οι λαοί και οι πιο αδύναμοι ανάμεσά τους.
<P>
Η Βοσνία χρειάζεται κάθε υποστήριξη και βοήθεια σε όλα τα επίπεδα και στο σύνολό της. Χρειάζεται επίσης να διατηρηθεί εκεί η διεθνής στρατιωτική δύναμη SFOR, όπως χρειάζεται, και πρέπει να το τονίσουμε αυτό ειδικότερα εμείς εδώ, να διατηρηθούν και οι μονάδες των άοπλων ECMM, εκείνων δηλαδή που με τη σημαία της Ευρωπαϊκής 'Ενωσης πρόσφεραν τόσα πολλά έως τώρα. Και όταν μιλάμε για βοήθεια, δεν μιλάμε για κάτι φιλανθρωπικό, μιλάμε για την ανάγκη που έχει η Ευρωπαϊκή 'Ενωση να μην ξαναδεί τέτοια φωτιά στην πόρτα της.

<SPEAKER ID=157 NAME="Pinheiro">
Κυρία Πρόεδρος, θα ήθελα να αρχίσω λέγοντας ότι η Επιτροπή έχει βαθύτατα συγκλονιστεί και λυπάται για το ατύχημα του ελικοπτέρου χτες, κατά το οποίο έχασαν τη ζωή τους 10 ξένοι υπάλληλοι, που εργάζονταν στη Βοσνία για την ειρήνη, μεταξύ των οποίων και ο αξιότιμος Αναπληρωτής Ανώτατος Εκπρόσωπος, Δρ. Wagner.
<P>
Ασφαλώς, η Επιτροπή χαιρετίζει την επιτυχή διεξαγωγή των δημοτικών εκλογών στη Βοσνία-Ερζεγοβίνη στις 13 και 14 Σεπτρεμβρίου. Το υψηλό ποσοστό συμμετοχής δίνει έμφαση στο γεγονός ότι οι εκλογές αυτές αποτελούν ένα σημαντικό βήμα προς τη δημοκρατία. Αλλά ας μην γελιόμαστε. Το επόμενο βήμα ζωτικής σημασίας θα είναι να δοθεί η δυνατότητα στους αιρετούς υπαλλήλους να αναλάβουν την εξουσία. Η Επιτροπή απευθύνει έκκληση στα συμβαλλόμενα μέρη να επιτρέψουν να γίνει αυτό ομαλά και γρήγορα. Οι εκλογές αποτελούν ένα βήμα στην πορεία προς την εφαρμογή της συμφωνίας Dayton, που παραμένει ο σταθερός στόχος των εθνικών κοινοτήτων και της Επιτροπής.
<P>
Όπως πιθανόν θυμόσαστε, κατά τη συνάντηση των υπουργών στο Sintra πέρυσι το Μάιο, συμφωνήσαμε για την ανάγκη να υποστηρίξουμε εκείνα τα μέρη, που με τη σειρά τους υποστηρίζουν τη συμφωνία Dayton και να κάνουμε ό, τι μπορούμε, για να υπονομεύσουμε εκείνους που αντιτίθενται σ&#x02BC;αυτή. Αυτό εξηγεί, γιατί η Επιτροπή χαιρετίζει τόσο ένθερμα την αποφασιστικότητα της κυρίας Plavsic να οδηγήσει τη Σερβοβοσνιακή Δημοκρατία στην εφαρμογή της συμφωνίας Dayton και, συγχρόνως, την πρόθεσή της να εξαλείψει τη διαφθορά της κυβέρνησης της Σερβοβοσνιακής Δημοκρατίας.
<P>
Δυστυχώς, η πολιτική σύγχυση και η αδυναμία να εξασφαλισθεί ότι δεν θα γινόταν εκμετάλλευση της βοήθειας προς όφελος Κάρατζιτς, καθώς επίσης κάποιοι νομικοί περιορισμοί στο μνημόνιο της συμφωνίας που καθορίζει το πρόγραμμα παροχής βοήθειας στη Βοσνία, σήμαιναν ότι δεν έχουν αξιοποιηθεί πλήρως όλοι οι πόροι που έχουμε στη διάθεσή μας. Αναφέρομαι στη εκμετάλλευση των 15 εκατομμυρίων ECU, αλλά και στη μη εκμετάλλευση των 35 εκατομμυρίων ECU.
<P>
Ένα από τα αξιότιμα μέλη ρώτησε την Επιτροπή τί σκοπεύουμε να κάνουμε σχετικά μ&#x02BC;αυτό. Έχουμε συμφωνήσει με τον Ανώτατο Εκπρόσωπο, κ. Westendrop, να συνεργαστούμε πολύ στενά, αφού το θέμα επείγει, με την οικονομική επιχειρησιακή ομάδα για να διακρίνουμε τα καλύτερα προγράμματα, που θα βοηθούσαν τους κατοίκους της Βοσνίας και να προωθήσουμε τη διαδικασία της συμφωνίας Dayton. Μ&#x02BC;αυτή την έννοια, η υποστήριξη των ελεύθερων μέσων ενημέρωσης και, κάτι που είναι εξίσου σημαντικό, η υποστήριξη των δήμων που εργάζονται για να εφαρμόσουν τη συμφωνία Dayton - αυτοί είναι οι κύριοι στόχοι της Επιτροπής ύστερα από τις πρόσφατες εκλογές στη Βοσνία.

<SPEAKER ID=158 NAME="Πρόεδρος">
Ευχαριστώ πολύ, κ. Επίτροπε!
<P>
Η συζήτηση έληξε.
<P>
Η ψηφοφορία θα διεξαχθεί σήμερα στις 17.30.

<SPEAKER ID=159 NAME="Πρόεδρος">
Η ημερήσια διάταξη προβλέπει την κοινή συζήτηση των προτάσεων ψηφίσματος:
<P>
Κένυα
<P>
(Β4-0725/97) των βουλευτών Watson, Mulder, Fassa, Bertens και Andrι-Lιonard εξ ονόματος της Ομάδας ΦΙΛ σχετικά με την κατάσταση στην Κένυα· - (Β4-0758/97) των βουλευτών Telkδmper, Aelvoet και McKenna εξ ονόματος της Ομάδας των Πρασίνων σχετικά με την κατάσταση στην Κένυα· - (Β4-0764/97) των βουλευτών Hory, Scarbonchi και Macartney εξ ονόματος της Ομάδας ΕΡΣ σχετικά με την παραβίαση πολιτικών δικαιωμάτων στην Κένυα· - (Β4-0778/97) των βουλευτών Pons και Vecchi εξ ονόματος της Ομάδας του ΕΣΚ σχετικά με την κατάσταση στην Κένυα· - (Β4-0792/97) των βουλευτών Lenz και Oomen-Ruijten εξ ονόματος της Ομάδας του ΕΛΚ σχετικά με την κατάσταση στην Κένυα· - (Β4-0801/97) των βουλευτών Pettinari, Mohammed Ali, Αλαβάνου και Vinci εξ ονόματος της Ομάδας ΕΕΑ/ΑρΠρΒχ σχετικά με την κατάσταση στην Κένυα·Κράτη του Κόλπου
<P>
(Β4-0773/97) των βουλευτών Καραμάνου και Αυγερινού εξ ονόματος της Ομάδας του ΕΣΚ σχετικά με τα ανθρώπινα δικαιώματα στα κράτη του Κόλπου· - (Β4-0777/97) της κ. Newens εξ ονόματος της Ομάδας του ΕΣΚ σχετικά με τα ανθρώπινα δικαιώματα στο Μπαχρέϊν· - (Β4-0780/97) του κ. Bertens εξ ονόματος της Ομάδας ΦΙΛ σχετικά με την παραβίαση των ανθρωπίνων δικαιωμάτων στο Μπαχρέϊν· - (B4-0802/97) των βουλευτών Gonzαlez Αlvarez και Manisco εξ ονόματος της Ομάδας ΕΕΑ/ΑρΠρΒΧ σχετικά με την παραβίαση των ανθρωπίνων δικαιωμάτων στο Μπαχρέϊν·Κολομβία
<P>
(Β4-0779/97) της κ. Miranda de Lage εξ ονόματος της Ομάδας του ΕΣΚ σχετικά με την Κολομβία· - (Β4-0787/97) του κ. Kreissl-Dφrfler εξ ονόματος της Ομάδας των Πρασίνων σχετικά με την κατάσταση των ανθρωπίνων δικαιωμάτων στην Κολομβία· - (Β4-0754/97) του κ. Kreissl-Dφrfler εξ ονόματος της Ομάδας των Πρασίνων σχετικά με την δίκη για τους ισπανούς αγνοούμενους και τα θύματα δολοφονίας κατά τη διάρκεια της δικτατορίας του στρατηγού Pinochet· - (Β4-0771/97) των βουλευτών Pons Grau, Miranda de Lage και Sanquillo Perez del Arco εξ ονόματος της Ομάδας του ΕΣΚ σχετικά με την υποστήριξη της Ισπανίας, εκ μέρους των ΗΠΑ, στην δικαστική υπόθεση κατά της δικτατορίας του στρατηγού Pinochet· - (Β4-0797/97) των βουλευτών Puerta, Sornosa Martinez, Gutierrez Diaz, Castellina και Αλαβάνου, εξ ονόματος της ΕΕΑ/Αρ.Πρ.Βχ σχετικά με την δίκη για τους Ισπανούς αγνοούμενους και θύματα δολοφονίας κατά την δικτατορία του στρατηγού Pinochet·Αιθιοπία
<P>
(B4-0785/97) των βουλευτών Moorhouse και Oomen - Ruijten εξ ονόματος της Ομάδας του ΕΛΚ σχετικά με την διαρκή παραβίαση των ανθρωπίνων δικαιωμάτων στην Αιθιοπία.Εσωτερική Μογγολία
<P>
(Β4-0750/97) των βουλευτών Dupuis και Dell' Alba εξ ονόματος της ΕΡΣ σχετικά με την κατάσταση στην Έσω Μογγολία και σχετικά με την καταδίκη του κυρίου Hada, ιδρυτή της "Southern Mongolian Democracy Alliance».Κένυα

<SPEAKER ID=160 LANGUAGE="EN" NAME="Watson">
Κυρία Πρόεδρος, με ευχαρίστησή μου παρουσιάζω αυτή την πρόταση. Όπως φαίνεται, η κατάσταση στην Κένυα πηγαίνει από το κακό στο χειρότερο. Η κατάσταση είναι άσχημη όχι μόνο από πλευράς ανθρωπίνων δικαιωμάτων, με τακτικές παραβιάσεις των ανθρωπίνων δικαιωμάτων, τακτικούς ξυλοδαρμούς από την αστυνομία, κρατήσεις χωρίς δίκη, αλλά και από κοινωνικής άποψης. Τα σχολεία και τα νοσοκομεία στην Κένυα δεν διαθέτουν τους απαραίτητους πόρους, κάτι που ισχύει σε ορισμένες περιπτώσεις και για τις τοπικές αρχές. Φαίνεται ότι γίνονται φυλετικές διακρίσεις. Πράγματι, οι φυλετικές σχέσεις κάθε άλλο παρά καλές είναι.
<P>
Η Ευρωπαϊκή Ένωση είναι ο σημαντικότερος χορηγός βοήθειας στην Κένυα. Ξέρουμε ότι μπορούμε να ασκήσουμε πίεση στην κυβέρνηση της Κένυας σε συνεργασία με τους άλλους, πίεση που να είναι αποτελεσματική. Το ξέρουμε αυτό, επειδή πρόσφατα το κυβερνών κόμμα έκανε πράγματι κάποιες παραχωρήσεις στις αντιρρήσεις του να βοηθήσει στη διενέργεια ελεύθερων και δίκαιων εκλογών.
<P>
Είμαι ευγνώμων απέναντι στον Επίτροπο που συνάντησε εμένα και έναν άλλο συνάδελφο σήμερα το πρωί για να μιλήσουμε για αυτή την κατάσταση. Θα τον παρακινούσα να κάνει ό, τι μπορεί για να ανταποκριθεί στις ανάγκες αυτής της πρότασης και να ασκήσει πίεση στην κυβέρνηση της Κένυα, με σκοπό τις ελεύθερες και δίκαιες εκλογές και την ανάπτυξη μιάς υγιούς δημοκρατίας.

<SPEAKER ID=161 LANGUAGE="EN" NAME="Macartney">
Κυρία Πρόεδρε, αυτή τη στιγμή βρισκόμαστε σε ένα πολύ κρίσιμο στάδιο στην Κένυα, καθώς οι εκλογές εμφανίζονται πολύ γρήγορα στον ορίζοντα. Ασφαλώς χαιρετίζουμε τις παραχωρήσεις που έκανε η κυβέρνηση και την ψήφο του Κοινοβουλίου στις 11 Σεπτεμβρίου.
<P>
Έχω μία ερώτηση στην οποία ελπίζω να μπορεί να απαντήσει ο Επίτροπος. Πότε ακριβώς θα εφαρμοστούν αυτές οι μεταρρυθμίσεις; Γίνεται σαφές, αν αν ανατρέξουμε στο φάκελλο του Προέδρου Moi, ότι θα αναβάλει την εφαρμογή τους για μετά τις εκλογές. Κάτι τέτοιο δεν θα γινόταν αποδεκτό από εμάς στο Κοινοβούλιο ή την Επιτροπή.
<P>
Δεύτερον, πόσο ριζικές θα είναι οι μεταρρυθμίσεις; Συγκεκριμένα, το αίτημα να υπάρχει ένα ορισμένο ποσοστό ψήφων σε ένα σύνολο περιφερειών φαίνεται να είναι ο λόγος που έχουν παρατηρηθεί καταπίεση, ξυλοδαρμοί και εκφοβισμοί στην περιοχή της Mombasa. Θα συμπεριληφθεί άραγε αυτό στο σύνολο των προτάσεων;
<P>
Θα ήθελα να καταλήξω με ένα απόσπασμα ενός γράμματος που έλαβα από την Πρεσβυτεριανή Εκκλησία της Ανατολικής Αφρικής. Λέει, εξ ονόματος του λαού: "Η συμμετοχή του λαού στις υποθέσεις της χώρας τους είναι αναπαλλοτρίωτο και αναφαίρετο δικαίωμά τους». Αυτό θα συνιστούσα στο Σώμα. Ας κάνουμε ό, τι μπορούμε για να υποστηρίξουμε τους κατοίκους της Κένυας στην άσκηση των δημοκρατικών τους δικαιωμάτων.

<SPEAKER ID=162 LANGUAGE="IT" NAME="Vecchi">
Κυρία Πρόεδρε, αναγκαζόμαστε δυστυχώς να αντιμετωπίσουμε για μια ακόμη φορά κρούσματα βίας και παραβίασης ανθρωπίνων δικαιωμάτων στην Κένυα.
<P>
Οι οξύτατες ταραχές των προηγούμενων εβδομάδων με τον τραγικό απολογισμό πολυάριθμων θυμάτων απέδειξαν σαφέστατα, κατά τη γνώμη μου, την αδυσώπητη αντίθεση του καθεστώτος απέναντι σε κάθε διαδικασία εκδημοκρατισμού της χώρας.
<P>
Πράγματι, δεν είναι εύκολο εγχείρημα η απόδοση ευθύνης κάθε μεμονωμένης πράξης βίας, είναι ωστόσο αποδεδειγμένο ότι αξιόλογο ποσοστό βιαιοπραγιών διοργανώθηκε και εκτελέστηκε από τις δυνάμεις ασφαλείας του κράτους ή πάντως από δυνάμεις υπό τις διαταγές του καθεστώτος.
<P>
Συνέβαλε στην όξυνση της κρίσης η άγρια καταδίωξη εκπροσώπων της αντιπολίτευσης και διαιωνίστηκαν οι παραβιάσεις των ανθρωπίνων δικαιωμάτων σε ευρύτατη κλίμακα.
<P>
Μεγαλύτερο κίνδυνο, ωστόσο, εγκυμονεί το ξέσπασμα βίας εν ονόματι φυλετικών και θρησκευτικών διακρίσεων, ενώ πηγάζει αναμφίβολα από πολιτικά κίνητρα, που οδηγούν τη χώρα στην οριστική αποσταθεροποίηση.
<P>
Παρόλ' αυτά διακρίνεται, έστω και αμυδρά, κάποιο ελπιδοφόρο μήνυμα. Η έμπρακτη υιοθέτηση των πρόσφατων συνταγματικών μεταρρυθμίσεων που εγκρίθηκαν από το Κοινοβούλιο της Κένυας θα μπορούσε να αποτελέσει την αρχή της δρομολόγησης της χώρας προς τον εκδημοκρατισμό. Μπορεί, ταυτόχρονα, να διαγραφεί η πρώτη αίσια προοπτική για τη διεξαγωγή ελεύθερων εκλογών μετά από την απομάκρυνση του πολύχρονου αυταρχικού καθεστώτος. Όλα αυτά επιβάλλουν παγίωση του δρόμου των μεταρρυθμίσεων και κυρίως της οικοδόμησης πολιτικού διαλόγου.
<P>
Τώρα είναι η πλέον κατάλληλη στιγμή για να διαδραματίσει η διεθνής κοινότητα θετικό ρόλο στην υλοποίηση των ανωτέρω προσδοκιών. Ζητάμε, συνεπώς, από το Συμβούλιο και την Επιτροπή την άγρυπνη παρακολούθηση των εξελίξεων στην Κένυα και την άσκηση κάθε μορφής πίεσης προς τις αρχές της Κένυας για την κατάπαυση κάθε προκλητικής ενέργειας και κάθε βιαιοπραγίας και για να μη παρεμποδιστεί η μεταρρυθμιστική διαδικασία.
<P>
Πρέπει, επιπλέον, να διασφαλιστεί η μέγιστη δυνατή περίθαλψη των χιλιάδων αστέγων που υπήρξαν θύματα των επιθέσεων των περασμένων μηνών, χωρίς να παραβλεφτεί το γεγονός ότι στο έδαφος της Κένυας ζουν εκατοντάδες χιλιάδες πρόσφυγες άλλων χωρών με συνέπεια η σταθερότητα της χώρας επιδρά καθοριστικά σε ολόκληρη την περιοχή.

<SPEAKER ID=163 LANGUAGE="DE" NAME="Lenz">
Κυρία Πρόεδρε, η Κένυα δεν ήταν πάντα τόπος ταραχών και βίας. Εγώ ο ίδιος το έζησα το 1990 στην Παγκόσμια Διάσκεψη Γυναικών στο Ναϊρόμπι, όταν η πόλη αυτή υποδέχτηκε ειρηνικά 13.000 γυναίκες. Αδιανόητο πράγμα για σήμερα! Όλα είναι διαφορετικά! Σήμερα η αστυνομία και οι ένοπλες ομάδες έχουν επιβάλει τον φόβο, τον τρόμο και την βία. Απειλείται ο τουρισμός της Κένυας, σημαντική πηγή συναλλάγματος για την χώρα, ενώ οι γειτονικές χώρες φοβούνται την εξάπλωση της κρίσης πέραν των συνόρων. Εμείς ζητούμε από τα κόμματα να μην υποστηρίζουν πράξεις βίας και τόσο τα κυβερνητικά όσο και τα κόμματα της αντιπολίτευσης να καταφέρονται εναντίον κάθε ενέργειας βίας, να εφαρμόσουν την συνταγματική μεταρρύθμιση με τις δυνατότητές της για ελευθερία έκφρασης, προκειμένου να προετοιμάσουν έτσι ελεύθερες εκλογές. Στο κάτω - κάτω πρόκειται για τον ίδιο τον λαό τους. Πρόκειται για τους δικούς τους ανθρώπους, για τις δικές τους οικογένειες. Η διαφθορά πρέπει να καταπολεμηθεί και θα ήθελα να θίξω και εγώ επίσης το ζήτημα του, αν η Επιτροπή και το Συμβούλιο θα έπρεπε να κάνουν περαιτέρω χρήση των δυνατοτήτων τους, για την εφαρμογή του άρθρου 5 της Συνθήκης Λομέ προκειμένου και προς όφελος του λαού να θέσουν τέρμα στις παραβιάσεις των ανθρωπίνων δικαιωμάτων. Και η Κένυα πρέπει επίσης να αποτελέσει παράδειγμα για το πόσο σοβαρά πρέπει, εν τέλει να ληφθεί υπόψη και πόσο αποτελεσματικά μπορούν να εφαρμοστούν, οι δικές μας ρήτρες περί ανθρωπίνων δικαιωμάτων, που επιβάλλονται μέσω των Συνθηκών.
<P>
Η Κένυα είναι ένα μεγάλο αφρικάνικο κράτος που κατά το παρελθόν διαδραμάτισε σοβαρό αλλά και ειρηνικό ρόλο που θα μπορούσε ακόμη να παίξει εάν καταφέρει να επαναφέρει την τάξη, την δημοκρατία και την δικαιοσύνη. Εννοώ, ότι δεν μπορούμε να προσπαθήσουμε επαρκώς να επιδράσουμε σ' αυτά τα κράτη, γιατί είχαμε ήδη το παράδειγμα ότι είμαστε σε θέση να το κάνουμε. Πρέπει λοιπόν να υποστηρίξουμε εκείνους που είναι έτοιμοι να επαναφέρουν την ειρήνη και τη τάξη.

<SPEAKER ID=164 LANGUAGE="IT" NAME="Pettinari">
Κυρία Πρόεδρε, όπως τον περασμένο Ιούλιο, έτσι και τώρα προβάλλεται επιτακτικά η ανάγκη αντιμετώπισης του ζητήματος της Κένυας με πρόταση ψηφίσματος, καθώς οι στρατιωτικές αρχές του Ναϊρόμπι συνεχίζουν να υποθάλπουν την ένταση στη χώρα. Με τη στρατηγική αυτή, ο Πρόεδρος Arap Moi παρεμποδίζει έμπρακτα την άγνωστη ακόμη αλλά εξαιρετικής σημασίας για την Κένυα διαδικασία εκδημοκρατισμού.
<P>
Πιστεύω ότι η διεθνής κοινότητα πρέπει να ασκήσει πολιτικές και οικονομικές πιέσεις στον Πρόεδρο Arap Moi. Oυσιαστικά, η Επιτροπή θα έπρεπε, κατά τη γνώμη μου, να αξιοποιήσει κάθε μέσο που προβλέπεται στο άρθρο 5 της Συνθήκης Λομέ για την καταπολέμηση κάθε παραβίασης των ανθρωπίνων δικαιωμάτων και των δημοκρατικών ελευθεριών εκ μέρους του καθεστώτος.
<P>
Συμμερίζομαι την άποψη πολλών συναδέλφων και εκφράζω την πεποίθηση ότι η Επιτροπή οφείλει να καταβάλει κάθε προσπάθεια για την προώθηση της διαδικασίας της εκλογικής αναμέτρησης, ακόμη και με δεσμεύσεις ουσιαστικής οικονομικής στήριξης, ώστε να ικανοποιηθεί η ζωτικής σημασίας ανάγκη της χώρας για δημοκρατικές εκλογές, με πλήρη διαφάνεια και πλουραλισμό. Ο στόχος αυτός, αυτός ο δημοκρατικός σταθμός μπορεί να καταφέρει να τερματίσει το πολύχρονο πια, όπως αναφέρεται στην πρόταση ψηφίσματος, δικτατορικό καθεστώς.

<SPEAKER ID=165 LANGUAGE="DE" NAME="Telkδmper">
. (DE) Κυρία Πρόεδρε, τον Ιούλιο συζητήσαμε ήδη για την κατάσταση στην Κένυα και εκφράσαμε τη λύπη μας για την βιαιότητα που διέπει τις σχέσεις εκεί. Η κατάσταση αυτή δεν παρουσιάζει καμμία βελτίωση. Επικρατεί φόβος, τρόμος και βία στη χώρα. Βία που επιβάλλουν τα όργανα του κράτους. Ανησυχούμε σήμερα για τις ταραχές και το κύμα ωμής καταπίεσης που επικρατεί και έχουν κοστίσει ήδη πολλές ανθρώπινες ζωές. Ανησυχία μας προξενούν οι πρόσφατες επιθέσεις ένοπλων στρατιωτικών ομάδων, που εξανάγκασαν χιλιάδες ανθρώπων να εγκαταλείψουν τα σπίτια τους στην Μομπάσα.
<P>
Η Κένυα είναι μία από τις χώρες που υπέγραψαν την Συμφωνία του Λομέ. Ακριβώς με βάση την συμφωνία αυτή και δή το άρθρο 5, είμαστε υποχρεωμένοι να επέμβουμε σχετικά με τα ανθρώπινα δικαιώματα στην Κένυα και να ζητήσουμε από την κυβέρνηση ή τον Πρόεδρό της να θέσει σε εφαρμογή την συνταγματική μεταρρύθμιση για την οποία συμφώνησε, προκειμένου να προετοιμαστεί έτσι το έδαφος για την διεξαγωγή εκλογών.
<P>
Απαιτούμε δημοκρατικές συνθήκες στην Κένυα. Αυτή είναι και η απαίτηση των εγχώριων κομμάτων της αντιπολίτευσης, προκειμένου να υπάρχουν ίσες ευκαιρίες στις εκλογές. Σαν Ευρωπαϊκή Ένωση και σαν συμβαλλόμενο μέρος της σύμβασης Λομέ, μπορούμε να επιδιώξουμε την εφαρμογή της, ασκώντας πολιτικές και οικονομικές πιέσεις και θεωρώ, κύριε Pinheiro, ότι το θέμα αυτό θα απασχολήσει σε κάθε περίπτωση την επόμενη Σύνοδο του Λομέ, η οποία επίκειται.

<SPEAKER ID=166 LANGUAGE="FR" NAME="Giansily">
Κύριε Πρόεδρε, αγαπητοί συνάδελφοι, όπως δυστυχώς συμβαίνει πάρα πολύ συχνά στο Κοινοβούλιό μας, οι "διδάσκαλοι» έκαναν και πάλι την εμφάνισή τους, υποβάλλοντας πρόταση ψηφίσματος για την Κένυα, στην οποία αναπαράγεται λέξη προς λέξη κείμενο του Διεθνούς Νομισματικού Ταμείου, που συντάχθηκε τον περασμένο Ιούλιο, ενώ ήταν ακόμη εξαιρετικά δύσκολο να καταλάβουμε ποιός ευθυνόταν για τη βία στην Κένυα.
<P>
Καθώς διάγουμε έτος εκλογών, τα μέσα ενημέρωσης, κακώς πληροφορημένα, κατέληξαν πολύ βιαστικά στο συμπέρασμα ότι επρόκειτο για επανάσταση της αντιπολίτευσης, που κατεστάλη βίαια από τις δυνάμεις της αστυνομίας. Για τον λόγο αυτό, η πρόταση που μας υποβλήθηκε περιλαμβάνει, κυρίως, ένα τμήμα πρότασης που προσδιορίζει "ότι πολίτες εγκατέλειψαν τη χώρα ενόψει των πράξεων εκφοβισμού και των βιαιοπραγιών στις οποίες επιδίδονταν οι δυνάμεις ασφαλείας».
<P>
Όμως, σύμφωνα με τηλεγράφημα του Γαλλικού Πρακτορείου Τύπου, με χθεσινή ημερομηνία, δηλαδή 17 Σεπτεμβρίου, σύμφωνα με τους ιθύνοντες των τριών κομμάτων της αντιπολίτευσης, Ford-Kenya, Ford-Asili και Δημοκρατικό Κόμμα- οι βιαιοπραγίες είναι έργο φανατικών μουσουλμάνων που, στην περιοχή της Μομπάσα, στον Ινδικό Ωκεανό, σπέρνουν τον τρόμο καίγοντας σπίτια και τουριστικές εγκαταστάσεις, γιατί εκεί καταναλώνεται αλκοόλ.
<P>
Για να πω την αλήθεια, δεν μπορώ να καταλάβω ποιό είναι το ενδιαφέρον της κυβέρνησης του κ. Arap Moi να καταστρέψει την οικονομία της χώρας του, που βασίζεται κυρίως στον τουρισμό, μόλις λίγους μήνες πριν από τις εκλογές και ελάχιστες εβδομάδες πριν από την τουριστική περίοδο. Για τον λόγο αυτό, η Όμάδα Ένωση για την Ευρώπη δεν μπορεί να υπερψηφίσει ένα ψήφισμα που εξυπηρετεί προφανώς εσφαλμένο στόχο και που αποδεικνύει, για μία ακόμη φορά, ότι ορισμένα μέλη του Κοινοβουλίου μας, αντί να κάνουν τους πολυάσχολους, θα ήταν καλύτερα να παραμερίσουν τους ιδεολογικούς φραγμούς στην πληροφόρησή τους και να ενημερωθούν λεπτομερώς για την πραγματική κατάσταση που επικρατεί στην εν λόγω χώρα.
<P>
Κράτη του Κόλπου

<SPEAKER ID=167 NAME="Καραμάνου">
Κυρία Πρόεδρε, κύριε Επίτροπε, αγαπητοί συνάδελφοι, οι αποτροπιαστικές ειδήσεις της περασμένης εβδομάδας για δημόσιες εκτελέσεις θανατοποινιτών στα Ενωμένα Αραβικά Εμιράτα καθώς και η επικείμενη εκτέλεση δι'αποκεφαλισμού δύο βρετανίδων νοσοκόμων που κρίθηκαν ένοχες για δολοφονία ξαναφέρνουν με δραματικό τρόπο στην επικαιρότητα το θέμα της θανατικής ποινής και των εκτεταμένων παραβιάσεων θεμελιωδών ανθρωπίνων δικαιωμάτων. Η αύξηση στην επιβολή της θανατικής ποινής ανά τον κόσμο και οι συχνές δημόσιες εκτελέσεις, όπως αναφέρουν η Διεθνής Αμνηστία και το Παρατητήριο για τα Ανθρώπινα Δικαιώματα, θα πρέπει να μας προβληματίσουν σοβαρά και να ευαισθητοποιήσουν το Κοινοβούλιό μας και τα άλλα Θεσμικά Όργανα της 'Ενωσης, ώστε να αναληφθεί καμπάνια σε παγκόσμια κλίμακα για την κατάργηση της θανατικής ποινής. Το Ευρωπαϊκό Κοινοβούλιο διαθέτει και το κύρος και τη δύναμη και τους αναγκαίους υλικούς και έμψυχους πόρους για να το επιτύχει.
<P>
Κυρίες και κύριοι συνάδελφοι, δεν υπάρχει ούτε μία επιστημονικά αξιόπιστη έρευνα που να αποδεικνύει ότι η θανατική ποινή λειτουργεί προληπτικά; αντίθετα, αυξάνει αντί να μειώνει τις ανθρωποκτονίες μέσω μιας λειτουργίας αποκτήνωσης. Σήμερα, δυστυχώς, παρατηρείται τάση επαναφοράς της θανατικής ποινής και οι λόγοι αυτής της επαναστροφής σε μεσαιωνικού τύπου τιμωρία είναι:
<P>
Πρώτον, η αδυναμία της πολιτείας να ελέγξει την εγκληματικότητα που αυξάνει διότι δεν γίνονται επενδύσεις σε μακρόχρονη αντιεγκληματική κοινωνική πολιτική με στόχο την πρόληψη.-Δεύτερον, η αύξηση του φόβου της θυματοποίησης. 'Ολοι μας φοβούμαστε ότι θα πέσουμε θύματα εγκληματικής πράξης. Αυτός ο φόβος καλλιεργείται συστηματικά από τα μέσα μαζικής ενημέρωσης και συμβάλλει στην υιοθέτηση μέτρων καταστολής και όχι πρόληψης.-Τρίτον, η πίεση που ασκείται αφενός από τους διαμορφωτές της κοινής γνώμης και αφετέρου από τα χαμηλού μορφωτικού και κοινωνικοοικονομικού επιπέδου στρώματα που συνήθως θεωρούν ότι τα δικαστήρια είναι επιεική προς τους εγκληματίες.-Τέταρτον, οι εικόνες των μέσων μαζικής ενημέρωσης παρουσιάζουν τις πιο σπάνιες και αποκρουστικές μορφές εγκληματικότητας προκαλώντας ομαδική υστερία και αφυπνίζοντας την επιθυμία του κοινού για πιο αυστηρές ποινές και έμμεσα για τη θανατική ποινή.Η θανατική ποινή δεν έχει καμμιά θέση στις δημοκρατικές κοινωνίες, κανένας δεν έχει το απόλυτο δικαίωμα ζωής και θανάτου επί των άλλων. Αντίθετα, η θανατική ποινή είναι το όπλο που προτιμάνε τα ολοκληρωτικά καθεστώτα, διότι αποτελεί σύμβολο της θεοποίησης του κράτους και της ταπείνωσης του ατόμου μπροστά στην κρατική εξουσία; έτσι η θανατική ποινή χρησιμοποιείται συνηθέστατα για την εξόντωση των αντιπάλων του κράτους. Η Ευρωπαϊκή 'Ενωση θα πρέπει να εντείνει τις προσπάθειες κατά τη σύναψη οικονομικών και πολιτικών συμφωνιών ώστε οι ρήτρες για τον σεβασμό των ανθρωπίνων δικαιωμάτων να μην παραβιάζονται.

<SPEAKER ID=168 LANGUAGE="EN" NAME="Newens">
Κύριε Πρόεδρε, περισσότερα από 20 χρόνια πριν, το 1975, η Κυβέρνηση του Μπαχρέιν διέλυσε, ύστερα από δύο μόνο χρόνια λειτουργίας του, το πρώτο κοινοβούλιο που είχε εκλεγεί ποτέ στο Μπαχρέιν. Από τότε, αρνείται να το επαναφέρει στην εξουσία ή να προκηρύξει νέες εκλογές. Οι διαμαρτυρίες και οι εκστρατείες κατά της αυθαίρετης διακυβέρνησης έχουν κατασταλεί βίαια, με βάση τον Νόμο περί Κρατικής Ασφαλείας του 1974 και άλλα μέτρα. Ένας πολύ μεγάλος αριθμός ατόμων έχει τρομοκρατηθεί, συλληφθεί, καταδικαστεί, φυλακιστεί χωρίς δίκη ή σταλεί σε υποχρεωτική εξορία. Επιπλέον, έχουν γίνει πολλά σοβαρά παράπονα για βιαιοπραγίες, κακομεταχείριση και βασανιστήρια.
<P>
Αληθεύει φυσικά ότι ένα μέρος της δυσαρέσκειας που έχει προκληθεί από αυτή την τεταμένη ατμόσφαιρα έχει πάρει μορφές βίας. Εμείς, στο Ευρωπαϊκό Κοινοβούλιο δεν υποστηρίζουμε με κανένα τρόπο πράξεις τρομοκρατίας, βομβαρδισμών ή τις προσπάθειες των ισλαμιστών φoνταμενταλιστών, για παράδειγμα, να περιορίσουν την ελευθερία των γυναικών. Τέτοιες πράξεις, ωστόσο, δεν μπορούν να χρησιμοποιηθούν για να δικαιολογήσουν την άρνηση λειτουργίας οποιωνδήποτε δημοκρατικών δομών ή την αδυναμία εξασφάλισης των ανθρωπίνων δικαιωμάτων. Πολλοί αληθινοί δημοκράτες και αγωνιστές υπέρ της ειρήνης έχουν τιμωρηθεί και διωχτεί με τρόπο που αποτελεί την πιο κραυγαλέα καταπάτηση των ανθρωπίνων δικαιωμάτων.
<P>
Επιδρομές σε χώρους συνάντησης, σπίτια και άλλα μέρη, η θέση μίας καθηγήτριας σε διαθεσιμότητα, απολύσεις ατόμων λόγω υποβολής αναφορών και η επιδρομή στις 13 Δεκεμβρίου σε μία οργάνωση γυναικών όλες είναι απαράδεκτες ενέργειες.
<P>
Σκοπός αυτού του ψηφίσματος είναι όχι μόνο να καταγγείλει την καταπάτηση των ανθρωπίνων και δημοκρατικών δικαιωμάτων, αλλά και να κάνει έκκληση στις αρχές του Μπαχρέιν να αποκαταστήσουν τη δημοκρατία, να προκηρύξουν εκλογές, να απελευθερώσουν τους πολιτικούς καρτούμενους και να επιτρέψουν την επιστροφή των εξορίστων. Έλαβα διαβήματα από τις αρχές του Μπαχρέιν ενάντια σ' αυτό το ψήφισμα. Έχω όμως να τους πω ότι αυτός είναι ο μοναδικός τρόπος για να ξεπεραστεί η ένταση στη χώρα τους και να μην υφίσταται το ενδεχόμενο έκρηξης μακροπρόθεσμα. Συνεπώς, κάνουμε έκκληση στα κράτη μέλη της Ευρωπαϊκής Ένωσης, στις ΗΠΑ και σε άλλες χώρες, να ασκήσουν πραγματική πίεση στο Μπαχρέιν, όπως ορίζεται στο ψήφισμα, για να εισάγουν πάραυτα ουσιαστική δημοκρατική αλλαγή.

<SPEAKER ID=169 LANGUAGE="NL" NAME="Βertens">
Κυρία Πρόεδρε, όπως ανέφερε και ο κ. Newens, η κατάσταση στο Μπαχρέιν ολοένα και χειροτερεύει. Πέρασαν 22 χρόνια από τότε που διαλύθηκε η Βουλή και τα ανθρώπινα δικαιώματα παραβιάζονται συνεχώς. Προσφατες διαδηλώσεις για την αποκατάσταση της συνταγματικής τάξης, καταστάλθηκαν βιαίως. Πολιτικοί κρατούμενοι βασανίζονται - όπως μαρτυρούν οι αναφορές της Διεθνούς Αμνηστίας και της οργάνωσης Human Rights Watch. Η Ευρωπαϊκή Ενωση οφείλει να αποδοκιμάσει αυτή την πολιτική. Είναι σαφές ότι τέτοια αντίδραση σε μια ειρηνική διαδήλωση ρίχνει λάδι στη φωτιά. Και λάδι έχουν εκει μπόλικο, απ' ό, τι κατάλαβα.
<P>
Στις διμερείς επαφές ΕΕ-Μπαχρέϊν, πρέπει να καταστούν όλα αυτά σαφή. Ο εκδημοκρατισμός αποτελεί τη μόνη λύση για την κατάσταση όπως έχει διαμορφωθεί. Οι πολιτικοί κρατούμενοι να αφεθούν ελεύθεροι και οι πολιτικοί πρόσφυγες πρέπει να μπορέσουν να επιστρέψουν άφοβα στη χώρα τους. Οι χώρες της ΕΕ πρέπει να απέχουν από κάθε προμήθεια όπλων στο Μπαχρέιν και για καλύτερο αποτέλεσμα, πρέπει να ζητήσει απ' τους εταίρους τους να πράξουν το ίδιο.

<SPEAKER ID=170 LANGUAGE="DE" NAME="von Habsburg">
Κυρία Πρόεδρε, λυπούμαι πραγματικά επειδή θα πρέπει να αντικρούσω τους δύο προλαλήσαντες αγορητές. Έχω επισκεφθεί περισσότερο από μία φορά το Μπαχρέϊν. Γνωρίζω λίγο την ιστορία του Μπαχρέϊν, μέχρι και την δεκαετία του 40. Φαίνεται μόνο ότι οι εκθέσεις αυτές για το Μπαχρέϊν δεν έχουν καμμιά σχέση με την πραγματικότητα αυτής της χώρας.
<P>
Δεν θα πρέπει ίσως να ξεχνούμε ότι, χωρίς αμφιβολία, υπάρχουν βέβαια και εκεί όπως και σε όλες τις αραβικές χώρες κάποιες υπερβολές, που δεν μπορούμε να τις αντιμετωπίσουμε επαρκώς με ένα μαζικό διάβημα. Από την άλλη πλευρά, το Μπαχρέϊν απειλείται εξαιρετικά από τις ιρανικές δυνάμεις. Για τις ταραχές που θα μπορούσαν να παρατηρηθούν στην συνέχεια στο Μπαχρέϊν, υπεύθυνοι είναι οι σιίτες εξτρεμιστές που υποκινούνται απ'τις ιρανικές αρχές. Φυσικά και καταφέρονται εναντίον της κυβέρνησης. Επιθυμούν την πτώση της κυβέρνησης του Μπαχρέϊν για ένα απλό λόγο. Αρκεί να ρίξει κάποιος μια ματιά στον χάρτη. Το Μπαχρέϊν κατέχει θέση - κλειδί, αν δεν θεωρηθεί ως η θέση κλειδί σε ολόκληρη την περιοχή. Αν κατάφερναν ποτέ εξτρεμιστικές δυνάμεις να καταλάβουν το Μπαχρέϊν, αυτό δεν θα διατάρασσε μόνο την ηρεμία σ' ολόκληρη την περιοχή, αλλά θα συνεπέφερε και την ύπαρξη μεγάλης βίας εκεί.
<P>
Δυστυχώς, πρέπει να σας ομολογήσω, ότι αν καταφέρναμε να προκαλέσουμε σήμερα την πτώση της κυβέρνησης του Μπαχρέϊν, τότε μόνον θα αντικρύζαμε τί πραγματικά σημαίνει βία, καταστολή, καταπίεση και βασανιστήρια. Για τον λόγο αυτό, είμαι της άποψης ότι πρέπει να διενεργήσουμε φιλικές συζητήσεις με τους εκπροσώπους του Μπαχρέϊν. Δεν είναι αντίπαλοι μας. Αλλά πρέπει κανείς να τους διευκρινίσει ότι τους συμπαραστεκόμαστε έναντι του κινδύνου του Ιράν που τους απειλεί, ότι βρισκόμαστε δίπλα τους και θα κάνουμε ότι είναι δυνατόν για να υπάρξει μεγαλύτερη ελευθερία στο Μπαχρέϊν, προς θεού όμως όχι διαταράσσοντας την εσωτερική τους έννομη τάξη.
<P>
Για τους λόγους αυτούς θα απορρίψουμε το ψήφισμα αυτό.
<P>
Κολομβία

<SPEAKER ID=171 LANGUAGE="ES" NAME="Miranda de Lage">
Κυρία Πρόεδρε, κύριε Επίτροπε, αξιότιμοι κύριοι, πολλές φορές έχει μιλήσει αυτό το Κοινοβούλιο για την κατάσταση στην Κολομβία, για την βία, την τρομοκρατία και τις παραβιάσεις των ανθρωπίνων δικαιωμάτων. Η σημερινή συζήτηση και το αντίστοιχο ψήφισμα έχουν διαφορετική μορφή γιατί, επιτέλους, υπάρχει ένας φωτεινός ορίζοντας ελπίδας.
<P>
Η βία δεν έχει επιλύσει κανένα πρόβλημα στην Κολομβία. Αντιθέτως, η κατάσταση έχει επιδεινωθεί αφόρητα κατά τη διάρκεια των τελευταίων 30 χρόνων. Η κυβέρνηση αντικαταστήθηκε από οργανώσεις βίας και μαφίες εμπόρων ναρκωτικών. Η αποδιοργάνωση της χώρας είναι το αποτέλεσμα μιας βίας που καταδικάζουμε ακατάπαυστα. Για αυτό τον λόγο, η πρόταση της κυβέρνησης Samper για την έναρξη διαλόγου ανάμεσα στις αντιμαχόμενες πλευρές, θα πρέπει να υποστηριχθεί από όλα τα θεσμικά όργανα της Ευρωπαϊκής Ένωσης τα οποία έχουν εκφράσει πολλές φορές στις συζητήσεις τους μια τεράστια ανησυχία για το μέλλον αυτής της χώρας.
<P>
Εξάλλου, η κοινωνία της Κολομβίας αποδεικνύει ξεκάθαρα την δέσμευσή της για την ειρήνη μέσω διαφόρων πρωτοβουλιών, από την κινητοποίηση των πολιτών ως την εκπαίδευση για την ανεκτικότητα, αφήνοντας κατά μέρους τον εύλογο φόβο για αντίποινα. Αυτή είναι μια νέα κατάσταση η οποία πρέπει να κάνει τους αντάρτες, τις παραστρατιωτικές οργανώσεις και όλους εκείνους που χρησιμοποιούν τα όπλα αντί τα λόγια, να σκεφτούν.
<P>
Η προσπάθεια της κολομβιανής κοινωνίας δεν πρέπει να ανατραπεί. Έτσι το εξέλαβε η κυβέρνηση της Κολομβίας, η οποία προσφέρει την έναρξη ενός διαλόγου ο οποίος θα πρέπει να οδηγήσει στην ειρήνη.
<P>
Τέλος, ζητάμε διάφορα. Ζητάμε από τους αντάρτες να ανταποκριθούν θετικά σε αυτή την πρωτοβουλία. ζητάμε επίσης την εξάρθρωση των παραστρατιωτικών οργανώσεων. και επίσης την σύσταση μιας ομάδας φιλικών χωρών οι οποίες να εξασφαλίσουν την διαδικασία αυτή, ακριβώς όπως έχει γίνει πρόσφατα και σε άλλες περιπτώσεις. και ζητάμε από την Επιτροπή, με την ένθερμη υποστήριξη του Κοινοβουλίου, να προσφέρει την συνεργασία της για την επιτυχία αυτού του ειρηνευτικού εγχειρήματος.

<SPEAKER ID=172 LANGUAGE="DE" NAME="Kreissl-Dφrfler">
Η απαραίτητη προϋπόθεση για οιαδήποτε ειρηνευτική διαδικασία στην Κολομβία είναι μια ριζική βελτίωση της κατάστασης των ανθρωπίνων δικαιωμάτων στην χώρα αυτή. Περισσότερο από ένα εκατομμύριο άνθρωποι κατάντησαν πρόσφυγες στην ίδια τους την χώρα, όχι μόνο γιατί βρέθηκαν ανάμεσα στα μέτωπα των ανταρτών, απ' την μιά, και του στρατού, απ' την άλλη, αλλά και γιατί αποτελούν θύματα μιας ολοένα οξύτερης κοινωνικής σύγκρουσης. Μεγάλοι γαιοκτήμονες όπως ο τακτικός στρατός διατηρούν παρακρατικές ομάδες, με την βοήθεια των οποίων οι άνθρωποι διώχνονται μακριά από τα εύφορα χωράφια τους. Σίγουρα θυμόσαστε όλοι την παραδειγματική περίπτωση του αγροκτήματος Hacienda de la Cruz. Οι υπέρμαχοι των ανθρωπίνων δικαιωμάτων δεν είναι ασφαλείς ούτε στα σπίτια τους στην ίδια την πρωτεύουσα Μπογκοτά, όπως πρόσφατα ζήσαμε με την δολοφονία των δύο συνεργατών της CINEP. Παρ' όλα αυτά και εν μέσω μιας τέτοιας κατάστασης πρέπει να εκμεταλλευτούμε και την ύστατη ελπίδα που προσφέρει η κυβέρνηση, δηλαδή ειρηνευτικές διαπραγματεύσεις με τους αντάρτες. Ευχαρίστως είμαστε έτοιμοι να πράξουμε το κατά δύναμιν για να προωθήσουμε αυτή την διαδικασία. Κι αυτό ισχύει και για τις δύο πλευρές. Οφείλουν να καθίσουν στο ίδιο τραπέζι και επιτέλουςνα διαπραγματευθούν, χωρίς τούτο όμως να αποτελεί απλώς μια διαφημιστική εκστρατεία, προκειμένου να σταθεροποιηθεί το χαμένο γόητρο της κυβέρνησης. Δηλώνουμε ευχαρίστως πρόθυμοι, να συνεργαστούμε γι' αυτή την υπόθεση.

<SPEAKER ID=173 LANGUAGE="EN" NAME="Howitt">
Κυρία Πρόεδρος, προς επίρρωση αυτού του ψηφίσματος, είναι δίκαιο να συνεχίσει αυτό το Κοινοβούλιο την κριτική του απέναντι στη βία και τις καταπατήσεις ανθρωπίνων δικαιωμάτων από όλες τις μεριές στην κολομβιανή αντιπαράθεση. Καταδικάζουμε τη βία του ανταρτοπόλεμου και, αν και χαιρετίζουμε την, παρά τα αναμενόμενα, απελευθέρωση των 70 απαχθέντων στρατολογημένων νέων κατά τους προηγούμενους μήνες αυτού του χρόνου, εκφράζουμε την ανησυχία μας για πληροφορίες ανάμειξης στην εκλογική διαδικασία κατά την προεκλογική περίοδο των τοπικών εκλογών, που έχουν οριστεί για τις 26 Οκτωβρίου. Ενώ χαιρετίζουμε τις προτάσεις ειρήνευσης που διετύπωσε η Κολομβιανή Κυβέρνηση, αναγνωρίζουμε τα σοβαρά και εκκρεμή θέματα της καταπάτησης των ανθρωπίνων δικαιωμάτων ενάντια στις κρατικές αρχές, συμπεριλαμβανομένης της εμφανούς επιβολής κυρώσεων κατά της παραστρατιωτικής βίας μέσω του Conviver. Ας θυμηθούμε επίσης ότι ησυντριπτική πλειοψηφία των πολιτών έχουν εμπλακεί στην αντιπαράθεση ως αθώα θύματα, συμπεριλαμβανομένου σχεδόν ενός εκατομμυρίου βιαίως μετακινηθέντων ανθρώπων, οι οποίοι, όπως λέει ο συνάδελφός μου, έχουν αναγκαστεί να αφήσουν τα σπίτια τους από φόβο. Δεν μπορεί να επικρατήσει πραγματική ειρήνη χωρίς δικαιοσύνη. Απαραίτητη προϋπόθεση για την επικράτηση της ειρήνης αποτελεί ο τερματισμός της εκτεταμένης ασυλίας στη χώρα και η εφαρμογή κοινωνικής δικαιοσύνης για τους χωρικούς και τις αυτόχθονες κοινότητες.
<P>
Τελικά, αυτό το Κοινοβούλιο ενέκρινε για την Κολομβία πέρυσι τον Οκτώβριο, ένα ψήφισμα-ορόσημο για τα ανθώπινα δικαιώματα. Θα θέλαμε να ακούσουμε από εσάς ποιές πρακτικές δραστηριότητες έχετε αναλάβει και κατά πόσο έχετε κατορθώσει, τους τελευταίους δώδεκα μήνες, να συμβάλετε στην επίτευξη των στόχων αυτού του ψηφίσματος.

<SPEAKER ID=174 LANGUAGE="ES" NAME="Salafranca Sαnchez-Neyra">
Κυρία Πρόεδρε, δυστυχώς η βία σήμερα στην Κολομβία δεν δείχνει να ενδιαφέρεται για τους άλλους. Και αυτό το αποδεικνύει το γεγονός πως περισσότεροι από 9.000 υποψήφιοι απέσυραν την υποψηφιότητά τους στις επόμενες δημοτικές εκλογές, οι οποίες θα διεξαχθούν τον Οκτώβριο, κάτι που δεν προκαλεί έκπληξη αν λάβουμε υπόψη ότι περισσότεροι από 120 έπεσαν θύματα απαγωγής και 22 δολοφονήθηκαν, και συνιστάται στα μέλη του Κογκρέσο της Κολομβίας να χρησιμοποιούν αλεξίσφαιρο γιλέκο. Η οικονομική κατάσταση συνεχίζει να επιδεινώνεται και οι σχέσεις με τις Ηνωμένες Πολιτείες βρίσκονται στο χαμηλότερο σημείο των τελευταίων χρόνων.
<P>
Τι μπορεί να κάνει η Ευρωπαϊκή Ένωση μπροστά σε αυτή την κατάσταση; Δυστυχώς πολύ λίγα. Μπορεί να στηρίξει τις προσπάθειες της κυβέρνησης και διάφορους τομείς της κοινωνίας των πολιτών, για να επιτευχθεί μια δίκαιη ειρήνη. Μπορεί να στηρίξει τις προσπάθειες της Ευρωπαϊκής Επιτροπής και συγκεκριμένα του Επίτροπου Marνn- προς την ίδια κατεύθυνση. Αλλά ας μην ξεγελιόμαστε, δεν θα μπορέσει να βρεθεί καμία λύση αν δεν δημιουργηθούν οι κατάλληλες συνθήκες για μια δικαιοσύνη η οποία να είναι άξια του ονόματός της.

<SPEAKER ID=175 LANGUAGE="SV" NAME="Svensson">
Κυρία Πρόεδρε, στη πρόταση ψηφίσματος χαιρετίζεται η ειρηνευτική πρωτοβουλία της κολομβιανής κυβέρνησης. Αυτή η πρωτοβουλία διακηρύχθηκε την 28η Αυγούστου. Θα πρέπει όμως να σημειώσουμε ότι ήδη την 4η Σεμπτεμβρίου ο στρατός και παραστρατιωτικές ομάδες ξεκίνησαν μια επίθεση με, μεταξύ άλλων, μαζικούς βομβαρδισμούς πολιτικών στόχων. Αυτά τα συμβάντα τεκμηριώνονται, μεταξύ άλλων, από την εθνική οργάνωση των αυτόχθονων και επίσης από εφημερίδες όπως η El Paίs και η La Naciσ n. Φαίνεται ότι το Κοινοβούλιο και η Επιτροπή πρέπει να επαγρυπνούν περισσότερο σε σχέση με το διπλό παιγνίδι που παίζει η κολομβιανή κυβέρνηση όπως επίσης και οι ένοπλες δυνάμεις της.
<P>
Χιλή

<SPEAKER ID=176 LANGUAGE="DE" NAME="Kreissl-Dφrfler">
Κυρία Πρόεδρε, στο Κοινοβούλιο, εδώ και πολύ καιρό δεν έχουμε συζητήσει πλέον για τις παραβιάσεις των ανθρωπίνων δικαιωμάτων στη Χιλή. Κι όμως υπάρχουν στην χώρα αυτή ανοιχτές πληγές από την εποχή της δικτατορίας του στρατηγού Pinochet. Ένας νόμος αμνηστείας που διασφαλίζει την αμνηστεία των στρατιωτικών, δημιούργησε κωλύμματα, έως τώρα, προκειμένου να προσαχθούν ενώπιον του δικαστηρίου και να καταδικαστούν οι ένοχοι φρικτών εγκληματικών πράξεων, κατά τη διάρκεια της στρατιωτικής δικτατορίας στην χώρα.
<P>
Όμως τώρα, θα μπορούσε να τεθεί τέρμα στην αμνηστεία αυτή. Και γι' αυτό ενέχει το σημερινό μας ψήφισμα ιδιαίτερη σημασία. Μία αγωγή που κατέθεσαν Ισπανοί δικηγόροι θέτει στην Ισπανία το καθήκον εξακρίβωσης εγκληματικών πράξεων, οι οποίες διαπράχτηκαν κατά της ανθρωπότητος κατά την διάρκεια της δικτατορίας. Αν όπως προβλέπεται να αναληφθεί η ποινική διαδικασία κανονικά, πρέπει να εκδοθεί ο Pinochet και μάλιστα στην Ισπανία, βάσει μιάς υφιστάμενης συμφωνίας περί εκδόσεως προσώπων. Πιστεύω ότι είναι πολύ σημαντικό να ακολουθήσουν αυτό το παράδειγμα και άλλα κράτη, ώστε να ιαθούν τελικά οι χαίνουσες πληγές, γιατί μπορεί να συγχωρήσει μόνο αυτός που καλά γνωρίζει.

<SPEAKER ID=177 LANGUAGE="ES" NAME="Pons Grau">
Κυρία Πρόεδρε, πρώτον αυτό είναι ένα ψήφισμα το οποίο κατευθύνεται άμεσα κατά της ατημωρησίας. Δεν πρόκειται για μια αναφορά στο παρελθόν, αλλά για μια υπεράσπιση του παρόντος και του μέλλοντος, γιατί η ατιμωρησία αποτελεί την πηγή των συνεχών υποβαθμίσεων των ανθρωπίνων δικαιωμάτων. Παράλληλα όμως, είναι ένα ψήφισμα για το οποίο έχουν ληφθεί υπόψη ο υψηλότερος σεβασμός προς τις πολιτικές και δημοκρατικές αρχές της Χιλής.
<P>
Εκτός από τον λαό της Χιλής, δύσκολα άλλο θεσμικό όργανο έχει παλέψει τόσο όσο αυτό το Κοινοβούλιο για την αποκατάσταση της δημοκρατίας σε αυτή τη χώρα αλλά, παράλληλα, το ψήφισμα βρίσκεται σε πλήρη συνοχή με την πολιτική αυτού του Κοινοβουλίου, το οποίο συνεχώς κάνει προσπάθειες για την υπεράσπιση των ανθρωπίνων δικαιωμάτων. Βρίσκεται επίσης σε πλήρη συνοχή με το διεθνές δίκαιο, το οποίο μας δείχνει πως τα εγκλήματα κατά της ανθρωπότητας δεν μπορούν να παραγράφονται. Και βρισκόμαστε παράλληλα σε ευθεία γραμμή με τα ψηφίσματα των νομικών αρχών της Χιλής, οι οποίες βεβαιώνουν πως οι δράσεις της πολιτικής αστυνομίας κατά την δικτατορία αποτελούσαν πραγματικές απόπειρες κατά της ανθρωπότητας. Βρίσκεται επίσης το ψήφισμα σε πλήρη συνοχή με τα όσα εξέφρασε η σημερινή κυβέρνηση της Ισπανίας σε αυτή τη Γερουσία, η οποία επαναλαμβάνει την κραυγή του λαού και στηρίζει πλήρως το ψήφισμα αυτό. Και συνδέεται, παράλληλα, με ψηφίσματα του κοινοβουλίου της Χώρας των Βάσκων και της Αυτόνομης Κοινότητας της Valencia καθώς και με την στήριξη που οι αρχές των Ηνωμένων Πολιτειών παρέχουν αυτή τη στιγμή στον Ισπανό δικαστή, ανοίγοντας τα αρχεία που αναφέρονται στις περιπτώσεις βίας κατά τη διάρκεια της δικτατορίας.
<P>
Και, επομένως, αναφέρεται στην άποψη που κυριαρχεί όχι μόνο στην Ισπανία, αλλά και σε πολλούς ευρωπαίους πολίτες που δεν θέλουν να αποτελεί η ατιμωρησία άτρωτο στοιχείο. Συνεπώς, αυτό το Κοινοβούλιο δεν μπορεί να παραβλέψει αυτή την κραυγή, και δεν μπορούμε να ενεργούμε χρησιμοποιώντας διπλή γλώσσα. Για αυτό τον λόγο σας ζητώ να το υπερψηφίσετε, διότι θα ήταν αδιανόητη η αποχή του Κοινοβουλίου από αυτή την υπόθεση.

<SPEAKER ID=178 LANGUAGE="PT" NAME="Barros Moura">
Κυρία Πρόεδρε, θεωρώ ότι το νόημα της παρούσας πρότασης ψηφίσματος έχει ήδη εξηγηθεί πολύ καλά από τον εισηγητή, το συνάδελφό μας Pons Grau. Η υπερψήφιση, σήμερα, από το Ευρωπαϊκό Κοινοβούλιο μιας τέτοιας θέσης θα κινείται προς την κατεύθυνση μιας συνεχιζόμενης και συνεπούς δράσης, μιας δράσης βαθιά ριζωμένης στις αρχές του δικαίου, μιας δράσης που προσβλέπει στην απόδοση δικαιοσύνης κατά της ατιμωρησίας και της λήθης των εγκλημάτων που διαπράττονται συστηματικά με παραβίαση των ανθρωπίνων δικαιωμάτων.
<P>
Η προκειμένη περίπτωση της Χιλής είναι εξαιρετικά σοβαρή. Και είναι ιδιαίτερα αποκρουστικό το γεγονός ότι, μόλις πριν από λίγες μέρες, κατά τη διάρκεια μιας στρατιωτικής τελετής η οποία ήταν προσβλητική για τις ίδιες τις χιλιανές ένοπλες δυνάμεις -για να μην πούμε πως ήταν προσβλητική για τις δημοκρατικές αρχές-, ο δικτάτορας βρήκε την ευκαιρία να αυτοδοξαστεί για το παρελθόν, λες και το παρελθόν αυτό δεν χαρακτηρίστηκε από τη διάπραξη σωρείας εγκλημάτων κατά της ανθρωπότητας.
<P>
Οφείλουμε να παράσχουμε πολιτική στήριξη στην πρωτοβουλία της Ενωσης Προοδευτικών Ελεγκτών, η οποία προσέφυγε ενώπιον ενός ισπανικού δικαστηρίου. Αυτό είναι που μπορούμε να κάνουμε. Αυτό είναι που οφείλουμε να κάνουμε εν ονόματι του δόγματος της Ευρωπαϊκής Κοινότητας για προάσπιση των δικαιωμάτων του ανθρώπου και της δημοκρατίας. Αυτό ακριβώς ζητούμε από την Επιτροπή να πράξει: να στηρίξει τις δράσεις που, στη Χιλή, αντιστέκονται στην ατιμωρησία, τις δράσεις που συμβάλλουν στην παγίωση της δημοκρατίας.

<SPEAKER ID=179 LANGUAGE="ES" NAME="Fernαndez-Albor">
Κυρία Πρόεδρε, η απομάκρυνση του Στρατηγού Pinochet από το αξίωμα του Αρχηγού του Επιτελείου της Χιλής θα γίνει τον Μάρτιο του 1998. Η δημοκρατική μετάβαση, όπως όλοι ελπίζουμε, θα κορυφωθεί εκείνη την συγκεκριμένη στιγμή.
<P>
Καταδικάζοντας έντονα κάθε παραβίαση των ανθρωπίνων δικαιωμάτων, η πολιτική ομάδα μας δεν αμφισβητεί στο παραμικρό την βάση του ψηφίσματος που παρουσιάζεται από τους συναδέλφους μας. Θα θέλαμε όμως να τονίσουμε πως η Κυβέρνηση της Χιλής, με επικεφαλής τον Πρόεδρο Frei, κάνει σημαντικές προσπάθειες υπέρ της εδραίωσης της δημοκρατίας και υπέρ ενός Κράτους Δικαίου. Θα ήθελα επίσης να σας θυμίσω πως η Κυβέρνηση της Χιλής, εδώ και περισσότερο από μια δεκαετία, είναι μια συγκεντρωτική κυβέρνηση ανάμεσα στο κόμμα του Προέδρου Frei, στο Σοσιαλιστικό Κόμμα και στο Κόμμα για την Δημοκρατία.
<P>
Οι σχέσεις ανάμεσα στην Ευρωπαϊκή Ένωση και την Χιλή βρίσκονται σε ένα πάρα πολύ καλό στάδιο. Στα πλαίσια αυτά, μια αντιπροσωπεία του Ευρωπαϊκού Κοινοβουλίου θα επισκεφθεί σύντομα το Σαντιάγο.
<P>
Θα ήθελα να τελειώσω ζητώντας, εξ ονόματος της ομάδας μου, χωριστή ψηφοφορία για την παράγραφο 4 του ψηφίσματος.

<SPEAKER ID=180 LANGUAGE="PT" NAME="Rosado Fernandes">
Κυρία Πρόεδρε, λυπούμε που θα αποτελέσω την παραφωνία μέσα στη συγχορδία των «πολιτικώς ορθώς σκεπτομένων». Οι λόγοι είναι απλοί: η Χιλή είναι η μοναδική χώρα της Νοτίου Αμερικής που γνώρισε τη δημοκρατία επί 150 συναπτά χρόνια. Δημοκρατικές εκλογές έφεραν στην εξουσία τον Πρόεδρο Αλιέντε. Η κυβέρνησή του διαταράχθηκε με τραγικό τρόπο από τη βίαιη δράση του MIR και του ηγέτη του, Altamirano, για τον οποίο επίσης δεν είναι «πολιτικώς ορθόν» να ομιλούμε... Οι διωγμοί και οι δολοφονίες εκείνης της εποχής άνοιξαν το δρόμο για την επιβολή μιας βίαιης και τραγικής στρατιωτικής δικτατορίας, που σε παγκόσμια κλίμακα επεκρίθη περισσότερο απ' ό, τι πολλά άλλα δικτατορικά καθεστώτα, εξίσου ή και περισσότερο βίαια, τα οποία βρίσκονται ή βρέθηκαν στην εξουσία στην Αφρική και στην Ασία.
<P>
Η κοινή δημοκρατική λογική του χιλιανού λαού οδήγησε τον δικτάτορα στο να εγκαταλείψει εν μέρει το προσκήνιο της εξουσίας και στην αποκατάσταση της δημοκρατίας. Εγώ, που γεννήθηκα και έζησα μέσα στη δικτατορία του Σαλαζάρ, εγώ που έζησα και αγωνίστηκα κατά της κομμουνιστικής δικτατορίας που επακολούθησε, αισθανόμουν ανέκαθεν χαρά για τη δημοκρατική τύχη των στρατιωτικών που απαλλάχθηκαν, αν και κατηγορούντο για το αιματοκύλισμα της Αφρικής και του Τιμόρ. Πολλοί απ' αυτούς πλούτισαν υπό τη σκιά της λεγόμενης «επανάστασης των γαρυφάλλων».
<P>
Γι' αυτό, ζητώ από αυτό το Κοινοβούλιο να επιδείξει λογική και να έχει την τόλμη να δει τη στάχτη που υπάρχει στα δικά του μάτια και όχι στα μάτια των άλλων, επειδή όντως, από τη στιγμή που δεν έχουμε την ικανότητα να παλέψουμε κατά της διαφθοράς και κατά της απάτης μέσα στις ίδιες μας τις χώρες, δεν πιστεύω ότι είμαστε σε θέση να δίνουμε μαθήματα σε μια δημοκρατικώς αναδειχθείσα κυβέρνηση.

<SPEAKER ID=181 LANGUAGE="DE" NAME="Sichrovsky">
Κυρία Πρόεδρε, το νόημα του ψηφίσματος - όπως εμείς το συλλαμβάνουμε - είναι να δείξει, εν πάση περιπτώσει, ότι εμείς οι Ευρωπαϊοι πάντα έχουμε μια ιδιαίτερη ευθύνη, όταν πρόκειται για την τιμωρία των υπεύθυνων για την διάπραξη εγκληματικών πράξεων σε μια δικτατορία. Η μετάβαση από την δικτατορία στην δημοκρατία είναι μια εξέλιξη που πραγματοποίησαν πολλές χώρες στην Ευρώπη. Συχνά, αυτό δεν συνέβη τόσο απλά και μάλιστα όχι με τον τρόπο μιας αλλαγής της κρατικής ηγεσίας από την μια μέρα στην άλλη. Δεν πρόκειται δηλ. εδώ για εκδίκηση, ούτε για να αποδειχτεί ότι ίσως η πρόσφατη δημοκρατία στη Χιλή δεν είναι αρκετά σταθερή.
<P>
Είναι εν τούτοις αναγκαίο, να υπάρξει δίωξη και καταδίκη των υπευθύνων για εγκλήματα την εποχή της δικτατορίας. Η μετάβαση από μια δικτατορία στη δημοκρατία αποτελεί πάντοτε οικογενειακή υπόθεση. Η γενιά μου παρακολούθησε αυτή την διαδικασία, εδώ, στην Ευρώπη. Πρόκειται για την τύχη των δραστών και θυμάτων που υπήρχαν μέσα στην ίδια οικογένεια και που έπρεπε κανείς να αναγνωρίσει σαν κομμάτι της ιστορίας μας. Ίσως μόνο μετά την αναγνώριση αυτών των εξελίξεων μέσα στους κόλπους της ίδιας οικογένειας, να έχουν εν τέλει θωρακιστεί τόσο με σταθερότητα, οι δημοκρατίες της Ευρώπης,
<P>
Για τον λόγο αυτό, η δίωξη των υπευθύνων αποτελεί ένα βασικό όρο για την σταθερότητα μιας νεαρής δημοκρατίας. Η αμνηστεία ή η παραγραφή δεν αποτελούν έκφραση μεγαλοψυχίας αλλά προκαλούν στο κάτω - κάτω αποσταθεροποίηση για το δημοκρατικό μέλλον της Χιλής. Δεν πρόκειται εδώ για πράξεις εκδίκησης αλλά για ένα δικαστικό αγώνα, όπου θα αποδειχτεί ότι μια δημοκρατία είναι αρκετά ισχυρή για να μη καταδικάσει αυτούς μόνο που τότε συνεργάστηκαν αλλά και τους υπεύθυνους για συγκεκριμένες εγκληματικές πράξεις.
<P>
Αιθιοπία

<SPEAKER ID=182 LANGUAGE="EN" NAME="Moorhouse">
Κυρία Πρόεδρε, η δική μου πρόταση ψηφίσματος σήμερα αφορά την κατάσταση στην Αιθιοπία η οποία, παρά τους φυσικούς της πόρους, είναι μία από τις πιο φτωχές και ελάχιστα ανεπτυγμένες χώρες στον κόσμο. Είναι μία πολυσύνθετη χώρα 55 περίπου εκατομμυρίων κατοίκων, συμπεριλαμβανομένων όχι λιγότερων των 76 εθνικών ομάδων, που μιλάνε 286 λώσσες. Η Αιθιοπία, όπως γνωρίζουμε καλά και μάθαμε για πρώτη φορά μέσω στατιστικών πριν από περισσότερα από δέκα χρόνια, έχει μακρά ιστορία πολέμων, λιμών και ξηρασίας. Οι τελευταίες εκλογές του 1992 έδωσαν ελπίδες σε όλους ότι η κατάσταση τελικά θα βελτιωνόταν.
<P>
Αλλοίμονο, έχουν περάσει μόνο τρία χρόνια από την κατάρτιση του νέου συντάγματος που διασφάλιζε τον σεβασμό των θεμελιωδών ανθρωπίνων δικαωμάτων, και παρά τις υποσχέσεις των αρχών της Αιθιοπίας, υποβάλλονται ακόμη πολυάριθμες αναφορές για παραβιάσεις των ανθρωπίνων δικαιωμάτων από τις κυβερνητικές δυνάμεις της Αιθιοπίας και αναμφίβολα από άλλους. Οι αρχές παραδέχονται ότι έχουν γίνει μερικές από αυτές τις παραβιάσεις, αλλά ισχυρίζονται ότι πρόκειται για μεμονωμένα περιστατικά χωρίς τη δική τους συγκατάθεση. Υποστηρίζουν ότι τέτοιες παραβιάσεις είναι αναμενόμενες σε μία χώρα που έχει υποστεί βανδαλισμούς 17 χρόνων καταπίεσης και εμφύλιου πολέμου.
<P>
Η πρόσφατη δολοφονία, στις 11 Ιουνίου 1997, του κ. Assefa Maru, μέλος της Διδασκαλικής ·Ενωσης της Αιθιοπίας, τονίζει για μία ακόμη φορά την ανάγκη να σεβαστούν οι αρχές της Αιθιοπίας τα ανθρώπινα δικαιώματα των πολιτών τους, ανεξάρτητα από την εθνική ομάδα στην οποία μπορεί να ανήκουν, και να παρακολουθεί στενά η Ευρωπαϊκή Ένωση την κατάσταση στην Αιθιοπία. Ζητώ την υποστήριξη του Σώματος εν όψει αυτής της σοβαρής παραβίασης των ανθρωπίνων δικαιωμάτων.

<SPEAKER ID=183 LANGUAGE="EN" NAME="Tomlinson">
Κυρία Πρόεδρος, θα αναφερθώ σε ένα διαδικαστικό θέμα. Εκπλήσσομαι που ακριβώς πριν από την έναρξη αυτής της συζήτησης για τη Αιθιοπία, δεν έγινε σαφές από τον κ. Moorhouse, ή από οποιονδήποτε άλλο, ότι ο Πρόεδρος του Κοινοβουλίου έχει επιμείνει πάνω στην τροποποίηση του τυπωμένου κειμένου. Διαμαρτυρήθηκα σήμερα το πρωί επειδή η αιτιολογική σκέψη Δ του κειμένου είναι ουσιαστικά ανακριβής.
<P>
Ζήτησα από τον Πρόεδρο να εξακριβώσει, κατά πόσο η Επιτροπή των Ηνωμένων Εθνών για τα Ανθρώπινα Δικαιώματα στη Γενεύη, όντως εξέφρασε καταδίκη κατά την πεντηκοστή τρίτη σύνοδό της, όπως υποδηλώνεται στο κείμενο του κ. Moorhouse. Ο Πρόεδρος έλεγξε τι συνέβη στη Γενεύη και επέμεινε να διαγραφούν οι λέξεις "εξέφρασε την καταδίκη της λόγω της συνεχιζόμενης» (αυτές οι έξι λέξεις) και να αντικατασταθούν από την πιο ακριβή έκφραση "συζήτησε». Αυτό που έγινε στη Γενεύη ήταν απλά μία συζήτηση: δεν εκφράστηκε καταδίκη.
<P>
Προτού συνεχίσουμε τη συζήτηση, κυρία Πρόεδρος, θα πρέπει να γίνει σαφέστατο σε όλα τα μέλη αυτού του Σώματος, ότι συζητάμε για ένα διαφορετικό κείμενο από εκείνο που υπέβαλε ο κ. Moorhouse, επειδή ο Πρόεδρος έχει δώσει εντολή να γίνει διόρθωση εξαιτίας της ουσιαστικής ανακρίβειας αυτής της καταγγελίας στην αιτιολογική σκέψη Δ.

<SPEAKER ID=184 NAME="Πρόεδρος">
Κύριε Tomlinson, παρακολούθησα το θέμα σήμερα το πρωϊ, όταν είχατε παρέμβει. Η αιτιολογική σκέψη Δ δεν περιέχεται πλέον στο κείμενο. Αυτό το βλέπετε. Τώρα υποστηρίζετε ότι αυτή η επιλογή λέξεων "καταδίκασε» και στο άρθρο Ι "καταδικάζει την δολοφονία» κλπ. δεν ανταποκρίνεται στα πραγματικά γεγονότα. Στο γερμανικό κείμενο θα διάβαζα: "καταδικάζει την δολοφονία της Assefa Marin», δεν έχει εκφραστεί οπωσδήποτε νομικά αλλά θα μπορούσε να αποτελέσει και μια έκφραση άρνησης απέναντι στην πράξη αυτή. Με ενημερώσαν ότι εν τω μεταξύ έχει ελεγχθεί το θέμα και ότι η έκφραση ανταποκρίνεται στα γεγονότα.

<SPEAKER ID=185 LANGUAGE="DE" NAME="Swoboda">
Κυρία Πρόεδρε, εάν είμαι καλά ενημερωμένος στα επί μέρους κείμενα της κάθε γλώσσας υπάρχουν διαφορετικές διατυπώσεις των άρθρων·αυτό που στο γερμανικό κείμενο αναφέρεται σαν ατιολογική σκέψη Γ στο αγγλικό κείμενο αναφέρεται σαν αιτιολογική σκέψη Δ. Αυτό πρέπει να αλλάξει. Υπάρχουν εξάλλου φωνές σ' αυτό το Κοινοβούλιο ότι πρέπει να παραλειφθεί εντελώς αυτή η αιτιολογία. Θα παρακαλούσα επίσης τον συνάδελφο Moorhouse μήπως θα μπορούσε να παραληφθεί εντελώς η αιτιολογική σκέψη Γ στο γερμανικό κείμενο ή Δ στο αγγλικό κείμενο.

<SPEAKER ID=186 LANGUAGE="EN" NAME="Moorhouse">
Κυρία Πρόεδρος, θα αναφερθώ σε ένα διαδικαστικό θέμα Δυσκολεύομαι λίγο να καταλάβω, γιατί ο κ. Tomlinson εφαρμόζει τόσο σκληρή πολιτική. Από όσο ξέρω, είναι η πρώτη φορά που παίρνει μέρος σε συζήτηση για τα ανθρώπινα δικαιώματα.
<P>
Το μόνο που μπορώ να υποθέσω είναι, ότι έχει δωροδοκηθεί από τον Πρεσβευτή της Αιθιοπίας στην Ευρωπαϊκή Ένωση επειδή, όπως θα ακούσουμε εντός ολίγου, ο Πρεσβευτής στις Βρυξέλλες έχει καθυστερήσει υπερβολικά, για να μη θεωρηθεί ότι υπερβάλλω - αυτό θα επιβεβαιωθεί σύντομα - να απαντήσει στις κατηγορίες αυτού του είδους, που έχουμε κάνει εδώ στα πλαίσια αυτού του ψηφίσματος. Αυτό είναι το πρώτο θέμα στο οποίο ήθελα να αναφερθώ. Απλά δεν καταλαβαίνω, γιατί να τον έχει στο "χέρι», τρόπος του λέγειν, ο Πρεσβευτής της Αιθιοπίας και οι αρχές της, που είναι πραγματικά άκρως υπεύθυνες για το θέμα των ανθρωπίνων δικαιωμάτων.
<P>
Ανησυχούμε εδώ για τις ανθρώπινες ζωές και για τη μοίρα του κ. Assefa Maru, που δολοφονήθηκε. Δεν είναι, συνεπώς, η κατάλληλη στιγμή να κάνουμε τόσο αναλυτικές εκτιμήσεις της σημασιολογίας του ψηφίσματος, το οποίο μετά χαράς θα τροποποιήσω στο βαθμό που θεωρείται απαραίτητο από το Σώμα. Πράγματι, έχει ήδη αναγνωριστεί από την προεδρεία και έχουν γίνει τροποποιήσεις στο ψήφισμα, το οποίο ελπίζω να γίνει αποδεκτό.

<SPEAKER ID=187 NAME="Πρόεδρος">
Κύριε Moorhouse προτίθεστε να αποσύρετε την αιτιολογία Γ; Αυτή είναι η συμβιβαστική πρόταση.

<SPEAKER ID=188 LANGUAGE="EN" NAME="Moorhouse">
 Κυρία Πρόεδρος, είχαμε κάποιες άτυπες συζητήσεις. Είμαι πανέτοιμος για κάτι τέτοιο, εφόσον διευκολύνει την κατάστασή μας, καθώς το θέμα έχει τονιστεί με τόση κακεντρέχεια από έναν από τους συναδέλφους μου.

<SPEAKER ID=189 NAME="Πρόεδρος">
Κύριε Tomlinson, εφόσον αποσύρθηκε η αιτιολογική σκέψη Γ δεν χρειάζεται να συζητήσουμε περαιτέρω. Η αιτιολογική σκέψη Γ αποσύρθηκε προ ολίγου από τον κύριο Moorhouse.

<SPEAKER ID=190 LANGUAGE="EN" NAME="Tomlinson">
Κυρία Πρόεδρος, ο κ. Moorhouse έκανε μία δήλωση που αποτελεί σχεδόν την πιο προσβλητική δήλωση, που θα μπορούσε ποτέ να γίνει για έναν συνάδελφο κοινοβουλευτικό. Τα ακριβή του λόγια - και πρέπει να επιμείνω στο να υπερασπίσω τον εαυτό μου έναντι αυτών - ήταν, κατά πρώτον, ότι είπε ότι δεν συμμετείχα σ' αυτές τις συζητήσεις και στη συνέχεια ότι υποστήριξε ότι ήμουν "του χεριού» του Πρεσβευτή μίας ξένης χώρας. Τα λόγια αυτά είναι προσβλητικά για κάθε κοινοβουλευτικό, είναι εντελώς ανακριβή, τόσο ανακριβή όσο και το σχέδιο ψηφίσματος του κ. Moorhouse.
<P>
Στο σχέδιο ψηφίσματος του κ. Moorhouse - και ρωτάω απλά για να πάρω μία απάντηση που να αντιπροσωπεύει την αλήθεια - δηλώνεται ότι η Επιτροπή των Ηνωμένων Εθνών "εξέφρασε την καταδίκη της». Η Επιτροπή όμως δεν έκανε κάτι τέτοιο. Πρόκειται για μία αναλήθεια, και δε χρειάζεται να σε έχει κάποιος "στο χέρι» για να πεις την αλήθεια σε ένα δημοκρατικό κοινοβούλιο. Ελπίζω ότι ο κ. Moorhouse διαθέτει αρκετό θάρρος για να σηκωθεί και να αποσύρει αυτές τις συκοφαντίες.

<SPEAKER ID=191 NAME="Πρόεδρος">
Κύριε Tomlinson, πιστεύω ότι τώρα αποσαφηνίστηκαν τα πράγματα όσον αφορά το κείμενο του ψηφίσματος. Όσον σας αφορά αισθάνεσθε προσβεβλημένος. Νομίζω ότι μπορούμε ίσως να το κουβεντιάσουμε πάλι στο τέλος της συζήτησης. Έχουμε ακόμη 3 λεπτά γι' αυτήν. Κύριε Macartney σχετικά με διαδικστικό θέμα.

<SPEAKER ID=192 LANGUAGE="EN" NAME="Macartney">
Κυρία Πρόεδρος, έχω να κάνω δύο πολύ σύντομες και συναφείς παρατηρήσεις. Πρώτον, αν υπάρχει πραγματική σύγχυση όσον αφορά τις προτάσεις που πρόκειται να τεθούν σε ψηφοφορία από το Σώμα, πιθανόν να μην μπορέσουμε να ψηφίσουμε σήμερα το απόγευμα. Όντως υπάρχει σύγχυση.
<P>
Δεύτερον, ο κ. Moorhouse θα πρέπει να σκεφτεί τη θέση του και να αποσύρει τις καταγγελίες του αμέσως, επειδή, όσοι από εμάς μοιράζονται την ανησυχία, αισθανόμαστε ότι έχουμε εξίσου θιγεί.

<SPEAKER ID=193 NAME="Πρόεδρος">
Κύριε Macartney υπάρχει πλήρης σαφήνεια σχετικά με το κείμενο επί του οποίου πρέπει να ψηφίσουμε κατόπιν. Στο άλλο θέμα θα επανέλθουμε αργότερα.

<SPEAKER ID=194 LANGUAGE="NL" NAME="Van Bladel">
Κύριε Πρόεδρε, είναι η ώρα της συζήτησης επίκαιρων θεμάτων. Πριν από μια ώρα, εξερράγη μια βόμβα σ'ενα λεωφορείο με τουρίστες στο Κάϊρο, προκαλώντας το θάνατο εννέα ανθρώπων, εκ των οποίων έξι ήταν γερμανοί τουρίστες. Εκφράζω τα συλληπητήριά μου. Και στο φαξ μου, έφτασε μια κραυγή βοήθειας από τη Γουατεμάλα. Ο Felipe de Jesurin και η Immelda Lopez de Sandoval καταδιώκονται από αυτοκίνητα και απειλείται η ζωή τους. Κύριε Πρόεδρε, αναφέροντας τα ονόματά τους εδώ, ίσως μπορέσω να σώσω τη ζωή τους.
<P>
Ως προς την Αιθιοπία, δύο χρόνια τώρα μου έρχονται αναφορές για παραβιάσεις ανθρωπίνων δικαιωμάτων. Θεώρησα ότι μετά τη δικτατορία, έπρεπε να δοθεί πίστωση χρόνου στην κυβέρνηση. Δυστυχώς, αυτή η προσέγγιση δεν απέδωσε. Στις 11 Ιουλίου ζήτησα γραπτώς διευκρινίσεις για τη δολοφονία των Assefa Maru και Wakotola. Ο πρέσβης υποσχέθηκε ν'απαντήσει. Πρόσφατα του τηλεφώνησα, και το αποτέλεσμα ήταν μόνον αλαζονία και κωφότητα. Κύριε Πρόεδρε, αν ένας πρέσβης δεν είναι διατεθειμένος καν να ακούσει τις ανησυχίες μας για φυλακισμένους δημοσιογράφους και αυθαίρετες εκτελέσεις, είναι δικαίωμα και υποχρέωσή μας να το καταγγείλουμε. Αποτελεί μήνυμα προς την Αιθιοπία, μήνυμα που υποστηρίζει η ομάδα μου.

<SPEAKER ID=195 LANGUAGE="IT" NAME="Fassa">
Κυρία Πρόεδρε, δεν αμφισβητείται η εξαιρετική σημασία της ορολογίας, της εννοιολογικής ερμηνείας, όπως επίσης της σαφήνειας των πράξεων που υιοθετούνται στην Ολομέλεια. Ωστόσο, η ίδια η ένταση της υπό διεξαγωγή συζήτησης αποδεικνύει τη σημασία της αμείλικτης έκκλησης εκ μέρους της Ευρωπαϊκής Ένωσης και ιδίως του Κοινοβουλίου, προς τις αρχές της Αιθιοπίας για πλήρη σεβασμό της ελευθερίας τύπου, της ανεξαρτησίας των συνδικαλιστικών οργανώσεων, του δικαιώματος του συνεταιρίζεσθαι των πολιτών. Επιπλέον, ανεξάρτητα από τα πεπραγμένα άλλων φορέων, αναδύεται επιτακτικά η ανάγκη να απαιτηθεί απερίφραστα από την κυβέρνηση της Αιθιοπίας η απελευθέρωση των πολιτικών κρατουμένων και των αντιρρησιών συνείδησης, όπως επίσης η επαναφορά αμερόληπτου δικαστικού συστήματος. Η υλοποίηση αυτών των στόχων δεν επηρεάζεται από την απόλυτη ακρίβεια πράξεων ή γεγονότων.
<P>
Εσωτερική Μογγολία

<SPEAKER ID=196 LANGUAGE="FR" NAME="Dupuis">
Κυρία Πρόεδρε, το εν λόγω ψήφισμα είναι προϊόν ενός ιδιαίτερα επώδυνου τοκετού, και θα ήθελα να ευχαριστήσω τους συναδέλφους μου από την ΕΛΚ, την Ένωση για την Ευρώπη και το Φιλελεύθερο Κόμμα, που υποστήριξαν την παρουσίασή του.
<P>
Είναι αυτονόητο ότι η κατάσταση στη Μογγολία είναι σοβαρή. Είναι, μάλιστα, σοβαρότερη από την κατάσταση που επικρατεί στο Θιβέτ, αυτό τα λέει όλα. Το 1947, η εσωτερική Μογγολία διαχωρίστηκε από την υπόλοιπη Μογγολία έπειτα από τη συμφωνία που υπογράφηκε μεταξύ της Κίνας και του Στάλιν, γεγονός που μας επιτρέπει να οροθετήσουμε το πλαίσιο. Από το 1947, η Κίνα, όπως συνέβη στο Θιβέτ, κατέλαβε και αποικιοποίησε τη Μογγολία. Σήμερα, η εσωτερική Μογγολία αριθμεί 20 εκατομμύρια Κινέζους, αλλά δεν έχουν παραμείνει περισσότεροι από 3.600.000 Μογγόλοι.
<P>
Κατά τη συνήθειά τους, οι Κινέζοι άσκησαν πολιτική μαζικής αποικιοποίησης, κατέστρεψαν την πολιτιστική κληρονομιά, πραγματοποίησαν σφαγές, συνέλαβαν δεκάδες χιλιάδες πολίτες, μεταξύ των οποίων ο κ. Ada, ο πρόεδρος του Δημοκρατικού Μετώπου της εσωτερικής Μογγολίας.
<P>
Συνεπώς, θα ήθελα να καλέσω τους συναδέλφους της Σοσιαλιστικής Ομάδας να ξυπνήσουν, και να μην καταφέρουν το νιοστό πλήγμα εχθρικής ψηφοφορίας. Η Δύση και, ιδιαίτερα, η Σοσιαλιστική Ομάδα, υπήρξαν συνένοχοι του "σοβιετισμού» κατά τη δεκαετία του «70. Πιστεύω ότι υπάρχει η δυνατότητα να μην επαναληφθούν τα ίδια πράγματα ύστερα από 40 χρόνια ιμπεριαλισμού, κομμουνισμού και ολοκληρωτικού καθεστώτος στην Κίνα. Είναι καιρός πια να ξυπνήσουν και να επιδείξουν σταθερότητα. Τα αποτελέσματα της συνόδου του Πεκίνου, που αναμένονταν με μεγάλες ελπίδες και όνειρα, αποδεικνύουν ότι βαδίζουμε προς μια μεγάλη Σινγκαπούρη και όχι προς τον εκδημοκρατισμό, ότι δεν οδεύουμε προς τον πέμπτο εκσυγχρονισμό του Wei Jingsheng, προς τη δημοκρατία. Είναι, λοιπόν, καιρός να ξυπνήσουμε και να υιοθετήσουμε σταθερή στάση. Είναι πλεόν καιρός να πάψουμε να κοροϊδευόμαστε και να εργαστούμε για τη δημοκρατία της μεγαλύτερης χώρας του κόσμου.

<SPEAKER ID=197 LANGUAGE="DE" NAME="Swoboda">
Κυρία Πρόεδρε, τα ανθρώπινα δικαιώματα δεν επιδέχονται μεροληψίας, και η δική μας πολιτική ομάδα όπως και πολλές άλλες του Κοινοβουλίου αυτού, θα καταδικάζουν τις χώρες όπου παραβιάζονται. Έτσι όπως χτές αρνηθήκαμε γι' ακόμη μια φορά και επανειλημμένα να εκφραστούμε για την Τουρκία, έτσι δεν θα εγκρίνουμε κι αυτό το ψήφισμα, διότι εάν όπως αναφέρεται στην αιτιολογική σκέψη ΣΤ, απαιτείται μια ανοιχτή και διαρκής συζήτηση με την Κίνα πάνω σ' αυτά τα ερωτήματα, δεν έχει κανένα νόημα να διατυπώνουμε σε κάθε σύνοδο του Σώματος ένα νέο ψήφισμα κατά της Κίνας. Σ' αυτήν την περίπτωση δεν έχει απολύτως κανένα νόημα και παρακαλώ να το σκεφτείται καλά, να συνδέεται το θέμα των ανθρωπίνων δικαιωμάτων με το θέμα της εδαφικής ακεραιότητας της Λαϊκής Δημοκρατίας της Κίνας και πάνω σ' αυτό να προβάλλονται απαιτήσεις για το Θιβέτ που δεν έχει προβάλει ούτε κι ο ίδιος ο Δαλάϊ Λάμα! Σας παρακαλώ να ξανασκεφτείτε το ζήτημα αυτό.
<P>
Είμαστε όλοι ενωμένοι στον αγώνα εναντίον της παραβίασης των ανθρωπίνων δικαιωμάτων. Δεν μπορούμε όμως συνέχεια να συνδέουμε το ζήτημα αυτό με το θέμα της εδαφικής ακεραιότητας της Λαϊκής Δημοκρατίας της Κίνας!

<SPEAKER ID=198 LANGUAGE="DE" NAME="Habsburg - Lothringen">
Κυρία Πρόεδρε, φυσικά πρέπει κάτι να προσάψω στον προλαλήσαντα κύριο Swoboda. Η συζήτηση εδώ γίνεται για μια από τις τελευταίες αποικιακές αυτοκρατορίες του κόσμου. Μιλάμε για μια χώρα που διαθέτει τρείς γιγάντιες αποικίες δηλ. το Θιβέτ, το Ανατολικό Τουρκεστάν και την Μογγολία. Εάν εδώ δεν διευκρινίσουμε απόλυτα, τι πρεσβεύουμε, τί εγγυώμαστε, ότι υπερασπιζόμαστε το δικαίωμα αυτοδιάθεσης των λαών, ότι εγγυώμαστε τον σεβασμό των ανθρωπίνων δικαιωμάτων στις διαφορετικές αποικίες της Κίνας, τότε νομίζω ότι πράγματι έχουμε χάσει τον στόχο για τον οποίο αγωνιζόμαστε. Βλέπουμε βέβαια ότι και στις τρείς επί μέρους περιοχές χρησιμοποιούνται οι ίδιες μέθοδοι. Εκτοπίζονται άνθρωποι, πραγματοποιούνται υποχρεωτικές στειρώσεις, αναγκαστικές αμβλώσεις, μεταφέρονται εκεί Κινέζοι με απίστευτες υποσχέσεις, ότι δηλαδή εκεί θα μπορούν να κάνουν περισσότερα παιδιά απ' ό, τι στην Κίνα, όπου μπορούν να έχουν ένα μόνο παιδί. Τι κατάσταση είναι αυτή! Γίνεται ό, τι είναι δυνατόν, αλλάζουν εντελώς την πληθυσμιακή διάρθρωση, σ' αυτές τις περιοχές και εμείς θα πρέπει να κλείσουμε τα μάτια για ότι συμβαίνει σ' αυτές τις διαφορετικές αποικίες, που αντιπροσωπεύουν διαφορετικές περιοχές. Αυτό δεν μπορεί να είναι πρός όφελος του δικού μας Κοινοβουλίου. Πιστεύω ότι είμαστε απόλυτα αναγκασμένοι να εκφραστούμε σαφώς για το τί πρεσβεύουμε.
<P>
Στην Ευρωπαϊκή Ένωση υπάρχει μια ολόκληρη ομάδα Μογγόλων, που ζούν μαζί μας που πέρασαν ολόκληρα χρόνια στην φυλακή του Πεκίνου και σε στρατόπεδα συγκέντρωσης άλλων τόπων και που απελευθερώθηκαν μόνον μετά από πιέσεις της Δύσης. Πολλοί από αυτούς είναι φίλοι μου και γνωρίζω πολύ καλά την κατάστασή τους. Οι Μογγόλοι βρίσκονται σε ιδιαίτερα δυσχερή κατάσταση γιατί σε μεγάλο ποσοστό συμμετείχαν σε διάφορες ενέργειες και κυρίως στα γεγονότα που διαδραματίστηκαν στην Πλατεία της Ουράνιας Ειρήνης στο Πεκίνο. Πολλοί έχασαν εκεί ή αργότερα τη ζωή τους, πολλοί ακόμη μπόρεσαν να απομακρυνθούν και βρίσκονται σήμερα μακρυά απ' την χώρα αυτή, χωρίς καμμιά ελπίδα να επιστρέψουν στην πατρίδα τους. Πιστεύω ότι σ' αυτή την περίπτωση πρέπει να διευκρινίσουμε για τί πράγμα μιλάμε, ότι υπερασπιζόμαστε το δικαίωμα αυτοδιάθεσης των λαών και μάλιστα παντού όπου αυτό καταπατείται. Και δεν πρέπει να φειδόμαστε των προσπαθειών μας μόνο και μόνο επειδή αναφερόμαστε στην μεγαλύτερη χώρα της γής. Πρέπει να συζητούμε για τα ανθρώπινα δικαιώματα να τα προασπίζουμε, αυτό σημαίνει ότι πρέπει να αναλάβουμε και τις συνέπειές σαν Ευρωπαϊκή Ένωση και σαν Ευρωπαϊκό Κοινοβούλιο. Αυτό είναι και το καθήκον μας.

<SPEAKER ID=199 LANGUAGE="FR" NAME="Pinheiro">
Κυρία Πρόεδρος, θα αρχίσω με το θέμα της Κένυας. Συμμερίζομαι πλήρως τις ανησυχίες που έχουν εκφραστεί από αυτούς που συνέταξαν τις προτάσεις, όχι μόνο για την κατάσταση στην Κένυα, αλλά και για τον αντίκτυπο της έλλειψης σταθερότητας στην Κένυα και για το πόσο η κακή δημοκρατική κατάσταση μπορεί να επηρεάσει δυσμενώς μία ολόκληρη περιοχή. Γι&#x02BC;αυτό ήμουν εξαιρετικά ικανοποιημένος που τα έντεκα θέματα που υπεβλήθησαν στο Κοινοβούλιο έχουν γίνει αποδεκτά. Πρόκειται για εξαιρετικά σημαντικά θέματα, γιατί, αν εφαρμοστούν στην πράξη, θα οδηγήσουν σε πραγματικό εκδημοκρατισμό της Κένυας.
<P>
Όπως γνωρίζετε πολύ καλά, μερικές από τις ενέργειες της αστυνομίας νομιμοποιήθηκαν από κάποιους νόμους που παρείχαν τη δυνατότητα στην κυβέρνηση, και κυρίως στον Πρόεδρο, να έχει εξαιρετικές ικανότητες και εξουσίες σε περιπτώσεις, που δεν δικαιολογούν κάτι τέτοιο. Κατά τη γνώμη μου, πρέπει να παρακολουθούμε πολύ προσεκτικά αυτά τα έντεκα θέματα, ειδικά, επειδή σε μερικά από αυτά υπάρχουν σαφή χρονοδιαγράμματα - 15 μέρες ή ένας μήνας για να εγκριθούν νέες πολιτικές ομάδες ή για να επιτραπεί η έκδοση νέων εφημερίδων και η λειτουργία νέων ραδιοφωνικών σταθμών. Για αυτό λοιπόν εφαρμόζουμε στενή παρακολούθηση σε συνεργασία με τους Επικεφαλής της Αντιπροσωπείας στη Ναϊρόμπι.
<P>
Ο κ. Macartney με ρώτησε: "Πότε θα εφαρμοστούν; » Στις περισσότερες περιπτώσεις δεν υπάρχει ακριβές χρονοδιάγραμμα και εξαρτάται πλέον από τον Γενικό Εισαγγελέα να καταθέσει τα νομοσχέδια, έτσι ώστε να είναι δυνατόν να τεθούν σε εφαρμογή. Δώσαμε εντολή στους Επικεφαλής της Αντιπροσωπείας να ασκήσουν έντονη πίεση για να μην εκκρεμούν αυτά τα νομοσχέδια και να θεσπιστεί νομοθεσία πολύ πριν από τις επόμενες εκλογές, έτσι ώστε να εξασφαλιστούν ίσοι όροι για τα διάφορα κόμματα της Κένυας.
<P>
Πόσο θα προχωρήσουν; Αυτός είναι ένας ακόμη λόγος ανησυχίας. Γενικά, όπως ξέρετε, τα έντεκα θέματα που έχουν εγκριθεί αποτελούνται από τρεις, τέσσερις ή πέντε γραμμές. Πώς θα αναπτυχθούν; Αραγε ο κανονισμός θα αποτελέσει εμπόδιο ή θα ενισχύσει το πνεύμα που εγκρίθηκε. Αυτό είναι ένα άλλο θέμα που παρακολουθούμε πολύ στενά. Θα ήθελα επίσης να παρατηρήσω όσον αφορά το Αρθρο 5, στο οποίο αναφέρθηκαν μερικοί ομιλητές, ότι ένα 50 % περίπου της συνεργασίας μας στην Κένυα απευθύνεται σε ΜΚΟ, που εργάζονται με λιγότερο προνομιούχα μέλη του πληθυσμού για την υγεία, τη βασική εκπαίδευση και την εγχώρια γεωργία.
<P>
Τα υπόλοιπα θέματα εκκρεμούν. Αυτά κάλυπταν τη διαρθρωτική διευθέτηση και τα πιο πρόσφατα προγράμματα, που αφορούσαν το σύστημα διακυβέρνησης, επειδή δεν είμασταν πλήρως ικανοποιημένοι με την εμφανή χρήση των οικονομικών πόρων από την Ευρωπαϊκή Ένωση. Συνεπώς, αποφασίσαμε να μην το προωθήσουμε στην Επιτροπή ΕΤΑ αν δεν είμαστε πλήρως πεπεισμένοι, ότι δεν θα παρατηρηθεί καμιάς μορφής διαφθορά στα πλαίσια των προγραμμάτων μας. Έτσι το Αρθρο 5 δεν είναι το καλύτερο όπλο που διαθέτουμε σ&#x02BC;αυτή την περίπτωση και για τη συγκεκριμένη χρονική στιγμή. Για αυτό το λόγο, επιμένουμε ότι απαιτείται σθεναρή διπλωματία. Θα ήθελα να αναφερθώ ξανά στους Επικεφαλής της Αντιπροσωπείας μας στο Ναϊρόμπι που κάνουν θαυμάσια δουλειά. Υπήρξα ο ίδιος μάρτυρας του έργου τους λίγους μήνες πριν σε μία επίσκεψή μου στην Κένυα, οπότε μπόρεσα ο ίδιος να διαπιστώσω ότι τα ανθρώπινα δικαιώματα και η δημοκρατία είχαν απόλυτη προτεραιότητα στο διάλογο με την κυβέρνηση και τον Τύπο.
<P>
Τέλος, οι εκθέσεις που λάβαμε επιβεβαιώνουν ότι η έλλειψη σταθερότητας στα νότια της Μομπάσα, στην παράκτια περιοχή, οφειλόταν κυρίως σε ισλαμιστές φονταμενταλιστές που έκαναν εφόδους σε μπαρ, εστιατόρια και άλλα μέρη, όπου πωλούνταν αλκοόλ. Σκοπός είναι να τα μετατρέψουν σε δημόσιες αγορές. Έχοντας υπόψη ότι ο Πρόεδρος Moi έλαβε σ&#x02BC;αυτή την περιοχή την υποστήριξη του 63 % στις προηγούμενες εκλογές, ποσοστό που ξεπερνάει κατά πολύ το 25 % που είναι το ελάχιστο που απαιτείται, θα ήταν ανόητο εκ μέρους της κυβέρνησης να συμβάλει στην έλλειψη σταθερότητας σ&#x02BC;εκείνη την περιοχή. Συνεπώς, οι πληροφορίες που διαβάσαμε στον Τύπο και λάβαμε από τους εκπροσώπους μας στη Ναϊρόμπι φαίνονται να είναι πολύ πιο ρεαλιστικές.
<P>
Ανεξάρτητα σε ποιό ρυθμό, είμαι σίγουρος ότι θα συνεχίσουμε να αναφερόμαστε σ&#x02BC;αυτή την κατάσταση εξατίας της σπουδαιότητας της Κένυα, καθώς επίσης της σημασίας αυτής της χώρας στην περιοχή συνολικά.
<P>
Επιστρέφοντας τώρα στις χώρες του Κόλπου και συγκεκριμένα στο Μπαχρέιν, οι συμφωνίες που έχουμε συνάψει με τo Συμβούλιο Συνεργασίας του Κόλπου (ΣΣΚ) δεν συμπεριλαμβάνουν οποιαδήποτε ρήτρα για τα ανθρώπινα δικαιώματα. Ο λόγος είναι απλός. Η σύναψη αυτών των συμφωνιών έγινε, πριν αποφασίσουμε ότι όλες οι συμφωνίες με τις τρίτες χώρες θα συμπεριελάμβαναν μία ρήτρα για τα ανθρώπινα δικαιώματα. Συνεπώς, αυτό που έχουμε κάνει μέχρι στιγμής, είναι να εκμεταλλευτούμε τις πολλές συναντήσεις με το Συμβούλιο Συνεργασίας του Κόλπου, κυρίως όμως τη Γενική Συνέλευση των Ηνωμένων Εθνών για μπούμε σε διάλογο για αυτά τα θέματα.
<P>
Αυτό που συζητάμε επί του παρόντος είναι μία συμφωνία ελεύθερου εμπορίου με τις χώρες του Κόλπου, έτσι ώστε να παρουσιαστεί μία ξεκάθαρη ευκαιρία να τεθούν αυτά τα θέματα και να συμπεριληφθεί μία ρήτρα, εάν πρόκειται να συναφθεί η συμφωνία. Συνεπώς, με λίγα λόγια, θα έλεγα απλά ότι συμμεριζόμαστε τις ανησυχίες σας όσον αφορά την κατάσταση στο Μπαχρέιν και ελπίζουμε, ότι είναι πιθανός ένας εποικοδομητικός διάλογος, ώστε να υπάρξει με τη σειρά της η πιθανότητα διεξαγωγής δημοκρατικών εκλογών. Αναφορικά με την ποινή του θανάτου, η Επιτροπή έχει συχνά εκφράσει την πλήρη στήριξή της προς όλους εκείνους, που υποστηρίζουν την καθολική κατάργηση της ποινής του θανάτου.
<P>
Πρέπει να ομολογήσω ότι η Επιτροπή είχε ήδη την ευκαιρία να επιβεβαιώσει επανειλημμένως, στον ίδιο αυτό χώρο, την πλήρη ταύτιση απόψεων με το Κοινοβούλιο σε ό, τι αφορά τις ανησυχίες που προκαλεί η κατάσταση που επικρατεί στην Κολομβία, η οποία επιδεινώνεται διαρκώς, τους τελευταίους μήνες. Η βία εντάθηκε την περίοδο αυτή και είναι αναρίθμητες οι περιπτώσεις εκβιασμού ανυπεράσπιστων πολιτών. Ομοίως, το φαινόμενο της μετακίνησης των πληθυσμών έχει προσλάβει πρωτόγνωρη έκταση, και πλεόν φοβούμαστε ότι η κλιμάκωση που παρατηρούμε, θα μετατραπεί σε καθολικό εμφύλιο πόλεμο, κυρίως αν δεν υιοθετηθούν οι προτάσεις του προέδρου Samper, όπως προβλέπεται άλλωστε, από τη FARC που έθεσε όρους που είναι πραγματικά δύσκολο να γίνουν αποδεκτοί. Αλλά αν σκεφτούμε τις διάφορες εκλογικές αναμετρήσεις που θα διεξαχθούν προσεχώς, στις 26 Οκτωβρίου για την ανάδειξη δημάρχων και κυβερνητών, τον Μάρτιο του 1998 για τις νομοθετικές εκλογές, και το Μάιο για τον πρώτο γύρο των προεδρικών εκλογών- μπορούμε να διερωτηθούμε ποιές θα είναι οι συνέπειες για την Κολομβία αν δεν υπογραφεί συμφωνία σε σύντομο χρονικό διάστημα. Η Ευρωπαϊκή Ένωση πολλαπλασίασε τους τελευταίους μήνες, τις εκκλήσεις της προς τα μέρη, στην προσπάθεια να εξευρεθεί ειρηνική και διαπραγματεύσιμη λύση, ενόψει της πολεμικής σύρραξης. Δήλωσε ότι είναι έτοιμη να καταβάλει κάθε δυνατή προσπάθεια προς την κατεύθυνση αυτή. Από την πλευρά της, η Επιτροπή δεσμεύτηκε ενώπιον του κολομβιανού λαού, παρέχοντας χρηματοοικονομική υποστήριξη σε σειρά σημαντικών πρωτοβουλιών που αποβλέπουν στην ενίσχυση της υπεροχής του δικαίου, του σεβασμού των ανθρωπίνων δικαιωμάτων και της υλικής υποστήριξης των θυμάτων της βίας. Είναι η μόνη χώρα στη Νότια Αμερική, στη Λατινική Αμερική όπου η ECHO διαθέτει μόνιμο συντονιστή για την αποτελεσματικότερη και ταχύτερη παροχή βοήθειας στα μετακινούμενα άτομα, αλλά και επειδή φοβόμαστε την επιδείνωση της κατάστασης στο άμεσο μέλλον.
<P>
Τα συμπεράσματα της έκθεσης της διερευνητικής επιτροπής για την ειρήνη, που υποβλήθηκαν στις 9 Σεπτεμβρίου, αποδεικνύουν ότι οι ειρηνευτικές προτάσεις που κατατέθηκαν από την Κυβέρνηση Samper αποτελούν αξιόλογη βάση συνομιλιών μεταξύ της κυβέρνησης και των ανταρτών. Οι ειδικοί που είναι επιφορτισμένοι με τη σύνταξη της έκθεσης, διαπιστώνουν ουσιαστικά ότι υπάρχουν πολλά σημεία σύγκλισης των θέσεων μεταξύ των κομμάτων, και ότι υπάρχει πλέον σοβαρή πιθανότητα να καταλήξουμε σε διαπραγματευτική λύση για την κρίση, με την προϋπόθεση ότι οι συνομιλίες θα διεξαχθούν σε βάθος, με τη θέληση και των δύο πλευρών να καταλήξουν σε κάποιο αποτέλεσμα.
<P>
Είναι, συνεπώς, απαραίτητο οι δίαφορες φράξιες των ανταρτών να διατυπώσουν με σαφήνεια τις θέσεις τους στις προτάσεις της Κυβέρνησης Samper, κάτι που δεν έκαναν μέχρι σήμερα, καθιστώντας με τον τρόπο αυτό αδύνατη τη συνέχιση του διαλόγου. Η Επιτροπή συμμερίζεται πλήρως την έκκληση που απηύθυνε το Ευρωπαϊκό Κοινοβούλιο στους αντάρτες, προκειμένου να απαντήσουν γρήγορα στις προτάσεις της κυβέρνησης.
<P>
Είναι αυτονόητο ότι η Επιτροπή θα καταβάλει κάθε προσπάθεια ώστε να διευκολύνει, με κάθε μέσο που έχει στη διάθεσή της, τις ειρηνευτικές συνομιλίες, και να οδηγήσει στην ολοκλήρωσή τους το συντομότερο δυνατό, δεδομένων των χρονικών ορίων που θέτουν οι εκλογές που προανέφερα.
<P>
Κυρία Πρόεδρε, σε ό, τι αφορά τη Χιλή, θα ήθελα απλώς να επισημάνω ότι η Επιτροπή προσυπογράφει τα ψηφίσματα που παρουσιάστηκαν από τους αξιότιμους βουλευτές, και ότι θα εξακολουθήσουμε να πρσφέρουμε την αμέριστη προσοχή και βοήθειά μας, ώστε η υπόθεση αυτή να διευθετηθεί με τον καλύτερο δυνατό τρόπο.
<P>
(EN) Όσον αφορά την Αιθιοπία, σημειώνουμε το ψήφισμα σχετικά με το τι ορίζουμε ως συνεχείς παραβιάσεις των ανθρωπίνων δικαιωμάτων και σχετικά με την πρόσφατη δολοφονία του κ. Maru, η οποία μας ανησυχεί ιδιαίτερα.Αναμφίβολα, η ελευθερία του Τύπου και η ελευθερία διαδήλωσης παραβιάζονται κατάφορα, και πιθανώς άσκοπα, και δεν υπάρχει αξιόπιστη εξήγηση σχετικά με τη δολοφονία του κ. Maru, παρά τον ισχυρισμό ότι για την υπόθεση αυτή διεξάγονται δικαστικές έρευνες.
<P>
Ωστόσο, η Επιτροπή δεν μπορεί να συμφωνήσει με τη δήλωση που αναφέρεται στο ψήφισμα, ότι η Αιθιοπία είναι η «δικτατορία μίας μειονοτικής στρατιωτικής εθνοτικής ομάδας». Η δήλωση αυτή αγνοεί τη μεταβατική κυβέρνηση που ανέλαβε καθήκοντα μετά την πτώση του καθεστώτος Mengistu και τις εκλογές που ακολούθησαν. Επιπλέον, δεν υπάρχει αμφιβολία ότι θα πρέπει να αναγνωρίσουμε στην κυβέρνηση της Αιθιοπίας τα επιτυχή αποτελέσματα της αναπτυξιακής της πολιτικής, την αλλαγή της διεθνούς εικόνας της Αιθιοπίας, την ενεργό εξωτερική πολιτική της και τον σταθεροποιητικό της ρόλο στην περιοχή του Κέρατος της Αφρικής. Εντούτοις, ο θετικός αυτός ρόλος μπορεί ως ένα βαθμό να αλλοιωθεί από τη χρήση των ενόπλων δυνάμεων, τη διακοπή του διαλόγου με την αντιπολίτευση και τις συνεχείς παραβιάσεις των ανθρωπίνων δικαιωμάτων. Ωστόσο, σε αρκετές περιπτώσεις οι παραβιάσεις αυτές διαπράχθηκαν σε τοπικό επίπεδο, μετά τη διαδικασία αποκέντρωσης την οποία έχει ξεκινήσει η αιθιοπική κυβέρνηση, και δεν είναι αποτέλεσμα ρητών εντολών της τελευταίας. Επιπλέον, όπως είναι φυσικό, υπάρχει κοινωνική δυσαρέσκεια, η οποία δεν εκφράζεται πάντοτε με το σωστό τρόπο.
<P>
Η Επιτροπή, όπως και τα κράτη μέλη, γνωρίζουν και εξακολουθούν να παρακολουθούν τα προβλήματα της Αιθιοπίας καθώς και τις εξελίξεις μέσα στη χώρα. Σας διαβεβαιώ ότι σε καμία περίπτωση δεν είμαστε έτοιμοι να εγκαταλείψουμε όλες εκείνες τις περιπτώσεις παραβιάσεων τις οποίες οι επικεφαλής των αποστολών ή εμείς οι ίδιοι διαπιστώνουμε ότι ισχύουν, όπως η περίπτωση του κ. Maru, και ότι οι υποθέσεις αυτές δεν θα ξεχαστούν.
<P>
Όπως γνωρίζετε, ο σεβασμός των ανθρωπίνων δικαιωμάτων και οι θεμελιώδεις ελευθερίες στην Κίνα αποτελούν ένα ζήτημα ιδιαίτερου προβληματισμού για την Επιτροπή και για μας. Συζητήσαμε αυτή τη φορά, όπως είχαμε συζητήσει και στο παρελθόν, και γνωρίζετε τη δέσμευσή μας όσον αφορά τη βελτίωση της κατάστασης.
<P>
Συμμεριζόμαστε τον προβληματισμό που εξέφρασαν οι αξιότιμοι βουλευτές όσον αφορά την Εσωτερική Μογγολία και το Θιβέτ. Συχνά η Επιτροπή έχει θέσει το ζήτημα των ανθρωπίνων δικαιωμάτων στις δύο αυτές χώρες ως μόνιμο θέμα του διμερούς διαλόγου με την Κίνα. Σας διαβεβαιώ ότι διαδραματίζουμε ενεργό ρόλο στο διάλογο αυτό, που είναι πάντοτε πολύ δύσκολος, αλλά η Ευρωπαϊκή Ένωση ακολουθεί μία συνεχή και αποφασιστική προσέγγιση.
<P>
Η Επιτροπή θεωρεί ότι ο διμερής διάλογος μεταξύ της Ευρωπαϊκής Ένωσης και της Κίνας σχετικά με τα ανθρώπινα δικαιώματα θα πρέπει να επαναληφθεί το συντομότερο δυνατό και χωρίς προϋποθέσεις. Δεδομένης της επιμονής μας, είμαι σίγουρος ότι τελικά οι συνάδελφοι Επίτροποι κ.κ. Sir Leon Brittan ή Hans van den Broek, θα είναι σύντομα σε θέση να έλθουν στον Κοινοβούλιο και να πουν ότι επαναλαμβάνεται αυτός ο άνευ όρων διάλογος με την Κίνα σχετικά με τα ανθρώπινα δικαιώματα. Στην περίπτωση αυτή, η Επιτροπή είναι έτοιμη να διαδραματίσει όσο το δυνατόν πληρέστερο ρόλο στον διάλογο και θα σας ενημερώνει σχετικά.

<SPEAKER ID=200 NAME="Πρόεδρος">
Ευχαριστώ πολύ, κύριε Επίτροπε! Τώρα ζήτησε τον λόγο ο κύριος Moorhouse επί διαδικαστικού θέματος. Παρακαλώ μην επανέλθετε στη συζήτηση αλλά αναφερθείτε σε διαδικαστικό ζήτημα.

<SPEAKER ID=201 LANGUAGE="EN" NAME="Moorhouse">
Κυρία Πρόεδρος, νομίζω ότι οφείλω να ζητήσω συγγνώμη από τον κ. Tomlinson για την αρκετά σκληρή δήλωση που έκανα σχετικά με τις απόψεις του. Είμαι σίγουρος ότι αυτός και εγώ συμμεριζόμαστε την επιθυμία να αποκαλύψουμε οποιεσδήποτε παραβιάσεις των ανθρωπίνων δικαιωμάτων, όχι μόνο στην Αιθιοπία, αλλά σε οποιαδήποτε χώρα, όπου πιθανόν να αισθανόμαστε υποχρεωμένοι να κάνουμε κάτι τέτοιο, καθώς επίσης ότι εκείνος, όπως και εγώ, θα θέλει να ενεργήσει, όπου αυτό είναι απαραίτητο, ενάντια στις κυβερνήσεις που παραβαίνουν τους νόμους. Συνεπώς, μετά χαράς ανακαλώ τη συγκεκριμένη παρατήρηση που έκανα για την οποία, όπως ξέρω, αισθάνθηκε πολύ άσχημα.

<SPEAKER ID=202 NAME="Πρόεδρος">
Σας ευχαριστώ πολύ, κύριε Moorhouse!
<P>
Η κοινή συζήτηση έληξε.
<P>
Η ψηφοφορία θα διεξαχθεί σήμερα στις 17.30.

<SPEAKER ID=203 NAME="Πρόεδρος">
Η ημερήσια διάταξη προβλέπει τη συζήτηση της πρότασης ψηφίσματος (Β4-0786/97) των βουλευτών Gunther, Corrie, Mc Millan - Scott, Fabra Valles, Maij - Weggen και Oomen Ruijten, εξ ονόματος της ομάδας του ΕΛΚ σχετικά με την Διάσκεψη του Όσλο για την συμφωνία κατάργησης των ναρκών κατά προσωπικού.

<SPEAKER ID=204 LANGUAGE="DE" NAME="Gόnther">
Κυρία Πρόεδρε, ως Ευρωπαϊκό Κοινοβούλιο συμμετείχαμε ενεργά στις διαδικασίες της Ottawa. Οι διαδικασίες αυτές ξεκίνησαν υπό την αιγίδα του του Καναδά, όταν διαπιστώθηκε ότι τα επίσημα όργανα του ΟΗΕ δεν ήταν σε θέση να καταπολεμήσουν αυτή τη μάστιγα των ναρκών. Μετά, στη διάρκεια των διαπραγματεύσεων, στις Βρυξέλλες, σημειώθηκε μια πρώτη επιτυχία. Στις ημέρες των Βρυξελλών μπορέσαμε να διαπιστώσουμε ότι ο ΟΗΕ με τις διαρκείς συνομιλίες του στην Γενεύη είχε κινήσει κάπως το θέμα. Είχαν ανατεθεί σε κάποιον συντονιστή τα προβλήματα που αφορούσαν τις νάρκες. Πρέπει να ομολογήσω πάντως πως από τότε μου διαφεύγει η συνέχεια που δόθηκε στις δραστηριότητές του.
<P>
Αυτές οι διαδικασίες της Ottawa αντιπροσωπεύουν μια ελπίδα για εκατομμύρια ανθρώπους. Εμείς μάθαμε στο μεταξύ να διατηρούμε σε χαμηλά επίπεδα ακόμη και να μειώνουμε τους στόχους μας. Εγώ προσωπικά θα ήμουν ικανοποιημένος αν καταφέρναμε την ετήσια απομάκρυνση μεγαλύτερου αριθμού ναρκών απ' όσες απομακρύνθηκαν πρόσφατα. Ελπίζαμε ότι μπορούμε να πραγματοποιήσουμε μια μικρή πρόοδο σ' αυτή την κατεύθυνση, όταν διαπιστώσαμε ότι και ο ΟΗΕ επρόκειτο να συμμετέχει επίσης στις συνομιλίες του Όσλο. Ελπίδα που δυστυχώς απεδείχθη μάταιη. Αυτό πάντως κατά την γνώμη μου δεν σημαίνει και το τέλος αυτών των εξελίξεων, γιατί πιστεύω ότι και στον ΟΗΕ η κοινή γνώμη τελικά θα κατορθώσει ώστε οι ΗΠΑ να μην απομονωθούν με την στάση τους, αλλά να συμμετάσχουν και πάλι ενεργά στη διαδικασία αυτή.
<P>
Πιστεύω ότι θα είναι ένα μάθημα για τον ΟΗΕ ότι εδώ επιθυμούν την πρόοδο κράτη που δεν περιμένουν πια το πότε θα αποφασίσει ο κάθε ασήμαντος κατασκευαστής ναρκών να ανοίξει το μαγαζάκι του. Θα σας παρακαλούσα, στην ψηφοφορία για το ψήφισμα αυτό να συμπεριλάβετε, πριν από όλα, τις προφορικές τροπολογίες που υπέβαλε ο συνάδελφος Bertens και εγώ, προκειμένου να προσαρμόσουμε την δήλωση περισσότερο στην επικαιρότητα. Θεωρώ ότι μια ομοφωνία εκ μέρους του Σώματος γι' αυτό το θέμα θα αναπτέρωνε σημαντικά την διεκπεραίωση της συνδιάσκεψης στην Ottawa.

<SPEAKER ID=205 LANGUAGE="DE" NAME="Swoboda">
Κυρία Πρόεδρε, θα επιθυμούσα κατ' αρχήν να ευχαριστήσω όλους εκείνους σ' αυτό το Κοινοβούλιο, όπως την κυρία Gόnther, τον κύριο Bertens, τον κύριο Cunningham και άλλους που συνέτειναν ουσιαστικά, ώστε να γιορτάζουμε σήμερα μια επιτυχία παρά τους περιορισμούς που αναφέρθηκαν. Εν πάση περιπτώσει, θερμά συγχαρητήρια! Επιτρέψτε μου επίσης, να προσθέσω ότι η πολιτική ομάδα μου, παρά την επιφύλαξη της, μήπως θεωρηθεί ως προηγούμενο η υποβολή προφορικών τροπολογιών σε τέτοια έκταση, θα τις εγκρίνει, γιατί ενδιαφέρεται για την υπόθεση.
<P>
Υπήρξε - όπως ήδη ειπώθηκε - μιά μέρα επιτυχίας ή πολλές μέρες επιτυχίας στο Όσλο. Είμαστε πολύ χαρούμενοι που επετεύχθη αυτή η συμφωνία. Επιτρέψτε μου να δηλώσω με υπερηφάνεια και ενθουσιασμό ότι η Αυστρία, η χώρα μου, ήταν μια από τις χώρες εκείνες που νομοθετικά έχει απαγορεύσει απόλυτα τις νάρκες. Λυπούμαι φυσικά που δεν συνεργάζεται ή δεν έχει συνεργαστεί ακόμη η Αμερική, παρόλο που τούτο έρχεται σε αντίφαση προς τις βασικές αρχές που συνεχίζει να εκπροσωπεί ο Πρόεδρος Κλίντον. Ελπίζω ότι στην Αμερική υπάρχουν δυνάμεις, αρκετά ισχυρές να μετακινήσουν τον Πρόεδρο, να τον αναγκάσουν, ήθελα να πώ, να υπογράψει μια παρόμοια συμφωνία.
<P>
Εγώ προσωπικά όπως και η πολιτική ομάδα μου βρίσκουμε προτιμότερο ότι στη χώρα μας δεν έγινε κανένας συμβιβασμός σχετικά με την απόλυτη απαγόρευση, και αισθανόμαστε ότι έχουμε ένα παραπάνω καθήκον, όσον αφορά τις ΗΠΑ, αντί να δεχτούμε μια συμβιβαστική λύση. Σίγουρα έχουμε και κάποιο καθήκον να εκπληρώσουμε έναντι της Ευρώπης. Αυτό τουλάχιστον διαφαίνεται από το ψήφισμα και τις σχετικές τροπολογίες. Επίσης, μερικοί στην Ευρώπη πρέπει τελικά να πεισθούν πως παρά τις δυσκολίες που μπορούν να ανακύψουν λόγω της ύπαρξης μακριάς συνοριακής γραμμής δεν συνάδει να τοποθετούνται σ' αυτά νάρκες για ανθρώπους. Όποιος βρέθηκε ποτέ στην Βοσνία ή σε οποιαδήποτε άλλη χώρα, με τραυματίες και νεκρούς, καθημερινά, από νάρκες, δεν έχει κανένα λόγο να δεχτεί την περαιτέρω χρήση των ναρκών αυτών.
<P>
Η κατάσταση στις χώρες αυτές, η κατάσταση των οικογενειών, των παιδιών, των ανθρώπων συνηγορούν για την υπογραφή της απόλυτης απαγόρευσης τους, από όλα τα κράτη της Ευρώπης και ολόκληρου του κόσμου.

<SPEAKER ID=206 LANGUAGE="FI" NAME="Otila">
Κυρία Πρόεδρε, οι ανθρωπιστικοί στόχοι της συμφωνίας του Όσλο για την πλήρη απαγόρευση των ναρκών πρέπει καθ' εαυτοί να υποστηριχθούν. Όμως οι νάρκες χρησιμοποιούμενες υπεύθυνα έχουν διάσταση αμυντικής πολιτικής που δεν μπορεί να συγκριθεί με τη χρησιμοποίηση των ναρκών στην περιοχή της πρώην Γιουγκοσλαβίας.
<P>
Για τη Φινλανδία οι νάρκες αποτελούν κεντρικό μέσο αμυντικής πολιτικής. Η Φινλανδία έχει κοινά σύνορα 1.300 χιλιομέτρων περίπου με τη Ρωσσία. Κατά τη χιλιετή περίπου ιστορία των συνόρων οι πόλεμοι και οι συγκρούσεις ήταν συχνοί. Σχεδόν χωρίς εξαίρεση ο επιτιθέμενος ήταν από την πλευρά της Ανατολής. Αν και η κατάσταση στα ανατολικά μας σύνορα, στα μοναδικά συνορα της ΕΕ με τη Ρωσία, παρουσιάζεται τώρα πιο ήρεμη απ' ό, τι στο παρελθόν, δυστυχώς δεν υπάρχει εγγύηση για μονιμότητα της σταθερότητας μακροπρόθεσμα.
<P>
Στη Φινλανδία, οι νάρκες θα χρησιμοποιηθούν σε περίπτωση κρίσης με σκοπό την αποτροπή του επιτιθέμενου. Θα γίνει πλήρης καταγραφή των ναρκοθετημένων περιοχών και με την εκτόνωση της κρίσης θα συγκεντρωθούν όλες μέχρι της τελευταίας. Η απαγόρευση χρήσης των ναρκών συνεπάγεται στην περίπτωση της Φινλανδίας δυσβάστακτη αύξηση των αμυντικών δαπανών. Για τον λόγο αυτό επίσης, η απαίτηση που αναφέρεται στο σχετικό για τις νάρκες ψήφισμα της ομάδας του EΛΚ και που αφορά την προσαρμογή των αμυντικών σχεδίων των συνοριακών περιοχών είναι χωρίς σημασία, εάν δε συμπεριληφθούν συγκεκριμένες προτάσεις για το πώς χώρα όπως η Φινλανδία θα μπορέσει σε περίπτωση απειλής να διαφυλάξει τα σύνορά της εξίσου οικονομικά και αποτελεσματικά.

<SPEAKER ID=207 LANGUAGE="NL" NAME="Bertens">
Νομίζω πως ο προηγούμενος ομιλητής δεν γνωρίζει την ιστορία της γραμμής Maginot, αλλά εντάξει, ας μην κάνω μάθημα ιστορίας σ'έναν συνάδελφο. Η διάσκεψη της Οττάβα στέφθηκε από επιτυχία. Κρίμα που δεν συμμετείχαν οι Αμερικανοί. Πάντως, αποτελούσε μεγάλη νίκη το ότι οι χώρες που συμμετείχαν δεν υπέκυψαν στις Αμερικάνικες πιέσεις και δεν δείλιασαν όπως άλλοτε μπροστά την Καναδέζικη πρωτοβουλία. Η επιτυχία του Οσλο που σύντομα θα επιβεβαιωθεί και θα υπογρφεί στην Οττάβα, είναι και έργο της ΜΚΟ International Campaign to ban landmines . Ο κ. Cunningham, εγώ και η κ. Gunther είχαμε στενή συνεργασία με αυτή την οργάνωση και ομολογώ ότι θαυμάζω πολύ το έργο της.
<P>
Ελπίζω να πεισθούν η Ελλάδα και η Φινλανδία να υπογράψουν και αυτές τη νέα συνθήκη, ώστε η Ένωση να μπορέσει σε διεθνές επίπεδο να φανεί αξιόπιστη στην υποστήριξη της συνθήκης. Επίσης, η Ένωση πρέπει να δείξει την υποστήριξή της συνθήκης της Οττάβα κατά τις διμερείς πολιτικές επαφές της με τρίτες χώρες, συμπεριλαμβανομένων των χωρών του Τρίτου Κόσμου. Μετά από την επίσημη τελετή τον Δεκέμβριο, θα πρέπει να συνεχίσουμε την εκστρατεία μας για μια πραγματική εξάληψη των νάρκων κατά προσωπικού. Κερδίσθηκε μεν η πρώτη μάχη, αλλά υπάρχουν ακόμα πολλά να κάνουμε, ιδίως επειδή υπάρχουν πάντα χώρες που νομίζουν ότι χρειάζονται αυτές τις νάρκες κατά προσωπικού για την ασφάλειά τους.

<SPEAKER ID=208 LANGUAGE="DE" NAME="Telkδmper">
Κυρία Πρόεδρε, οι νάρκες εδάφους, οι νάρκες κατά προσώπων, οι νάρκες γενικά αποτελούν μια διαβολική επινόηση, που ούτε πρέπει να χρησιμοποιούνται ούτε να κατασκευάζονται. Η διάσκεψη του Όσλο αποτέλεσε ένα πρώτο βήμα, μια πρώτη νίκη και πρέπει να προσέξουμε να μην υπερεκτιμήσουμε τα αποτελέσματα της. Νομίζω ότι αυτή θα ήταν μια υποκριτική πολιτική.
<P>
Πολλές χώρες του Τρίτου Κόσμου δεν συμμετέχουν: Η Ρωσία, η Ινδία, η Κίνα και τώρα και οι ΗΠΑ δεν είναι έτοιμες γι' αυτό. Κατά ένα μεγάλο μέρος δεν είναι διατεθειμένες για κάτι τέτοιο, γιατί οι δυτικές χώρες παράγουν νάρκες υψηλής τεχνολογίας και ακριβώς γι' αυτό δεν θέλουν να συμπεριλάβουν στην συμφωνία τις νάρκες για τεθωρακισμένα οχήματα.
<P>
Αν εξετάσουμε την κατάσταση στην Βοσνία θα διαπιστώσουμε ότι το 30 έως το 45 % των θανάτων στην Βοσνία προκλήθηκαν από νάρκες για τεθωρακισμένα όπου ενσωματώθηκαν νάρκες κατά προσώπων. Και αυτές οι κατηγορίες πρέπει να περιληφθούν σε μια παρόμοια σύμβαση. Στον γερμανικό στρατό υπάρχουν ακόμη 1, 5 εκατ. τεμάχια ναρκών για τεθωρακισμένα. Αν τώρα συζητούμε για νάρκες κατά προσώπων, είναι εύκολο για ένα Υπουργο Εξωτερικών ή για ένα Υπουργό Αμυνας να ισχυριστεί απλώς ότι μέχρι το τέλος του 1997 δεν θα υπάρχουν πλέον νάρκες κατά προσώπων. Αν όμως πράγματι θέλουμε να αποσυρθούν οι νάρκες, τότε στην κατηγορία αυτή υπάγονται και οι νάρκες για τεθωρακισμένα, εκτός του ότι δεν πρέπει πλέον να διατίθενται καθόλου πόροι για σχετικές έρευνες και καταλήγω μ' αυτό στο ότι: βιομηχανίες όπως η Diehl και η Rheinmetall αναπτύσσουν τις νάρκες νέου τύπου, όπου μία και μοναδική νάρκη ναρκοθετεί κατά μέσο όρο, πεδίο εκτάσεως 300 τμ. Τότε θα είναι αδύνατον να αναζητηθούν πλέον αυτού του είδους οι νάρκες. Πραγματοποιήσαμε λοιπόν μια μικρή πρόοδο, πρέπει όμως να προχωρήσουμε πολύ περισσότερο και να καταδικάσουμε ολοκληρωτικά την ύπαρξη ναρκών. Δεν πρέπει πλέον να τις παράγουμε και αυτό πρέπει να μεταφέρει στην πράξη και η Ευρωπαϊκή Ένωση και να αποτελέσει ένα καλό παράδειγμα προς την κατεύθυνση αυτή.

<SPEAKER ID=209 LANGUAGE="FR" NAME="Pradier">
Κυρία Πρόεδρε, εξακουλουθούμε να μιλάμε σήμερα για έναν από τους πλέον αποτρόπαιους σύγχρονους πολέμους και καθένας από εμάς που έζησε από αρκετά κοντά έναν πόλεμο είτε έχασε ένα φίλο, είτε έναν κοντινό του άνθρωπο, ή ακόμη περιέθαλψε θύματα αυτών των φονικών μηχανών.
<P>
Παρέχουμε αμέριστο στήριγμα στη διαδικασία της Οτάβα. Είναι η πλήρης, οριστική και ανεπιφύλακτη απαγόρευση αυτού του τύπου όπλων. Οι αμερικανοί φίλοι και σύμμαχοί μας, για εσφαλμένους λόγους, δεν μας ακολούθησαν πάντοτε στον αγώνα αυτό. Ας τους βοηθήσουμε, ωστόσο, να έρθουν στο δικό μας στρατόπεδο.
<P>
Ορισμένα στοιχεία είναι ιδιαίτερα ειδεχθή, ιδίως η σουρρεαλιστική πρόταση που υποβλήθηκε στα επίδοξα συμβαλλόμενα μέρη της συνθήκης αυτής, να αποχωρήσουν από την εν λόγω συνθήκη σε περίπτωση ένοπλης σύρραξης. Με άλλα λόγια, να αρνηθούν να χρησιμοποιήσουν νάρκες κατά προσωπικού, όσο δεν είναι απαραίτητο, αλλά να αποφασίσουν να τις χρησιμοποιήσουν όταν θα παραστεί ανάγκη. Θα έλεγε κανείς ότι ονειρευόμαστε!
<P>
Εν πάση περιπτώσει, εκείνο που είμαι σε θέση να σας πω, κυρία Πρόεδρε, είναι ότι περισσότεροι από 600.000 ακρωτηριασμένοι από τα κάτω άκρα θα εκτιμήσουν αυτού του είδους το άλλοθι.

<SPEAKER ID=210 LANGUAGE="IT" NAME="Amadeo">
Κυρία Πρόεδρε, η παρούσα και οι λοιπές συζητήσεις που προβάλλουν αιτήματα μείωσης των εξοπλισμών και παραγωγής ορισμένων όπλων, αποδεικνύεται εξωπραγματική. Πράγματι, έχω την εντύπωση ότι η πάση θυσία επιδίωξη διεθνούς επιπέδου συμφωνίας με την υπογραφή όλων των χωρών που παράγουν νάρκες κατά προσωπικού κρύβει τη σιωπηλή επιθυμία να ανατραπεί η συμφωνία στο σύνολό της εξ αιτίας της αντίθεσης κάποιας χώρας. Πράγματι, αναρωτιέμαι για ποιο λόγο οι ευρωβουλευτές του Εργατικού Κόμματος της Αγγλίας, οι Γάλλοι σοσιαλιστές και η ιταλική αριστερά, που στα πλαίσια αυτής της ευρωπαϊκής Ολομέλειας διατυμπανίζουν την αδιάσειστη αντίθεσή τους απέναντι στην παραγωγή ναρκών κατά προσωπικού δεν προσπαθούν να προσηλυτίσουν τους κυβερνητικούς συναδέλφους τους στην Αγγλία, Γαλλία και Ιταλία ώστε να ψηφιστεί στα αντίστοιχα κοινοβούλια ένας λακωνικός νόμος, που απαγγέλλει περίπου τα εξής: "Απαγορεύεται στις αγγλικές, γαλλικές και ιταλικές βιομηχανίες όπλων η παραγωγή ναρκών κατά προσωπικού».
<P>
Η αναμονή της συγκατάθεσης όλων των χωρών αποτελεί, κατά τη γνώμη μας, υποκριτικό πρόσχημα για την αποφυγή άμεσης απαγόρευσης της παραγωγής στις ευρωπαϊκές χώρες. Οι ανησυχίες μας δεν πρέπει να πηγάζουν από την πιθανότητα να επωφεληθούν τρίτες χώρες από την απαγόρευση παραγωγής, αλλά από τις εκδηλώσεις της δικής μας συνέπειας και δικαιοσύνης!

<SPEAKER ID=211 LANGUAGE="SV" NAME="Thors">
Κυρία Πρόεδρε, αυτό που συζητάμε είναι ένα ανθρώπινο θέμα. Θέλουμε να μειώσουμε την ανθρώπινη οδύνη που προκαλείται από τις νάρκες. Είναι σημαντικό να διαθέτουμε πόρους γι'αυτό και να επιδιώκουμε να διατηρηθεί η μείωση.
<P>
Προσωπικά, ως Φινλανδός, δεν μπορώ δυστυχώς να υποστηρίξω το ψήφισμα σε όλα τα μέρη του, έστω και αν η Ομάδα μου το κάνει. Ο στόχος είναι σωστός: Πρέπει να επιδιώξουμε διεθνείς και ελεγχόμενες προδιαγραφές που είναι πραγματικά δεσμευτικές.
<P>
Σήμερα υπάρχουν μεγάλες διαφορές στο πώς θα μπορούμε να ελέγξουμε ή να ανταποκριθούμε στις συμφωνίες για τις οποίες μιλάμε. Η απαγόρευση θα έχει επίσης διαφορετικά αποτελέσματα σε διαφορετικές χώρες. Έχει επιπτώσεις στις νάρκες που τοποθετούνται εκ των προτέρων, αλλά όχι σ'αυτές που έχουν εκτοξευτεί από πυροβολικό. Δυστυχώς πρέπει κανείς να διαπιστώσει ότι δεν έχει εξαντληθεί ο ρόλος των ναρκών που χρησιμοποιούνται για αμυντικούς σκοπούς, παρά τους αντίθετους ισχυρισμούς των εκθέσεων του Ερυθρού Σταυρού.
<P>
Όπως διαπιστώνει ένας συνάδελφος εδώ, η Φινλανδία τοποθετεί νάρκες μόνον για αμυντικούς σκοπούς, κατά της επίθεσης. Θέλουμε, σε κάθε περίπτωση να μειώσουμε μ'αυτό την οδύνη ακριβώς του πληθυσμού σε περίπτωση επίθεσης. Δεν παράγουμε ούτε πουλάμε νάρκες κατά προσώπων.

<SPEAKER ID=212 LANGUAGE="FI" NAME="Hautala">
Κυρία Πρόεδρε, δεν πρόκειται ποτέ να προχωρήσουμε ούτε ένα βήμα στα θέματα αφοπλισμού, εάν πάντα τίθεται ως βάση των διαβουλεύσεων ότι σε κάποιες ειδικές συνθήκες αμυντικών αναγκών, ακριβώς αυτά τα όπλα είναι αναγκαία. Αυτό πρέπει κατά τη γνώμη μου να ληφθεί υπόψη και στην περίπτωση της Φινλανδίας. Η Φινλανδία πρέπει το συντομότερον δυνατόν να υπογράψει τη συμφωνία για την απαγόρευση των ναρκών. Η Φινλανδία πρέπει επίσης να επανεξετάσει τους παράγοντες της προς αυτήν απειλής. Είναι πλέον αποδεκτό πως η στρατιωτική απειλή στο χώρο της Ευρώπης έχει σημαντικά μειωθεί και πως η αμυντική πολιτική διαμορφώνεται όλο και περισσότερο στη βάση της αποτροπής άλλων απειλών. Το γεγονός αυτό πρέπει να οδηγήσει σε πρακτικές επιλογές και στην αμυντική πολιτική της Φινλανδίας. Δεν είναι δε δεδομένο ότι η Φινλανδία πρέπει να αναπληρώσει τις νάρκες με τεχνολογικά πιο εξελιγμένα και ακριβότερα οπλικά συστήματα.

<SPEAKER ID=213 NAME="Pinheiro">
Εφόσον η Επιτροπή επιδοκιμάζει πλήρως τις προτάσεις, θα ήθελα απλά να προσθέσω, ότι ξέρουμε, ότι το έργο μας δεν θα ολοκληρωθεί, μέχρις ότου εφαρμοστεί ουσιαστική καθολική απαγόρευση από όλα τα κράτη, απομακρυνθούν όλες οι νάρκες τόσο από τις κατοικημένες περιοχές όσο και από τις περιοχές οικονομικής δραστηριότητας και ληφθεί η κατάλληλη πρόνοια για όλα τα θύματα των ναρκών.
<P>
Πρόκειται για έναν πραγματοποιήσιμο στόχο. Στην περιοχή των χωρών ΑΚΕ, η Επιτροπή και εγώ, συγκεκριμένα, θα συνεχίσουμε τη σημαντική συμβολή μας, όπως και κάναμε τα περασμένα πέντε χρόνια.

<SPEAKER ID=214 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί σήμερα στις 17.30.

<SPEAKER ID=215 NAME="Πρόεδρος">
Η ημερήσια διάταξη προβλέπει την κοινή συζήτηση επί των ακολούθων 4 προτάσεων ψηφίσματος:
<P>
(Β4-0757/97) των βουλευτών Hautala, Schroedter και Lindholm εξ ονόματος της Ομάδας των Πρασίνων σχετικά με τα γαλαζοπράσινα δηλητηριασμένα φύκια στη Βαλτική·-(Β4-0772/97) της κ. Myller εξ ονόματος της Ομάδας του ΕΣΚ σχετικά με το οικολογικό πρόβλημα στην Βαλτική·-(B4-0781/97) των βουλευτών Thors και Olsson εξ ονόματος της Ομάδας ΦΙΛ για την κατάσταση του περιβάλλοντος στην Βαλτική·-(Β4-0799/97) των βουλευτών Sjφstedt, Ojala, Eriksson, Seppanen, Svensson, Παπαγιαννάκη, Gonzalez, Alvarez και Θεωνά εξ ονόματος της Ομάδας ΕΕΑ/ΑρΠρΒχ για τη ρύπανση στην Βαλτική.
<SPEAKER ID=216 NAME="Hautala">
Κυρία Πρόεδρε, είναι πολύ επίκαιρη η συζήτηση για την προστασία της Βαλτικής Θάλασσας. Το καλοκαίρι αυτό γίναμε μάρτυρες κάτι εντελώς πρωτόγνωρου στη Βαλτική. Περίπου το ένα έκτο της επιφάνειας της Βαλτικής Θάλασσας είχε επικαλυφθεί από χλωροφύκια. Απαιτείται άμεση επέμβαση. Εδώ έχει επίσης και η Ευρωπαϊκή Ένωση παίξει ρόλο, αφού η Επιτροπή είναι πλήρες μέλος του Οργανισμού για την προστασία της Βαλτικής, του Helcom. Η Επιτροπή δεν μπορεί να αποφασίσει χωρίς να ερωτήσει και τα δεκαπέντε μέλη της για τη θέση τους ως προς την προστασία της Βαλτικής Θάλασσας. Η προστασία της Βαλτικής δεν πρέπει σε καμμιά περίπτωση να πνιγεί στη γραφειοκρατία της Ευρωπαϊκής Ένωσης. Ένα άλλο πρόβλημα που φαίνεται να έχει η Επιτροπή είναι πως πολλές υπηρεσίες της αναμειγνύονται με το ζήτημα της προστασίας της Βαλτικής, οι οποίες δεν καταφέρνουν να έχουν μεταξύ τους συνεργασία. Η Επιτροπή πρέπει οπωσδήποτε να βελτιώσει την παρουσία της σε αυτό το ζήτημα.
<P>
Οι Πράσινοι θα επιθυμούσαν επίσης να τονίσουν την ανάγκη επιβολής οικολογικών φόρων με σκοπό τη μείωση των λιπασμάτων, η χρήση των οποίων είναι σημαντική αιτία για την δημιουργία της πανίδας της Βαλτικής. Βέβαια, υπάρχουν και άλλες αιτίες, όπως επί παραδείγματι τα αστικά λύματα ανατολικά του Φινλανδικού Κόλπου, ειδικά αυτά της Πετρούπολης, όπου κατοικούν πέντε εκατομμύρια άνθρωποι.
<P>
Η χρηματοδότηση από τα προγράμματα Tacis πρέπει οπωσδήποτε να αξιοποιηθεί πιο αποτελεσματικά για την προστασία της θάλασσας. Είναι δε πρωταρχικό θέμα η συμπερίληψη της προστασίας της Βαλτικής στις διαπραγματεύσεις που η Ευρωπαϊκή Ένωση θα διεξαγάγει για την ένταξη της Πολωνίας και των Βαλτικών χωρών. Τα θέματα αυτά πραγματικά δε μπορούν πλέον να περιμένουν.

<SPEAKER ID=217 NAME="Myller">
Κυρία Πρόεδρε, το οικολογικό πρόβλημα της Βαλτικής δεν είναι κάτι το καινούριο. Ήταν προ πολλού γνωστό. Η Βαλτική Θάλασσα με τους αβαθείς κόλπους της και τις μεγάλες πηγές λυμάτων είναι τώρα σε πραγματικά σοβαρή κατάσταση. Το ζήτημα έχει ενταχθεί στα επείγοντα προς συζήτηση θέματα της ημερήσιας διάταξης, αφού το καλοκαίρι αυτό μεγάλος αριθμός πολιτών βρέθηκε στη θέση να γνωρίσει με συγκεκριμένο τρόπο πόσο μολυσμένη η Βαλτική θάλασσα είναι, αφού πολύ μεγάλο μέρος της έχει επικαλυφθεί με δηλητηριώδη φύκια. Η μόλυνση της Βαλτικής, το σοβαρό αυτό οικολογικό πρόβλημα, απαιτεί συγκεκριμένες ενέργειες. Γνωρίζουμε τις πηγές μόλυνσης και τα κύρια προβλήματα, αλλά οι πράξεις απουσιάζουν.
<P>
Η Ευρωπαϊκή Ένωση διαθέτει πολλές δυνατότητες να συμμετάσχει στον καθαρισμό της Βαλτικής. Τα περιφερειακά επίσης προγράμματα της Ευρωπαϊκής Ένωσης, όπως το πρόγραμμα Interreg IIΓ, μπορούν να λειτουργήσουν ως συντονιστικά όργανα στην περιοχή αυτή. Δεν πρόκειται τελικά για έλλειψη οργανισμών, φορέων ή χρηματοδοτικών πηγών. Πρόκειται για το πώς θα λειτουργήσουν αποτελεσματικότερα οι υπάρχοντες οργανισμοί και πηγές χρηματοδότησης και για το πώς θα τεθούν σε προτεραιότητα οι αναγκαίες ενέργειες, για να γίνει η Βαλτική καθαρότερη και στον τομέα αυτό θάλασσα.
<P>
Τελικά, καμιά πηγή μόλυνσης δεν μπορούμε ξεχωριστά να αναφέρουμε. Πρέπει να μειωθούν όλες οι γνωστές ρυπαντικές ουσίες. Η γεωργία είναι μεγάλο πρόβλημα. Προς την κατεύθυνση αυτή απαιτούνται αποφάσεις σε εθνικό επίπεδο καθώς και διεθνείς κανόνες. Οι κανόνες του οργανισμού Helcom πρέπει να παρθούν στα σοβαρά. Απαιτείται αποτελεσματικότερος καθαρισμός των αστικών λυμάτων. Κατά τις διαπραγματεύσεις ένταξης με τις χώρες Ανατολικής και Κεντρικής Ευρώπης πρέπει να γίνει σαφές πως οι κανόνες για την προστασία του περιβάλλοντος πρέπει να τεθούν σε εφαρμογή. Το ζήτημα της Βαλτικής και γενικότερα η εναρμόνιση των οικολογικών κανόνων πρέπει να αποτελέσουν σπουδαίο μέρος της στρατηγικής κατά τις διαπραγματεύσεις ένταξης με τις χώρες αυτές. Η Πετρούπολη που καλύπτει ευρεία περιοχή στην κορυφή του Φινλανδικού Κόλπου αποτελεί σοβαρό πρόβλημα.
<P>
Οι πόροι του προγράμματος Tacis δεν έχει ακόμη γίνει εφικτό να τοποθετηθούν σε συγκεκριμένα οικολογικά προγράμματα. Έφτασε πλέον ο χρόνος και σε αυτό το ζήτημα να ξεκολλήσουμε από το τραπέζι και να ριχθούμε σε πράξεις και να επιτύχουμε αντί των χαρτιών των εμπειρογνωμόνων, συνεργασία στην πράξη σε όλη την περιοχή της Βαλτικής.

<SPEAKER ID=218 LANGUAGE="SV" NAME="Thors">
Κυρία Πρόεδρε, έπειτα από τον συναγερμό που αποτέλεσαν τα γεγονότα του καλοκαιριού, ελπίζω ότι η συζήτηση που διεξάγουμε σήμερα θα οδηγήσει στο να κατανοήσει η Επιτροπή πόσο σοβαρά βλέπουν οι λαοί της Ευρώπης την κατάσταση στη Βαλτική Θάλασσα, παρ' ότι μέχρι τώρα είμαστε μόνον Φινλανδοί που μιλήσαμε. Η Επιτροπή πρέπει να αποκτήσει μια πιο ενεργή αντιμετώπιση όσον αφορά την Επιτροπή για το Περιβάλλον της Βαλτικής Θάλασσας, τώρα που έχει απομείνει στην Επιτροπή ένας χρόνος στη Προεδρία αυτού του τόσο σημαντικού οργάνου για την περιβαλλοντική συνεργασία.
<P>
Η Επιτροπή υποσχέθηκε αυτήν την εβδομάδα, σε μια απάντηση σε ερώτησή μου, ότι θα καθοδηγείται από την επίτευξη του υψηλότερου δυνατού επιπέδου της προστασίας του περιβάλλοντος. Ελπίζω ότι ολόκληρο το Κοινοβούλιο θα επιβλέψει την τήρηση των υποσχέσεων εκ μέρους της Επιτροπής.
<P>
Ο προηγούμενος ομιλητής αναφέρθηκε στον ευτροφισμό. Είναι σημαντικό να το δούμε αυτό, αλλά πρέπει να έχουμε μια ευρύτερη αντιμετώπιση για να αποφύγουμε την οικολογική κατάρρευση. Πρέπει να καταγραφούν όλοι οι παράγοντες κινδύνου. Πρέπει να γνωρίζουμε ποιός έχει πετάξει και τι έχει πετάξει στη θάλασσα τα τελευταία 15 χρόνια. Πρέπει να εμποδίσουμε τα πλοία από τη ρίψη περισσότερων απόβλητων στο μέλλον.
<P>
Τέλος, θέλω να κάνω τη διαπίστωση ότι εδώ στη συζήτηση υποβάλλεται μία πρόταση σύμφωνα με την οποία σε ολόκληρη η Ε.Ε. θα έπρεπε να θεσπιστεί φόρο επί των λιπασμάτων. Πολλοί στην Ομάδα μας υποστηρίζουν, σε επίπεδο αρχών, αυτήν την πρόταση, αλλά πολλοί πιστεύουν επίσης ότι δεν είναι η κατάλληλη περίσταση να το αναφέρουν.

<SPEAKER ID=219 NAME="Ojala">
Κυρία Πρόεδρε, η οικολογική κατάσταση της Βαλτικής Θάλασσας τονίζει τη σημασία της συνεργασίας μεταξύ των χωρών της περιοχής. Στη σημερινή κατάσταση, η ΕΕ και τα κράτη μέλη της έχουν την καλύτερη δυνατότητα να λειτουργήσουν ως κινητήριες δυνάμεις για στενότερη συνεργασία. Για τον λόγο αυτό, πρέπει να επαυξηθεί αποφασιστικά ο ρόλος της Επιτροπής σε θέματα συνεργασίας στην περιοχή της Βαλτικής, επί παραδείγματι, για την υλοποίηση του προγράμματος Ατζέντα 21, που αφορά την περιοχή. Έτσι θα επιτευχθεί επίσης η καλύτερη δυνατή συμμετοχή των Βαλτικών χωρών και της Ρωσίας στις κοινές προσπάθειες καθαρισμού της Βαλτικής Θάλασσας.
<P>
Κυρίως πρέπει να μειωθεί η χρήση των λιπασμάτων, τα οποία επιβαρύνουν τους υδάτινους χώρους τόσο στα σημερινά κράτη μέλη της ΕΕ όσο και στα προς ένταξη, κάνοντας πιο αυστηρή τη νομοθεσία για το περιβάλλον. Παραδείγματος χάριν, στη Φινλανδία η γεωργία προξενεί πάνω από τα εφτά δέκατα της χλωροφυκίασης των υδάτων. Το ζήτημα αυτό πρέπει να ληφθεί υπόψη κατά τις διαπραγματεύσεις ένταξης νέων κρατών μελών, διότι αυτά είναι σημαντικοί αγροτικοί παραγωγοί. Το πρόγραμμα Helcom συμπεριλαμβάνει σχέδιο για τη μείωση των λιπασματικών ουσιών. Η Επιτροπη της ΕΕ πρέπει να στηρίξει περισσότερο τις ενέργειες υλοποίησης του προγράμματος αυτού.
<P>
Οι χλωροφυκιάσεις που είδαμε εφέτος το καλοκαίρι στη Βαλτική Θάλασσα δεν θα μείνουν μοναδικές. Οι μεγάλες πλημμύρες αυτό το καλοκαίρι στην Πολωνία και την Κεντρική Ευρώπη επιδεινώνουν τη λιπασματική ρύπανση της Βαλτικής Θάλασσας. Αποτέλεσμα θα είναι η μεγαλύτερη ποσότητα φυκιών το ερχόμενο καλοκαίρι. Η Βαλτική Θάλασσα χρειάζεται τώρα, επειγόντως, βοήθεια.

<SPEAKER ID=220 LANGUAGE="FI" NAME="Seppδnen">
Κυρία Πρόεδρε, με τη συμμετοχή των νέων κρατών μελών στη λειτουργία της Ευρωπαϊκής Ένωσης, συμπεριλήφθηκε και νέα θαλάσσια περιοχή η οποία είναι τώρα ακόμη πιο πολύ θάλασσα της ΕΕ. Πρόκειται για τη Βαλτική θάλασσα. Επίσης πρέπει σε κάθε συνεργασία να λαμβάνουμε υπόψη και μια άλλη βόρεια διάσταση, η οποία είναι η θάλασσα Μπάρεντς που προσφέρει μεγάλες οικονομικές δυνατότητες και στην ΕΕ.
<P>
Η οινονομική συμμετοχή των νέων κρατών μελών στην ΕΕ είναι μεγαλύτερη από τις προς αυτά πληρωμές, και για αυτό το λόγο θέλουμε να είναι αποτελεσματική η αξιοποίηση των κονδυλίων μας. Η καλύτερη αξιοποίησή αυτών θα επιτευχθεί μέσω των προγραμμάτων της ΕΕ που θα καλύπτουν τη βόρεια διάσταση, υλοποιημένα με τον τρόπο που θα επιτρέπουν την παρακολούθηση της εφαρμογής με εκθέσεις προς το Κοινοβούλιο, Τα προγράμματα αυτά θα μας βοηθούν να παρακολουθούμε τον τρόπο με τον οποίο η Επιτροπή χειρίζεται τα κονδύλια μας. Είναι ιδιαίτερα σπουδαίο να χρησιμοποιηθούν οι πόροι του προγράμματος Tacis όχι μόνο για την πυρηνική ασφάλεια, αλλά και στην οικολογική συνεργασία. Τα χρήματα για την πυρηνική ασφάλεια τοποθετούνται μακριά από τα σύνορα της ΕΕ με τα κράτη που συμμετέχουν στο πρόγραμμα Tacis, αλλά εάν χρησιμοποιηθούν τα λεφτά σε οικολογική συνεργασία στην περιοχή της Βαλτικής Θάλασσας και στα σύνορα της Φινλανδίας, έχουμε να κάνουμε κατευθείαν με την ΕΕ και τη Ρωσία. Γι' αυτό, είναι πολύ σπουδαίο να έρθει αυτή η υπόθεση στο προσκήνιο και στη συζήτηση επί του προϋπολογισμού.

<SPEAKER ID=221 LANGUAGE="SV" NAME="Lindholm">
Κυρία Πρόεδρε, θα ήθελα ξεκινώντας να πώ ότι είμαι Σουηδή και ως εκ τούτου διακόπτω την φινλανδική κυριαρχία.
<P>
Η Βαλτική Θάλασσα με το γλυφό νερό της είναι μία από τις πλέον ευαίσθητες κλειστές θάλασσες του κόσμου. Η ανάπτυξη του δηλητηριώδους πλαγκτόν καλύπτει φέτος μία περιοχή που έχει μέγεθος διπλάσιο του Βελγίου.
<P>
Είναι ένα αίτημα να αρχίσει η Ε.Ε. να εργάζεται ενεργά ως η περιβαλλοντική οργάνωση που λέει ότι είναι, και να πάρει στα σοβαρά το ψήφισμα της Διάσκεψης του Visby, καθώς και να κατανοήσει ότι το άθροισμα όλων των αποβλήτων και ρύπων μπορεί να προκαλέσει τον θάνατο της Βαλτικής Θάλασσας. Γι'αυτό είναι απαράδεκτο να δίνει η Ε.Ε. επιδότηση σε προγράμματα που συμβάλλουν περισσότερο στην καταστροφή του περιβάλλοντος. Το δεξί χέρι πρέπει να γνωρίζει τι πράττει το αριστερό. Παράδειγμα τέτοιων προγραμμάτων είναι τα καλώδια υψηλής τάσης για την διανομή ηλεκτρισμού που σχεδιάστηκαν να περνούν παντού στη Βαλτική Θάλασσα, και τα οποία εκτός των άμεσων ρύπων του χλωρίου και των τεραστίων μαγνητικών πεδίων, επιφέρουν επίσης αυξημένη χρήση άνθρακα, π.χ. στην Πολωνία.
<P>
Ακριβώς τώρα είναι επίκαιρο ένα σχεδιαζόμενο καλώδιο υψηλής τάσης μεταξύ του Blekinge στη Νότια Σουηδία και της Πολωνίας, το οποίο έχει βρεί σθεναρή αντίσταση από τους κατοίκους που φοβούνται για το περιβάλλον τους. Μπορούν να υπολογίζουν σε βοήθεια από την Ε.Ε. για να σταματήσουν αυτό το παράλογο, μεγάλης κλίμακας και ειδεχθές προς το περιβάλλον πρόγραμμα; Ή θα συμβάλλει το οικονομικό βραχυπρόθεσμο κέρδος με τη μορφή των διευρωπαϊκών δικτύων ενεργά στο θάνατο της Βαλτικής Θάλασσας;

<SPEAKER ID=222 NAME="Pinheiro">
Εδώ και δύο χρόνια, από τον Ιούλιο του 1996, η Ευρωπαϊκή Επιτροπή προεδρεύει στην Επιτροπή του Ελσίνκι, το εκτελεστικό όργανο της Σύμβασης για την Προστασία των Υδάτων της Βαλτικής Θάλασσας. Στα πλαίσια αυτής της συμμετοχής, η Ευρωπαϊκή Επιτροπή καθοδηγείται πάντα από τις αρχές εξασφάλισης του μεγαλύτερου δυνατού βαθμού περιβαλλοντικής προστασίας στην περιοχή της Βαλτικής Θάλασσας. Η προοπτική προσχώρησης των χωρών της Κεντρικής Ευρώπης στην Ένωση έχει οδηγήσει την Επιτροπή να εντείνει περισσότερο τη συνεργασία της, έτσι ώστε οι υποψήφιες χώρες να μπορέσουν να υιοθετήσουν και να εφαρμόσουν το κοινοτικό κεκτημένο, συμπεριλαμβανομένης της περιβαλλοντικής νομοθεσίας της ΕΚ. Αυτό ορίζεται ξεκάθαρα στα έγγραφα της Ατζέντας 2000.
<P>
Αμεσος στόχος του προγράμματος PHARE θα είναι να προετοιμάσει τις υποψήφιες χώρες για την προσχώρησή τους στην Ένωση. Τα περιβαλλοντικά θέματα θα τύχουν επίσης μεγαλύτερης προτεραιότητας στο πρόγραμμα TACIS. Πρωτίστως υπεύθυνες όμως για την περιβαλλοντική προστασία της Βαλτικής Θάλασσας είναι οι χώρες γύρω από αυτή. Η Ένωση έχει επιδιώξει να συνεργαστεί μαζί τους σε όλα τα αρμόδια φόρουμ, που προωθούν την προστασία της Βαλτικής Θάλασσας. Η συμμετοχή μας στην διοίκηση της Επιτροπής του Ελσίνκι, στο Συμβούλιο των Κρατών της Βαλτικής Θάλασσας και στη σύνταξη της Ατζέντας 21 της Βαλτικής Θάλασσας, που βρίσκεται επί του παρόντος υπό εξέλιξη, είναι μερικά παραδείγματα τέτοιων ενεργειών. Χρειάζεται να εντείνουν επίσης οι χώρες της Βαλτικής Θάλασσας τις προσπάθειές τους, στα πλαίσια της εφαρμογής της Σύμβασης της Βαλτικής Θάλασσας του 1992, που δεν έχει τεθεί ακόμη σε ισχύ επειδή δεν έχει επικυρωθεί ακόμη από δύο χώρες.
<P>
Η Επιτροπή πιστεύει ότι η εύρεση λύσης για τις ανησυχίες που εκφράστηκαν στα σχέδια ψηφισμάτων που έχουν υποβληθεί, εξαρτάται πρωτίστως από την πλήρη εφαρμογή των ενεργειών που προβλέπονται από τη Σύμβαση της Βαλτικής Θάλασσας και των προγραμμάτων της Επιτροπής του Ελσίνκι, συγκεκριμένα, του προσφάτως αναθεωρημένου Κοινού Συνολικού Προγράμματος Περιβαλλοντικής Δράσης, της τήρησης των περιβαλλοντικών προτύπων της Ένωσης και της παροχής της κατάλληλης βοήθειας από την Ένωση και άλλες πηγές, αλλά ειδικά από τις ενδιαφερόμενες χώρες.

<SPEAKER ID=223 NAME="Πρόεδρος">
Σας ευχαριστώ, κύριε Επίτροπε.
<P>
Η συζήτηση έληξε.
<P>
Η ψηφοφορία επί των επειγόντων θεμάτων θα διεξαχθεί σε λίγα λεπτά.

<CHAPTER ID=8>
Βόειο κρέας (συνέχεια)
<SPEAKER ID=224 NAME="Πρόεδρος">
Η ημερήσια διάταξη προβλέπει τη συνέχιση της συζήτησης σχετικά με το βόειο κρέας.

<SPEAKER ID=225 LANGUAGE="DE" NAME="Keppelhoff - Wiechert">
Κυρία Πρόεδρε, αγαπητοί κυρίες και κύριοι! Η παραγωγή ποιοτικού κρέατος δεν πρέπει να αποτελεί πιά ένα απλό σύνθημα. Εν όψει του μεγέθους της νόσου "των τρελών αγελάδων» και της διάρκειας που παρατηρήθηκε στην αστάθεια ισσοροπίας της αγοράς, είναι κατεπειγόντως απαραίτητη μια επανεξέταση στο σύνολό της ολόκληρης της οργάνωσης της αγοράς στον τομέα του βοείου κρέατος. Η Επιτροπή Γεωργίας αποφάσισε ήδη μια δέσμη μέτρων για την σταθεροποίηση της αγοράς βοείου κρέατος που επηρεάστηκε από την νόσο των "τρελών αγελάδων».
<P>
Στην γενική συζήτηση για την αγορά διάθεσης του βοείου κρέατος πρέπει προπάντων να ληφθεί υπόψη ότι οι ευρωπαίοι κτηνοτρόφοι και οι συνεταιρισμοί τους αντιμετωπίζουν όλο και μεγαλύτερους φόρους για την φροντίδα και την προστασία του περιβάλλοντος, αυστηρότερες κτηνιατρικές διατάξεις και υγειονομικές προδιαγραφές για την υγιεινή και προστασία των ζώων που τους κοστίζουν συχνά αυξημένες και μεγαλύτερες δαπάνες. Αυτό, εν μέρει, οδηγεί στο να χάνουν οι παραγωγοί της ΕΕ την ανταγωνιστική τους ικανότητα σε εσωτερικές ή εξωτερικές αγορές, εφόσον σε πολλές τρίτες χώρες εφαρμόζονται αυστηρές προδιαγραφές.
<P>
Πρέπει οπωσδήποτε να ληφθούν τα κατάλληλα μέτρα για να ανακτηθεί πάλι η εμπιστοσύνη των κατανωλωτών και να αναζωογονηθεί η κατανάλωση. Εδώ, κατά την άποψη μου, τα μέτρα για την υποστήριξη σχεδιασμένων διαφημιστικών εκστρατειών πωλήσεων θα αποτελέσουν έναν από τους αποτελεσματικότερους τρόπους για να ανακτήσει η αγορά των ισορροπία της στον τομέα του βοείου κρέατος. Αν και η Γερμανία αποτελεί το 1/5 του ευρωπαϊκού πληθυσμού και η γερμανική παραγωγή βοείου κρέατος και μοσχαρίσιου κρέατος συνιστά το 20 % της συνολικής ευρωπαϊκής παραγωγής, κατά το παρελθόν μόνο το 10 % των χρηματοδοτικών πόρων που προορίζονταν για το πρόγραμμα προώθησης πωλήσεων της ΕΕ, αποδόθηκαν στην χώρα μας. Εδώ καταφαίνεται σαφώς ότι χρειάζεται επειγόντως να επέλθουν τροποποιήσεις στο σχέδιο κανονισμού που υπέβαλε η Ευρωπαϊκή Επιτροπή. Προπάντων οι προβλεπόμενοι χρηματοδοτικοί πόροι πρέπει να αναγραφούν αναλυτικά και να κατανεμηθούν στα κράτη μέλη σύμφωνα με αντικειμενικά κριτήρια. Και ως αντικειμενικά κριτήρια εννοώ την παραγωγή και κατανάλωση βοείου κρέατος. Αυτό σημαίνει ότι η Γερμανία πρέπει να συμμετέχει στην κατανομή αυτή με ποσοστό ύψους 20 %.
<P>
Αυτή η κλείδα κατανομής πρέπει να καθορίζεται σαφώς στον Κανονισμό του Συμβουλίου. Εκτός αυτού, θεωρώ ως επειγόντως απαραίτητο να ληφθούν υπόψη οι διαφορετικές κατά περιφέρειες προτιμήσεις των καταναλωτών. Για να ληφθούν υπόψη οι περιφερειακές ιδιαιτερότητες στα κριτήρια ποιότητας, πρέπει τα κράτη μέλη και οι αντίστοιχοι οικονομικοί φορείς να διατηρήσουν μεγαλύτερη επιρροή και μεγαλύτερη ελευθερία για την κατάρτιση δικών τους αλλά και περιφερειακών προγραμμάτων σχετικά με την προώθηση των πωλήσεων αυτού του προϊόντος, που στηρίζεται με πόρους της ΕΕ.
<P>
Πρέπει να φτάσουμε στο σημείο να μη μεταφέρεται το βόειο κρέας από την μιά στην άλλη άκρη της Ευρώπης, αλλά πρέπει να σκεφτόμαστε την κυκλοφορία του περισσότερο σε περιφερειακές αγορές προκειμένου ο καταναλωτής να μπορεί να αγοράζει το κρέας του από τον τόπο απ' όπου ξέρει επίσης την παραγωγή.
<P>
Ιδίως στην Γερμανία αποδείχτηκε πλέον ότι το σήμα προέλευσης διαδραματίζει βασικό ρόλο για την ανάκτηση της εμπιστοσύνης του καταναλωτή. Γι' αυτό πρέπει να δοθεί και η ρητή δικαιοδοσία να διενεργηθούν διαφημιστικές εκστρατείες, στα πλαίσια των προγραμμάτων προώθησης, και για το κρέας περιφερειακής προέλευσης. Η παραγωγή ποιοτικού κρέατος δεν πρέπει να παραμένει απλώς στα λόγια. Εδώ πρέπει περισσότερο από πριν να ληφθεί υπόψη ότι οι εντυπώσεις περί ποιότητος και οι καταναλωτικές προτιμήσεις είναι στην ΕΕ πολύ διαφορετικές.
<P>
Ρυθμίσεις για πριμοδοτήσεις που αποβαίνουν εις βάρος της ποιοτικής παραγωγής, όπως ρύθμιση ή δεύτερη πριμοδότηση για στειρωμένα βόδια, χρήζουν επειγόντως τροποποιήσεων. Επιτρέψτε μου να καταλήξω: όλοι εσείς πρέπει να υποδείξετε πώς θα ληφθούν καλύτερα απ' ότι στο παρελθόν υπόψη οι προσδοκίες και απαιτήσεις των ευρωπαϊων καταναλωτών και παραγωγών.

<SPEAKER ID=226 LANGUAGE="IT" NAME="Florio">
Κυρία Πρόεδρε, αγαπητοί συνάδελφοι, παρεμβαίνω και εξ ονόματος του συναδέλφου κ. Santini, συντονιστή της ομάδας μας στα πλαίσια της Επιτροπής Γεωργίας και Ανάπτυξης της Υπαίθρου. Ένα απόφθεγμα αναφέρει ότι η ανάγκη ακονίζει τον νου. Το πλήγμα της σπογγοειδούς εγκεφαλοπάθειας των βοοειδών μας βοήθησε να καταλάβουμε ότι, ακόμη και υπό καθεστώς ελεγχόμενης και εποπτευόμενης παραγωγής, μπορεί να σημειωθεί κάθετη πτώση των καταναλώσεων εξ αιτίας συμφορών ή ιδιοτροπιών του καταναλωτή.
<P>
Το γεγονός της κάθετης πτώσης της κατανάλωσης που παρατηρείται εδώ και δέκα χρόνια, μας οδηγεί στο συμπέρασμα ότι οι Ευρωπαίοι καταναλωτές διαφοροποίησαν τις προτιμήσεις τους στον τομέα της διατροφής. Αυτή η διαπίστωση δικαιολογεί εν μέρει την κατάσταση, που ωστόσο συνδέεται στενότερα με το πλήγμα της ΣΕΒ. Παρ'όλο που η κορυφαία στιγμή της επιδημικής έκρηξης χρονολογείται μεταξύ του 1994 και του 1996, ωστόσο ήδη από το 1986 είχε εμφανιστεί στη Μεγάλη Βρετανία. Συμπεριλαμβανομένων των οργανώσεων των καταναλωτών, πολλοί ήταν ενήμεροι για τη νόσο, λίγοι όμως μπορούσαν να φανταστούν τα εγκληματικά παρασκήνια που καραδοκούσαν πίσω από μια φαινομενικά κοινή ζωονόσο, που παρουσίαζε απλά βαρύτερα συμπτώματα σε σχέση με τις παραδοσιακές.
<P>
Στην πραγματικότητα, στη Μεγάλη Βρετανία αποσιωπήθηκε η σοβαρότητα της νόσου για να μη ζημιωθεί η αγορά της, με τη συνενοχή των υπηρεσιών της Ευρωπαϊκής Ένωσης.
<P>
Όλο αυτό το θεώρημα της παρανομίας, που αποκαλύπτεται τώρα ολοκάθαρα χάρη στις εργασίες της Εξεταστικής Επιτροπής ήταν ήδη γνωστό σε πολλούς. Δεν επρόκειτο αποκλειστικά για υποψίες αλλά για ανησυχητικές ενδείξεις. Ο κανονισμός του 1993 τοποθετείται στην εποχή του βαθέως λήθαργου της Επιτροπής και της πραγματικής έκρηξης της επιδημίας. Ας μη ξεχνάμε ότι άρχισε να εκδηλώνεται, όπως ήδη αναφέρθηκε, το 1986. Ήδη από το επόμενο έτος, η αιτία εντοπίστηκε αποδεδειγμένα στα ζωικά άλευρα, όμως μόνο το 1990 συνειδητοποιήθηκε και στις Βρυξέλλες η σοβαρότητα της νόσου. Ωστόσο, από εκείνη τη χρονιά και μέχρι το 1994 αναστάλθηκαν όλοι οι έλεγχοι, ενώ δόθηκε η εντολή αποσιώπησης για να μη ζημιωθούν οι αγορές και το 1992 εκπονήθηκε ο κανονισμός 1318/93 με στόχο την προώθηση των καταναλώσεων κρέατος, συμπεριλαμβανομένου του αγγλικού, αψηφώντας τους γνωστούς κινδύνους.
<P>
Η υπό συζήτηση πρόταση κανονισμού συμπληρώνει εκείνη που ισχύει από το 1993 και αποβλέπει στην προώθηση της κατανάλωσης πρώτης και δευτέρας διαλογής κρέατος, που εκτίθενται στην αγορά με τις ίδιες ετικέτες. Πιστεύουμε ότι το άνοιγμα αυτό αποτελεί μειονέκτημα της πρότασης, καθώς στα πλαίσια του σημερινού πνεύματος δυσπιστίας, ο καταναλωτής μπορεί να εκδηλώσει επιφυλάξεις, που συμμεριζόμαστε, απέναντι στο συνολικό κανονισμό.

<SPEAKER ID=227 LANGUAGE="FI" NAME="Virrankoski">
Κυρία Πρόεδρε, θέλω κατ' αρχάς να ευχαριστήσω την κυρία Hardstaff για την καλή της έκθεση. Η αγορά του βοείου κρέατος της ΕΕ έχει διαταραχθεί μετά τη δημοσιοποίηση της αρρώστιας των τρελλών αγελάδων. Η αγορά σχεδόν κατάρρευσε το 1996 μετά τη διάγνωση του αναμφισβήτητου συσχετισμού μεταξύ της ΣΕΒ και της Creutzfeldt-Jacob που προσβάλλει τον άνθρωπο.
<P>
Η ΕΕ έχει προσπαθήσει να παρέμβει στα προβλήματα που αντιμετωπίζει η αγορά του βοείου κρέατος. Στις αρχές του 1993 θεσπίστηκε η διάταξη για την ποιότητα, τον δε περασμένο Φεβρουάριο το σύστημα σήμανσης των ζώων, καθώς και οι ρυθμίσεις για το διαβατήριο των ζώων, των συστημάτων σήμανσης των ζώων και υγειονομικής σφράγισης του βοείου κρέατος. Σκοπός ήταν να βρεθεί με τη βοήθεια νομοθετικών ρυθμίσεων μονοπάτι, όπου προχωρώντας να οδηγηθούμε στην πιθανή πηγή προέλευσης της αρρώστιας. Επιδίωξη είναι τώρα η βελτίωση της διάταξης του 1993 και η παρουσίαση νέων στοιχείων αναφορικά με τα προβλήματα που αντιμετωπίζει η αγορά του βοείου κρέατος: νέο κοινό σύστημα επισήμανσης και κατηγοριών των ζώων, παρότρυνση για την υιοθέτηση της σήμανσης της προέλευσης καθώς και εκστρατεία διαφώτισης.
<P>
Το ζήτημα του βοείου κρέατος είναι τυπικό παράδειγμα προβλήματος, του οποίου η επίλυση δυσκολεύει όλο και περισσότερο όσο απομακρύνεται κανείς από την πηγή προέλευσής του. Τα σημερινά συστήματα απειλούν να γίνουν σε ανυπέρβλητο βαθμό πολύπλοκα. Η γραφειοκρατία και το κόστος που ο έλεγχος προϋποθέτει γίνονται υπέρογκα. Ταυτόχρονα δε, μικραίνει η αποτελεσματικότητα των μέτρων και δυσκολεύει η ανάκτηση της εμπιστοσύνης των καταναλωτών. Η επικρατούσα κατάσταση δείχνει πως τα ληφθέντα μέτρα πρέπει να εστιαστούν στην αρχική αιτία, δηλαδή στην παραγωγή βοείου κρέατος και τον έλεγχο της βιομηχανίας ζωοτροφών. Αφού γίνει δυνατή η παραγωγή μολυσμένου κρέατος, η απόσυρσή του καθώς και η ανάκτηση της εμπιστοσύνης της αγοράς είναι στην πράξη αδύνατο να επιτευχθούν. Για τον λόγο αυτό, είναι αναγκαία η ενίσχυση των ενεργειών της Επιτροπής στην ανεύρεση, την απάλειψη και τον έλεγχο των αρχικών αιτιών.
<P>
Ο υπό συζήτηση κανονισμός είναι σημαντικός τόσο για την αντιμετώπιση της ΣΕΒ, όσο και για την αντιμετώπιση δύσκολων προκλήσεων στο μέλλον. Σε λίγο καιρό η αγορά της ΕΕ θα πλημμυρίσει από κρέας με ορμόνες, τα δε προβλήματα που θα προκύψουν απαιτούν αποτελεσματικά μέσα. Για τον λόγο αυτό, το παραγόμενο στην ΕΕ βοδινό κρέας πρέπει να φέρει κοινό σήμα, κάτω από το οποίο και με τη χρήση της σήμανσης προέλευσης, να μπορούμε να εισάγουμε στην αγορά καλό και υψηλής ποιότητας κρέας ανακτώντας έτσι την εμπιστοσύνη των καταναλωτών.

<SPEAKER ID=228 LANGUAGE="FR" NAME="Querbes">
Κυρία Πρόεδρε, η πρόταση κανονισμού που μας υπεβλήθη και η έκθεση της κ. Hardstaff βελτιώνουν σημαντικά τον τομέα ενημέρωσης των καταναλωτών και της προώθησης του βοείου κρέατος.
<P>
Πράγματι, πρέπει να αντιμετωπίσουμε την κρίση εμπιστοσύνης των καταναλωτών των κρατών μελών της Ευρωπαϊκής Ένωσης, όχι μόνο με την προώθηση της εμπορικής διάθεσης όλων των βοείων κρεάτων ποιότητας, αλλά παρέχοντας στους καταναλωτές αληθινές πληροφορίες σχετικά με την προέλευση του κρέατος, τον τόπο και τις συνθήκες παραγωγής του. Οι προσπάθειες που έχουν ήδη καταβληθεί προς την κατεύθυνση αυτή από περιφερειακές και εθνικές επαγγελματικές οργανώσεις αποδεικνύουν ότι αυτός είναι ο σωστός δρόμος.
<P>
Ωστόσο, πρέπει μάλλον να τεθεί μια ερώτηση. Οι εθνικές και ευρωπαϊκές αρχές εγγυώνται, άραγε, τις προϋποθέσεις για την εφαρμογή αυτής της ποιοτικής πολιτικής, εξασφαλίζοντας τους ελέγχους και τιμωρώντας τις απάτες; Ποιές εγγυήσεις μάς παρέχει η Επιτροπή στον τομέα αυτό; Ποιά θα ήταν, άραγε, η χρησιμότητα της προώθησης του κρέατος ποιότητας, αν τα μέσα ελέγχου δεν υπήρχαν ή ήταν ανεπαρκή, όπως αποδεικνύουν οι εργασίες της Επιτροπής για τη ΣΕΒ; Στην περίπτωση αυτή, θα κοροϊδεύαμε τους καταναλωτές και τους παραγωγούς.
<P>
Η ερώτηση είναι ακόμη πιο σημαντική, τη στιγμή που μπορούμε να διερωτηθούμε κατά πόσο η φιλοδοξία της Επιτροπής και του Συμβουλίου είναι πράγματι να αποκαταστήσουν την εμπιστοσύνη των καταναλωτών, εφόσον εγκρίνουν ή πρόκειται να εγκρίνουν αντιφατικές διατάξεις σε άλλους τομείς. Πώς είναι δυνατό να υπερασπιστούμε την ποιότητα, αν η Επιτροπή και το Συμβούλιο δεν υποστηρίξει μέχρι τέλους την καταγγελία μας για τις ετυμηγορίες του ΠΟΕ σχετικά με την ΚΟΑ της μπανάνας και το κρέας με ορμόνες; Οι ετυμηγορίες αυτές υπαγορεύθηκαν από τις ΗΠΑ, τα κριτήρια των οποίων σε θέματα ποιότητας τροφίμων οδηγούν σε 9.000 θανάτους ετησίως από τροφική δηλητηρίαση, έναντι 5 % στη Γαλλία, για παράδειγμα.
<P>
Πώς είναι δυνατό να προασπίσουμε την ποιότητα, προτείνοντας μεταρρύθμιση της ΚΓΠ που, μειώνοντας κατά 30 % την τιμή του βοείου κρέατος, προκαλεί υπερβολική παραγωγικότητα η οποία έχει ήδη αποβεί επιβλαβής σε επίπεδο υγείας, κοινωνίας και ατόμου, ώστε σήμερα να προσπαθούμε να καταργήσουμε τον εν λόγω κανονισμό;
<P>
Τούτο επιφέρει μία τελευταία ερώτηση: δεν πρέπει να επέλθει ρήξη με τη φιλελεύθερη και παραγωγική λογική, που χαρακτηρίζει τη σημερινή λειτουργία της Ευρωπαϊκής Ένωσης, που διαπνέει την Ατζέντα 2000 και τις ζημίες της οποίας πληρώνουν σήμερα οι παραγωγοί και οι καταναλωτές;

<SPEAKER ID=229 LANGUAGE="DE" NAME="Graefe zu Baringdorf">
Κυρία Πρόεδρε, η προστασία του καταναλωτή αρχίζει με τον τρόπο παραγωγής. Απ' αυτό είναι κατανοητό το γιατί οι γυναίκες και άνδρες καταναλωτές έδειξαν, τα τελευταία χρόνια και μάλιστα εντελώς πρόσφατα, πολύ προσεκτικοί όσον αφορά την κατανάλωση βοείου κρέατος. Γιατί, αν αφήναμε τις αγελάδες να βόσκουν ήσυχες στους αγρούς και δεν τις ταϊζαμε με πολτούς από κρέας που επιπλέον ήταν μολυσμένο, τότε δεν θα αντιμετωπίζαμε σήμερα αυτό το πρόβλημα ούτε θα χρειαζόταν πιθανόν να αναλάβουμε την προώθηση των πωλήσεων γιατί το βόειο κρέας αποτελεί εκλεκτό έδεσμα και όλοι οι άνθρωποι το γνωρίζουν και θα κατανάλωναν κρέας και χωρίς αυτά τα μέτρα.
<P>
Τώρα όμως βρισκόμαστε ενώπιον της νόσου των "τρελλών αγελάδων» γιατί ακριβώς δεν αποδώσαμε, παρά ελάχιστη σημασία, στον τρόπο παραγωγής και δεν γνώριζαν οι καταναλωτές κανένα τρόπο να ελέγξουν την παραγωγή στις αντίστοιχες μονάδες, ήξεραν λοιπόν από πού προέρχονταν το κρέας αυτό. Τώρα πρέπει να επέμβει το κράτος και να κάνει πάλι αστραφτερό, το στραπατσαρισμένο αυτοκίνητο. Αυτός ο Κανονισμός για τον οποίο συζητούμε σήμερα δεν είναι καινούργιος. Έχει τεθεί σε ισχύ από το 1993. Και διαβάζω κατά λέξη "Η ποιότητα εξαρτάται από το είδος, τη φύση και τον τρόπο εκτροφής των εν λόγω ζώων και τις συνθήκες σφαγής, μεταχείρισης, μεταφοράς και εμπορευματοποίησης». Μετά αναφέρεται ότι εξαρτάται από ποιές ουσίες χρησιμοποιήθηκαν και ποιές όχι.
<P>
Χαιρετίζω το γεγονός ότι υπάρχει μιά νέα έκδοση του Κανονισμού αυτού, προπάντων τώρα έχουμε τη δυνατότητα να υποδείξουμε την φύση και τον τρόπο παραγωγής. Δεν έχουμε όμως μόνο αυτήν την προώθηση πωλήσεων αλλά στα πλαίσια του Κανονισμού αυτού υπάρχει μία επέκταση, και μάλιστα πρόκειται για την προώθηση της σήμανσης τους κρέατος που αποφασίζουμε τώρα. Αυτή η σήμανση που επιβλήθηκε στους αγρότες σαν υποχρεωτικό μέτρο και στους βιομήχανους σαν προαιρετικό - το υποβάλαμε έτσι αναλοίωτο, εισηγητής ήταν ο κύριος Mayer - και εγκρίθηκε έτσι από το Συμβούλιο. Γνωρίζετε την απόφαση ότι η πρότασή μας για το σημείο 100α απορρίφθηκε ομόφωνα.
<P>
Αυτή η σήμανση πρόκειται στο πλαίσιο μόνο αυτών των μέτρων, να χρηματοδοτηθεί 100 % για τους βιομήχανους. Αυτό δέν αναφέρεται πουθενά στα άρθρα παρά μόνον στο παράρτημα. Στο άρθρο γίνεται λόγος μόνον για προώθηση πωλήσεων ύψους 60 % έως και 80 %. Αυτή είναι η προώθηση των πωλήσεων, αλλά η επιδότηση του 100 % - διαβάζω κατά λέξη - "προορίζεται για την ενημέρωση σχετικά με την νέα σήμανση και την τεχνική υποστήριξη». Τι συμβαίνει εδώ, το σύνολο των κονδυλίων που θα' πρεπε να αναλάβουν οι βιομήχανοι για να πραγματοποιήσουν την σήμανση αυτή του κρέατος στηρίζεται από την Επιτροπή, χωρίς άλλο δικό μου σχόλιο, σε ποσοστό 100 %!
<P>
Ρώτησα σήμερα τον Επίτροπο και ακούσατε σήμερα ότι επέμεινε 100 % γι' αυτή την προώθηση πωλήσεων. Έσπευσα να τον συναντήσω και δείτε δεν έλαβε καθόλου υπόψη του ότι εδώ υπάρχει μια νέα ρύθμιση, δηλαδή η εισαγωγή μιας νέας άλγεβρας. Αυτό πρέπει να το ξανασκεφτεί. Για τους λόγους αυτούς, θεωρώ, ότι όσο καλή και αν είναι και την συγχαίρω γι' αυτό, θα πρέπει να στείλουμε την έκθεση αυτή, της κυρίας Hardstaff πίσω στην αρμόδια Επιτροπή Γεωργίας, προκειμένου να διευκρινιστεί το σημείο αυτό και να μη ρίξουμε το 100 % των χρημάτων στο στόμα του λύκου, δηλαδή των βιομηχάνων.

<SPEAKER ID=230 LANGUAGE="FR" NAME="Barthet-Mayer">
Κυρία Πρόεδρε, η έκθεση της κ. Hardstaff είναι απολύτως επίκαιρη, εφόσον πραγματεύεται τα μεγάλα προβλήματα που μας απασχολούν επί του παρόντος, όπως η ΣΕΒ και η μεταφορά βοοειδών, τα κρέατα των ζώων και τα υποπροϊόντα τους στην Ευρωπαϊκή Ένωση, αλλά και τις απαιτήσεις του καταναλωτή σε θέματα ποιότητας, προβλήματα δηλαδή που βρίσκονται στο επίκεντρο της μεταρρύθμισης της ΚΓΠ και των συνομιλιών στο πλαίσιο της Ατζέντας 2000, τόσο υπό το πρίσμα της υποκατάστασης της ποιότητας, για να αναχαιτιστεί η υπερπαραγωγή, όσο και υπό το πρίσμα της υγείας των καταναλωτών.
<P>
Μας αφορά όλους, αρχικώς γιατί είμαστε καταναλωτές, και έπειτα επειδή η Επιτροπή Γεωργίας και Ανάπτυξης της Υπαίθρου ανέθεσε στο συνάδελφό μας Jan Mulder, να συντάξει έκθεση πρωτοβουλίας για την ποιότητα και την αναγνώριση των γεωργικών προϊόντων και των τροφίμων.
<P>
Δύο σημεία είναι σημαντικά: ο τρόπος παραγωγής και η εμπιστοσύνη που επιδεικνύει ο καταναλωτής στα προϊόντα, χάρη στη μετάβαση από το χωράφι μέχρι το πιάτο.
<P>
Θα επιμείνω σε τρία σημεία: καταρχάς, στη λιτότητα που διακρίνει τον τρόπο παραγωγής, ο οποίος πρέπει να τείνει περισσότερο προς το φυσικό: πρέπει να καταπολεμήσουμε την ελεύθερη χρήση ορμονών και να συνδέσουμε την παραγωγή με το έδαφος. Στη συνέχεια, στους ελέγχους και στους μηχανισμούς για την καταπολέμηση της απάτης, που θα πρέπει να λειτουργούν αποτελεσματικότερα - ιδίως στη Μεγάλη Βρετανία, όπως προκύπτει από πρόσφατη έρευνα σχετικά με τη μεταφορά στο Βέλγιο. Τέλος, πιο ενεργή προώθηση του βοείου κρέατος, που πρέπει να συνδυάζει τους καταναλωτές και να τους οδηγεί σε πιο υγιεινά προϊόντα, διαφορετικά θα παρατηρηθεί νέα στροφή προς το χοιρινό και το άσπρο κρέας, που αποτελούν τομείς με πολύ έντονη διαστηριότητα, των οποίων ωστόσο οι επιπτώσεις στο περιβάλλον παραμένουν πολύ σημαντικές.
<P>
Η ομάδα μου θα υπερψηφίσει την έκθεση της κ. Hardstaff, την οποία παρεμπιπτόντως συγχαίρω για την εργασία της. Ωστόσο, διαπιστώνουμε με λύπη την απουσία εναρμόνισης σε ό, τι αφορά τις ενδείξεις που πρέπει να αναγράφονται στην ετικέτα. Επιπλέον, γίνεται λόγος μόνο για το βόειο κρέας... Τι συμβαίνει με τα άλλα είδη; Για μια πραγματική διαφάνεια, πρέπει επίσης να εμβαθύνουμε τις ερωτήσεις αυτές.

<SPEAKER ID=231 LANGUAGE="FR" NAME="Souchet">
Κυρία Πρόεδρε, δεδομένου ότι η ημερήσια διάταξη δεν ακολούθησε την προκαθορισμένη σειρά, ο συνάδελφός μου des Places, που έπρεπε να παρέμβει, δεν μπόρεσε να είναι παρών και μου ανέθεσε να μιλήσω αντ'αυτού.
<P>
Η έκθεση αυτή εγγράφεται στο πλαίσιο της κρίσης της ΣΕΒ, που είχε ως αποτέλεσμα να αποστραφούν οι καταναλωτές από το βόειο κρέας. Εξακολουθώ να πιστεύω ότι η απώλεια εμπιστοσύνης του καταναλωτή αμβλύνθηκε χάρη στην επιβολή εμπάργκο.
<P>
Η Επιτροπή, οι κυβερνήσεις των κρατών μελών και το σύνολο του τομέα του "ευρωπαϊκού βοείου κρέατος», συμπεριλαμβανομένων των εκτροφέων, κατέβαλαν σημαντικές προσπάθειες για να βελτιώσουν τη μεταφορά, προκειμένου να αποκαταστήσουν την εμπιστοσύνη αυτή.
<P>
Στην πρότασή της σχετικά με την προώθηση του βοείου κρέατος, η Επιτροπή δεν αμφισβητεί καθόλου την αρχή της ποιότητας των επιλέξιμων προϊόντων. Ο προσδιορισμός της ποιότητας αυτής προκύπτει από τους ισχύοντες κανονισμούς. Τασσόμαστε, βεβαίως υπέρ της θέσης αυτής.
<P>
Αντιθέτως, η κ. Hardstaff, στην έκθεσή της, προτείνει τη μεταρρύθμιση της προώθησης αυτής προς όφελος των προϊόντων ποιότητας, σε γενικευμένη προώθηση, χωρίς διαφοροποίηση και χωρίς πρωτοτυπία, από την οποία δεν θα αποκλειόταν, επομένως, καμία παραγωγή, κανένα κράτος μέλος.
<P>
Ουσιαστικά, οι προτάσεις της εισηγήτριας αποβλέπουν στην ανάπτυξη μέτρων προώθησης, που θα χρηματοδοτούνται μερικώς από την Ευρωπαϊκή Ένωση, και τούτο προς όφελος του βρετανικού κρέατος και του κρέατος που προέρχεται από αγελάδες που εκτρέφονται για την παραγωγή γαλακτοκομικών προϊόντων, των οποίων γνωρίζουμε ότι η οργανοληπτική ποιότητα δεν είναι η καλύτερη δυνατή.
<P>
Ακόμη και αν οι προτάσεις της εισηγήτριας γίνονταν αποδεκτές όπως ήταν αρχικώς από το Συμβούλιο, το σύνολο του τομέα "βοείου κρέατος ποιότητας» είναι εκείνο που ελέγχει την τροφοδότησή του βάσει αυστηρού καταλόγου υποχρεώσεων, που η μη τήρησή του θα επέφερε ποινές.
<P>
Δεδομένου ότι είμαστε φλογεροί υπερασπιστές της ποιοτικής γεωργίας, καταλαβαίνετε, κυρία εισηγήτρια, ότι ο κ. Des Places και εγώ ο ίδιος ζητούμε από την ομάδα μας να μην ψηφίσει την πλειονότητα των τροπολογιών σας, εφόσον η πρόταση της Επιτροπής πρέπει να εγκριθεί, όπως πιστεύουμε, στην αρχική της μορφή.

<SPEAKER ID=232 LANGUAGE="FR" NAME="Martinez">
Κυρία Πρόεδρε, καλούμαστε, για άλλη μία φορά, να ασχοληθούμε με το θέμα "κρέας» σε ένα πλαίσιο που θυμίζει τη γαλλική παροιμία "όταν το γαϊδουράκι δεν θέλει να πιεί νερό, είναι δύσκολο να το αναγκάσεις».Έτσι και όταν ο καταναλωτής δεν θέλει να φάει κρέας, είναι δύσκολο να τον πιέσουμε να το φάει.
<P>
Σε κανονισμό της 30ης Ιουνίου 1992, επιχειρήσαμε να προωθήσουμε την κατανάλωση του βοείου κρέατος. Τούτο δεν υπήρξε ιδιαίτερα αποτελεσματικό, εφόσον τον Φεβρουάριο 1997, στον ίδιο χώρο, σε αυτό το Κοινοβούλιο, εγκρίναμε ένα σύστημα αναγνώρισης των βοοειδών. Τα άτομα μπορούν να μην χρησιμοποιούν διαβατήριο, χάρη στη Συνθήκη του Σένγκεν, αλλά στην περίπτωση αυτή δημιουργούμε διαβατήριο για τις αγελάδες, ένα δελτίο αναγνώρισης, χρησιμοποιώντας, για μεγαλύτερη ασφάλεια, έναν μεγάλο λόγιο όρο: "ανιχνευσιμότητα».
<P>
Το μέτρο αυτό δεν υπήρξε ιδιαίτερα καθησυχαστικό, εφόσον η σήμανση ήταν μόνο προαιρετική. Σύμφωνα με πληροφορίες, θα καταστεί υποχρεωτική από το 2000. Μέχρι τότε, όσοι εισάγουν βρετανικά κρέατα θε έχουν το δικαίωμα να μην κολλούν ετικέτα. Επιπλέον, ακόμη και όταν τοποθετείται η ετικέτα, η πτώση της κατανάλωσης επιβραδύνεται, αλλά δεν σταματά. Επιβραδύνεται μάλιστα με τόσο αργό ρυθμό, ώστε ασχολούμαστε, αυτή τη φορά, με μία νέα πρόταση κανονισμού, που αποβλέπει στη μεταρρύθμιση, την επανενεργοποίηση, την κατάργηση του κανονισμού του 1992, γιατί τα προηγούμενα μέτρα δεν απέφεραν προφανώς τα αναμενόμενα αποτελέσματα. Στην εσωτερική αγορά, η κατανάλωση μειώνεται και στην εξωτερική αγορά, οι ίδιες οι τρίτες χώρες εμφανίζονται απρόθυμες να αγοράσουν ευρωπαϊκά κρέατα.
<P>
Εφαρμόζουμε, λοιπόν, ένα μηχανισμό προώθησης της κατανάλωσης μέσω της διαφήμισης, των προωθήσεων στα σούπερ μάρκετ -»Κυρία, φάτε κρέας»- τη συμμετοχή σε εκθέσεις, σε σαλόνια. Φανταστείτε πόσο χαμηλά έχουμε πέσει. Ασχολούμαστε τώρα με τα σούπερ μάρκετ, τις εκθέσεις, τα σαλόνια και, στο διάστημα αυτό, η κατανάλωση του κρέατος εξακολουθεί να φθίνει, ενώ η κατανάλωση του χοιρινού, του πρόβειου και του άσπρου κρέατος, που είναι πολύ μολυσματικά σε επίπεδο εκτροφής, συνεχίζει την ανοδική πορεία της. Με άλλα λόγια, υφιστάμεθα πάντα τις συνέπειες της ΣΕΒ, γιατί μία βρετανική βιομηχανία, οι αδελφοί De Mulder, θέλησαν να φυλακίσουν το βρετανικό βόειο κρέας. Το σύνολο της Ευρώπης πληρώνει το τίμημα, τολμώ να πω, των κατεστραμμένων εγκεφάλων των βοοειδών.
<P>
Στο επίκεντρο του μηχανισμού που τέθηκε σε εφαρμογή, αναζητούμε ένα είδος "διαπιστευμένου» κρέατος, δηλαδή, ενός κρέατος που να βασίζεται στην εμπιστοσύνη, που να προέρχεται από υγιή ζώα, που να έχουν εκτραφεί με υγιεινό τρόπο. Γι'αυτό, ορίζουμε προϋπολογισμό που πρέπει και εκείνος με τη σειά του να είναι υγιής, με συγχρηματοδότηση. Προβλέπουμε κονδύλι του προϋπολογισμού, το Β-1.38, στα επιδόματα προώθησης, του οποίου η συγχρηματοδότηση θα ανέρχεται έως το 60 %. Προβλέπουμε, επίσης, χορήγηση, ύψους 32 εκατομμυρίων ECU, δηλαδή περισσότερα από το πρόγραμμα RAPHAEL. Με άλλα λόγια, για τον κατεστραμμένο εγκέφαλο των βοοειδών, προβλέπονται μεγαλύτερα κονδύλια απ' ό, τι για τον εγκέφαλο των μορφωμένων Ευρωπαίων. Φανταστείτε, λοιπόν, σε ποιο επίπεδο γελοιότητας έχουμε φθάσει.
<P>
Όλα αυτά είναι χαριτωμένα και άχρηστα, αλλά εμπεριέχουν σειρά αντιφάσεων. Η πρώτη αντίφαση έγκειται στο επίκεντρο του μηχανισμού για την εμπιστοσύνη, γιατί θέλουμε, ως δια μαγείας, να καθησυχάσουμε τον καταναλωτή με διαφημιστικές πολιτικές, αλλά, ταυτόχρονα, τον αναστατώνουμε με την εισαγωγή κρεάτων με ορμόνες, μετά την ετυμηγορία της Διάσκεψης του Παγκόσμιου Οργανισμού Εμπορίου.
<P>
Η δεύτερη αντίφαση αφορά τα έσοδα. Θέλουμε να διατηρήσουμε την αγορά προστατεύοντας την κατανάλωση και αυξάνοντας το εισόδημα των γεωργών, αλλά, την ίδια στιγμή, επιτρέπουμε την εισαγωγή των κρεάτων με ορμόνες, που θα είναι φθηνότερα και θα μειώσουν το εισόδημα των εκτροφέων μας.
<P>
Η τρίτη αντίφαση αφορά τις τιμές. Στο σημείο αυτό, επίσης, θέλουμε να σώσουμε την αγορά με διαφημιστικά ή άλλα μέτρα, αλλά, ταυτόχρονα, η Ατζέντα 2000 προβλέπει έκπτωση, ύψους 30 % στην τιμή παρέμβασης του βοείου κρέατος, γεγονός που ισοδυναμεί με σοβαρό χτύπημα στο κεφάλι των εκτροφέων και με τους τέσσερις τόμους της Ημερήσιας Διάταξης 2000, το οποίο στη συνέχεια, αντιμετωπίζεται με τη χορήγηση μικρής ισχύος διαφημιστικού αναλγητικού για να τους καθησυχάσει! Ασκούμε πάντοτε πολιτική επιδιορθώσεων.
<P>
Όμως όλα αυτά δεν είναι ανώφελα. Ο Paul Valery έλεγε ότι ακόμη και ο Σίσυφος, όταν κυλούσε το βράχο του, δεν έκανε άσκοπη εργασία, εφόσον γύμναζε τους μύς του. Έτσι και εμείς, παρεμβαίνοντας για τρίτη φορά στο ζήτημα του βοείου κρέατος, το οποίο μετά τους γνωστούς κλυδωνισμούς που προκάλεσαν τα μέσα ενημέρωσης, δεν το θέλει κανείς, γυμνάζουμε τους νομοθετικούς και κανονιστικούς μύες μας.

<SPEAKER ID=233 LANGUAGE="EN" NAME="Hallam">
Κυρία Πρόεδρος, ευχαριστώ την κυρία Hardstaff για την εξαιρετική της έκθεση. Είναι ιδιαίτερα σημαντικό που αυτή η έκθεση έχει γραφτεί από κάποιον από τη Βρετανία. Η κυρία Hardstaff έχει, διακριτικά και με συνέπεια, εργαστεί πολύ σκληρά στο προσκήνιο, για να θέσει τα θεμέλια μιάς νέου είδους αγοράς κρέατος σε όλη την Ευρώπη. Πιστεύω, ότι οι ψηφοφόροι της στο Lincolnshire και στο Humberside μπορούν να είναι πραγματικά υπερήφανοι για το έργο της στη συγκεκριμένη έκθεση.
<P>
Θα επιθυμούσα να επεκταθώ περισσότερο: Ελπίζω ότι οι συνάδελφοί μου σ&#x02BC;αυτό το Κοινοβούλιο συναισθάνονται ότι, από τον καιρό της εκλογής Εργατικής Κυβέρνησης στο Ηνωμένο Βασίλειο, έχουμε προσεγγίσει το όλο θέμα της πώλησης κρέατος με κάποια ταπεινοφροσύνη, αλλά και με κάποια βεβαιότητα ότι κάποια στιγμή η απαγόρευση πώλησης βοείου κρέατος πρέπει να αρθεί. Πιστεύουμε, ότι η απαγόρευση πρέπει να αρθεί βάσει της εμπιστοσύνης του καταναλωτή, όχι απλά βάσει των ξενοφοβικών σχολίων που έχουν γίνει από τις προηγούμενες κυβερνήσεις.
<P>
Ο κ. Graefe zu Baringdorf αναφέρθηκε στο γεγονός ότι το κρέας είναι μία λιχουδιά. Θα συμφωνούσα πλήρως μαζί του: για μένα, μία από τις μεγαλύτερες απολαύσεις στη ζωή είναι ότι την Κυριακή μαγειρεύω για την οικογένειά μου. Επίσης, ένα από τα πράγματα που ξέρω είναι ότι, αυτό που κατά κύριο λόγο καθορίζει πώς μαγειρεύει κανείς το κρέας, είναι το πώς το διαλέγει.
<P>
Κυρία Πρόεδρος, αν βρεθείτε ποτέ κάπου κοντά στο Smethwick στην Αγγλία, ημέρα Κυριακή την ώρα του μεσημεριανού γεύματος, σας παρακαλώ ελάτε να γευματίσετε μαζί μου. Θα σας προσφέρω να φάτε από τα εκλεκτότερα αγγλικά ψητά βοδινά, σας το υπόσχομαι.
<P>
Είμαι εξαιρετικά ικανοποιημένος που στην εκλογική μου περιφέρεια, στο Shropshire και στο Hereford, οι ντόπιοι αγρότες έχουν ενωθεί και δημιουργήσει το ονομαζόμενο Πρόγραμμα ντόπιου βοείου κρέατος και αρνιού του Marches - το Πρόγραμμα Κρέατος Ποιότητας του Marches. Σκοπός είναι να ενθαρρύνουμε τον καταναλωτή. Έχουμε εξετάσει πολύ προσεκτικά το είδος του κρέατος που παράγεται και έχουμε διαπιστώσει ότι, ανάμεσα στα καλύτερα κρέατα της Αγγλίας, είναι αυτό που παράγεται στο Herefordshire και στο Shropshire Προέρχεται από μερικά από τα παλαιότερα κοπάδια ελεύθερης βοσκής. Είναι κρέας καλής ποιότητας.
<P>
Θα επιθυμούσα να συστήσω αυτού του είδους το πρόγραμμα. Παρέχει τη δυνατότητα απόλυτης και πλήρους ανιχνευσιμότητας. Ο καταναλωτής βεβαιώνεται ότι το ζώο είχε την κατάλληλη φροντίδα και ασφαλή τροφή, καθώς επίσης ότι του προσφέρθηκε η κατάλληλη θεραπεία σε περίπτωση ασθένειας. Βεβαιώνεται, επίσης, ότι κρατήθηκαν πλήρη αρχεία στο κουφάρι του ζώου μετά τη σφαγή και ότι, κάτι εξίσου σημαντικό, έχουν ληφτεί υπόψη οι συνθήκες ευζωίας. Όλα τα σφαγεία επιθεωρούνται προσεκτικά και ακολουθούν πολύ υψηλά πρότυπα υγιεινής.
<P>
Είμαι υπερήφανος για τους ντόπιους αγρότες και τη βιομηχανία κρέατος, που άλλαξαν στάση προς το θετικό και αντιμετώπισαν την κρίση της ΣΕΒ, ως μία ευκαιρία να αποδείξουν ότι το κρέας των Shropshire και Herefordshire είναι το λουκούμι - αν με συγχωρείτε για την έκφραση - του κρέατος. Δεν υπάρχει απολύτως κανένας λόγος γιατί, στα πλαίσια αυτού του προγράμματος, να μην πρέπει να πωλείται ή να τρώγεται το κρέας Marches οπουδήποτε στον κόσμο.
<P>
Ως πρώτο βήμα άρσης της απαγόρευσης πωλήσεων βρετανικού βοείου στην Ευρωπαϊκή Ένωση, επιθυμώ να σχολιάσω αυτό το συγκεκριμένο πρόγραμμα. Θα ήθελα να δω το κρέας ποιότητας Marches να πωλείται, έχοντας ευκρινώς σημανθεί, παντού στην Ευρωπαϊκή Ένωση. Μπορώ να σας υποσχεθώ, κυρία Πρόεδρος, ότι το να δοκιμάσετε το κρέας μας, θα είναι μία πολύ απολαυστική εμπειρία.

<SPEAKER ID=234 NAME="Πρέδρος">
Ευχαριστώ, κ. Hallam, για την παρέμβασή σας, αλλά και για την πολύ ευγενική πρόσκληση που μου απευθύνατε να έρθω και να δοκιμάσω το εξαιρετικό βρετανικό κρέας. Θα το έχω υπόψη μου, κ. Hallam.

<SPEAKER ID=235 LANGUAGE="DE" NAME="Mayer">
Κυρία Πρόεδρε, αγαπητοί κυρίες και κύριοι! Παίρνω γρήγορα τη θέση του κυρίου Honor Funk γιατί έπρεπε να λείψει επειγόντως. Είναι πράγματι γεγονός ότι περιορίσαμε δραστικά την απόλαυση να γευόμαστε βρετανικό βόειο κρέας, κι εδώ θα ήθελα να υπογραμμίσω ότι η κυρία Hardstaff από την Βρετανία μας υπέβαλε μια καλή έκθεση για την οποία επιτρέψτε μου να την συγχαρώ.
<P>
Όλοι όμως γνωρίζουμε ότι η κατανάλωση βοείου κρέατος εδώ και χρόνια μειώνεται αισθητά. Τον προηγούμενο χρόνο όταν έγινε γνωστό ότι δεν μπορεί πλέον να αποκλεισθεί η σχέση μεταξύ της νόσου των "τρελών αγελάδων» και της νόσου Creutzfeldt Jacob στους ανθρώπους, πραγματοποιήθηκε μια κάθετη πτώση στην διάθεση βοείου κρέατος. Οι συνέπειες είναι γνωστές και δεν χρειάζεται να υπεισέλθω σε λεπτομέρειες. Υπήρξε μεγάλη πτώση των τιμών, ενώ τα αποθέματα βοείου κρέατος έπρεπε με διάφορες παρεμβάσεις να αποσυρθούν από την αγορά. Για τους λόγους αυτούς εκφράζουμε ρητά την επιδοκιμασία μας για την λήψη μέτρων που θα αποσοβήσουν την κρίση στις πωλήσεις του προϊόντος αυτού και θα επιφέρουν κάποια βελτίωση στην κατάσταση. Είναι πάντα προτιμότερο να στηρίζεται και να χρηματοδοτείται μια προώθηση των πωλήσεων για κρέας καλής ποιότητας, παρά η διατήρηση του σε αποθήκες. Πολύ απφασιστικής σημασίας είναι το εάν οι προβλεπόμενοι χρηματοδοτικοί πόροι - και το υπογραμμίζω αυτό - θα καταλήξουν στα σωστά χέρια. Δεν πρέπει τελικά να καταλήξουν τα χρήματα αυτά, σαν επί πλέον ατού, μόνο στην τσέπη διαφημιστικών εταιρειών ή μεγαλεμπόρων.
<P>
Κατά τους τελευταίους μήνες - και θα' θελα να αποδώσω ιδιαίτερη σημασία σ' αυτό - περιφερειακές αγορές, που σε μερικές περιοχές λέγονται αγροτικές αγορές και αγρότες με προσφορές κατευθείαν πωλήσεων, απ' την παραγωγή στην κατανάλωση, ενδιαφέρθηκαν και συμμετείχαν εποικοδομητικά σ' αυτήν την αγορά. Εδώ, η μεγάλη τεχνογνωσία ανταποκρίνεται στις τοπικές ανάγκες και τις αντίστοιχες επιθυμίες των καταναλωτών. Αυτοί οι μηχανισμοί υπάρχουν και σε ορισμένες περιοχές δεν χρειάζεται να επινοηθούν εκ νέου. Αυτοί οι μηχανισμοί πρέπει στην πραγματικότητα να στηριχτούν από εμάς.
<P>
Ήμουν ο εισηγητής για την σήμανση του βοείου κρέατος. Η ποιότητα των ζώων και ακριβώς η σήμανση και η δυνατότητα να ελεγχθεί η προέλευσή τους αποτελούν τα σημεία που ενδιαφέρουν ιδιαίτερα τους καταναλωτές. Με αυτήν την άμεση εμπορευματοποίηση, απ' την παραγωγή στην κατανάλωση, δίδονται οι καλύτερες εγγυήσεις, αφού ο ενδιαφερόμενος καταναλωτής μπορεί να μάθει πού και κάτω από ποιές συνθήκες έχουν εκτραφεί τα ζώα. Αυτές οι περιφερειακές προδιαγραφές προέλευσης και ποιότητας υπόκεινται σήμερα ήδη, σε τακτικούς ελέγχους και αναλαμβάνονται διαρκώς νέες δράσεις σχετικές με πωλήσεις. Αυτό τουλάχιστον πρέπει να γίνει σαφές.
<P>
Κυρία Hardstaff, στην τροπολογία 8 σχετικά με την αιτιολογική σκέψη 7 θεωρήσαμε την έκφραση "οικονομία πωλήσεων κρέατος» κάπως περιοριστική και γι' αυτό απορρίπτουμε αυτή την έννοια. Η Επιτροπή βέβαια το διατύπωσε κατά τρόπο πολύ γενικό, αλλ' αυτό είναι πολύ περιοριστικό. Θα ήθελα να κάνω και μιά παρατήρηση στα λεγόμενα του κυρίου Graefe. Νομίζω ότι ο κύριος Graefe zu Baringdorf με κάποια υπεραπλούστευση προέβη σε μια διατύπωση, όταν γενικεύοντας είπε - κι' αυτό προσωπικά το απορρίπτω - ότι όλοι οι παραγωγοί κάνουν λάθη. Πολλοί κάνουν, άλλοι όμως όχι.

<SPEAKER ID=236 NAME="Πρόεδρος">
Κύριε Mayer, σας επισημαίνω ότι είχατε στη διάθεσή σας δύο λεπτά, αλλά ουσιαστικά σας έδωσα τέσσερα, εφόσον σαν κληροδότησα τα δύο λεπτά του κ. Cunha, που είναι μέλος της ομάδα σας.
<P>
Κυρία Hardstaff, θα θέλατε να προσθέσετε κάτι άλλο στο τέλος αυτής της συζήτησης;

<SPEAKER ID=237 LANGUAGE="EN" NAME="Hardstaff">
Κυρία Πρόεδρος, θα ήθελα απλά να ευχαριστήσω όλους εκείνους που συμμετείχαν στη συζήτηση. Θα ήθελα επίσης να υπενθυμίσω στους συναδέλφους ότι ήδη καθυστερήσαμε να πάρουμε τη γνώμη της Επιτροπής Περιβάλλοντος, Δημόσιας Υγείας και Προστασίας του Καταναλωτή, αν και είχαμε πραγματικά ελπίσει ότι θα ψηφιζόταν τον Ιούλιο. Η μοίρα των αγροτών μας και της βιομηχανίας κρέατος, κατά πόσο δηλαδή θα υπάρξει κίνηση στην αγορά, εξαρτάται από το πόσο σύντομα θα αρχίσουν οι πωλήσεις βοείου κρέατος. ·Ετσι, ελπίζω, ότι θα ψηφιστεί αύριο και θα είναι δυνατό να τεθεί σε εφαρμογή, ώστε να αρχίσει να πωλείται ευρωπαϊκό βόειο κρέας όχι μόνο στην Ευρώπη, αλλά επίσης σε όλο τον κόσμο. Μ&#x02BC;αυτό τον τρόπο το βόειο κρέας θα αρχίσει εκνέου να θεωρείται ως ένα από τα καλύτερα κρέατα του κόσμου.

<SPEAKER ID=238 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 9 π.μ.
<P>
Βλέπετε κ. Hallam ότι δεν χάνουμε καθόλου τον καιρό μας αύριο το πρωί, με τη διπλή έννοια του όρου!
<P>
Η επόμενη συνεδρίαση θα διεξαχθεί αύριο, στις 9.00 π.μ.
<P>
(Η συνεδρίαση λήγει στις 18.55) .

