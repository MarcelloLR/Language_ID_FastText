<CHAPTER ID=1>
Έγκριση των συνοπτικών πρακτικών
<SPEAKER ID=1 NAME="Πρόεδρος">
Τα συνοπτικά πρακτικά της προηγουμένης συνεδριάσεως έχουν διανεμηθεί.
<P>
Υπάρχουν παρατηρήσεις;

<SPEAKER ID=2 LANGUAGE="EN" NAME="Haarder">
Κύριε Πρόεδρε, επιτρέψτε μου να σας πω ότι είμαστε δύο βουλευτές της Ομάδας των Φιλελευθέρων που ξεχάσαμε χθες να υπογράψουμε. Λυπούμαι γι' αυτό Μπορείτε να επιβεβαιώσετε ότι ήμουν εδώ.

<SPEAKER ID=3 NAME="Πρόεδρος">
Κύριε Haarder, γνωρίζω ότι ήσασταν εδώ χθες, αφού μετείχατε στην συνεδρίαση του Προεδρείου και σας άκουσα να παρεμβαίνετε και μερικές φορές. Συνεπώς, δεν τίθεται υπό συζήτηση. Σας σημειώνουμε.

<SPEAKER ID=4 LANGUAGE="FI" NAME="Anttila">
Αξιότιμε κύριε Πρόεδρε, κατά καιρούς διασκεδάζω παρακολουθώντας ανθρώπους να δηλώνουν πως έχουν ξεχάσει να γράψουν το όνομά τους στον κατάλογο παρουσιών. Χθες μου συνέβει ακριβώς αυτό. Όταν μπήκα στην αίθουσα, υπήρχε μεγάλη ουρά μπροστά από τον κατάλογο παρουσιών. Σκέφτηκα να υπογράψω αργότερα. Ξέχασα να το κάνω. Όμως έχω συμμετάσχει από τις 16.00 στη συνεδρίαση της Ομάδας των Φιλελευθέρων και στη βραδινή συνεδρίαση. Ελπίζω ότι αυτό θα σημειωθεί στα συνοπτικά πρακτικά.
<P>
(Το Σώμα εγκρίνει τα συνοπτικά πρακτικά)

<CHAPTER ID=2>
Απσφαση κατεπείγοντος
<SPEAKER ID=5 LANGUAGE="EN" NAME="Spencer">
Κύριε Πρόεδρε, επιτρέψτε μου να πω ότι η παρούσα αίτηση κατεπείγοντος από την πλευρά του Συμβουλίου είναι μάλλον περιττή και ανάρμοστη. Ακόμα και με το δικό του χρονοδιάγραμμα, γνωρίζει ότι δεν χρειάζεται τη δική μας γνωμοδότηση μέχρι τη σύνοδο της ολομέλειας του Μαρτίου. Γνωρίζει πολύ καλά ότι και οι δέκα εισηγητές από την Επιτροπή Εξωτερικών Υποθέσεων, Ασφαλείας και Αμυντικής Πολιτικής βρίσκονται στο μέσο των εργασιών τους όσον αφορά τον σχολιασμό αυτών των συμφωνιών εταιρικής σχέσης.
<P>
Πρόκειται για σημαντικά θέματα συμμετοχής και εποπτείας της διαδικασίας διεύρυνσης από το Κοινοβούλιο, αλλά είναι μια συζήτηση για τον επόμενο και όχι για τον τρέχοντα μήνα. Ελπίζω ότι όλοι οι συνάδελφοι, περιλαμβανομένων εκείνων της Ομάδας του Ευρωπαϊκού Σοσιαλιστικού Κόμματος θα θεωρήσουν ότι πρόκειται για ένα αίτημα κατεπείγοντος το οποίο πρέπει να αντιμετωπίσουμε με τη δέουσα περιφρόνηση, να το απορρίψουμε και να επανεξετάσουμε το σχετικό θέμα τον επόμενο μήνα.
<P>
Θέλω να πω, με όλα τα αισθήματα φιλίας που τρέφω για τους συναδέλφους μου του Εργατικού Κόμματος, ότι καταλαβαίνω τα θέλγητρα της συμπάθειας προς την κυβέρνηση των Εργατικών. Όμως, δεν θα συμβάλει καθόλου στην αξιοπιστία του Κοινοβουλίου εάν φανεί ότι η Σοσιαλιστική Ομάδα χρησιμοποιείται ως θυγατρική και απόλυτο κτήμα της βρετανικής Προεδρίας. Πρέπει να απορρίψουμε το παρόν αίτημα κατεπείγοντος και να επιστρέψουμε στο σχετικό θέμα τον επόμενο μήνα.

<SPEAKER ID=6 LANGUAGE="EN" NAME="Titley">
Κύριε Πρόεδρε, οι εταιρικές σχέσεις προσχώρησης στην Ευρωπαϊκή Ένωση αποτελούν τον θεμέλιο λίθο της πολυπεριεκτικής στρατηγικής διεύρυνσης, την οποία το παρόν Κοινοβούλιο υπερψήφισε με συντριπτική πλειοψηφία ως πολιτική προτεραιότητα. Η Σύνοδος Κορυφής του Λουξεμβούργου κατέληξε στο συμπέρασμα ότι όλα τα επιμέρους στοιχεία πρέπει να έχουν ρυθμιστεί μέχρι τις 15 Μαρτίου για να προχωρήσουν οι διαδικασίες διεύρυνσης. Κατά συνέπεια, εάν δεν δώσουμε σήμερα την έγκρισή μας σχετικά με το αίτημα κατεπείγοντος, δεν θα μπορέσουμε να εκφράσουμε την άποψή μας πριν από τις 11 Μαρτίου, την παραμονή της Ευρωπαϊκής Διάσκεψης. Υπό τις συνθήκες αυτές, και με την προθεσμία που προβλέπεται από το χρονοδιάγραμμα, δεν μπορούμε να φανταστούμε ότι θα μπορέσει να ακουστεί η φωνή του Κοινοβουλίου, πόσο μάλλον να ακουστεί προσεκτικά. Εάν δώσουμε τη γνωμοδότησή μας αυτόν τον μήνα, το μήνυμά μας μπορεί να ακουστεί πολύ καθαρά από το Συμβούλιο που θα έχει όλο τον χρόνο για να το εξετάσει.
<P>
Κινδυνεύουμε επίσης να θεωρηθούμε ότι θέτουμε σε κίνδυνο τη διαδικασία διεύρυνσης. Έχουμε ορισμένες ανησυχίες τις οποίες το Συμβούλιο και η Επιτροπή προσπάθησαν να αντιμετωπίσουν, αλλά πρέπει να φανούμε προσεκτικοί και να μη δείξουμε ότι παίζουμε πονηρά θεσμικά παιχνίδια που κανείς έξω από την Αίθουσα αυτή δεν μπορεί να καταλάβει, την ίδια ακριβώς στιγμή που η δέσμευσή μας στην πολιτική προτεραιότητα της διεύρυνσης πρέπει να είναι σαφής και ξεκάθαρη. Εάν το Κοινοβούλιο δεν υποστηρίξει το αίτημα κατεπείγοντος, δεν έχει τίποτε να κερδίσει, ενώ μπορεί να χάσει τα πάντα από πολιτική άποψη. Συνεπώς, προτρέπω να υποστηρίξουμε το αίτημα κατεπείγοντος.

<SPEAKER ID=7 LANGUAGE="EN" NAME="Kellett-Bowman">
Κύριε Πρόεδρε, μπορεί να παρατείνετε τη σημερινή συζήτηση έως τις 9.15. Όμως, το θέμα που επιθυμώ να θέσω είναι ότι η ημερήσια διάταξη ορίζει πως θα ψηφίσουμε στις 9.15. Η ώρα αυτή δεν έχει φτάσει ακόμη. Εφόσον το Προεδρείο αποδίδει ιδιαίτερη σημασία στην παρουσία των βουλευτών για να ψηφίσουν, δεν είναι ορθό η διεξαγωγή της ψηφοφορίας να γίνει σε λάθος ώρα.

<SPEAKER ID=8 NAME="Πρόεδρος">
Κύριε Kellett-Bowman, τυπικά έχετε απόλυτο δίκαιο. Πράγματι, η ημερήσια διάταξη, κατά λάθος -και θα επιστήσω την προσοχή των υπηρεσιών να μην επαναληφθεί το λάθος αυτό- λέει, βεβαίως, »από 9.00 έως 9.15: ανακοίνωση του καταλόγου των προτάσεων ψηφίσματος που έχουν κατατεθεί για συζήτηση επί επικαίρων, επειγόντων και σημαντικών θεμάτων (άρθρο 47)» και «9.15 έως 12 το μεσημέρι: ψηφοφορία επί της αίτησης κατεπείγοντος όσον αφορά πρόταση κανονισμού του Συμβουλίου...».
<P>
Θα έπρεπε να αναβάλω την ψηφοφορία για ύστερα από 7 λεπτά. Αυτό αποσκοπεί στην προστασία των συναδέλφων για να γνωρίζουν πότε θα ψηφίσουν. Αλλά αναρωτιέμαι, επειδή βλέπω ότι η αίθουσα είναι πλήρης, επομένως οι συνάδελφοι έχουν έλθει νωρίτερα μήπως θα μπορούσα να ζητήσω την άδεια του Σώματος να επισπεύσω την ψηφοφορία και βεβαίως θα κάνω την παρατήρηση στις υπηρεσίες μας την επόμενη φορά να είναι πιο προσεκτικές σε αυτά.
<P>
(Το Σώμα εκφράζει την συμφωνία του)

<SPEAKER ID=9 LANGUAGE="FR" NAME="Hory">
Κύριε Πρόεδρε, θέλω απλώς να γνωστοποιήσω, κατ' εφαρμογή των νέων κανόνων που έχουν επιβληθεί, ότι δεν ήθελα να συμμετάσχω στην ψηφοφορία.

<SPEAKER ID=10 NAME="Πρόεδρος">
Θα καταγραφεί, κύριε Hory.

<SPEAKER ID=11 LANGUAGE="NL" NAME="Pex">
Κύριε Πρόεδρε, λυπάμαι, αλλά λείπει το ψηφοδέλτιό μου. Δεν μπόρεσα λοιπόν να συμμετάσχω στην ψηφοφορία. Μπορείτε παρακαλώ να το σημειώσετε;
<P>
(Το Σώμα εγκρίνει την πρόταση κατεπείγοντος)

<CHAPTER ID=3>
Πρόγραμμα δράσης κατά του οργανωμένου εγκλήματος (πρόγραμμα FALCONE)
<SPEAKER ID=12 NAME="Πρόεδρος">
Η ημερήσια διάταξη προβλέπει την συζήτηση επί της έκθεσης του κ. Orlando (A4-0017/98), εξ ονόματος της Επιτροπής Πολιτικών Ελευθεριών και Εσωτερικών Υποθέσεων, σχετικά με την πρόταση κοινής δράσης που ενέκρινε το Συμβούλιο για πρόγραμμα ανταλλαγών, κατάρτισης και συνεργασίας με προορισμό τους αρμόδιους της δράσης κατά του οργανωμένου εγκλήματος (πρόγραμμα FALCONE) (COM(97)528-11778/97 - C4-0572/97-97/0916 (CNS)).

<SPEAKER ID=13 NAME="Orlando">
Κύριε Πρόεδρε, αξιότιμοι συνάδελφοι, σήμερα το πρωί καλείται το Κοινοβούλιο να εγκρίνει μια πράξη που ολοκληρώνει την πρώτη σημαντική φάση της ευρωπαϊκής δέσμευσης κατά του οργανωμένου εγκλήματος. Το Ευρωπαϊκό Συμβούλιο του Δουβλίνου, τον Δεκέμβριο του 1996, εξέφρασε σαφώς την αποφασιστικότητά του όσον αφορά την καταπολέμηση της οργανωμένης εγκληματικότητας, με μια προσέγγιση συνοχής και συντονισμού στο επίπεδο της Ευρωπαϊκής Ένωσης.
<P>
Πρόκειται για μια επιλογή η οποία επισημαίνει μια στροφή, επισημαίνει το πέρασμα από μία φάση επεισοδιακών επεμβάσεων στη φάση οργανικών επεμβάσεων. Η ομάδα υψηλού επιπέδου που έχει συσταθεί για τον σκοπό αυτό και η οποία έχει προετοιμάσει ένα σχέδιο συνολικής δράσης, ένα σχέδιο το οποίο καταρτίστηκε πριν από το Συμβούλιο "Δικαιοσύνη και Εσωτερικές Υποθέσεις», συσκέφτηκε στο Λουξεμβούργο στις 28 Απριλίου του 1997, και το σχέδιο έχει συμπεριληφθεί στη συνολική θέση που έχει λάβει το Ευρωπαϊκό Συμβούλιο που έλαβε χώρα στο Αμστερνταμ τον Ιούνιο του 1997.
<P>
Στις 20 Νοεμβρίου του 1997, το Κοινοβούλιο εξέφρασε την άποψή του σχετικά με ορισμένες σημαντικές προτάσεις κοινής δράσης, συγκεκριμένα όσον αφορά το αξιόποινο της συμμετοχής σε εγκληματική οργάνωση και όσον αφορά την καθιέρωση ενός μηχανισμού αξιολόγησης της εφαρμογής σε εθνικό επίπεδο των πρωτοβουλιών που έχουν αναληφθεί διεθνώς για την καταπολέμηση του οργανωμένου εγκλήματος. Καθώς το Συμβούλιο Υπουργών εξέδωσε τον Δεκέμβριο του 1997 την πρόταση δράσης αυτού του μηχανισμού αξιολόγησης, ακόμη αναμένουμε να εκδοθεί η πρόταση όσον αφορά το αξιόποινο της συμμετοχής σε εγκληματική οργάνωση.
<P>
Βρισκόμαστε οπωσδήποτε ενώπιον μιας ενίσχυσης της στρατηγικής της Ευρωπαϊκής Ένωσης για την καταπολέμηση του οργανωμένου εγκλήματος και ενώπιον μιας αναγνώρισης των προσπαθειών που καταβλήθηκαν εκ μέρους ορισμένων χωρών, όπως η Ιταλία, κατά τη διάρκεια των τελευταίων ετών. Το πρόγραμμα το οποίο έχω την τιμή να εισηγούμαι φέρει το όνομά του δικαστή Giovanni Falcone, που δολοφονήθηκε από τη Μαφία το 1992 μαζί με τη γυναίκα του και τους άνδες της συνοδείας του, και εγείρεται ως σύμβολο της καταπολέμησης του οργανωμένου εγκλήματος, ακόμη και έξω από την Ιταλία.
<P>
Το πρόγραμμα στοχεύει στην ενίσχυση της δικαστικής και αστυνομικής συνεργασίας μεταξύ των αρμοδίων για την καταπολέμηση της Μαφίας και χρηματοδοτεί πρακτικές ασκήσεις, σεμινάρια, και σχέδια δράσης ως δραστηριότητες έρευνας και κατάρτισης. Η Επιτροπή Πολιτικών Ελευθεριών προτείνει κάποιες τροπολογίες που αποσκοπούν να εισαγάγουν στο πρόγραμμα, εκτός από τους αρμόδιους των θεσμικών οργάνων και της αστυνομίας, και αρμόδιους φορείς του πολιτιστικού κόσμου και διαφόρους αντιπροσώπους της κοινωνίας των πολιτών, υπογραμμίζοντας κατ' αυτόν τον τρόπο τη σημασία της πολιτιστικής και κοινωνικής διάστασης για την καταπολέμηση του οργανωμένου εγκλήματος.
<P>
Θεωρούμε πράγματι σημαντική τη συμμετοχή των σχολείων, των πανεπιστημίων και των μη κυβερνητικών οργανώσεων, αλλά θεωρούμε επίσης σημαντική τη συμμετοχή των συμβολαιογράφων, των λογιστών και των ορκωτών ελεγκτών. Τη στιγμή που ανατρέχουμε σε πρόσωπα που δεν έχουν να κάνουν με θεσμικούς φορείς, θα πρέπει να προβλεφθεί η χρηματοδοτική συμμετοχή τοπικών κυβερνητικών αρχών, που να έχουν τη δικαιοδοσία ελέγχου.
<P>
Θεωρώ ιδιαίτερα σημαντική την πρόταση ορισμένων συναδέλφων της Ομάδας του Λαϊκού Κόμματος όσον αφορά την ειδική υποστήριξη και τις πρωτοβουλίες σε χώρες υποψήφιες για ένταξη, κάτι που επιβεβαιώνει την απαίτηση να εξασφαλιστεί σε αυτόν τον λεπτό τομέα η εναρμόνιση των νομοθεσιών και η πολιτιστική ευαισθητοποίηση μεταξύ των κρατών μελών, αλλά και μεταξύ των υποψήφιων χωρών για ένταξη στην Ευρωπαϊκή Ένωση.
<P>
Ολοκληρώνοντας, επιτρέψτε μου να υπογραμμίσω τη σημασία αυτής της δράσης, μία σημασία η οποία είναι σίγουρα συγκεκριμένη αλλά και συμβολική, γιατί προϋποθέτει κατά κάποιο τρόπο ως σημεία αναφοράς τις θετικές εμπειρίες που επετεύχθησαν σε μεμονωμένα κράτη, θεωρούμε δε θετικό στοιχείο την ιταλική εμπειρία.
<P>
Πιστεύω, ωστόσο, ότι σήμερα αυτό που θα πρέπει να υπογραμμιστεί δεν είναι πια μια μεμονωμένη εμπειρία σε ένα μεμονωμένο κράτος, αλλά η αντίληψη και η ευαισθησία σε ευρωπαϊκό επίπεδο, γιατί βρισκόμαστε ενώπιον ενός φαινομένου - του φαινομένου της Μαφίας και του οργανωμένου εγκλήματος - που απαιτεί έναν αγώνα όπου ή θα αγωνιστούμε όλοι μαζί, ή θα χάσουμε τον αγώνα ανεπανόρθωτα.

<SPEAKER ID=14 NAME="Nassauer">
Κύριε Πρόεδρε, κυρίες και κύριοι, είναι αναμφισβήτητα πολύ σωστή η ιδέα να συναντηθούν τα πρόσωπα που συνεργάζονται για την καταπολέμηση του οργανωμένου εγκλήματος στην Ευρώπη, να τους παρασχεθεί κοινή κατάρτιση και να αποκτήσουν κοινές εμπειρίες. Η ιδέα αυτή είναι μάλιστα τόσο σωστή και απαραίτητη, ώστε θα δώσω την έγκρισή μου και στο πρόγραμμα FALCONE και στην έκθεση του συνάδελφου κ. Οrlando.
<P>
Ορμώμενος από αυτή την βασικά θετική μου στάση, θέλω, ωστόσο, να κάνω μερικές κριτικές παρατηρήσεις περισσότερο σε τέτοιου είδους σχέδια και λιγότερο στο συγκεκριμένο πρόγραμμα. Το πρόγραμμα FALCONE απευθύνεται σε έναν σχετικά μεγάλο κύκλο προσώπων της Ευρωπαϊκής Ένωσης. Απευθύνεται σε δικαστές, εισαγγελείς, αστυνομικούς, τελωνειακούς κλπ. Επειδή οι πόροι που προβλέπονται για το πρόγραμμα αυτό είναι περιορισμένοι, δεν αναμένεται να προσεγγισθεί ένας άξιος λόγου αριθμός προσώπων από τις ομάδες - στόχους. Για το λόγο αυτό, θα πρέπει κατά πρώτο λόγο να περιορισθεί ο δυνητικός κύκλος προσώπων, ώστε να χρησιμοποιηθούν οι πόροι όσο το δυνατόν πιο εύστοχα.
<P>
Κατά δεύτερο λόγο, είναι σημαντικό να μην είναι υπερβολικά εκτενής η περιγραφή των πιθανών θεμάτων. Εγώ, προσωπικά, αμφιβάλλω αν έχει νόημα να χρηματοδοτούνται ερευνητικά προγράμματα από τόσο πενιχρούς πόρους. Θα πρέπει επίσης να αποφευχθεί η δυνατότητα να χρηματοδοτούνται από τέτοια προγράμματα π.χ. οι καλοπροαίρετες συναντήσεις το Σαββατοκύριακο.
<P>
Τρίτον: δεν πρέπει να ξεχνάμε ότι έχουμε ήδη μια ολόκληρη σειρά από παρόμοια προγράμματα και δεν θα πρέπει να υπάρξουν επικαλύψεις. Έχουμε για παράδειγμα το πρόγραμμα MATTHΔUS, ένα πρόγραμμα για τελωνιεακούς. Έχουμε ακόμα τα προγράμματα TAΧ, GROTIUS, STOP, EUSIN κλπ. Θα πρέπει να δοθεί ιδιαίτερη προσοχή, ώστε τα προγράμματα να μην επικαλύπτονται, αλλά και να μην υπάρξουν άτομα με ιδιαίτερο ταλέντο στην παρακολούθηση τέτοιων προγραμμάτων, άτομα, δηλαδή, που να έχουν επωφεληθεί επανειλημμένα από τέτοια σχέδια.
<P>
Και τώρα στο θέμα της χρηματοδότησης: αρχικά υπήρχε η πρόταση η συγχρηματοδότηση από την πλευρά της ΕΕ να ανέρχεται στο 80 %. Ωστόσο, η Επιτροπή Προϋπολογισμών πρότεινε να περιοριστεί το ποσοστό αυτό στο 60 %. Εγώ προσωπικά θα προτιμούσα μία συγχρηματοδότηση της τάξης του 50 %, έτσι ώστε όσοι θέλουν να κάνουν χρήση των πόρων αυτών να πρέπει να συνεισφέρουν και οι ίδιοι ένα σημαντικό μερίδιο του συνολικού ποσού που διατίθενται για τέτοια μέτρα. Λαμβάνοντας υπόψη την πρόταση της Επιτροπής Προϋπολογισμών, αφήσαμε το ύψος της συγχρηματοδότησης στο 60 %. Και ένα τελευταίο σημείο. Ο έλεγχος των μέτρων που χρηματοδοτήθηκαν από τους πόρους αυτούς, καθώς και των αποτελεσμάτων τους θα πρέπει να γίνεται με μεγαλύτερη αυστηρότητα και ακρίβεια. Στο θέμα αυτό θα πρέπει να συμβάλει, πρώτη απ΄ όλους, η Επιτροπή Ελέγχου του Προϋπολογισμού.

<SPEAKER ID=15 NAME="Bontempi">
Κύριε Πρόεδρε, με τη σειρά μου θα ήθελα να υπογραμμίσω τη σπουδαιότητα αυτού του προγράμματος και της ψηφοφορίας που θα διεξαχθεί στο πλαίσιο μιας αυξανόμενης προσοχής και στο πλαίσιο προτάσεων που αφορούν την καταπολέμηση του οργανωμένου εγκλήματος. Το όνομα που φέρει το πρόγραμμα είναι FALCONE, πρόκειται για το όνομα ενός δικαστή που έγινε γνωστός κυρίως μετά το θάνατό του, και ο οποίος σκοτώθηκε τη στιγμή που ήταν σε πολύ δύσκολη θέση και εντελώς απομονωμένος.
<P>
Θα πρέπει να υπενθυμίζουμε διαρκώς ότι η καταπολέμηση του οργανωμένου εγκλήματος και μια αποτελεσματική δράση εκ μέρους της αστυνομίας και της δικαστικής εξουσίας είναι πολύ σημαντική για να δημιουργηθεί μια ατμόσφαιρα δέσμευσης και υψηλής προστασίας κατά του οργανωμένου εγκλήματος. Υπό αυτές τις συνθήκες, θα πρέπει να πω ότι η Ιταλία ήταν για πολύ καιρό απομονωμένη. Η χώρα μας, η οποία χρειάστηκε να υποστεί τη δοκιμασία αυτή στο πετσί της, όπως αποδεικνύεται από την υπόθεση Falcone, αλλά και την υπόθεση Borsellino και από άλλες περιπτώσεις, τις επιπτώσεις των ενεργειών του οργανωμένου εγκλήματος, δεν ήταν εύκολο να πείσει και την υπόλοιπη Ευρώπη για την αναγκαιότητα αυτής της προτεραιότητας. Ευτυχώς σήμερα διαπιστώνουμε ότι η πεποίθηση αυτή υπάρχει, παρόλο που στο επίπεδο των αποτελεσμάτων έχουμε ακόμη πολύ δρόμο να διανύσουμε για να είμαστε ικανοποιημένοι. Παραδείγματος χάρη, τα μέσα που διατίθενται είναι πολύ σημαντικά στον τομέα του οργανωμένου εγκλήματος, οι κοινές δράσεις όμως είναι για την ώρα αναποτελεσματικές!
<P>
Για να εγκρίνουμε αυτό το πρόγραμμα θα ήθελα να υπενθυμίσω στο Συμβούλιο και στην Επιτροπή την αναγκαιότητα να χρησιμοποιήσουμε μέσα τα οποία δεν θα έχουν επιλεγεί από όλους, δεδομένου ότι δεν γίνονται όλα την ίδια στιγμή. Οι αποφάσεις θα πρέπει όμως να υλοποιηθούν, γιατί πρόκειται για την αξιοπιστία μιας ευρωπαϊκής δράσης που τελικά γίνεται κοινή δράση και κοινή δέσμευση κατά του οργανωμένου εγκλήματος.
<P>
Όσον αφορά το πρόγραμμα, θα περιοριστώ μόνο στην επισήμανση της ορθότητας των δύο προσθηκών που προτάθηκαν, αφενός την προσθήκη των συναδέλφων του ιταλικού Λαϊκού Κόμματος όσον αφορά τη διεύρυνση των υποψήφιων για ένταξη χωρών, και αφετέρου την προσθήκη που προτάθηκε από τον αξιότιμο κ. Orlando, η οποία συστήνει να επωφεληθούμε από αυτό το πρόγραμμα για να υποστηρίξουμε τις εμπειρίες που κατακτώνται σε τοπικό επίπεδο, και οι οποίες προέρχονται από τοπικές αρμόδιες οργανώσεις, οι οποίες καταφέρνουν να δημιουργήσουν την ατμόσφαιρα στην οποία αναφέρθηκα πριν λίγο. Λίγοι μήνες πέρασαν από τότε που η ιταλική οργάνωση "Libera», η οποία συμπεριλαμβάνει περίπου εξακόσιες οργανώσεις, πραγματοποίησε μια πολύ σημαντική και χρήσιμη ακρόαση, κατά την οποία ελέχθη πόσο είναι σημαντικό το έργο που αφορά την παιδεία, την πρόληψη και την ευαισθητοποίηση για την καταπολέμηση της εγκληματικότητας, και για να δημιουργηθούν στην κοινωνία αποφασιστικές συμμαχίες για μια αποτελεσματική καταπολέμηση εκ μέρους των δυνάμεων του κράτους.

<SPEAKER ID=16 LANGUAGE="SV" NAME="Cederschiφld">
Κύριε Πρόεδρε, το οργανωμένο έγκλημα στρέφεται τώρα ενεργά προς την Ευρώπη. Αν δεν το καταπολεμήσουμε σθεναρά τώρα, θα το κάνουμε αυτό με δραστικές μεθόδους αργότερα. Το σχέδιο δράσης κατά του οργανωμένου εγκλήματος δείχνει ότι η συνειδητοποίηση αυτής της σοβαρής απειλής κατά της Ευρώπης βρίσκεται σε διαδικασία διαμόρφωσης συγκεκριμένης έκφρασης.
<P>
Στην έκθεσή μου για το οργανωμένο έγκλημα, η οποία υποβλήθηκε προς ανάγνωση στο Κοινοβούλιο τον Νοέμβριο του περασμένου έτους, υπέδειξα πολλούς τομείς εντός των οποίων χρειάζεται ενίσχυση της συνεργασίας. Αυτός είναι ένας από τους σημαντικότερους, δηλαδή η πρακτική υπερεθνική συνεργασία. Η πρακτική συνεργασία προς κοινούς στόχους έχει την τάση να δείχνει, μετά από κάποιο καιρό, ποιες είναι οι αποτελεσματικότερες μέθοδοι. Οι σκανδιναβικές χώρες έχουν ήδη μία μακρά τέτοια συνεργασία στον τομέα της δικαιοσύνης. Αυτό έχει πραγματικά οδηγήσει σε, αν όχι ταυτόσημα, οπωσδήποτε συμβατά συστήματα. Έχουν επιτευχθεί πολλοί από τους στόχους στις τρεις σκανδιναβικές χώρες της Ένωσης που η Ένωση τώρα από κοινού προσπαθεί να διαμορφώσει.
<P>
Το πρόγραμμα Falcone είναι ένα σημαντικό βήμα καθ' οδόν προς έναν προοδευτικό συντονισμό των ευρωπαϊκών ποινικών κανονισμών και μέτρων. Ένας τέτοιος συντονισμός πρέπει να αναπτυχθεί εκ των κάτω, μέσω πρακτικής συνεργασίας. Γι' αυτό διάκειμαι θετικά στην πρόταση της Επιτροπής, η οποία στοχεύει στην κατάρτιση και τις ανταλλαγές μεταξύ δικαστών, εισαγγελέων, τελωνειακών υπαλλήλων και αστυνομικών. Είναι σημαντικό ότι είναι ακριβώς οι άμεσα ενδιαφερόμενοι επαγγελματικοί κλάδοι που λαμβάνουν αυτήν την οικονομική ενίσχυση - 10 εκατομμύρια Ecu κατά τη διάρκεια 5 ετών - το οποίο είναι ένα ποσό που εν προκειμένω είναι αρκετά μέτριο.
<P>
Η σημερινή κατανομή των διαρθρωτικών πόρων είναι μακροπρόθεσμα παράλογη και θα έπρεπε ως εκ τούτου να οδηγήσει στην καταβολή μέρους των παραδοσιακών διαρθρωτικών πόρων και στην υποδομή του τομέα της δικαιοσύνης.
<P>
Έχω απόψεις για κάποιες από τις λεπτομέρειες του προγράμματος, μεταξύ άλλων για το χρηματοδοτικό πρότυπο. Η Επιτροπή προτείνει να χρηματοδοτηθούν οι δαπάνες με κοινούς πόρους έως 80 %. Αλλά η συνήθης αρχή είναι άλλη, μισά-μισά, δηλαδή 50 % από την Κοινότητα και 50 % από τα συμμετέχοντα κράτη μέλη. Αυτό το πρότυπο παρουσιάζει πλεονεκτήματα καθώς η χρηματοδοτική ευθύνη κατανέμεται και, ακόμη σημαντικότερο, ο έλεγχος μοιράζεται και μπορεί τότε να είναι ισχυρότερος. Αυτή είναι μία σημαντική άποψη σε μία Ευρώπη όπου οι πολίτες κάποιες φορές αμφιβάλλουν για την ορθότητα και την αποτελεσματικότητα των επιδοτήσεων της ΕΕ. Η Επιτροπή Πολιτικών Ελευθεριών και Εσωτερικών Υποθέσεων όμως αποφάσισε ομόφωνα να προσεγγίσει την Επιτροπή και να προτείνει το 60 % εκ των κοινών πόρων.
<P>
Πιστεύω ότι υπάρχουν λόγοι να δούμε μακρύτερα και να προετοιμάσουμε εν καιρώ το πρόγραμμα Falcone και από τους συμμετέχοντες επίσης, όχι μόνον από τις υποψήφιες χώρες, αλλά επίσης από τις χώρες με τις οποίες αυτές οι υποψήφιες χώρες έχουν κοινά σύνορα.
<P>
Τέλος, είναι σημαντικό να υπογραμμιστεί ότι το πρόγραμμα Falcone είναι μία μόνον από τις πρώτες πρωτοβουλίες μιας σειράς μέτρων που θα χρειαστούν για την αύξηση της ποιότητας των συστημάτων δικαιοσύνης, αλλά επίσης και για την αύξηση της κατανόησης και της συνεργασίας μεταξύ του προσωπικού των υπηρεσιών της δικαιοσύνης και της καταπολέμησης του εγκλήματος στα κράτη μέλη και στις υποψήφιες χώρες. Εάν δεν εκπληρωθεί ο στόχος της δημιουργίας αξιόπιστων συστημάτων δικαιοσύνης σε όλα τα κράτη μέλη της Ένωσης, αυτό μπορεί τότε να έχει ως αποτέλεσμα να χαθούν τα μεγάλα οφέλη που κατά πάσα πιθανότητα θα έχουν όλα τα εμπλεκόμενα μέρη. Η διάρθρωση της δικαιοσύνης εντός της Ένωσης πρέπει να είναι επιτυχής, κάτι που προϋποθέτει ότι θα επενδύσουμε σε αυτήν.

<SPEAKER ID=17 NAME="Πρόεδρος">
Θα επαναλάβω για 15η φορά την παρατήρησή μου στις πολιτικές ομάδες: δεν μπορούν να δίδουν στους συναδέλφους χρόνο παρεμβάσεως ενός λεπτού! Δεν είναι αξιοπρεπές. Ας γίνονται επιλογές. Ας έρχονται λιγότεροι να μιλήσουν, ώστε να έχουν τουλάχιστον δύο λεπτά. Δεν το δέχομαι ότι είναι δυνατόν να διακόψουμε ομιλητή σε ένα λεπτό!

<SPEAKER ID=18 LANGUAGE="IT" NAME="Caccavale">
Κύριε Πρόεδρε, σας ευχαριστώ για αυτή την ένδειξη αλληλεγγύης σε κάποιον που ομιλεί μόνο ένα λεπτό.
<P>
Θα ήθελα κατ' αρχάς να ευχαριστήσω τον αξιότιμο κ. Orlando για την επιμέλεια με την οποία έφερε σε πέρας αυτό το έργο στη μνήμη ενός δικαστή. Το πρόγραμμα φέρει όντως το όνομα ενός δικαστή μάρτυρα του αγώνα κατά της Μαφίας, ο οποίος σκοτώθηκε με βάρβαρο τρόπο.
<P>
Είμαι και εγώ της γνώμης ότι το πρόγραμμα FALCONE είναι ένα σημαντικό βήμα μπροστά, κυρίως όσον αφορά την ανταλλαγή πληροφοριών μεταξύ των αρμοδίων για την καταπολέμηση του οργανωμένου εγκλήματος, που γίνεται ολοένα και πιο διεθνικό, έχοντας καταρρίψει σύνορα, αστυνομία, δικαστές και τόσα άλλα.
<P>
Είναι σημαντικό οι νέες χώρες που είναι υποψήφιες για ένταξη στην Ευρωπαϊκή Ένωση να έχουν τη δυνατότητα συμμετοχής, είναι όμως και πολύ σημαντικός ο έλεγχος της δημοκρατίας. Αυτό έχει διατυπωθεί καθαρά στο πρόγραμμα FALCONE: να υπάρχει δηλαδή ένας έλεγχος στο Ευρωπαϊκό Κοινοβούλιο και να μην παραλείπονται οι αρχές της προάσπισης των ατομικών ελευθεριών, της ισοτιμίας μεταξύ κατηγορίας και υπεράσπισης, ακόμα και στον τομέα της καταπολέμησης του οργανωμένου εγκλήματος. Διαφορετικά, ο κίνδυνος είναι ότι οι νόμοι εξαίρεσης, που χρησιμοποιούνται κατά του οργανωμένου εγκλήματος μπορεί να γίνουν συνηθισμένοι νόμοι, και αυτό θα ήταν βέβαια ένα τεράστιο βήμα πίσω για την ελευθερία και τη δημοκρατία των ευρωπαίων πολιτών.

<SPEAKER ID=19 LANGUAGE="NL" NAME="De Clercq">
Κύριε Πρόεδρε, σύμφωνα με μια δημοσκόπηση του Ευρωβαρόμετρου, το 70 % σχεδόν των πολιτών της Ευρώπης θεωρούν προτιμότερο να ληφθούν οι αποφάσεις για την καταπολέμηση των ναρκωτικών, της εγκληματικότητας και της τρομοκρατίας σε ευρωπαϊκό επίπεδο παρά σε εθνικό επίπεδο. Και ασφαλώς οι πολίτες έχουν δίκιο. Διασυνοριακά προβλήματα, όπως η τρομοκρατία και η καταπολέμηση της εγκληματικότητας, απαιτούν μια γενική, κοινή αντιμετώπιση με αποτελεσματικά και συνεκτικά μέτρα. Το πρόγραμμα Falcone τοποθετείται σε αυτό το πλαίσιο. Αποτελεί, όπως είπαμε, ένα από τα μέτρα εφαρμογής του σχεδίου δράσης κατά του οργανωμένου εγκλήματος. Η πρακτική εφαρμογή του σχεδίου ξεκινά τώρα.
<P>
Εξαιτίας των δραματικών γεγονότων που έζησε η χώρα μου, το Βέλγιο, πριν από δύο χρόνια, ιδρύθηκε μια κοινοβουλευτική εξεταστική επιτροπή με κύριο καθήκον να φέρει στο φως τί ακριβώς δεν πήγε καλά κατά τις διάφορες δικαστικές έρευνες. Ένα από τα συμπεράσματα της εξεταστικής επιτροπής ήταν ότι η αποτυχία του δικαστικού έργου στο Βέλγιο πρέπει να αποδοθεί κυρίως στην ελλιπή οργάνωση του δικαστικού καθεστώτος, στην κραυγαλέα έλλειψη συνεργασίας και συντονισμού ανάμεσα στις διάφορες αστυνομικές υπηρεσίες και στο γεγονός ότι η ανταλλαγή δεδομένων για εγκλημάτα ανάμεσα στα διάφορα δικαστικά εξεταστικά όργανα είναι σχεδόν ανύπαρκτη.
<P>
Πρέπει επομένως να αποφύγει η Ευρώπη πάσει θυσία να περιπέσει στα ίδια λάθη που οδήγησαν στη χώρα μου σε τόσο δραματικές καταστάσεις. Για αυτόν το λόγο ακριβώς, το πρόγραμμα Falcone έχει τόση σημασία. Πρόκειται για ένα πενταετές πρόγραμμα για την κοινή καταπολέμηση του οργανωμένου εγκλήματος στα ευρωπαϊκά κράτη μέλη, με διασυνοριακές ανταλλαγές, εκπαίδευση και συνεργασία των αρμοδίων για την καταπολέμηση του εγκλήματος.
<P>
Έφτασε η ώρα να δοθούν στην Ευρωπαϊκή Ένωση τα απαραίτητα μέσα για να καταπιασθεί δραστήρια με ένα από τα μεγαλύτερα προβλήματα της εποχής μας: την εγγύηση της ασφάλειάς μας.

<SPEAKER ID=20 LANGUAGE="IT" NAME="Angelilli">
Κύριε Πρόεδρε, δεν μπορούμε παρά να δεχθούμε θετικά το πρόγραμμα FALCONE, ένα πρόγραμμα, επαναλαμβάνω, το οποίο φέρει το όνομα ενός εξαίρετου Ιταλού δικαστή, ο οποίος σκοτώθηκε με βάρβαρο τρόπο πριν από μερικά χρόνια. Αυτό το πρόγραμμα, ως σχέδιο κοινής δράσης κατά του οργανωμένου εγκλήματος, αντιπροσωπεύει κατ· αρχάς την πολύτιμη και θετική συνεισφορά μιας διαδικασίας πραγματικής ευρωπαϊκής ενοποίησης, η οποία εκτός από τη νομισματική πλευρά, προβλέπει επίσης και μια κοινή εσωτερική πολιτική ασφάλειας και προστασίας των πολιτών. Παρά το γεγονός αυτό, το πρόγραμμα χρειάζεται, κατά τη γνώμη μου και κατά την γνώμη και άλλων συναδέλφων, έναν πιο σαφή και συγκεκριμένο προσδιορισμό των τομέων εφαρμογής του, των προδιαγραφών συμμετοχής και χρηματοδότησης, για να αποφευχθεί μια ενδεχόμενη διάσπαση των πρωτοβουλιών και ανώφελες σπατάλες.
<P>
Δεύτερον, θα πρέπει να επαναλάβω ότι για να επιτύχουμε τον επιθυμητό στόχο, το πρόγραμμα FALCONE θα πρέπει να εντάξει τις πρωτοβουλίες δράσης του στο πλαίσιο ενός συντονισμού της EUROPOL, κυρίως όσον αφορά τη διακίνηση ναρκωτικών.
<P>
Το πρόγραμμα FALCONE, εάν χρησιμοποιηθεί χωρίς πολλές διασκέψεις και σεμινάρια, στοχεύοντας αντίθετα στην υλοποίηση, στην καινοτομία των συστημάτων πληροφόρησης, στην επαγγελματική κατάρτιση των υπευθύνων για την έρευνα, θα έχει τη δυνατότητα να αποτελέσει μια προϋπόθεση εκσυγχρονισμού και ενεργοποίησης των συστημάτων καταπολέμησης της εγκληματικότητας, κυρίως να αποτελέσει μια μεγάλη υπηρεσία προς όφελος των Ευρωπαίων πολιτών, όπως έλεγα προηγουμένως, της ευρωπαϊκής ενοποίησης.

<SPEAKER ID=21 LANGUAGE="DE" NAME="Schulz">
Κύριε Πρόεδρε, αξιότιμοι συνάδελφοι, πολλά από αυτά που ειπώθηκαν σε σχέση με το ίδιο το πρόγραμμα καθώς και με τις προτάσεις που υπέβαλε ο συνάδελφος κ. Orlando, ήταν σωστά. Για το λόγο αυτό, θέλω να κάνω μια ουσιαστική παρατήρηση στο εξής ερώτημα: με τί τρόπο θα αντιμετωπίσουμε μακροπρόθεσμα την καταπολέμηση του οργανωμένου εγκλήματος στην Ευρωπαϊκή Ένωση;
<P>
Το πρόγραμμα FALCONE έχει ως στόχο του την ανταλλαγή, σε ευρωπαϊκό επίπεδο, των εμπειριών που έχουν αποκομίσει σε εθνικό επίπεδο οι αρμόδιοι για την καταπολέμηση του εγκλήματος, με την προϋπόθεση ότι η αρμοδιότητά τους θα παραμείνει σε αυστηρά εθνικά πλαίσια. Μετά από αυτή την ανταλλαγή απόψεων, οι αρμόδιοι θα επιστρέφουν στις υπηρεσίες τους για να συνεχίσουν το έργο τους, από το σημείο που το είχαν αφήσει πριν από το ταξίδι τους. Αυτό όμως δεν θα αποφέρει καρπούς μακροπρόθεσμα. Είναι μεν ένα καλό πρόγραμμα και η ανταλλαγή απόψεων είναι ένα εύλογο θέμα. Ο κύριος De Clercq μας παρέπεμψε, ωστόσο, σε κάτι πολύ σημαντικό. Πρόκειται για το θέμα που συζητούν σε κάθε στιγμή τα μέλη του Κοινοβουλίου. Δηλαδή, ότι η ελευθερία κινήσεων του οργανωμένου εγκλήματος, οι διασυνοριακές δραστηριότητές του καθίστανται σε συνεχώς αυξανόμενο βαθμό δυνατές, διότι δεν υπάρχουν σύνορα για τις οικονομικές δραστηριότητες στο εσωτερικό αυτού του τεράστιου ελεύθερου οικονομικού χώρου της ΕΕ, στον οποίο τώρα ερχόμαστε να προσθέσουμε και ένα ενιαίο νόμισμα.
<P>
Στην ενδυνάμωση των οικονομικών σχέσεων, στην ενδυνάμωση του εμπορίου, έρχεται να προστεθεί και η ενδυνάμωση της δημοσιονομικής πολιτικής. Οι δυνατότητες κατάχρησης αυτής της δομής αυξάνονται συνεχώς, αλλά εμείς δεν έχουμε να αντιπαραθέσουμε μια στρατηγική ευρωπαϊκού επιπέδου δίνοντας αρμοδιότητα στην Ευρωπαϊκή Ένωση. Για το λόγο αυτό, το πρόγραμμα FALCONE είναι κατά την άποψή μου σωστό, μόνο εάν θεωρηθεί ως πρώτη βαθμίδα για μια επόμενη ευρωπαϊκής εμβέλειας βαθμίδα στην καταπολέμηση του εγκλήματος, δηλαδή για μια διεύρυνση των αρμοδιοτήτων σε ευρωπαϊκό επίπεδο. Τότε, και μόνο τότε, το πρόγραμμα αυτό είναι ένα σωστό βήμα προς τα εμπρός, το οποίο θα χαίρει της ρητής επιδοκιμασίας μας. Σας εφιστώ την προσοχή στο γεγονός ότι πρέπει να κρατήσουμε το θέμα αυτό για τη συζήτηση που πρόκειται να γίνει στο μέλλον.

<SPEAKER ID=22 LANGUAGE="DE" NAME="Pirker">
Κύριε Πρόεδρε, κυρίες και κύριοι, συμμερίζομαι τη γνώμη όλων των προλαλησάντων που επιβεβαίωσαν την άποψη πως το οργανωμένο έγκλημα δεν έχει εξαπλωθεί μόνο στην Ευρωπαϊκή Ένωση, αλλά και σε παγκόσμιο επίπεδο. Επιτρέψτε μου να σας αναφέρω έναν αριθμό που κάνει ακόμα πιο σαφές πόσο δραματική είναι η κατάσταση. Το Διεθνές Νομισματικό Ταμείο εκτιμά ότι το οργανωμένο έγκλημα αποφέρει ετησίως γύρω στα 550 δισεκατομμύρια ECU, τα οποία εισάγονται στο νόμιμο οικονομικό κύκλωμα. Ο καθένας μας μπορεί να φανταστεί τι σημαίνει για τις νόμιμες επιχειρήσεις, την κρατική διοίκηση και για την κοινωνία μας γενικά, η εισαγωγή στο νόμιμο οικονομικό κύκλωμα τέτοιων τεράστιων ποσών παράνομου χρήματος. Είναι μια πασιφανής απειλή για όλους μας.
<P>
Οι πολίτες αναμένουν - και αυτό είναι το αποτέλεσμα αυτού του δικτύου που έχει σχηματίσει το οργανωμένο έγκλημα - ότι η αστυνομία και η δικαιοσύνη θα μπορέσουν επιτέλους να δικτυωθούν αντίστοιχα σε διεθνές επίπεδο. Συμμερίζομαι απόλυτα τη γνώμη του συνάδελφου κ. Schulz ότι επιβάλλεται να σκεφτούμε μήπως θα πρέπει να προχωρήσουμε και να παραμερίσουμε την εθνική κυριαρχία προς όφελος μιας ευρωπαϊκής δικαιοσύνης και συνεργασίας κατά του εγκλήματος. Δεν θα πρέπει θα δημιουργηθεί ποτέ στους πολίτες η εντύπωση ότι η ευρωπαϊκή ολοκλήρωση οδηγεί στο σημείο όπου οι κερδισμένοι είναι οι εγκληματίες και όχι οι πολίτες. Πρέπει να κάνουμε προσπάθειες ώστε το μήνυμα να είναι: ευρωπαϊκή συνεργασία για το συμφέρον της ασφάλειας των πολιτών.
<P>
Το πρόγραμμα αυτό αποτελεί μια προσέγγιση προς την κατεύθυνση αυτή και θεωρώ ότι έχει μεγάλη αξία η συνέργιά του με τα άλλα προγράμματα που υπάρχουν, ανεξάρτητα αν πρόκειται για το πρόγραμμα ODYSSEUS ή το GROTIUS ή το SHERLOCK. Όταν θα έχουμε αποτελέσματα της συνέργιας από αυτά τα προγράμματα, τότε οι πολίτες θα έχουν την εντύπωση και απτά δείγματα ότι η Ευρώπη κάνει πράγματι κάτι προς όφελος της ασφάλειας των πολιτών και ότι δεν είμαστε μόνο ένας κοινός οικονομικός χώρος, αλλά ότι σταδιακά γινόμαστε κι ένας χώρος κοινού δικαίου και ασφάλειας.

<SPEAKER ID=23 LANGUAGE="NL" NAME="Van Bladel">
Κύριε Πρόεδρε, η πρωτοβουλία μιας κοινής εκστρατείας κατά του οργανωμένου εγκλήματος υπό το συμβολικό όνομα Falcone είναι ασφαλώς καλοδεχούμενη. Παρά ταύτα αναρωτιέμαι πώς θα μπορέσουμε να εξηγήσουμε στους πολίτες, κατά τις τοπικές και περιφερειακές εκλογές που θα γίνουν προσεχώς παντού στην ΕΕ, ότι ένα σχέδιο δράσης με δεκαπέντε κατευθυντήριες γραμμές και τριάντα συστάσεις που θα αξιολογηθούν μετά από πέντε έτη, η ίδρυση μιας επιτροπής που αφορά ένα ευρύ φάσμα ανθρώπων αλλά διαθέτει μικρό προϋπολογισμό, πώς αυτή η στρατηγική μπορεί να πλήξει οριστικά την εγκληματικότητα - η οποία χαρακτηρίζεται ακριβώς από τη εφευρετικότητα και την ευελιξία της. Το όλο σχέδιο μου φαίνεται βαρύ, ακόμα και γραφειοκρατικό. Όπως ο κ. Nassauer, έτσι κι εγώ θα προτιμούσα να είχαμε περιορισθεί σε πιο συγκεκριμένα μέτρα, αποκλειστικά για άτομα, για παράδειγμα, που ασχολούνται όντως με τη σύλληψη κακοποιών. Μόνον έτσι μπορείς να πείσεις τον Ευρωπαίο πολίτη ότι το σχέδιό μας κατά της εγκληματικότητας έχει πιθανότητες επιτυχίας.

<SPEAKER ID=24 NAME="Gradin">
Κύριε Πρόεδρε, κατ' αρχάς θέλω να συγχαρώ τον κ. Orlando για την πολύ καλοδουλεμένη έκθεση. Εκτιμώ τη στήριξη που παρέχει στην Επιτροπή ο εισηγητής γι' αυτήν την σημαντική πρωτοβουλία. Όπως ο κ. Schulz, έτσι και η Επιτροπή ελπίζει φυσικά ότι το πρόγραμμα θα σημάνει περαιτέρω βήματα προς μία καλύτερη ευρωπαϊκή συνεργασία ακριβώς στον τομέα της δικαιοσύνης, καθώς το πρόγραμμα Falcone θα αποκτήσει σημασία με πολλούς τρόπους. Το πρόγραμμα, μεταξύ άλλων, θα παρέχει ένα χρηματοδοτικό πλαίσιο εντός του οποίου αφενός θα υλοποιηθούν οι περισσότερες από τις συστάσεις που θεσπίστηκαν στη Σύνοδο Κορυφής του Αμστερνταμ, σε συνάρτηση με το σχέδιο δράσης κατά του οργανωμένου εγκλήματος, και αφετέρου θα παρακολουθηθεί η υλοποίησή του. Ως γνωστόν, το Ευρωπαϊκό Συμβούλιο στο Κάρντιφ θα παρακολουθήσει περαιτέρω την πρόοδο των εργασιών σχετικά με το σχέδιο δράσης. Γι' αυτό είναι φυσικά ιδιαίτερα καίριο να ξεκινήσει το πρόγραμμα Falcone πολύ σύντομα.
<P>
Επιπλέον, το πρόγραμμα Falcone θα βελτιώσει σημαντικά τις προϋποθέσεις της υπερεθνικής συνεργασίας μεταξύ υπαλλήλων οι οποίοι εργάζονται με διάφορους τρόπους εναντίον του οργανωμένου εγκλήματος στα κράτη μέλη μας. Κατ' αυτόν τον τρόπο οι επαφές μεταξύ αυτών που εφαρμόζουν και των εμπειρογνωμόνων μπορούν να πολλαπλασιαστούν.
<P>
Από πλευράς Επιτροπής, μπορώ να σημειώσω με ικανοποίηση ότι όλες οι προτάσεις τροπολογίας που προτείνονται στην έκθεση φαίνεται να στοχεύουν στην ενίσχυση της πρότασης. Φυσικά, θα ήταν ευκταίο αν μπορούσαν να ενεργοποιηθούν οι άνθρωποι που έχουν πληγεί από το οργανωμένο έγκλημα, καθώς αυτοί οι άνθρωποι επιτελούν μια σημαντική λειτουργία, πέραν των άλλων όσον αφορά την διάδοση γνώσεων για τις συνέπειες της υπερεθνικής εγκληματικότητας. Πιστεύω, ωστόσο, ότι το σημαντικό ακριβώς τώρα είναι η υλοποίηση του προγράμματος Falcone, ώστε κατ' αυτόν τον τρόπο να καταβάλουμε επιπλέον συγκεκριμένες προσπάθειες για να υλοποιήσουμε το σχέδιο δράσης που υπάρχει μετά τη Διάσκεψη του Αμστερνταμ.

<SPEAKER ID=25 NAME="Πρόεδρος">
Κυρία Επίτροπε, σημειώνω το γεγονός ότι, δίδοντας το παράδειγμα, χρησιμοποιήσατε τον ελάχιστο δυνατό χρόνο για την παρέμβασή σας, πράγμα που δεν συμβαίνει πάντοτε με όλους τους συναδέλφους σας.
<P>
Η συζήτηση έληξε.
<P>
Η ψηφοφορία θα διεξαχθεί σήμερα στις 12 το μεσημέρι.

<CHAPTER ID=4>
Ανθρώπινα δικαιώματα στην Ευρωπαϊκή Ένωση
<SPEAKER ID=26 NAME="Πρόεδρος">
Η ημερήσια διάταξη προβλέπει τη συζήτηση επί της έκθεσης της κ. Pailler (A4-0034/98), εξ ονόματος της Επιτροπής Πολιτικών Ελευθεριών και Εσωτερικών Υποθέσεων, σχετικά με τον σεβασμό των ανθρωπίνων δικαιωμάτων στην Ευρωπαϊκή 'Ενωση (1996).

<SPEAKER ID=27 NAME="Pailler">
Κύριε Πρόεδρε, θα ήθελα να επισημάνω τη συμβολή που είχε στη συζήτηση η Επιτροπή Πολιτικών Ελευθεριών και Εσωτερικών Υποθέσεων, κυρίως χάρη στις τροπολογίες που υποβλήθηκαν.
<P>
Δεν μπορώ σε πέντε λεπτά να κάνω τον απολογισμό του σεβασμού των ανθρωπίνων δικαιωμάτων στις δεκαπέντε χώρες της Ευρωπαϊκής Ένωσης, εφόσον η ενδελεχής μελέτη των αποφάσεων του Ευρωπαϊκού Δικαστηρίου για τα Δικαιώματα του Ανθρώπου, των αναφορών, των ΜΚΟ, κτλ. επιβεβαιώνει τον μακρύ δρόμο που πρέπει ακόμη να διανύσουμε για να εναρμονιστούμε με τις δεσμεύσεις που ορίστηκαν από τα διεθνή όργανα για την προστασία των ανθρωπίνων δικαιωμάτων, είτε πρόκειται για το Χάρτη των Ηνωμένων Εθνών, την Οικουμενική Διακήρυξη για τα Δικαιώματα του Ανθρώπου ή ακόμη των δύο διεθνών συμφώνων σχετικά με τα ατομικά και πολιτικά δικαιώματα, καθώς και με τα οικονομικά, κοινωνικά και πολιτιστικά δικαιώματα. Θα αναφέρω ακόμη, χωρίς να εξαντλώ το θέμα, τις αποφάσεις των Διασκέψεων της Βιέννης, τον Ιούνιο του 1993, της Κοπεγχάγης και του Πεκίνου, το 1995, και τέλος τη Διάσκεψη της Στοκχόλμης, το 1996, κατά της εκμετάλλευσης των παιδιών.
<P>
Επιμένω στο γενικό πλαίσιο, ακριβώς επειδή δεσμεύει την Ευρωπαϊκή Ένωση προ πολλών ετών και γιατί θα ήταν γελοίο το Ευρωπαϊκό Κοινοβούλιο να αρνηθεί ή να δυσανασχετίσει να αναγνωρίσει τα ανθρώπινα δικαιώματα ως αδιαίρετα και αλληλεξαρτώμενα. Γνωρίζω ότι ορισμένοι βουλευτές δέχονται έντονες πιέσεις προκειμένου να μην αναγνωρίσουν τα οικονομικά και κοινωνικά δικαιώματα. Το να παραμείνουμε η τελευταία ομάδα άκαμπτων ως προς το ζήτημα αυτό, θα έπληττε την αξιοπιστία μας τόσο στο εξωτερικό όσο και στο εσωτερικό της Ένωσης. Θα υπαναχωρήσουμε έναντι της Οικουμενικής Διακήρυξης του 1948, που ορίζει στο άρθρο 22 ότι: "κάθε άτομο, ως μέλος της κοινωνίας, έχει δικαίωμα στην κοινωνική ασφάλεια, πρέπει να ικανοποιούνται τα οικονομικά, κοινωνικά και πολιτιστικά δικαιώματα, τα οποία είναι απαραίτητα για την αξιοπρέπειά του και την ελεύθερη ανάπτυξη της προσωπικότητάς του»; Θα περιφρονήσουμε την ανάλυση του πατέρα Joseph Wresinski, του ιδρυτή της ATD-Τέταρτος Κόσμος, ο οποίος δηλώνει ρητώς ότι: "εκεί όπου οι άνθρωποι είναι καταδικασμένοι να ζουν στη δυστυχία, τα ανθρώπινα δικαιώματα παραβιάζονται· η προσπάθεια για επιβολή του σεβασμού των δικαιωμάτων αυτών αποτελεί ιερό καθήκον»;
<P>
Ε, ναι, λοιπόν! Είναι δικό μας καθήκον σήμερα, όπου η Ευρωπαϊκή Ένωση αριθμεί 18 εκατομμύρια ανέργους, περισσότερους από 57 εκατομμύρια φτωχούς και περισσότερους από 2 εκατομμύρια αστέγους! Όμως σε αυτή τη μάστιγα προστίθεται ενίοτε η δυστυχία του να μην είσαι Ευρωπαίος. Όμως, υπερβολικά πολλά κράτη μέλη συνέδεσαν καταχρηστικά το ζήτημα της ανεργίας με το ζήτημα της μετανάστευσης. Έτσι ακριβώς ο καθημερινός και ύπουλος ρατσισμός, που ωστόσο τολμά να εμφανίζεται διαρκώς περισσότερο κυριολεκτικά και μεταφορικά, αυξήθηκε επικίνδυνα στις χώρες μας.
<P>
Θα μπορούσα να αναφέρω πολλούς αριθμούς ή πολλές αποφάσεις του Ευρωπαϊκού Δικαστηρίου για τα Δικαιώματα του Ανθρώπου, όπως την απόφαση Ahmed κατά Αυστρίας, την απόφαση Chahal κατά Ηνωμένου Βασιλείου, ή ακόμη την απόφαση Gaygusuz κατά Αυστρίας ή Remli κατά Γαλλίας, κτλ.
<P>
Πρέπει να καταπολεμήσουμε τον ρατσισμό με όλες μας τις δυνάμεις, αλλά και με το παράδειγμά μας. Για τον λόγο αυτό ζητώ από την Επιτροπή Κανονισμού να προβλέψει κυρώσεις για τους βουλευτές του Ευρωπαϊκού Κοινοβουλίου που θα προβούν ενδεχομένως σε ρατσιστικές δηλώσεις κατά την άσκηση των καθηκόντων τους.
<P>
Θα ήθελα, εξίσου, να κρούσω τον κώδωνα του κινδύνου και να καταδικάσω τις κοινότητες που με επικεφαλής το Εθνικό Μέτωπο στη Γαλλία θέτουν σε κίνδυνο το δικαίωμα στον πολιτισμό, στην ενημέρωση, αποσύροντας έργα από τις βιβλιοθήκες, καταργώντας συνδρομές, ή ζητώντας το κλείσιμο πολιτιστικών χώρων, όπως του Chβteau-Vallon στην Τουλώνη.
<P>
Θα πρέπει να ληφθούν μέτρα για να διασφαλιστεί ο σεβασμός του δικαιώματος στον πολιτισμό και να αποτραπούν οι προσπάθειες των εχθρών της ελευθερίας, που υποτίθεται ότι θέλουν να επιβάλουν τη δική τους πολιτιστική τάξη.
<P>
Θα επιθυμούσα διακαώς να αναφερθώ εξίσου στην προσβολή των δικαιωμάτων των γυναικών και των παιδιών, του δικαιώματος ασύλου, στις συχνά φρικτές συνθήκες κράτησης που ισχύουν στις χώρες μας, στον μη σεβασμό των σεξουαλικών προτιμήσεων, κτλ. Όμως, όλες αυτές οι παραβιάσεις ή η έλλειψη σεβασμού των ανθρωπίνων δικαιωμάτων πρέπει να μας κρατά σε εγρήγορση, να μας κρατά άγρυπνους, γιατί συνιστά υποχρέωσή μας για το μέλλον των λαών και της ανθρωπότητας.
<P>
Ας θυμηθούμε την προειδοποίηση του Fιlix Guattar, που έλεγε, λίγο πριν από τον θάνατό του, το 1992: "Με ποικίλλες εκφάνσεις, εισχωρεί ένας μικροφασισμός στους πόρους των κοινωνιών μας, ο οποίος εκδηλώνεται με τον ρατσισμό, την ξενοφοβία, την επάνοδο των θρησκευτικών φονταμενταλισμών, του μιλιταρισμού, της καταπίεσης των γυναικών. Η ιστορια δεν εγγυάται ότι θα διαβεί ποτέ αμετάκλητα το κατώφλι του προοδευτισμού. Μόνο οι ανθρώπινες πρακτικές, ένας συλλογικός βολονταρισμός, μπορούν να αποτελέσουν τα εχέγγυα ώστε να μην μην υποπέσουμε εκ νέου στις χειρότερες βαρβαρότητες. Ως προς αυτό, θα ήταν εντελώς απατηλό να εμπιστευθούμε τις τυπικές επιταγές της υπεράσπισης των ανθρωπίνων δικαιωμάτων ή του δικαιώματος των λαών. Τα δικαιώματα δεν εξασφαλίζονται από μια θεϊκή αρχή: εναπόκεινται στη ζωτικότητα των θεσμικών οργάνων και των τύπων εξουσίας που εγγυώνται την ύπαρξη τους».
<P>
Επομένως, εναπόκειται σε εμάς να επιδείξουμε το απαιτούμενο θάρρος ώστε να θέσουμε σε εφαρμογή αυτά τα δικαιώματα, αφού τα διακηρύξουμε.
<P>
(Χειροκροτήματα)

<SPEAKER ID=28 NAME="Pirker">
Κύριε Πρόεδρε, κυρίες και κύριοι, αφετηρία αυτής της γνωμοδότησης ήταν η κριτική στην έκθεση για τα ανθρώπινα δικαιώματα του 1997. Είχαμε τότε συμφωνήσει ότι θα παραπέμψουμε τα διάφορα θέματα που συζητήθηκαν σε ειδικά όργανα και ότι θα πρέπει να περιοριστούμε στις πραγματικές παραβιάσεις ανθρωπίνων δικαιωμάτων, καθώς αυτό θα εξυπηρετούσε περισσότερο τα ανθρώπινα δικαιώματα, αλλά και το ίδιο το θέμα στο σύνολό του. Για το λόγο αυτό, συνέταξα μια γνωμοδότηση στο πλαίσιο ενός σχεδίου έκθεσης και την υπέβαλα στην Επιτροπή Απασχόλησης και Κοινωνικών Υποθέσεων. Στη γνωμοδότησή μου λαμβάνεται υπόψη ειδικά ο στόχος αυτός.
<P>
Διερεύνησα τις περιπτώσεις παραβιάσεων των ανθρωπίνων δικαιωμάτων που σημειώθηκαν το 1996 και διαπίστωσα ότι στον τομέα των κοινωνικών δικαιωμάτων και σε σχέση με τις διακρίσεις, σημειώθηκε μόνο σε ένα κράτος παραβίαση της Σύμβασης για τα Δικαιώματα του Ανθρώπου. Στην περίπτωση αυτή δεσμευόταν η παροχή κοινωνικής ασφάλισης με όρους που είχε θέσει η εισαγγελική αρχή. Αυτή η παρανόηση έχει ήδη διορθωθεί στο κράτος που ήταν αρμόδιο. Διερεύνησα επίσης κατά πόσο παραβιάστηκε ο Κοινωνικός Χάρτης του Συμβουλίου της Ευρώπης στα αντίστοιχα σημεία. Διαπίστωσα ότι σε όλα τα κράτη σημειώθηκαν παραβάσεις από την πλευρά των συνδικάτων και των εργαζομένων. Οφείλω, όμως, να προσθέσω ότι αυτός ο Κοινωνικός Χάρτης έχει μόνο ενημερωτικό χαρακτήρα, δηλαδή έχει το χαρακτήρα σύστασης.
<P>
Με βάση τις δύο αυτές παραβιάσεις κατέληξα σε δύο συμπεράσματα. Το πρώτο αφορά το γεγονός ότι οι παραβιάσεις θα πρέπει να αποφεύγονται στον τόπο που σημειώνονται και ότι θα πρέπει να γίνουν προσαρμογές στους κανόνες δικαίου της χώρας. Το δεύτερο αφορά στο γεγονός ότι τα κράτη μέλη θα πρέπει να κληθούν να διατυπώσουν συστάσεις, έτσι ώστε να είναι δυνατόν να τηρείται και να ακολουθείται ο Κοινωνικός Χάρτης στους τομείς της καταναγκαστικής εργασίας, της ελευθερίας του συνεταιρίζεσθαι και του δικαιώματος απεργίας.
<P>
Η πρόταση αυτή έγινε αποδεκτή κατά την πρώτη συζήτηση, κατά τη δεύτερη συζήτηση όμως κατατέθηκε ένας μεγάλος αριθμός τροπολογιών που κινούνται όλες προς την ίδια κατεύθυνση, όπως και τα περασμένα χρόνια. Έτσι, καταψήφισα τη δική μου έκθεση και μάλιστα για τους ακόλουθους λόγους και αυτό το λέω τώρα ως βουλευτής της Ομάδας ΕΛΚ. Με τις τροπολογίες αυτές δεν μπόρεσε να πραγματοποιηθεί ο στόχος του περιορισμού στο καθ' αυτό θέμα και της συζήτησης των πραγματικών παραβιάσεων των ανθρωπίνων δικαιωμάτων. Ακολουθήθηκε η ίδια πορεία, όπως και τα προηγούμενα χρόνια. Η έκθεση για τα ανθρώπινα δικαιώματα χρησιμοποιήθηκε ως μέσο για να αποκτήσουν πρόσβαση, τουλάχιστον στο κοινοβουλευτικό κοινό, θέσεις αριστερής ιδεολογίας, που κανένας δεν θέλει πια να τις ακούσει, διότι είναι εξωπραγματικές, εν μέρει ύποπτες, αλλά προπάντων ανεπιτυχείς.
<P>
Τα ανθρώπινα δικαιώματα είναι πολύ πολύτιμα για να τα χρησιμοποιεί κανείς ως πεδίο ιδεολογικών παιχνιδιών. Αν η έκθεση για τα ανθρώπινα δικαιώματα καταλήγει σε θεωρητική απόλαυση μαρξιστικών οικονομικών θεωριών, αν απαιτεί απαράδεκτες λύσεις στην πολιτική για τους μετανάστες και αν τις διατάξεις για την προστασία των νέων τις ονομάζει νόμους εναντίον των ομοφυλόφιλων, τότε η έκθεση θα πρέπει να απορριφθεί.

<SPEAKER ID=29 LANGUAGE="DE" NAME="Schulz">
Κύριε Πρόεδρε, κυρίες και κύριοι, μέχρι πριν από ένα λεπτό χαιρόμουν για τη συζήτηση υψηλού επιπέδου που επρόκειτο να γίνει. Κύριε Pirker, οι παρατηρήσεις που κάνατε στο τέλος της κατά τα άλλα ουσιαστικά καλής, παρέμβασής σας κατέβασαν πολύ το επίπεδό της. Χαίρομαι λοιπόν που θα ακολουθήσουν και άλλες παρεμβάσεις, διότι το βρίσκω εντελώς αδικαιολόγητο οι συζητήσεις για τα ανθρώπινα δικαιώματα να γίνονται σε επίπεδο καφενείου.
<P>
Δεν είναι δυνατόν να αντιμετωπίσουμε το πρόβλημα, το οποίο κάθε χρόνο απαιτεί εκ νέου την τοποθέτησή μας, με τον τρόπο που το προσπάθησε ο συνάδελφος κ. Pirker. Οφείλω να ομολογήσω ότι κάθε χρόνο υποφέρουμε με το ζήτημα αυτό, ότι δηλαδή επαναλαμβάνονται οι έντονες συγκρούσεις γύρω από την έκθεση για τα ανθρώπινα δικαιώματα και γύρω από αυτά που συμβαίνουν στο εσωτερικό της Ευρωπαϊκής Ένωσης σε σχέση με τα ανθρώπινα δικαιώματα. Κατά την ψηφοφορία που θα ακολουθήσει, θα επιδοθούμε και πάλι σε έναν πόλεμο χαρακωμάτων, τον οποίο δύσκολα μπορεί να κατανοήσει όποιος δεν είναι παρών. Και είναι δύσκολο να τον κατανοήσει διότι οι περισσότεροι άνθρωποι πιστεύουν ότι, κανονικά, δεν χρειάζεται να τσακώνεται κανείς για τα ανθρώπινα δικαιώματα, επειδή θα έπρεπε να μπορεί κανείς κατ' αρχήν να έχει ως αφετηρία την ύπαρξη βασικής συναίνεσης ανάμεσα σε δημοκράτες πολιτικούς - δεν είναι βέβαια όλοι δημοκράτες στο Σώμα αυτό, αλλά τουλάχιστον οι περισσότεροι. Στην πραγματικότητα όμως έπαψε να υπάρχει αυτή η βασική συναίνεση. Και έπαψε να υπάρχει διότι πριν από μερικά χρόνια κάποιες Ομάδες αυτού του Κοινοβουλίου άρχισαν τις προσπάθειες ανεύρεσης ορισμών που ξεπερνούν την παραδοσιακή κατανόηση της έννοιας των ανθρωπίνων δικαιωμάτων βάσει του αστικού δικαίου. Η διεύρυνση αυτή αφορούσε τα ανθρώπινα δικαιώματα, όπως αυτά πρέπει να ορίζονται σε σύγχρονα κράτη - όπως τα κράτη μέλη της Ευρωπαϊκής Ένωσης - αφορούσαν, δηλαδή σε αυτά τα θεμελιώδη δικαιώματα που εμείς ονομάζουμε περιβαλλοντικά, κοινωνικά και πολιτισμικά.
<P>
Θα ήθελα να διευκρινίσω ακόμα ένα σημείο από την πλευρά της Ομάδας μου. Ως κράτη υπερσύγχρονα, πλούσια, καλά διοικούμενα και πολύ ανεπτυγμένα όσον αφορά το επίπεδο εκπαίδευσης που μπορούμε να μεταφέρουμε έξω από τα όρια της Ευρωπαϊκής Ένωσης, διαφέρουμε φυσικά από τα κράτη για τα οποία κατασκευάζουμε εδώ ανθρώπινα δικαιώματα. Ο συνάδελφος κ. Goerens μας έδωσε εδώ πριν από λίγες μέρες ένα καλό παράδειγμα για την παιδική θνησιμότητα. Δεν μπορούμε να διατυπώσουμε ένα θεμελιώδες δικαίωμα στην προστασία της νεογέννητης ζωής από όλους τους δυνατούς κινδύνους για ένα κράτος όπως η Γουϊνέα Μπισάου, διότι εκεί δεν είναι δυνατόν να χρηματοδοτηθούν από το κράτος οι συνθήκες που αφορούν την υποδομή, την υγιεινή και την περίθαλψη. Σε μία χώρα όπως η Ομοσπονδιακή Δημοκρατία της Γερμανίας είναι όμως δυνατόν να γίνει κάτι τέτοιο. Εκεί μπορεί κανείς να προσφέρει στο νεογέννητο τις καλύτερες συνθήκες. Συνεπώς, μια οικογένεια στη χώρα μου είναι φυσικό να απαιτεί μία τέτοια προστασία ανεξάρτητα από την προσωπική, κοινωνική της κατάσταση, δεν είναι όμως φυσικό να το απαιτεί μια οικογένεια σε κάποια αφρικανική χώρα.
<P>
Και μόνο αυτές οι διαφορές βιοτικού επιπέδου αποδεικνύουν ότι θα πρέπει να ανοιχτούμε σε μια νέα συζήτηση. Αν αυτό που απαιτούμε εδώ, μας οδηγήσει στο τέλος πραγματικά στην κατοχύρωση τέτοιων δικαιωμάτων, τούτο είναι ένα δεύτερο ερώτημα. Θα ήταν όμως λάθος να μην διεξαχθεί η συζήτηση. Ειδικά η Ομάδα του Ευρωπαϊκού Λαϊκού Κόμματος σε αυτό το Κοινοβούλιο είναι εκείνη που κάθε χρόνο δεν επιθυμεί τη διεξαγωγή της συζήτησης, με το επιχείρημα ότι τούτο δεν έχει σχέση με τα δικαιώματα του πολίτη, με τα ανθρώπινα δικαιώματα. Λάθος! Έχει, και μάλιστα, έχει πολύ μεγάλη σχέση.
<P>
Αυτό που δεν μπορούμε να κάνουμε εδώ - έχει ειπωθεί ήδη αρκετές φορές αλλά θα πρέπει και πάλι να το επαναλάβουμε - είναι ότι δεν μπορούμε να περιφερόμαστε εδώ με υψωμένο το δάκτυλο και να καταγγέλλουμε όλες τις δυνατές περιπτώσεις παραβίασης των ανθρωπίνων δικαιωμάτων σε κάθε σημείο της Γης. Αλλά το να μην θέλουμε να μιλήσουμε εδώ για βασανιστήρια, για βιασμούς, για καταπίεση, για κακοποίηση, για ψυχολογική τρομοκρατία, για όλα αυτά που υπάρχουν και σε υπηρεσίες της Ευρωπαϊκής Ένωσης και των κρατών μελών της, σημαίνει ότι αφαιρούμε από τον εαυτό μας κάθε ηθική νομιμοποίηση καταγγελιών που αφορούν την παραβίαση ανθρωπίνων δικαιωμάτων σε άλλα σημεία της Γης. Απαιτείται, λοιπόν, αυστηρή επαγρύπνηση σε θέματα παραβίασης των ανθρωπίνων δικαιωμάτων στο εσωτερικό της Ευρωπαϊκής Ένωσης.
<P>
Γνωρίζω ότι είναι δυσάρεστο, όταν εξυμνεί κανείς τον εαυτό του ως δημοκρατικό κράτος δικαίου, να διαπιστώνει ότι είναι πολύ δυσκολότερο να τηρεί κανείς τα θεμελιώδη δικαιώματα στην πράξη, παρά να τα καταγράφει σε χαρτιά όπου καταγράφονται τα συντάγματα. Το δημοκρατικό κράτος δικαίου που δεν καταβάλλει καθημερινά προσπάθειες να πραγματώσει στην καθημερινή του πράξη εκείνα που επιδεικνύει στο Σύνταγμά του σαν το Αγιο Δισκοπότηρο, το κράτος αυτό, χάνει και τη δική του νομιμοποίηση!

<SPEAKER ID=30 LANGUAGE="ES" NAME="De Esteban Martin">
Κύριε Πρόεδρε, κυρίες και κύριοι βουλευτές, ακόμη μια φορά βρισκόμαστε ενώπιον μιας έκθεσης η οποία, δυστυχώς, δεν επικεντρώνεται στις νομικές και πραγματικές πτυχές των δικαιωμάτων του ανθρώπου στην Ευρωπαϊκή Ένωση. Βρισκόμαστε πάλι ενώπιον ενός εξασθενημένου έργου όσον αφορά το περιεχόμενο και τη δομή του, το οποίο ανταποκρίνεται πιθανώς και σε άλλα κίνητρα, πολιτικά ίσως, τα οποία δεν είναι αυτά που θα έπρεπε να κατευθύνουν τους στόχους αυτού του εγγράφου.
<P>
Είναι προφανώς απαραίτητο να θυμίσω πως τα ψηφίσματα του Κοινοβουλίου είναι ψηφίσματα μιας νομοθετικής Συνέλευσης, και δεν μπορούμε να εγκρίνουμε εκθέσεις οι οποίες στερούνται νομικής βάσης και ανταποκρίνονται μόνο σε πολιτικούς και προγραμματικούς σκοπούς. Καθήκον μας είναι να συμπεριλάβουμε στα ψηφίσματα αυτά τον αυστηρό σεβασμό της ιδεολογικής αμεροληψίας και του δικαίου στο ευρύτερό τους πλαίσιο. Για αυτόν τον λόγο, το Λαϊκό Κόμμα απαιτεί τον απόλυτο σεβασμό προς το αρχικό μας δίκαιο: τη Συνθήκη. Ανέκαθεν υποστηρίζαμε την υποχρέωση να χρησιμοποιείται ως βάση η Ευρωπαϊκή Σύμβαση της Ρώμης σχετικά με την προστασία των δικαιωμάτων του ανθρώπου. Ωστόσο, δυστυχώς, βρισκόμαστε ενώπιον μιας έκθεσης στην οποία συγχέονται οι βασικότερες αρχές του δικαίου, στην οποία δεν υπάρχει διαχωρισμός ανάμεσα στο θεμελιώδες δίκαιο και τις υποχρεώσεις των κρατών μελών απέναντι στους πολίτες τους.
<P>
Εμείς, του Λαϊκού Κόμματος, επιβεβαιώνουμε την πρωτοποριακή παράδοσή μας στην υπεράσπιση των δικαιωμάτων του ανθρώπου. Επαναλαμβάνουμε τον απόλυτο σεβασμό προς την αξιοπρέπεια και την αξία του ανθρώπου και την ισότητα των δικαιωμάτων ανάμεσα σε άντρες και γυναίκες. Και δηλώνουμε εκ νέου πως όλα τα δικαιώματα του ανθρώπου είναι καθολικά, αδιαίρετα και ανεξάρτητα. Για αυτόν τον λόγο, στην παρούσα έκθεση θα υπερψηφίσουμε τις παραγράφους στις οποίες όντως αντανακλώνται τα προβλήματα που αφορούν τα δικαιώματα του ανθρώπου, όπως είναι οι ατομικές ελευθερίες, τα δικαιώματα του κατηγορούμενου, τα πολιτικά δικαιώματα και το δικαίωμα στη ζωή. Συμμεριζόμαστε την ανησυχία που γεννάται ως προς την προώθηση και προστασία των δικαιωμάτων των παιδιών και την εξασφάλιση της προστασίας των δικαιωμάτων των ανθρώπων που ίσως είναι πιο ευάλωτοι στην κακή μεταχείριση ή την εγκατάλειψη, συμπεριλαμβανομένων των νέων και των ατόμων με αναπηρίες ή των ηλικιωμένων. Εντούτοις, θα πρέπει να αντιτεθούμε σε εκείνες τις παραγράφους της έκθεσης οι οποίες δεν σέβονται την έννοια των δικαιωμάτων του ανθρώπου.
<P>
Δεν μπορεί να χρησιμοποιείται αυτή η Συνέλευση με σκοπό την έγκριση ψηφισμάτων, ιδίως όσον αφορά θέματα τόσο λεπτά όπως τα θεμελιώδη δικαιώματα, τα οποία σκοπεύουν να κάνουν πολιτική χρήση των ιδίων. Στο μέλλον θα πρέπει να μελετήσουμε εκ νέου τη δομή και το περιεχόμενο αυτού του είδους των εκθέσεων προκειμένου να μπορούμε σε ένα θέμα τόσο σοβαρό όσο το συγκεκριμένο να διοργανώνουμε ακροάσεις με τους δικαστές του Ευρωπαϊκού Δικαστηρίου για τα Δικαιώματα του Ανθρώπου ώστε να μας επιδείξουν ποιες είναι οι συχνότερες προσφυγές των πολιτών μας ενώπιον του Συμβουλίου της Ευρώπης και να αξιολογήσουμε τις καταδικαστικές αποφάσεις για το έτος το οποίο εξετάζει η έκθεση, ή να θεσπίσουμε άλλους μηχανισμούς διαλόγου, οι οποίοι να μας επιτρέπουν να εξετάσουμε τα δικαιώματα του ανθρώπου από μια κοινή θέση.
<P>
Για αυτόν τον λόγο δεν θα ήθελα να κλείσω, κύριε Πρόεδρε, δίχως να δηλώσω πως ελπίζω και ευελπιστώ πως η κοινή λογική θα υπερισχύσει σε μελλοντικές συζητήσεις σχετικά με αυτό το ζήτημα και πως όλες οι πολιτικές ομάδες θα καταφέρουμε να παραμερίσουμε τις διαφορές μας, προς όφελος των πολιτών, σε ένα θέμα τόσο σημαντικό όπως τα δικαιώματα του ανθρώπου.

<SPEAKER ID=31 LANGUAGE="FR" NAME="Schaffner">
Κύριε Πρόεδρε, μετά την ανάγνωση της έκθεσης της κ. Pailler σχετικά με τα ανθρώπινα δικαιώματα στην Ευρωπαϊκή Ένωση, είμαστε διχασμένοι μεταξύ δύο αντιφατικών στάσεων: εντυπωσιαζόμαστε από την εργασία που επιτελέστηκε και, ταυτόχρονα, αγανακτούμε από τη μακροσκελή αυτή απαρίθμηση. Η εν λόγω έκθεση κατέστη ένα είδος εξάσκησης ύφους, που μοιάζει με γενικό κατάλογο· ένα συνονθύλευμα γοητευτικών δηλώσεων, αγαθών συναισθημάτων και ασαφών αναθεμάτων.
<P>
Ποιος, λοιπόν, θα τολμούσε να δηλώσει - παραμένοντας απαθής- ότι αντιτάσσεται στον πλήρη σεβασμό των ανθρωπίνων δικαιωμάτων, ότι η Ευρωπαϊκή Ένωση, και ως εκ τούτου τα κράτη μέλη, δεν πρέπει να μεριμνούν για τον σεβασμό της ελευθερίας της σκέψης, της συνείδησης, της θρησκείας; Ποιος ο λόγος ύπαρξης της μιας ή της άλλης παραγράφου, αν όχι για να επιχειρήσει να συνενώσει τον μεγαλύτερο αριθμό βουλευτών στο συγκεκριμένο κείμενο και να καταφέρει να εγκριθούν πολύ πιο αμφισβητήσιμα σημεία; Έτσι, μπορούμε άραγε λογικά να αποδεχθούμε ότι τα ατομικά καθήκοντα δεν υπόκεινται σε καμία υποχρέωση; Είναι άραγε δυνατόν να φανταστούμε δικαιώματα χωρίς υποχρεώσεις; Να ποιο είναι το ιδανικό που επιχειρεί να περάσει η κ. Pailler.
<P>
Παρατηρούμε πολύ συχνά στην εν λόγω έκθεση μια τάση προς γενικεύσεις. Φέρεται ότι όλοι οι ομοφιλόφυλοι διώκονται, όλοι όσοι απασχολούν οικιακό προσωπικό εξυπηρετούν τη δουλεία, όλα τα μέλη των δυνάμεων επιβολής της τάξης είναι οπωσδήποτε στιγερά κτήνη, όλες οι φυλακισμένες υποβάλλονται σε ιατρικές εξετάσεις σε απάνθρωπες συνθήκες. Επιπλέον, η έκθεση δεν αναφέρει μια ολόκληρη σειρά δικαιωμάτων, που μάλλον δεν φαίνονται θεμελιώδη στα μάτια της εισηγήτριας: το δικαίωμα να ζει κανείς σε ασφάλεια, να μετακινείται ελεύθερα, να κυκλοφορεί το βράδυ χωρίς άγχος, να έχει τη βεβαιότητα ότι η περιουσία του, την οποία συχνά απέκτησε με κόπο, δεν θα λεηλατηθεί, να έχουν οι γονείς τη σιγουριά ότι τα παιδιά τους δεν θα πέσουν στα χέρια πνευματικά ή σεξουαλικά άρρωστων ατόμων, το δικαίωμα των θυμάτων να ζητούν την δίκαιη αποκατάστασή τους. Η έκθεση αφιερώνει δώδεκα ολόκληρες παραγράφους στην κατάσταση των κρατουμένων, ενώ αποσιωπεί πλήρως την κατάσταση των θυμάτων!
<P>
Τέλος, η εν λόγω έκθεση, από εξωτερική άποψη, σκιαγραφεί με απολύτως μελανά χρώματα την κατάσταση των ανθρωπίνων δικαιωμάτων που επικρατεί στην Ευρωπαϊκή Ένωση. Βεβαίως, όλα μπορούν να βελτιωθούν, αλλά η κατάσταση αυτή θα έπρεπε να ωθήσει το Ευρωπαϊκό Κοινοβούλιο, που αναγορεύεται σε καθολικό επικριτή, να επιδεικνύει λιγότερη αλαζονεία.
<P>
Ωστόσο, όσο οι πολίτες της Ευρωπαϊκής Ένωσης δεν θα μεταναστεύουν στην Αλγερία, την Κούβα ή το Αφγανιστάν και όσο οι χώρες μας θα δέχονται τόσες αιτήσεις ασύλου ή θα αναγκάζονται να προστατεύονται από την αθρόα παράνομη μετανάστευση, θα είμαι καθησυχασμένη!

<SPEAKER ID=32 LANGUAGE="FR" NAME="Goerens">
Κύριε Πρόεδρε, αγαπητοί συνάδελφοι, το ευρωπαϊκό έτος κατά του ρατσισμού υπήρξε για εμάς μία πρόσθετη ευκαιρία να δηλώσουμε ότι τίποτα δεν είναι ποτέ δεδομένο οριστικά σε ό, τι αφορά τον σεβασμό του άλλου, της αξιοπρέπειάς του, των διαφορών του και της πολιτισμικής του ταυτότητάς. Αυτός είναι ένας από τους πρωταρχικούς λόγους που δικαιολογούν τη διεξαγωγή της ετήσιας συζήτησης για τα ανθρώπινα δικαιώματα στην Ευρωπαϊκή Ένωση.
<P>
Ο δεύτερος λόγος αφορά την κατάσταση της Ευρώπης στον κόσμο. Τα δικαιώματα των μειονοτήτων, το κύμα αιτούντων άσυλο, η κατάσταση εκείνων που δεν διαθέτουν τα απαραίτητα έγγραφα, δίνουν στην Ευρώπη τη εικόνα ενός μόνιμου εργοταξίου και ενός τομέα όπου πρέπει να επιβεβαιωθεί ο σεβασμός των ανθρωπίνων δικαιωμάτων.
<P>
Η Ευρώπη, στον τομέα αυτό, πρέπει να προσπαθήσει να είναι άμεμπτη, γιατί δεν αρκεί να συμπεριλαμβάνει μία ρήτρα σχετικά με τον σεβασμό των ανθρωπίνων δικαιωμάτων σε όλες τις συμφωνίες μεταξύ της Ευρωπαϊκής Ένωσης και των τρίτων χωρών. Η Ένωση, η οποία επιθυμεί να συμπεριλάβει την εν λόγω ρήτρα στις συμφωνίες, πρέπει πρωτίστως να προσκομίσει αποδείξεις καλής συμπεριφοράς στο εσωτερικό των ίδιων των συνόρων της.
<P>
Οι φιλελεύθεροι τάσσονταν ανέκαθεν υπέρ μιας ευρύτατης συζήτησης σχετικά με την ένταξη των ανθρωπίνων δικαιωμάτων δεύτερης και τρίτης γενιάς στις εκθέσεις για τα ανθρώπινα δικαιώματα. Δεδομένου του εξελικτικού χαρακτήρα τους και της απαίτησης για κωδικοποίηση, συνιστούμε ένθερμα την ενσωμάτωση της ρήτρας αυτής, καθώς και τη συνέχιση εκπόνησης των εκθέσεων που παρουσιάσαμε στον τομέα αυτό.
<P>
Η Ευρωπαϊκή Ένωση θα χαίρει αξιοπιστίας στον εν λόγω τομέα μόνο όταν αποδεχθεί να προβεί στην αυτοκριτική της. Ουσιαστικά, οι μηχανισμοί ελέγχου και παρακολούθησης που τέθηκαν σε εφαρμογή από το Συμβούλιο της Ευρώπης στον τομέα των ανθρωπίνων δικαιωμάτων αποτελούν μόνιμη πρόσκληση για επαγρύπνηση στα κράτη μέλη και τους πολίτες τους.
<P>
Με γνώμονα ακριβώς τους αδύνατους, τους απόκληρους, τα πλέον ευάλωτα μέλη των κοινωνιών μας, προσμετράται η βούλησή μας να σεβαστούμε τα ανθρώπινα δικαιώματα. Αν εξεταστεί από την αποψη αυτή, η εργασία που επιτέλεσε η κ. Pailler είναι εξαιρετική και αξίζει την αμέριστη προσοχή μας.

<SPEAKER ID=33 LANGUAGE="ES" NAME="Mohamed Alν">
Κύριε Πρόεδρε, θα ήθελα κατ' αρχάς να συγχαρώ την εισηγήτρια για την θαυμάσια έκθεσή της και να εκφράσω όλη μου την υποστήριξη προς όλες και κάθε μία από τις προτάσεις που συμπεριλαμβάνονται σε αυτήν.
<P>
Με αυτό, θα ήθελα να επικεντρώσω αυτή τη σύντομη παρέμβαση στο θέμα της καταπολέμησης του ρατσισμού και της ξενοφοβίας. Ο ρατσισμός αποτελεί αδίκημα και, χωρίς να λησμονείται αυτή η δήλωση, είναι απαραίτητο τα κράτη μέλη να ενισχύσουν τη νομοθεσία τους με σκοπό την καταπολέμηση κάθε είδους ρατσιστικών ενεργειών ή εκφράσεων. Λέγεται συχνά πως η ανεργία και η οικονομική κρίση αποτελούν πρόσφορο έδαφος για την καλλιέργεια του ρατσισμού και της ξενοφοβίας, και αυτό είναι σωστό. Δεν πρέπει όμως να ξεχνάμε πως ο κοινωνικός αποκλεισμός ενέχει ένα σημαντικό πολιτισμικό στοιχείο. Αμφότεροι παράγοντες πρέπει να ληφθούν υπόψη στην καταπολέμηση του ρατσισμού.
<P>
Τέλος, θα ήθελα να τονίσω την καινοτόμο πρόταση της κ. Pailler, η οποία ζητά στην έκθεσή της να μπορεί το ίδιο το Ευρωπαϊκό Κοινοβούλιο να επιβάλει κυρώσεις σε βουλευτές οι οποίοι κατά οποιοδήποτε τρόπο ενθαρρύνουν τον ρατσισμό και την ξενοφοβία. Είναι απαραίτητο να εξαρθρώσουμε αυτό που κάποιοι αποκαλούν θεσμική ξενοφοβία, και πιστεύω πως με μέτρα όπως αυτό βρισκόμαστε σε καλό δρόμο.

<SPEAKER ID=34 LANGUAGE="DE" NAME="Roth">
Κύριε Πρόεδρε, αξιότιμοι συνάδελφοι, εκατομμύρια ανθρώπων έχουν για ένα απροσδιόριστο χρονικό διάστημα, που πιθανόν να λήξει μόνο με το θάνατό τους, μερικά μόνο, λιγοστά δικαιώματα, όπως το δικαίωμα στην εξαθλίωση, ή στην εξαθλίωση που σύντομα θα επέλθει, έχουν συχνά το δικαίωμα στην απώλεια της στέγης πάνω από την κεφαλή τους, και το δικαίωμα στην απώλεια κάθε κοινωνικού σεβασμού και κάθε αυτοσεβασμού. Εκτός αυτού, έχουν ακόμα το δικαίωμα σε μια ανασφαλή και αποτυχημένη ταυτότητα και το δικαίωμα στο χειρότερο των συναισθημάτων, στη ντροπή. Αυτά γράφει η Viviane Forester.
<P>
Εκείνο που χρειαζόμαστε είναι η αναγέννηση των θεμελιωδών δικαιωμάτων, των δικαιωμάτων του ανθρώπου εδώ στην Ευρωπαϊκή Ένωση. Πρέπει να σταματήσει η επιπολαιότητα με την οποία αμφισβητούνται οι δημοκρατικές βασικές αρχές. Στην πραγματικότητα, ζούμε σε μια εποχή αποδόμησης της δημοκρατίας και της κοινωνικής αλληλεγγύης. Εδώ, σε μας, δεν είναι σταθερά τα θεμέλια των ανθρωπίνων δικαιωμάτων. Έχουν υποστεί ρωγμές. Έχουν γίνει πολύ εύθραυστα. Για το λόγο αυτό, είναι ακόμα πιο σημαντική η ετήσια έκθεση και ακόμα πιο ακατανόητη η ήδη παραδοσιακή ιδεολογική συζήτηση για τον ορισμό των ανθρωπίνων δικαιωμάτων καθώς και η επαναλαμβανόμενη προσπάθεια να τα κόψουμε στη μέση, να τα κάνουμε λεπτότερα, να τα σχετικοποιήσουμε.
<P>
Μία έκθεση για τα ανθρώπινα δικαιώματα πρέπει να ασχολείται με τη γυμνή πραγματικότητα και με τίποτα άλλο. Πραγματικά, θα επιθυμούσα να ξανασκεφτούν οι συνάδελφοι της Χριστιανοδημοκρατικής Ομάδας, όπως ο κ. Pirker, εκείνο που οι μεγάλες εκκλησίες απαιτούν να αναγωριστεί ως δικαίωμα, ως θεμελιώδες δικαίωμα. Απαιτούν το δικαίωμα στην εργασία, το δικαίωμα σε μια αξιοπρεπή εργασία. Απαιτούν τη δικαιοσύνη σε μια κοινωνία που πρέπει να περιέχει και δικαιοσύνη σε σχέση με τη διανομή και τη συμμετοχή. Ένα κράτος που αφαιρεί από τους άστεγους το εκλογικό δικαίωμα, δηλαδή το δικαίωμα συναπόφασης, τους αφαιρεί και το δικαίωμα στην ανθρώπινη αξιοπρέπεια, διότι μία ουσιαστική συνιστώσα της ιδέας της δημοκρατίας είναι ακριβώς το γεγονός ότι το δικαίωμα συμμετοχής λόγου δεν στηρίζεται σε κανένα άλλο κριτήριο, παρά στο να είναι κανείς απλά και μόνο άνθρωπος, δεν στηρίζεται δηλαδή ούτε στο φύλο, ούτε στο χρώμα της επιδερμίδας και ούτε στις τραπεζικές καταθέσεις.
<P>
Τα δικαιώματα πρέπει να υπάρχουν, ώστε να γίνεται χρήση τους. Αποτελεί κυνική παραποίηση όταν μιλάει κανείς για την κατάχρηση των δικαιωμάτων και διασύρει ταυτόχρονα τη χρήση τους ως κατάχρηση. Σημειώνεται πληθωρισμός όσον αφορά αυτή τη λεγόμενη κατάχρηση. Έχουμε κατάχρηση του δικαιώματος ασύλου, έχουμε κοινωνική κατάχρηση, έχουμε κατάχρηση του δικαιώματος των δημοσιογράφων να μην καταθέτουν ως μάρτυρες. Ο κ. Pirker μιλάει μάλιστα ήδη για κατάχρηση εδώ, στο Σώμα, όταν μιλάμε για ανθρώπινα δικαιώματα.
<P>
Είναι συνεπώς σημαντικό να διασφαλιστεί η χρήση των δικαιωμάτων αντί να διασύρεται η κατάχρησή τους. Τούτο είναι ένα ζήτημα που αφορά τη δημοκρατία. Δεν έχω το χρόνο, κύριε Pirker, να σας κατονομάσω μεμονωμένα περιστατικά. Θα ήθελα να μιλήσω για την Αυστρία και τις διακρίσεις εις βάρος των ομοφυλόφιλων. Θα ήθελα να μιλήσω για τη Γερμανία και πάλι για τη Γερμανία και τον περιφρονητικό τρόπο αντιμετώπισης των προσφύγων. Αυτό είναι και το νόημα που πρέπει να έχει μια έκθεση για τα ανθρώπινα δικαιώματα και όχι οι δικοί σας Δούρειοι Ίπποι.
<P>
Ευχαριστώ πολύ, ευχαριστώ Aline!
<P>
(Χειροκροτήματα από την αριστερή πτέρυγα)

<SPEAKER ID=35 LANGUAGE="FR" NAME="Pradier">
Κύριε Πρόεδρε, θα υπερψηφίσουμε βεβαίως την έκθεση της κ. Aline Pailler. Αναμφισβήτητα, πρέπει να προωθήσουμε τα ανθρώπινα δικαιώματα, στον ορισμό των οποίων συμφωνούν όλοι. Πρέπει, επίσης, να βρισκόμαστε στην πρώτη γραμμή, μαζί με εκείνους που αγωνίζονται για τον σεβασμό των δικαιωμάτων αυτών. Όμως, πρέπει να επιμείνουμε στην πρωταρχική σημασία των οικονομικών και κοινωνικών δικαιωμάτων. Είναι κάπως απρεπές να λαμβάνουμε ως δικαιολογία το γεγονός ότι η εισηγήτρια ανήκει σε μια συγκεκριμένη πολιτική ομάδα, για να αμφισβητήσουμε το περιεχόμενο των παραγράφων που πραγματεύονται τα δικαιώματα αυτά. Αν δεν διανοείται κανείς να αμφισβητήσει το δικαίωμα ενός ζεύγους να κάνει ή όχι παιδιά, τί θα πρέπει τότε να πούμε για το δικαίωμα που έχει η συγκεκριμένη οικογένεια να δώσει στα παιδιά της τη βασική εκπαίδευση, να τους εξασφαλίσει μια καλή φυσική και πνευματική κατάσταση και να τους παρέχει τα στοιχειώδη μέσα ανάπτυξης;
<P>
Η οργάνωση του κόσμου μας, που παράγει διαρκώς περισσότερα χρήματα και δημιουργεί διαρκώς περισσότερους φτωχούς στο εσωτερικό της Ευρωπαϊκής Ένωσης, πρέπει να αποτελέσει αντικείμενο στενής παρακολούθησης, διότι η καταπάτηση αυτών των θεμελιωδών δικαιωμάτων είναι ο άρτος ο επιούσιος της ζωής στην Ευρωπαϊκή Ένωση σήμερα. Όμως, η προώθηση των δικαιωμάτων που θεωρήθηκαν κάποτε τυπικά, απαιτεί τον στοιχειώδη σεβασμό ανδρών και γυναικών. Μόνο σε αυτή τη βάση θα μπορέσει να αναπτυχθεί μια αρμονική κοινωνία. Το δικαίωμα να ζούμε με αξιοπρέπεια, αποτελεί απαρέγκλιτο ελάχιστο δικαίωμα.

<SPEAKER ID=36 LANGUAGE="FR" NAME="Buffetaut">
Κύριε Πρόεδρε, η ετήσια έκθεση για τον σεβασμό των ανθρωπίνων δικαιωμάτων στην Ευρωπαϊκή Ένωση αποτελεί τυπικό στο οποίο θα πρέπει να αφιερωθούν χωρίς δισταγμό όλα τα μέλη της παρούσας Συνέλευσης, και κυρίως εμείς οι Γάλλοι, εφόσον ο πρώτος Ευρωπαίος που θέσπισε μία διακήρυξη των δικαιωμάτων του ανθρώπου και του πολίτη ήταν Γάλλος, ο Λουδοβίκος ΙΣΤ'.
<P>
Δυστυχώς, μετά την ανάγνωση της έκθεσης που μας υποβλήθηκε, δεν μπορούμε παρά να μείνουμε σκεπτικοί. Πρόκειται άραγε για ένα κείμενο σχετικά με τον σεβασμό των ανθρωπίνων δικαιωμάτων ή για το πολιτικό μανιφέστο μιας συνοδοιπόρου του γαλλικού κομμουνιστικού κόμματος;
<P>
(Διαμαρτυρίες) Η κ. Pailler επιμένει στα οικονομικά και κοινωνικά δικαιώματα, αλλά παραμένει περιέργως σιωπηλή σε ό, τι αφορά το δικαίωμα του συνεταιρίζεσθαι και το δικαίωμα ιδιοκτησίας, που είναι ωστόσο θεμελιώδη στον αγώνα για την καταπολέμηση της φτώχειας και του αποκλεισμού.
<P>
Κατόπιν τούτου, εκτός από τα άρθρα σχετικά με τα δικαιώματα των παιδιών, που μπορούν να εγκριθούν ανεπιφύλακτα, και εκτός από ορισμένα άρθρα σχετικά με την ελευθερία της έκφρασης και τις ατομικές ελευθερίες, η έκθεση που μας υποβλήθηκε αποτελείται πρωτίστως από ιδεολογικές δηλώσεις, λιγότερο ή περισσότερο προκατειλημμένες, που φέρουν έντονη τη σφραγίδα του μαρξισμού λενινισμού, ...
<P>
(Ανάμικτες αντιδράσεις) ... μιας εγκληματικής ιδεολογίας που ευθύνεται για τον θάνατο περισσοτέρων από 100 εκατομμύρια ατόμων στην Ευρώπη από το 1917. Σε αυτές τις συνθήκες, είναι σαφές ότι είναι αδύνατο να υπερψηφίσουμε τα περισσότερα άρθρα της εν λόγω έκθεσης, που συγχέουν τις πολιτικές δηλώσεις με τα ζητήματα που αφορούν πραγματικά τα ανθρώπινα δικαιώματα. Αντιθέτως, θα υποστηρίξουμε τις τροπολογίες της Ομάδας Ένωση για την Ευρώπη και της Ομάδας του Ευρωπαϊκού Λαϊκού Κόμματος.
<P>
Εν κατακλείδι, θεωρούμε ότι ένα τέτοιο κείμενο, που πόρρω απέχει από το να εδραιώσει τον ρόλο του Ευρωπαϊκού Κοινοβουλίου ως άγρυπνου θεματοφύλακα των ανθρωπίνων δικαιωμάτων, το παρουσιάζει απλώς σαν μια ανεύθυνη συνέλευση, που χαρακτηρίζεται από δραματική έλλειψη σοβαρότητας.

<SPEAKER ID=37 LANGUAGE="FR" NAME="Le Gallou">
Κύριε Πρόεδρε, το σύμβολο είναι δεδηλωμένο και, όπως επεσήμανε ο συνάδελφος κ. Buffetaut, είναι σκανδαλώδες. Το Ευρωπαϊκό Κοινοβούλιο ανέθεσε την εκπόνηση της ετήσιας έκθεσης για τα ανθρώπινα δικαιώματα στην κομμουνίστρια κ. Pailler, που έχει εκλεγεί με το ψηφοδέλτιο του γαλλικού κομμουνιστικού κόμματος, το οποίο διατηρεί την μαρξιστική αντίληψη περί δικαιωμάτων.
<P>
Έτσι, το μάθημα για τα ανθρώπινα δικαιώματα δόθηκε από την εκπρόσωπο μιας ιδεολογίας που ενέκρινε τον εγκλεισμό του Σολζενίτσιν στο γκούλαγκ, τον τουφεκισμό των Βερολινέζων που δραπέτευαν από τον σοβιετικό παράδεισο και τη στρατιωτική εισβολή στο Αφγανιστάν. Και το γαλλικό κομμουνιστικό κόμμα δεν έδειξε την παραμικρή μεταμέλεια. Εξακολουθεί να υπερασπίζεται τις θέσεις του, εφόσον στις κοινότητες που διοικεί υπάρχουν παντού οδοί Λένιν, δηλαδή οδοί, δρόμοι, λεωφόροι που τιμούν έναν από τους μεγαλύτερους εγκληματίες που γνώρισε ποτέ η ανθρωπότητα, τον δημιουργό της σοβιετικής πολιτικής αστυνομίας, της Τσεκά, και τον θεωρητικό, ταυτόχρονα δε και εφαρμοστή, του λιμού ως μέσου για τον αφανισμό των πολιτικών αντιπάλων ή των τάξεων που θεωρούνταν εχθρικές.
<P>
Συμμετέχουμε λοιπόν σήμερα, αγαπητοί συνάδελφοι, σε μια συζήτηση αντάξια του "1984», του μυθιστορήματος επιστημονικής φαντασίας του Orwell. Κινούμαστε στο πλαίσιο της λογικής του έργου, όπου η αλήθεια αποτελεί ψέμμα γιατί, με προκάλυμμα την προάσπιση των ανθρωπίνων δικαιωμάτων, στην ουσία αποστερούμε από τους πολιτικούς αντιπάλους την ελευθερία έκφρασης. Γιατί η ελευθερία της έκφρασης δεν είναι η ελευθερία του να σκέπτεσαι όπως όλος ο κόσμος, αλλά ακριβώς η ελευθερία του να σκέπτεσαι διαφορετικά από τους άλλους. Ο Βολταίρος έλεγε από τότε ότι: "δεν συμμερίζομαι τις ιδέες σας, αλλά θα αγωνιστώ για να μπορείτε να τις εκφράζετε».
<P>
Ομοίως, στην έκθεση της κ. Pailler, υπό το πέπλο των ανθρωπίνων δικαιωμάτων, προωθείται ουσιαστικά η παρεμπόδιση του δικαιώματος των λαών στην αυτοδιάθεση, μέσω της διαχείρισης της μεταναστευτικής πολιτικής από τους ιδίους.

<SPEAKER ID=38 LANGUAGE="NL" NAME="d'Ancona">
Κύριε Πρόεδρε, διαθέτω μόνο λίγα λεπτά και δεν θα τα χρησιμοποιήσω για να ασχοληθώ με τα όσα θλιβερά είπαν οι κκ. Buffetaut και Le Gallou, οι οποίοι χρησιμοποιούν κάθε χρόνο το βήμα μας για να προσβάλουν τον εισηγητή, αντί να σχολιάσουν το περιεχόμενο της έκθεσης της κ. Pailler.
<P>
Είναι θετικό να συντάσσεται κάθε χρόνο μία τέτοια έκθεση. Πρώτον, για να δείξουμε ότι στα δικά μας μέρη είμαστε εντάξει. Δεύτερον, επειδή είμαστε πάντα τόσο έτοιμοι να δακτυλοδείξουμε τους άλλους αν κάτι δεν πάει καλά με τα ανθρώπινα δικαιώματα. Τρίτον, επειδή αυτή την εβδομάδα θα μιλήσουμε για τη Βιρμανία, τη Σενεγάλη, την Κίνα. Και αυτό είναι βέβαια καλό, αλλά ας κοιτάξουμε επίσης τί δεν πάει καλά εδώ - και πολλά δεν πάνε καλά. Σωστό είναι να το πούμε κι αυτό.
<P>
Είναι κρίμα, και οφείλω να πω ότι είναι και ντροπή μας, ότι κάθε έτος οι απόψεις μας αποκλείνουν ως προς τον ορισμό των ανθρωπίνων δικαιωμάτων. Είναι θετικό ότι η κοινοβουλευτική επιτροπή της οποίας προεδρεύω αποφάσισε ότι του χρόνου θα συμφωνήσει πρώτα επί του ορισμού - είναι εφικτό διότι τον προσεχή Ιούνιο θα παρουσιασθεί μια νέα γενεά ανθρωπίνων δικαιωμάτων. Καλό θα ήταν να μελετήσουμε πολύ καλά το πώς θα διατυπωθούν.
<P>
Πριν φτάσουμε όμως εκεί, συμβουλεύω όλους να μελετήσουν προσεκτικά το κεφάλαιο που αφορά το άσυλο και τη μετανάστευση, το κεφάλαιο για τις συνθήκες στις φυλακές, το κεφάλαιο για τον ρατσισμό και την ξενοφοβία. Εφόσον παίρνουμε την έκθεση στα σοβαρά, και θέλουμε να δείξουμε στον έξω κόσμο ότι το Ευρωπαϊκό Κοινοβούλιο προτίθεται να κρίνει και τα δικά μας, πρέπει μόνο για αυτά τα τρία κεφάλαια να δεχθούμε την έκθεση.
<P>
(Χειροκροτήματα από την αριστερή πτέρυγα)

<SPEAKER ID=39 LANGUAGE="DE" NAME="Nassauer">
Κύριε Πρόεδρε, κυρίες και κύριοι, δεν πρέπει να έχουμε φαντασιώσεις. Αυτή η συζήτηση δεν αποτελεί ένδοξη σελίδα για το Ευρωπαϊκό Κοινοβούλιο. Και τούτο δεν έγκειται στο γεγονός ότι υπάρχουν διαφορές κατά την ψήφιση μιας έκθεσης, ούτε γιατί δεν θα μπορούμε να πετύχουμε βασική συναίνεση σε ζητήματα ανθρωπίνων δικαιωμάτων. Η συναίνεση αυτή μπορεί να προκύψει. Και η έννοια των ανθρωπίνων δικαιωμάτων δεν χρειάζεται να περιοριστεί στις κλασσικές ελευθερίες των πολιτών. Οι δύο μεγάλες συμβάσεις για τα ανθρώπινα δικαιώματα περιέχουν ήδη κοινωνικά δικαιώματα. Τούτο δεν θα αποτελούσε πρόβλημα.
<P>
Το πρόβλημα είναι ότι πολύ λίγοι μόνο από τους εισηγητές μπόρεσαν να αντισταθούν στον πειρασμό να μην θέσουν την επικεφαλίδα "Ανθρώπινα Δικαιώματα» στο προσωπικό τους πολιτικό πρόγραμμα βασικών αρχών και να μας το υποβάλουν προς έγκριση. Σε αυτόν τον πειρασμό δεν μπόρεσε να αντισταθεί ούτε η συνάδελφος κ. Pailler. Σας παραθέτω μόνο δύο παραδείγματα. Στο θέμα του ασύλου, το οποίο μόλις ανέφερε η συνάδελφος κ. d'Ancona, η κ. Pailler μας προτρέπει να αναγνωρίσουμε το jus soli απεριόριστα, ήδη από τη στιγμή της γέννησης, και να επιτρέψουμε τη διπλή υπηκοότητα. Για το θέμα αυτό υπάρχουν πολύ καλά επιχειρήματα. Ωστόσο, αυτό δεν έχει ασφαλώς καμία σχέση με τα ανθρώπινα δικαιώματα.
<P>
Παραπέμπω στο ζήτημα των οικονομικών και κοινωνικών δικαιωμάτων. Η κ. Pailler λέει ότι ο βαθμός στον οποίο έχει φτάσει η φτώχεια στην Ευρώπη, καθώς ταυτόχρονα ασκείται και μία αυστηρή πολιτική λιτότητας, οξύνει το πρόβλημα της ανεργίας. Αν θεωρείτε την ανεργία αποτέλεσμα της πολιτικής λιτότητας, της εξυγίανσης των προϋπολογισμών, τότε αγαπητή κυρία Pailler στο τέλος θα απομονωθείτε με τη θεωρία σας, ακόμα και όταν λέτε ότι η διαδικασία της αυξανόμενης φτώχειας είναι άμεσα συνδεδεμένη με τον τρόπο λειτουργίας της οικονομίας.
<P>
Μπορεί κανείς να αναλύσει διεξοδικά αυτή την κριτική στον τρόπο λειτουργίας του οικονομικού συστήματος που βασίζεται στις δυνάμεις της αγοράς. Αλλά, οπωσδήποτε, δεν πρόκειται για ζήτημα ανθρωπίνων δικαιωμάτων. Αλλά ας αφήσουμε το θέμα των καθαυτό ανθρωπίνων δικαιωμάτων και ας μιλήσουμε για αυτό που είπε ο κ. Schulz, δηλαδή για την άσκηση ψυχολογικής τρομοκρατίας από τις αρχές της ΕΕ - μία πολύ ενδιαφέρουσα διατύπωση. Τι εννοεί με αυτό; Ίσως την πολιτική ανταγωνισμού του κ. van Miert; Για το θέμα αυτό θα πρέπει να συζητήσουμε χρησιμοποιώντας συγκεκριμένες περιπτώσεις. Τότε θα μπορούσαμε ίσως να συμφωνήσουμε σε μια έκθεση ανθρωπίνων δικαιωμάτων.

<SPEAKER ID=40 LANGUAGE="IT" NAME="Caccavale">
Κύριε Πρόεδρε, οφείλω να ομολογήσω ότι η έκθεση της αξιότιμης κ. Pailler είναι μία έκθεση πολύ εκτεταμένη, μάλιστα υπερβολικά εκτεταμένη, λόγω των προβλημάτων που συμπεριλαμβάνει, πρόκειται για ένα συνονθύλευμα, μια συγκεχυμένη ομιλία περί δικαιωμάτων που τίθενται υπό συζήτηση όλα μαζί. Θέλω ωστόσο να εκφράσω την εκτίμησή μου για ορισμένα σημαντικά σημεία της έκθεσης, παραδείγματος χάρη τα σημεία που αφορούν το ζήτημα των φυλακών - πρόκειται για κάτι με το οποίο συμφωνώ απόλυτα - όπως επίσης τα σημεία που αφορούν την κατάχρηση της προφυλάκισης, της έλλειψης ισοτιμίας κατηγορίας και υπεράσπισης κατά τη διάρκεια της δίκης: όλα αυτά είναι σημεία στα οποία συμφωνώ με την έκθεση.
<P>
Δεν συμφωνώ ωστόσο με το ιδεολογικό ερώτημα του κατά πόσο είναι απαραίτητο να ενταχθούν νέα δικαιώματα σε αυτή την έκθεση - επεκτείνοντας το πεδίο των ανθρωπίνων δικαιωμάτων - παραδείγματος χάρη τα οικονομικά και κοινωνικά ή οικολογικά δικαιώματα. Όσο για το θέμα αυτό, απευθύνομαι στους φίλους του Λαϊκού Κόμματος, λέγοντάς τους ότι δεν είναι εκεί το ζήτημα. Πιστεύω ότι τα ανθρώπινα δικαιώματα εξελίσσονται, ότι πρέπει να αμφισβητήσουμε τα λεγόμενα της αξιότιμης κ. Pailler, όπως παραδείγματος χάρη σε ό, τι αφορά τα οικονομικά και κοινωνικά δικαιώματα, πιστεύω ότι οι απαντήσεις της αξιότιμης κ. Pailler στο θέμα αυτό είναι εντελώς λανθασμένες, απαρχαιωμένες και ξεπερασμένες από την ιστορία. Το να πει ότι η φτώχεια είναι αποτέλεσμα των πολιτικών του εμπορίου, σημαίνει ότι δεν αντιλαμβάνεται την πραγματικότητα και δίνει μια απάντηση αντίθετη από την ίδια την πραγματικότητα. Πάνω σε αυτό λοιπόν θα πρέπει να αγωνιστούμε.

<SPEAKER ID=41 LANGUAGE="NL" NAME="Wiebenga">
Κύριε Πρόεδρε, τάσσομαι με όσους θεωρούν σωστό να συζητήσουμε και να αποφανθούμε για την κατάσταση των ανθρωπίνων δικαιωμάτων εντός της Ευρωπαϊκής Ένωσης. Μπορώ να προσθέσω ότι έχει σημασία να πετύχουμε στο Σώμα μια μεγάλη πλειοψηφία στο θέμα αυτό.
<P>
Κατά τη γνώμη μου, η έκθεση περιέχει πολλά θετικά - να μην υπάρξει παρεξήγηση για αυτό - αλλά περιέχει επίσης αποσπάσματα που παρεμποδίζουν τον σχηματισμό μεγάλης πλειοψηφίας. Αναφέρω μερικά, αλλά όχι πολλά διότι δεν με παίρνει ο χρόνος.
<P>
Παράδειγμα αρχής αποτελεί η παράγραφος 14 σχετικά με την απόκτηση υπηκοότητας και το jus soli ή το jus sanguinis. Αυτό αφορά το Σύνταγμα των διαφόρων κρατών μελών και θέτω το εξής ερώτημα: ναι μεν μπορεί κανείς να ταχθεί υπέρ του jus soli, αλλά αποτελεί άραγε παραβίαση ανθρωπίνων δικαιωμάτων το έτος 1996 - διότι αυτό είναι το θέμα της έκθεσης - ότι μια χώρα έχει άλλο σύστημα υπηκοότητας; Φυσικά η απάντηση είναι "όχι».
<P>
Για το δίκαιο μετανάστευσης και ασύλου υπάρχουν ορισμένες ορθές παραγράφοι, αλλά υπάρχουν και επίμαχες, όπως η παράγραφος για τη νομιμοποίηση παράνομων μεταναστών. Η μη νομιμοποίηση δεν αποτελεί παραβίαση ανθρωπίνων δικαιωμάτων το έτος 1996. Εύχομαι με μία τροποποίηση της έκθεσης να καταστεί δυνατόν να επιτευχθεί έστω και τώρα μια αξιόλογη πλειοψηφία.

<SPEAKER ID=42 LANGUAGE="FI" NAME="Ojala">
Αξιότιμε κύριε Πρόεδρε, η κ. Pailler έχει κάνει πραγματικά αξιόλογη δουλειά προετοιμάζοντας αυτή τη σημαντική έκθεση. Η ετήσια έκθεση σχετικά με τα ανθρώπινα δικαιώματα αποτελεί ένα είδους βαρόμετρου για την κατάσταση που επικρατεί στα κράτη μέλη
<P>
Οι Ρομ ή οι αθίγγανοι αποτελούν μιά σημαντική μειονότητα της Ευρώπης. Έχουν ζήσει για εκατοντάδες χρόνια στην Ευρώπη. Παρ' όλα αυτά, ακόμα και σήμερα, τα ανθρώπινα δικαιώματά τους παραβιάζονται έντονα σε πολλά κράτη μέλη. Ειδικά τα βασικά οικονομικά, κοινωνικά και πολιτισμικά δικαιώματά τους δεν ικανοποιούνται όπως θα έπρεπε.
<P>
Το γεγονός ότι το Συμβούλιο της Ευρώπης και η Ευρωπαϊκή Ένωση δεν είναι σε θέση να συνεργαστούν καλύτερα προκειμένου να βελτιωθούν οι συνθήκες διαβίωσης των αθιγγάνων είναι πολύ λυπηρό. Το Συμβούλιο της Ευρώπης διαθέτει πολλές γνώσεις σχετικά με την κατάσταση των αθιγγάνων σε όλη την Ευρώπη, όμως οι πόροι του είναι εντελώς ανεπαρκείς. Ενώνοντας τις δυνάμεις και τους πόρους τους, η Ευρωπαϊκή Ένωση και το Συμβούλιο της Ευρώπης θα μπορούσαν να πετύχουν πραγματικά αξιόλογα αποτελέσματα. Ως εκ τούτου, απευθύνω έκκληση στον Επίτροπο κ. van den Broek για καλύτερη συνεργασία.

<SPEAKER ID=43 LANGUAGE="DE" NAME="Ullmann">
Κύριε Πρόεδρε, στη χώρα μου απορρίφθηκε ως αδικαιολόγητη η αίτηση για άσυλο μίας νεαρής γυναίκας από την Αφρική, η οποία κινδυνεύει να υποστεί από την οικογένειά της σεξουαλική βία και σωματικό ακρωτηριασμό. Αυτή η απέλαση, την οποία η έκθεση που έχουμε στα χέρια μας στηλιτεύει ως διπλή τιμωρία, αποτελεί στο κρατίδιο της Βάδης Βυρτεμβέργης γενικευμένη πρακτική, ακόμα και όταν πρόκειται για πολίτες της ΕΕ.
<P>
Για την αδικία αυτή δεν ευθύνονται όμως ούτε οι υπάλληλοι ούτε τα δικαστήρια, είναι αποτέλεσμα μίας αναξιοπρεπούς νομοθεσίας που μετατρέπει τα θεμελιώδη δικαιώματα σε προνόμια. Όποιος όμως μετατρέπει θεμελιώδη δικαιώματα σε προνόμια, τα καταργεί. Όποιος καταργεί θεμελιώδη δικαιώματα υποσκάπτει την έννομη τάξη, η οποία στηρίζεται σε θεμελιώδη δικαιώματα, και αποτινάσει την ευθύνη για την τήρηση αυτών των θεμελιωδών δικαιωμάτων με τον ίδιο τρόπο όπως και η ρήτρα περί τρίτων χωρών.
<P>
Δεν μπορώ να καταλάβω γιατί αυτό το αξιοσέβαστο Σώμα δεν μπορεί να απορρίψει και να καταδικάσει ομόφωνα μια τέτοια πολιτικής και αυτό το λέω ως κάποιος που έχει διαβάσει τον Σολζενίτσιν και έχει προσωπική εμπειρία της αστυνομίας της πρώην Λαϊκής Δημοκρατίας της Γερμανίας.
<P>
(Χειροκροτήματα από την αριστερή πτέρυγα)

<SPEAKER ID=44 LANGUAGE="FR" NAME="Seillier">
Κύριε Πρόεδρε, αν εξαιρέσουμε ορισμένες θεμιτές πτυχές και μερικές πολύ χρήσιμες υπενθυμίσεις, η εν λόγω έκθεση για τα ανθρώπινα δικαιώματα στην Ευρωπαϊκή Ένωση παρουσιάζει σοβαρές παραλήψεις και περιλαμβάνει ορισμένα απαράδεκτα σημεία.
<P>
Παραδείγματος χάριν, η εσφαλμένη αντίληψη περί ελεύθερης πορνείας, που θα συνιστούσε πραγματικό εκφυλισμό του ευρωπαϊκού ανθρωπισμού - ο οποίος πρεσβεύει ότι το σώμα δεν είναι ξένο προς το άτομο και δεν μπορεί να γίνει αντικείμενο εμπορίας - και η οποία, αν γινόταν αποδεκτή, θα επέτεινε τη μάστιγα που συνιστά κάθε πορνεία, οποιασδήποτε μορφής.
<P>
Παραδείγματος χάριν, η διεκδίκηση συμβολαίου κοινωνικής ένωσης για τους ομοφιλόφυλους. Χρειάζεται, άραγε, να επαναλαμβάνουμε τα αυτονόητα; Η ζωή και η ανάπτυξη της κοινωνίας, οποιασδήποτε κοινωνίας, βασίζονται στη διαφορά των φύλων. Οι ομοφιλοφυλικές προτιμήσεις, που αποτελούν ατομική πρακτική, δεν μπορούν λοιπόν να ζητήσουν την κοινωνική και γενικευμένη αναγνώριση ιδιαίτερων δικαιωμάτων, στρεβλώνοντας, κυρίως για τους νέους, το τόσο θεμελιώδες σημείο αναφοράς της διαφοράς των φύλων.
<P>
Τί να πει κανείς για το δικαίωμα που γελοιοποιείται περισσότερο στις χώρες μας σήμερα, και ιδίως στη δική μου, τη Γαλλία, το δικαίωμα χάρη στο οποίο βρισκόμαστε εδώ εσείς και εγώ, εφόσον μας αναγνωρίστηκε: το δικαίωμα της ανάπτυξης και της γέννησης;
<P>
Ναι, πράγματι, σε μία τέτοια έκθεση θα επιθυμούσαμε, κυρία εισηγήτρια, μια λιγότερο εκλεκτική και περισσότερο συνεκτική προσέγγιση.

<SPEAKER ID=45 NAME="Hager">
(DE ) Κύριε Πρόεδρε, το θεωρούμε σκοπιμότερο η έκθεση για τον σεβασμό των ανθρωπίνων δικαιωμάτων να ασχολείται με συγκεκριμένες περιπτώσεις και να μην επιχειρεί να διατυπώσει πολιτικά αιτήματα, κάνοντας έφοδο εφ' όλης της ύλης. Ήδη το τεχνητά παραφουσκωμένο μέγεθος της έκθεσης την αποδυναμώνει. Οι ανησυχίες της εισηγήτριας σε πολλούς τομείς απομακρύνονται από την πραγματικότητα. Η κριτική στους υπαλλήλους του σωφρονιστικού συστήματος - για να θίξουμε μόνο ένα παράδειγμα - δεν ισχύει για πολλά κράτη μέλη. Ειδικά στην Αυστρία, ακούστηκε τελευταία από τους φύλακες του νόμου μια κραυγή για βοήθεια, καθώς δεν μπορούν πλέον να λειτουργήσουν, αναγκασμένοι να επιδεικνύουν συνεχώς ανοχή, ενώ οι συνθήκες εργασίας τους, που συνεχώς επιδεινώνονται, δεν διερευνώνται
<P>
Αν η έκθεση απαιτεί από τη μία πλευρά καλύτερη προστασία από επικίνδυνους κακοποιούς, από την άλλη όμως περισσότερα δικαιώματα για παραβάτες του νόμου και εναλλακτικές λύσεις σε σχέση με τη φυλάκιση, τότε αυτό αποδεικνύει τις αντιφάσεις που ενυπάρχουν στο περιεχόμενό της. Ειδικά σε μία εποχή που γενικά επιδοκιμάζουμε τη δέσμευση των εθνικών κοινοβουλίων, δεν το θεωρώ δόκιμο να επεμβαίνουμε στις εθνικές νομοθετικές δικαιοδοσίες και να ασκούμε κριτική. Για τους λόγους αυτούς, δεν θα υπερψηφίσουμε την έκθεση αυτή.

<SPEAKER ID=46 LANGUAGE="EN" NAME="Elliott">
Κύριε Πρόεδρε, είναι προφανές ότι με την παρούσα έκθεση για τα ανθρώπινα δικαιώματα στην Ευρωπαϊκή Ένωση, θα έχουμε προβλήματα της ίδιας μορφής με εκείνα που είχαμε σε προηγούμενες περιπτώσεις. Απευθύνω έκκληση σε οποιονδήποτε στις Ομάδες των Φιλελευθέρων και των Χριστιανοδημοκρατών έχει στοιχειώδη ευρύτητα πνεύματος, να σκεφτεί καλά το ενδεχόμενο να μην υποστηρίξει μία έκθεση που ορθά τονίζει ότι τα ανθρώπινα δικαιώματα εκτείνονται πολύ πιο πέρα από τα θεμελιώδη δικαιώματα των πολιτών, όπως είναι η θρησκευτική ελευθερία και η ελευθερία έκφρασης. Θέματα όπως η φτώχεια, η έλλειψη στέγης και η ανεργία αποτελούν επίσης άρνηση αναγνώρισης ανθρώπινων δικαιωμάτων, και αυτό πρέπει να το πούμε.
<P>
Θέλω ιδιαίτερα να αναφερθώ στις παραγράφους εκείνες που ασχολούνται με θέματα που είναι μάλλον ήσσονος σημασίας, αλλά πολύ σημαντικά για τους ανθρώπους που επηρεάζονται από αυτά, και τα οποία με ιδιαίτερη χαρά βλέπω στην παρούσα έκθεση. Πρώτον, η παράγραφος 57 αναφέρεται στη δυσχερή θέση ορισμένων οικιακών βοηθών που εισέρχονται στη χώρα εκτός του πλαισίου των συνήθων κανόνων που ισχύουν για τη μετανάστευση, με τη βοήθεια εύπορων ανθρώπων που στη συνέχεια τις υποβάλλουν σε συνθήκες που πλησιάζουν τα όρια της δουλείας, με κακές συνθήκες διαβίωσης και πολύ χαμηλούς μισθούς - εάν τους καταβάλλουν κιόλας. Είναι δύσκολο να αντιδράσουν σε αυτό, διότι εάν εγκαταλείψουν τον εργοδότη τους, θα απελαθούν. Αυτή είναι μία κατάσταση που πρέπει να διορθωθεί.
<P>
Στη συνέχεια, η παράγραφος 89 αναφέρεται στο πρόβλημα των παιδιών τα οποία είναι νόμιμοι κάτοικοι της Ευρωπαϊκής Ένωσης, χωρίς όμως να ισχύει το ίδιο και για τους γονείς τους. Τα παιδιά αυτά αντιμετωπίζουν συχνά μεγάλες δυσκολίες κατά τους συνοριακούς ελέγχους όταν συμμετέχουν σε σχολικές εκδρομές και το γεγονός αυτό τα φέρνει σε μειονεκτική θέση έναντι των συμμαθητών τους. Και αυτό επίσης είναι ένα θέμα που πρέπει να διορθωθεί.
<P>
Τέλος, αναφέρομαι στην παράγραφο 99 που υπογραμμίζει τις δυσκολίες τις οποίες αντιμετωπίζουν συχνά οι άνθρωποι που παραμένουν για μεγάλο χρονικό διάστημα προφυλακισμένοι σε τρίτες χώρες με βάση τις υποψίες ότι έχουν διαπράξει κάποιο αδίκημα. Βεβαίως, εάν αυτό αληθεύει πρέπει να διωχθούν ποινικά και να τιμωρηθούν, αλλά όχι να κρατούνται για μεγάλα χρονικά διαστήματα και ύστερα να αφήνονται ελεύθεροι λόγω γραφειοκρατικών προβλημάτων, όπως είναι οι δυσκολίες στη μετάφραση ή στον συμβιβασμό μεταξύ των νομικών συστημάτων των κρατών μελών. Πρόκειται για ένα επίσης σημαντικό θέμα. Υπάρχουν πάρα πολλά στην παρούσα έκθεση που αξίζουν την υποστήριξή μας και ελπίζω ότι θα εγκριθεί από το Κοινοβούλιο.

<SPEAKER ID=47 LANGUAGE="IT" NAME="Casini C.">
Κύριε Πρόεδρε, οι πρώτες λέξεις της Οικουμενικής Διακήρυξης για τα Δικαιώματα του Ανθρώπου, της οποίας εορτάζουμε την πεντηκοστή επέτειο, αποτελούν το θεμέλιο της ελευθερίας, της δικαιοσύνης και της ειρήνης στον κόσμο, στο βαθμό που αναγνωρίζουν την αξιοπρέπεια της κάθε ύπαρξης που ανήκει στο ανθρώπινο γένος.
<P>
Αυτές οι πρώτες λέξεις της διακήρυξης έχουν ήδη σχολιαστεί πολλές φορές και σηματοδοτούν την πρωτοτυπία σε σχέση με τις προηγούμενες διακηρύξεις σχετικά με τα δικαιώματα στη Γαλλία, στην Αμερική και στην Αγγλία από το 1215. Αυτή η διακήρυξη αποσκοπεί στην εφαρμογή ενός σχεδίου ειρήνης και όχι μόνο σε ένα νομοθετικό περιορισμό της εξουσίας των κυβερνητικών και διοικητικών αρχών, αποσκοπεί να δώσει μια απάντηση στο χιλιετές πρόβλημα της δικαιοσύνης που συχνά είναι συγκεχυμένη λόγω των απολυταρχικών φορέων της εξουσίας.
<P>
Είναι λοιπόν ιδιαίτερα σημαντικό να προβληματιστούμε σε βάθος για την έννοια αυτών των λέξεων. Η έκθεση που καλούμαστε να ψηφίσουμε περιέχει, κατά τη γνώμη μου, πολλά θετικά σημεία, αλλά και ορισμένα αρνητικά, διότι δεν αναφέρεται στο θεμελιώδες ερώτημα του ποια είναι τα μέλη του ανθρώπινου γένους στα οποία αναφέρονται οι πρώτες λέξεις της Οικουμενικής Διακήρυξης.
<P>
Μόνο εάν απαντήσουμε σε αυτό το ερώτημα θα ενισχύσουμε και θα σταθεροποιήσουμε την αρχή της ισότητας. Όλοι είναι ίσοι, αλλά ποιους αφορά η ισότητα; Έχει ήδη ειπωθεί ότι δεν μετράει ούτε ο πλούτος, ούτε η υγεία, ούτε η εξυπνάδα, ούτε ακόμη και η ηλικία ή το ύψος. Σε αυτή την αίθουσα θα πρέπει ωστόσο να έχουμε το σθένος να μιλήσουμε για τους ανθρώπους στο ξεκίνημα της ζωής τους: για τα παιδιά που δεν έχουν ακόμη γεννηθεί. Χρησιμοποιώντας αυτή την έκφραση "παιδιά που δεν έχουν ακόμη γεννηθεί», χρησιμοποιώ τη γλώσσα της Σύμβασης για τα Δικαιώματα του Παιδιού του 1989, όπου στον πρόλογο αναφέρεται "η υποχρέωση ειδικής φροντίδας των παιδιών πριν και μετά τη γέννησή τους».
<P>
Συνεπώς, αυτή είναι η γλώσσα των Διεθνών Χαρτών. Η σιωπή πάνω σε αυτό το θέμα είναι απαράδεκτη! Αυτό βέβαια δεν σημαίνει ότι δεν πρέπει να αναθεωρηθούν οι νομοθεσίες που έχουν προκαλέσει τόσες πολεμικές, σημαίνει όμως ότι θα πρέπει να υποστηρίξουμε τα δικαιώματα και να μιλήσουμε τουλάχιστον για την παιδεία, για τη συνεργασία και τη συμμετοχή. Δεν αρκεί να δηλώνουμε ότι είμαστε εναντίον των διακρίσεων. Πρέπει αντίθετα να μην δημιουργούμε διακρίσεις για αυτούς που ονόμασε η Μητέρα Τερέζα της Καλκούτα τους πιο φτωχούς εκ των φτωχών!

<SPEAKER ID=48 LANGUAGE="EN" NAME="Andrews">
Κύριε Πρόεδρε, τα ανθρώπινα δικαιώματα πρέπει να είναι μία από τις βασικές αρχές της Ευρωπαϊκής Ένωσης. Η περίπτωση της Roνsin McAliskey που βρίσκεται κατόπιν καταβολής εγγυήσεως υπό όρους σε ένα ασφαλές ψυχιατρικό νοσοκομείο, δεν μπορεί να αγνοηθεί και δεν έχει αγνοηθεί στην παρούσα έκθεση.
<P>
Δεχόμαστε με ικανοποίηση την παράγραφο 106 του ψηφίσματος. Η πρακτική της πρόσδεσης ή της χρήσης χειροπέδων στις φυλακισμένες κατά τη διάρκεια γυναικολογικών εξετάσεων ή μετά τη γέννα είναι αποτρόπαια πράξη. Δεν έχει θέση στην κοινωνία μας και ισοδυναμεί με βασανιστήριο. Έχει οδηγήσει την Roνsin, που πιστεύω ότι είναι αθώα, στα όρια της τρέλας. Οι σωματικές και ψυχικές ταλαιπωρίες που έχει υποστεί ισοδυναμούν με βασανιστήριο. Αρκετά έχει υποφέρει. Θέλω να απευθύνω έκκληση στη βρετανική Προεδρία και στη Γερμανία για την άμεση απελευθέρωσή της.
<P>
Πάνω στο θέμα των ανθρωπίνων δικαιωμάτων, απευθύνω και πάλι έκκληση στη βρετανική Προεδρία να μη διακοπούν οι ειρηνευτικές συνομιλίες στην Ιρλανδία, ανεξάρτητα από τις προκλήσεις - και έχουν υπάρξει και από τις δύο πλευρές. Τα ανθρώπινα δικαιώματα ζητούν όλοι όσοι συμμετέχουν στην επιδίωξη της ειρήνης να τη συνεχίσουν μέσω συνομιλιών. Απευθύνω έκκληση από τα βάθη της καρδιάς μου και εξ ονόματος ολόκληρου του ιρλανδικού λαού προς τη βρετανική Προεδρία να μη διακόψει τις συνομιλίες που διεξάγονται την περίοδο αυτή στο Δουβλίνο.

<SPEAKER ID=49 NAME="Θεωνάς">
Κύριε Πρόεδρε, θα ήθελα πρώτα απ'όλα να συγχαρώ την κυρία Pailler, αλλά θα ήθελα και να την ευχαριστήσω ιδιαίτερα για την πληρότητα της έκθεσης που παρουσιάζει προς το Ευρωπαϊκό Κοινοβούλιο.
<P>
Νομίζω ότι αυτό που ενόχλησε και ενοχλεί μερικούς συναδέλφους είναι η αναφορά στα οικονομικά, κοινωνικά, πολιτιστικά δικαιώματα, τα οποία θεωρούν ότι δεν είναι ανθρώπινα δικαιώματα. Επιτρέψτε μου να πω ότι το θέμα δεν είναι τεχνικό; είναι ιδεολογικό, είναι πολιτικό, είναι τελικά ανθρωπιστικό. Και αυτό λοιπόν ενοχλεί, ενώ εμένα, εάν θέλετε αγαπητοί συνάδελφοι, με ενοχλεί η υποκρισία που εκδηλώνεται πολλές φορές και μέσα σ'αυτή την αίθουσα όταν παρατηρούμε γύρω μας την προσβολή των πιο στοιχειωδών ανθρωπίνων δικαιωμάτων και δεν αντιδρούμε. Αυτήν τη στιγμή επιχειρείται μια νέα γενοκτονία σε βάρος των παιδιών του λαού του Ιράκ. Πότε θα φωνάξουμε; Πότε θα βγάλουμε κραυγή, δεδομένου ότι αυτή η επίθεση συμπίπτει και με τη συζήτηση των ανθρωπίνων δικαιωμάτων στο Ευρωπαϊκό Κοινοβούλιο; Πότε θα αποκρούσουμε αυτή την επίθεση που προσβάλλει τα ανθρώπινα δικαιώματα;

<SPEAKER ID=50 NAME="Λαμπράκη">
Κύριε Πρόεδρε, θέλω και εγώ με τη σειρά μου να συγχαρώ την κ. Pailler για την έκθεσή της. Τελειώνει ο 20ός αιώνας και διαπιστώνουμε, πράγματι με λύπη μας, ότι η παραβίαση των ατομικών δικαιωμάτων δεν αποτελεί θλιβερό «προνόμιο» κάποιων απομεμακρυσμένων νέων κρατών αλλά, δυστυχώς, εμφανίζεται και στις χώρες μας.
<P>
Κύριοι συνάδελφοι, καθημερινά η ίδια η ζωή και κυρίως η εξέλιξη της τεχνολογίας αναδεικνύουν νέες πτυχές της παραβίασης βασικών ατομικών και κοινωνικών δικαιωμάτων των πολιτών που έχουν σχέση με το δικαίωμα στην εργασία και στην προσωπική ζωή. Είμαστε γι'αυτό υποχρεωμένοι, εάν θέλουμε να διατηρήσουμε ένα επίπεδο σεβασμού των ατομικών δικαιωμάτων, να διευρύνουμε με ευαισθησία και ανοιχτό μυαλό την έννοια ατομικά δικαιώματα, για να αντιμετωπίζουμε τις νέες μορφές παραβιάσεων αυτών των δικαιωμάτων. Και σ'αυτόν τον τομέα η κ. Pailler συνέβαλε πάρα πολύ. Ακόμα, πρέπει να μας απασχολήσει και ο τρόπος και ο χρόνος της σύνταξης των εκθέσεών μας. Πολλές φορές μας ξεπερνούν χρονικά τα γεγονότα, με αποτέλεσμα οι εκθέσεις μας να μην είναι επίκαιρες και γι'αυτό μειώνεται το ενδιαφέρον της κοινής γνώμης και κυρίως δίδεται στις κυβερνήσεις η δυνατότητα να αγνοούν τις εκθέσεις και να μην συμμορφώνονται στις επισημάνσεις του Ευρωπαϊκού Κοινοβουλίου. Εκτός τούτων χρειάζεται, πιστεύω, η ετήσια έκθεση να έχει συνέχεια και να ελέγχουμε τον τρόπο με τον οποίο οι κυβερνήσεις ανταποκρίνονται στις παρατηρήσεις μας για να βελτιώσουν την κατάσταση ή να προχωρήσουν στη λήψη νομοθετικών μέτρων. Σήμερα, που τα σύννεφα του φασισμού και της ξενοφοβίας πληθαίνουν στις χώρες μας και θέτουν σε κίνδυνο κεκτημένα δημοκρατικά δικαιώματα των πολιτών, το Ευρωπαϊκό Κοινοβούλιο δεν μπορεί να αρκείται σε μια ετήσια έκθεση. Χρειάζεται να βρούμε μηχανισμούς πίεσης κατά των κυβερνήσεων εκείνων που αγνοούν τις θέσεις και τις απόψεις μας.
<P>
Θα ήθελα να πω στην κ. Pailler, που άκουσε εδώ ορισμένες φωνές από την απέναντι πλευρά, ότι κάποτε ο Liebknecht τα ίδια θα άκουγε. 'Εκανε μια ομιλία, λέει, στο γερμανικό κοινοβούλιο και τον χειροκρότησαν οι αντίθετοί του. Κι όταν κατέβηκε, είπε: »Τι λάθος έκανα; » Εσείς κ. Pailler, δεν κάνατε κανένα λάθος.

<SPEAKER ID=51 LANGUAGE="PT" NAME="Lucas Pires">
Κύριε Πρόεδρε, αγαπητοί συνάδελφοι, η υπόθεση των θεμελιωδών δικαιωμάτων έχει κεντρική σημασία και συνιστά πρωταρχικό παράγοντα της ευρωπαϊκής ταυτότητας και της ευρωπαϊκής ολοκλήρωσης. Με αυτή την έννοια, άλλωστε, οφείλω να εκφράσω την ικανοποίησή μου για τρεις πρόσφατες εξελίξεις, οι οποίες κινούνται προς τη σωστή κατεύθυνση: πρόκειται για τις προόδους που επιτεύχθηκαν στο Αμστερνταμ, συγκεκριμένα όσον αφορά την εξάλειψη των διακρίσεων, για την ανακήρυξη πέρυσι του "Ευρωπαϊκού Έτους κατά του Ρατσισμού» και, τέλος, για την πρόσφατη επιτυχή έκβαση της δράσης του Πάπα Ιωάννη Παύλου του Β·στην Κούβα, που σε τελευταία ανάλυση διεξήχθη στο όνομα μίας ελευθερίας η οποία ενδεχομένως είναι η σημαντικότερη μεταξύ όλων: της ελευθερίας της έκφρασης και της ελευθερίας του πνεύματος.
<P>
Αν και εμπνεόμενη από μια φιλοσοφία διαφορετική από αυτήν που προανέφερα, η έκθεση της κ. Pailler εμπεριέχει πολλές θετικές διεκδικήσεις, με τις οποίες θα μπορούσαμε να συμφωνήσουμε. Το πρόβλημα είναι ότι σε άλλα ζητήματα η έκθεση είναι κάπως υπερβολική ή βασίζεται σε μια προοπτική που δεν είναι η πλέον προσαρμοσμένη στο πνεύμα μιας ετήσιας έκθεσης του Ευρωπαϊκού Κοινοβουλίου, που μάλλον θα έπρεπε να είναι περισσότερο ενημερωτική και να περιλαμβάνει λιγότερες συστάσεις, να έχει περισσότερο νομικό και όχι τόσο πολιτικό προσανατολισμό, να έχει περισσότερο απολογιστικό χαρακτήρα και πιο πολλή διαφάνεια, να επιζητεί τη συναίνεση δίχως ωστόσο να προβάλει λιγότερες απαιτήσεις. Σε αντίθετη περίπτωση, δεν θα ήταν σε θέση να συμβάλει στην εδραίωση της γνήσιας αυτής ευρωπαϊκής ταυτότητας σε έναν τόσο νευραλγικό τομέα, όπως είναι αυτός των θεμελιωδών δικαιωμάτων.
<P>
Φρονώ επίσης ότι η έκθεση θα έπρεπε περισσότερο να επικεντρώσει την προσοχή της στα ατομικά δικαιώματα, σε εκείνα ακριβώς που αποτελούν τη ραχοκοκκαλιά της Ευρωπαϊκής Σύμβασης για τα Δικαιώματα του Ανθρώπου. Και εμείς έχουμε σε εκτίμηση τα οικονομικά και κοινωνικά δικαιώματα. Αλλά αν λάβουμε υπόψη μας την έκβαση διαφόρων τραγικών ιστορικών εμπειριών, θα διαπιστώσουμε ότι κάθε φορά που τα εν λόγω δικαιώματα τέθηκαν υπεράνω των ατομικών δικαιωμάτων ή υπερίσχυσαν αυτών, η ιστορία πήρε άσχημη τροπή για την υπόθεση της ελευθερίας στο σύνολό της. Είναι παρακινδυνευμένο να συγχέουμε συνταγές κατά της ανεργίας και θεμελιώδη δικαιώματα. Αυτός είναι ο λόγος για τον οποίο θεωρούμε ότι τα οικονομικά και κοινωνικά δικαιώματα, όπως άλλωστε και τα περιβαλλοντικά δικαιώματα, θα έπρεπε να αποτελέσουν το αντικείμενο μιας ξεχωριστής έκθεσης. Από την άλλη μεριά, θα ήταν σκόπιμο και ενδεδειγμένο να συμπεριληφθεί στην παρούσα έκθεση μια εκτενέστερη αναφορά στο δικαίωμα στη ζωή, στα δικαιώματα των βρεφών που πρόκειται να γεννηθούν, στα δικαιώματα των θυμάτων, στα δικαιώματα των οικογενειών, θέματα που, για ακατανόητους λόγους, αποσιωπήθηκαν.

<SPEAKER ID=52 LANGUAGE="EN" NAME="Ford">
Κύριε Πρόεδρε, συγχαίρω την κ. Pailler για την έκθεσή της, η οποία καταρτίστηκε υπό δύσκολες συνθήκες. Θα ήθελα να κάνω τέσσερα σύντομα σχόλια. Υποστηρίζω τον συνάδελφό μου Martin Schulz στο ότι δεν έχουμε άλλη επιλογή από την παρουσίαση μιας έκθεσης για τα ανθρώπινα δικαιώματα στην Ευρωπαϊκή Ένωση. Δαπανούμε χρόνο κάθε μήνα μιλώντας για τα ανθρώπινα δικαιώματα εκτός Ευρωπαϊκής Ένωσης και εάν δεν κοιτάξουμε προς τα μέσα - ποτέ δεν κοιτάμε τα δικά μας στραβά, σε σύγκριση με αυτά που συμβαίνουν έξω από τον δικό μας χώρο - δεχόμαστε δικαιολογημένη κριτική επειδή έχουμε μια αρκετά ευρωκεντρική άποψη του κόσμου.
<P>
Δεύτερον, επιτρέψτε μου να πω ότι τώρα που είναι σαφές πως η Συνθήκη του Αμστερνταμ έχει επικυρωθεί, ο ρόλος της Επιτροπής Πολιτικών Ελευθεριών και Εσωτερικών Υποθέσεων θα αποκτήσει πολύ μεγαλύτερη σημασία. Η φωνή μας θα έχει κύρος, υπό την προϋπόθεση ότι μπορούμε να φτάσουμε σε κάποιο βαθμό συναίνεσης. Εκφράζω την ικανοποίησή μου για το σχόλιο της κ. d' Ancona, Προέδρου της επιτροπής, ότι στο μέλλον πρέπει να προσπαθήσουμε να φτάσουμε σε ένα βαθμό συναίνεσης στην παρούσα έκθεση και να μην έχουμε δύο πολιτικούς συνασπισμούς να αντιμάχονται ο ένας τον άλλο. Μου φαίνεται ότι εξασθενούμε σημαντικά τη βαρύτητα των επισημάνσεων που κάνουμε.
<P>
Τρίτον, θα ήθελα στο μέλλον η έκθεση να είναι περισσότερο θετική. Υπάρχουν καλά πράγματα που συμβαίνουν στον κόσμο, για παράδειγμα η πόλη του Badolato στην Ιταλία έχει υποδεχθεί έναν αριθμό Κούρδων προσφύγων. Ο δήμαρχος της πόλης αυτής θα δώσει συνέντευξη τύπου στις 3.00 σήμερα το απόγευμα. Υπάρχουν και άλλες δράσεις παρόμοιου χαρακτήρα που μπορούμε να χαιρετίσουμε στην έκθεση, αντί να έχουμε ελαφρώς αρνητική προσέγγιση.
<P>
Υπάρχουν παραλείψεις. Θα ήθελα να υπάρχει μια αναφορά στο Ευρωπαϊκό Παρατηρητήριο για την παρακολούθηση του ρατσισμού, της ξενοφοβίας και του αντισημιτισμού, που ως εξωτερικός παρατηρητής θα προβαίνει χωρίς περιορισμούς σε σχόλια και κρίσεις πάνω στα ανθρώπινα δικαιώματα στην Ευρωπαϊκή Ένωση. Όμως, πρέπει να πω ότι αισθάνθηκα κατάπληξη από την υποκρισία ορισμένων από τους συναδέλφους μου - ο κ. Le Gallou μάλιστα παρέθεσε αποσπάσματα από τον Βολταίρο - όταν μέλη από το κόμμα του στις πόλεις Orange, Vitrolles, Marignane και Toulon ψάχνουν τις βιβλιοθήκες και σκίζουν τα βιβλία ή τα περιοδικά με τα οποία διαφωνούν.
<P>
Τέλος, θα ήθελα να προβώ σε ένα σχόλιο σχετικά με την "ευγονική του βιβλιαρίου επιταγών», η οποία εφαρμόζεται στις πόλεις αυτές, όπου άνθρωποι πληρώνονται για να κάνουν λευκά παιδιά. Έχω τη γνώμη ότι και αυτό αποτελεί παραβίαση των ανθρωπίνων δικαιωμάτων.

<SPEAKER ID=53 LANGUAGE="DE" NAME="Schulz">
Κύριε Πρόεδρε, παρακάλεσα να μου δοθεί ακόμα μια φορά χρόνος ομιλίας επειδή πιστεύω ότι θα πρέπει να δοθεί απάντηση στις προσωπικές επιθέσεις που έγιναν εναντίον της συναδέλφου μας κ. Pailler. Μπορεί κανείς να διαφωνήσει με τη γνώμη της Aline Pailler. Μπορεί να έχει διαφορετική γνώμη από εκείνη. Αλλά να χαρακτηρίσει την έκθεσή της ως αποκύημα μιας εγκληματικής ιδεολογίας, όπως το έκανε ο εκπρόσωπος του Front National , είναι μια αναίδεια που θα έπρεπε να αποκρουσθεί κανονικά από το Προεδρείο.
<P>
(Χειροκροτήματα) Αν σε αυτό το Σώμα υπάρχει κάποιος που να έχει το δικαίωμα να επιτίθεται με τέτοιο τρόπο στην κ. Pailler, σίγουρα δεν είναι ο άνθρωπος που είναι φανατικός οπαδός του Le Pen και χαρακτηρίζει - δυστυχώς μέχρι σήμερα ατιμώρητος - το Αουσβιτς ως μία μικρή λεπτομέρεια της ιστορίας, ούτε εκείνος που είναι εκπρόσωπος ενός κόμματος, στου οποίου τις συνελεύσεις πέφτει που και που κάποιος νεαρός Μαροκινός κατά λάθος στο νερό. Νομίζω ότι αρκετά ανεχθήκαμε τους ακροδεξιούς στο Κοινοβούλιο αυτό, οι οποίοι τους τελευταίους μήνες έχουν αρχίσει να προσβάλουν βουλευτές αυτού του Κοινοβουλίου με μεγάλη θρασύτητα. Καλώ λοιπόν το Προεδρείο να επεμβαίνει μελλοντικά με αποφασιστικό τρόπο σε τέτοιες περιπτώσεις.
<P>
(Χειροκροτήματα)
<SPEAKER ID=54 NAME="Van den Broek">
Κύριε Πρόεδρε, ευχαριστώ την κ. Pailler για την έκθεσή της. Εκτιμώ και εγώ την προσπάθεια και το γεγονός ότι φέτος εκπονήθηκε και πάλι μια έκθεση για την κατάσταση των ανθρωπίνων δικαιωμάτων στην Ένωση. Αυτό δεν σημαίνει, όπως προκύπτει σαφώς και από τη συζήτηση, ότι όλα όσα διατυπώνονται στην έκθεση, τυγχάνουν της έγκρισης του Κοινοβουλίου ή έστω της πλειοψηφίας του. Κατανοώ oπωσδήποτε τη θέση διαφόρων βουλευτών ότι πρέπει να επιτευχθεί στο Σώμα μεγαλύτερη συναίνεση, τόσο για τον καθορισμό των ανθρωπίνων δικαιωμάτων όσο και για τα θέματα που πρέπει να θέτει επί τάπητος μια παρόμοια έκθεση.
<P>
Κύριε Πρόεδρε, δεν είναι καθήκον της Επιτροπής να διδάσκει το Κοινοβούλιο τί είναι τα ανθρώπινα δικαιώματα, τί πρέπει να είναι και αν και κατά πόσο γίνονται σεβαστά. Ως γνωστόν, δεν πέφτει πολύ λόγος στην Ευρωπαϊκή Επιτροπή για την κατάσταση των ανθρωπίνων δικαιωμάτων στην Ένωση - το ίδιο ισχύει άλλωστε και για το Κοινοβούλιο. Η Επιτροπή συμμερίζεται όμως την άποψη ότι δεν είναι σωστό να συζητούμε σε κάθε Ολομέλεια για τις παραβιάσεις ανθρωπίνων δικαιωμάτων στον κόσμο - σωστά άλλωστε και η παρούσα Ολομέλεια δεν θα αποτελέσει εξαίρεση αυτής της καλής συνήθειας - και κατόπιν να κλείνουμε τα μάτια μας στις παραλείψεις στον τομέα των ανθρωπίνων δικαιωμάτων στην Ένωση. Προσθέτω όμως ότι πρέπει να δοξάσουμε το γεγονός ότι όλα τα κράτη μέλη μας είναι και μέλη του μεγάλου Συμβουλίου της Ευρώπης και ως εκ τούτου δεσμεύονται από την Ευρωπαϊκή Σύμβαση για την Προστασία των Δικαιωμάτων του Ανθρώπου και των Θεμελιωδών Ελευθεριών. Δεν υπάρχει άλλη σύμβαση στον κόσμο με τόσα μέσα επιβολής στο θέμα των παραβιάσεων ανθρωπίνων δικαιωμάτων όπως η Ευρωπαϊκή Σύμβαση για τα Δικαιώματα του Ανθρώπου.
<P>
Με άλλα λόγια, κατά τις συζητήσεις μας για την ανταλλαγή απόψεών σχετικά με αυτό το είδος ελλείψεων έχουμε εν πάση περιπτώσει τη δικλείδα ασφαλείας του Συμβουλίου της Ευρώπης, το οποίο πρέπει να αποτελεί το σύμβολό μας για τη δημοκρατία και την προστασία των βασικών δικαιωμάτων και ελευθεριών στην Ευρώπη.
<P>
Κύριε Πρόεδρε, αυτό δεν σημαίνει ότι έτσι δεν τίθεται πια θέμα ευθύνης του Κοινοβουλίου ή της Ευρωπαϊκής Επιτροπής και οπωσδήποτε θέμα ευθύνης του Συμβουλίου και του Προεδρεύοντός του. Όχι κύριε Πρόεδρε, και εμείς αισθανόμαστε την υποχρέωση να συμβάλουμε ακόμα και με συζητήσεις όπως η σημερινή στην περαιτέρω ευαισθητοποίηση στο θέμα του σεβασμού των ανθρωπίνων δικαιωμάτων στην Ένωση. Θεμέλια της Ένωσης είναι οι αρχές της ελευθερίας, της δημοκρατίας και του σεβασμού των ανθρωπίνων δικαιωμάτων. Όπως γνωρίζετε, το Ευρωπαϊκό Συμβούλιο δήλωσε για πρώτη φορά το έτος 1993 ότι η ύπαρξη σταθερών θεσμών οι οποίοι εγγυώνται - παραθέτω - τη δημοκρατία, την ευνομία, τα ανθρώπινα δικαιώματα καθώς και τον σεβασμό και την προστασία μειονοτήτων, αποτελούν προϋπόθεση για την ένταξη στην Ευρωπαϊκή Ένωση. Είναι αυτονόητο ότι όσα απαιτούνται από νέα μέλη, ισχύουν πλήρως και για τα υπάρχοντα κράτη μέλη.
<P>
Όπως και για προηγούμενα έτη, η έκθεση για το έτος 1996 θέτει προβλήματα τα οποία αφορούν τους πολίτες της Ένωσης και όλους όσοι έχουν εγκατασταθεί σε αυτήν. Στην έκθεση διατυπώνονται όμως και αιτήματα που απευθύνονται κυρίως στα κράτη μέλη. Αυτό εξηγείται από το γεγονός ότι οι συνθήκες δεν παραχωρούν στην Ένωση γενικές αρμοδιότητες για τη διασφάλιση του σεβασμού των ανθρωπίνων δικαιωμάτων. Οι αρμοδιότητες της Κοινότητας περιορίζονται στην εφαρμογή κοινοτικών διατάξεων οι οποίες όμως πηγάζουν από το σεβασμό των εν λόγω δικαιωμάτων. Η έκθεση περιέχει ακόμα και μερικά αιτήματα που απευθύνονται στην Επιτροπή. Θα επανέλθω σε αυτά.
<P>
Τονίζω και πάλι τον καθολικό και αδιαίρετο χαρακτήρα των ανθρωπίνων δικαιωμάτων, των πολιτικών δικαιωμάτων και των δικαιωμάτων των πολιτών αφενός, των κοινωνικών, οικονομικών και πολιτιστικών δικαιωμάτων αφετέρου. Αυτή την αρχή θεωρώ θεμέλιο λίθο του αγώνα της Ένωσης για τον σεβασμό των ανθρωπίνων δικαιωμάτων. Συμφωνώ επομένως με τη δέσμευση του Κοινοβουλίου να λαμβάνει υπόψη το σύνολο των δικαιωμάτων όταν κρίνει τις αποδόσεις των κρατών μελών για τον σεβασμό τους.
<P>
Ως προς τα αιτήματα προς την Επιτροπή, κύριε Πρόεδρε, για το δικαίωμα ασύλου μπορώ να σας γνωστοποιήσω ότι συμφωνούμε απόλυτα ότι οι αιτούμενοι ασύλου που απελαύονται προς ασφαλείς τρίτες χώρες πρέπει να έχουν τη βεβαιότητα ότι θα τύχουν εκεί δίκαιων, αποτελεσματικών και διαφανών διαδικασιών ασύλου. Είναι σχεδόν βέβαιο ότι αυτό θα αποτελέσει έναν από τους όρους στην προσεχή πρόταση της Επιτροπής για μια συνθήκη περί ασύλου. Μελετούμε ακόμη αν χρειάζονται εδώ χωριστές ρυθμίσεις για τους αιτούντες άσυλο, χωρίς δηλαδή να καταφύγουμε στις κανονικές συμφωνίες για την επανυποδοχή προσφύγων. Είναι πιθανόν, και αυτό είναι και η άποψη της Ύπατης Αρμοστείας για τους πρόσφυγες, ότι το συμπέρασμά μας θα είναι ότι όντως χρειάζονται χωριστές ρυθμίσεις.
<P>
Ως προς τη συστηματική αποτίμηση των επακολούθων της κοινοτικής πολιτικής για πολιτιστικά θέματα, μπορούμε να πούμε ότι βάσει του άρθρου 128, παράγραφος 4 της Συνθήκης του Μάαστριχτ αυτό αποτελεί υποχρέωση. Βάσει αυτής της υποχρέωσης, η Επιτροπή εκπόνησε τον Απρίλιο του 1996 μια έκθεση για την αξιολόγηση των πολιτιστικών πτυχών των κοινοτικών ενεργειών. Τώρα συντάσσεται μια νέα έκθεση.
<P>
Επιπλέον, η βελτίωση της πρόσβασης δημοσιογράφων και κοινού στα δεδομένα εθνικών και κοινοτικών οργάνων αποτελεί μόνιμη μέριμνα της Επιτροπής. Γι' αυτόν τον σκοπό μεταδίδονται συγκεκριμένες και σαφείς πληροφορίες στα όργανα ενημέρωσης που βρίσκονται κοντά στον πολίτη. Ανατέθηκε σε μια ειδική μονάδα η βελτίωση της πρόσβασης σε δεδομένα προερχόμενα από τα όργανα της Κοινότητας.
<P>
Κύριε Πρόεδρε, τελειώνοντας επισημαίνω ότι τα κράτη μέλη της Ένωσης οφείλουν να δίνουν το παράδειγμα στον σεβασμό των ανθρωπίνων δικαιωμάτων. Η Ένωση δηλώνει τακτικά ότι αυτός ο σεβασμός αποτελεί βασικό στοιχείο των διεθνών σχέσεων. Αποτελεί τη βάση για την ευρωπαϊκή συνεργασία και τις σχέσεις με τρίτες χώρες. Η Ένωση επιδιώκει τον καθολικό σεβασμό των ανθρωπίνων δικαιωμάτων και το απέδειξε σαφώς με τη συστηματική ενσωμάτωση σε όλες τις συμφωνίες με τρίτες χώρες αναφορών για τον σεβασμό των δημοκρατικών αρχών και των δικαιωμάτων του ανθρώπου, αναφορές που αποτελούν βασικό όρο των εν λόγω συμφωνιών. Επιπλέον, οι συμφωνίες περιλαμβάνουν διατάξεις αναστολής τους σε περίπτωση σοβαρών παραβιάσεων και το θέμα τίθεται συνεχώς επί τάπητος ως βασικό στοιχείο του πολιτικού διαλόγου με τρίτες χώρες. Η Ένωση θα μπορέσει να συνεχίσει τις ενέργειές της για τον σεβασμό των διεθνών δεσμεύσεων που ανέλαβαν οι τρίτες χώρες στον τομέα, μόνον εφόσον μπορούμε να συζητήσουμε νηφάλια για τις δικές μας ελλείψεις στην Ένωση.

<SPEAKER ID=55 LANGUAGE="DE" NAME="Schulz">
Κύριε Πρόεδρε, παρακαλώ να λάβετε το εξής υπόψη. Ο συνάδελφος κ. Nassauer αναφέρθηκε κατά τη διάρκεια της ομιλίας του σε ένα σημείο της παρέμβασής μου. Στην περίπτωση που χρησιμοποίησα λάθος εκφράσεις, θέλω να διορθώσω το λάθος μου. Μίλησα για ψυχολογική πίεση, που δεν ασκείται όμως από τις υπηρεσίες της Ευρωπαϊκής Ένωσης, αλλά από υπηρεσίες των κρατών μελών της Ευρωπαϊκής Ένωσης, οι οποίες ασκούν τέτοια ψυχολογική πίεση που σε μερικές περιπτώσεις φτάνει μέχρι και την τρομοκρατία. Επιμένω σε αυτήν τη διαπίστωση επειδή, λόγω της ενδεκαετούς θητείας μου ως δήμαρχος μιας πόλης στην Ομοσπονδιακή Δημοκρατία της Γερμανίας, γνωρίζω πολύ καλά τι λέω, όταν μιλάω π.χ. για τις καταναγκαστικές απελάσεις ανθρώπων που ζουν εδώ και 17 χρόνια στη Γερμανία, όπου τελείωσαν και το σχολείο και απελαύνονται σήμερα γιατί οι γονείς τους είχαν κάποτε υποβάλει μια αστήρικτη αίτηση για άσυλο. Τον τρόπο μεταχείρισης των ανθρώπων αυτών τον χαρακτηρίζω ψυχικά αφόρητο.
<P>
Ο πρώην Υπουργός Εσωτερικών του κρατιδίου της Έσσης, ο κύριος Nassauer, γνωρίζει την περίπτωση. Και αν εδώ υποκρίνεται ότι δεν την γνωρίζει, δεν θα πρέπει αυτό να γίνει αποδεκτό. Το γεγονός ότι ως συντονιστής της δεύτερης μεγαλύτερης Ομάδας δεν είναι πλέον παρών στο τέλος τούτης της συζήτησης, αποδεικνύει πόσο σοβαρό θεωρεί το θέμα αυτό.

<SPEAKER ID=56 LANGUAGE="FR" NAME="Le Gallou">
Κύριε Πρόεδρε, ο κ. Schulz μου επετέθη προσωπικά κατόπιν σφάλματος, όμως η αλήθεια είναι ότι επιτίθεται σε πολύ κόσμο!
<P>
Στην παρέμβασή μου δεν επιτέθηκα προσωπικά στην κ. Pailler, απλώς καταφέρθηκα εναντίον της ιδεολογίας που επικαλείται η κ. Pailler και το κόμμα που την ανέδειξε, το οποίο τιμά στις κοινότητές του το όνομα του εγκληματία Λένιν. Πρόκειται λοιπόν για πολιτικό λόγο.
<P>
Κατανοούμε απολύτως την ενέργεια του κ. Schulz και ορισμένων δεδηλωμένων εξτρεμιστών: αποβλέπουν στην απαγόρευση της ελευθερίας έκφρασης των βουλευτών που δεν σκέπτονται όπως εκείνοι. Ε, λοιπόν, τους ενημερώνω ότι η πολιτική ελευθερία συνίσταται στο να αφήνουν να μιλούν εκείνοι που δεν σκέπτονται όπως εσείς!
<P>
Μια τελευταία λέξη, κύριε Schulz. Θεωρήσατε σκόπιμο να αναφερθείτε στη λογοκρισία που ισχυρίζεστε ότι επικρατεί στις βιβλιοθήκες της Τουλώνης, του Orange και του Marignane. Αυτό είναι λάθος! Δεν αποσύρθηκαν βιβλία από αυτές τις βιβλιοθήκες. Απλώς, οι εν λόγω βιβλιοθήκες απέκτησαν βιβλία που απαγορεύονται στις βιβλιοθήκες των πόλεων οι οποίες ελέγχονται από το σοσιαλιστικό κόμμα και το κομμουνιστικό κόμμα. Εισαγάγαμε επιπλέον ελευθερίες!

<SPEAKER ID=57 LANGUAGE="EN" NAME="Ford">
Κύριε Πρόεδρε, πρόκειται για μία προσωπική δήλωση. Διαμαρτύρομαι για την κατάχρηση του κανονισμού από τον κ. Le Gallou. Ο κ. Schulz δεν αναφέρθηκε στον κ. Le Gallou και συνεπώς δεν καταλαβαίνω για ποιον λόγο επιτράπηκε στον τελευταίο να κάνει προσωπική δήλωση. Εάν αυτή είναι η περίπτωση όπου μπορεί να κάνει χρήση της δυνατότητας αυτής για να απαντήσει σε μια πολιτική κριτική, τότε όλοι μπορούμε να συμμετάσχουμε στη σχετική διαδικασία.
<P>
Αναρωτιέμαι εάν ο κ. Le Gallou θα ήθελε να κάνει κάποιο σχόλιο σχετικά με το εάν η δήλωση του κ. Le Pen ότι πιστεύει πως οι Αμερικανοί έκτισαν τους θαλάμους αερίων στο Buchenwald μετά τον πόλεμο, αποτελεί ιστορικό ρεβιζιονισμό ή όχι.

<SPEAKER ID=58 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί σήμερα, στις 12.00.

<CHAPTER ID=5>
Εκτέλεση των πιστώσεων των Διαρθρωτικών Ταμείων
<SPEAKER ID=59 NAME="Πρόεδρος">
Η ημερήσια διάταξη προβλέπει τη συζήτηση της έκθεσης του κ. Berend (A4-0016/98), εξ ονόματος της Επιτροπής Περιφερειακής Πολιτικής, σχετικά με την εκτέλεση των πιστώσεων των Διαρθρωτικών Ταμείων.

<SPEAKER ID=60 NAME="Berend">
Κύριε Πρόεδρε, κυρία Επίτροπε, αγαπητοί συνάδελφοι, η έκθεση πρωτοβουλίας για την εκτέλεση των πιστώσεων των Διαρθρωτικών Ταμείων έχει στόχο να καταδείξει τις αιτίες των δυσκολιών για τη διοχέτευση των πιστώσεων των ευρωπαϊκών Διαρθρωτικών Ταμείων από τις Βρυξέλλες στους κατά τόπους τελικούς δικαιούχους, να εξάγει συμπεράσματα και να προσφέρει λύσεις για την νέα περίοδο προγραμματισμού από το 2000 έως το 2006. Μετά την περίοδο 1989 έως 1993 για τα διαρθρωτικά προγράμματα της ΕΕ, που παρήλθε ικανοποιητικά σε γενικές γραμμές, η νέα περίοδος προγραμματισμού για το 1994 έως το 1999 αρχίζει πολύ διστακτικά. Ένας από τους λόγους γι' αυτό ήταν εν μέρει μια σειρά προγραμμάτων από την προηγούμενη περίοδο που δεν ολοκληρώθηκαν. Έπρεπε να εξοφληθούν ακόμη 13 δισ. Ecu. Εκτός αυτού, στο ίδιο πεδίο σημειώθηκαν σχετικά με τη θέσπιση νέων νομοθετικών μέτρων, από πλευράς Βρυξελλών, σημαντικές καθυστερήσεις. Οι καθυστερήσεις αυτές προκάλεσαν πάλι ανασφάλεια σε επίπεδο εθνικών, περιφερειακών και τοπικών αρχών και, κατά συνέπεια, την αργοπορία στην ροή πιστώσεων προς τους πιθανούς τελικούς δικαιούχους.
<P>
Λόγω των ανωτέρω, η υποβολή των αιτήσεων εκ μέρους των εθνικών υπουργείων και υπευθύνων για τα έργα κινήθηκε ουσιαστικά μετά από μήνες. Λόγω της βιασύνης, οι αιτήσεις ήταν κατά ένα μέρος πολύ αμφισβητούμενης ποιότητας. Χρειάστηκε συχνά να τις επαναδιαπραγματευτούμε, πράγμα που είχε ως αποτέλεσμα μία ακόμη καθυστέρηση της εκροής πιστώσεων.
<P>
Από το 1996 η κατάσταση εξομαλύνεται. Οι προτεινόμενες πιστώσεις εξοφλούνται κατά κανόνα εμπρόθεσμα. Με αυτή την έκθεση όμως το Ευρωπαϊκό Κοινοβούλιο θα ήθελε να προειδοποιήσει την Ευρωπαϊκή Επιτροπή, όπως και το Κοινοβούλιο, σχετικά με την επανάληψη αυτής της κακής αρχής και κατά την επόμενη περίοδο. Δεν θα έπρεπε να ξανασυμβεί, όπως στα τέλη του 1996, να συσσωρευτεί από την προηγούμενη και την τρέχουσα περίοδο προγραμματισμού ένα συνολικό ποσό 26, 7 δισ. Ecu, από πόρους που δεν εκταμιεύθηκαν.
<P>
Η έκθεση εντοπίζει μια σειρά περαιτέρω αιτιών για την μη χρησιμοποίηση διαθέσιμων πόρων. Έτσι, ένα σημαντικό μερίδιο κατέχουν και οι κοινοτικές πρωτοβουλίες που, λόγω διοικητικών και άλλων ενδεχομένως λόγων σε ευρωπαϊκό επίπεδο, έφτασαν ως ενίσχυση, με αρκετά σημαντική καθυστέρηση.
<P>
Εν όψει της τρέχουσας μεταρρύθμισης των Διαρθρωτικών Ταμείων και της προετοιμασίας για τη νέα περίοδο προγραμματισμού, καταλήγω στην έκθεσή μου στα ακόλουθα συμπεράσματα. Πρώτον: μία αποκεντρωμένη μορφή αποφάσεων περιφερειακής πολιτικής καταλήγει, ως τάση, σε υψηλότερης αξίας σχεδιασμό και μία βελτιωμένη διάθεση των διαθέσιμων πόρων.
<P>
Δεύτερον: το Α και το Ω μιας επιτυχούς εκτέλεσης των προγραμμάτων είναι η διασφάλιση της συγχρηματοδότησης, όπου η χρηματοδοτική αυτονομία των περιφερειών επιδρά εποικοδομητικά.
<P>
Τρίτον: πρέπει να επιδιώξουμε μια βελτίωση της συνοχής μεταξύ εθνικών και ευρωπαϊκών πολιτικών, δηλαδή έναν καλύτερο προσδιορισμό των στόχων, στρατηγικών μέτρων μεταξύ των διαφορετικών επιπέδων - το ευρωπαϊκό, εθνικό και περιφερειακό επίπεδο.
<P>
Τέταρτον: εξέχουσα σημασία διαδραματίζει - και αυτό το έχω επισημάνει - ο χρονικός παράγοντας. Οι κανονισμοί πρέπει να εκδοθούν και να ψηφιστούν εσπευσμένα στις αρχές του 1998, προκειμένου οι υπηρεσίες, σε τοπικό, περιφερειακό και εθνικό επίπεδο να διαθέτουν τον απαραίτητο χρόνο για την προετοιμασία προγραμμάτων, να μην επαναληφθεί δηλαδή το ίδιο με το 1994. Αυτή τη στιγμή πάντως, όσον αφορά την προετοιμασία, βρισκόμαστε σε καλό δρόμο.
<P>
Πέμπτον: Από την άποψη της τεχνικής του προϋπολογισμού πρέπει να αρνηθούμε την περικοπή των πόρων από την πλευρά του Συμβουλίου, γιατί με αυτήν δεν επιλύεται κατ' ουδένα τρόπο το θέμα της μη χρησιμοποίησης διαθεσίμων πόρων.
<P>
Έκτον: η επανένταξη στο προϋπολογισμό πρέπει να είναι δυνατή και περαιτέρω, ενώ κατά την άποψη μου δεν πρέπει να ακολουθήσουμε τους πρώτους προσεκτικούς συλλογισμούς που αναφέρονται σχετικά στην Aτζέντα 2000.
<P>
Έβδομον: μεγάλο πλεονέκτημα θα ήταν να εφαρμοστεί η αρχή της αρμοδιότητας για κάποιο Διαρθρωτικό Ταμείο, το να είναι δηλαδή μια Γενική Διεύθυνση ή ένα υπουργείο ανά κράτος μέλος οι εκάστοτε αρμόδιοι και υπεύθυνοι γι' αυτό.
<P>
Επιτρέψτε μου να κλείσω με τις ευχαριστίες μου προς την Επιτροπή Περιφερειακής Πολιτικής. Ευχαριστώ για τις πολλές προτάσεις βελτίωσης που έφτασαν από τους συναδέλφους και τις συγγνωμοδοτούσες επιτροπές και που συνέβαλαν στη βελτίωση της έκθεσης.

<SPEAKER ID=61 NAME="Chanterie">
Κύριε Πρόεδρε, πρώτα-πρώτα θα ήθελα να συγχαρώ τον συνάδελφο κ. Berend για το σημαντικό έργο του ως προς την έρευνα της τρέχουσας περιόδου των προγραμμάτων των διαρθρωτικών ταμείων. Από την πλευρά του Ευρωπαϊκού Κοινωνικού Ταμείου και εξ ονόματος της Επιτροπής Κοινωνικών Υποθέσεων, θα ήθελα να προσθέσω τα εξής.
<P>
Έχει προκύψει ότι περί τα τέλη του 1995 δεν είχαν απορροφηθεί 2 δις Ecu των διαρθρωτικών ταμείων, εκ των οποίων τα τρία τέταρτα προορίζονταν για το Ευρωπαϊκό Κοινωνικό Ταμείο. Η έρευνα έδειξε εν τω μεταξύ ότι επρόκειτο κυρίως για κοινοτικές πρωτοβουλίες και ειδικότερα για τέσσερα κράτη μέλη που είχαν μείνει πίσω με την εφαρμογή τους, συγκεκριμένα για την Ισπανία, την Ιταλία, τη Γαλλία και τη Γερμανία.
<P>
Στα τέλη του 1996, η αρχική υστέρηση απορρόφησης πιστώσεων είχε μειωθεί· το Ευρωπαϊκό Κοινωνικό Ταμείο είχε επιτύχει πλήρη απορρόφηση των πιστώσεων, αλλά οι κοινοτικές πρωτοβουλίες και οι τέσσερεις προαναφερθείσες χώρες και επιπλέον το Ηνωμένο Βασιλείο προκαλούν πάντα δυσκολίες. Πριν από έξι μήνες διαπιστωθηκε ότι πάνω από το 72 % των πιστώσεων του έτους 1997 είχαν απορροφηθεί. Αυτό πρέπει να αποδεικνύει ότι δεν υπάρχει χρόνιο πρόβλημα υλοποίησης στο Ευρωπαϊκό Κοινωνικό Ταμείο.
<P>
Παρέμειναν πάντως τα προβλήματα με τις πιστώσεις για το έτος 1994 και το έτος 1995. Και μέχρι το τέλος της περιόδου του προγράμματος, μπορούν να δημιουργηθούν προβλήματα. Είναι επίσης γεγονός ότι ένα σχετικά μεγάλο ποσοστό των πιστώσεων έχει προβλεφθεί να απορροφηθεί προς το τέλος της περιόδου.
<P>
Οπότε πρέπει να εξετάσουμε, κυρία Επίτροπε, μήπως πρέπει να προστεθεί ένα μεταβατικό έτος ώστε να βρεθεί λύση για τα μεγάλα ποσά που πλεονάζουν. Από άποψη πολιτικής, τίθεται λοιπόν ένα διπλό ερώτημα για τον τρόπο απορρόφηση πιστώσεων εκ μέρους του Ευρωπαϊκού Κοινωνικού Ταμείου: πώς θα αντιμετωπίσουμε τη συσσώρευση πιστώσεων στο έτος 1999 και πώς θα επιχειρήσουμε να αποφύγουμε την επανάληψη του φαινομένου μετά το έτος 1999;
<P>
Οπότε βρισκόμαστε πράγματι ενώπιον προβλημάτων αποτελεσματικότητας, προβλημάτων σχετικά με στόχους και ορισμούς περιοχών - θέματα που δεν πρέπει να συνδεθούν πολύ άκαμπτα - καθώς και προβλήματα εφαρμογής των αρχών της επικουρικότητας και της συγχρηματοδότησης εκ μέρους των κρατών μελών και των περιφερειών.

<SPEAKER ID=62 NAME="McCartin">
Κύριε Πρόεδρε, επιθυμώ να συγχαρώ τον κ. Berend για την οργανωμένη δομή της έκθεσής του, που είναι ιδιαίτερα διαφωτιστική. Δείχνει ότι το πρόβλημα της μειωμένης χρήσης, που προκάλεσε τόσο μεγάλη ανησυχία πριν από μερικά χρόνια, έχει υποχωρήσει και δεν είναι πλέον τόσο σοβαρό. Πρέπει να συγχαρούμε την Επίτροπο και την Επιτροπή για την επίτευξη μιας σημαντικής αύξησης, ενός διπλασιασμού των διαρθρωτικών ταμείων, χωρίς καμία ουσιαστική αύξηση στο διοικητικό κόστος, και μπορούμε να αποκομίσουμε πολλά διδάγματα σχετικά με το πώς πρέπει να προχωρήσουμε στο επόμενο στάδιο.
<P>
Στον τομέα της αλιείας, η βασική ανησυχία αφορούσε την έλλειψη πόρων παρά το ποσοστό απορρόφησης. Την περίοδο 1994-5 η χρήση βρισκόταν σε πολύ ικανοποιητικά επίπεδα, πάνω από τον μέσο όρο. Αν και το 1996 παρατηρήθηκε κάποια μείωση, κατά την περίοδο διάρκειας του προγράμματος δεν περιμένουμε να υπάρξει οποιοδήποτε πρόβλημα με τη μειωμένη χρήση στο βασικό τμήμα του προγράμματος καθοδήγησης που αφορά την αλιεία. Ωστόσο, υπάρχουν προβλήματα με το πρόγραμμα Pesca, το οποίο δέχεται επικρίσεις, κυρίως διότι είναι πολύ μικρής εμβέλειας για να πετύχει τους εκτεταμένους στόχους που τέθηκαν γι' αυτό: πράγματι, το ήμισυ του προγράμματος σχεδιάστηκε για τις περιοχές του Στόχου 1. Σκοπό είχε τη διαφοροποίηση της οικονομικής δραστηριότητας σε περιφέρειες που στηρίζονται σε μεγάλο βαθμό στην αλιεία. Ο εν λόγω στόχος μπορούσε εύκολα να επιτευχθεί στο πλαίσιο της γενικότερης περιφερειακής μας πολιτικής για τις περιφέρειες. Ως εναλλακτική λύση, ήταν δυνατό τα χρήματα να διοχετευθούν εκ νέου στο κύριο μέρος του προγράμματος αλιείας, να αναπτυχθούν περισσότερες υδατοκαλλιέργειες και να επιτευχθούν καλύτερες τιμές για τα ψάρια μέσω της καλύτερης εμπορίας τους.
<P>
Μετά το 2000 θα θέλαμε να έχουμε την εφαρμογή ενός ενιαίου συνολικού μέτρου στον τομέα της αλιείας, με ένα ποσοστό μεγαλύτερο από το 1, 5 % που έχουμε σήμερα. Όλες οι αλιευτικές περιοχές είναι περιφερειακές και βρίσκονται σε μειονεκτική θέση και η Κοινότητα είναι αυτάρκης μόνο κατά 50 % σε προϊόντα αλειείας. Υπάρχει λοιπόν ένα ευρύ πεδίο για εκπαίδευση, κατάρτιση και ανάπτυξη της υδατοκαλλιέργειας.

<SPEAKER ID=63 LANGUAGE="EN" NAME="McCarthy">
Κύριε Πρόεδρε, κυρία Επίτροπε και κύριοι συνάδελφοι, χαιρετίζω τη σημερινή συζήτηση σχετικά με την έκθεση Berend, την έκθεση πρωτοβουλίας, που στην πραγματικότητα ακολούθησε το αίτημα της Ομάδος μου να εργαστούμε περισσότερο στον τομέα αυτό και να ζητήσουμε την ερευνητική έκθεση σχετικά με τη μη χρήση των ταμείων.
<P>
Κανείς απ' όσους είμαστε εδώ σήμερα δεν μπορεί να δώσει ακριβή στοιχεία για τις περιπτώσεις στη δική του περιοχή ή περιφέρεια, όπου τα διαρθρωτικά ταμεία δεν φτάνουν στους τελικούς δικαιούχους, δημιουργώντας με τον τρόπο αυτό σοβαρά προβλήματα χρηματικών ροών, και απειλώντας ακόμη τη βιωσιμότητα των έργων.
<P>
Ο κ. Berend θέτει πολλά καίρια ζητήματα που απαιτούν λύσεις για τη μελλοντική αναδιάρθρωση των ταμείων. Σε σχέση με το αιώνιο πρόβλημα αντιστοίχισης της χρηματοδότησης με τις υπάρχουσες ανάγκες, χρειαζόμαστε μια καινοτόμο και ευέλικτη προσέγγιση από όλους τους εταίρους και μπορεί να χρειαστούμε περισσότερη υποστήριξη για εταιρικές σχέσεις δημόσιου-ιδιωτικού τομέα, για παράδειγμα με τη μορφή δανείων από την Ευρωπαϊκή Τράπεζα Επενδύσεων και το ΕΤΕ. Αν το Χίλτον στο Παρίσι μπορεί να κτιστεί με δάνεια ευνοϊκών όρων, τότε σίγουρα είναι δυνατή, στο πλαίσιο των ίδιων ταμείων, η παροχή μεγαλύτερης στήριξης στις δημόσιες υποδομές και στην ανάπτυξη των επιχειρήσεων της Κοινότητας.
<P>
Κυρία Επίτροπε, θέλω να εκμεταλλευθώ την ευκαιρία που μου δίνεται για να κάνω ορισμένα σχόλια πάνω στην πρότασή σας για ένα λειτουργικό αποθεματικό, διότι σήμερα είναι η κατάλληλη στιγμή, ιδιαίτερα με τις σκέψεις που εκφράστηκαν πάνω σχετικά με την αποδοτικότητα και τη χθεσινή έκθεση των Financial Times σχετικά με την πρόθεση της Ένωσης να ανταμείψει τους ολιγαρκείς. Περιμένουμε με ανυπομονησία τις λεπτομερείς προτάσεις σας και τα κριτήρια για το νέο αυτό αποθεματικό. Ωστόσο, μέχρι τώρα δεν είχαμε καμία συζήτηση στην επιτροπή σχετικά με τις ακριβείς λεπτομέρειες του τρόπου υλοποίησής του, και συνεπώς δεν αποτελεί έκπληξη ότι στην έκθεσή μας δεν υποστηρίζουμε ανεπιφύλακτα το εν λόγω αποθεματικό. Θα ήθελα να απευθύνω ορισμένες προειδοποιήσεις για το θέμα αυτό.
<P>
Είναι δύσκολο να αντιληφθούμε πώς η Ευρωπαϊκή Ένωση μπορεί να ορίσει αντικειμενικά κριτήρια και πώς θα διαδραματίσει τον ρόλο του τελικού διαιτητή σε σχέση με την αποτελεσματικότητά τους, που πρέπει βέβαια να εκφράζει τη λειτουργία και τους στόχους των περιφερειακών και τοπικών φορέων. Συνεπώς, μπορεί να είναι καλύτερο να υιοθετήσουμε την άποψη του κ. Berend ότι η αποκέντρωση είναι στην ημερήσια διάταξη και να αφήσουμε τις περιφέρειες και τα κράτη μέλη να διαχειριστούν από κοινού το συγκεκριμένο αποθεματικό. Ανησυχούμε επίσης για το γεγονός ότι η αποτελεσματικότητα μπορεί να συνδεθεί με την ταχεία υλοποίηση που ανταμοίβει αυτούς που δαπανούν μεγάλα ποσά χωρίς να λαμβάνονται υπόψη η ποιότητα και η καινοτομία.
<P>
Τέλος, επιτρέψτε μου απλώς να πω ότι δεν μπορούμε να δεχθούμε εν λευκώ την παράγραφο 32 της έκθεσης του κ. Berend όπου εκφράζει την πρόθεση να ανακατανεμηθούν όλοι οι πόροι που δεν δαπανήθηκαν σε κράτη μέλη που έχουν την ικανότητα απορρόφησης πόρων, χωρίς τον ορισμό κανενός σαφούς κριτηρίου και για το θέμα αυτό. Πρέπει να είμαστε προσεκτικοί να μην επιβάλουμε κυρώσεις στους τοπικούς και περιφερειακούς εταίρους που είναι θύματα ανεπαρκών διοικητικών δομών, και εκφράζω την έκπληξή μου για το γεγονός ότι ο κ. Berend, ο οποίος εκπροσωπεί ένα κράτος μέλος το οποίο δαπανά σε χαμηλό βαθμό τους πόρους που λαμβάνει, δεν έχει πρόβλημα να δώσει χρήματα στην Ισπανία και την Ελλάδα εάν η χώρα του δεν μπορεί να δαπανήσει τους εν λόγω πόρους.

<SPEAKER ID=64 LANGUAGE="DE" NAME="Rack">
Κύριε Πρόεδρε, αγαπητές κυρίες και κύριοι, κυρία Επίτροπε, τα χρήματα των Διαρθρωτικών Ταμείων συμβολίζουν για τους πολίτες της ΕΕ, και κυρίως για τους λιγότερο ευνοημένους από αυτούς, την ορατή ένδειξη ότι η Ένωση εννοεί σοβαρά το σύμβολο και τον στόχο της αλληλεγγύης και ότι η Ένωση είναι κάτι πολύ περισσότερο από μια απλή εκδήλωση της οικονομίας και του κεφαλαίου.
<P>
Από την άποψη αυτή είναι ιδιαίτερα σημαντικό να φτάνουν τα χρήματα των Διαρθρωτικών Ταμείων σ' αυτούς που τα χρειάζονται. Προϋπόθεση γι' αυτό είναι, και τούτο διαφαίνεται με θαυμάσιο τρόπο από την έκθεση Berend, ο ορθός σχεδιασμός των πόρων των Διαρθρωτικών Ταμείων, η ανάλογη συχρηματοδότηση και η έγκαιρη διάθεσή τους. Εδώ μερικά πράγματα πήγαιναν χάλια. Υπερβολικά περίπλοκοι κανόνες και δομές, υπερβολικά σύντομες προθεσμίες οδήγησαν στην διόλου ικανοποιητική διάθεση των πόρων, ιδιαίτερα το 1994 και 1995. Το 1996 επακολούθησαν σημαντικές βελτιώσεις. Μπορούμε μόνο να ελπίζουμε ότι αυτό θα συνεχιστεί και για τα υπόλοιπα χρόνια.
<P>
Η κατάσταση για τα τρία νέα κράτη μέλη φάνηκε να είναι λίγο πιο διαφορετική απ' ό, τι για τα δώδεκα άλλα κράτη. Οι δικές μας περίοδοι προγραμματισμού ήταν ακόμη πιο σύντομες. Για τις δικές μας χώρες υπήρξαν, συγκριτικά, στενότερες ακόμη προθεσμίες υλοποίησης. Παρ' όλα αυτά τα τρία νέα κράτη σχεδίασαν καλά τα χρήματα των Διαρθρωτικών Ταμείων και τα δαπάνησαν με μεγάλη επιδεξιότητα. Κι αυτό το θεωρώ σαν μια περαιτέρω απόδειξη γι αυτό που ανέφερα προ καιρού στη συζήτηση με την έκθεσή μου για τη διαρθρωτική πολιτική στα νέα κράτη μέλη. Το ότι υπάρχουν δηλαδή επίσης και σε σχετικά εύπορα κράτη μέλη προβλήματα που δικαιολογούν την διάθεση χρημάτων από τα Διαρθρωτικά Ταμεία.
<P>
Σε σχέση με αυτό, επισημαίνω κάτι που αποτελεί επίσης αντικείμενο της παρούσας συζήτησης. Τα κράτη μέλη που βρίσκονται στα εξωτερικά σύνορα των χωρών της Ανατολικής Ευρώπης ανήκουν αναμφίβολα στους νικητές της ευρωπαϊκής ολοκλήρωσης και διεύρυνσης. Όμως σε περιφέρειες που συνορεύουν με τις χώρες της Κεντρικής και Ανατολικής Ευρώπης υπάρχουν επίσης προβλήματα, κι εκεί υπάρχουν επίσης "χαμένοι» και η Κοινότητα και η εθνική διαρθρωτική πολιτική πρέπει να βοηθήσουν για την επίλυση των προβλημάτων αυτών.

<SPEAKER ID=65 NAME="Collins, Gerard">
Κύριε Πρόεδρε, θεωρώ ότι η έκθεση Berend είναι μια ρεαλιστική και αντικειμενική ανάλυση των λόγων της μειωμένης χρήσης των διαρθρωτικών ταμείων. Ο κ. Berend λέει ότι τα διαρθρωτικά ταμεία αποτελούν μία από τις σημαντικότερες συμβολές στην προβολή της Ευρωπαϊκής Ένωσης και σε στενή σχέση με τους πολίτες της, πράγμα με το οποίο συμφωνώ.
<P>
Κατόπιν αυτού, έχω όμως πολύ σοβαρές αμφιβολίες σχετικά με το εάν οι ίδιοι αυτοί πολίτες κατανοούν τα λεπτά πολιτικά και διοικητικά σημεία που χρησιμοποιούνταν για να εξηγήσουν, και σε πολλές περιπτώσεις να δικαιολογήσουν, τη μειωμένη χρήση των διαθέσιμων κοινοτικών πόρων.
<P>
Η επίλυση του προβλήματος των απαράδεκτα υψηλών επιπέδων ανεργίας στην Ένωση αποτελεί βασική προτεραιότητα για όλα τα κράτη μέλη. Ο εισηγητής ορθά υπογραμμίζει το γεγονός ότι οι παρεμβάσεις στο πλαίσιο των διαρθρωτικών ταμείων συμβάλλουν στη δημιουργία θέσεων εργασίας, αν και υπάρχει ανεπαρκής χρήση των διαθέσιμων διαρθρωτικών ταμείων.
<P>
Τα ταμεία χρησιμεύουν στην ενίσχυση της οικονομικής και κοινωνικής συνοχής: χρησιμεύουν στην ενθάρρυνση "της οικονομικής δραστηριότητας στις πλέον ευάλωτες αγροτικές και λιγότερο ευνοημένες περιφέρειες» και τελευταίο, αλλά όχι ήσσονος σημασίας, στη μείωση "των ανισοτήτων μεταξύ των επιπέδων ανάπτυξης των διαφόρων περιφερειών». Παρ' όλα αυτά, η ανεπαρκής χρήση των διαθέσιμων διαρθρωτικών ταμείων συνεχίζει να υπάρχει. Το Συμβούλιο Υπουργών χρησιμοποιεί με συνέπεια το επιχείρημα αυτό για να δικαιολογήσει τους περιορισμούς στις πιστώσεις και θα συνεχίσει να το κάνει, εάν δεν ενεργήσουμε από κοινού.
<P>
Υπάρχουν εκείνοι που θα ήθελαν οι πόροι που δεν χρησιμοποιήθηκαν να καταβληθούν εκ νέου στα εθνικά Υπουργεία Οικονομικών των χωρών τους: αυτό δεν μπορεί να γίνει δεκτό ούτε τώρα ούτε στο μέλλον. Στο πλαίσιο αυτό, υποστηρίζω ιδιαίτερα το περιεχόμενο της παραγράφου 32 της έκθεσης Berend, όπου ο εισηγητής προτείνει η ανακατανομή των χρηματικών ποσών που δεν δαπανήθηκαν να γίνει στα κράτη μέλη εκείνα που έδειξαν ικανότητα στην απορρόφηση πόρων της Ένωσης.
<P>
Δεν θα αποτελεί έκπληξη για την Επίτροπο το ότι η Ιρλανδία είναι μια ξεχωριστή περίπτωση. Η χώρα μου έχει μία εντυπωσιακή επίδοση στην απορρόφηση διαρθρωτικών πόρων που δεν διανεμήθηκαν. Ωστόσο, στην Ιρλανδία μένουν ακόμη πολλά να γίνουν: θα υπάρχει συνεχής ανάγκη διαρθρωτικών πόρων για αρκετά ακόμη χρόνια για να σταθεροποιηθούν όσα επιτεύχθηκαν και να ολοκληρωθούν αυτά που απομένουν ακόμη να γίνουν.

<SPEAKER ID=66 LANGUAGE="ES" NAME="Vallvι">
Κύριε Πρόεδρε, κυρία Επίτροπε, θα ήθελα κατ' αρχάς να συγχαρώ τον κ. Berend για την καλή του έκθεση - η οποία έφτασε στην κατάλληλη στιγμή - δεδομένου ότι δεν ασχολείται τόσο με τον τρόπο διαχείρισης των Διαρθρωτικών Ταμείων κατά τη διάρκεια των τελευταίων έξι ετών, αλλά με την ανάλυση του τρόπου με τον οποίον μπορεί να βελτιωθεί η διαχείρισή τους τα επόμενα επτά χρόνια.
<P>
Πιστεύω πως, από αυτής της απόψεως, είναι σημαντικό να επισημάνουμε την απαραίτητη αποκέντρωση της διαχείρισής τους, ακολουθώντας την αρχή της επικουρικότητας και τον σημαντικό ρόλο που πρέπει να παίζουν η περιφερειακή διοίκηση και η τοπική αυτοδιοίκηση. Από αυτήν την άποψη, θεωρώ θετικό τον έπαινο της αποτελεσματικότητας της διαχείρισης των πόρων των Ταμείων και θεωρώ θετική την πρόταση σύστασης ενός ειδικού αποθέματος για εκείνες τις περιοχές όπου υπάρχει ορθή διαχείριση των πόρων των Ταμείων, καθώς επίσης την αναφορά σε μια αρχή διαχείρισης η οποία να επιτρέπει την μέγιστη αποτελεσματικότητα στην διαχείρισή τους.

<SPEAKER ID=67 LANGUAGE="PT" NAME="Novo">
Κύριε Πρόεδρε, αγαπητοί συνάδελφοι, κυρία Επίτροπε, η παρούσα έκθεση δεν καταπιάνεται με μία από τις βασικές αιτίες που καθόρισαν μία κατά καιρούς ανεπαρκή απορρόφηση των χρηματοδοτικών πόρων που διατίθενται από τα διαρθρωτικά ταμεία.
<P>
Πράγματι, οι δημοσιονομικές περικοπές που αποφασίστηκαν με στόχο την επίτευξη των κριτηρίων ονομαστικής σύγκλισης που επεβλήθησαν για τη συμμετοχή στο τρίτο στάδιο της ΟΝΕ είχαν ως αποτέλεσμα, σε ορισμένα κράτη μέλη, να μη κινητοποιηθούν οι ίδιοι πόροι που απαιτούνται στο πλαίσιο των κοινοτικών συγχρηματοδοτήσεων. Εξ ου και οι καθυστερήσεις που σημειώθηκαν κατά την υλοποίηση των διαρθρωτικών δράσεων, που δεν μπορεί και δεν πρέπει στις περιπτώσεις αυτές να συγχέονται με την ανυπαρξία σχεδίων, με την έλλειψη αναγκών ή, πολύ περισσότερο, με την οποιαδήποτε εξάλειψη των σοβαρότατων διαρθρωτικών ανισοτήτων που υπάρχουν.
<P>
Μια αποτελεσματικότερη απορρόφηση των πόρων των διαρθρωτικών ταμείων μάλλον θα επιτευχθεί με τη μεταβολή των ακολουθούμενων μακροοικονομικών κατευθύνσεων, και δεν θα είναι το αποτέλεσμα απαράδεκτων εμποδίων που ενδεχομένως θα τεθούν στον αυτόματο επαναπροσανατολισμό των πιστώσεων, ή κάποιων εμποδίων που επιχειρείται να τεθούν στην ενδεικτική κατανομή των χρηματοδοτικών μέσων των διαρθρωτικών ταμείων από μεριάς των κρατών μελών.

<SPEAKER ID=68 LANGUAGE="DE" NAME="Schroedter">
Κύριε Πρόεδρε, μία εταιρική σχέση λειτουργεί αν ο καθένας τηρεί τις συμφωνίες. Αυτό ακόμη περισσότερο ισχύει για τις συμφωνίες μεταξύ κρατών μελών και Ένωσης για την υπέρβαση της "ψαλλίδας» που υπάρχει ανάμεσα στα κράτη της Ευρωπαϊκής Ένωσης. Εδώ συμφωνούμε με τον εισηγητή ότι η ποιότητα αποτελεί το αποφασιστικής σημασίας κριτήριο. Δεν μπορεί το Συμβούλιο να αντιδρά στις ίδιες τις δυσκολίες απορρόφησης, που παρουσιάζουν τα κράτη μέλη, καταργώντας, κατά παράβαση του δικαίου, τους διαρθρωτικούς πόρους στον προϋπολογισμό, παρεμποδίζοντας έτσι την τακτική εκροή των χρημάτων της διαρθρωτικής ανάπτυξης! Στο τέλος της περιόδου ανάπτυξης οι περιφέρειες τίθενται προ του καθήκοντος να απορροφήσουν σε ελάχιστο διάστημα αυτά τα χρήματα που σωρεύτηκαν. Εξ αυτού προκύπτει για την νέα περίοδο το ουσιώδες συμπέρασμα ότι απαιτείται η έγκαιρη συμμετοχή των τοπικών και περιφερειακών εταίρων, οι οποίοι διαδραματίζουν ρόλο αποφασιστικής σημασίας για την επιτυχή απορρόφηση των χρημάτων. Πρέπει να τους δώσουμε μια ευκαιρία για έγκαιρη συμμετοχή και με τη σημερινή καθυστέρηση που ετοιμάζεται στη νέα περίοδο ανάπτυξης, χρειαζόμαστε μια ενδιάμεση λύση. Τους χρειαζόμαστε για να ρυθμίσουμε από τώρα τα δικαιώματα συμμετοχής τους, γιατί στα επίσημα γραφεία αρχίζουν ήδη οι σχεδιασμοί και το αποτέλεσμα θα είναι να βρεθούν πάλι οι κοινωνικοί εταίροι, τα περιφερειακά όργανα και τα όργανα της τοπικής αυτοδιοίκησης προ τετελεσμένων γεγονότων.
<P>
Ακόμη μια τελευταία σημαντική υπόδειξη. Για μια μεγαλύτερη ευελιξία, που φυσικά είναι απαραίτητη, χρειαζόμαστε την Επιτροπή Παρακολούθησης. Οι αρμοδιότητές της πρέπει απαραιτήτως να ενισχυθούν. Έτσι θα καταστεί δυνατόν να αποφευχθεί μέσα στη μελλοντική περίοδο ανάπτυξης μία παρόμοια καθυστέρηση.

<SPEAKER ID=69 LANGUAGE="EN" NAME="Ewing">
Κύριε Πρόεδρε, στην περιοχή μου, που υπάγεται στον στόχο 1, αυτά τα 12 άστρα στους δρόμους, τα λιμάνια και τις γέφυρες είναι το πιο σαφές μήνυμα προς τους πολίτες ότι η Ευρώπη προσπαθεί να έχει ουσιαστική συμβολή στις περιφερειακές περιοχές.
<P>
Συχνά, ο σκοπός των διαρθρωτικών ταμείων είναι να αντιμετωπίσουν ένα άμεσο πρόβλημα, όπως την καταστροφή της βιομηχανίας χάλυβα. Όμως, στην παρούσα περίπτωση, μιλάμε για τον θάνατο ενός λαού: το ήμισυ του πληθυσμού της Ανω Σκωτίας και των Νήσων χάθηκε τον αιώνα που διανύουμε. Με την υπαγωγή στο καθεστώς του Στόχου 1 προσπαθούμε να αντιμετωπίσουμε το εν λόγω πρόβλημα, και για πρώτη φορά αρχίσαμε να κρατάμε τους νέους μας στην περιοχή.
<P>
Ο κ. Berend μιλά για μία ομαλή μετάβαση. Σε ό, τι αφορά την ανεπαρκή χρήση, θα ήθελα να τονίσω το γεγονός ότι η Ανω Σκωτία και οι Νήσοι έχουν πολύ καλή επίδοση στη χρήση των χρημάτων που τους έχουν δοθεί, πράγμα που θα διαπιστώσει η Επιτροπή. Θα ήθελα να εκφράσω την υπόστήριξή μου προς τον νέο Υπουργό Εσωτερικών της Σκωτίας, τον κ. Donald Dewar, που αγωνίζεται οι περιοχές αυτές να παραμείνουν στο καθεστώς του Στόχου 1, έτσι ώστε να υπάρξει η ομαλή μετάβαση στην οποία αναφέρεται ο κ. Berend.

<SPEAKER ID=70 NAME="Cellai">
Κύριε Πρόεδρε, μεταξύ των διαρθρωτικών αιτιών που εμποδίζουν την ορθολογική και ικανοποιητική χρήση των ταμείων μακράς διάρκειας, πιο επιβλαβείς είναι οι αιτίες διοικητικής και διαδικαστικής φύσης. Οι αιτίες αυτές εξαρτώνται από την ποιότητα των διοικήσεων και του συντονισμού τους, από την ποιότητα των προγραμμάτων και την υλοποίησή τους.
<P>
Η κατανομή των αρμοδιοτήτων και η διαίρεση των τριών διοικητικών επιπέδων καθιστούν απαραίτητο τον μέγιστο συντονισμό. Η πολλαπλή φύση των προτεινόμενων πρωτοβουλιών, η πολυπλοκότητα του θέματος, η έλλειψη μιας τακτικής πληροφόρησης, η δυσκαμψία των κοινοτικών κανονισμών, καθιστούν ακόμη πιο δύσκολη την πλήρη γνώση και την ικανοποιητική ισορροπία των διαρθρωτικών ταμείων για τους δημόσιους και ιδιωτικούς λειτουργούς.
<P>
Η αρχή του συνεταιρισμού θα πρέπει οπωσδήποτε να ενισχυθεί με σκοπό τη διευκόλυνση ανεύρεσης νέων λύσεων και με σκοπό την βελτίωση της συνεργασίας και του συντονισμού σε όλα τα επίπεδα. Το άμεσο αποτέλεσμα θα είναι η μεγαλύτερη διαφάνεια των διαδικασιών και μια καλύτερη εφαρμογή των μέτρων που θα ληφθούν για ειδικούς στόχους, χάρη σε μια μεγαλύτερη συμμετοχή των τοπικών και περιφερειακών παραγόντων.
<P>
Τέλος, επιθυμώ να εκφράσω την πλήρη αντίθεσή μου όσον αφορά οποιοδήποτε ενδεχόμενο μείωσης των πιστώσεων των διαρθρωτικών ταμείων εκ μέρους του Συμβουλίου των Υπουργών. Το πρόβλημα της χρήσης των ταμείων δεν θα λυνόταν κατ· αυτό τον τρόπο και η στάση του Συμβουλίου θα βρισκόταν σε πλήρη αντίθεση με τις αποφάσεις του Εδιμβούργου, θέτοντας υπό συζήτηση την ίδια την πολιτική οικονομικής και κοινωνικής συνοχής.

<SPEAKER ID=71 LANGUAGE="DE" NAME="Walter">
Κύριε Πρόεδρε, κυρίες και κύριοι, κυρία Επίτροπε, στην Ευρωπαϊκή Ένωση έχουμε 18 εκατομμύρια άνεργους και παρ' όλα αυτά πρόσφατα είχαμε την εμπειρία της επιστροφής πιστώσεων από τα Διαρθρωτικά Ταμεία, άνω του ενός δισ. DM που υπήρχαν διαθέσιμα για αντίστοιχα μέτρα καταπολέμησης της ανεργίας, πίσω στα εθνικά κράτη για την επίλυση σε αυτά διαφόρων προβλημάτων προϋπολογισμού, μεταξύ άλλων και σε κράτη που συνήθως θεωρούνται ως τα ισχυρότερα της Ένωσης.
<P>
Αποχρών λόγος για να εξετάσει κανείς γιατί δεν πραγματοποιήθηκε μία αντίστοιχη εκροή πόρων. Γιατί δεν μπορεί κανείς να προχωρήσει συντομότερα και τί πρέπει να κάνει; Ο συνάδελφος κ. Berend υπέβαλε μια πολύ καλή έκθεση για την προσέγγιση αυτών των πραγμάτων. Πρώτον - κι αυτό είναι ένα από τα βασικά σημεία - πρέπει να φροντίσουμε ώστε οι αποφάσεις για τα μελλοντικά Διαρθρωτικά Ταμεία - κι αυτή είναι μια ματιά στο μέλλον, γιατί από το παρελθόν πρέπει να αντλούμε γνώσεις για το μέλλον - να ολοκληρωθούν όσο το δυνατόν συντομότερα. Δηλαδή πρέπει να προσέξουμε ώστε η επόμενη συζήτηση για τα Διαρθρωτικά Ταμεία να διεκπεραιωθεί συντομότερα. Όμως είμαι ρεαλιστής. Ξέρω πόσο δύσκολο θα είναι. Πιστεύω όμως πως εδώ πρέπει να σημειωθεί δραστική πρόοδος. Εμείς, όμως ως Κοινοβούλιο, απευθύνουμε επίσης την παραίνεση να συμπεριληφθούμε εδώ κι εμείς, τουλάχιστον σύμφωνα με τα δικαιώματα που μας παρέχουν οι συνθήκες του Αμστερνταμ, αν όχι και περισσότερο. Γι' αυτό ζητώ από όλους να μας δώσουν κι εδώ το δικαίωμα της συναπόφασης.
<P>
Δεύτερον: πρέπει να εξετάσουμε προσεκτικά τις διοικητικές διαρθρώσεις και τις διαρθρώσεις του προϋπολογισμού και να τις βελτιώσουμε. Μάθαμε ότι εκεί μερικά πράγματα δεν πάνε καλά. Η σημερινή συζήτηση για τα Διαρθρωτικά Ταμεία δεν πρέπει να περιστραφεί μόνο γύρω από το πόσο χρήμα πάει και πού, αλλά αν θέλουμε να είμαστε σοβαροί πρέπει να συζητήσουμε πώς θα βελτιωθεί και η αντίστοιχη κατανομή.
<P>
Τρίτον, πρέπει να συζητήσουμε πώς θα ενισχύσουμε την εταιρική σχέση στις περιφέρειες, πώς θα ενισχύσουμε τις επιτροπές παρακολούθησης, έτσι ώστε τα χρήματα να φτάσουν πράγματι εκεί όπου είναι απαραίτητα, όπου θα χρησιμοποιηθούν, όπου χρειάζονται. Αυτό μπορεί να κριθεί καλύτερα επί τόπου κι όχι από ευρωπαϊκή άποψη και, στο μέτρο αυτό, πρέπει να αναβαθμιστούν σε επίπεδο ισότιμου εταίρου οι επιτροπές παρακολούθησης με τους οικονομικούς και κοινωνικούς εταίρους και τους εταίρους της περιφερειακής και τοπικής αυτοδιοίκησης. Τέταρτον, πρέπει φυσικά να δημιουργηθεί και ένα σύστημα κινήτρων, είτε με την μορφή ενός αποτελεσματικού αποθέματος, όπως προτείνει η Ευρωπαϊκή Επιτροπή, είτε με την μορφή ενδιάμεσης επισκόπησης. Πρέπει να προσέξουμε να χρησιμοποιηθούν οι πιστώσεις, και πρέπει να συζητηθεί και να σταθμιστεί σοβαρά αν αυτοί που θα αμελούν να τις λάβουν, θα διατρέχουν τον κίνδυνο μίας ποινής, αφού για παράδειγμα θα παίρνουν λιγότερα χρήματα. Αυτά πιστεύω για το πολύ σημαντικό θέμα της περαιτέρω εξέλιξης των Διαρθρωτικών Ταμείων.

<SPEAKER ID=72 LANGUAGE="ES" NAME="Varela Suanzes-Carpegna">
Κύριε Πρόεδρε, κυρία Επίτροπε, κυρίες και κύριοι βουλευτές, θα ήθελα να αρχίσω την παρέμβασή μου συγχαίροντας τον εισηγητή για την ποιότητα της εισήγησής του, δεδομένου του δύσκολου καθήκοντός του να αναλύσει με ακρίβεια τα ελαττώματα στην εκτέλεση των Διαρθρωτικών Ταμείων. Δυσκολία που οφείλεται στην ετερογένεια του ζητήματος, εφόσον επηρρεάζει διαφορετικά κράτη μέλη και διαφορετικές περιοχές, διαφορετικά ταμεία, διαφορετικούς στόχους και διαφορετικά διοικητικά συστήματα, γεγονός που δυσχεραίνει την μελέτη του, καθώς επίσης και την καθιέρωση γενικών κατευθύσεων.
<P>
Εντούτοις, πρέπει να επισημανθεί πως η έκθεση είναι πολύ καλή και επισημαίνεται, ανάμεσα σε άλλα, πως κατά την περίοδο προγραμματισμού 1989-1993 οι πιστώσεις πληρωμών έφτασαν το 84 % στα κοινοτικά πλαίσια στήριξης και μόνο ένα 70 % στις κοινοτικές πρωτοβουλίες. Ωστόσο, κατά την τρέχουσα περίοδο, έπειτα από μια απογοητευτική έναρξη (1994-1995), επήλθε αξιοσημείωτη βελτίωση το 1996, παρότι πρέπει να χαρακτηρισθεί ελαφρώς από το μέσο και από τον στόχο.
<P>
Αυτή είναι περισσότερο ικανοποιητική στο ΕΤΠΑ και το ΕΓΤΠΕ-τμήμα προσανατολισμού - οι κοινοτικές πρωτοβουλίες παρουσιάζουν μια αξιοποίηση 90 % - αλλά θα ήθελα να επισημάνω πως ακριβώς ο Στόχος 1 είναι αυτός που παρουσιάζει τη θετικότερη εκτέλεση σε σύγκριση με τις υπόλοιπες πρωτοβουλίες. Η πείρα που έχουμε συσσωρεύσει πρέπει να χρησιμεύσει για τη βελτίωση του σημερινού συστήματος ενώπιον της πρόκλησης της μεταρρύθμισής του. Η έκθεση Berend αποτελεί, επομένως, μια αρμόζουσα και πολύτιμη συνεισφορά, στην οποία διακρίνουμε την ανάγκη για τη θέσπιση ενός ακριβούς χρονοδιαγράμματος όσο το δυνατόν νωρίτερα, από την ίδια τη δημοσίευση των κανονισμών, με σκοπό να μπορούν οι διάφορες διοικήσεις να προσαρμοστούν το 1999 στον νέο προγραμματισμό. Η ανάγκη για μεγαλύτερη συγκέντρωση, απλούστευση, αποκέντρωση και συνεργασία με τους κοινωνικούς εταίρους και τις τοπικές αυτοδιοικήσεις και περιφερειακές διοικήσεις θα απαιτήσει περισσότερο χρόνο για έναν ορθό προγραμματισμό και είναι, επομένως, απαραίτητο να ληφθεί υπόψη. Η συνεχής αξιολόγιση και ο αποτελεσματικός έλεγχος, με κίνητρα - όπως προτείνεται - για τα κράτη μέλη, τα οποία εκτελούν βέλτιστα τις πιστώσεις τους, θα αποτελέσουν επίσης θετικά μέτρα, τα οποία θα πρέπει να ληφθούν υπόψη.
<P>
Επομένως, επιθυμώ λοιπόν να επισημάνω πως έχουμε πολύ και σημαντική δουλειά μπροστά μας, αλλά πως η έκθεση Berend έρχεται σε μια πολύ κατάλληλη στιγμή και πρέπει να συγχαρούμε τον εισηγητή γι' αυτό.

<SPEAKER ID=73 LANGUAGE="FI" NAME="Ryynδnen">
Αξιότιμε κύριε Πρόεδρε, στην επικείμενη αναθεώρηση των Διαρθρωτικών Ταμείων επιβάλλεται να διορθωθούν τα μειονεκτήματα που έχουν προκαλέσει ανεπαρκή απορρόφηση των πιστώσεων, αναποτελεσματικότητα και καθυστερήσεις, επειδή απλά δεν έχουμε τα περιθώρια για αναποτελεσματικότητα των διαρθρωτικών δράσεων. Στην πραγματικότητα, οι προκλήσεις στον τομέα της περιφερειακής και της διαρθρωτικής πολιτικής ολοένα αυξάνουν.
<P>
Τα μεγαλύτερα προβλήματα έχουν σχέση με τον κατακερματισμό της διοίκησης και τη γραφειοκρατία, καθώς και με την έναρξη των περιόδων προγραμματισμού. Η επιτυχία της έναρξής τους προϋποθέτει τη συμμετοχή των τοπικών αρχών από την αρχή του σχεδιασμού των δράσεων. Επιβάλλεται πραγματικά να ενισχυθεί η αρχή της εταιρικής σχέσης και να βελτιωθεί ο εσωτερικός συντονισμός της διοίκησης. Δεν μπορούμε πια να δαπανούμε χρόνο και ενέργεια στην περιττή γραφειοκρατία, από την οποία το τελικό όφελος που θα αποκομιστεί περιορίζεται κυρίως στην προσφορά εργασίας σε εταιρείες κατάρτισης και σε εταιρείες συμβούλων.
<P>
Ειδικά στην επαρχία που ερημώνεται, τόσο στη Φινλανδία όσο και αλλού, η κατάσταση είναι σοβαρή. Εάν δεν μπορέσουμε τώρα να σταματήσουμε την έξοδο του πληθυσμού, σε λίγο θα είναι πια αργά. Από αυτή την άποψη, το σημείο αφετηρίας της Επιτροπής είναι πραγματικά σωστό. Πρέπει να τονιστεί η σημασία της ανάπτυξης των περιφερειών, η οποία να ξεκινάει με τους δικούς της όρους.

<SPEAKER ID=74 LANGUAGE="ES" NAME="Sierra Gonzαlez">
Κύριε Πρόεδρε, η ανεπαρκής χρήση των πιστώσεων των Διαρθρωτικών Ταμείων αποτελεί πολύ σοβαρό πρόβλημα, δεδομένου ότι η δυσκολία εκτέλεσης των πιστώσεων οδηγεί τους κοινωνικούς εταίρους σε ακριβές λύσεις ενδιάμεσης χρηματοδότησης, οι οποίες επηρρεάζουν τη γενική αποτελεσματικότητα των έργων. Είναι προφανές πως αυτή η κατάσταση δεν μπορεί να συνεχιστεί και πρέπει να αλλάξει, και σε αυτό συμφωνούμε με τον κ. Berend. Αλλά ορισμένα από τα μέτρα που προτείνει για την επίλυση αυτής της δυσκολίας μας φαίνονται επιζήμια. Συγκεκριμένα, μας φαίνεται επιζήμιο το μέτρο που περιλαμβάνεται στην παράγραφο 32 - την εκ νέου διάθεση πόρων υπέρ εκείνων των κρατών μελών τα οποία έχουν επιδείξει ικανότητα χρήσης των πόρων της Ευρωπαϊκής Ένωσης που τους έχουν διατεθεί - αλλά αυτό, στην πραγματικότητα, ισοδυναμεί με την θέσπιση ενός νέου συστήματος τιμωρίας.
<P>
Πιστεύω πως θα ήταν απαραίτητο να αντιμετωπίσουμε το ζήτημα με περισσότερη ευελιξία. Σε αντίθετη περίπτωση, ο σκοπός τον οποίο θέλουμε να ευνοήσουμε - η οικονομική και κοινωνική συνοχή - θα μπορούσε να ζημιωθεί περισσότερο παρά ότι να ευνοηθεί.

<SPEAKER ID=75 LANGUAGE="EN" NAME="Howitt">
Kύριε Πρόεδρε, η δημόσια ακρόαση που είχαμε εξ ονόματος της Επιτροπής Περιφερειακής Πολιτικής το περασμένο έτος για την ανατολική και νοτιοανατολική Αγγλία υπογραμμίζει τις βασικές διαπιστώσεις της έκθεσης του κ. Berend. Tα συμβούλια του Essex, τoυ Bedfordshire και του Herdforshire είπαν ότι τα σημερινά συστήματα διαχείρισης αποτρέπουν πιθανούς υποψηφίους σε διαγωνισμούς ανάληψης έργων. Μία εξαιρετική πρόταση έργου σχετικά με νέες πόλεις που υποβλήθηκε από την South-East Economic Development Strategy δεν έλαβε καμία απάντηση για περισσότερο από ένα χρόνο. Οι αρχές της ανατολικής Αγγλίας που συμμετέχουν στο πρόγραμμα αγροτικής ανάπτυξης 5β μιλούν για μία αναστάτωση που προκαλείται από περίπλοκα ερωτήματα που πάντα τίθενται την τελευταία στιγμή.
<P>
Η Ένωση των Ανατολικών Κολλεγίων επισημαίνει ότι η ετήσια παροχή των ευρωπαϊκών κοινωνικών χρηματοδοτήσεων είναι ένας γραφειοκρατικός εφιάλτης, ενώ οι συνεταιριστικές επιχειρήσεις στην ανατολική περιφέρεια αναφέρουν ότι κατά τα τελευταία εννέα χρόνια σημειώθηκαν καθυστερήσεις και μειωμένη απορρόφηση των δαπανών.
<P>
Ίσως τα κράτη μέλη και οι τοπικοί εταίροι πρέπει να αναλάβουν το δικό τους μερίδιο ευθύνης, αλλά σήμερα πρέπει να καλέσουμε την Επιτροπή να δώσει τέλος στον φαύλο κύκλο των καθυστερήσεων και της μειωμένης απορρόφησης των δαπανών, να δημοσιεύσει κριτήρια αξιολόγησης εκ των προτέρων και στη συνέχεια να επιμείνει σε αυτά, πράγμα που αποτελούσε ένα ιδιαίτερο πρόβλημα στο πρόγραμμα 5β. Πρέπει επίσης να εξασφαλίσει την παροχή βοήθειας, ώστε να απαιτήσει οι πόροι να χορηγούνται στις εθελοντικές οργανώσεις, να καταβάλλει κάθε δυνατή προσπάθεια για τη ριζική αλλαγή της κατάστασης και να εξασφαλίσει ότι η νέα περίοδος προγραμματισμού από το 1999 θα ξεκινήσει εγκαίρως.

<SPEAKER ID=76 NAME="Χατζηδάκης">
Κύριε Πρόεδρε, νομίζω πως η πρωτοβουλία του Κοινοβουλίου να δει το θέμα της χρησιμοποίησης των πόρων των Διαρθρωτικών Ταμείων ήταν μια πάρα πολύ καλή πρωτοβουλία και η δουλειά που έκανε ο κ. Berend πάνω σ'αυτό το ουσιαστικό ζήτημα ήταν πάρα πολύ καλή και του αξίζουν, πιστεύω ειλικρινά, συγχαρητήρια.
<P>
Από τη δουλειά που έκανε ο κ. Berend και όλοι οι συνάδελφοι οι οποίοι με τις τροπολογίες τους βοήθησαν αυτή την έκθεση εκείνο το οποίο αποδεικνύεται είναι ότι, γενικώς, τα προβλήματα με την πάροδο των χρόνων έχουν περιορισθεί στην χρησιμοποίηση των πόρων αλλά εξακολουθούν να υπάρχουν. Είναι χαρακτηριστικά τα προβλήματα τα οποία υπάρχουν στο Κοινωνικό Ταμείο και στις κοινοτικές πρωτοβουλίες και είναι επίσης χαρακτηριστικό ότι υπάρχουν αδιάθετα 3, 4 δισεκατομμύρια ECU, νούμερο το οποίο από μόνο του λέει πολλά.
<P>
Οι αιτίες νομίζω αναφέρθηκαν: είναι η καθυστέρηση στην υποβολή των κανονισμών στην αρχή της προγραμματικής περιόδου εκ μέρους της Επιτροπής, είναι η καθυστέρηση από πλευράς των κρατών μελών να υποβάλουν προτάσεις, είναι τα πολλά προγράμματα κλπ. Πρέπει λοιπόν να αντλήσουμε διδάγματα από την μέχρι τώρα πορεία για το μέλλον, κύριε Πρόεδρε, και νομίζω ότι πρέπει να κινηθούμε σε δύο βασικούς άξονες: συγκέντρωση και απλοποίηση, δηλαδή αφενός λιγότερα προγράμματα, λιγότερες κοινοτικές πρωτοβουλίες, ενοποίηση των διαδικασιών και των μηχανισμών των Ταμείων ούτως ώστε να έχουμε καλύτερα αποτελέσματα και αφετέρου απλούστευση των διαδικασιών χωρίς όμως να φθάσουμε στο σημείο η Επιτροπή να απεκδυθεί των ευθυνών της και ο καθένας να κάνει ό, τι θέλει χωρίς κανέναν έλεγχο.
<P>
Πέραν των ανωτέρω θέλω να αναφερθώ και στην ιδέα του αποθεματικού που είναι μια ιδέα την οποίαν η Επιτροπή θέτει στην ΑΤΖΕΝΤΑ 2000. Είναι μια ιδέα που καταρχήν εμείς πιστεύουμε ότι δεν πρέπει να απορρίψουμε, διότι μπορεί να ωθήσει σε μεγαλύτερη άμιλλα μεταξύ των ενδιαφερομένων φορέων για απορρόφηση των πόρων. Θα πρέπει όμως η Επιτροπή να τη συγκεκριμενοποιήσει, ώστε να παύσει να είναι μια εν λευκώ εξουσιοδότηση όπως είναι μέχρι τώρα. Το Κοινοβούλιο σε εν λευκώ εξουσιδότηση δεν πρόκειται να συναινέσει. Θέλουμε περισσότερες λεπτομέρειες για την ιδέα αυτήν εκ μέρους της Επιτροπής.

<SPEAKER ID=77 NAME="Εφραιμίδης">
Κύριε Πρόεδρε, νομίζω πρέπει να δεχθούμε ότι κάτι σάπιο υπάρχει στην περιφερειακή πολιτική της Κοινότητας όσον αφορά και τους χρηματοδοτικούς πόρους που διατίθενται γι'αυτήν. Από τη μια πλευρά οξύτατα, πολλαπλά προβλήματα σε πολλές περιφέρειες και από την άλλη περίσσευμα αδιάθετο, αναπορρόφητο περίπου 25-26 δισ. ECU. Ιδού η ανωμαλία, ιδού το σάπιο. Αυτά σημειώνονται στην έκθεση, ιδίως στην αιτιολογία, του κ. Berend, όπως και στις εκθέσεις της Επιτροπής Γεωργίας και της Επιτροπής Προϋπολογισμών. Αυτές οι δύο μάλιστα, προσθέτουν και το ειδικό σημείο, ότι δεν αναφέρεται πουθενά κάποια πρόταση σ'αυτήν την πολιτική για το μέλλον του αγροτικού κόσμου στα πλαίσια της Ατζέντα 2000, ενώ η Επιτροπή Προϋπολογισμών σημειώνει ότι είναι λειψό το ενδιαφέρον για τις παραμεθόριες περιοχές. Θέλω να προσθέσω ότι επίσης μειωμένο ενδιαφέρον, περιφρόνηση υπάρχει για τις νησιωτικές περιοχές; εδώ μάλιστα υπάρχει και εξαίρεση εξοργιστική, ήτοι νησιά του Αιγαίου δεν μετέχουν στα λειτουργικά προγράμματα, σε θέματα που αφορούν τις μεταφορές, την ενέργεια, επικοινωνία κ.λπ. Και τέλος κύριε Πρόεδρε, και εδώ τελειώνω, υπάρχει άνιση κατανομή. Ανεκάλυψε η περιφερειακή πολιτική ότι η Γερμανία έγινε φτωχότερη από την Ελλάδα και την Πορτογαλία, γι'αυτό παίρνει αύξηση 45 % από τα κονδύλια, ενώ οι δύο αυτές φτωχότερες χώρες έχουν μείωση 17 μέχρι 20 % αντίστοιχα. Είναι απαράδεκτα αυτά και, εάν δεν διορθωθούν, μην περιμένετε κάποιο βήμα προς την πλευρά της κοινοτικής συνοχής.

<SPEAKER ID=78 NAME="Καραμάνου">
Κύριε Πρόεδρε, κυρία Επίτροπε, κύριοι και κυρίες συνάδελφοι, μια Ευρώπη με τεράστιες αποστάσεις μεταξύ των διαφόρων περιοχών της όσον αφορά τα επίπεδα ευημερίας δεν μπορεί να είναι ούτε αξιόπιστη ούτε βιώσιμη. Γι'αυτό, η πολιτική της οικονομικής και κοινωνικής συνοχής αποτελεί κορυφαία επιλογή της 'Ενωσης. Οι κοινοτικοί πόροι που στηρίζουν τις διαρθρωτικές δράσεις έχουν δώσει ιδιαίτερα ενθαρρυντικά αποτελέσματα στις λιγότερο ανεπτυγμένες περιοχές της 'Ενωσης, ενισχύοντας την ανταγωνιστικότητα, την ανάπτυξη και την απασχόληση.
<P>
Σήμερα, σίγουρα υπάρχει ανάγκη περαιτέρω βελτίωσης και αποδοτικότητας των Διαρθρωτικών Ταμείων. Ωστόσο το να επικεντρώνεται η προσοχή και η προσπάθεια στην απορροφητικότητα και όχι στην αποτελεσματικότητα είναι κατά την άποψή μου λαθεμένη προσέγγιση. Είναι γνωστό ότι στο παρελθόν υπήρξαν περιοχές της 'Ενωσης που παρουσίασαν 100 % απορροφητικότητα, χωρίς όμως ταυτόχρονα να εμφανίσουν αύξηση του κατά κεφαλήν ΑΕΠ. Το θέμα λοιπόν είναι πώς αξιοποιούνται οι πόροι των Διαρθρωτικών Ταμείων με τον πιο ασφαλή και αποτελεσματικό τρόπο. Κάθε ECU που διατίθεται θα πρέπει να παράγει θετικό αποτέλεσμα στους τομείς της ανάπτυξης, της ανταγωνιστικότητας και της απασχόλησης. Νομίζω πως η Ελλάδα σήμερα αποτελεί ένα πολύ καλό παράδειγμα χρηστής και αποτελεσματικής χρήσης των πόρων των Διαρθρωτικών Ταμείων.
<P>
Θα θέλαμε, βεβαίως, να διατυπώσουμε σοβαρότατες επιφυλάξεις για τις προθέσεις της Επιτροπής να διαχειρισθεί εν λευκώ το 10 % των πόρων των Διαρθρωτικών Ταμείων της επόμενης προγραμματικής περιόδου.

<SPEAKER ID=79 LANGUAGE="DE" NAME="Botz">
Κύριε Πρόεδρε, ο εισηγητής δικαίως κατηύθυνε τα πυρά μίας εκ των βασικών επικρίσεών του κατά των σημαντικών καθυστερήσεων στην φάση διάρκειας των προγραμμάτων. Θα ήθελα να τον υποστηρίξω σ' αυτό. Υπάρχουν κάποιοι σημαντικοί λόγοι για τους οποίους δεν μπορούμε να επιτρέψουμε παρόμοια καθυστέρηση για τα επόμενα έτη μεταξύ 1999-2000.
<P>
Πρώτον, η καταπολέμηση της αυξανόμενης ανεργίας στα κράτη μέλη απαιτεί συντομότερη διάθεση, και τη διάθεση όλων των ευρωπαϊκών πόρων των Διαρθρωτικών Ταμείων. Δεύτερον, μόνον έτσι μπορούμε να αντιμετωπίσουμε καλύτερα την ισχυρότερη πίεση για προσαρμογές που θα βιώσουμε σε επιμέρους κλάδους, όπως και στις περιφέρειες επίσης, μετά την εισαγωγή του κοινού νομίσματος. Τρίτον, με την επερχόμενη διεύρυνση της ΕΕ προς ανατολάς, τα ευρωπαϊκά θεσμικά όργανα για την κατάργηση της αναπτυξιακής "ψαλλίδας» θα βρεθούν μπροστά σε δοκιμασία για την δική τους ευδόκιμη λειτουργία.
<P>
Γίνεται μία διαπίστωση: οι διόλου αμελητέες φωνές των δικών μας ανέργων συμπολίτων της ΕΕ πρέπει να οδηγήσουν σε πιο γρήγορα βήματα τόσο στα κατώτερα διοικητικά επίπεδα όσο και στον εθνικό και τον ευρωπαϊκό τομέα.

<SPEAKER ID=80 LANGUAGE="FI" NAME="Myller">
Αξιότιμε κύριε Πρόεδρε, οι πολλές παρεμβάσεις εδώ, όπως και η υπό συζήτηση έκθεση, καταπιάνονται με το γεγονός ότι τα αποτελέσματα της περιφερειακής και της διαρθρωτικής πολιτικής δεν ήταν σε όλες τις περιπτώσεις πετυχημένα. Η έκθεση του κ. Berend έχει ασχοληθεί και με προβλήματα που πραγματικά απαιτούν λύση. Όπως έχει επισημανθεί εδώ, θα ήταν ιδιαίτερα σημαντικό η επικείμενη αναθεώρηση των Διαρθρωτικών Ταμείων να πραγματοποιηθεί μέσα στα πλαίσια του σχετικού χρονοδιαγράμματος. Αυτό θα σήμαινε πως οι απαιτούμενες αποφάσεις θα έπρεπε να ληφθούν το αργότερο μέχρι το τέλος του 1998.
<P>
Παρεμπιπτόντως, στην έκθεση αναφέρεται ξεκάθαρα πως τα μεγαλύτερα προβλήματα που σχετίζονται με την παρούσα περίοδο προγραμματισμού οφείλονται στην καθυστέρηση των προγραμμάτων λόγω καθυστέρησης στις διαδικασίες λήψης αποφάσεων. Αυτό δεν πρέπει να επαναληφθεί, και αυτό θα έπρεπε να είναι το μήνυμα, ειδικά προς το Συμβούλιο.
<P>
Εντούτοις, η δαπάνη χρημάτων δεν είναι ο πιο σημαντικός παράγοντας. Πιο σημαντική είναι η ποιότητα των προγραμμάτων και το γεγονός ότι τα τελευταία θα καταλήγουν σε πραγματική και ουσιαστική πρόοδο. Αυτό αποτελεί πρόκληση ειδικά για τις περιφέρειες και τις αρχές οι οποίες θα ωφεληθούν από την επικείμενη αναθεώρηση των Διαρθρωτικών Ταμείων.

<SPEAKER ID=81 NAME="Wulf-Mathies">
Κύριε Πρόεδρε, επιτρέψτε μου κατ' αρχήν να εκφράσω στον εισηγητή κ. Berend τις ευχαριστίες μου για τις εμπεριστατωμένες του έρευνες και την πολύ εύστοχη έκθεσή του για την χρησιμοποίηση των διαθεσίμων πόρων των Διαρθρωτικών Ταμείων. Η Επιτροπή έχει επίγνωση του ότι κατά τα έτη 1994 και 1995 επετεύχθη αναλογικά η χρησιμοποίηση τους μόνο σε περιορισμένο ποσοστό, και γι' αυτό υπάρχει κίνδυνος να συγκεντρωθούν οι εκταμιεύσεις πόρων στα τέλη της περιόδου προγραμματισμού.
<P>
Οι εμπειρίες αυτές συνιστούν αποχρώντα λόγο για μία αναδιάταξη της δημοσιονομικής διαχείρισης των Διαρθρωτικών Ταμείων στη νέα περίοδο προγραμματισμού από το 2000 και εξής. Πάντως, θα ήθελα να υποδείξω, και εσείς έως το 1996 μπορέσατε επίσης να το ελέγξετε, ότι η καθυστέρηση εκτέλεσης των κοινοτικών αναπτυξιακών έργων, λόγω της οποίας εκπίπτει το 90 % των συνολικών πόρων, περιορίζεται σημαντικά κατά τα έτη 1996 και 1997. Αντίθετα, όσον αφορά τις κοινοτικές πρωτοβουλίες, ο ρυθμός εκτέλεσης δημιουργεί ανησυχίες, αν και φυσικά ένας βασικός λόγος γι' αυτό μπορεί να αναζητηθεί στο γεγονός ότι πολλά από τα προγράμματα αυτά ψηφίστηκαν μόλις το 1995 και 1996.
<P>
Η Επιτροπή εξετάζει αυτή τη στιγμή τις δυνατές και απαραίτητες αλλαγές στα προγράμματα των κοινοτικών πρωτοβουλιών, πράγμα που υπέδειξε και στα κράτη μέλη. Έτσι, εγώ προσωπικά απευθύνθηκα τον Δεκέμβριο στα κράτη μέλη, ζητώντας λεπτομερείς πληροφορίες για την κατά τόπους κατάσταση εκτέλεσης των κοινοτικών πρωτοβουλιών. Βάσει των ικανοτήτων απορρόφησης, πρέπει να γίνουν εκ των υστέρων σκέψεις για δυνατές αλλαγές περιεχομένου των προγραμμάτων, για μεταφορές κεφαλαίων τόσο στο πλαίσιο των ίδιων των προγραμμάτων όσο και μεταξύ τους.
<P>
Γύρω στα μέσα του 1998, η Ευρωπαϊκή Επιτροπή θα υποβάλει προτάσεις για μια νέα κατανομή σε ολόκληρη την ΕΕ στο πλαίσιο των κοινοτικών πρωτοβουλιών, προσπαθώντας επίσης εδώ να ληφθούν υπόψη οι απαιτήσεις που εκφράστηκαν από την πλευρά του Ευρωπαϊκού Κοινοβουλίου. Εδώ παραμένουν ανοικτά ακόμη μερικά σημεία από την συζήτηση για την κατανομή των αποθεματικών.
<P>
Ακόμη, μεγάλα διοικητικά προβλήματα ρευστοποίησης ανάγκασαν την Ευρωπαϊκή Επιτροπή να προτείνει στην Ατζέντα 2000 δραστική μείωση των κοινοτικών πρωτοβουλιών και την ενσωμάτωση των δραστηριοτήτων τους περαιτέρω στα προγράμματα "mainstream». Όσον αφορά τώρα τις υποχρεώσεις ρευστοποίησης, το σημερινό επίπεδό τους είναι απολύτως κανονικό. Με τα αυξανόμενα ποσά ανάληψης υποχρεώσεων που μεταφέρονται από έτος σε έτος και τα όχι εξίσου μεγάλα ποσά πληρωμών, είναι λογική η αύξηση των υποχρεώσεων ρευστοποίησης. Οπωσδήποτε όμως κατά τα τελευταία χρόνια οι πληρωμές του εκάστοτε έτους χρήσεως του προϋπολογισμού χρησιμοποιήθηκαν σε μεγάλο βαθμό για την εκκαθάριση υποχρεώσεων παρελθόντων ετών χρήσεως.
<P>
Οι υπό εκκαθάριση υποχρεώσεις από την εποχή του 1994, που στα τέλη του 1997 ανήλθαν σε 3, 26 δισ. Ecu αφορούν είτε δράσεις που θεωρήθηκαν δικαιολογημένες και εγκρίθηκαν, με παράταση της περιόδου εκτέλεσής τους, είτε δράσεις που για έννομους λόγους διακόπηκαν και γι' αυτό δεν κατέστη δυνατόν να ολοκληρωθούν. Επειδή οι παρατάσεις των προθεσμιών πληρωμής ρυθμίστηκαν μόνον για τα τέλη του 1997, εδώ τώρα πρόκειται μόνον για τελικές εκκαθαρίσεις και όχι για υποχρεώσεις, που λόγω του ληξιπρόθεσμου χαρακτήρα τους, θα επιβαρύνουν τον κοινοτικό προϋπολογισμό για περισσότερα ακόμη χρόνια. Και εδώ αναφέρομαι κυρίως στον αριθ. 30, όπου δικαίως θέσατε την ερώτηση, πώς διαγράφεται η κατάσταση;
<P>
Η Επιτροπή όπως και το Ευρωπαϊκό Κοινοβούλιο σκέφτεται, στην αρχή ακριβώς της περιόδου προγραμματισμού να δράσει προς την κατεύθυνση μιας πλήρους προσφυγής στους διαθέσιμους πόρους και να αποφύγει κάθε είδους καθυστερήσεις που εσείς μας παρουσιάσατε εδώ.
<P>
Σχετικά με την ανησυχία του Κοινοβουλίου αναφορικά με το μεγάλο ποσό που πρέπει πάλι να εγγραφεί στα πλαίσια της διαδικασίας του προϋπολογισμού 1999, σας υπενθυμίζω ότι τα κοινοτικά όργανα σύμφωνα με την διοργανική συμφωνία και τον Κανονισμό πλαίσιο των Διαρθρωτικών Ταμείων υποχρεούνται σαφώς να διαθέτουν στα Διαρθρωτικά Ταμεία τα ποσά που αποφασίστηκαν από το Ευρωπαϊκό Συμβούλιο του Εδιμβούργου. Αυτό θέλω να το υπογραμμίσω ρητά ακόμη μια φορά.
<P>
Πάντως θα ήθελα να επισημάνω ότι μία παράταση της σημερινής περιόδου προγραμματισμού θα αντιστρατευόταν τόσο τον Κανονισμό πλαίσιο των Διαρθρωτικών Ταμείων όσο και τη διοργανική συμφωνία. Για τον λόγο αυτό, η Επιτροπή δηλώνει σαφώς ότι μεταξύ των δύο περιόδων σχεδιασμού των προγραμμάτων δεν επιτρέπεται να υπάρξουν επικαλύψεις.
<P>
Η Επιτροπή θα υποβάλει τον Μάρτιο τις νομοθετικές της προτάσεις μεταρρύθμισης. Εναπόκειται στο Κοινοβούλιο και το Συμβούλιο ο ρόλος των δραστήριων διαβουλεύσεων και της ψήφισής τους. Η Επιτροπή θα κάνει το κατά δύναμη για να μπορέσουν τα νέα προγράμματα από το 2000 να υλοποιηθούν γρήγορα. Από την άποψη της Επιτροπής και ενόψει των δραστήριων διαβουλεύσεων και ψήφισής των κανονισμών και προγραμμάτων, θα ήταν αντιπαραγωγικό να γίνονται τώρα σκέψεις για μεταβατικές λύσεις.
<P>
Η Επιτροπή συμμερίζεται, εν γένει, τις θέσεις του Κοινοβουλίου για την απλοποίηση του συστήματος εκτέλεσης που αφορά τα Διαρθρωτικά Ταμεία. Για λόγους μεγαλύτερης αποτελεσματικότητας, είναι απαραίτητη μια μεγαλύτερη αποκέντρωση και συμμετοχή των οργάνων τοπικής αυτοδιοίκησης και των περιφερειακών οργάνων καθώς και των κοινωνικών εταίρων ακριβώς κατά την έναρξη σχεδιασμού των προγραμμάτων. Οι νέες προτάσεις κανονισμών προβλέπουν σαφέστερη κατανομή των αρμοδιοτήτων και υπευθυνοτήτων μεταξύ των διαφόρων πρωταγωνιστών, αναβάθμιση του ρόλου των επιτροπών παρακολούθησης και ενίσχυση της Ευρωπαϊκής Επιτροπής όσον αφορά τις δυνατότητές της για έλεγχο και επιβολή ποινών για παραβιάσεις. Εδώ βρισκόμαστε σε πλήρη συμφωνία όχι μόνο με τις απαιτήσεις της έκθεσης αλλά και με τα όσα κατατέθηκαν εδώ στην συζήτηση.
<P>
Η Επιτροπή θεωρεί απαραίτητη τη δημιουργία ενός συναφούς με την αποδοτικότητα δημοσιονομικού αποθέματος, με το οποίο επιδιώκεται η αύξηση της αποτελεσματικότητας των διαρθρωτικών μέτρων και ευχαριστώ για την ουσιαστική υποστήριξη που βρήκα σε πολλές από τις παρεμβάσεις σας. Φυσικά, δεν μπορείτε να εκδώσετε επιταγές εν λευκώ, πριν συζητηθεί προσεκτικά το θέμα αυτό και με αντικειμενικά κριτήρια που σκεφτόμαστε να προτείνουμε, και φυσικά ένα τέτοιο απόθεμα δεν μπορεί να είναι μια επιταγή εν λευκώ προς την Ευρωπαϊκή Επιτροπή, αλλά πρέπει να ακολουθεί κάποιους διαφανείς κανόνες. Πιστεύω πάντως ότι αυτό θα ήταν μια δυνατότητα για να πραγματοποιηθεί αυτό που κρύβεται στην πρόταση, δηλαδή οι πόροι που δεν απορροφώνται να χρησιμοποιούνται, στην ανάγκη, για άλλους, αντί να τα αφήνουμε να επιστρέφονται στους προϋπολογισμούς των κρατών μελών, και γι' αυτό πιστεύω ότι αξίζει πράγματι να διεξαχθεί επ' αυτού μια διεξοδική συζήτηση και το προτείνω και αυτό ρητώς στην Επιτροπή Περιφερειακής Πολιτικής.
<P>
Η νέα δομή του προϋπολογισμού που προτείνει το Κοινοβούλιο, με μια παράταση της εκτέλεσής του, ανά περιόδους προγραμματισμού, θα κατέληγε σε μεγαλύτερο αριθμό πιστώσεων του προϋπολογισμού, πράγμα που θα κατέληγε σε μια πολυπλοκότερη διαδικασία για τη διοίκηση, όπως τώρα δηλαδή με τις κοινοτικές πρωτοβουλίες και θα αντίβαινε προς την αρχή της απλοποίησης.
<P>
Επιτρέψτε μου, τελειώνοντας, να επισημάνω ακόμη μια φορά ότι η Ευρωπαϊκή Επιτροπή θα υποβάλει τις προτάσεις της στις 18 Μαρτίου. Είμαστε πεπεισμένοι ότι οι προτάσεις που θα γίνουν εδώ θα διευκολύνουν την απλοποίηση και αποκέντρωση καθώς και μια αποτελεσματικότερη χρήση των πιστώσεων του προϋπολογισμού ενώ η Ευρωπαϊκή Επιτροπή, όπως έκανε μέχρι τώρα, θα συμπεριλάβει δραστικά εξαρχής σ' αυτή την διεργασία και το Κοινοβούλιο.

<SPEAKER ID=82 NAME="Πρόεδρος">
Σας ευχαριστώ, κυρία Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί στις 12.00.

<CHAPTER ID=6>
Ψηφοφορίες
<SPEAKER ID=83 LANGUAGE="EN" NAME="Falconer">
Κύριε Πρόεδρε, ζήτησα τον λόγο σχετικά με τις οδηγίες του Σώματος των Κοσμητόρων πριν από την πρώτη ψηφοφορία με ονομαστική κλήση. Πρόκειται τώρα να ψηφίσουμε με ονομαστική κλήση;

<SPEAKER ID=84 NAME="Πρόεδρος">
Σας προτείνω να κάνετε αμέσως την παρατήρησή σας επί της εφαρμογής του Κανονισμού, γεγονός που θα μας επιτρέψει να αποσαφηνίσουμε τα πράγματα και να μην διακόπτουμε τη διεξαγωγή των ψηφοφοριών.

<SPEAKER ID=85 LANGUAGE="EN" NAME="Falconer">
Κύριε Πρόεδρε, ενεργώ σύμφωνα με τις οδηγίες των Κοσμητόρων. Μπορείτε παρακαλώ να με καλέσετε πριν την πρώτη ψηφοφορία με ονομαστική κλήση;

<SPEAKER ID=86 NAME="Πρόεδρος">
Αγαπητέ συνάδελφε, δεν προεδρεύει το Σώμα των Κοσμητόρων στη συνεδρίαση, αλλά εγώ. Σας δίνω λοιπόν τον λόγο τώρα.

<SPEAKER ID=87 LANGUAGE="EN" NAME="Falconer">
Κύριε Πρέοδρε, εάν έτσι έχουν τα πράγματα, μπορείτε παρακαλώ να σημειώσετε την παρουσία μου στην Αίθουσα σε κάθε μία ψηφοφορία με ονομαστική κλήση, σύμφωνα με το σημείωμα του Σώματος των Κοσμητόρων που λάβαμε την περασμένη εβδομάδα; Μπορείτε επίσης να μεταφέρετε στο Προεδρείο ότι πιστεύω πως κυρίαρχο είναι το Κοινοβούλιο και όχι κάποια ομάδα 13 ατόμων που αποφασίζουν για λογαριασμό τους ποιος πρέπει να είναι ο Κανονισμός του παρόντος Κοινοβουλίου;
<P>
(Χειροκροτήματα) Ελπίζω και πιστεύω ότι κάθε συνάδελφος που σκέφτεται όπως εγώ θα ακολουθήσει το παράδειγμά μου. Δεν είστε υποχρεωμένοι να συμμετέχετε σε ψηφοφορίες με ονομαστική κλήση, απλώς πρέπει να είστε σίγουροι ότι η παρουσία σας στην Αίθουσα έχει σημειωθεί.

<SPEAKER ID=88 LANGUAGE="EN" NAME="Sturdy">
Κύριε Πρόεδρε, το θέμα που θέλω να θίξω μοιάζει πολύ με του κ. Falconer: αυτή είναι η πρώτη συνεδρίαση του παρόντος Σώματος όπου θα έχουμε ψηφοφορία με ονομαστική κλήση. Θα ήθελα να έχουμε ένα φυλλάδιο με τους νέους κανονισμούς που προέρχονται από τη Διάσκεψη των Προέδρων, έτσι ώστε οι βουλευτές να κατανοούν τί συμβαίνει, διότι πολλοί δεν γνωρίζουν. Είχαμε ένα περιστατικό σήμερα το πρωί όταν μια ψηφοφορία διεξήχθη πέντε λεπτά νωρίτερα απ' ό, τι έπρεπε. Πρέπει να έχουμε κάποιους κανονισμούς έτσι ώστε οι βουλευτές να μην χάνουν τις ψηφοφορίες.

<SPEAKER ID=89 LANGUAGE="EN" NAME="Ewing">
Κύριε Πρόεδρε, και εγώ συντάσσομαι με την άποψη του κ. Falconer και κάνω την ίδια επισήμανση με εκείνον. Ως η μεγαλύτερη σε ηλικία βουλευτής του παρόντος Σώματος, θεωρώ προσβλητικό να δέχονται οι βουλευτές να τους συμπεριφέρονται με έλλειψη σεβασμού. Αυτό βάζει το Ταμείο των Βουλευτών σε πολύ δύσκολη θέση διότι, για παράδειγμα, μία ομάδα θα μπορούσε σε μια μεσονύκτια συνεδρίαση να διπλασιάσει τον αριθμό των ψηφοφοριών που έγιναν με ονομαστική κλήση κατά την ώρα των ψηφοφοριών, και αυτό θα σήμαινε ότι θα γινόταν σε όλους τους βουλευτές παρακράτηση του μισού από το ποσό το οποίο λαμβάνουν για την παρακολούθηση συνεδριάσεων. Μπορείτε να φανταστείτε το χάος που θα προκύψει από αυτό; Επιθυμώ λοιπόν να σημειωθεί η παρουσία μου, είτε συμμετείχα σε μία ψηφοφορία με ονομαστική κλήση είτε όχι. Θέλω να διαμαρτυρηθώ με εξαιρετικά έντονο τρόπο και να ρωτήσω όλους: είστε πρόβατα ή μέλη Κοινοβουλίου;
<P>
(Χειροκροτήματα)

<SPEAKER ID=90 LANGUAGE="EN" NAME="Gallagher">
Κύριε Πρόεδρε, επιθυμώ και εγώ να πω ότι συντάσσομαι με τα σχόλια των συναδέλφων μου και να σημειωθεί η παρουσία μου εδώ σήμερα, ανεξάρτητα από τη συμμετοχή μου ή όχι σε ψηφοφορία με ονομαστική κλήση.

<SPEAKER ID=91 LANGUAGE="EN" NAME="Killilea">
Κύριε Πρόεδρε, ως Προεδρεύων του Σώματος των Κοσμητόρων, επιθυμώ να ενημερώσω τους κκ. βουλευτές - και ιδιαίτερα τον κ. Falconer - ότι οι οδηγίες που έλαβε την περασμένη εβδομάδα από τους Κοσμήτορες στην πραγματικότητα διαβιβάστηκαν σε αυτούς από το Προεδρείο. Επιθυμώ να σας δώσω την πλήρη διαβεβαίωσή μου σχετικά με αυτό. Ας γίνει γνωστό σε κάθε μέλος του παρόντος Σώματος ότι εμείς οι Κοσμήτορες εφαρμόζουμε τον κανονισμό όπως αποφασίστηκε από το Προεδρείο.

<SPEAKER ID=92 LANGUAGE="EN" NAME="Falconer">
Κύριε Πρόεδρε, οι παρατηρήσεις του κ. Killilea φαίνεται να έρχονται σε αντίθεση με τις προηγούμενες παρατηρήσεις σας. Σε απάντηση του αιτήματός μου να καλούμαι κάθε φορά που γίνεται ψηφοφορία με ονομαστική κλήση και αναφερόμενος στο σημείωμα του Σώματος των Κοσμητόρων είπατε ότι τη συνεδρίαση δεν τη διευθύνει το Σώμα των Κοσμητόρων. Συμφωνώ μαζί σας. Ο κ. Killilea κατέστησε απόλυτα σαφές ότι το Σώμα των Κοσμητόρων ενήργησε βάσει των οδηγιών που έλαβε από το Προεδρείο, συνεπώς το Προεδρείο διευθύνει τη συνάντηση και εσείς προεδρεύετε. Επαναλαμβάνω το αίτημά μου ότι επιθυμώ να εκφωνείται το όνομά μου πριν από κάθε ψηφοφορία με ονομαστική κλήση.

<SPEAKER ID=93 LANGUAGE="FR" NAME="Antony">
Κύριε Πρόεδρε, γνωρίζαμε για το "Κολοβό» κοινοβούλιο· σήμερα, θέλουμε να δημιουργήσουμε ένα κοινοβούλιο πιονιών. Όλοι οι βουλευτές είναι ελεύθεροι να ψηφίσουν ή να μην ψηφίσουν. Με τις διαδικαστικές και γραφειοκρατικές οδηγίες που επινοείτε, υποβαθμίζετε πλήρως το Κοινοβούλιο αυτό.

<SPEAKER ID=94 NAME="Santini">
Κύριε Πρόεδρε, ύστερα από αυτή τη σειρά παρεμβάσεων, θα ήθελα να κάνω μία πρόταση. Επειδή πιστεύω ότι σε αυτή τη συνεδρίαση ολομέλειας δεν θα μπορέσουμε να αντιμετωπίσουμε με ψυχραιμία και να εφαρμόσουμε αυτή την οδηγία, ζητώ να τεθεί η πρόταση σε ψηφοφορία, τουλάχιστον να αναβληθεί για την επόμενη περίοδο συνόδου η εφαρμογή αυτής της διάταξης ή να τη θέσουμε υπό συζήτηση στο Κοινοβούλιο προτού την καταστήσουμε εκτελεστή.

<SPEAKER ID=95 NAME="Πρόεδρος">
Αγαπητοί συνάδελφοι, κατ' αρχάς θα ήθελα να ευχαριστήσω όλους τους ομιλητές, που μας έδωσαν την ευκαιρία να συζητήσουμε το σημαντικό αυτό θέμα. Δεύτερον, θα επιθυμούσα, για να καθησυχάσω ορισμένους από εσάς, να διευκρινίσω ότι προφανώς είστε ελεύθεροι να ψηφίσετε ή να μην ψηφίσετε, γεγονός που είναι θεμελιώδες για κάθε κοινοβούλιο και για κάθε βουλευτή. Το δικαίωμα της ψήφου ή της άρνησης ψήφου αποτελεί στοιχειώδες δικαίωμα των βουλευτών. Τρίτον, εκπλήσσομαι ωστόσο που κατακρίνετε τις παροτρύνσεις για πολυάριθμη παρουσία των βουλευτών στις ψηφοφορίες, γιατί η ψηφοφορία δεν συνιστά μόνο δικαίωμα, αλλά και υποχρέωση του βουλευτή. Με χαρά, εξάλλου, διαπιστώνω ότι είμαστε περισσότεροι, όπως νομίζω, κάτι που είχε να συμβεί εδώ και αρκετό καιρό.
<P>
Το Προεδρείο θα λάβει υπόψη όλες τις παρεμβάσεις και εννοείται ότι θα επανεξετάσει το ζήτημα μετά από μερικούς μήνες, όπως διευκρινίζει στην απόφασή του. Σας προτείνω λοιπόν να δοκιμάσετε το σύστημα, να το θέσετε σε εφαρμογή, και θα δούμε στην πράξη πώς διαμορφώνεται η κατάσταση.
<P>
Πρόταση απόφασης του Συμβουλίου περί έγκρισης εκ μέρους της Κοινότητας της απόφασης PARCOM 96/1 σχετικά με τη σταδιακή κατάργηση της χρήσης εξαχρωροαιθανίου στη βιομηχανία μη σιδηρούχων μετάλλων (COM(97)0540 - C40636/97-97/0297(CNS))
<P>
(Το Σώμα εγκρίνει την απόφαση)

<SPEAKER ID=96 NAME="Πρόεδρος">
Κύριε Falconer, όπως σας επεσήμανα, σημείωσα την παρέμβασή σας και, για κάθε ονομαστική ψηφοφοριά, θα καταγράφεστε ως παρών. Μείνετε ήσυχος. Κατά τα λοιπά, όμως, δεν πρόκειται να επιτρέψω να αποσπαστεί η προσοχή μου από μια διαδικαστική κατάχρηση αυτού του είδους.
<P>
Σχετικά με τις τροπολογίες 10 και 18
<SPEAKER ID=97 NAME="Blak">
Κύριε Πρόεδρε, συνιστώ την καταψήφιση της τροπολογίας 10 και αντ' αυτής να ψηφιστεί η τροπολογία 18. Κάναμε ένα σφάλμα στην επιτροπή. Διαγράψαμε μια φράση που δεν έπρεπε να διαγραφεί. Η εν λόγω φράση συγκεκριμενοποιεί το πώς πρέπει να γίνεται η ενημέρωση και η εκπαίδευση.
<P>
Σχετικά με την τροπολογία 11
<SPEAKER ID=98 NAME="Blak">
Στο δανέζικο κείμενο δεν υπάρχει καμία αμφιβολία ως προς τη διατύπωση. Θα θέλαμε να αλλάξουμε την έκφραση work force σε worker's concern. Το να κρατήσουμε το work force σημαίνει ότι πρέπει όλοι οι υπάλληλοι μιας επιχείρησης να αποφασίσουν αν ένας μεμονωμένος εργαζόμενος θα υποβληθεί σε εξέταση υγείας. Αν το αλλάξουμε σε worker's concern , τότε ο καθένας μεμονωμένα θα μπορεί να αποφασίζει. Πρόκειται δηλαδή απλώς για μια αλλαγή της γλωσσικής διατύπωσης προκειμένου να αποφευχθεί η δημιουργία αμφιβολιών.

<SPEAKER ID=99 NAME="Πρόεδρος">
Υπάρχουν αντιρρήσεις για την προφορική αυτή τροπολογία;
<P>
(Ο Πρόεδρος διαπιστώνει ότι δεν υπάρχει αντίρρηση για την υποβολή της προφορικής τροπολογίας)
<P>
(Ο Πρόεδρος αναγγέλλει την έγκριση της κοινής θέσης (όπως τροποποιήθηκε)

<SPEAKER ID=100 LANGUAGE="EN" NAME="Smith">
Kύριε Πρόεδρε, θα ήθελα να διαμαρτυρηθώ επειδή δεν ακολουθείτε καν τον Κανονισμό όπως θεσπίστηκε από το αξιότιμο Προεδρείο. Δεν μου δώσατε τη δυνατότητα να γνωστοποιήσω την παρουσία μου στην Αίθουσα. Επιπλέον, διαμαρτύρομαι που η ευθύνη για αυτό επιρρίφθηκε σε εμάς. Εάν θέλετε να εξετάσετε κάτι, εξετάστε την άποψη του Προεδρείου στο παρόν Κοινοβούλιο. Πρόκειται για μια μεροληπτική άποψη. Εάν θέλετε να εξετάσετε κάτι, εξετάστε εάν ο νέος αυτός Κανονισμός που θεσπίστηκε από το Προεδρείο έχει την έγκριση του Σώματος.

<SPEAKER ID=101 NAME="Πρόεδρος">
Σημειώνω την παρέμβασή σας. Μείνετε ήσυχος. Η παρουσία σας καταγράφηκε από τη Γραμματεία της συνέλευσης. Κατά τα λοιπά, δεν θα ανησυχήσουμε για ένα περιττό γραφειοκρατικό ζήτημα. Η απαραίτητη γραφειοκρατία είναι ήδη αρκετά περίπλοκη.

<SPEAKER ID=102 NAME="Orlando">
Κύριε Πρόεδρε, θα ήθελα να κάνω μόνο μια παρατήρηση: σήμερα το πρωί μερικοί συνάδελφοι, πρώτος από όλους ο αξιότιμος κ. Nassauer, διαπίστωσαν πόσο περιορισμένοι είναι οι πόροι που διατίθενται για το πρόγραμμα FALCONE. Ορισμένοι έβγαλαν το συμπέρασμα ότι θα πρέπει να περιοριστεί η επέκταση των παρεμβάσεων στις δραστηριότητες των δικαστικών και αστυνομικών οργάνων. Οι προβλεπόμενες πιστώσεις είναι πραγματικά περιορισμένες, και ο αξιότιμος κ. Nassauer έχει δίκιο, αλλά ακόμη και εάν οι πόροι είναι περιορισμένοι, εγώ πιστεύω ότι είναι σημαντικό να προβλέψει το Ευρωπαϊκό Κοινοβούλιο μια δράση για τα σχολεία, τα πανεπιστήμια και την κοινωνία των πολιτών για να δηλώσει κατ· αυτό τον τρόπο ότι η καταπολέμηση της Μαφίας και του οργανωμένου εγκλήματος δεν είναι μόνο ένα φαινόμενο δικαστικό και κατασταλτικό ή ένα φαινόμενο που αφορά μόνο την αστυνομία, αλλά επίσης, κυρίως θα έλεγα, ένα φαινόμενο και μια διαδικασία που αφορά την πολιτιστική ευαισθησία.
<P>
Μετά την ψηφοφορία σχετικά με την τροπολογία υπ' αριθ. 27
<SPEAKER ID=103 LANGUAGE="EN" NAME="Oddy">
Κύριε Πρόεδρε, αυτό είναι ένα τυπικό παράδειγμα του τί πρόκειται να συμβεί τώρα. Τόσο ο κ. Eddie Newman όσο και εγώ πατήσαμε τα κουμπιά μας, αλλά τίποτε δεν συνέβη. Με τον νέο κανονισμό θα πρέπει να διακόπτουμε συνέχεια για να σας το λέμε.

<SPEAKER ID=104 NAME="Πρόεδρος">
Μείνετε ήσυχη κυρία Oddy, δεν επρόκειτο για ονομαστική κλήση και, συνεπώς, η ψηφοφορία αυτή δεν ενέπιπτε στη δαιδαλώδη λογιστική μας.
<P>
(Το Σώμα εγκρίνει το ψήφισμα νομοθετικού περιεχομένου)

<SPEAKER ID=105 NAME="Samland">
Κύριε Πρόεδρε, υπάρχει μια δυσκολία. Ανακύπτει και από τις δύο εκθέσεις που έχουν υποβληθεί εδώ, δηλαδή από την έκθεση De Luca και την έκθεση Wemheuer. Και στις δύο εκθέσεις υπάρχει ένα ταυτόσημο χωρίο. Στην έκθεση Wemheuer υπάρχει σ' αυτό το χωρίο μια πρόταση τροπολογίας. Στην έκθεση De Luca δεν υπάρχει πρόταση τροπολογίας. Τώρα θα μπορούσε να συμβεί το εξής: το Κοινοβούλιο θα μπορούσε στη μία έκθεση να ψηφίσει τη μία διατύπωση και στην άλλη έκθεση ακριβώς την αντίθετη. Αυτό περιπλέκει κάπως τα πράγματα σ' αυτό το σημείο.
<P>
Γι' αυτό παρακάλεσα να μου επιτραπεί η επισήμανση ότι για το σημείο αυτό πρέπει να γίνει ξεχωριστή ψηφοφορία. Υπήρξε αυτό το αίτημα. Πρέπει να οδηγήσει σε τροποποίηση της διατύπωσης. Η δυσκολία έγκειται στο ότι το Σώμα πρώτα ψηφίζει για τη μία έκθεση και ύστερα για την πρόταση τροπολογίας στην άλλη έκθεση. Η αντίστροφη σειρά θα διευκόλυνε καλύτερα, γιατί έτσι θα ξέραμε πού βρισκόμαστε. Τότε δεν θα υπήρχε και πρόβλημα με την έκθεση του κ. De Luca. Τελικά θα ήταν απλούστερο αν ψηφίζατε πρώτα για την έκθεση Wemheuer. Τότε θα ξέραμε τί θα προκύψει και θα προσαρμόζαμε ανάλογα και την έκθεση De Luca.

<SPEAKER ID=106 NAME="Πρόεδρος">
Καλώς. Αν ο κ. De Luca συμφωνεί, προτείνω να περάσουμε κατ' αρχάς στην ψηφοφορία επί της έκθεσης της κ. Wemheuer, γεγονός που θα μας επιτρέψει να διευθετήσουμε κόσμια το ζήτημα.

<SPEAKER ID=107 NAME="De Luca">
Kύριε Πρόεδρε, ζήτησα το λόγο ακριβώς σε αυτό το σημείο. Το πρόβλημα που θέτει ο αξιότιμος κ. Samland δεν είναι ένα πραγματικό πρόβλημα γιατί στην πραγατικότητα και οι δύο εκθέσεις, τόσο η δική μου όσο και της αξιότιμης κ. Wemheuer, ζητούν τη δημιουργία, εάν χρειαστεί, μιας εξεταστικής επιτροπής. Η τροπολογία που προτάθηκε αφορά κάτι εντελώς διαφορετικό, το οποίο δεν αντιτίθεται στην εξεταστική επιτροπή: σύμφωνα με αυτήν πρόκειται να εξεταστούν και να χορηγηθούν στην Επιτροπή Ελέγχου του Προϋπολογισμού αντίστοιχες αρμοδιότητες με εκείνες της εξετασικής επιτροπής. Δεν υπάρχει καμία αντίθεση.
<P>
Για το λόγο αυτό ξαφνιάστηκα πράγματι από την αίτησή σας για χωριστή ψηφοφορία που προτάθηκε για το σημείο 10 της έκθεσής μου. Χθες συμφωνήσαμε όλοι να καταγγείλουμε μια συμπεριφορά κωλυσιεργίας της Επιτροπής απέναντι στο Κοινοβούλιο. Ωστόσο, αυτό που θα έπρεπε να είναι το λογικό αποτέλεσμα, η δημιουργία δηλαδή μιας εξεταστικής επιτροπής απαλείφεται. Αυτό που μου φαίνεται υποκριτικό εκ μέρους του Κοινοβουλίου είναι το γεγονός ότι υιοθετεί μια στάση απέναντι στην Επιτροπή και ύστερα δεν την τηρεί.
<P>
Για αυτό λοιπόν, εφόσον δεν υπάρχει αντίφαση ανάμεσα στην εξεταστική επιτροπή και τις νέες αρμοδιότητες της Επιτροπής Ελέγχου του Προϋπολογισμού, δεν πιστεύω ότι είναι απαραίτητο ούτε να τροποποιήσουμε τη σειρά των δύο εκθέσεων, ούτε να εισαγάγουμε μια τέτοια τροπολογία στην έκθεσή μου, σας καλώ μάλιστα να αποσύρετε την αίτηση χωριστής ψηφοφορίας για το σημείο 10, το οποίο είναι το πιο χαρακτηριστικό σημείο της έκθεσής μου.

<SPEAKER ID=108 NAME="Πρόεδρος">
Σας ευχαριστώ, κύριε De Luca. Προτείνω, ωστόσο, να αρχίσουμε από την έκθεση της κ. Wemheuer, γιατί όλα εξαρτώνται από την τύχη που θα έχει η τροπολογία. Ενδέχεται το πρόβλημα να εξαφανιστεί από μόνο του.

<SPEAKER ID=109 NAME="Theato">
Κύριε Πρόεδρε, ήδη το είπατε. Ο κ. De Luca μόλις είπε ότι δεν θέλει χωριστή ψηφοφορία. Επιμένουμε για το σημείο 10 να διεξαχθεί χωριστή ψηφοφορία. Ιδιαιτέρως τώρα επίσης μετά το αποτέλεσμα για την έκθεση Wemheuer και μετά την απάντηση του κ. De Luca, ως εισηγητή, επιμένουμε για μια ξεχωριστή ψηφοφορία σχετικά με το σημείο 10.
<P>
(Το Σώμα εγκρίνει το ψήφισμα)

<SPEAKER ID=110 LANGUAGE="EN" NAME="Andrews">
Κύριε Πρόεδρε, ψήφισα για ορισμένες από τις εκθέσεις και δεν ψήφισα για άλλες, αλλά θα ήθελα απλώς να γνωρίζετε ότι ήμουν παρών. Κάποια στιγμή χρειάστηκε να πάω στην τουαλέτα και στη συνέχεια να πάω έξω και να πάρω έναν καφέ.
<P>
(Γέλια) Κύριε Πρόεδρε, εάν θέλετε να γελοιοποιήσετε αυτό το Κοινοβούλιο, το κάνετε με τον σωστό τρόπο - εσείς και οι δημόσιοι υπάλληλοι που σας συμβουλεύουν - και σας συμβουλεύουν με λάθος τρόπο. Αυτό είναι ένα δημοκρατικό σώμα και όχι η Βόρεια Κορέα ή η Πενάνγκ.

<SPEAKER ID=111 NAME="Πρόεδρος">
Σας υπενθυμίζω, κύριε Andrews, ότι η ψηφοφορία είναι ονομαστική σε αυτό το Κοινοβούλιο.

<SPEAKER ID=112 LANGUAGE="EN" NAME="Truscott">
Kύριε Πρόεδρε, θέλω να αναφέρω ότι ψήφισα υπέρ, κατά την τελική ψηφοφορία. Πάτησα το κουμπί, αλλά το φωτάκι δεν άναψε. Θέλω απλώς να σημειωθεί ότι ψήφισα υπέρ, κατά την τελική ψηφοφορία.

<SPEAKER ID=113 LANGUAGE="DE" NAME="Telkδmper">
Κυριε Πρόεδρε, και για τα δύο μέρη ψήφισα υπέρ. Για το πρώτο μέρος όμως το φωτάκι δεν λειτούργησε.

<SPEAKER ID=114 LANGUAGE="EN" NAME="Howitt">
Κύριε Πρόεδρε, με ευχαρίστηση θα πληροφορηθείτε ότι περιμένω μέχρι να πάω στην τουαλέτα και ότι στην τελική έκθεση ψήφισα υπέρ, ενώ το μηχάνημά μου δεν ψήφισε.

<SPEAKER ID=115 LANGUAGE="EN" NAME="Barton">
Κύριε Πρόεδρε, έχει περάσει τόση ώρα από τότε που ψηφίσαμε, που έχω ξεχάσει εάν το μηχάνημά μου λειτουργούσε ή όχι. Θα σημειώσετε ότι ήμουν παρών;

<SPEAKER ID=116 LANGUAGE="ES" NAME="Colino Salamanca">
Ούτε το δικό μου μηχάνημα λειτούργησε κατά την τελευταία ψηφοφορία. Η ψήφος μου είναι θετική.

<SPEAKER ID=117 NAME="Banotti">
Κύριε Πρόεδρε, το δικό μου μηχάνημα λειτούργησε, αλλά θα ήθελα να πω ότι άργησα κάπως για την ψηφοφορία, επειδή σημειώθηκε καθυστέρηση στην πτήση. Μήπως πρέπει να ζητήσω την ημερήσια αποζημίωσή μου από τη Sabena;

<SPEAKER ID=118 LANGUAGE="FR" NAME="Antony">
Κύριε Πρόεδρε, έχω μια πρόταση να υποβάλω. Τον 18ο αιώνα, όταν τα κηρύγματα του επισκόπου Bourdaloue ήταν υπερβολικά μακροσκελή, διένεμαν ένα βάζο που, στα γαλλικά, ονομαζόταν "bourdaloue». Θα μπορούσαμε ενδεχομένως να διανείμουμε ένα τέτοιο όργανο, γεγονός που θα απάλλασσε τους συναδέλφους από την ανάγκη να σηκώνονται για να πηγαίνουν στην τουαλέτα.
<P>
(Γέλια)

<SPEAKER ID=119 LANGUAGE="DE" NAME="Rack">
Κύριε Πρόεδρε, κοίταξα τώρα προσεκτικά και κατέγραψα με προσοχή το γεγονός ότι στις ψηφοφορίες δεν ψηφίζετε μαζί μας και, ως εκ τούτου, ούτε στις ψηφοφορίες με ονομαστική κλήση. Πιστεύω το Σώμα συμφωνεί μαζί μου ότι παρ' όλα αυτά κερδίζετε το σημερινό σας μεροκάματο.
<P>
(Χειροκροτήματα)

<SPEAKER ID=120 NAME="Πρόεδρος">
Σας ευχαριστώ, κύριε Rack. Πράγματι, έκανα χρήση του προνομίου να μην συμμετάσχω στην ψηφοφορία γιατί, σύμφωνα με το γαλλικό έθιμο, δεν λαμβάνουμε μέρος στην ψηφοφορία όταν προεδρεύουμε στις συνεδριάσεις.

<SPEAKER ID=121 LANGUAGE="EN" NAME="McΜillan-Scott">
Κύριε Πρόεδρε, λυπούμαι που καθυστερώ τις διαδικασίες, αλλά μέχρι τώρα συνειδητά δεν έχω ψηφίσει επί της έκθεσης αυτής. Στην πραγματικότητα, δεν συμφωνώ με την έκθεση στο σύνολό της.
<P>
Ως θέμα αρχής, έχουμε ελευθερία έκφρασης. Μόλις ψηφίσαμε επί της παραγράφου 108, που ζητά να υπάρχει ελευθερία έκφρασης. Η άλλη πλευρά του νομίσματος αυτού είναι το δικαίωμα στη σιωπή. Προτείνω να ασκήσω το δικαίωμά μου να σιωπήσω. Δεν πληρώνομαι για να ψηφίσω εδώ: πληρώνομαι για να είμαι μέλος του Κοινοβουλίου.
<P>
(Χειροκροτήματα) Σας προκαλώ να θέσετε σε ψηφοφορία στο τέλος της παρούσας περιόδου συνόδου το αίτημα επανεξέτασης του εν λόγω κανόνα από το Προεδρείο πριν από την επόμενη σύνοδο της ολομέλειας στο Στρασβούργο.
<P>
(Χειροκροτήματα)
<SPEAKER ID=122 NAME="Πρόεδρος">
Κύριε McMillan-Scott, η παρατήρησή σας θα ληφθεί υπόψη, όπως άλλωστε και όλες οι παρατηρήσεις των συναδέλφων. Το Προεδρείο θα έχει την ευκαιρία να ασχοληθεί επιμελώς με το εν λόγω πρόβλημα.

<SPEAKER ID=123 NAME="Crowley">
Κύριε Πρόεδρε, απλώς επιθυμώ να σημειωθεί στα επίσημα πρακτικά ότι είμαι εδώ παρών, αλλά ότι δεν συμμετέχω στην ψηφοφορία.

<SPEAKER ID=124 LANGUAGE="FR" NAME="Pasty">
Κύριε Πρόεδρε, οι βουλευτές της Ομάδας Ένωση για την Ευρώπη συμμετείχαν σε όλες τις ψηφοφορίες, αλλά δεν θα συμμετάσχουν στην τελική ψηφοφορία γιατί στη συγκεκριμένη έκθεση υπάρχουν πράγματα που είναι αποδεκτά και άλλα που δεν είναι. Δεν μπορούμε λοιπόν να σχηματίσουμε σφαιρική κρίση. Κατά συνέπεια, σας ζητώ να καταγράψετε όλους τους βουλευτές που δεν θα συμμετάσχουν στην ψηφοφορία, αρχής γενομένης από εμένα.

<SPEAKER ID=125 NAME="Πρόεδρος">
Μείνετε ήσυχος· όλα αυτά θα καταγραφούν.

<SPEAKER ID=126 LANGUAGE="EN" NAME="Chichester">
Kύριε Πρόεδρε, επιθυμώ μέσω υμών να συγχαρώ το Προεδρείο που γελοιοποίησε το Σώμα ακόμη περισσότερο με αυτήν την παιδιάστικη και θλιβερή διαδικασία. Ελπίζω ότι το Προεδρείο θα επανεξετάσει το θέμα.
<P>
(Χειροκροτήματα)

<SPEAKER ID=127 LANGUAGE="IT" NAME="Azzolini">
Κύριε Πρόεδρε, σας παρακαλώ να σημειώσετε ότι είμαι παρών, αλλά δεν θα λάβω μέρος στην ψηφοφορία.

<SPEAKER ID=128 LANGUAGE="FR" NAME="Giansily">
Κύριε Πρόεδρε, θα ήθελα απλώς να σας επισημάνω ότι ψηφίσαμε μια έκθεση για τα ανθρώπινα δικαιώματα, ενώ γελοιοποιήσαμε, όλη την ημέρα, το απαράγραπτο δικαίωμα του άνδρα και της γυναίκας να πηγαίνουν στις τουαλέτες χωρίς να δέχονται κυρώσεις.

<SPEAKER ID=129 LANGUAGE="FR" NAME="Nordmann">
Κύριε Πρόεδρε, θα ήθελα, χωρίς άλλα σχόλια, να σας επισημάνω την παρουσία μου, γιατί δεν επιθυμώ να συμμετάσχω στην τελική ψηφοφορία.

<SPEAKER ID=130 LANGUAGE="EN" NAME="Κατηφόρης">
Κύριε Πρόεδρε, συμμερίζομαι τη δυσαρέσκεια των συναδέλφων μας σχετικά με το στενόμυαλο αυτό μέτρο. Επιθυμώ να προσθέσω ότι δεν είναι το μόνο στενόμυαλο μέτρο που μας εξοργίζει και μας εξευτελίζει: υπάρχουν και πολλά άλλα. Εάν πρόκειται να διαμαρτυρηθούμε, προς Θεού, ας μην είμαστε τόσο επιλεκτικοί, αλλά ας εξετάσουμε όλους τους στενόμυαλους περιορισμούς που έχουν επιβληθεί στους βουλευτές και μας έχουν ταπεινώσει πρόσφατα.
<P>
(Χειροκροτήματα)

<SPEAKER ID=131 LANGUAGE="DE" NAME="Mόller">
Κύριε Πρόεδρε, αγαπητοί συνάδελφοι, ασφαλώς μπορεί κανείς να έχει διαφορετική άποψη σχετικά με το ποια σημασία έχει αυτή η νέα ρύθμιση για μας, ως βουλευτές, και για το πώς εμείς θα την χειριστούμε εσωτερικά. Όμως κατά την γνώμη μου δεν υπάρχει καμία διϊστάμενη άποψη σχετικά με αυτό που μπορεί τώρα κιόλας να καταγραφεί ως επιτυχία του Κοινοβουλίου: τα τελευταία χρόνια, όσο μπορώ να θυμηθώ, δεν υπήρξε ποτέ το μεσημέρι της Τρίτης ψηφοφορία όπου να παρευρίσκονταν άνω των 500 βουλευτών στο Κοινοβούλιο αυτό. Προς τα έξω αυτό είναι μια επιτυχία που δεν θα έπρεπε να υποτιμούμε, ανεξάρτητα από το αν θα μείνουμε σ' αυτή τη ρύθμιση ή όχι.

<SPEAKER ID=132 NAME="Happart">
) Κύριε Πρόεδρε, πεινάω, μπορούμε να προχωρήσουμε στην τελική ψηφοφορία και να φύγουμε;

<SPEAKER ID=133 LANGUAGE="EN" NAME="Tomlinson">
Kύριε Πρόεδρε, σχετικά με το ίδιο θέμα που ανέφερε ο κ. Happart, θέλω να ψηφίσω και στη συνέχεια να φάω.
<P>
(Το Σώμα εγκρίνει το ψήφισμα)

<SPEAKER ID=134 NAME="Baldi">
Κύριε Πρόεδρε, θα ήθελα να επισημάνω ότι είμαι παρούσα, όπως και οι συνάδελφοί μου, αλλά δεν έλαβα μέρος στην ψηφοφορία.

<SPEAKER ID=135 LANGUAGE="EN" NAME="Gallagher">
Κύριε Πρόεδρε, ήμουν στην Αίθουσα καθ' όλη τη διάρκεια των ψηφοφοριών. Ως θέμα αρχής, δεν ψήφισα σε καμία, αλλά επιθυμώ να σημειώσετε ότι ήμουν παρών, συμμορφούμενος με τον νέο κανόνα.

<SPEAKER ID=136 NAME="De Luca">
Κύριε Πρόεδρε, δεδομένου ότι δεν μου δόθηκε η δυνατότητα να μιλήσω προηγουμένως, είμαι υποχρεωμένος, αντίθετα από την άποψή μου, να ψηφίσω "λευκό», για να επισημάνω την παρουσία μου. Δεν επιθυμούσα να λάβω μέρος στην ψηφοφορία, γιατί αυτή η έκθεση, έτσι όπως τροποποιήθηκε με τόσες ψηφοφορίες, οπωσδήποτε δεν με πείθει σε όλα τα σημεία. Παρόλα αυτά, θα ήθελα να επισημάνω, κύριε Πρόεδρε, ότι εάν σήμερα η παρουσία στην αίθουσα συνεδριάσεων είναι πιο δυναμική, αυτό δεν αποτελεί σημάδι μεγάλου σεβασμού, αντίθετα αποτελεί σημάδι υποτίμησης αυτού του Κοινοβουλίου, γιατί υποχρεώθηκε να το κάνει υπό κάποιες συνθήκες που οπωσδήποτε δεν αναδεικνύουν την ελευθερία του βουλευτή.
<P>
(Χειροκροτήματα)

<SPEAKER ID=137 LANGUAGE="EN" NAME="Hallam">
Kύριε Πρόεδρε, θέλω να δηλώσω ότι η νέα απόφαση της Προεδρίας έχει την απόλυτη υποστήριξή μου. Η σημερινή ήταν μία από τις ψηφοφορίες με τη μεγαλύτερη προσέλευση στο παρόν Κοινοβούλιο.

<SPEAKER ID=138 LANGUAGE="EN" NAME="Falconer">
Κύριε Πρόεδρε, προφανώς δεν συμφωνώ με τον κ. Hallam. To Koινοβούλιο έχει τα δικά του δικαιώματα πάνω στα εν λόγω θέματα. Αυτή είναι η σημασία της κυριαρχίας. Στην πρώτη ψηφοφορία με ονομαστική κλήση εγώ δεν ψήφισα, αλλά το μηχάνημά μου ψήφισε. Δεν ξέρω πώς συνέβη κάτι τέτοιο. Ίσως κάποιοι πήραν την κατάσταση στα χέρια τους.
<P>
Πάνω στο δεύτερο θέμα, μου στερήσατε το δικαίωμα να δηλώσω σε ποιες ψηφοφορίες επιθυμούσα να συμμετάσχω. Θα σας ενημέρωνα ότι συμμετείχα σε ορισμένες ψηφοφορίες με ονομαστική κλήση, και ιδιαίτερα σε εκείνες με θέμα τα ανθρώπινα δικαιώματα.
<P>
Τρίτον, ασφαλώς θα λάβετε υπόψη την αίσθηση που υπάρχει στο παρόν Σώμα, το οποίο ανεξάρτητα από τον κ. Hallam, θεωρεί ότι κάποιο πρόβλημα υπάρχει στο Βασίλειο της Δανιμαρκίας - και μάλιστα κάποιο πολύ σοβαρό πρόβλημα.
<P>
Τέταρτον, παρατήρησα ότι ο Πρόεδρος κ. Gil-Robles δεν ήταν παρών στην Αίθουσα κατά την ώρα της ψηφοφορίας. Υποθέτω ότι θα γίνει παρακράτηση του 50 % των αποζημιώσεων που λαμβάνει. Τέλος, σας συγχαίρω για τον τρόπο με τον οποίο χειριστήκατε σήμερα το εν λόγω θέμα.

<SPEAKER ID=139 LANGUAGE="EN" NAME="Ewing">
Κύριε Πρόεδρε, επιθυμώ να αναφερθώ σε ένα διαδικαστικό θέμα στα πλαίσια του κανόνα υπ' αριθ. 163. Ο κανόνας αυτός ορίζει σαφώς ότι οποιοσδήποτε βουλευτής μπορεί να προτείνει τροποποιήσεις στον Κανονισμό, αλλά ότι οι τροποποιήσεις θα μεταφραστούν, θα εκδοθούν, θα διανεμηθούν και θα παραπεμφθούν στην αρμόδια επιτροπή, η οποία τις εξετάζει και αποφασίζει κατά πόσον θα τις υποβάλει στο Κοινοβούλιο. Η επιτροπή αυτή θα είναι η Επιτροπή Κανονισμού, Ελέγχου της Εντολής και Ασυλιών.
<P>
Θα ήθελα επίσης να επισημάνω ότι η ψηφοφορία πρέπει να είναι το βασικότερο θέμα για ένα βουλευτή. Αυτό περιλαμβάνει το δικαίωμα ψήφου, αλλά και το δικαίωμα μη ψήφου. Σε ένα σημείο, κ. Πρόεδρε, χρησιμοποιήσατε τη φράση "καθήκον ψήφου», πράγμα που αμφισβητώ. Δεν έχουμε υποχρέωση να ψηφίζουμε, αλλά να γνωρίζουμε το αντικείμενο της ψηφοφορίας και τότε εναπόκειται σε εμάς εάν θα ψηφίσουμε ή όχι. Αυτό αποτελεί παρέμβαση σε ένα θεμελιώδες δικαίωμα και αποτελεί πολύ σοβαρό θέμα. Δεν είναι απλώς θέμα διοικητικού χαρακτήρα, αλλά έχει πολιτικές επιπτώσεις που επηρεάζουν το δικαίωμα επανεκλογής μας από τους πολίτες. Σε καμία περίπτωση δεν έπρεπε να συμβεί με τον τρόπο που συνέβη. Με την ευκαιρία, δεν εξαιρούνται οι Πρόεδροι, όπως αναφέρει το περίεργο σημείωμα που λάβαμε από τις ομάδες μας.
<P>
Ζητώ το θέμα αυτό να παραπεμφθεί αμέσως στην Επιτροπή Κανονισμού. Είδατε ποια είναι η αίσθηση που υπάρχει στο Σώμα. Δεν είμαι μόνο εγώ. Δεν είναι αξιοπρεπές να μας λέτε ότι πρέπει να είμαστε εδώ και να ψηφίσουμε. Η απόφαση αυτή είναι δική μας και οι ψηφοφόροι μας θα κρίνουν εάν επιτελούμε ή όχι το καθήκον μας, όχι το Προεδρείο του Κοινοβουλίου.

<SPEAKER ID=140 NAME="Πρόεδρος">
Κυρία Ewing, νομίζω ότι σχεδόν συμφωνούμε. Όπως και εσείς, χάρηκα που είδα τόσο πολλούς από τους βουλευτές μας να είναι εδώ παρόντες και να ασκούν το δικαίωμα ψήφου ή μη ψήφου. Έδωσα το παράδειγμα τί πρέπει να κάνει ένας βουλευτής που δεν θέλει να ψηφίσει. Οφείλει να ενημερώσει τη Γραμματεία της συνέλευσης και να ακολουθήσει τη συνεδρίαση. Όμως, νομίζω ότι θα συμφωνήσετε μαζί μου - και δεν είστε μόνο η μεγαλύτερη σε ηλικία βουλευτής, αλλά και ένα από τα πλέον δραστήρια μέλη στο Κοινοβούλιο αυτό - ότι αποτελεί πολύ μεγάλη χαρά να έχουμε τόσο πολλούς συναδέλφους για μία τόσο σημαντική ψηφοφορία.
<P>
(Διακοπή από την κ. Ewing) Κυρία Ewing, βεβαίως και μπορείτε να προτείνετε μια αλλαγή στον Κανονισμό. Μέχρι στιγμής δεν έχει γίνει καμία αλλαγή.

<SPEAKER ID=141 NAME="Παπακυριαζής">
Και σήμερα, όπως πάντοτε, συμμετέχοντας κανονικά στην όλη κοινοβουλευτική διαδικασία, πήρα μέρος στις ψηφοφορίες και στις ονομαστικές, μεταξύ α υτών).
<P>
Όμως σήμερα αισθάνομαι ότι βρίσκομαι (κάτω από το "Νέο Σύστημα» ελέγχου της παρουσίας) σε μία απαράδεκτη κατάσταση: να φαίνεται ότι ψηφίζω μόνο και μόνο για να είμαι "εντάξει» και έτσι να μην χάσω κάποια χρήματα!!!
<P>
Θεωρώ ότι η κατάσταση αυτή με προσβάλλει προσωπικά. Θεωρώ ότι η κατάσταση αυτή υπονομεύει το κύρος και την πολιτική προοπτική του Ευρωπαϊκού Κοινοβουλίου.
<P>
Διαμαρτύρομαι έντονα.

<SPEAKER ID=142 NAME="Kirsten Jensen, Blak, Sindal και Iversen">
Οι Δανοί σοσιαλδημοκράτες υπερψηφίζουν το κείμενο της Επιτροπής για την κατάργηση της χρήσης εξαχλωροαιθανίου στη βιομηχανία μη σιδηρούχων μετάλλων, διότι είναι σημαντικό να περιοριστεί η χρήση αυτών των ουσιών για την προστασία του περιβάλλοντος. Είναι όμως λυπηρό ότι η αρχική πρόταση της PARCOM, που περιείχε αυστηρότερους περιορισμούς της διάθεσης στην αγορά και της χρήσης του εξαχλωροαιθανίου, αποδυναμώθηκε λόγω των εξαιρέσεων. Είναι πραγματικά θλιβερό να συμβαίνει κάτι τέτοιο, διότι το Ευρωπαϊκό Κοινοβούλιο πρότεινε το ίδιο αυτές τις εξαιρέσεις κατά πλειοψηφία!
<P>
Σύσταση για δεύτερη ανάγνωση Blak (A4-0051/98)
<SPEAKER ID=143 NAME="Titley">
Με μεγάλη ευχαρίστηση ψηφίζω σήμερα υπέρ της παρούσας έκθεσης. Η προστασία των ανθρώπων από κινδύνους που συνδέονται με τις χημικές ουσίες στον χώρο εργασίας είναι ένα ζωτικό θέμα υγείας και ασφάλειας, δεδομένου του αριθμού των συμπολιτών μας που εργάζονται καθημερινά με τις ουσίες αυτές.
<P>
Είναι ορθό να πούμε ότι η Επιτροπή οφείλει να αξιολογήσει πόσο επιτυχώς οι κυβερνήσεις της Ευρωπαϊκής Ένωσης έχουν επιβάλει τα ενδεικτικά επίπεδα ασφαλείας για την έκθεση σε χημικές ουσίες κατά την εργασία. Πρέπει να δούμε κατά πόσον απαιτούνται υποχρεωτικά επίπεδα ασφάλειας για να εξασφαλίσουμε την τήρηση των προτύπων.
<P>
Η παρούσα έκθεση ορθά επίσης καλεί να δοθεί κατάλληλη ενημέρωση και κατάρτιση όσον αφορά την ασφάλεια των εργαζομένων σχετικά με τις χημικές ουσίες που χρησιμοποιούν. Αυτοί που θα επιβάλλουν με τον καλύτερο τρόπο τους νόμους σε σχέση με την ασφάλεια είναι ένα καλά ενημερωμένο προσωπικό, η ασφάλεια του οποίου διακυβεύεται, όπως και του γενικότερου πληθυσμού που μένει κοντά σε εταιρείες όπου χρησιμοποιούνται δυνητικά επικίνδυνες χημικές ουσίες.
<P>
Τίποτε από όσα γίνονται σε επίπεδο Ευρωπαϊκής Ένωσης δεν πρέπει να σταματήσει τα κράτη μέλη από το να προχωρήσουν ακόμη πιο πέρα, εφόσον το επιθυμούν, στον προσδιορισμό επιπέδων προστασίας στους χώρους εργασίας. Όμως, η ενιαία αγορά μας χρειάζεται ελάχιστα κοινά πρότυπα ασφαλείας, καθώς και ανοικτό ανταγωνισμό. Οι ασφαλείς εταιρείες είναι συνήθως και επιτυχημένες εταιρείες.
<P>
Έκθεση E. Mann (A4-0025/98)
<SPEAKER ID=144 NAME="Εφραιμίδης">
Μετά τη διάλυση της Σοβιετικής 'Ενωσης η Ουκρανία όπως και οι άλλες Δημοκρατίες της τέως ΕΣΣΔ οδηγήθηκαν στην καταστροφή του βιομηχανικού και κοινωνικού τους ιστού και στην ταχεία διόγκωση του ελλείμματος του ισοζυγίου πληρωμών με αποτέλεσμα οι λαοί τους να βρίσκονται σε οικτρή οικονομική κατάσταση. Η άμεση ανάγκη αναστροφής αυτής της πορείας δεν μπορεί να καλυφθεί με τη συνεχή χορήγηση δανείων που, αντίθετα, αυξάνουν μακροπρόθεσμα το έλλειμμα του ισοζυγίου πληρωμών και μειώνουν τις παραγωγικές δυνατότητες της χώρας.
<P>
Η χορήγηση τέτοιων δανείων που αντιμετωπίζει βραχυπρόθεσμα το πρόβλημα, πραγματοποιείται ουσιαστικά για να καλύψει τις εξαγωγές των ευρωπαϊκών επιχειρήσεων στην Ουκρανία. Η τρίτη κατά σειρά ενίσχυση της Ουκρανίας τα τελευταία χρόνια έχει σαν κύριο και πρωταρχικό στόχο την εξαγωγή του ευρωπαϊκού μοντέλου ανάπτυξης, τη διείσδυση στην αγορά αυτής της χώρας και τον έλεγχο των πολιτικών και κοινωνικών εξελίξεων μέσα από τους ίδιους τους όρους που επιβάλλονται για τη χορήγηση αυτών των δανείων και τον μετέπειτα έλεγχο χρησιμοποίησης τους.
<P>
Δεν είναι τυχαίο ότι το δάνειο αυτό δίνεται - ή η Ευρωπαϊκή 'Ενωση υπόσχεται να δοθεί - λίγες μόλις εβδομάδες πριν από τις βουλευτικές εκλογές στην Ουκρανία με σκοπό την άμεση παρέμβαση στην πολιτική ζωή της χώρας και τον έλεγχο της οικονομικής πολιτικής που εφαρμόζεται. Δεν είναι επίσης τυχαίο ότι παρεμβάλλεται σε μια στιγμή όξυνσης των κοινωνικών αντιπαραθέσεων λόγω της πολύμηνης καθυστέρησης στην καταβολή μισθών.
<P>
Με την πείρα του λαού μας από παρόμοια δάνεια, πρέπει να υπογραμμίσουμε: »φοβού τους Δαναούς και δώρα φέροντες»!
<P>
Τέλος, η κατάσταση και η ασφάλεια της σαρκοφάγου του κατεστραμμένου τμήματος του πυρηνικού σταθμού Τσερνομπίλ καθώς και η λειτουργία των υπολοίπων τμημάτων του δεν μπορεί να αποτελεί το άλλοθι, τόσο της Ευρωπαϊκής 'Ενωσης για παρέμβαση στα εσωτερικά της Ουκρανίας όσο και της Ουκρανικής κυβέρνησης και της ουκρανικής μαφίας για να απομυζούν τους πόρους που υποτίθεται ότι προορίζονται για την προστασία της ασφάλειας και της υγείας των πολιτών και την ανάπτυξη της χώρας, ούτε μπορεί να αποτελεί το άλλοθι για την ενίσχυση του οικονομικού πολέμου που εξαπέλυσαν δυτικές επιχειρήσεις πυρηνικής τεχνολογίας με πρόσχημα την ασφάλεια των πολιτών.

<SPEAKER ID=145 NAME="Kirsten Jensen, Blak, Sindal και Iversen">
Οι Δανοί σοσιαλδημοκράτες υπερψηφίζουν την έκθεση της κ. Mann σχετικά με την παροχή βοήθειας στην Ουκρανία. Η οικονομική κατάσταση στην Ουκρανία συνεχίζει να είναι πολύ δυσχερής και έχουμε υποχρέωση στην ΕΕ να βοηθήσουμε την Ουκρανία να επιλύσει τα προβλήματά της. Θέλουμε παρά ταύτα να υπογραμμίσουμε ότι ανησυχούμε ιδιαίτερα για το αν η Ουκρανία ανταποκρίνεται στη δέσμευσή της να καταργήσει τη θανατική ποινή. Πληροφορίες από τη Διεθνή Αμνηστία δείχνουν ότι 264 άτομα περιμένουν την εκτέλεσή τους στις ουκρανικές φυλακές. Στο μεταξύ, τα δικαστήρια συνεχίζουν να απονέμουν τη θανατική ποινή σε ακόμη περισσότερους. Αυτό είναι εντελώς ανεπίτρεπτο. Παροτρύνουμε θερμότατα την ουκρανική κυβέρνηση να καταργήσει τη θανατική ποινή και πάραυτα να προβεί στις κατάλληλες ενέργειες για να βελτιωθεί η κατάσταση των ανθρωπίνων δικαιωμάτων στην Ουκρανία.

<SPEAKER ID=146 NAME="Lindqvist">
Υπερψήφισα την έκθεση, αλλά θεωρώ ότι η εκταμίευση του δανείου πρέπει να γίνει μετά από μία αξιολόγηση της προόδου του προγράμματος για το κλείσιμο του Τσερνομπίλ, δηλαδή θα πρέπει και η Ουκρανία επίσης να εκπληρώσει το δικό της κομμάτι της συμφωνίας για το κλείσιμο του Τσερνομπίλ προτού καταβληθούν οι πόροι.

<SPEAKER ID=147 NAME="Van Dam">
Η Ουκρανία αντιμετωπίζει μια επίπονη διαδικασία μεταρρύθμισης. Θετικά στοιχεία είναι ότι ελευθερώθηκαν οι τιμές και οι τιμές συναλλάγματος, ότι μειώθηκε αισθητά το δημόσιο έλλειμμα, ότι μειώθηκε και ο πληθωρισμός και ότι ξεκίνησε ένα μεγάλο πρόγραμμα ιδιωτικοποίησης. Παρά ταύτα, η συνάδελφος κ. Mann εκφράζει στην έκθεσή της δικαιολογημένες αμφιβολίες για τη σημερινή οικονομική κατάσταση στην Ουκρανία.
<P>
Όσον αφορά την πρόοδο των μεταρρυθμίσεων στην Ουκρανία, οι απόψεις αποκλίνουν. Το ΔΝΤ φάνηκε πέρυσι τον Νοέμβριο πολύ θετικό για την κατάσταση στην Ουκρανία και γι' αυτό το λόγο επανέλαβε τη χορήγηση πιστώσεων. Η ΕΤΕΑ όμως ήταν πολύ λιγότερο αισιόδοξη και έβγαλε το συμπέρασμα ότι οι μεταρρυθμίσεις στην Ουκρανία αποτελματώθηκαν. Οπότε δικαιολογούνται οι αμφιβολίες για την εξυγίανση στην Ουκρανία.
<P>
Αποδείχθηκε ότι η μετάβαση από μια κατευθυνόμενη οικονομία σε μια οικονομία της ελεύθερης αγοράς δεν εξαρτάται μόνο από οικονομικά δεδομένα. Απαιτείται προ πάντων πολιτική συναίνεση και αυτή ακριβώς λείπει τώρα από την Ουκρανία. Η αντιπαράθεση του μεταρρυθμιστή προέδρου Koetsjma με το Κοινοβούλιο παρεμποδίζει την πρόοδο των μεταρρυθμίσεων.
<P>
Στην πρόταση της Επιτροπής πρέπει να κάνουμε την εξής παρατήρηση: τίθεται το ερώτημα κατά πόσο δικαιολογείται, κατά πόσο δείχνει υπευθυνότητα η παροχή βοήθειας υπό τη μορφή δανείων. Έτσι δεν εκτίθεται άραγε η Ουκρανία μακροπρόθεσμα στον κίνδυνο προβλημάτων αποπληρωμής; Πιστεύουμε ότι πρέπει να συζητηθεί μήπως ένα μέρος της βοήθειας πρέπει να δοθεί υπό τη μορφή δωρεάς.
<P>
Παρά ταύτα, μπορούμε να συμφωνήσουμε με την έκθεση Mann και με την πρόταση νέας μακροπρόθεσμης χρηματοδοτικής στήριξης της Ουκρανίας. Μια τέτοια στήριξη θα συμπληρώσει τη βοήθεια διεθνών χρηματοπιστωτικών ιδρυμάτων και διμερών χορηγών. Ευχόμαστε ότι έτσι η Ουκρανία θα αποκτήσει περιθώρια να συνεχίσει τις οικονομικές μεταρρυθμίσεις της πιο εντατικά.
<P>
Έκθεση Orlando (A4-0017/98)
<SPEAKER ID=148 NAME="Andersson">
Θέλω να ευχαριστήσω τον εισηγητή για την καλοδουλεμένη εργασία του σε έναν τομέα με σημασία για την καταπολέμηση του οργανωμένου εγκλήματος. Με αυτή την αιτιολόγηση ψήφου θέλω να υπογραμμίσω τη στήριξή μου προς την πρόταση τροπολογίας υπ. αριθμ. 29, για αυτά που πρέπει να ληφθούν ιδιαιτέρως υπόψη από δημοσιονομικής πλευράς για τις υποψήφιες χώρες.

<SPEAKER ID=149 NAME="G. Collins">
Εκφράζω την ικανοποίησή μου για τη διάταξη στη Συνθήκη του Αμστερνταμ που δίνει στην Ευρωπαϊκή Ένωση, ως πολιτική οντότητα, πραγματική εξουσία για την καταστολή του οργανωμένου εγκλήματος και της διακίνησης ναρκωτικών.
<P>
Σε μία Ευρωπαϊκή Ένωση όπου υπάρχει μία εσωτερική αγορά με ελεύθερη κυκλοφορία αγαθών, προσώπων, υπηρεσιών και κεφαλαίων, υπάρχει ανάγκη αυξημένης αστυνομικής και δικαστικής συνεργασίας για την αντιμετώπιση των εμπόρων ναρκωτικών που μπορούν να ταξιδέψουν εύκολα σε μία Ευρώπη χωρίς σύνορα.
<P>
Από τη Συνθήκη του Μάαστριχτ, το 1992, υπάρχει συνεργασία σε σημαντικό βαθμό μεταξύ των κρατών μελών της Ένωσης πάνω σε θέματα δικαιοσύνης και εσωτερικών υποθέσεων. Ωστόσο, ορθά έχει γίνει αναδιάρθρωση και αναπροσαρμογή των σχετικών διατάξεων από τη Συνθήκη του Αμστερνταμ, ώστε να λαμβάνεται υπόψη η αλλαγή στον χαρακτήρα του διεθνούς εγκλήματος.
<P>
Η Συνθήκη του Αμστερνταμ μεταφέρει τη μάχη κατά των βαρώνων ναρκωτικών σε τρία διαφορετικά μέτωπα: αυξημένη αστυνομική συνεργασία μεταξύ των κρατών μελών της Ένωσης, αυξημένες εξουσίες στη Europol (την Ευρωπαϊκή Αστυνομική Υπηρεσία) και αυξημένη νομική συνεργασία μεταξύ των κρατών μελών της ΕΕ.
<P>
Ενώ υποστηρίζω πλήρως τις αυστηρές διατάξεις για τον αγώνα κατά των Ευρωπαίων βαρώνων ναρκωτικών, αναφέρω ότι στα πλαίσια της Συνθήκης του Αμστερνταμ παρέχονται επίσης εκτεταμένες και σημαντικές εξουσίες στην Ευρωπαϊκή Ένωση για τη χρηματοδότηση προγραμμάτων πρόληψης των ναρκωτικών και ενημέρωσης, τα οποία αναφέρονται στους κινδύνους των ναρκωτικών για τη δημόσια υγεία.
<P>
Οι λαοί της Ευρώπης πρέπει να πεισθούν ότι η ψήφος υπέρ της Συνθήκης του Αμστερνταμ είναι μια ψήφος που δίνει στην Ευρωπαϊκή Ένωση τις αναγκαίες εξουσίες για την επιτυχία της της καταπολέμησης του διπλού κακού, της διεθνούς διακίνησης ναρκωτικών και του οργανωμένου εγκλήματος.

<SPEAKER ID=150 NAME="Cushnahan">
Η ιρλανδική Προεδρία έδωσε αυξημένη προτεραιότητα στην αντιμετώπιση του οργανωμένου εγκλήματος. Οι προτάσεις αυτές που συζητούμε τώρα αποτελούν μέρος του σχεδίου δράσης για την καταπολέμηση του οργανωμένου εγκλήματος, το οποίο ξεκίνησε από το Ευρωπαϊκό Συμβούλιο του Δουβλίνου.
<P>
Είναι απαραίτητο να παρέχουμε ευκαιρίες για την ανταλλαγή εμπειριών, ιδιαίτερα στους τομείς της συνεργασίας, της συγκέντρωσης πληροφοριών και της κατάρτισης σε εκείνους που είναι υπεύθυνοι για την αντιμετώπιση της διεθνούς εγκληματικής δραστηριότητας στα κράτη μέλη της Ευρωπαϊκής Ένωσης. Δυστυχώς, αν και υπήρξαν συστηματικές και τακτικές επαφές μεταξύ αξιωματούχων και κρατικών λειτουργών από διάφορα κράτη μέλη σε τομείς παραδοσιακής αρμοδιότητας της Ένωσης, όπως η γεωργία, το περιβάλλον, οι κοινωνικές υποθέσεις κλπ., δεν μπορούμε να πούμε το ίδιο για εκείνους που εργάζονται στα Υπουργεία Δικαιοσύνης και Εσωτερικών των διαφόρων κρατών μελών. Το παρόν πρόγραμμα θα βοηθήσει στη βελτίωση της κατάστασης.
<P>
Υποστηρίζω επίσης τη σύσταση του κ. Orlando για τη συμμετοχή εκπροσώπων από τα υποψήφια κράτη μέλη.
<P>
Τέλος, είναι σωστό το εν λόγω πρόγραμμα να αποτίσει φόρο τιμής στον Ιταλό δικαστή Giovanni Falcone, ο οποίος δολοφονήθηκε από διεθνείς εγκληματίες επειδή προασπίστηκε τη δημοκρατία και το κράτος δικαίου κατά των άνομων δραστηριοτήτων τους. Η κληρονομιά που μας άφησε θα αποτελεί πηγή έμπνευσης για άλλους, ώστε να συνεχίσουν τον αγώνα κατά του κακού, οπουδήποτε αυτό βρίσκεται.

<SPEAKER ID=151 NAME="Θεωνάς">
Εκτιμάμε ότι το κύριο βάρος της καταπολέμησης του οργανωμένου εγκλήματος πρέπει να δοθεί στην πρόληψη και θεωρούμε σαν πρωταρχική την ανάγκη αναζήτησης των αιτιών του στο θερμοκήπιο που δημιουργεί το οικονομικό, κοινωνικό και πολιτικό καθεστώς που επικρατεί στις χώρες μας με τις δεκάδες εκατομμύρια ανέργων, αστέγων, πεινασμένων και γενικά κοινωνικά και ατομικά εξαθλιωμένων πολιτών.
<P>
Η μονόπλευρη αντιμετώπιση του προβλήματος, δηλαδή μόνο από την πλευρά της καταστολής, όχι μόνο έχει αποδειχθεί αναποτελεσματική όλα αυτά τα χρόνια εφαρμογής της, αλλά ουσιαστικά αδιαφορεί, εάν δεν τις υποθάλπει, για τις διαπλοκές αστυνομικών, δικαστικών, διοικητικών και άλλων αρχών ακόμα και σε ανώτατα επίπεδα με το οργανωμένο έγκλημα.
<P>
Οι προτάσεις που γίνονται στα πλαίσια της έκθεσης του κ. Orlando για το πρόγραμμα κοινής δράσης FALCONE είναι μεν ενδιαφέρουσες, αλλά δεν αλλάζουν την ουσία της πρότασης, η οποία εγκλωβισμένη στη γενικότερη αντίληψη της απόφασης του 'Αμστερνταμ χαρακτηρίζεται από αναποτελεσματικότητα, γραφειοκρατία, επικάλυψη αρμοδιοτήτων και δραστηριοτήτων με άλλες κοινές δράσεις ενώ εμπεριέχει και ύποπτες ή επικίνδυνες διατάξεις που εάν εκληφθούν ως νέα νομική βάση θα μπορούσαν να διευρύνουν τον χώρο εφαρμογής που προβλέπουν οι Συνθήκες και οι διεθνείς συμβάσεις συνεργασίας και κοινής δράσης των διωκτικών αρχών.
<P>
Ιδιαίτερα είμαστε αντίθετοι σε κάθε προσπάθεια άμεσης ή έμμεσης εμπλοκής ιδιωτικών επιχειρήσεων και οργανισμών ασφάλειας στις διαδικασίες που προβλέπονται από τις κοινοτικές δράσεις και τη χρηματοδότησή τους από την Ευρωπαϊκή 'Ενωση και τα κράτη μέλη, και κύρια στις προσπάθειες συμμετοχής τους στην απαράδεκτη διαδικασία ηλεκτρονικού φακελώματος.
<P>
Η κατάλληλη επιμόρφωση των αρμοδίων υπαλλήλων για τη διερεύνηση, τον έλεγχο και την καταστολή του οικονομικού εγκλήματος που περνάει μέσα από την υψηλή τεχνολογία, τους δημόσιους διαγωνισμούς, την εξαγορά ή εκβιασμό ορισμένων επαγγελμάτων, το ξέπλυμα βρώμικου χρήματος μέσω της νομιμοποίησης εσόδων από παράνομες δραστηριότητες είναι βέβαια αναγκαία, όπως αναγκαία είναι και η ανταλλαγή εμπειριών για την όσο το δυνατόν μεγαλύτερη αποτελεσματικότητα των σχετικών εθνικών διατάξεων και της αξιολόγησης της εφαρμογής τους.
<P>
Δυστυχώς όμως, οι προσπάθειες αυτές, ακόμα και όταν δεν γίνονται για παραπλάνηση της κοινής γνώμη ή με δημαγωγικούς σκοπούς, συγκρούονται με τον αδυσώπητο νόμο του κέρδους των μεγάλων συμφερόντων και των πολυεθνικών επιχειρήσεων, που παίζουν τον καθοριστικό ρόλο στον προσανατολισμό, τον σχεδιασμό και τα όρια αυτών των παρεμβάσεων.
<P>
Έκθεση Wemheuer (A4-0049/98)
<SPEAKER ID=152 LANGUAGE="EN" NAME="McMillan-Scott">
Επιθυμώ να εκφράσω, στο πλαίσιο της συζήτησης σχετικά με την έκθεση της κ. Rosemary Wemheuer για την απάτη στη Μονάδα Τουρισμού της ΓΔ ΧΧΙΙΙ της Ευρωπαϊκής Επιτροπής, τη βαθύτατη ανησυχία μου για το γεγονός ότι κατά την εξέλιξη της συζήτησης οι εκπρόσωποι της Επιτροπής συνέχισαν να παραπλανούν το Σώμα. Οι δηλώσεις που έγιναν από την Επιτροπή διαστρεβλώνουν τα πραγματικά γεγονότα και αποτελούν συνέχεια της συγκάλυψης και της άρνησης από την πλευρά της να δεχθεί ότι ανώτεροι υπάλληλοι προσπάθησαν να αποφύγουν ανακρίσεις από την αστυνομία σχετικά με τις υποψίες της τελευταίας για παρατυπίες και κακή διαχείριση.
<P>
Αυτό δεν εμπνέει εμπιστοσύνη όσον αφορά τις ενέργειες που μπορεί να κάνει στο μέλλον η Επιτροπή και πρέπει να σημειωθεί ότι, παρά την απροθυμία των βουλευτών για σύσταση μιας εξεταστικής επιτροπής, σοβαρές αμφιβολίες εξακολουθούν να υπάρχουν.
<P>
Αναφέρομαι ειδικά στην εμπιστευτική επιστολή που απεστάλη από τον τότε Γενικό Γραμματέα της Επιτροπής, κ. D.F. Williamson, στον Γάλλο και τον Βέλγο πρεσβευτή στην Ευρωπαϊκή Ένωση, που χρησιμοποιήθηκε προς υποστήριξη του ισχυρισμού των εκπροσώπων της Επιτροπής ότι κάλεσαν την αστυνομία.
<P>
Η βελγική αστυνομία το αρνείται. Η επιστολή με τόπο και ημερομηνία Βρυξέλλες, 13 Δεκεμβρίου 1994 , δεν αποτελεί τίποτε περισσότερο από μια επίσημη ειδοποίηση προς τις εθνικές αρχές ότι η Επιτροπή γνώριζε τις ατασθαλίες σχετικά με τις επιχορηγήσεις προς τον τουριστικό τομέα.
<P>
Όπως οι εθνικές αρχές και των δύο κρατών κατέστησαν σαφές στους εκπροσώπους του παρόντος Σώματος, η επιστολή δεν έδινε καμία οδηγία και δεν υπέβαλε κανένα επίσημο αίτημα για την ανάληψη δράσης και, συνεπώς, καμία ενέργεια δεν έγινε βάσει αυτής.
<P>
Η πρώτη σαφής καταγγελία προς την αστυνομία έγινε από εμένα προς τον Βέλγο Βοηθό Εισαγγελέα του Στέμματος, κ. Dirk Merckz, μέσω μίας επιστολής με ημερομηνία 11 Φεβρουαρίου 1995.

<SPEAKER ID=153 NAME="Trizza">
Οι μηχανισμοί που διευκόλυναν την απάτη είναι διοικητικοί: κατάχρηση των άμεσων επιχορηγήσεων, αντί για διαγωνισμό συμβάσεων, διαδικασίες επιλογής διόλου σαφείς, κακή επαγγελματική κατάρτιση του προσωπικού, υπερβολική παραχώρηση αρμοδιοτήτων για λήψεις αποφάσεων.
<P>
Διοικητικής φύσης είναι επίσης οι παράγοντες που εμπόδισαν την απαραίτητη διαφάνεια στα θέματα της διαφθοράς.
<P>
Όπως και οι εισηγητές, καταγγέλλουμε τη στάση της Επιτροπής, η οποία επέδειξε όχι μόνο καθυστέρηση αλλά και ότι διαθέτει μια σειρά ανεπαρκών πληροφοριών που έχουν την τάση να περιορίζουν την έκταση της απάτης, η οποία αντίθετα έχει φθάσει στο βαθμό της διαφθοράς στα πλαίσια των ίδιων των υπηρεσιών της Εκτελεστικής Επιτροπής.
<P>
Δυστυχώς αυτό εγγράφεται στον τρόπο λειτουργίας του δημόσιου αξιώματος και της κοινοτικής διοίκησης, που τείνει να αποφεύγει την κριτική προς όφελος μιας εικόνας, η οποία, όπως αποδεικνύουν τα γεγονότα, τελικά τραυματίζεται διπλά.
<P>
Έτσι, η κοινή γνώμη απομακρύνεται όλο και περισσότερο από τα θεσμικά όργανα.
<P>
Κατά συνέπεια, πιστεύουμε ότι είναι απαραίτητο το Ευρωπαϊκό Κοινοβούλιο, ως όργανο δημοκρατικής εκπροσώπησης, να έχει τη δικαιοδοσία νέων εξουσιών δημοκρατικού ελέγχου (σκεφτόμαστε, παραδείγματος χάρη, να παραχωρηθούν στην Επιτροπή Ελέγχου του Προϋπολογισμού αρμοδιότητες ενημέρωσης και έρευνας ανάλογες με εκείνες της εξεταστικής επιτροπής) που θα χρησιμεύσουν στην αποκατάσταση του εκτελεστικού, που έχει πλέον συνηθίσει σε έναν γραφειοκρατικό τρόπο λειτουργίας που στερείται διαφάνειας, η οποία αποτελεί την αρχή της ευθύνης που θα χρησιμεύσει για να της δώσει πραγματική προβολή και κύρος.
<P>
Έχοντας αναφέρει τις παραπάνω παρατηρήσεις, δηλώνουμε ότι διατιθέμεθα να υπερψηφίσουμε τις εκθέσεις των συναδέλφων.
<P>
Έκθεση Pailler (A4-0034/98)
<SPEAKER ID=154 LANGUAGE="FR" NAME="Le Gallou">
Κύριε Πρόεδρε, το μεγαλύτερο πλήγμα που δέχονται σήμερα τα ανθρώπινα δικαιώματα στην Ευρώπη είναι το πλήγμα που καταφέρεται στις ελευθερίες όσων δεν ενστερνίζονται την κρατούσα ιδεολογία, είτε οικονομική, πολιτισμική ή επικοινωνιακή.
<P>
Το κυριότερο πλήγμα κατά των ανθρωπίνων δικαιωμάτων είναι λοιπόν η δικτατορία του "πολιτικά ορθού», που περιορίζει τις πολιτικές ελευθερίες εκείνων που θέλουν να υπερασπιστούν την εθνική ταυτότητά τους. Στη Γαλλία, το Βέλγιο, τις Κάτω Χώρες, την Αυστρία, τη Γερμανία κυρίως, παρατηρούνται καταπατήσεις των πολιτικών ελευθεριών των πολιτών με τη μορφή διώξεων για εγκλήματα γνώμης, αστυνομικές ή πολιτικοδικαστικές χειραγωγήσεις, απαγόρευση δημοσίων συγκεντρώσεων, βίαιες επιθέσεις κατά των πολιτικών σταθερών, ή με τη μορφή διανομής προπαγανδιστικών φυλλαδίων στις αγορές ή τις εστίες από στρατευμένους, την απαγόρευση της σύστασης συνδικάτων που δεν είναι σύμφωνα με την επίσημη ιδεολογία.
<P>
Η κατάσταση των ανθρωπίνων δικαιωμάτων σε μια χώρα αξιολογείται από τις ελευθερίες που αναγνωρίζονται στην αντιπολίτευση. Σε πολλά ευρωπαϊκά κράτη, η αντιπολίτευση στερείται ελευθερίας. Η Ευρωπαϊκή Ένωση, που δίνει μαθήματα σε ολόκληρο τον κόσμο, θα άξιζε συχνά να λάβει με τη σειρά της ορισμένα.

<SPEAKER ID=155 LANGUAGE="EN" NAME="Cushnahan">
Kύριε Πρόεδρε, το Ευρωπαϊκό Κοινοβούλιο διαμαρτυρείται τακτικά σχετικά με την παραβίαση των ανθρώπινων δικαιωμάτων σε άλλα μέρη του κόσμου. Για να μπορεί να γίνει αυτό, χρειαζόμαστε αυξημένο ηθικό και πολιτικό κύρος, είναι σημαντικό να εξετάσουμε εάν έχουν υπάρξει ή όχι παραβιάσεις των ανθρωπίνων δικαιωμάτων μέσα στα δικά μας κράτη μέλη. Υπάρχουν αρκετά θέματα στη δική μου χώρα που με προβληματίζουν.
<P>
Πρώτον, η δική μας αντιμετώπιση προς τους πρόσφυγες και όσους ζητούν άσυλο απέχει πολύ από την επιθυμητή. Δεύτερον, με απασχολούν επίσης οι επιπτώσεις που προκύπτουν από την τρέχουσα διαμάχη στη Ryan Air. Στους εργαζόμενους της εταιρίας αυτής δεν αναγνωρίζεται το δικαίωμα να οργανωθούν και να εκπροσωπούνται από συνδικαλιστική οργάνωση. Η εταιρία αντέδρασε σε ένα εύλογο και νόμιμο αίτημα με μία στάση που θυμίζει τους εργοδότες στην εποχή του Charles Dickens. Eίμαι ιδιαίτερα απογοητευμένος από το γεγονός ότι ούτε η ευρωπαϊκή ούτε η ιρλανδική νομοθεσία προστατεύουν με άμεσο τρόπο τα βασικά δικαιώματα συμμετοχής σε συνδικαλιστικές οργανώσεις ή εκπροσώπησης από αυτές.
<P>
Παρακαλώ τον Επίτροπο κ. Flynn να παρέμβει στη διαμάχη αυτή. Πρέπει να συγκαλέσει μια συνάντηση των αρμόδιων εθνικών αρχών των χωρών της Ευρωπαϊκής Ένωσης, όπου θα μεταβούν εκπρόσωποι της Ryan Air για να διαπιστωθεί εάν η εθνική τους νομοθεσία μπορεί ή όχι να χρησιμοποιηθεί για την προστασία των δικαιωμάτων των υπαλλήλων της εν λόγω εταιρίας. Στα πλαίσια του ρόλου του ως Επιτρόπου Κοινωνικών Υποθέσεων μπορεί να εξετάσει σε ποια άλλη ενέργεια μπορεί να προχωρήσει για να δώσει τέλος στη σχετική διαμάχη, ιδιαίτερα εφόσον απειλεί τη συνεργασία των κοινωνικών εταίρων στην Ιρλανδία, η οποία έπαιξε τόσο ζωτικό ρόλο στην επιτυχημένη πορεία της ιρλανδικής οικονομίας.

<SPEAKER ID=156 LANGUAGE="DE" NAME="Frischenschlager">
Κύριε Πρόεδρε, ψήφισα αυτήν την έκθεση για τα ανθρώπινα δικαιώματα παρόλο που η έννοια των ανθρωπίνων δικαιωμάτων, όπως παρουσιάζεται σε αυτήν την έκθεση, δεν συμπίπτει απολύτως με τη δική μου ακριβή και μάλλον νομική έννοια περί ανθρωπίνων δικαιωμάτων. Θεωρώ όμως απολύτως ορθό το ότι στο πλαίσιο μιας πολιτικής συζήτησης συμπεριλαμβάνουμε σε μια τέτοια έκθεση πολιτικούς στόχους όσον αφορά τα ανθρώπινα δικαιώματα. Αυτός είναι και ο λόγος που υποστήριξα την έκθεση αυτή και την υπερψήφισα.

<SPEAKER ID=157 NAME="Αhlqvist, Andersson, Lφφw και Theorin">
Θέλουμε να ευχαριστήσουμε την εισηγήτρια για την καίρια σε πολλούς τομείς έκθεσή της. Θεωρούμε ότι πρέπει να δωθεί προσοχή στο σεβασμό των ανθρωπίνων δικαιωμάτων στην Ευρωπαϊκή Ένωση. Αντιθέτως, θεωρούμε ότι το Ευρωπαϊκό Κοινοβούλιο πρέπει, ενόψει των προσεχών αναγνώσεων του θέματος, να φροντίσει ώστε να υπάρξει μία μεγαλύτερη συγκέντρωση των θεμάτων.
<P>
Η υποβληθείσα έκθεση επεκτείνεται σε υπερβολικά πολλούς τομείς, κάτι που κάνει την έκθεση εν πολλοίς να γενικεύει υπερβολικά. Αυτό που μπορεί να θεωρηθεί ως αιτιολογημένη κριτική σχετικά με τις συνθήκες που ισχύουν για ένα ή κάποια κράτη μέλη μπορεί για άλλα κράτη μέλη να φαίνεται ως ένα σύνολο ατεκμηρίωτων απόψεων που στερούνται σαφήνειας όσον αφορά αυτό στο οποίο αποσκοπούν στην πραγματικότητα. Παραδείγματα επ' αυτού είναι ένας αριθμός θεμάτων που αφορούν την πολιτική για την χορήγηση ασύλου, καθώς και το θέμα του να μην επιτρέπεται στους δήμους να απαγορεύουν την επαιτεία.
<P>
Είμαστε σθεναροί υποστηρικτές μιας ανθρωπιστικής και γενναιόδωρης πολιτικής του ασύλου. Επιπλέον, θεωρούμε ότι πρέπει να καταπολεμηθούν τα κοινωνικά προβλήματα που δημιουργούν την ανάγκη σε ορισμένους ανθρώπους να επιβιώνουν μέσω της επαιτείας. Οι ελλείψεις όμως στην πολιτική ασύλου, σε ένα ή κάποια κράτη μέλη, δεν μπορούν να αποτελέσουν τη βάση για απαίτηση μέτρων που αφορούν όλα τα κράτη μέλη. Οι διαφορές μεταξύ των χωρών είναι υπερβολικά μεγάλες στο θέμα αυτό. Ομοίως πρέπει να γίνουν σεβαστές οι διαφορές στην ικανότητα των κρατών μελών να χειριστούν τα προβλήματα της φτώχειας στην οπτική επί της επαιτείας. Θέλουμε να τονίσουμε ιδιαίτερα τη στήριξή μας προς τις προτάσεις τροπολογίας υπ. αριθμ. 36 και 41. Η άποψη που εκφράζεται για την πορνεία στην παράγραφο 86 της έκθεσης είναι εντελώς απαράδεκτη.
<P>
Τέλος, θέλουμε να υπογραμμίσουμε την υποστήριξή μας προς τη σαφή αποστασιοποίηση της έκθεσης από τον ρατσισμό και την ξενοφοβία.

<SPEAKER ID=158 NAME="Blokland">
Ο σεβασμός των βασικών ανθρωπίνων δικαιωμάτων στην Ένωση αποτελεί σοβαρή υπόθεση. Κι όχι μόνον επειδή η αξιοπιστία μας προς τις χώρες εκτός της Ένωσης αμφισβητείται εάν εμείς οι ίδιοι δεν σεβόμαστε τα δικαιώματα του ανθρώπου. Είναι λοιπόν λυπηρό ότι σήμερα, όπως και κατά τα προηγούμενα έτη, αναγκάστηκα και πάλι να ψηφίσω κατά της έκθεσης.
<P>
Δεν καταψήφισα την έκθεση επειδή διαφωνώ με όλα όσα γράφονται σε αυτήν, αλλά επειδή η δομή της έκθεσης υποσκάπτει κατά τη δική μου άποψη την αξιοπιστία της Ένωσης στον συγκεκριμένο τομέα. Με την πάροδο των χρόνων, η έκθεση απέκτησε τέτοια πολιτική χροιά, ώστε δεν έχει πια μεγάλη σχέση με έναν αμερόληπτο και δίκαιο έλεγχο του σεβασμού των δικαιωμάτων του ανθρώπου, όπως περιγράφονται στην Ευρωπαϊκή Σύμβαση για τα Δικαιώματα του Ανθρώπου. Τα κλασσικά δικαιώματα του ανθρώπου στοιβάζονται στον ίδιο σωρό με κοινωνικά, πολιτιστικά και οικονομικά δικαιώματα. Κοινωνικά και οικονομικά δικαιώματα παρουσιάζονται με πολιτική χροιά ως θεμελιώδη ανθρώπινα δικαιώματα. Αυτό συμβαίνει ακόμα και για το δικαίωμα ασύλου. Σημειωτέον ότι αναγνωρίζω το δικαίωμα ασύλου ως θεμελιώδες δικαίωμα του ατόμου, αλλά η λεπτομερής επεξεργασία του δεν έχει θέση στην παρούσα έκθεση. Εδώ τα κράτη μέλη διατήρησαν κάποια περιθώρια ελευθερίας στην πολιτική τους.
<P>
Τα προαναφερόμενα αποτελούν μερικά μόνο παραδείγματα. Το δικαιώμα διαζυγίου και το δικαίωμα άμβλωσης αποτελούν άραγε τα πιο σπουδαία δικαιώματα που θέλουμε να διδάξουμε στον κόσμο; Τί απέγινε το δικαίωμα της ζωής που μας χάρισε ο Θεός; Ποιες αξίες, ποια ηθική υποδηλώνει αυτή η μονομερής προσέγγιση; Φαντάζομαι ότι οι αναπτυσσόμενες χώρες, όταν λάβουν γνώση μιας τέτοιας έκθεσης, δεν πρόκειται να μας πάρουν στα σοβαρά. Εγώ πάντως δεν μπορώ. Λείπει κάθε ενδοιασμός· στοιχεία κομματικών πολιτικών προγραμμάτων προωθούνται ως βασικά ανθρώπινα δικαιώματα. Οι παρούσες αντιλήψεις για τα ανθρώπινα δικαιώματα διαφέρουν εντελώς από τις δικές μου. Θεωρούμε τα ανθρώπινα δικαιώματα πρωταρχικά ως χάρισμα Θεού, και δεν μπορεί να απαιτείται ένα δικαίωμα χωρίς την έννοια της ανάλογης υποχρέωσης. Γι' αυτόν τον λόγο, ο συνάδελφός μου κ. Rijk van Dam κι εγώ ψηφίσαμε τελικά κατά της έκθεσης.

<SPEAKER ID=159 NAME="Fayot">
Η έκθεση χαίρει σε πολύ μεγάλο βαθμό της έγκρισής μου, ακόμη και αν δίνει μερικές φορές την εντύπωση ότι αποτελεί ένα συνονθύλευμα όλων των καλών προθέσεων του κόσμου.
<P>
Προφανώς, όμως, δεδομένων των ανησυχητικών πολιτικών τάσεων που παρατηρούνται σε ορισμένα κράτη μέλη (ξενοφοβία, ρατσισμός, εθνικισμός) είναι χρήσιμο το Κοινοβούλιο, μια φορά το χρόνο, να εξετάζει σε βάθος το σύνολο των προβλημάτων αυτών.
<P>
Θα ήθελα, από την πλευρά μου, να εκφράσω την ικανοποίησή μου, ιδίως για το τμήμα της έκθεσης που αφορά τη φτώχεια. Δεδομένου ότι υπάρχει στην ΕΕ το 16 % των φτωχών (ήτοι περισσότεροι από 57 εκατομμύρια) σύμφωνα με τον ορισμό της φτώχειας (εισόδημα χαμηλότερο από το 50 % του μέσου εισοδήματος μιας χώρας), η ΕΕ, μια από τις πλουσιότερες περιοχές του κόσμου, καταγράφει απαράδεκτο ποσοστό δυστυχίας. Η φτώχεια είναι συνδεδεμένη με τον κοινωνικό αποκλεισμό, δηλαδή με την ανεργία, την οποία η Ευρώπη δεν καταφέρνει να δαμάσει.
<P>
Συμμερίζομαι τη δριμεία καταγγελία της εισηγήτριας εναντίον ορισμένων κρατών, ιδίως της Γερμανίας, που απορρίπτουν τα προγράμματα δράσης της ΕΕ για τη φτώχεια. Τούτο προδιαγράφει δυσοίωνο μέλλον σε ό, τι αφορά την εφαρμογή των συστάσεων της Συνόδου Κορυφής του Λουξεμβούργου σχετικά με την απασχόληση.
<P>
Συμφωνώ μαζί της και στο αίτημά της για μια πολιτική ανάπτυξης και ανάκαμψης της αγοραστικής δύναμης και της απασχόλησης.

<SPEAKER ID=160 NAME="Gahrton, Holm και Lindholm">
Η προάσπιση και ο σεβασμός των ανθρωπίνων δικαιωμάτων είναι αυτονόητα φυσικά για τους βουλευτές του Ευρωπαϊκού Κοινοβουλίου. Ως εκ τούτου, υπερψηφίζουμε την έκθεση στο σύνολό της.
<P>
Δυστυχώς, αυτή περιέχει επίσης κάποιους όρους και αιτήματα με τα οποία δεν συμφωνούμε, π.χ. τα εξής:
<P>
Δεν θεωρούμε ότι η ΕΕ θα πρέπει να ενταχθεί στη Συνθήκη του Συμβουλίου της Ευρώπης, καθώς αυτό θα απαιτούσε να γίνει η ΕΕ ένα νομικό πρόσωπο - ένα κράτος.-Δεν θεωρούμε ότι θα πρέπει να ρυθμιστούν σε κοινοτικό επίπεδο οι μισθοί, τα συστήματα κοινωνικής πρόνοιας κ.λπ.. Αντιθέτως θα έπρεπε να είναι αυτονόητο να προσπαθούν ακόμη περισσότερο τα κράτη μέλη να ανταποκριθούν στις διεθνείς συνθήκες τις οποίες έχουν υπογράψει.-Δεν συμφωνούμε με την άποψη της έκθεσης για την πορνεία, είτε πρόκειται για τον ισχυρισμό ότι οι ενήλικες "επιλέγουν ελεύθερα την πορνεία ως επαγγελματική δραστηριότητα» είτε το να σχεδιάσει το Συμβούλιο μέτρα και να ρυθμίσει ενδεχομένως τις δραστηριότητες.-Διαφωνούμε με την παράγραφο 127, η οποία είναι υπερβολικά ασαφής και αφήνει μεγάλο περιθώριο ερμηνειών, όπου ο κίνδυνος περιορισμού της θρησκευτικής ελευθερίας είναι άμεσος.Γενικά, μπορεί να ειπωθεί ότι η έκθεση περιέχει μία σειρά αιτημάτων και απαιτήσεων που δεν μπορούν να θεωρηθούν ως ανθρώπινα δικαιώματα, αλλά μάλλον ως γενικές πολιτικές θέσεις.

<SPEAKER ID=161 NAME="Kirsten Jensen, Blak, Sindal και Iversen">
Οι Δανοί σοσιαλδημοκράτες υπερψηφίζουν μια έκθεση που εξετάζει την κατάσταση των ανθρωπίνων δικαιωμάτων στην ΕΕ το 1996. Αποτελεί εξαίρετη παράδοση το γεγονός ότι το Ευρωπαϊκό Κοινοβούλιο μια φορά το χρόνο μεριμνά ώστε να κρατά καθαρή τη δική του φωλιά εντός της ΕΕ. Αλλά για να μην πρόκειται για μια τρύπα στο νερό, οφείλουμε να εστιάσουμε την κριτική μας και να καταπιαστούμε με τις σοβαρές, τρέχουσες περιπτώσεις. Είναι πολύ λυπηρό ότι δύο από τις περιπτώεις για τις οποίες ασκείται κριτική στη Δανία δεν είναι τρέχοντα. Οι διατάξεις για καταναγκαστική εργασία στον δανέζικο ποινικό κώδικα ποτέ δεν χρησιμοποιήθηκαν και βρίσκονται σε φάση κατάργησης. Το σύστημα ελλιπούς δικαίωματος απεργίας για τους δημόσιους υπαλλήλους πρόκειται και αυτό να τροποποιηθεί.
<P>
Η Δανία επικρίνεται ότι επιτρέπει τις δεσμευτικές συμβάσεις. Αξίζει να σημειωθεί ότι, πρώτον, η Δανία δεν έχει λάβει σύσταση από την επιτροπή εμπειρογνωμόνων του Ευρωπαϊκού Συμβούλιου και, δεύτερον, οι δεσμευτικές συμβάσεις έχουν για την ακρίβεια γίνει αποδεκτές νομικώς κατόπιν δικαστικής απόφασης στη Δανία. Οι δεσμευτικές συμβάσεις αφορούν το δικαίωμα της σύναψης συλλογικών συμβάσεων, το θεμελιώδες δικαίωμα των μισθωτών στην προειδοποίηση καταγγελίας συμβάσεων, τον κατώτερο μισθό, τη σύνταξη κ.ο.κ. Οι δεσμευτικές συμβάσεις είναι ένας από τους λόγους που η Δανία έχει μια αγορά εργασίας που λειτουργεί καλά και ειρηνικά με το χαμηλότερο ρεκόρ χαμένων εργάσιμων ημερών.
<P>
Είναι συνεπώς λυπηρό ότι οι κομματικές δυνάμεις του Ευρωπαϊκού Κοινοβουλίου αναλώνονται σε πολιτικό λαϊκισμό ενώ πρόκειται για μια τόσο σημαντική έκθεση για τα ανθρώπινα δικαιώματα στην ΕΕ. Υπάρχουν πάρα πολλά σοβαρά παραδείγματα παραβίασης των ανθρώπινων δικαιωμάτων εντός της Ένωσης. Οι πολίτες της ΕΕ υφίστανται σε καθημερινή βάση διακρίσεις εξαιτίας της εθνικής καταγωγής τους, της θρησκείας τους, της σεξουαλικότητάς τους ή της αναπηρίας τους. Σε αυτές τις διακρίσεις είναι που πρέπει να τραβήξουμε την προσοχή με την ετήσια έκθεση για τα ανθρώπινα δικαιώματα στην ΕΕ.

<SPEAKER ID=162 NAME="Lindqvist">
Ο αγώνας για τα ανθρώπινα δικαιώματα είναι ένα από τα σημαντικότερα καθήκοντα της ΕΕ και του Ευρωπαϊκού Κοινοβουλίου. Η εισηγήτρια, κ. Pailler, έκανε μια πολύ αξιέπαινη εργασία στον τομέα των ανθρωπίνων δικαιωμάτων στην ΕΕ. Ωστόσο, η έκθεση διευρύνει την έννοια ανθρώπινα δικαιώματα ώστε να συμπεριλαμβάνει ένα πλήθος πολιτικών θεμάτων, τα οποία λαμβάνουν περισσότερο τη μορφή πολιτικών προγραμμάτων, όπως π.χ. οικονομικά και κοινωνικά προβλήματα. Ακόμη και αν συμφωνεί κανείς με τα περισσότερα από αυτά, μπορεί εύκολα να αφαιρέσει το βάρος της κριτικής των ελλείψεων στα ανθρώπινα δικαιώματα με τον τρόπο που η έννοια ορίζεται στον ΟΗΕ και το Ευρωπαϊκό Συμβούλιο.
<P>
Το πρόγραμμα θα έπρεπε να έθιγε περισσότερο τα δικαιώματα των μειονοτήτων, όπως π.χ. την αντιμετώπιση των ομοφυλοφίλων από την Αυστρία, την αντιμετώπιση των Ούγγρων από τη Σλοβακία, τις ελλείψεις της Σουηδίας στα ζητήματα επανένωσης των οικογενειών, την αντιμετώπιση των αθιγγάνων από την Ουγγαρία και τη Ρουμανία κ.ά.. Ένα αυτονόητο ανθρώπινο δικαίωμα, όπως η ασφάλεια στους δρόμους και τις πλατείες δεν έχει θιγεί καθόλου. Υπερψήφισα εντούτοις την έκθεση, καθώς η κριτική είναι περισσότερο τυπικού χαρακτήρα.

<SPEAKER ID=163 NAME="Moretti">
Προσοχή, προσοχή, ευρωπαϊκοί λαοί! Το Συμβούλιο αποσκοπεί σε ένα σχέδιο μαζικής μετανάστευσης που κατευθύνεται προς την ΕΕ.
<P>
Πρόκειται για μία εντυπωσιακή οργανωμένη έξοδο παρά φύση που μας παρουσιάζεται υπό το ψευδές όνομα της αλληλλεγγύης και της προάσπισης των ανθρωπίνων δικαιωμάτων.
<P>
Η Ένωση μας προτείνει την προάσπιση των δικαιωμάτων των λαών εκτός Ευρώπης και συγχρόνως καταπατά τα δικαιώματα, που είναι άλλο τόσο ιερά, αυτά των λαών της Ευρώπης.
<P>
Η Ένωση υπερασπίζεται με αποφασιστικότητα τις μειονότητες, τους νομαδικούς λαούς, την ελευθερία έκφρασής τους, την ελευθερία του Τύπου και της πληροφόρησης. Όλα αυτά είναι καλά! Θα ήθελα όμως τα υπερασπιζόταν τα δικαιώματα και την ελευθερία όλων των ευρωπαϊκών λαών και όλων των πολιτών που μας έχουν ψηφίσει για να τους αντιπροσωπεύουμε σε αυτή την αίθουσα συνεδριάσεων.
<P>
Η Ένωση ξεχνά πολύ συχνά τους ευρωπαϊκούς λαούς, τους Ιρλανδούς, τους Σκωτσέζους, τους Φλαμανδούς, τους Βάσκους, τους Καταλανούς, τους Κορσικανούς, τους κατοίκους της κοιλάδας του Πάδου, και τα νόμιμα αιτήματά τους για ελευθερία και προσωπική τους αυτοδιάθεση.
<P>
Πότε, αγαπητή Ευρώπη, θα αρχίσουμε να υπερασπιζόμαστε και να προστατεύουμε και τα δικαιώματα των δικών μας λαών;
<P>
Θα παρουσιάσω σύντομα μια πρόταση ψηφίσματος για να κατανοήσουμε και να δούμε πώς θα συμπεριφερθεί η Ένωση απέναντι στα δικαιώματα και τις ελευθερίες όλων των λαών της Ευρώπης.

<SPEAKER ID=164 NAME="Ribeiro">
Η ετήσια έκθεση για τα ανθρώπινα δικαιώματα στην Ευρωπαϊκή Ένωση δεν θα πρέπει να καταντήσει απλώς και μόνο μια τακτική εκπλήρωση κάποιας τελετουργίας. Γι' αυτόν ακριβώς το λόγο χαιρετίζουμε την εξαίρετη έκθεση της συναδέλφου, κ. Aline Pailler, που με ιδιαίτερα ξεκάθαρο τρόπο αποτρέπει μια τέτοια τάση. Και ακριβώς λόγω της αξιέπαινης αυτής πρόθεσης, η έκθεση της συναδέλφου εγκρίθηκε στην Επιτροπή Πολιτικών Ελευθεριών με διαφορά μίας μόνο ψήφου και φθάνει στην Ολομέλεια με τόσες πολλές τροπολογίες, ορισμένες εκ των οποίων επιδιώκουν να τη βελτιώσουν ενώ άλλες προσπαθούν να της αφαιρέσουν το ουσιαστικό περιεχόμενο.
<P>
Αυτό δεν σημαίνει ότι το σχέδιο ψηφίσματος δεν συντάχθηκε κατά τρόπο τέτοιο ώστε να μπορεί να εγκριθεί από την Ολομέλεια, αν και επέλεξε μάλλον την κατά μέτωπο αντιπαράθεση και την πολεμική, και όχι την αναζήτηση συναίνεσης, και δεν σημαίνει ότι δεν μπορούμε να καταλήξουμε σε ένα ψήφισμα που θα συμβάλει στην παραπέρα ενίσχυση των δράσεων και των πρακτικών που προσβλέπουν στη βελτίωση της κατάστασης των ανθρωπίνων δικαιωμάτων σε μια περιοχή του πλανήτη όπου υπάρχουν μερικοί που κρίνουν τον εαυτό τους σε θέση να δίνουν μαθήματα περί ανθρωπίνων δικαιωμάτων σε όσους ζουν αλλού, ξεχνώντας συχνά τα δικά τους στραβά.
<P>
Η ένδειξη της καταβαλλόμενης προσπάθειας ώστε το Ευρωπαϊκό Κοινοβούλιο να καταλήξει στην έγκριση ενός ψηφίσματος που θα το τιμά και που θα οδηγήσει σε έμπρακτα αποτελέσματα βρίσκεται σε αυτό που θα μπορούσε να χαρακτηρισθεί ως ανισομετρία ανάμεσα στην αιτιολογική έκθεση και το σχέδιο ψηφίσματος. Υπήρξε μέριμνα ώστε να μη συμπεριληφθεί στο κείμενο του σχεδίου ψηφίσματος οτιδήποτε συνεπάγεται των ρητών αναφορών που εμφανίζονται στην αιτιολογική έκθεση, ιδίως σχετικά με συγκεκριμένες χώρες και καταστάσεις.
<P>
Επί παραδείγματι, η Πορτογαλία αναφέρεται επανειλημμένα στην αιτιολογική έκθεση - στο θέμα της παιδικής εργασίας, της κατάστασης των κρατουμένων, ιδίως όσον αφορά την τοξικομανία, ή στο θέμα της υπερβολικά μεγάλης διάρκειας των προληπτικών κρατήσεων - αλλά υπήρξε φροντίδα ώστε να μην υπάρξει σχετική ρητή αναφορά στο κείμενο του σχεδίου ψηφίσματος, επιτρέποντας έτσι την υπερψήφισή του από όσους τάσσονται μεν υπέρ των αρχών που το διέπουν και, γενικώς και αορίστως, δεν αποδέχονται παρόμοιες καταστάσεις, αλλά διστάζουν να τις καταδικάσουν όταν αισθάνονται συνυπεύθυνοι γι' αυτές ή όταν... έχουν τη μύγα και μυγιάζονται.
<P>
Τελειώνοντας, θα ήθελα να υπογραμμίσω μια πτυχή που η συζήτηση, είτε στους κόλπους της επιτροπής είτε εδώ στην Ολομέλεια, ανέδειξε με σαφήνεια. Πρόκειται για το νόημα που προσδίδεται στα ανθρώπινα δικαιώματα. Συμμεριζόμαστε εξ ολοκλήρου την άποψη της συντάκτριας της έκθεσης, που προσδιορίζει τα ανθρώπινα δικαιώματα με την ευρύτερη έννοιά τους και δεν τα περιορίζει αποκλειστικά στα πλαίσια της οικονομίας, λες και τα κοινωνικά δικαιώματα, όπως είναι το δικαίωμα στην εργασία, στην κατοικία, στην εκπαίδευση, στην κοινωνική προστασία και στον πολιτισμό, είναι απολύτως άσχετα με συγκεκριμένες επιλογές οικονομικής πολιτικής που γίνονται για να υπηρετήσουν καθορισμένα ιδιωτικά οικονομικά και χρηματιστικά συμφέροντα. Όπως επίσης δεν δεχόμαστε τη μεθοδευόμενη προσπάθεια αλλοίωσης της θέσης της συντάκτριας μέσω του εκ του πονηρού παραλληλισμού που γίνεται ανάμεσα στο ανθρώπινο δικαίωμα στην εργασία και στο υποτιθέμενο δικαίωμα ελεύθερης επιχειρηματικής δραστηριότητας που βασίζεται στην εκμετάλλευση της εργατικής δύναμης, σαν να ήταν η εκμετάλλευση αυτή - ένα «δικαίωμα» που απολαμβάνει μια χούφτα ανδρών και γυαικών - ισότιμη και ισοδύναμη με το δικαίωμα σε μια αξιοπρεπή ζωή, που πρέπει να απολαμβάνουν όλοι οι άνδρες και όλες οι γυναίκες, χάρη στη συνεισφορά τους στο κοινωνικό σύνολο.

<SPEAKER ID=165 NAME="Sandbζk, Bonde και Lis Jensen">
Οι υπογράφοντες αυτή την αιτιολόγηση ψήφου στηρίζουν απόλυτα το περιεχόμενο των σημείων 52 και 59 της έκθεσης Pailler εκτός από τα στοιχεία που αφορούν την προδιαγραφή περί ελευθερίας σύστασης σωματείων και οργανώσεων. Στην πραγματικότητα, η υλοποίηση τέτοιων όρων θα είναι μια υπονόμευση του λειτουργικότατου δανέζικου συνδικαλιστικού συστήματος και των δικαιωμάτων που απορρέουν από αυτό. Βάσει αυτού του αιτιολογικού, αδυνατούμε να υπερψηφίσουμε τα σημεία 52 και 59 παρά το κατά τα άλλα αξιόλογο περιεχόμενό τους.
<P>
Θεωρούμε επίσης ότι είναι άνευ νοήματος η ΕΕ να προσυπογράψει την Ευρωπαϊκή Σύμβαση για τα Δικαιώματα του Ανθρώπου, δεδομένου ότι κάτι τέτοιο θα παραλληλίσει την ΕΕ με τα ανεξάρτητα κράτη της Ευρώπης. Κατ' αυτόν τον τρόπο θα αποτελέσει ακόμη μια προσπάθεια να παρουσιαστεί η ΕΕ ως ανεξάρτητο κράτος, μια εξέλιξη που δεν μπορούμε να στηρίξουμε. Συγχρόνως, μια επικύρωση της Ευρωπαϊκής Σύμβασης για τα Δικαιώματα του Ανθρώπου εκ μέρους της ΕΕ ισοδυναμεί με τη νόθευση του κύρους της σύμβασης και θα επιφέρει μια χαλάρωση της εγρήγορσης των ευρωπαϊκών κρατών όσον αφορά την εκπλήρωση των υποχρεώσεών τους.

<SPEAKER ID=166 LANGUAGE="NL" NAME="Vanhecke">
Είναι ενδεικτική η έλλειψη σοβαρότητας του Κοινοβουλίου γενικά και της Επιτροπής Πολιτικών Ελευθεριών ειδικά ότι ανατέθηκε μια έκθεση για τα ανθρώπινα δικαιώματα στην Ευρωπαϊκή Ένωση σε μια εκπρόσωπο του γαλλικού κομμουνιστικού κόμματος. Η παρατήρηση δεν έχει προσωπική χροιά· διαπιστώνω απλώς ότι η εισηγήτρια θεώρησε σωστό να γεμίσει την έκθεσή της με μαρξιστικά-λενινιστικά στοιχεία που δεν έχουν θέση εδώ.
<P>
Για άλλη μια φορά ζητείται - και μάλιστα εξ ονόματος των ανθρωπίνων δικαιωμάτων - ο περιορισμός της ελεύθερης έκφρασης για όλους όσους δεν συμφωνούν με το πολυπολιτιστικό δόγμα. Προφανώς, η κ. Pailler δεν διδάχθηκε τίποτα από την φρικαλέα πραγματικότητα της κομμουνιστικής ιδεολογίας που εκπροσωπεί. Θέλει να εγγυηθεί την ελευθερία της έκφρασης μόνο σε όσους συμφωνούν μαζί της. Οι υπόλοιποι στην καλύτερη περίπτωση να σιωπούν, ειδάλλως να τιμωρούνται. Διαβάζοντας όλα αυτά, δεν μου προκαλεί καθόλου εντύπωση ότι μέχρι τις μέρες μας το γαλλικό κομμουνιστικό κόμμα δεν διαχώρισε τη θέση του από τα χειρότερα κομμουνιστικά εγκλήματα του πρόσφατου παρελθόντος. Ούτε με προκαλεί εντύπωση ότι η σοσιαλιστική ομάδα στο Κοινοβούλιο υποστηρίζει την έκθεση Pailler. Οι σοσιαλιστές υπήρξαν ανέκαθεν οι τέλειοι συνοδοιπόροι των κομμουνιστών - άλλοι από πεποίθηση, άλλοι από φόβο μήπως παραβούν τον κανόνα του πολιτικά ορθού.
<P>
Στο όνομα των ανθρωπίνων δικαιωμάτων, η κ. Pailler θέλει να περιορίσει την ελευθερία έκφρασης στο Κοινοβούλιο. Όπως συμβαίνει με τους συναδέλφους κκ. Schulz και Ford, ενοχλείται διότι στο ημισφαίριό μας, αραιά και που και για λίγα λεπτά, οι εκπροσώποι του Φλαμανδικού Μετώπου ή του Εθνικού Μετώπου μιλούν με ετερόδοξη φωνή. Είναι αξιοσημείωτο ότι ακριβώς σε μια έκθεση για τα δικαιώματα του ανθρώπου υποστηρίζεται το φίμωτρο δημοκρατικά εκλεγμένων βουλευτών μέχρι και μέσα στο ίδιο το Κοινοβούλιο. Είναι ακόμα πιο αξιοσημείωτο ότι κατά τη συζήτηση κανένας εκπρόσωπος των χριστιανοδημοκρατών ή των φιλευθέρων δεν αντιστάθηκε σε αυτές τις προτάσεις. Ίσως θα τις καταψηφίσουν, αλλά δεν έχουν το θάρρος να το δηλώσουν ανοικτά.
<P>
Αυτή η δειλία καθιστά δυνατή την εδραίωση ολοκληρωτικών καθεστώτων.

<SPEAKER ID=167 NAME="Wibe">
 - (SV) Μία έκθεση επ' αυτού του θέματος θα πρέπει κατά την άποψή μου να εξετάζει τις παραβιάσεις θεμελιωδών ανθρωπίνων δικαιωμάτων όπως η ελευθερία έκφρασης, η ελευθερία του Τύπου, η θρησκευτική ελευθερία και η ελευθερία του συνεταιρίζεσθαι. Ομοίως, θα πρέπει να ερευνά και να επισημαίνει αν επί παραδείγματι δεν ικανοποιείται το δικαίωμα νομικής βοήθειας ή το δικαίωμα άοπλης θητείας μεταξύ των κρατών μελών της ΕΕ. Αλλά η διεύρυνση της έννοιας ώστε να συμπεριλαμβάνει τη θέσπιση ευρωπαϊκών ημερών για να διακηρυχθούν τα δικαιώματα των παιδιών, η 150ή επέτειος από την κατάργηση της δουλείας, κ.ά., όπως γίνεται σε αυτήν την έκθεση, δεν έχει θέση σε αυτό το θέμα. Η θέσπιση ευρωπαϊκών ημερών αποσκοπεί μόνον στην προσπάθεια δημιουργίας μιας κοινής κουλτούρας ώστε να διευκολυνθεί η δόμηση των "Ηνωμένων Κρατών της Ευρώπης». Αυτό δεν έχει θέση εδώ. Τα "ανθρώπινα δικαιώματα» έχουν διεθνώς μια σχετικά μονοσήμαντη σημασία.
<P>
Στην παράγραφο 56 της αιτιολογικής έκθεσης καταδικάζονται οι κοινότητες που απαγορεύουν την επαιτεία στην περιοχή τους. Αν εκφράζεται κανείς έτσι σε μία έκθεση αυτό σημαίνει ότι αποδέχεται την επαιτεία ως μία προσοδοφόρα δραστηριότητα για κάποιους πολίτες. Αυτό δεν μπορώ να το δεχτώ. Δεν πρέπει να υφίσταται επαιτεία στην κοινωνία. Θα πρέπει σε κάθε πολίτη να δίνονται εγγυήσεις μιας βασικής ασφάλειας μέσω κοινωνικής υπηρεσίας στην κοινωνία.
<P>
Στην παράγραφο 85 της αιτιολογικής έκθεσης καλούνται τα κράτη μέλη να αναθεωρήσουν τις υπάρχουσες νομοθεσίες που επιτρέπουν την αναγκαστική στείρωση, και απαιτείται η εφαρμογή μιας προσωρινής αναστολής των αναγκαστικών στειρώσεων μέχρις ότου ολοκληρωθεί αυτή η αναθεώρηση. Εδώ μπορεί να γίνει η διαπίστωση ότι η Σουηδία απαγόρευσε τις αναγκαστικές στειρώσεις ήδη από το 1975.
<P>
Υπάρχουν κατά τα άλλα κάποιες άλλες διατυπώσεις σε αυτήν την μεγάλη έκθεση που δεν θα έπρεπε καν να υπάρχουν ή, σε κάθε περίπτωση, έπρεπε να είχαν διατυπωθεί αλλοιώς. Το να υπάρχει μια τέτοια διατύπωση στην αιτιολογική έκθεση που να καλούνται τα κράτη μέλη και το Συμβούλιο να "προβλέψουν μέτρα για την προστασία και την προφύλαξη των ενήλικων ατόμων που επιλέγουν ελεύθερα την πορνεία ως επαγγελματική δραστηριότητα και /...../ να εξετάσουν ενδεχομένως την περίπτωση ρύθμισης του φαινομένου αυτού». Αυτή η δραστηριότητα ήταν μέχρι τις αρχές του 20ου αιώνα ρυθμισμένη στην Σουηδία κατά τρόπο σύμφωνο με τις προθέσεις της έκθεσης. Αποδείχθηκε ότι αυτή ήταν μια εντελώς αποτυχημένη πολιτική.

<SPEAKER ID=168 NAME="Πρόεδρος">
Η ώρα των ψηφοφοριών έληξε.
<P>
(Η συνεδρίαση διακοπείσα στις 13.35 συνεχίζεται στις 15.00)

<SPEAKER ID=169 LANGUAGE="EN" NAME="Corbett">
Τη στιγμή όπου συνεδριάζουμε σε ολομέλεια και πρόκειται να ακούσουμε μια δήλωση μείζονος σημασίας από τον Προεδρεύοντα του Συμβουλίου, δεν πρέπει να διεξάγονται άλλες συνεδριάσεις του Κοινοβουλίου. Υποθέτω - και μπορούμε να το διαπιστώσουμε εάν κοιτάξουμε στους γύρω χώρους - ότι πράγματι τη στιγμή αυτή διεξάγονται και άλλες εκδηλώσεις, και μάλιστα ένας αριθμός συναντήσεων διακομματικών ομάδων: για παράδειγμα, η διακομματική ομάδα για τα καταστήματα αφορολογήτων ειδών, η οποία επιχειρεί να υπονομεύσει μία θέση πολιτικής της Ευρωπαϊκής Ένωσης που υπάρχει εδώ και καιρό. Μπορείτε να ερευνήσετε την κατάσταση αυτή και να εξασφαλίσετε ότι στο μέλλον δεν θα επιτρέπεται σε κανένα όργανο του Κοινοβουλίου και, εάν είναι δυνατό, σε καμία ανεπίσημη διακομματική ομάδα να συνεδριάζει σε χρονικά διαστήματα στρατηγικής σημασίας κατά τα οποία αποφασίσαμε ότι δεν πρέπει να διεξάγονται συνεδριάσεις αυτής της μορφής;

<SPEAKER ID=170 NAME="Πρόεδρος">
Κύριε Corbett, έχετε δίκιο πως κανένα όργανο του Κοινοβουλίου δεν πρέπει να συνεδριάζει την ώρα αυτή, αλλά όπως γνωρίζετε, το Προεδρείο δεν έχει έλεγχο στις διακομματικές ομάδες που είναι ανεπίσημες οργανώσεις.

<CHAPTER ID=7>
Περιβαλλοντική πολιτική μετά τη Διάσκεψη του Κυότο
<SPEAKER ID=171 NAME="Πρόεδρος">
Το επόμενο θέμα είναι η δήλωση από το Συμβούλιο και την Επιτροπή σχετικά με την περιβαλλοντική πολιτική και ιδιαίτερα την αλλαγή του κλίματος μετά τη Διάσκεψη του Κυότο.

<SPEAKER ID=172 NAME="Prescott">
Κύριε Πρόεδρε, κυρία Επίτροπε, αξιότιμα μέλη, με έχετε εξ' αρχής βάλει σε δίλημμα ως πρώην ναυτικό. Σε θέματα ναυτιλίας, μπορώ να σας πω ότι ανησυχώ για τα καταστήματα αφορολογήτων ειδών και τις συνέπειές τους. Συνεπώς, ενώ θα ήθελα να ακούσετε τις ομιλίες που έχουμε να κάνουμε σχετικά με το Κυότο, θα ήθελα επίσης να επιστήσω την προσοχή σας στις συνέπειες αυτού του κανονισμού για τα καταστήματα αφορολογήτων ειδών για όσους ταξιδεύουν. Δεν θα πω τίποτα παραπάνω για να μην βρω κανένα μπελά από τους Υπουργούς Οικονομικών σε αυτά τα θέματα - μου δόθηκε όμως η ευκαιρία να τονίσω αυτό το θέμα και ελπίζω να είναι σύμφωνη η Επίτροπος.
<P>
Είμαι ικανοποιημένος και θεωρώ μάλιστα ότι είναι προς τιμή μου που μου δίνεται η δυνατότητα να απευθύνω σήμερα σε σας το λόγο τόσο ως Προεδρεύων όσο και ως πρώην αρχηγός του εργατικού κόμματος της Βρετανίας, αντιπρόεδρος της Ομάδας του Σοσιαλιστικού Κόμματος του Ευρωπαϊκού Κοινοβουλίου, ομολογουμένως τον καιρό που δεν βρισκόταν στην εξουσία και λίγο πριν. Η Βρετανία έχει το προνόμιο να κατέχει την Προεδρία της Ευρωπαϊκής Ένωσης σε μία σημαντική περίοδο, ιδίως όσον αφορά τα εντεινόμενα περιβαλλοντικά προβλήματα. Αυτά τα προβλήματα, όπως γνωρίζουμε, προκαλούνται συχνά από τον ίδιο τον άνθρωπο. Συνήθως, ο μοναδικός τρόπος επίλυσής τους είναι η εφαρμογή μίας κοινής προσέγγισης. Στο Κυότο έγινε εμφανές πώς η Ευρωπαϊκή Ένωση μπορεί να αναλάβει ηγετικό ρόλο στην αντιμετώπιση των προβλημάτων της υφηλίου.
<P>
Ήμουν ένας από εκείνους που συμμετείχαν, μαζί με ορισμένους άλλους βουλευτές, στην τρόικα και στο Ευρωπαϊκό Συμβούλιο Περιβάλλοντος και δεν πρέπει να έχετε αμφιβολίες πάνω σε αυτό το θέμα: η Ευρώπη ως εταίρος σε εκείνες τις διαπραγματεύσεις αποτέλεσε μία σημαντική δύναμη ενεργώντας αδιάλειπτα για την εξεύρεση μίας παγκόσμιας λύσης. Δεν νομίζω ότι είναι δυνατόν να μην δοθεί η ανάλογη σημασία σε αυτό το γεγονός. Η Επιτροπή θα επιβεβαιώσει ότι αυτό επηρέασε σημαντικά τη διασφάλιση αυτής της συμφωνίας.
<P>
Συνεργαζόμενοι στενά με το Ευρωπαϊκό Κοινοβούλιο, πιστεύουμε ότι μπορούμε να επιφέρουμε σημαντικές αλλαγές στο περιβάλλον και να βελτιώσουμε την ποιότητα ζωής των πολιτών της Ευρωπαϊκής Ένωσης. Θαυμάζω ιδιαίτερα την Επιτροπή Περιβάλλοντος, Δημόσιας Υγείας και Προστασίας των Καταναλωτών για τις εποικοδομητικές και εξαιρετικά περιεκτικές εκθέσεις της. Για παράδειγμα, η Επιτροπή δίνει απόλυτη προτεραιότητα στο μεγαλεπήβολο πρόγραμμα αναθεώρησης και ενημέρωσης της νομοθεσίας για την ποιότητα των υδάτων. Μάλιστα, ανυπομονώ να επιστρέψω στο Κοινοβούλιο κατά τη διάρκεια της Προεδρίας μας. Ξέρω ότι με τον Ken Collins στην Προεδρία η Επιτροπή θα εξακολουθήσει να κρατά το Συμβούλιο σε εγρήγορση. (Αυτό έπρεπε να πω, έτσι δεν είναι Ken; )
<P>
(Γέλια) Ως βασικά θέματα για τη βρετανική Προεδρία έχουμε επιλέξει τρία ζητήματα που απασχολούν πραγματικά τον λαό της Ευρώπης: τις θέσεις εργασίας, την εγκληματικότητα και το περιβάλλον. Θα θέλαμε να θέσουμε την εξέταση των περιβαλλοντικών θεμάτων στο επίκεντρο της διαδικασίας λήψης αποφάσεων από την Ευρωπαϊκή Ένωση. Η ενσωμάτωση των περιβαλλοντικών θεμάτων σε κάθε τομέα πολιτικής της Ευρωπαϊκής Ένωσης θα αποτελέσει το βασικό καθήκον μας, αλλά επίσης ένα καθήκον που πρέπει να εκπληρώσουμε. Θα είναι μία συναρπαστική διαδικασία και μακροπρόθεσμα θα αποδειχτεί πιο αποτελεσματική σε ζητήματα υπευθυνότητας. Θα οδηγήσει σε αμφισβήτηση ενός μεγάλου μέρους του παραδοσιακού τρόπου σκέψης όσον αφορά τη λήψη αποφάσεων. Από αυτή την άποψη, δεν υπάρχει διαφορά ανάμεσα στο κοινοβούλιο κάθε κράτους και τη διαδικασία λήψης αποφάσεων από την Ευρωπαϊκή Ένωση. Έχουμε κάνει ένα σημαντικό βήμα προόδου στο θέμα της Συνθήκης του Αμστερνταμ και περιμένω ανυπόμονα την έκθεση της Επιτρόπου κ. Bjerregaard στο Ευρωπαϊκό Συμβούλιο του Κάρντιφ, τον Ιούνιο. Θα αναφερθώ ξανά σε αυτό το σημαντικό θέμα αργότερα.
<P>
Έχουμε επίσης επισημάνει έξι κύρια περιβαλλοντικά θέματα που πρέπει να προωθήσουμε στα πλαίσια της Προεδρίας μας: τα θέματα μεταφορών και περιβάλλοντος - ένα θέμα που με απασχολεί ιδιαίτερα ως Υπουργό Μεταφορών και Περιβάλλοντος, έναν από τους πολλούς τίτλους που μου έχουν αποδοθεί κατά καιρούς - ατμοσφαιρικής ρύπανσης, βιοποικιλότητας, αλιείας, διεύρυνσης της Ευρωπαϊκής Ένωσης και κλιματικής μεταβολής.
<P>
Το κύριο θέμα της σημερινής συζήτησης θα είναι η κλιματική μεταβολή, αλλά θα αναφερθώ εν συντομία και σε άλλα θέματα. Όσον αφορά τις μεταφορές και το περιβάλλον, η νέα κυβέρνηση της Βρετανίας έχει συγχωνεύσει τα δύο υπουργεία. Πιστεύουμε ότι μπορούμε να εφαρμόσουμε μία πιο αειφόρο πολιτική στο θέμα των μεταφορών. Έχω επεκτείνει αυτή την πρωτοβουλία στο πλαίσιο των αρμοδιοτήτων της Προεδρίας μας προγραμματίζοντας τη σύγκληση ενός μεικτού συμβουλίου μεταφορών και περιβάλλοντος τον Ιούνιο, του οποίου θα προηγηθεί μία ανεπίσημη συνεδρίαση τον Απρίλιο στο Chester.
<P>
Σήμερα το πρωί στο Στρασβούργο διαπίστωσα ο ίδιος πώς ένα εντυπωσιακό σύστημα τραμ λύνει το πρόβλημα της συμφόρησης και της ρύπανσης που ταλαιπωρεί τους κατοίκους τόσων πολλών μικρών και μεγάλων πόλεων και ενθαρρύνει τη συχνότερη χρήση των δημοσίων συγκοινωνιών και την ελάττωση της χρήσης του αυτοκινήτου. Η πολιτική που θα ακολουθήσουμε θα πρέπει να προσανατολίζεται σε δύο κατευθύνσεις. Πρέπει να μειώσουμε τις περιβαλλοντικές επιπτώσεις της χρήσης του αυτοκινήτου. Γι' αυτό ακριβώς το πρόγραμμα Auto-Oil θα συμβάλλει σημαντικά στη μείωση των εκπομπών.
<P>
Η Προεδρία θα ξεκινήσει επίσης μία νέα πρωτοβουλία στο πλαίσιο του άτυπου συμβουλίου στο Chester. Βάσει αυτής θα ενθαρρυνθεί η χρήση οχημάτων χαμηλών ή μηδενικών εκπομπών. Αποτέλεσμα αυτής της πρωτοβουλίας θα είναι η συνάντηση των ευρωπαϊκών πόλεων που είναι προετοιμασμένες να παρέχουν προνομιακά δικαιώματα πρόσβασης σε αυτά τα οχήματα. Επίσης, θα διοργανώσουμε στο Chester μία έκθεση τεχνολογίας καθαρών αυτοκινήτων. Συμφωνούμε όλοι ότι είναι απολύτως απαραίτητο να μειώσουμε τις εκπομπές CO2 από τα μέσα μεταφοράς που αυξάνονται πιο γρήγορα απ' ό, τι σε οποιονδήποτε άλλο τομέα. Θα πρέπει να προωθήσουμε την πολιτική της Επιτροπής για μείωση των εκπομπών CO2 από τα καινούργια αυτοκίνητα.
<P>
Ωστόσο, οι διαπραγματεύσεις της Επιτροπής για σύναψη εθελοντικής συμφωνίας με την ευρωπαϊκή αυτοκινητοβιομηχανία παραμένουν στάσιμες. Η προσφορά της βιομηχανίας για μείωση των εκπομπών είναι ανεπαρκής, γεγονός που θα πρέπει να καταστεί σαφές. Όπως έχουμε πει, αν δεν λειτουργήσει η εθελοντική προσέγγιση, θα εξετάσουμε ρυθμιστικές ή φορολογικές εναλλακτικές λύσεις. Είμαι ικανοποιημένος που ο Michael Meacher, Υπουργός Περιβάλλοντος της Βρετανίας, και η Επίτροπος θα παρευρίσκονται αύριο εδώ για να εξετάσουν το θέμα των εκπομπών CO2 από τα αυτοκίνητα.
<P>
Ένα δεύτερο θέμα είναι η ατμοσφαιρική ρύπανση. Προκειμένου να επιτευχθεί κάποια μείωση, πρέπει να ληφθεί δράση σε κοινοτικό, εθνικό και τοπικό επίπεδο, ενώ η θυγατρική οδηγία περί ποιότητας του αέρα είναι απόλυτης προτεραιότητας, όπως και το πρόγραμμα Auto-Oil, στο οποίο έχω ήδη αναφερθεί. Όσο για την όξινη βροχή, απαιτούνται επιπλέον κοινοτικά μέτρα για να μειωθεί η περιεκτικότητα ορισμένων υγρών καυσίμων σε θείο. Η σύναψη συμφωνίας αποτελεί μία από τις προτεραιότητες που θα θέσουμε στο Συμβούλιο Περιβάλλοντος του Ιουνίου.
<P>
Το τρίτο θέμα με το οποίο επιθυμούμε να ασχοληθούμε είναι εκείνο της βιοποικιλότητας πάνω στο οποίο έχει ήδη αναπτυχθεί μία στρατηγική από την Ευρωπαϊκή Ένωση. Η συζήτηση αυτού του θέματος θα γίνει κατά τη διάρκεια του Συμβουλίου Περιβάλλοντος τον Μάρτιο, καθώς θα προετοιμαζόμαστε για την Τέταρτη Διάσκεψη των Μερών στην Μπρατισλάβα, τον Μάιο. Όσον αφορά την αλιεία, είναι απολύτως απαραίτητη η ενσωμάτωση των περιβαλλοντικών ζητημάτων. Θα πρέπει να επανεξετάσουμε την αναληφθείσα δράση, προκειμένου να ανταποκριθούμε στις υποχρεώσεις που αναλάβαμε κατά τη συνάντηση των Υπουργών Αλιείας και Περιβάλλοντος της Βορείου Θάλασσας, που έλαβε χώρα τον Μάρτιο του 1997. Στα πλαίσια αυτής της αναθεώρησης θα πρέπει να συμπεριλάβουμε μέτρα για την αναχαίτιση της υπερβολικής αλιευτικής δραστηριότητας στη Βόρειο Θάλασσα, ενώ είναι ιδιαίτερα σημαντικό φέτος - που είναι το Διεθνές Έτος Προστασίας των Ωκεανών - να παύσουν σταδιακά να χρησιμοποιούνται στην ανοιχτή θάλασσα παρασυρόμενα δίκτυα που σκοτώνουν τόσα πολλά δελφίνια και άλλα είδη που δεν αποτελούν στόχο τους.
<P>
(Χειροκροτήματα) Το πέμπτο θέμα, δηλαδή η διεύρυνση, θα επικεντρωθεί στην ενσωμάτωση των περιβαλλοντικών προβληματισμών κατά τη διάρκεια εκείνων των διαπραγματεύσεων.
<P>
Τέλος, όσον αφορά το πιο σημαντικό θέμα, εκείνο δηλαδή της μεταβολής του κλίματος, θα ήθελα να σχολιάσω τις συζητήσεις που έλαβαν χώρα στο Κυότο πέρυσι τον Δεκέμβριο. Όπως είχε προβλέψει το ίδιο το Κοινοβούλιο, η Διάσκεψη του Κυότο αποτέλεσε πραγματικά μία κρίσιμη καμπή στη συζήτηση για τη μεταβολή του κλίματος παγκοσμίως. Ήταν ανέκαθεν δύσκολο να υπάρξει συναίνεση ανάμεσα σε 160 χώρες πάνω σε θέματα για τα οποία δεν ήταν δυνατόν να ληφθεί κάποια απόφαση ύστερα από μία μόνο ψηφοφορία, γεγονός το οποίο είμαι σίγουρος ότι γνωρίζουν καλά όσοι παρευρίσκονται σε μία δημοκρατική συνέλευση όπως αυτή. Γι' αυτό έγιναν πολλές προκαταρκτικές συζητήσεις. Ο Επίτροπος και πολλοί από τους συναδέλφους μας έλαβαν μέρος σε συνομιλίες με βασικές χώρες πριν από τη συνάντηση στο Κυότο. Εγώ ο ίδιος ταξίδεψα δύο φορές ανά την υφήλιο για να συναντήσω αρχηγούς των αναπτυγμένων και αναπτυσσόμενων χωρών, οπότε και δέχτηκα την κριτική των ΜΚΟ ότι προκάλεσα εκτεταμένη ρύπανση του περιβάλλοντος.
<P>
Στο Κυότο, παρά τις διαμετρικά αντίθετες απόψεις των βασικών συμμετεχόντων, αντίστοιχες με τη γεωγραφική τους απόσταση, μετά από επίπονες διαπραγματεύσεις καταλήξαμε σε μία ιστορική - κατά τη γνώμη μου τουλάχιστον - συμφωνία. Δεν ήταν αυτό ακριβώς που επιδιώκαμε, αλλά ήταν ένα σημαντικό, ιστορικό πρώτο βήμα. Δεν θα πρέπει να υποτιμάμε ούτε αυτή τη συμφωνία ούτε το ρόλο που διαδραμάτισε η Ευρωπαϊκή Ένωση προς αυτή την κατεύθυνση. Επιτεύχθηκε συμφωνία ως προς την εφαρμογή νομικά δεσμευτικών μειώσεων άνω του 5 % των προκαλούμενων από το φαινόμενο του θερμοκηπίου εκπομπών αερίων από τις αναπτυγμένες χώρες. Φυσικά, όπως έχω ήδη πει, η Ευρώπη μπορεί να είναι υπερήφανη για τον ηγετικό ρόλο που διαδραμάτισε. Οι υπουργοί της τρόικας και η Επίτροπος είχαν τρομερή υποστήριξη και ενίσχυση από τους ανώτερους υπαλλήλους μας. Σας παρακαλώ να μην υποτιμάτε αυτή τη βοήθεια: είχαμε την καλύτερη ομάδα στήριξης που θα μπορούσε ποτέ να έχει ένα σώμα διαπραγματεύσεων. Θα ήθελα να καταχωρηθεί η μεγάλη εκτίμησή μας απέναντι σε αυτούς γιατί έπαιξαν σημαντικό ρόλο στη σύναψη αυτής της συμφωνίας.
<P>
Θα ήθελα επίσης να απονείμω φόρο τιμής σε όλους τους υπουργούς της Ευρωπαϊκής Ένωσης που συμμετείχαν στη Διάσκεψη στο Κυότο - τους Υπουργούς Περιβάλλοντος - οι οποίοι με την αλληλεγγύη και την αφοσίωσή τους ενίσχυσαν σε σημαντικό βαθμό τη συμβολή της Ευρώπης στη διασφάλιση μίας επιτυχούς συμφωνίας. Δεν ήταν εύκολη υπόθεση. Δεν συμφωνούσαμε όλοι, υπήρχαν διαφορετικές απόψεις. Υπήρχε κάποια φάση που ο υπουργός της Ιαπωνίας παραπονιόταν σε μένα ότι "Δεν καταλαβαίνετε, κύριε Prescott», καθώς προσπαθούσα να τον πιέσω μαζί με την τρόικα για τη σύναψη μίας καλύτερης συμφωνίας, ότι "Πρέπει να το εξηγήσω στον πρωθυπουργό της χώρας μου». Έπρεπε να κάνω σαφές ότι στη διπλανή αίθουσα βρίσκονταν 15 εκπρόσωποι των πρωθυπουργών 15 χωρών και αυτό ήταν ένα πολύ πιο δύσκολο θέμα. Η συμπαράστασή τους όμως αποτέλεσε καίριο παράγοντα στην επίτευξη μίας κοινής ευρωπαϊκής προσέγγισης, χάρη στην οποία ο ρόλος μας σε εκείνες τις συζητήσεις και συμφωνίες με αντικείμενο το περιβάλλον υπήρξε ηγετικός. Πράγματι, αν ρίξουμε μία ματιά, θα διαπιστώσουμε ότι οι Ηνωμένες Πολιτείες πείστηκαν να προχωρήσουν από το μηδέν στο 7 % - ενώ οι περισσότεροι υποστήριζαν ότι θα παρέμεναν αμετακίνητοι, ότι αυτή ήταν η τελική τους απόφαση. Ο Καναδάς και η Ιαπωνία προχώρησαν από 2, 5 % σε 6 % μείωση και η Ευρωπαϊκή Ένωση έφτασε στο ανώτατο όριο σημειώνοντας μείωση ύψους 8 %, στόχος που ουσιαστικά υιοθετήθηκε από 26 επί συνόλου 38 χωρών που έλαβαν μέρος σε αυτό το εγχείρημα. Οι χώρες αυτές ενστερνίστηκαν το δικό μας στόχο, γεγονός που μας έδωσε τη δυνατότητα να μειώσουμε σημαντικά τις εκπομπές αερίων του θερμοκηπίου κατά τη διάρκεια αυτών των διαπραγματεύσεων και της σύναψης της συμφωνίας.
<P>
Η επιτυχία στο Κυότο οφειλόταν στη συναίνεση των κυβερνήσεων ότι η κλιματική μεταβολή αποτελεί πραγματικότητα και ότι κάτι πρέπει να γίνει γι' αυτό. Κανείς δεν αμφισβητεί πλέον την επιστήμη. Είναι σαφές ότι κάτι πρέπει να κάνουμε. Αυτό έγινε ιδιαίτερα σαφές στο Κυότο. Όπως είπα και νωρίτερα, αν και πρόκειται απλά για ένα πρώτο βήμα, έχει μεγάλη σημασία Δεν επαρκεί σε καμία περίπτωση η προσπάθεια να αντιμετωπισθεί το πρόβλημα μακροπρόθεσμα. Έγκειται στη βρετανική Προεδρία και τους διαδόχους μας, την Αυστρία, να προετοιμάσουν το έδαφος για την Τέταρτη Διάσκεψη των Μερών για την κλιματική μεταβολή, που είναι εξαιρετικά σημαντική και θα λάβει χώρα στο Μπουένος Αιρες τον Νοέμβριο.
<P>
Απόλυτη προτεραιότητα θα πρέπει να δοθεί στην ολοκλήρωση των εργασιών του Κυότο, ειδικότερα των κανονισμών για την ελαστικότητα του πρωτοκόλλου, κάτι που εξακολουθεί να αποτελεί τον πιο σημαντικό ρόλο που έχει να διαδραματίσει η Ευρωπαϊκή Ένωση. Χρειάζεται να γίνουν μελέτες και να επιτευχθεί συμφωνία στο θέμα της εκμετάλλευσης των εκπομπών, των ιζημάτων άνθρακα, της κοινής εφαρμογής και των όρων ενός καθαρού μηχανισμού ανάπτυξης. Υπάρχουν υπόνοιες ότι αυτή η ελαστικότητα των κανονισμών μπορεί να δώσει την ευκαιρία σε μερικές μεγάλες χώρες να εκπληρώσουν τις υποχρεώσεις τους χωρίς να επηρεαστεί καθόλου η εγχώρια οικονομία τους. Η Ευρωπαϊκή Ένωση πρέπει να ξεκαθαρίσει ότι αυτή η πρόταση είναι απαράδεκτη, καθώς επίσης ότι κάθε χώρα - ειδικά οι αναπτυγμένες χώρες - έχει την υποχρέωση να συμβάλει κάνοντας κάποιες περικοπές στην εγχώρια οικονομία της. Συνεπώς, πρέπει να διασφαλίσουμε ότι αυτές θα επιφέρουν πραγματικά, αποτελεσματικά ως προς το κόστος και επαληθεύσιμα περιβαλλοντικά οφέλη και δεν θα αφήσουν περιθώρια εκμετάλλευσης και κατάχρησης, γεγονός που θα υπονόμευε τους στόχους του πρωτοκόλλου. Κατά τη γνώμη μου, αν αυτοί οι κανονισμοί δεν είναι ικανοποιητικοί, οι χώρες θα αρνηθούν να τους επικυρώσουν. Δεν θα καταφέρουμε όσα μας οδήγησαν σε μία τόσο ηρωική έναρξη των συζητήσεων στο Κυότο, αν δεν έχουμε το κουράγιο να καταστήσουμε σαφές ότι δεν πρόκειται για κάποιο παραθυράκι. Δεν πρόκειται για τρόπο αποφυγής των δεσμεύσεών μας να επιφέρουμε κάποιες αλλαγές στην εγχώρια οικονομία, προκειμένου να πετύχουμε μείωση των εκπομπών αερίων θερμοκηπίου, έτσι ώστε να διασφαλιστούν τα οφέλη της κλιματικής μεταβολής που θα προκύψουν από τη μείωση αυτή.
<P>
Πράγματι, αυτός είναι ο λόγος που πιέσαμε για την ανάληψη ευρωπαϊκής πρωτοβουλίας - το ονομαζόμενο παράθυρο αξιοπιστίας - για να κερδίσουμε χρόνο ώστε να βρεθεί το κατάλληλο πλαίσιο εφαρμογής της. Αυτή η έννοια της αξιοπιστίας πηγάζει από το γεγονός ότι συνειδητοποιήσαμε ότι δεν ήταν δυνατόν να καταλήξουμε εγκαίρως στο Κυότο σε κάποια συμφωνία πάνω σε αυτούς τους κανονισμούς, αλλά ότι η περίοδος που θα μεσολαβήσει από την υπογραφή - το Μάρτιο - μέχρι την επικύρωση, όσο μακροχρόνια και αν είναι, μας δίνει την ευκαιρία να μελετήσουμε αυτούς τους κανονισμούς. Η επόμενη πρόκληση είναι να εξετάσουμε αν είναι δυνατόν να επιτευχθεί αυτό έτσι ώστε να αποδείξουμε την αξιοπιστία μας. Τώρα πρέπει να αποδείξουμε ότι αυτοί οι κανονισμοί είναι εφαρμόσιμοι.
<P>
Πέραν τούτου, χρειάζεται να ξεκινήσουμε διάλογο με τις αναπτυσσόμενες χώρες σχετικά με τους πιθανούς τρόπους μείωσης των εκπομπών με τρόπο που να μην έρχεται σε σύγκρουση με τις φιλοδοξίες τους για οικονομική ανάπτυξη και εξάλειψη της φτώχειας. Υπάρχουν πολλές υποψίες στις αναπτυσσόμενες χώρες ότι επιθυμούμε να επιβάλλουμε ένα διαφορετικό επίπεδο οικονομικής ανάπτυξης και μία διαφορετική διαδικασία εκβιομηχάνισης που δεν είναι προς όφελός τους. Αλλά πολλές από αυτές τις χώρες μπορούν να δουν ότι η παραγωγή των αερίων θερμοκηπίου, που παρατηρείται στα αρχικά στάδια της εκβιομηχάνισης, αποτελεί εξίσου σημαντική πρόκληση αλλαγής του κλίματος για τις ίδιες όσο και για τις ανεπτυγμένες χώρες. Έχουμε κάνει την αρχή αποδεικνύοντας ότι είμαστε προετοιμασμένοι να αναλάβουμε δράση. Δεν θα πρέπει όμως να αμφιβάλλετε ότι και οι αναπτυσσόμενες χώρες, όπως η Κίνα, πρέπει να συνεισφέρουν. Αυτό θα είναι ένα σημαντικό θέμα που πρέπει να εξετάσουμε. Ήταν σωστό που εμείς, ως αναπτυγμένες χώρες, δεσμευτήκαμε πρώτοι στο Κυότο για την επίτευξη αυτών των νομικά δεσμευτικών στόχων. Είναι όμως γεγονός ότι η Κίνα στα επόμενα 20 με 30 χρόνια θα ξεπεράσει τις Ηνωμένες Πολιτείες ως προς τις εκπομπές αερίων θερμοκηπίου. Πρέπει να εξετάσουμε πώς θα αντιμετωπίσουμε δίκαια τις εκπομπές αερίων από τις αναπτυσσόμενες χώρες. Η Ευρωπαϊκή Ένωση, ωστόσο, έχει την ευκαιρία να ενεργήσει ως μεσάζοντας ανάμεσα στις ανεπτυγμένες και τις αναπτυσσόμενες χώρες. Το Ηνωμένο Βασίλειο θα εκμεταλλευτεί την Προεδρία για να προωθήσει αυτή την φιλόδοξη ατζέντα στην Ευρωπαϊκή Ένωση κατά τους προσεχείς μήνες.
<P>
Θα οργανώσουμε επίσης διάφορες σημαντικές διεθνείς συναντήσεις: τη Διάσκεψη Κορυφής Ευρωπαϊκής Ένωσης-ASEAN τον Απρίλιο, τη Διάσκεψη Κορυφής της Ομάδας των 8 τον Μάιο και τη Διάσκεψη Κορυφής ΕΕ-ΗΠΑ τον ίδιο μήνα. Θα φροντίσουμε ώστε η κλιματική μεταβολή να αποτελέσει ένα από τα κύρια θέματα πρώτης προτεραιότητας στην ημερήσια διάταξη της συζήτησης.
<P>
Για τα δύο περιβαλλοντικά συμβούλια κατά τη διάρκεια της Προεδρίας μας έχουμε θέσει τρεις προτεραιότητες όσον αφορά το θέμα της κλιματικής μεταβολής. Πρώτον, όλα τα κράτη μέλη θα πρέπει να θέσουν ως στόχο τους το στόχο της Ευρωπαϊκής Ένωσης για 8 % μείωση σύμφωνα με τους κανονισμούς ανάληψης ευρωπαϊκής δράσης. Θα υποβάλλω μία πρόταση για σύναψη συμφωνίας στο Συμβούλιο του Ιουνίου.
<P>
Δεύτερον, θα πρέπει να αποφασίσουμε ποιες είναι οι πολιτικές και τα μέτρα που απαιτούνται σε ευρωπαϊκό επίπεδο για την επίτευξη του στόχου μείωσης 8 %. Ο καθορισμός ενός στόχου απέχει πολύ από την εφαρμογή της πολιτικής που θα οδηγήσει στην πραγματοποίησή του. Θα πρέπει να αρχίσουμε να το αντιμετωπίζουμε αυτό. Η στρατηγική της Επιτροπής θα συμβάλει αποφασιστικά προς αυτή την κατεύθυνση.
<P>
Τρίτον, πρέπει να προετοιμάσουμε τη στάση της Ευρωπαϊκής Ένωσης κατά τις διεθνείς διαπραγματεύσεις με το Μπουένος Αιρες που θα πραγματοποιηθούν αργότερα αυτό το χρόνο. Έτσι, θα καλυφτεί το κενό των εργασιών που δεν ολοκληρώθηκαν στο Κυότο. Θέματα όπως η εκμετάλλευση των εκπομπών, οι μηχανισμοί καθαρής ανάπτυξης, τα ιζήματα και η από κοινού εφαρμογή ηχούν ως μία σειρά δηλώσεων αλλά είναι αποφασιστικής σημασίας προκειμένου να μετατραπεί η Διάσκεψη στο Κυότο από απλή δήλωση σκοπών και νομικών στόχων σε ουσιαστική εφαρμογή τους, έτσι ώστε να επιτευχθεί η μείωση των εκπομπών αερίων θερμοκηπίου, οπότε και θα είναι σίγουρο ότι θα επέλθουν οι περιβαλλοντικές αλλαγές για τις οποίες έχουμε δεσμευθεί.
<P>
Ελπίζω επίσης ότι η Κοινότητα θα μπορέσει να υπογράψει το πρωτόκολλο κατά τη διάρκεια της Προεδρίας μας. Η Επιτροπή έχει να υποβάλει μία πρόταση γι' αυτό. Η επικύρωση είναι ένα μακροπρόθεσμο θέμα και θα εξαρτηθεί, μεταξύ άλλων, από το αν θα σημειωθεί ικανοποιητική πρόοδος σε θέματα όπως οι κανονισμοί των συναλλαγών. Αν και είναι πολλά αυτά που πρέπει να γίνουν, χάρη στη στενή συνεργασία και την επιδίωξη μάλιστα ενός κοινού στόχου ανάμεσα στα κράτη μέλη - με τη βοήθεια της Επιτροπής και άλλων κοινοτικών οργάνων - μπορούμε και πρέπει να πετύχουμε.
<P>
Το Κυότο θα μείνει στη μνήμη μας ως ένα μέρος όπου ο κόσμος ήρθε αντιμέτωπος με μία κρίσιμη απόφαση, έκανε τη σωστή επιλογή και επέδειξε την προθυμία να αναλάβει συλλογική δράση καθώς επίσης να αναγνωρίσει το γεγονός ότι αυτός ο κόσμος δεν ανήκει μόνο στη γενιά μας: τον διαφυλάσσουμε εξ' ονόματος των παιδιών των παιδιών μας. Αυτή είναι η υποχρέωσή μας: να τους κληροδοτήσουμε έναν κόσμο που θα είναι ασφαλής υπό βιώσιμες περιβαλλοντικές συνθήκες.
<P>
Η κλιματική μεταβολή δείχνει ακριβώς πόσο σημαντικό είναι να ακολουθήσουμε μία ευρεία σειρά από πολιτικές για την αντιμετώπιση του περιβαλλοντικού ζητήματος. Τονίζει τη σπουδαιότητα της νέας στρατηγικής που ανέφερα νωρίτερα και για την οποία θα ήθελα να πω δύο λόγια. Αυτή σχεδόν αποτελεί πρόκληση για τις διαδικασίες που ακολουθούμε κατά τη λήψη αποφάσεων. Μπορούμε να θέσουμε τους στόχους, μπορούμε να καθιερώσουμε τις πολιτικές, μπορούμε να πραγματοποιήσουμε εκείνους τους στόχους που έχουμε θέσει για τους εαυτούς μας. Αντιμετωπίζουμε όμως επίσης - όπως και με την αλλαγή - μία πρόκληση όσον αφορά τη διαδικασία λήψης αποφάσεων συνολικά. Μπορούμε να τα καταφέρουμε καλύτερα αλλάζοντας τη διαδικασία που ακολουθούμε κατά τη λήψη αποφάσεων, όπως επίσης αλλάζοντας τις πολιτικές μας και θέτοντας υψηλότερους στόχους.
<P>
Αυτό αναγνωρίστηκε στη Συνθήκη του Αμστερνταμ, η οποία εισήγε μία νέα απαίτηση ενσωμάτωσης του περιβάλλοντος σε άλλες πολιτικές. Θυμάμαι τον πρώτο μου καιρό εδώ στα τέλη της δεκαετίας του '70, ως μέλος αυτού του Σώματος. Τότε διαφωνούσαμε συνήθως σχετικά με το αν ονομαζόταν θα το ονομάζαμε Συνέλευση ή Κοινοβούλιο. Δεν πρόκειται να ασχοληθώ τώρα με αυτό το θέμα, είναι σαφές ότι ονομάζεται Ευρωπαϊκό Κοινοβούλιο. Θυμάμαι τις συζητήσεις εκείνης της εποχής σχετικά με την περιφερειακή πολιτική. Τότε, ανήκα σε ένα λιμάνι που είχε χάσει όλες τις αλιευτικές του δυνατότητες με την είσοδό του στην Ευρωπαϊκή Κοινότητα: χάσαμε τα απομακρυσμένα μας ύδατα. Επιθυμούσαμε την αναδιάρθρωση της αλιευτικής βιομηχανίας στο Hull.
<P>
Θα μπορούσα να απευθυνθώ σε κάποιο υπουργείο όπου θα μου έλεγαν ότι θα μπορούσα να λάβω το επίδομα απόλυσης που δίδεται στους αλιείς, κάτι για κατάρτιση, κάτι για αναδιάρθρωση, καθώς επίσης κάτι για να ασχοληθώ με κάτι άλλο, αλλά δεν καταφέραμε να τα συνδυάσουμε όλα αυτά με ολοκληρωμένο τρόπο, έτσι ώστε να δοθεί η δυνατότητα ανάπτυξης του δυναμικού που είχε καταστεί πλεονάζον λόγω αυτής της βιομηχανικής αλλαγής.
<P>
Αυτή είναι η πρόκληση που αντιμετωπίζουμε όσον αφορά τα περιβαλλοντικά θέματα. Η Κοινότητα έχει ήδη καταρτίσει ένα πέμπτο περιβαλλοντικό πρόγραμμα δράσης που προβλέπει ορισμένα από τα παραπάνω. Ξέρω ότι έχουν γίνει πολύ περισσότερα από εκείνη την εποχή μέχρι σήμερα και συγχαίρω το Κοινοβούλιο για όσα έχει κάνει. Μετά το έτος 2000 υπάρχει η πιθανότητα να καταρτιστεί ένα πρόγραμμα που θα διαδεχτεί το πέμπτο περιβαλλοντικό πρόγραμμα δράσης.
<P>
Εν τω μεταξύ, η βρετανική Προεδρία φροντίζει ώστε το θέμα του περιβάλλοντος να συζητάται στα Συμβούλια Γεωργίας, Αλιείας και Ενέργειας και συγκαλεί ένα μεικτό Συμβούλιο Περιβάλλοντος/Μεταφορών, το οποίο θα αρχίσει την ενσωμάτωση των απαιτούμενων πολιτικών προκειμένου να επιτευχθούν οι στόχοι που έχουμε θέσει και θα ορίσει τί θα πρέπει να κάνουμε στα πλαίσια εκείνων των πολιτικών για τις οποίες θα αποφασίσει η Ευρωπαϊκή Ένωση.
<P>
Οι αρχηγοί κυβερνήσεων έχουν ζητήσει από την Επιτροπή να χαράξει συγκεκριμένη στρατηγική για το θέμα της ενσωμάτωσης και να την παρουσιάσει στο Ευρωπαϊκό Συμβούλιο του Κάρντιφ τον Ιούνιο, κάτι που θα κάνει η Επίτροπος. Γνωρίζω ότι η Επίτροπος κ. Bjerregaard εργάζεται επί του παρόντος πάνω σε αυτή τη στρατηγική και θα ήθελα να εκφράσω τη βαθύτατη εκτίμησή μου για την Επίτροπο και για το ρόλο που διαδραμάτισε τόσο η ίδια όσο και οι συνεργάτες της στη σύναψη της συμφωνίας του Κυότο. Ήταν ένα πολύ καλό παράδειγμα με το οποίο αποδείχτηκε πώς μπορούν να συνεργαστούν οι πολιτικές δυνάμεις και η Επιτροπή όχι μόνο για την επίτευξη ενός στόχου προς όφελος της Ευρώπης, αλλά και για την εξεύρεση μίας καλύτερης λύσης για ολόκληρη την υφήλιο.
<P>
Συνεπώς, κατά την άποψή μου, χρειάζεται μία στρατηγική που θα δώσει τη μέγιστη πολιτική ώθηση στο θέμα της ενσωμάτωσης. Πιστεύω ότι με αυτή θα δοθεί έμφαση σε μερικούς από τους κύριους τομείς πολιτικής στους οποίους πρέπει να ενσωματωθεί πλήρως το θέμα του περιβάλλοντος. Ορισμένοι τομείς, όπως για παράδειγμα η κλιματική μεταβολή, η ενέργεια και οι μεταφορές είναι τόσο αλληλένδετοι, ώστε δεν είναι δυνατόν να ληφθούν κάποιες αποφάσεις σε έναν από αυτούς τους τομείς χωρίς να υπάρξουν συνέπειες για τους άλλους. Είναι σημαντικό να κατανοήσουμε την ολοκληρωμένη διαδικασία βάσει της οποίας θα μπορέσετε να επιτύχετε πολύ υψηλότερους στόχους απ' ό, τι αν ασχοληθείτε με κάθε τομέα χωριστά. Ελπίζω ότι θα προτείνουμε επίσης έναν νέο ολοκληρωμένο μηχανισμό για περαιτέρω προώθηση της πολιτικής μας.
<P>
Αυτή η στρατηγική μπορεί να θεωρηθεί ως η πρώτη φάση, ενώ θα απαιτηθεί και μία δεύτερη και μία τρίτη φάση. Χρειαζόμαστε κάτι για να εξασφαλίσουμε ότι οι αρχηγοί κυβερνήσεων και το Συμβούλιο Υπουργών θα αναφέρονται σε αυτό σε τακτά χρονικά διαστήματα και ότι θα είναι δυνατόν να κριθούν για τις πράξεις τους. Θα μπορούσε να είναι ένα είδος κυλιόμενου προγράμματος περιβαλλοντικού ελέγχου, κάτι που ανυπομονώ να συζητήσω με την Επίτροπο. Ελπίζω επίσης να το συζητήσω με τις τρεις προσεχείς Προεδρίες που θα μας οδηγήσουν στο έτος 2000. Εκείνοι που αναθέτουν την πολιτική ηγεσία θα πρέπει να έχουν μια ολοκληρωμένη εικόνα και να κάνουν τους απαραίτητους συσχετισμούς ανάμεσα σε οικονομικά, περιβαλλοντικά και κοινωνικά θέματα. Πρέπει να αποβάλλουμε τη συνήθεια να σκεφτόμαστε κατακερματισμένα.
<P>
Έχουμε ορίσει μία απαιτητική ατζέντα για την Προεδρία μας, όπως πράγματι ορθώς ισχυρίζεται κάθε Προεδρία. Αυτό όμως αποδεικνύει τη μεγάλη σημασία που αποδίδουμε στην αντιμετώπιση των περιβαλλοντικών θεμάτων.
<P>
Η επιτυχία θα εξαρτηθεί σε μεγάλο βαθμό από τη σχέση ανάμεσα στην Επιτροπή, το Συμβούλιο και αυτό το Κοινοβούλιο. Ελπίζω ότι θα είναι μία στενή και αποδοτική σχέση, κάτι που έχω κάθε λόγο να πιστεύω. Είμαι ικανοποιημένος που μου δόθηκε η ευκαιρία να σας μιλήσω σήμερα και σας ευχαριστώ που με ακούσατε.
<P>
(Ζωηρά χειροκροτήματα)
<SPEAKER ID=173 NAME="Bjerregaard">
Κύριε Πρόεδρε, αξιότιμα μέλη, κατ' αρχάς θα ήθελα να ευχαριστήσω τον κ. John Prescott για τις παρατηρήσεις του όσον αφορά τις προτεραιότητες της Προεδρίας στον τομέα του περιβάλλοντος. Είναι πολλές και σημαντικές, και χαίρομαι πολύ για τη συνεργασία μας. Αλλά θα ήθελα επίσης να επωφεληθώ της ευκαιρίας για να ευχαριστήσω τον κ. John Prescott και για τη συμβολή του στη Διάσκεψη του Κυότο για την κλιματική μεταβολή. Προσέδωσε στη συζήτηση για το κλίμα χρώμα και περιεχόμενο, και με την προσωπική του προσπάθεια συνέβαλε στο να προκύψει το αποτέλεσμα το οποίο συζητάμε σήμερα για δεύτερη φορά εδώ στο Κοινοβούλιο. Είχα - όπως θυμάστε - την ευκαιρία να συζητήσω για το αποτέλεσμα αμέσως μόλις επιστρέψαμε τον Δεκέμβριο. Παρουσίασα την πρώτη μου εκτίμηση για το τί είχαμε επιτύχει και νομίζω ότι είχαμε κάνει μια καλή συζήτηση εκείνη τη φορά, γι' αυτό θα προσπαθήσω να μην επαναλάβω τα ίδια πράγματα που συζητήσαμε τότε.
<P>
Είναι προφανές ότι το πρωτόκολλο σημαίνει ένα πρώτο, αποφασιστικό βήμα προς μια παγκόσμια επίλυση του προβληματισμού για το κλίμα. Είναι πρώτη φορά που οι βιομηχανικές χώρες εγκρίνουν ένα κείμενο που περιέχει νομικώς δεσμευτικά όρια για τις εκπομπές αερίων θερμοκηπίου και γι' αυτό εκείνο που προέχει τώρα είναι να φροντίσουμε το πρωτόκολλο να γίνει νόμος και τα μέσα εφαρμογής του να είναι αποτελεσματικά. Αυτό προϋποθέτει, ως γνωστόν, την επικύρωση της συμφωνίας από τις μεγάλες βιομηχανικές χώρες.
<P>
Είναι σημαντικό - όπως υπογραμμίστηκε και από τον κ. John Prescott - να μην ξεχάσουμε τις αναπτυσσόμενες χώρες στη συγκεκριμένη διαδικασία. Και εκείνες επηρεάζονται από τη διάσκεψη του Κυότο. Όπως γνωρίζουμε, δεν ευθύνονται για τη σημερινή συσσώρευση αερίων θερμοκηπίου, αλλά φυσικά αναγκάζονται να ζήσουν και αυτές με τις συνέπειες της πολιτικής μας, γι' αυτό οι εν λόγω χώρες έχουν συνειδητοποιήσει την ανάγκη μιας αειφόρου ανάπτυξης και προσδοκούν - δικαίως, μου φαίνεται - να κάνουν οι βιομηχανικές χώρες το πρώτο βήμα. Εντελώς ανεξάρτητα όμως από την επικύρωση, όπως και από τις εκτιμήσεις για το πότε είναι η καλύτερη πολιτικά χρονική στιγμή για μια τέτοια επικύρωση, υπάρχουν ακόμη πολλοί αβέβαιοι παράγοντες που πρέπει να αποσαφηνιστούν.
<P>
Τί έχει συμβεί από την τελευταία φορά και τί κάνουμε εμείς για να εξασφαλίσουμε ότι η συμφωνία του Κυότο θα τηρηθεί γρήγορα και αποτελεσματικά; Το πρώτο μας καθήκον είναι να προετοιμάσουμε την υπογραφή του πρωτοκόλλου από την Κοινότητα. Το πρωτόκολλο θα είναι διαθέσιμο για υπογραφή από τις 16 Μαρτίου 1998 έως τις 15 Μαρτίου 1999. Και είναι αποφασιστικής σημασίας εμείς, ως Ευρώπη, που ηγούμασταν των διαπραγματεύσεων, να φροντίσουμε η Κοινότητα να υπογράψει το πρωτόκολλο το συντομότερο δυνατόν. Με τον τρόπο αυτό θα στείλουμε το σωστό μήνυμα και σε άλλους ενδιαφερόμενους, εκ των οποίων ορισμένοι ίσως μπουν στον πειρασμό να τραβήξουν το θέμα σε μάκρος. Αυτό θα καταστήσει σαφέστερη την κατάσταση και στη βιομηχανία και σε άλλους οικονομικούς κύκλους, καθώς και στους πολίτες της Κοινότητας. Η Επιτροπή έχει ετοιμάσει μια πρόταση προς υπογραφή, η οποία θα υποβληθεί στο Συμβούλιο εγκαίρως ώστε οι υπουργοί να μπορέσουν να την εγκρίνουν στην προσεχή συνεδρίαση του Συμβουλίου Υπουργών Περιβάλλοντος στις 23 Μαρτίου. Πρέπει δε τότε φυσικά να ελπίσουμε ότι τα κράτη μέλη θα υπογράψουν και αυτά γρήγορα το πρωτόκολλο.
<P>
Το θετικό αποτέλεσμα που πετύχαμε στο Κυότο οφείλεται σε μεγάλο βαθμό στον ηγετικό ρόλο της ΕΕ και - όπως τονίσαμε σήμερα εδώ - στην εξαίρετη συνεργασία μεταξύ της τρόικας και των κρατών μελών. Είναι σημαντικό να διατηρήσουμε αυτόν τον ηγετικό ρόλο, ειδικά αν λάβουμε υπόψη μας την κατάσταση στις ΗΠΑ. Πρέπει να διαπραγματευτούμε σε δύο επίπεδα. Στο εσωτερικό πεδίο πρέπει να διασφαλίσουμε ότι η δική μας ρύθμιση, όπως φερ' ειπείν η κατανομή του βάρους, θα λάβει επιτέλους μορφή στη συνεδρίαση του Συμβουλίου τον Ιούνιο και ότι μπορούμε να καταστρώσουμε μια στρατηγική για την εκπλήρωση των υποχρεώσεών μας. Στο εξωτερικό πεδίο πρέπει να φροντίσουμε η θέση μας να ταυτίζεται πλήρως με την διαπραγματευτική θέση μας όπως θα την καθορίσουμε για τη διάσκεψη του Μπουένος Αιρες. Μια τέτοια συνεπής και συνεκτική θέση μπορεί επίσης να μας βοηθήσει στις σχέσεις μας με τα άλλα συμβαλλόμενα μέρη τους προσεχείς μήνες, και γι' αυτό θα εξηγήσω τα διάφορα στοιχεία αυτής της στρατηγικής.
<P>
Όπως και το Κοινοβούλιο, βλέπω με χαρά το γεγονός ότι η ΕΕ στηρίζει πιο φιλόδοξους στόχους και προχωρά ακόμη παραπέρα από μια μείωση της τάξης του 8 %. Είναι σημαντικό η ΕΕ να διατηρήσει τον ηγετικό της ρόλο. Η Προεδρία ανακοίνωσε πως ελπίζει να επιτευχθεί συμφωνία στη σύσκεψη του Συμβούλιου Υπουργών Περιβάλλοντος τον Ιούνιο, πράγμα που υπογραμμίστηκε και από τον John Prescott σήμερα. Σε συνάρτηση με τούτο, πρέπει να ληφθούν υπόψη οι συνέπειες του γεγονότος ότι συμπεριλαμβάνονται τρία νέα αέρια. Πριν από τη Διάσκεψη του Κύοτο η Επιτροπή εξέδωσε μια ανακοίνωση που έδειχνε ότι η Κοινότητα είχε ουσιαστικές δυνατότητες μείωσης των εκπομπών χωρίς αρνητικό αντίκτυπο στην οικονομία. Επικεντρώσαμε την προσοχή μας στο CO2 και δείξαμε ότι ήταν δυνατό να πραγματοποιήσουμε πιο βιώσιμη και καθαρότερη κατανάλωση ενέργειας μέσω αυστηρών πολιτικών, μέτρων και σωστών κινήτρων. Έχω σκοπό να υποβάλω μια ανακοίνωση που θα μπορεί να συζητηθεί στη σύσκεψη του Συμβουλίου Υπουργών Περιβάλλοντος τον Ιούνιο. Σε αυτό το σημείο θα ήθελα να αιτιολογήσω όλα αυτά τα στοιχεία όπως και τη σύσταση της Επιτροπής για τις ρυθμίσεις ευελιξίας. Κατ' αυτόν τον τρόπο θα έχουμε χαράξει τις κατευθυντήριες γραμμές της Κοινότητας όταν έρθει ο καιρός να ξεκινήσουμε να εκπληρώνουμε τις υποχρεώσεις που ορίζει το πρωτόκολλο.
<P>
Σε συνάρτηση με αυτό δίνω μεγάλη βαρύτητα στη διάταξη του πρωτοκόλλου που ορίζει ότι οι εκβιομηχανισμένες χώρες εταίροι θα πρέπει να μπορούν να αποδείξουν το 2005 ότι έχουν κάνει βήματα προς την εκπλήρωση των υποχρεώσεών τους. Αυτό σημαίνει ότι πρέπει να ξεκινήσουμε να καταρτίζουμε εθνικές πολιτικές και μέτρα. Οι χώρες που νομίζουν ότι μπορούν να ξεγλιστρήσουν μέσω της διαπραγμάτευσης των ποσοστόσεων εκπομπής, που ακόμη δεν έχουν καθοριστεί, δεν θα μπορέσουν να εκπληρώσουν τις υποχρεώσεις τους. Οι μηχανισμοί ευελιξίας δεν θα μπορούν να φέρουν μεγάλα αποτελέσματα - μπορεί μάλιστα να μη φέρουν καθόλου αποτελέσματα - ως την καθορισμένη προθεσμία. Στο πρωτόκολλο τίθεται σαφέστατα ότι οι εν λόγω μηχανισμοί συμπληρώνουν τις ιδιωτικές προσπάθειες του κάθε κράτους. Αυτή η έννοια δεν ορίζεται περισσότερο υπό μορφή ποσοστών. Μόνο ένας από τους μηχανισμούς ευελιξίας, η αποταμίευση πιστώσεων μέσω του μηχανισμού clean development fund , μπορεί να τεθεί σε ισχύ πριν από την πρώτη περίοδο υποχρεώσεων που αρχίζει το 2008.
<P>
Οι ρυθμίσεις ευελιξίας αφορούν - όπως υπογράμμισε ο John Prescott - τις διαπραγματεύσεις ποσοστώσεων εκπομπών, την κοινή εφαρμογή και τον μηχανισμό καθαρής ανάπτυξης, το λεγόμενο clean development fund . Η Επιτροπή προετοιμάζει αυτόν τον καιρό μια ανάλυση του πρωτοκόλλου για τη σύσκεψη του Συμβουλίου Υπουργών Περιβάλλοντος τον Μάρτιο. Στη συγκεκριμένη σύσκεψη θα διερευνηθούν σε βάθος πολλά από αυτά τα θέματα. Η ανάλυση παρ' όλα αυτά δεν θα περιέχει όλες τις απαντήσεις, δεδομένου ότι δεν έχει ακόμη ολοκληρωθεί η διεξοδικότερη οικονομική και νομοθετική προεργασία. Πρέπει να εξασφαλίσουμε και ότι οι διεθνείς κανόνες που αφορούν τα μέτρα ευελιξίας θα είναι δίκαιοι αλλά και ότι η Κοινότητα και η ιδιαίτερη θέση της εσωτερικής αγοράς θα ληφθεί πλήρως υπόψη. Είναι ιδιαίτερα σημαντικό η Κοινότητα και τα κράτη μέλη της να επιλύσουν αυτά τα θέματα στο μεγαλύτερο δυνατό βαθμό πριν από την προπαρασκευαστική Διάσκεψη της Βόννης, τον Ιούνιο, και τη διάσκεψη των εταίρων στο Μπουένος Αιρες τον Νοέμβριο.
<P>
Το πρωτόκολλο τίθεται σε ισχύ όταν επικυρωθεί από 55 εταίρους, εκ των όποιων οπωσδήποτε και οι εκβιομηχανισμένες χώρες που ευθύνονται για περισσότερο από το 55 % των εκπομπών CO2 των εν λόγω χωρών το 1990. Σε αυτό το σημείο οι θέσεις των ΗΠΑ και της Ρωσίας είναι καθοριστικής σημασίας. Οι συγκεκριμένες δύο χώρες ευθύνονταν το 1990 για το 45 % περίπου των εκπομπών CO2 από ενεργειακή κατανάλωση στο σύνολο των βιομηχανικών χωρών. Αν οι εν λόγω χώρες δεν συμμετέχουν, η εφαρμογή του πρωτοκόλλου τίθεται σε κίνδυνο. Η αντίδραση της Ρωσίας θα εξαρτηθεί, απ' ό, τι φαίνεται, από τις ΗΠΑ, και τα νέα από την Ουάσινγκτον δεν είναι καλά. Οι ΗΠΑ πρέπει τώρα να ανταποκριθούν στις ευθύνες τους και να επικυρώσουν το πρωτόκολλο, κι εμείς πρέπει να χρησιμοποιήσουμε τις κοινές μας δυνάμεις για να τις επηρεάσουμε. Είναι σημαντικό να πείσουμε την κυβέρνηση, το Κονγκρέσο και τον λαό των ΗΠΑ ότι το πρωτόκολλο είναι μακροπρόθεσμα προς το δικό τους συμφέρον και ότι οι ΗΠΑ οφείλουν να το υπογράψουν και να το επικυρώσουν το συντομότερο δυνατόν. Κατά παρόμοιο τρόπο πρέπει να εκμεταλλευτούμε όλες τις υπάρχουσες δυνατότητες για να κάνουμε τη Ρωσία να συμμεριστεί τις απόψεις μας, και χάρηκα ιδιαίτερα για τις παρατηρήσεις που έκανε ο John Prescott για τα σχέδια της Προεδρίας να επιληφθεί του θέματος στις διάφορες συναντήσεις που θα λάβουν χώρα κατά τη βρετανική Προεδρία. Τα μέλη του Ευρωπαϊκού Κοινοβουλίου έχουν και αυτά να παίξουν σημαντικό ρόλο σε σχέση με αυτό. Όσον αφορά την επικύρωση από αυτές τις χώρες θα είναι ζωτικότατος παράγοντας να βρούμε τρόπους επίλυσης των διάφορων σημαντικών προβλήματων που παραμένουν ακόμη άλυτα στο πρωτόκολλο, όπως οι λεγόμενες ρυθμίσεις ευελιξίας, στις οποίες αναφέρθηκα λίγο πρωτύτερα.
<P>
Όσον αφορά τις αναπτυσσόμενες χώρες, η Κοινότητα ανέκαθεν προσπαθεί να λάβει υπόψη τις ιδιαίτερες συνθήκες και ανάγκες τους. Από την αρχή υπογραμμίσαμε ότι σύμφωνα με την εντολή του Βερολίνου ποτέ δεν συμφωνήσαμε οι αναπτυσσόμενες χώρες να συμμετέχουν σε υποχρεώσεις μείωσης. Αυτός είναι ο λόγος που προσωπικά χαίρομαι για το ότι η προσπάθεια να επιτευχθεί συναίνεση εκ μέρους των αναπτυσσόμενων χωρών στο Κυότο δεν πέτυχε. Πρέπει εντούτοις να αναγνωρίσουμε ότι η κλιματική μεταβολή αποτελεί παγκόσμιο πρόβλημα και ότι θα πρέπει αργότερα να εντάξουμε και τις αναπτυσσόμενες χώρες στη διαδικασία. Ως προς αυτό το σημείο νομίζω ότι είναι απαραίτητο η Κοινότητα να λειτουργήσει ως γέφυρα μεταξύ των βιομηχανικών χωρών, που απαιτούν μεγαλύτερη συμμετοχή τώρα, και των ίδιων των αναπτυσσόμενων χωρών. Με αυτόν τον στόχο κατά νου πρέπει να ετοιμάσουμε με σαφήνεια τη θέση μας. Πρέπει επίσης να αναγνωρίσουμε ότι δεν μπορούμε να αντιμετωπίζουμε τις αναπτυσσόμενες χώρες ως μια ομοιόμορφη ομάδα. Πρέπει να λάβουμε υπόψη τις διαφορετικές τους απόψεις και προτεραιότητές τους. Και ως προς αυτό το σημείο το Κοινοβούλιο παίζει μεγάλο ρόλο, όπως για παράδειγμα μέσω της Συνέλευσης Ίσης Εκπροσώπησης ΕΕ/ΑΚΕ.
<P>
Κύριε Πρόεδρε, με τούτες τις εξηγήσεις ελπίζω να σας έδωσα ορισμένες από τις απαντήσεις που ζητούσατε. Προσπάθησα να σας δώσω αφορμές για περίσκεψη πάνω σε αρκετά θέματα που απαιτούν λύση προτού εξασφαλίσουμε να έχει το πρωτόκολλο του Κυότο τα επιθυμούμενα αποτελέσματα. Πιστεύω ότι χάρη στο τρέχον έργο της Επιτροπής θα μπορέσω να σας δώσω περαιτέρω πληροφορίες εις βάθος για τις εξελίξεις κατά τους προσεχείς μήνες. Έχω πίστη ότι το Κοινοβούλιο θα συνεχίσει να στηρίζει τη θέση της Επιτροπής και της Προεδρίας, όπως την ακούσαμε εδώ σήμερα, και προσμένω με χαρά να συνεργαστώ στενά με την Προεδρία και το Κοινοβούλιο στο χρονικό διάστημα που μεσολαβεί πριν από το συνέδριο του Μπουένος Αιρες.
<P>
(Χειροκροτήματα)

<SPEAKER ID=174 LANGUAGE="EN" NAME="K. Collins">
Κύριε Πρόεδρε, επιτρέψτε μου κατ' αρχήν να καλωσορίσω στο Κοινοβούλιο τον Πρόεδρο του Συμβουλίου Περιβάλλοντος και Αντιπρόεδρο της Κυβέρνησης του Ηνωμένου Βασιλείου και να τον ευχαριστήσω για τα προσηνή του σχόλια όσον αφορά την Επιτροπή Περιβάλλοντος.
<P>
Είναι σίγουρα ενθαρρυντικό να διαπιστώνουμε ότι το Ηνωμένο Βασίλειο έχει δώσει προτεραιότητα στο περιβάλλον κατά τη διάρκεια της Προεδρίας του. Πιστεύω ότι αυτό είναι πραγματικά πολύ θετικό και μπορούμε όλοι να το υποστηρίξουμε. Ωστόσο, αν και δεν επιθυμώ - αν μπορώ να πω κάτι τέτοιο - να αποθαρρύνω τις φιλοδοξίες του Προέδρου για τους προσεχείς έξι μήνες, ξέρω ότι γνωρίζει καλά ότι οι ενέργειες μίας Προεδρίας μπορούν να είναι επιτυχημένες μόνο αν συνδυάζονται με τις ενέργειες των Προεδριών που τη διαδέχονται. Μπορώ να πω ύστερα από το λόγο του ίδιου και απ' ό, τι δήλωσε νωρίτερα ότι είναι ενήμερος τόσο γι' αυτό όσο και για την ανάγκη συνεργασίας με τους Αυστριακούς, τους Γερμανούς και στη συνέχεια τους Φινλανδούς. Παρ' όλα αυτά πρέπει να τονιστεί ότι οι Προεδρίες πραγματικά παίζουν σημαντικό διευκολυντικό ρόλο.
<P>
Θα ήθελα τώρα να προχωρήσω στο θέμα της αλλαγής του κλίματος και της ποιότητας αέρα, καθώς το δεύτερο - όπως ξέρω - ενδιαφέρει ιδιαίτερα τον φίλο και συνάδελφό μου, κ. Miller. Είναι σαφές ότι η προστασία του περιβάλλοντος αποτελεί ένα διατομεακό και διεθνές ζήτημα. Η κλιματική μεταβολή αποτελεί το καταλληλότερο παράδειγμα για να απεικονίσει πώς έχει η κατάσταση. Η καύση ορυκτών καυσίμων σε ένα κράτος μέλος επηρεάζει όχι μόνο το τοπικό περιβάλλον αλλά τις καιρικές συνθήκες παγκοσμίως. Το φαινόμενο Ελ Νίνιο αποτελεί σαφές παράδειγμα των ενδεχόμενων επιπτώσεων της αλλαγής του κλίματος στο περιβάλλον παγκοσμίως.
<P>
Εμείς, στο Κοινοβούλιο, είμασταν πολύ ικανοποιημένοι που καταλήξαμε στο Κυότο σε συμφωνία όσον αφορά τη μείωση των εκπομπών CO2 . Ωστόσο, πρέπει να κάνουμε κάποιες παρατηρήσεις. Κατά τη γνώμη μας, είναι κρίμα που τα συμφωνηθέντα όρια εκπομπών CO2 δεν ήταν ακόμη πιο αυστηρά, αν και οφείλω να ομολογήσω ότι καταλαβαίνω απόλυτα πόσο δύσκολο ήταν να έρθετε αντιμέτωποι με του ευρωπαίους διαπραγματευτές. Αυτό που χρειαζόμαστε τώρα, ωστόσο, είναι να εξετάσει η Επιτροπή πώς μπορούμε να διανείμουμε τις ευθύνες μείωσης εκπομπών CO2 . Πρέπει να υποβληθούν συγκεκριμένες προτάσεις μέσω των οποίων να ορίζεται το πώς αναμένεται από τα κράτη μέλη να ανταποκριθούν στα πρότυπα και, παράλληλα, να καθοριστούν συγκεκριμένα όρια για κάθε κράτος μέλος, έτσι ώστε να ξέρουμε πώς πρόκειται να πραγματοποιήσουμε τους στόχους μας. Αυτό το θέμα είναι κατεπείγον και, αν δεν διευθετηθεί, υπάρχει η προοπτική να οριστεί στους κόλπους της Ευρωπαϊκής Ένωσης ένα σύνολο προτύπων βάσει μίας συμφωνίας ότι κάθε κράτος μέλος θα μοιράζεται το βάρος που συνεπάγεται η προσπάθεια να ανταποκριθεί σε όρια - η λεγόμενη "χίμαιρα», την οποία ορισμένα κράτη μέλη, αν αφεθούν να κάνουν ότι θέλουν, θα καταβάλουν ελάχιστες προσπάθειες για την τηρήσουν. Αν επιτρέψουμε να συμβεί κάτι τέτοιο, δεν θα πραγματοποιηθούν οι στόχοι της Ευρωπαϊκής Ένωσης.
<P>
Αυτοί οι προβληματισμοί πρέπει επίσης να ληφθούν υπόψη σε ευρύτερο, παγκόσμιο επίπεδο στα πλαίσια της συμφωνίας για την εκμετάλλευση των εκπομπών, που ενέχει και το πρόγραμμα auto-oil. Συνεπάγεται τη συνένωση των πολιτικών ενέργειας και μεταφορών, όπως και των γεωργικών πολιτικών. Χρειάζεται πραγματικά πολύ μεγαλύτερη ενσωμάτωση των περιβαλλοντικών προβληματισμών σε όλους τους τομείς πολιτικής.
<P>
Το σχέδιο της Συνθήκης του Αμστερνταμ αποτελεί ένα σημαντικό πρώτο βήμα προς την ενσωμάτωση αυτή. Πρέπει να αρχίσουμε τώρα να ετοιμαζόμαστε για το Μπουένος Αιρες για να εξασφαλίσουμε ότι υπάρχει σαφής και συνεκτική στρατηγική που θα εφαρμοστεί από την τέταρτη διάσκεψη των μερών. Η δήλωση του κ. Prescott είναι ένα καλό πρώτο βήμα προς αυτή την κατεύθυνση και δείχνει ότι η Προεδρία είναι ενήμερη για την ανάγκη να σημειωθεί πρόοδος.
<P>
Επομένως, ελπίζω ότι όταν πάμε στο Μπουένος Αιρες, η αντιπροσωπεία του Ευρωπαϊκού Κοινοβουλίου θα προσεγγίσει περισσότερο τις απόψεις της αντιπροσωπείας της Ευρωπαϊκής Ένωσης απ' ό, τι στο Κυότο, επειδή το Κοινοβούλιο έχει να διαδραματίσει στο μέλλον έναν ακόμη πιο σημαντικό ρόλο στον τομέα της περιβαλλοντικής πολιτικής απ' ό, τι στο παρελθόν.

<SPEAKER ID=175 LANGUAGE="EN" NAME="Spencer">
Κύριε Πρόεδρε, επιτρέψτε μου να αρχίσω ευχαριστώντας την Επίτροπο τόσο για τη σημερινή της δήλωση όσο και για τα ευγενικά λόγια που απηύθυνε στα μέλη για τις ενέργειές μας στο Κυότο, όταν μίλησε σε αυτό το Κοινοβούλιο τον Δεκέμβριο.
<P>
Μπορώ τώρα να απευθυνθώ στον Προεδρεύοντα για να τον ευχαριστήσω για τη δήλωσή του και να πω ότι με έχει φέρει σε εξαιρετικά δύσκολη θέση, αφού είμαι άνθρωπος που δίνω πολύ μεγάλη σημασία στην παράδοση. Η παράδοση στην οποία αναφέρομαι είναι ασφαλώς η τιμητική παράδοση του Westminster, να προσπαθεί δηλαδή κάποιος να αντιταχθεί στις απόψεις κάποιου που κάθεται απέναντί του. Βρίσκομαι σε δύσκολη θέση επειδή υποστηρίζω σχεδόν απόλυτα όσα κάνετε σχετικά με το θέμα της αλλαγής του κλίματος. Μάλιστα, θεωρώ ότι είστε ένα άτομο με μεγάλη επιρροή, ανάλογη εκείνης του John Gummer, καθώς επίσης ότι ενεργείτε όπως ακριβώς ο John και η προηγούμενη διοίκηση σε αυτό το θέμα.
<P>
Επιτρέψτε μου, ωστόσο, έτσι για να τιμήσω την παράδοση, να ασκήσω ήπια κριτική κάνοντας τουλάχιστον δύο σχόλια, αν και ουσιαστικά κανένα από τα δύο δεν θα είναι ήπιο. Κατ' αρχάς συμμερίζομαι την ιδιαίτερη ανησυχία της εκλογικής μου περιφέρειας για τη σύγχυση - για να το θέσω επιεικώς - που έχει δημιουργηθεί όσον αφορά την προσέγιση της κυβέρνησης στο θέμα της πράσινης ζώνης. Αντιπροσωπεύω το Surrey, την κομητεία όπου πρωτοδημιουργήθηκαν αυτές οι ζώνες. Πρόκειται για ένα ζήτημα που μας ενδιαφέρει ιδιαίτερα και θα ήθελα να σας ζητήσω να φροντίσετε ώστε, στο πλαίσιο των ενεργειών σας στην περιοχή σας, εάν δεν έχει δοθεί η κατάλληλη προσοχή, να βγείτε και να καθησυχάσετε γρήγορα τον λαό.
<P>
Δεύτερον, θα ήθελα να εκφράσω κάποια ανησυχία που ενώ η προηγούμενη κυβέρνηση αποθάρρυνε τη χρήση άνθρακα και την παραγωγή ενέργειας, τώρα οι όροι έχουν αντιστραφεί. Μου φαίνεται ότι οι στόχοι που θα χρειαστεί να θέσουμε, προκειμένου να μειωθούν τα ορυκτα καύσιμα είναι τόσο επίπονοι ώστε κάθε ένδειξη αδυναμίας και απομάκρυνσης από την αυξημένη χρήση αερίου αντί άνθρακα είναι κάτι για το οποίο θα πληρώνουμε στο μέλλον.
<P>
Ύστερα από αυτά, επιτρέψτε μου να αναφερθώ στο θέμα του Κυότο, όπου, όπως είπε ο Ken Collins, υπήρχαν διαρροές. Νομίζω ότι έχουμε να κάνουμε πολλή δουλειά κατά τους προσεχείς μήνες, ειδικότερα για να εξασφαλίσουμε ότι το έργο των επικουρικών οργάνων της σύμβασης θα γίνει αρκετό καιρό πριν από το Κυότο. Όπως θα πρέπει να θυμόσαστε τόσο εσείς όσο και εγώ από το αρχικό στάδιο της Διάσκεψης στο Κυότο, υπάρχει ένα όριο σε αυτά που μπορείτε να κάνετε κατά το τελευταίο στάδιο των διαπραγματεύσεων, αν δεν έχει ολοκληρωθεί το έργο - δηλαδή αν δεν έχουν αποκατασταθεί οι διαρροές, αν δεν έχει ρυθμιστεί πώς πρέπει να μιλήσουμε στον αναπτυσσόμενο κόσμο και αν δεν έχει βρεθεί τρόπος αντιμετώπισης της εκμετάλλευσης εκπομπών, για παράδειγμα.
<P>
Νομίζω ότι η εκμετάλλευση των εκπομπών πρόκειται να είναι για όλους μας το πιο δύσκολο θέμα που έχουμε να αντιμετωπίσουμε, επειδή προϋποθέτει ριζικές αλλαγές στη νοοτροπία μας. Εμείς, ως Ευρωπαίοι, πήγαμε στο Κυότο ως "καλά παιδιά», αποφασισμένοι να κρατήσουμε όσο το δυνατόν πιο υψηλούς στόχους. Οι Αμερικανοί ασχολήθηκαν με το θέμα της εκμετάλλευσης εκπομπών με κυνικό τρόπο και ήταν αποφασισμένοι να την εφαρμόσουν. Πιστεύω ότι αξίζει μεν να γίνει εκμετάλλευση εκπομπών αλλά με το σωστό τρόπο, κάτι που σημαίνει ότι αυτή θα πρέπει να εντάσσεται στο κατάλληλο θεσμικό πλαίσιο και να υπόκειται στους κατάλληλους ελέγχους. Δεν γίνεται όμως καμία τέτοια προπαρασκευαστική εργασία. Εμείς, ως Ένωση, είμαστε εκείνοι που ενδιαφερόμαστε τώρα περισσότερο από οποιαδήποτε άλλη ομάδα στον κόσμο να εξασφαλίσουμε ότι θα γίνει αυτό. Σας εύχομαι καλή επιτυχία και ανυπομονώ να διαπιστώσω ότι το ενδιαφέρον σας για αυτό το θέμα θα διατηρηθεί αμείωτο όχι μόνο κατά τη διάρκεια της βρετανικής Προεδρίας, αλλά καθ' όλη τη διάρκεια που η βρετανική εργατική κυβέρνηση θα είναι στην εξουσία.

<SPEAKER ID=176 NAME="Baldi">
Κύριε Πρόεδρε, αξιότιμοι συνάδελφοι, με τη σειρά μου θα ήθελα να ευχαριστήσω την κυρία Επίτροπο και το Συμβούλιο που έλαβαν υπόψη τους τις εργασίες του Κοινοβουλίου μας. Αναμφίβολα η κλιματική μεταβολή έχει σοβαρές επιπτώσεις αποσταθεροποίησης για όλο τον πλανήτη και για τη ζωή όλων των ανθρώπων.
<P>
Αυτές τις τελευταίες μέρες, το φαινόμενο Ελ Νίνιο προκάλεσε μια ανώμαλη υπερθέρμανση των επιφανειακών υδάτων του ισημερινού Ειρηνικού, μια αντίθεση των θερμών υδάτων που προέρχονται από το Νότο και των ψυχρών υδάτων που προέρχονται από το Βορρά, και καταιγίδες πολύ ισχυρές με ισχυρότατους ανέμους. Πραγματικές καταστροφές έχουν πλήξει τις ακτές του Ειρηνικού, οι οποίες μαστίζονται από κύματα που στο Σαν Φρανσίσκο έχουν φτάσει το ύψος των οκτώεννέα μέτρων. Επίσης γνωρίζουμε ότι σε τέτοιες δύσκολες στιγμές είναι πολύ δύσκολο να ενημερωθούν οι πληθυσμοί, λόγω της ταχύτητας με την οποία δημιουργούνται οι απρόβλεπτοι κυκλώνες.
<P>
Είναι λοιπόν επείγουσα ανάγκη να επιτευχθούν σε παγκόσμιο επίπεδο συγκεκριμένα αποτελέσματα, πιο ικανοποιητικά όσον αφορά τη μείωση των αερίου του θερμοκηπίου και το φαινόμενο της υπερθέρμανσης του πλανήτη.
<P>
Κατά τη Διάσκεψη του Κυότο, τον Δεκέμβριο του 1997, επιτεύχθηκαν κάποιες πρόοδοι προς αυτή την κατεύθυνση, γιατί αναγνωρίστηκε η αναγκαιότητα επέμβασης σε παγκόσμια κλίμακα. Το πρωτόκολλο συμπεριλαμβάνει ωστόσο αποτελέσματα τα οποία, παρόλο που μπορούν να θεωρηθούν επαρκή, δεν είναι ακόμη ικανοποιητικά.
<P>
Ορισμένες χώρες είναι επιφυλακτικές όσον αφορά την αναγκαιότητα μείωσης των αερίων θερμοκηπίου. Η Ένωση, σε αυτή την τρίτη διάσκεψη έκλεισε μια συμφωνία περισσότερο δεσμευτική από την προηγούμενη, η επικύρωση όμως του πρωτοκόλλου του Κυότο εκ μέρους της Ένωσης θα πρέπει να λάβει χώρα, λόγω των προόδων που έχουν επιτευχθεί με συγκεκριμένες δράσεις, πριν από την προσεχή συνάντηση του Μπουένος Αιρες, τον Νοέμβριο του 1998.
<P>
Το Κοινοβούλιο θεωρεί ότι είναι σημαντικό να σημειωθούν θετικές εξελίξεις για να επιτευχθούν οι στόχοι που έχουν τεθεί, όσον αφορά τις παραμέτρους, τις αρχές και τις προδιαγραφές, και θεωρεί επίσης θεμελιώδες η Ευρωπαϊκή Ένωση να συνεχίσει να διαδραματίζει σημαντικό ρόλο στις διεθνείς διαπραγματεύσεις για την επίτευξη της υλοποίησης μιας κοινής πολιτικής, που έχει ως στόχο την παύση της αλλαγής του κλίματος.
<P>
Τέλος, ορθό θα ήταν το Ευρωπαϊκό Κοινοβούλιο να στείλει μια κατάλληλη αντιπροσωπεία στο Μπουένος Αιρες για να λάβει γνώση των έργων που πραγματοποιούνται στους υπόλοιπους διεθνείς οργανισμούς όπως τη Συνέλευση της Αφρικής, τη Συνέλευση της Καραϊβικής και του Ειρηνικού, μέρος της οποίας είναι μικρά νησιωτικά κράτη, τα οποία αυτή τη στιγμή πλήττονται από τις οδυνηρές επιπτώσεις της αλλαγής του κλίματος.

<SPEAKER ID=177 LANGUAGE="NL" NAME="Eisma">
Κύριε Πρόεδρε, τον Δεκέμβριο ήδη εκφράσαμε την εκτίμησή μας για τον ρόλο της Επιτροπής και του Συμβουλίου κατά τις διαπραγματεύσεις στο Κυότο. Το επαναλαμβάνουμε. Δεν πρέπει όμως να χάσουμε πολύτιμο χρόνο με το να χαιρόμαστε για την έκβαση των διαπραγματεύσεων. Πρέπει να ριχτούμε στη δουλειά. Αναμένουμε λοιπόν με μεγάλο ενδιαφέρον το υπόμνημα της Επιτροπής για την εφαρμογή των αποφάσεων του Κυότο. Διότι έξι αέρια είναι παραπάνω από τα τρία που είχαμε αρχικά υπόψη. Ερωτώ λοιπόν την Επιτροπή για πότε μπορούμε να αναμένουμε το υπόμνημά της.
<P>
Κατευθυντήρια γραμμή του πρέπει να είναι ότι η αρχική θέση της Ευρωπαϊκής Ένωσης κατά τις διαπραγματεύσεις, παραμένει η σταθερή αφετηρία μας. Όπως είπε και η Επίτροπος, πρέπει να στοχεύσουμε πιο ψηλά απ' ό, τι συμφωνήθηκε στο Κυότο. Για την επίτευξη του στόχου με τη μέθοδο burden sharing - κατανομή βάρους ανά χώρα, θα χρειασθούν πολυδάπανα μέτρα, μεγάλες κοινωνικές προσπάθειες και ριζοσπαστικές τεχνολογικές καινοτομίες.
<P>
Οι υπολογισμοί για τις Κάτω Χώρες, για παράδειγμα, δείχνουν ότι θα χρειαστούν 10 δις Ecu, συν τη μείωση του ορίου ταχύτητας σε 100 χιλιόμετρα την ώρα, συν τον διπλασιασμό των φόρων για τη βενζίνη, κλπ. Και ακόμη και τότε αναμένεται ότι στη χώρα μας το έτος 2010 οι εκπομπές θα έχουν αυξηθεί κατά 13 % σε σχέση με το επίπεδο του 1999, ενώ χρειάζεται μείωση κατά 10 %. Μια διαφορά της τάξης του 23 % δηλαδή. Επιβάλλονται βαθειές αλλαγές στη χρήση ενέργειας, δαπανηρές λύσεις για το CO2 στο έδαφος και μια γενναία αύξηση των δημοσίων δαπανών. Αυτό είναι το αφάνταστα βαρύ έργο που μας περιμένει, αν θέλουμε να ανταποκριθούμε σε όσα υποσχεθήκαμε.

<SPEAKER ID=178 LANGUAGE="ES" NAME="Gonzαlez Αlvarez">
Κύριε Πρόεδρε, κυρία Επίτροπε, η Επιτροπή στην ανακοίνωσή της του τελευταίου χρόνου, έθετε ήδη - υπήρξε επικεφαλής στο Κυότο - πως ήταν απαραίτητο να ληφθούν μέτρα επείγοντα και αποτελεσματικά, και πως ήταν δυνατό οικονομικά και κοινωνικά να μειωθούν σε 800 εκατ. τόνους οι εκπομπές CO2 για το 2010. Αυτό συμπίπτει λίγο ως πολύ με το 15 %.
<P>
Σίγουρα, εφόσον υπάρχουν έξι θερμοκηπικά αέρια, το κάτι τοις εκατό μπορεί να διαφέρει. Καθώς έλεγε ο κ. Eisma, είναι πιθανό να καταστεί απαραίτητο να έχουμε στα χέρια μας αυτή την μελέτη. Επίσης, χαιρετούμε την ύπαρξη μιας ανακοίνωσης της Επιτροπής σχετικά με την διατήρηση της βιοποικιλότητας. Και επίσης πως η κυρία Επίτροπος θα υποστηρίξει στο Κάρντιφ την ενσωμάτωση της περιβαλλοντικής πολιτικής στις κοινοτικές πολιτικές. Ωστόσο, πιστεύουμε πως όλα αυτά είναι αλληλεξαρτώμενα και πως, αν δεν μπορέσουμε να φέρουμε στην Αργεντινή εκ νέου μια ηγετική θέση υπέρ μιας σαφούς και διαφανούς μείωσης των θερμοκηπικών αερίων, αν την ίδια στιγμή και παραλλήλως δεν είμαστε ικανοί να έχουμε το 2000 το δίκτυο NATURA, το οποίο έχει ήδη σαφώς καθορισθεί, καθώς επίσης και τα μέτρα για την διατήρηση της βιοποικιλότητας και, κυρίως, αν δεν μπορούμε να συμπεριλάβουμε τα μέτρα περιβαλλοντικού χαρακτήρα στις άλλες πολιτικές της Ευρωπαϊκής Ένωσης, θα ήταν πολύ δύσκολο να προχωρήσουμε σε οποιονδήποτε από τους προβλεπόμενους στόχους.
<P>
Κάθε μέρα, βλέπουμε πως στις μεταφορές, τη γεωργία και σε άλλους τομείς, λαμβάνονται μέτρα τα οποία έρχονται σε έντονη αντίθεση με την διατήρηση του περιβάλλοντος. Και κάθε μέρα, στις ίδιες τις χώρες μας, βλέπουμε επίσης πως λαμβάνονται μέτρα που έρχονται σε αντίθεση με τον τελικό μας στόχο. Επομένως, πιστεύω πως η Επίτροπος, η οποία συνηθίζει να είναι δυναμική, θα πρέπει να υποστηρίξει σαφώς στο Κάρντιφ, μια και για πάντα, να συμπεριλάβει η Ευρωπαϊκή Ένωση μέτρα περιβαλλοντικού χαρακτήρα σε όλες τις ευρωπαϊκές πολιτικές και να μην μείνει αυτό ακόμη μια φορά στα λόγια αλλά να γίνει πράξη.

<SPEAKER ID=179 LANGUAGE="FR" NAME="Lannoye">
Κύριε Πρόεδρε, όλοι οι ομιλητές, ή σχεδόν όλοι, επισήμαναν το γεγονός ότι για πρώτη φορά διαθέτουμε ένα αναγκαστικό πλαίσιο δέσμευσης σε διεθνές επίπεδο, και προσυπογράφω τη θετική αυτή διαπίστωση.
<P>
Κατόπιν τούτου, πρέπει να την συγκρίνουμε πάραυτα με τον στόχο, που θα έπρεπε να είναι η σταθεροποίηση του κλίματος. Οι αριθμοί για τους οποίους καταλήξαμε σε συμφωνία είναι πράγματι πολύ συγκρατημένοι, γεγονός που αποτελεί έναν επιπλέον λόγο για να είμαστε προσεκτικοί σε ό, τι αφορά την παρατήρηση, την εξέταση και τον προσδιορισμό στοιχείων που μπορεί να αποτελέσουν πραγματικές παρεκκλίσεις από το δεσμευτικό πλαίσιο - εννοώ τα μέτρα ευελιξίας (εμπόριο δικαιωμάτων εκπομπών, αξιολόγηση των τιμών του άνθρακα) που είναι πολύ δύσκολο να ελεγχθούν ποσοτικά. Εναπόκειται λοιπόν στην Επιτροπή και το Συμβούλιο να διαδραματίσουν ενεργό ρόλο στη συνέχιση των διαπραγματεύσεων.
<P>
Εκτιμώ ότι, αν θέλουμε να είμαστε αξιόπιστοι σε επίπεδο Ευρωπαϊκής Ένωσης, είναι σημαντικό να τηρούμε τους καθορισμένους στόχους, και δεν βλέπω τον λόγο - αυτή τουλάχιστον είναι η θέση της Ομάδας μου - για τον οποίο δεν θα πρέπει να εγκρίνουμε ως αρχική θέση τη δήλωση της Επιτροπής του περασμένου Οκτωβρίου, σύμφωνα με την οποία: "Μπορούμε εύκολα να μειώσουμε τις εκπομπές κατά 15 % μέχρι το 2010, με ελάχιστο οικονομικό κόστος, με την προϋπόθεση ότι θα χρησιμοποιούμε τις κατάλληλες τεχνολογίες και πολιτικές. Είναι ακόμη πιθανό να αποκομίσουμε οικονομικό όφελος», συμπλήρωνε η Επιτροπή.
<P>
Στη βάση αυτή, φρονούμε ότι πρέπει να καθορίσουμε αμέσως τις υποχρεωτικές δεσμεύσεις για τα κράτη μέλη και να μην επαναπαυθούμε σε ένα Λευκό Βιβλίο, σε συστάσεις προς την πρόθεση των κρατών μελών, αλλά να βασιστούμε σε πραγματικές οδηγίες. Πιστεύω ότι με τον τρόπο αυτό θα είμαστε πραγματικά αξιόπιστοι έναντι των διεθνών εταίρων μας.
<P>
Θα ήθελα να προσθέσω δυο λόγια σχετικά με το γεγονός ότι στις διεθνείς διαπραγματεύσεις, αρχής γενομένης από τις διαπραγματεύσεις διεύρυνσης, είναι απολύτως απαραίτητο να ενσωματώσουμε τις δεσμεύσεις που θέλουμε να τηρήσουμε σχετικά με τις συμφωνίες του Κυότο, και αναφέρομαι κυρίως σε μια μεγάλη διαπραγμάτευση, που συζητείται ιδιαίτερα σήμερα, για την πολυμερή συμφωνία σχετικά με τις επενδύσεις. Μάταια θα αναζητούσαμε μια αναφορά σε αυτό το τεράστιο πρόβλημα, που εξετάζουμε εδώ και λίγα λεπτά.
<P>
(Χειροκροτήματα)

<SPEAKER ID=180 LANGUAGE="EN" NAME="Weber">
Κύριε Πρόεδρε, κυρίες και κύριοι, θα ήθελα αρχικά να υπενθυμίσω στον Προεδρεύοντα του Συμβουλίου ότι ο στόχος της Ευρωπαϊκής Ένωσης στο Κυότο δεν ήταν 8 % αλλά 15 %. Είναι σημαντικό να εμμείνει η Ευρωπαϊκή Ένωση στον αρχικό της στόχο που προέβλεπε, για το έτος 2010, 15 % μείωση των αερίων θερμοκηπίου. Αυτό είναι εφικτό τόσο από τεχνικής όσο και από οικονομικής άποψης. Η πραγματοποίηση λοιπόν αυτού του στόχου έγκειται στην ύπαρξη πολιτικής θέλησης για δράση. Αυτά δεν είναι δικά μου λόγια: παραθέτω την επίσημη δημοσίευση της Επιτροπής στο Κυότο.
<P>
Θα ήθελα να κάνω κάποιες παρατηρήσεις για το άρθρο 3 του πρωτοκόλλου του Κυότο, το οποίο πραγματεύεται το θέμα της αλλαγής της χρήσης των γαιών, της δασοκομίας, και ειδικά της αναδάσωσης, της αποδάσωσης και εκ νέου αναδάσωσης από το 1990 μέχρι σήμερα. Επιτρέποντας στις χώρες του Παραρτήματος Β, για τις οποίες η αλλαγή στη χρήση των γαιών και οι δασοκομικές δραστηριότητες αποτέλεσαν κατά το 1990 πηγή εκπομπής θερμοκηπικών αερίων, να συμπεριλάβουν τα παραπάνω στο πρόγραμμα εκπομπών τους για το 1990 με σκοπό να υπολογίσουν το ποσό που τους είχε εκχωρηθεί, το πρωτόκολλο του Κυότο δημιουργεί τις κατάλληλες προϋποθέσεις ενός μέσου διαφυγής. Η παράγραφος 3 επιτρέπει την εφαρμογή της αναδάσωσης ως μέσο απορρόφησης του άνθρακα προκειμένου να ανταποκριθεί στις δεσμεύσεις, ενώ παράλληλα η αποδάσωση αντιμετωπίζεται με αρνητικό τρόπο.
<P>
Τί σημαίνει αυτό στην ουσία; Οι χώρες που ουσιαστικά μετατρέπουν τα πρωτογενή τους δάση σε φυτείες παρακινούνται να συνεχίσουν να το κάνουν. Ενθαρρύνονται να αντικαταστήσουν τα πρωτογενή δάση από φυτείες ταχέως αναπτυσσόμενων ειδών για να απορροφήσουν CO2 σε μέγιστο βαθμό. Αυτό φυσικά δεν έχει αυξήσει τη βιοποικιλότητα των εν λόγω περιοχών.
<P>
Ποιες ήταν οι χώρες που υπέβαλαν αυτά τα αιτήματα; Η Αυστραλία, η Νέα Ζηλανδία, ο Καναδάς και η Ρωσία. Αν δεν συνεχιστεί σε αυτές τις χώρες η αποδάσωση, αυτές θα βρεθούν σε πλεονεκτική θέση επειδή δεν θα χρειάζεται να καταβάλουν τόσο μεγάλες προσπάθειες όσο άλλες χώρες για να πετύχουν ενεργειακή απόδοση.
<P>
Χώρες της Ευρωπαϊκής Ένωσης, όπως η Φιλανδία και η Αυστρία, που πέτυχαν τη μείωση του CO2 χάρη σε αειφόρο χρήση των δασών - στην πραγματικότητα κόβουν λιγότερα δάση συγκριτικά με την ετήσια προσαύξηση ή αύξηση - μειονεκτούν λόγω του συστήματος που καθορίστηκε με το πρωτόκολλο του Κυότο. Όσον αφορά το μηχανισμό καθαρής ανάπτυξης, οι χώρες του Παραρτήματος Β θα μπορούσαν, για παράδειγμα, ακόμη και να επωφεληθούν από ένα πρόγραμμα που χρηματοδοτούν στις τροπικές χώρες, για παράδειγμα να μετατρέψουν τα δάση σε φυτείες ελαιοφοινίκων - ξέρουμε βέβαια τί συνέβη στην Ινδονησία - επωφελούμενες παράλληλα από τις εκπομπές στη χώρα τους.
<P>
Για να καταλήξουμε, το πρωτόκολλο του Κυότο έχει πολλά παραθυράκια και παρέχει ευκαιρίες κατάχρησης. Χρειάζεται λοιπόν να τροποποιηθεί. Επιτρέψτε μας λοιπόν να εκμεταλλευτούμε το δικαίωμα που μας δίνεται για τροποποίησή του.

<SPEAKER ID=181 LANGUAGE="DE" NAME="Kronberger">
Κύριε Πρόεδρε, θα ήθελα να επεκτείνω τη συζήτηση για τη μελλοντική πολιτική της ΕΕ σχετικά με το κλίμα, με ένα συλλογισμό. Πάντα όταν πρόκειται για στόχους μείωσης των αερίων του θερμοκηπίου μας ερωτούν: κι αυτό τί θα κοστίσει; Νομίζω ότι πρέπει να αντιστρέψουμε την ερώτηση για να προσεγγίσουμε το θέμα. Πρέπει να ρωτήσουμε: τί μας κοστίζει αν δεν τα μειώσουμε; Τότε θα καταλήξουμε πολύ γρήγορα στο ότι μία μείωση είναι πολύ οικονομική και ακριβέστερα μια πολύ "καλή δουλειά».
<P>
Σε σχέση με αυτό, θα ήθελα να παραπέμψω επίσης στα σημεία 8, 9, 10, 11 και 12 της πρότασης ψηφίσματος των συναδέλφων κ.κ. Collins και Roth-Behrendt, που σe αυτό το σημείο πρέπει να θεωρήσουμε ιδιαιτέρως αποτελεσματικά και εποικοδομητικά. Δεν συμμερίζομαι επίσης τον ενθουσιασμό για το εμπόριο με τα πιστοποιητικά εκπομπής αερίων. Αυτό τελικά το θεωρώ ανήθικο. Αυτός δεν είναι ένας εποικοδομητικός δρόμος, αν εμείς στα βιομηχανικά κράτη δεν εργαστούμε πάνω στις δικές μας δομές και δεν τις αλλάξουμε κι αντί γι' αυτό φυτεύουμε, ως υποκατάστατο, δέντρα στον Τρίτο Κόσμο ή αλλού.
<P>
Αυτό το θεωρώ ως ένα σύγχρονο εμπόριο άφεσης αμαρτιών. Ενάντια σε ένα παρόμοιο διάβημα ο Μαρτίνος Λούθηρος το 1517 τοιχοκόλλησε τις "Θέσεις» του στον καθεδρικό Ναό της Βιρτεμβέργης. Δεν χρειαζόμαστε ένα κόσμο με δύο τάξεις, όπου θα υπάρχει η μία τάξη που σπαταλά και καταστρέφει το περιβάλλον κι από την άλλη η τάξη που δέχεται, αυτή που δέχεται από μας ή τα βιομηχανικά κράτη ελεημοσύνη και έτσι παραιτείται από την δική της ανάπτυξη. Πολύ περισσότερο χρειαζόμαστε ένα βιώσιμο και ανανεωμένο οικονομικό σύστημα.

<SPEAKER ID=182 LANGUAGE="DE" NAME="Linkohr">
Κύριε Πρόεδρε, αγαπητοί συνάδελφοι, ας μου επιτρέψει ο κ. Kronberger την ακόλουθη παρατήρηση: Από την εποχή του Λούθηρου έχουμε ένα άλλο πρόβλημα. Ότι πιστεύουμε δηλαδή πως όλα όσα τυπώνονται σε χαρτί, αυτομάτως είναι και σωστά. Αυτό είναι το πρόβλημα μας με το Κυότο. Αυτή τη στιγμή δηλαδή έχουμε μόνο το τυπωμένο χαρτί, γιατί στην πραγματικότητα η κατανάλωση ενέργειας αυξάνεται και στην Ευρώπη. Αυξάνεται παρά τον "πυρηνικό χειμώνα». Αυτή είναι η πραγματικότητα. Αν θέλουμε να επιτύχουμε τον στόχο που ψηφίστηκε στο Κυότο, πρέπει να καταβάλουμε μια τεράστια προσπάθεια που υπερβαίνει κατά πολύ αυτό που έως τώρα φανταζόμαστε. Πρέπει να δράσουμε αντίθετα προς την αγορά, την στιγμή που η τιμή του πετρελαίου ανέρχεται προς στιγμή στα 14 δολάρια το βαρέλι.
<P>
Παραμένει εντελώς ανοικτό το θέμα - και ούτε η κυρία Επίτροπος, ούτε ο κ. Πρόεδρος του Συμβουλίου απάντησαν - τί θα κάνουμε αν οι ΗΠΑ δεν υπογράψουν την συμφωνία του Κυότο και αν δεν την επικυρώσουν. Τότε θα ακολουθήσουμε μόνοι μας αυτούς τους στόχους ή θα πούμε, περιμένουμε μέχρι οι ΗΠΑ να υπογράψουν; Κι αυτό είναι ένα θέμα που χρήζει απαντήσεως.
<P>
Το τελευταίο μεγάλο ζήτημα στο οποίο θα ήθελα να σας επιστήσω την προσοχή: αν λάβουμε στα σοβαρά το Κυότο, τότε αυτό σημαίνει και το τέλος της ενεργειακής πολιτικής. Γιατί στο μεταξύ αναλάβαμε κοινή ευθύνη. Κανένα από τα 15 κράτη μέλη δεν θα μπορεί μελλοντικά, τουλάχιστον για θέματα σχετικά με το κλίμα, να ασκεί πολιτική που να αντιστρατεύεται το λεγόμενο mainstream . Τότε πρέπει κανείς να αναρωτηθεί: υπάρχει κάποιο είδος κυρώσεων εναντίον κρατών ή επιχειρήσεων που δεν τηρούς αυτούς τους στόχους; Πώς τελικά θα εφαρμοστούν αυτοί οι στόχοι; Πώς θα γίνει η διαχείριση τους; Ποιο θεσμικό πλαίσιο χρειαζόμαστε γι' αυτό; Οφείλουμε - και αυτό είναι το μήνυμα του Κυότο - να αναπτύξουμε και στην Ευρώπη επίσης μια κοινή ενεργειακή στρατηγική.
<P>
Επανέρχομαι ακόμη μια φορά πίσω στην πρόταση που έχω κάνει επανειλημμένως στο παρελθόν: χρειαζόμαστε ένα είδος διαχείρισης του κλίματος. Κι αυτό το κάνω πιο συγκεκριμένο με την έννοια μιας "υπηρεσίας για το κλίμα» που θα έχει πράγματι επίσης εκτελεστικές αρμοδιότητες. Εδώ ίσως μπορεί να απαντήσει το Συμβούλιο ή ίσως η Ευρωπαϊκή Επιτροπή.

<SPEAKER ID=183 LANGUAGE="PT" NAME="Pimenta">
Κύριε Πρόεδρε, αγαπητοί συνάδελφοι, γι' άλλη μια φορά βρισκόμαστε εδώ να συζητάμε το θέμα των κλιματικών μεταβολών, και το τί πρέπει να γίνει με τις συμφωνίες του Κυότο. Έχουν ήδη ακουστεί πάρα πολλά, και εγώ θα ήθελα να σταθώ σε τρία ζητήματα:
<P>
Πρώτον: είναι αναγκαίο να υπάρχει αυστηρή εξακρίβωση των δεδομένων, καθώς και των μεθόδων που ακολουθούνται από τις διάφορες χώρες και από τα κράτη μέλη, τη στιγμή που ανακοινώνουν τις τιμές των αντίστοιχων ατμοσφαιρικών εκπομπών. Μια σειρά χωρών προέβησαν προσφάτως σε αναθεώρηση των καταλόγων εκπομπών και, κατά περίεργο τρόπο, σε κάθε περίπτωση τα αναθεωρημένα στοιχεία τις «ευνοούν», εφόσον παρουσίασαν τιμές για τις εκπομπές, κατά το έτος αναφοράς 1990, που είναι υψηλότερες από αυτές που είχαν αρχικά δημοσιοποιήσει. Εάν το κάθε κομμάτι της ευρωπαϊκής πίτας μεγαλώσει, δεν υπάρχει αμφιβολία ότι η περιβόητη european bubble θα φουσκώσει, όπως γίνεται με ένα σουφλέ στο φούρνο.
<P>
Δεύτερον: όσον αφορά το θέμα policy and measures , της πολιτικής και της λήψης μέτρων. Είναι αναγκαίο να δρομολογηθούν μέτρα και εσωτερικές πολιτικές που θα συμβάλουν στη μείωση των εκπομπών στην Ευρώπη. Μέχρι σήμερα, τα ενεργειακά μας προγράμματα, τα προγράμματα εξοικονόμησης ενέργειας και άλλα, δεν αποτελούσαν παρά απλές επιδείξεις στο πλαίσιο δοκιμαστικών προγραμμάτων. Θα πρέπει να δοθεί σοβαρή ώθηση στη χρήση ανανεώσιμων μορφών ενέργειας και στη δυνατότητα πώλησης και σύνδεσής τους στο ενεργειακό δίκτυο, θα πρέπει να αντιμετωπιστεί σοβαρά το ζήτημα της εξοικονόμησης ενέργειας και της ενεργειακής αποδοτικότητας, να δοθούν περαιτέρω κίνητρα για συνδυασμένη παραγωγή, να μεταβληθεί η φορολογική επιβάρυνση της κατανάλωσης ενέργειας και της ρύπανσης (όπως πρότεινε ήδη από το 1992 ο πρώην Πρόεδρος Jacques Delors), θα πρέπει να αλλάξουμε τον τρόπο με τον οποίο χρησιμοποιούμε τα μέσα μεταφοράς, επιβάλλοντας νέες προδιαγραφές ούτως ώστε να μειωθεί η κατανάλωση και να καταπολεμηθεί η ρύπανση που προκαλείται από τα οχήματα. Ξέρουμε πολύ καλά τί πρέπει να κάνουμε, και η αναγκαία τεχνολογία ήδη υπάρχει. Δεν έγινε τίποτα επειδή οι κυβερνήσεις δεν το ήθελαν. Να ποια είναι η αλήθεια!
<P>
Τέλος, θα πρέπει να συνεχίσουμε στο δρόμο των διεθνών διαπραγματεύσεων, στις οποίες δόθηκε σοβαρή ώθηση στο Κυότο. Δεν θα επεκταθώ στο συγκεκριμένο ζήτημα, διότι άλλοι έχουν ήδη αναφερθεί σε αυτό. Θα ήθελα να συμμεριστώ την ιδέα της Προεδρίας που συνίσταται στη διεξαγωγή ακροάσεων σχετικά με το πώς η κάθε χώρα εφαρμόζει το αντίστοιχο εθνικό της πρόγραμμα αντιμετώπισης των κλιματικών μεταβολών και διαφύλαξης του περιβάλλοντος. Δεν μπορούμε να αποδεχθούμε το γεγονός ότι πτυχές που δεν έχουν διευθετηθεί στο Κυότο, όπως π.χ. το ζήτημα των «ανταλλαγών εκπομπών», θα χρησιμοποιηθούν ως άλλοθι για την αποφυγή των εις βάθος αλλαγών που απαιτούνται από όσους κάνουν χρήση και καταναλώνουν ενέργεια, δηλαδή από εμάς τους Ευρωπαίους, ή από τις Ηνωμένες Πολιτείες, που οφείλουμε συνεπώς να καταβάλουμε περισσότερες προσπάθειες.

<SPEAKER ID=184 LANGUAGE="NL" NAME="Kestelijn-Sierens">
Κύριε Πρόεδρε, ευχαριστούμε την Επίτροπο και τον Προεδρεύοντα του Συμβουλίου για την ανακοίνωσή τους σχετικά με την εφαρμογή του Πρωτοκόλλου του Κυότο. Ευχαριστούμε και για το ενδιαφέρον του Προεδρεύοντος του Συμβουλίου για το θέμα. Συμφωνούμε όλοι ότι πρώτα πρέπει να υπογραφεί και κατόπιν να επικυρωθεί το πρωτόκολλο το ταχύτερο δυνατόν, ώστε να μπορέσουμε να πιέσουμε τις Ηνωμένες Πολιτείες και τους άλλους εταίρους. Η επικύρωση δεν είναι όμως δυνατή προτού τύχουν επεξεργασίας οι ρυθμίσεις για διάφορα συστήματα και τεχνικές, όπως η εμπορία δικαιωμάτων εκπομπών, η αξιολόγηση των καταλοίπων, ο καθορισμός των μηχανισμών καθαρής ανάπτυξης και λοιπά.
<P>
Εσκεμένα οι Ηνωμένες Πολιτείες παρέμειναν για όλα αυτά ασαφείς. Η Επιτροπή πρέπει λοιπόν να επεξεργασθεί σύντομα προτάσεις και να προετοιμάσει νομοθεσίες, διασφαλίζοντας ότι η περιβαλλοντική και ενεργειακή πολιτική εντάσσονται σε αυτές. Πρέπει ακόμα να ληφθούν υπόψη η γεωργική πολιτική και η πολιτική στον τομέα των μεταφορών, διότι οι τομείς αυτοί εμπλέκονται σε μεγάλο βαθμό. Χρειάζεται ακόμα να γίνει σύνδεση με το Πέμπτο Πρόγραμμα- πλαίσιο για την έρευνα και την ανάπτυξη. Η Ένωση υποστήριζε πάντα ότι η εφαρμογή νέων τεχνολογιών αποτελεί τη βάση για αποδοτικότερες μεθόδους παραγωγής και ανταποκρίνεται λοιπόν στην αρχή no pain but gain . Υποστηρίζουμε την Επιτροπή και το Συμβούλιο για να συνεχίσουν τον πρωτοποριακό τους ρόλο και να θέσουν υψηλότερους στόχους από εκείνους που συμφωνήθηκαν στο Κυότο.

<SPEAKER ID=185 NAME="Παπαγιαννάκης">
Κύριε Πρόεδρε, στο κοινό ψήφισμα νομίζω ότι έχουμε βάλει τα βασικά στοιχεία, τα οποία αξίζει τον κόπο κανείς να συζητήσει, γι'αυτό και θα ήθελα να αναφερθώ μόνον σε τρία σημεία:
<P>
Το πρώτο είναι η επικέντρωση της πολιτικής της ανάπτυξης, της βοήθειας κλπ. στις πόλεις και ό, τι αυτό σημαίνει, ήτοι εναλλακτικές μεταφορές, εναλλακτικές συγκοινωνίες, εναλλακτική λειτουργία των πόλεων.
<P>
Το δεύτερο είναι η έμφαση στις ανανεώσιμες πηγές ενέργειας. Ο στόχος που βάζει το ψήφισμα για 15 % της ζήτησης μέχρι το 2010 είναι εξαιρετικά φιλόδοξος και θα έπρεπε για να επιτευχθεί να είχαμε ήδη ξεκινήσει. Δεν έχουμε ξεκινήσει.
<P>
Τρίτο θέμα είναι οι εναλλακτικές λύσεις στις μεγάλες γραμμές μεταφορών και συγκοινωνιών και η προώθηση των φιλικών προς το περιβάλλον μέσων, τραίνων κλπ. Ούτε αυτό φαίνεται στην πολιτική μας. Διότι η πολιτική μας έχει δύο πτυχές: η μία είναι ό, τι αφορά την φορολογία, την ενσωμάτωση του κόστους στις τιμές κλπ; η άλλη είναι οι επενδύσεις που κάνουμε, τα περίφημα πακέτα για την συνοχή, για την ανάπτυξη κλπ.
<P>
Κύριε Πρόεδρε, μπορεί η Επίτροπος να μας εγγυηθεί ότι π.χ στα προσεχή πακέτα για την συνοχή και την ανάπτυξη από το 2000 και μετά θα περιληφθούν όροι τέτοιοι που να ευνοούν τα τρία αυτά σημεία; Και εννοώ εναλλακτικές μορφές μεταφορών και συγκοινωνιών, επικέντρωση στην λειτουργία των πόλεων και ανανεώσιμες πηγές ενέργειας.

<SPEAKER ID=186 NAME="Tamino">
Κύριε Πρόεδρε, την ώρα που μιλάμε, το κλίμα μεταβάλλεται και συνεχίζει να μεταβάλλεται ημέρα με την ημέρα. Μόνο το λόμπι της πετρελαιοβιομηχανίας φαίνεται να μην το έχει πάρει είδηση ακόμη. Δεν είναι όμως καιρός για λόγια αλλά για γεγονότα, και τα γεγονότα δείχνουν ότι στο πλαίσιο των χωρών ΟΟΣΑ είναι αναγκαίο να μειωθούν κατά 50 % οι εκπομπές CO2 του 1990. Ο στόχος της Ευρωπαϊκής Ένωσης ήταν να μειωθούν κατά 15 % μέχρι το 2010. Το αποτέλεσμα της συμφωνίας του Κυότο προβλέπει μια μείωση κατά 5 % για την περίοδο μεταξύ 2008 και 2012, με πολλές δυνατότητες υπεκφυγής για τις χώρες που δεν έχουν ακόμη προσχωρήσει. Στην πραγματικότητα, δεν γνωρίζουμε ποιο θα είναι το πραγματικό αποτέλεσμα.
<P>
Ζητώ ωστόσο από τον Προεδρεύοντα του Συμβουλίου και την Επίτροπο, κυρία Bjerregaard, να δεσμευθεί μονομερώς η Ένωση για ένα 7, 5 % μέχρι το 2005, για ένα 15 % μέχρι το 2010, και για την υποχρέωση επιβολής ενός φόρου στο CO2 , ώστε να ευνοηθούν με τη χρήση φορολογικών μέτρων οι διαδικασίες που θα χρησιμοποιούν ενέργεια με μειωμένες επιπτώσεις στο περιβάλλον.
<P>
Είναι λοιπόν απαραίτητο οι αποφάσεις που ελήφθησαν στο Κυότο να καταλήξουν σε μια οδηγία, κάτι δηλαδή το δεσμευτικό. Οι επιλογές που θα κάνει η Ευρωπαϊκή Ένωση θα είναι αποφασιστικές για την διασφάλιση για κάθε άνθρωπο του δικαιώματος της ίσης και σωστής χρήσης της ατμόσφαιρας.

<SPEAKER ID=187 LANGUAGE="DE" NAME="Graenitz">
Κύριε Πρόεδρε, όταν στο τέλος μιας διασκέψεως, αφού ολοκληρωθούν οι διαπραγματεύσεις παραμένουν ακόμη ένα σωρό καθήκοντα που πρέπει να εκπληρωθούν, ανοικτά, τότε ευχαρίστως απαγγέλουν Μπρεχτ λέγοντας: μετά τους κόπους τις κορυφής, τώρα έχουμε μπροστά μας τους κόπους της πεδιάδας. Πιστεύω ότι έχουμε μπροστά μας πάρα πολλούς κόπους, σίγουρα δεν θα υπάρξει πεδιάδα στον μακρύ δρόμο που θα τραβήξουμε για το Μπουένος Αιρες και πέρα από αυτό, και νομίζω ότι για να παραμείνουμε αξιόπιστοι και για να μπορούμε να διαπραγματευόμαστε αξιόπιστα, εμείς στην ΕΕ, βρισκόμαστε ενώπιον ενός διπλού καθήκοντος.
<P>
Πρώτον, πρέπει να διεξάγουμε τις προς τα έξω διαπραγματεύσεις, να λαμβάνουμε υπόψη τους παγκόσμιους συσχετισμούς να ενεργούμε ως παγκόσμιοι παίχτες, όπως κάναμε ήδη στο Κυότο. Από την άλλη, στην ΕΕ πρέπει να κάνουμε πολιτική και να θέτουμε τα απαραίτητα μέτρα στο παιχνίδι που παίζεται ανάμεσα στην Ευρωπαϊκή Επιτροπή, το Συμβούλιο και το Κοινοβούλιο.
<P>
Τα μέτρα που είναι απαραίτητα στον νομοθετικό τομέα έχουν ήδη αναφερθεί. Αυτό ευχαρίστως θα ήθελα να το υπογραμμίσω. Χρειαζόμαστε νομικές βάσεις προκειμένου να μπορέσουμε να υλοποιήσουμε το European bubble , ώστε να φέρουμε τα κράτη μέλη ενώπιον της εκπλήρωσης των υποχρεώσεων που ανέλαβαν και να μπορούμε να ελέγξουμε αν πληρούνται αυτές οι υποχρεώσεις. Πέραν τούτου, χρειαζόμαστε μέτρα που θα διαφωτίζουν τους πολίτες της Ένωσης ότι οι κλιματικές μεταβολές αφορούν τον καθένα και την καθεμία και ότι πρόκειται για απλούστατα πράγματα, όπως π.χ. πόση ενέργεια εξοικονομούν με τις ηλεκτρικές συσκευές που χρησιμοποιούν, τί είδους μεταφορικά μέσα επιλέγουν ή πώς πρέπει να ρυθμιστεί η επεξεργασία απορριμμάτων.
<P>
Νομίζω ότι σε αυτήν την προετοιμασία του Μπουένος Αιρες πρέπει να κάνουμε συγκεκριμένες προτάσεις, σαφείς, κατανοητές και ελέγξιμες, για το πώς μπορεί να γίνει ο χειρισμός του emission trading πώς θα είναι το clean development fund και νομίζω ότι ως βιομηχανικές χώρες πρέπει να αναλάβουμε αυτά τα καθήκοντα, ιδιαίτερα αν σκεφτεί κανείς ότι αυτή η εξέλιξη θα μας δώσει τελικά ώθηση προς την κατεύθυνση της καινοτομίας και θα συνεπιφέρει μεγαλύτερο κέρδος από ότι κόστος.

<SPEAKER ID=188 LANGUAGE="DE" NAME="Flemming">
Κύριε Πρόεδρε, αγαπητοί συνάδελφοι, εφόσον έχω χρόνο ομιλίας μόνον ένα λεπτό, λαμβάνω το θάρρος να απευθύνω μερικές ερωτήσεις στο Συμβούλιο και την Ευρωπαϊκή Επιτροπή. Πιστεύετε πραγματικά - ρωτώ το Συμβούλιο και την Ευρωπαϊκή Επιτροπή - ότι μετά από αυτή την ανίσχυρη συναίνεση που εξευρέθη στην Διάσκεψη για το Κλίμα, μπορεί πράγματι να αναστραφούν οι κλιματικές μεταβολές που έχουν αρχίσει να δρομολογούνται; Προσωπικά δεν το πιστεύω.
<P>
Πιστεύετε, μήπως, πως ενόψει της εκβιομηχάνισης των αναπτυσσόμενων κρατών, που ευχόμεθα, ακόμη κι αν πρέπει να επιτύχουμε τους στόχους της Διάσκεψης του Κυότο - ότι δεν θα καταλήξουμε σε μια επιπλέον εκπομπή καυσαερίων; Μήπως κάποιος θα πρέπει, ως ειλικρινής πολιτικός, να φτάσει να εξηγήσει στον λαό ότι προφανώς δεν θα καταστεί δυνατή η ανάσχεση των κλιματικών μεταβολών; Το μεγαλύτερο πράγμα που μπορούμε να επιτύχουμε είναι η σταθεροποίηση των σημερινών τιμών. Δεν πιστεύω όμως ότι είναι δυνατόν να γυρίσουμε πίσω.
<P>
Δεν πιστεύετε ότι θα έπρεπε να ασχοληθούμε μάλλον με τα επακόλουθα αυτής της εξέλιξης και όχι να κοροϊδεύουμε τον κόσμο με κάτι που μετά δεν θα μπορέσουμε να τηρήσουμε;

<SPEAKER ID=189 LANGUAGE="EN" NAME="Simpson">
Κύριε Πρόεδρε, επιτρέψτε μου να ευχαριστήσω τον Προεδρεύοντα για τη δήλωση που απηύθυνε σήμερα στο Σώμα. Η σπουδαιότητα των περιβαλλοντικών θεμάτων για την Ευρωπαϊκή Ένωση τονίζεται από το έντονο ενδιαφέρον που εκδηλώνεται σε όλη την έκτασή της, ιδιαίτερα εκ μέρους των νέων. Με χαρά μου άκουσα για την προτεραιότητα που δίνεται από τον Προεδρεύοντα στον τομέα των μεταφορών. Πάνω σε αυτόν ακριβώς τον τομέα θα ήθελα να κάνω κάποια σχόλια σήμερα το απόγευμα.
<P>
Οι επιπτώσεις των οδικών μεταφορών στις εκπομπές και την ποιότητα του αέρα είναι καλά τεκμηριωμένες. Χρειάζεται να ενθαρρύνουμε αλλαγές προς ένα πιο αειφόρο όσον αφορά το περιβάλλον σύστημα μεταφορών τόσο των επιβατικών όσο και των εμπορευματικών. Αυτός ο στόχος μπορεί να πραγματοποιηθεί με την εφαρμογή μέτρων που ενθαρρύνουν τις δημόσιες συγκοινωνίες και προωθούν ουσιαστικές αλλαγές στις εμπορευματικές μεταφορές από τη χρήση οδικών μέσων στη χρήση άλλων μέσων μεταφοράς, όπως για παράδειγμα του σιδηροδρόμου, των εσωτερικών πλωτών οδών και της ακτοπλοΐας. Αυτοί είναι τρόποι μεταφοράς που επί του παρόντος χρησιμοποιούνται ελάχιστα στην Ευρωπαϊκή Ένωση, αλλά που είναι ωστόσο αποφασιστικής σημασίας αν σκοπεύουμε να πραγματοποιήσουμε τους στόχους που συμφωνήσαμε στο Κυότο και αναφέρθηκαν από τον Προεδρεύοντα.
<P>
Αυτή είναι μία πρόκληση για μας. Είναι επιτακτική η ανάγκη να συνεργαστούν και τα τρία όργανα της Ένωσης, προκειμένου να επέλθουν οι αλλαγές που όλοι επιθυμούμε. Εξίσου επιτακτική είναι η ανάγκη να συνεργαστούμε όλοι μαζί στον τομέα των μεταφορών προκειμένου να ολοκληρωθεί το εν λόγω σύστημα, οπότε και θα παρέχονται αξιόπιστες, ασφαλείς και αποτελεσματικές εναλλακτικές λύσεις στη χρήση αυτοκινήτων και φορτηγών διωτικής χρήσης. Ωστόσο, όπως είπε σήμερα ο Προεδρεύων, ο σχεδιασμός και τρόπος σκέψης μας θα πρέπει να γίνουν πιο διατομεακοί. Οι μεταφορές, το περιβάλλον και ο σχεδιασμός είναι άρρηκτα συνδεδεμένα και χρειάζεται να υπάρχει συνεργασία σε αυτούς τους τομείς. Για ένα πολύ μεγάλο διάστημα, τόσο σε εθνικό όσο και σε ευρωπαϊκό επίπεδο, καθένας από αυτούς τους τομείς αγωνίζεται για τα δικά του ιδανικά. Ως εκ τούτου, δεν εφαρμόζεται μία συντονισμένη μέθοδος στην αντιμετώπιση ενός πραγματικού προβλήματος.
<P>
Πρέπει επίσης, όπως είπε ο κ. Collins, να διασφαλίσουμε ότι οι μεταφορές και το περιβάλλον θα αποτελούν σημαντικό μέρος των μελλοντικών μας αποφάσεων πάνω στην πολιτική που θα ακολουθήσουμε. Εκτιμώ ότι η ΟΝΕ και η διεύρυνση αποτελούν σημαντικά θέματα, αλλά η διεύρυνση της Ευρωπαϊκής Ένωσης και η δαπάνη Ecu γι' αυτή προϋποθέτουν την ύπαρξη μίας ηπείρου με καθαρό περιβάλλον. Είμαι σίγουρος ότι οι περισσότεροι ευρωβουλευτές, ακόμη και εκείνοι από το Surrey, θα χαιρέτιζαν την αρχή που έγινε με τη Διάσκεψη του Κυότο. Τώρα θα πρέπει να επιδείξουμε το πολιτικό σθένος που απαιτείται για να συνεχίσουμε τον αγώνα και να εξασφαλίσουμε το μέλλον όχι μόνο το δικό μας, αλλά κάτι που είναι ακόμη πιο σημαντικό, των νέων μας.

<SPEAKER ID=190 LANGUAGE="EN" NAME="Pollack">
Κύριε Πρόεδρε, θα ήθελα να ευχαριστήσω τον Προεδρεύοντα και την Επίτροπο για τις εξαιρετικές προσπάθειες που κατέβαλαν στο Κυότο. Οι προσπάθειές τους ήταν καθοριστικές στη σύναψη μίας συμφωνίας και δείχνουν τη δύναμη των συλλογικών διαπραγματεύσεων.
<P>
Έχουμε όλοι επίγνωση των τεράστιων δυσκολιών που συνεπάγεται η πορεία προς την επικύρωση της συμφωνίας του Κυότο, όπως και των επίπονων προσπαθειών που πρέπει να καταβάλλουμε στην Ευρώπη για την πραγματοποίηση των στόχων μας. Συγχρόνως, γνωρίζουμε ότι αυτή δεν είναι παρά η αρχή των προσπαθειών να αναχαιτίσουμε το φαινόμενο του θερμοκηπίου σε παγκόσμια κλίμακα.
<P>
Η ανάπτυξη ενός νέου συνόλου λεπτομερών πολιτικών και η λήψη μέτρων από την Επιτροπή αποτελούν ουσιώδη και επείγοντα θέματα, ειδικότερα εν όψει των πληροφοριών ότι οι εκπομπές CO2 από την Ευρωπαϊκή Ένωση αυξάνονται. Γνωρίζουμε επίσης ότι τα παραθυράκια και οι ασάφειες που έχουν απομείνει από το Κυότο θα καταστήσουν απαραίτητη τη διεξαγωγή έντονων περαιτέρω διαπραγματεύσεων κατά τη διάρκεια των προετοιμασιών για την Τέταρτη Διάσκεψη των Μερών στο Μπουένος Αιρες: πώς πρέπει να γίνεται η εκμετάλλευση των εκπομπών, για παράδειγμα. Έχουμε την ευθύνη να εκμεταλλευτούμε την ισχυρή θέση της Ευρώπης για να βοηθήσουμε κάποιες από τις χώρες της Ομάδας των 77 και την Κίνα να παράγουν καθαρή ενέργεια. Αυτό θα πρέπει να γίνει με τέτοιο τρόπο ώστε να τους δοθεί κάποιο κίνητρο. Εδώ είναι που κρίνεται απαραίτητη η συνεργασία της βιομηχανίας, εφαρμόζοντας ευρωπαϊκή εξωτερική πολιτική για τη στήριξη και την καθοδήγηση των επενδύσεων καθαρής τεχνολογίας στις κατάλληλες περιοχές. Κάτω από αυτές τις συνθήκες, είναι πολύ σημαντικό να συμπεριληφθούν οι κλιματικές αλλαγές στην ημερήσια διάταξη της Συνόδου Κορυφής Ευρωπαϊκής Ένωσης-Ασίας, ενώ ειδικότερα η πολιτική της Ευρωπαϊκής Ένωσης για τα τροπικά δάση πρέπει να συνδυαστεί απόλυτα με τη στρατηγική που θα ακολουθηθεί μετά τη Διάσκεψη του Κυότο, προκειμένου να εξασφαλιστούν τα καλύτερα δυνατά αποτελέσματα.
<P>
Τέλος, ο Προεδρεύων ανέφερε ότι πρέπει να αποβάλουμε τη συνήθεια να σκεφτόμαστε κατακερματισμένα. Θα επιθυμούσα να δω την ενσωμάτωση των πολιτικών. Για παράδειγμα, είναι αποφασιστικής σημασίας, προκειμένου να αποδειχτεί μακροπρόθεσμα επιτυχής η μάχη κατά των κλιματικών μεταβολών, να συμπεριληφθεί στην πολυμερή συμφωνία για τις επενδύσεις μία ρήτρα ισχυρής περιβαλλοντικής προστασίας.
<P>
Η ομιλία μου ήταν αναγκαστικά πολύ σύντομη λόγω έλλειψης χρόνου. Ωστόσο, επιθυμώ να παροτρύνω το Συμβούλιο και την Επιτροπή να συμφωνήσουν πάνω στα διάφορα σημεία που συμπεριλαμβάνονται στο ψήφισμα του Κοινοβουλίου.

<SPEAKER ID=191 LANGUAGE="EN" NAME="McNally">
Κύριε Πρόεδρε, ευχαριστώ τον Προεδρεύοντα που ήρθε σήμερα εδώ. Εκτιμώ την παρουσία του. Η λέξη κλειδί της σημερινής μας συζήτησης είναι προφανώς "ενσωμάτωση» και το ίδιο το Ευρωπαϊκό Κοινοβούλιο θα πρέπει να κάνει περισσότερα για την ενσωμάτωση του έργου των διαφόρων επιτροπών. Αναφέρομαι στην ενέργεια. Ο κόσμος της ενέργειας είναι σκληρός και επικίνδυνος, ενώ υπάρχουν πολλά κεκτημένα συμφέροντα και ισχυρή άσκηση πολιτικής πίεσης. Οι περισσότερες όμως ατομικέ αποφάσεις λαμβάνονται στον τομέα της ενέργειας.
<P>
Στο Ηνωμένο Βασίλειο, πέρυσι, το 33 % της ενέργειας καταναλώθηκε για μεταφορές και το 30 % για οικιακή χρήση, κυρίως θέρμανση. Αυτές είναι αποφάσεις που μπορούν να ληφθούν σε ατομική βάση. Αν και η Ευρωπαϊκή Ένωση φέρει βαριές ευθύνες, δεν έχει τις κατάλληλες δυνάμεις, γεγονός για το οποίο πρέπει να επικρίνουμε τα κράτη μέλη που δεν της έχουν εξασφαλίσει τα μέσα που χρειάζεται για το έργο που θα έπρεπε να είναι σε θέση να φέρει σε πέρας.
<P>
Δύο πράγματα πρέπει να κάνουμε στον τομέα της ενέργειας. Πρέπει να χρησιμοποιούμε την ενέργεια πιο ορθολογικά, ενώ παράλληλα πρέπει να στραφούμε στις ανανεώσιμες πηγές ενέργειας. Επιτρέψτε μου να κάνω ένα τεστ για να δω πόσο σοβαρά έχετε πάρει τα πράγματα. Αν όντως αντιμετωπίζετε την κατάσταση με σοβαρότητα, θα φροντίσετε ώστε η οδηγία περί ορθολογικού σχεδιασμού, που παρέχει τη δυνατότητα στους εγχώριους καταναλωτές να κάνουν λογικές επιλογές όσον αφορά τη χρήση ενέργειας, να βγει από τη ζοφερή κατάσταση στην οποία έχει περιέλθει. Θα επενδύσετε περισσότερα χρήματα στο πρόγραμμα SAVE II και θα στηρίξετε το πέμπτο πρόγραμμα πλαίσιο.
<P>
Αν σοβαρολογείτε για τη χρήση ανανεώσιμης ενέργειας, θα εξασφαλίσετε μία νομική βάση, έτσι ώστε να μπορέσει η Ευρωπαϊκή Ένωση να κάνει για την ανανεώσιμη ενέργεια το 1997 ό, τι έκανε για την πυρηνική ενέργεια το 1957. Μία συνθήκη ανάλογη της Συνθήκης Euratom θα μας έδινε τη δυνατότητα να κάνουμε κάτι σημαντικό όσον αφορά την ανανεώσιμη ενέργεια. Χρειάζεται επίσης να βρούμε τρόπους με τους οποίους η ενέργεια μπορεί να έχει πρόσβαση στο δίκτυο.
<P>
Τα περισσότερα από αυτά που θα γίνουν ως αποτέλεσμα της Διάσκεψης του Κυότο, και θα υλοποιηθούν σε επίπεδο κρατών μελών. Θα έχετε την υποστήριξή μας σε αυτό το Κοινοβούλιο γι' αυτά τα λίγα που μπορούμε να κάνουμε μέχρι το τέλος της βρετανικής Προεδρίας και μετά από αυτή. Είναι υψίστης σπουδαιότητας να μην εγκαταλείψουμε τις προσπάθειες εφόσον κάναμε τόσο καλή αρχή στο Κυότο.

<SPEAKER ID=192 NAME="Πρόεδρος">
 Έχω λάβει επτά προτάσεις ψηφίσματος βάσει του άρθρου 37, παράγραφος 2 του Κανονισμού.
<P>
Η ψηφοφορία θα διεξαχθεί αύριο στις 11.30.

<SPEAKER ID=193 NAME="Prescott">
Κύριε Πρόεδρε, ευχαριστώ την αξιότιμη κυρία για τις τελικές της παρατηρήσεις, με τις οποίες δείχνει την υποστήριξή της. Τις θεωρώ ιδιαίτερης εκτίμησης, όπως άλλωστε και όσες έχουν γίνει σήμερα από όλα τα αξιότιμα μέλη.
<P>
Ήταν μία εξαιρετική συζήτηση. Στα πλαίσια αυτής εκφράστηκαν όλες οι ανησυχίες μας για τη συμφωνία του Κυότο, αν και έχει επιτευχθεί σε μεγάλο βαθμό ομοφωνία πάνω σε αυτά τα θέματα. Μάλιστα, υπήρξε συμφωνία πάνω στα πολλά μέτρα που έχουμε λάβει. Είναι σημαντικό να έχουμε υπόψη μας ότι η Ευρώπη θα πρέπει να κρατήσει την ηγετική της θέση. Έχει την ευκαιρία να το κάνει. Έχει ανοίξει το δρόμο προς αυτή την κατεύθυνση και εμείς πρέπει να τον συνεχίσουμε, καθώς είναι αποφασιστικής σημασίας να υπάρξει συμφωνία πάνω σε αυτά τα μέτρα, προκειμένου να γίνουν οι κλιματικές αλλαγές που είναι απαραίτητες.
<P>
Κανείς δεν έχει εκφράσει αμφιβολία για τα επιστημονικά δεδομένα που αφορούν τα θέματα αυτά. Στην Αμερική γίνονται πολλές συζητήσεις σχετικά με αυτό, αλλά στον υπόλοιπο κόσμο η επιστήμη είναι απολύτως σαφής, κάτι που γίνεται περισσότερο αποδεκτό και στην Αμερική τελευταία.
<P>
Χαιρετίζω το ψήφισμα που έχουμε μπροστά μας - αυτό φαίνεται να θίγει πολλά από τα θέματα - και τις εκκλήσεις για ενσωμάτωση, κάτι που ανέφερα σήμερα στην παρέμβασή μου. Πολλά αξιότιμα μέλη έχουν τονίσει ότι η Διάσκεψη του Κυότο ήταν το πρώτο βήμα. Μάλιστα αυτή είναι και η δική μου προσέγγιση. Η Διάσκεψη του Κυότο όμως δεν θα σημαίνει και πολλά χωρίς την επικύρωση της συμφωνίας, οπότε είναι σημαντικό να πετύχουμε την επικύρωσή της.
<P>
Τα επόμενα στάδια είναι άκρως σημαντικά. Πρέπει να συμφωνήσουμε όσον αφορά την ευελιξία, τα ζήματα, την κοινή εφαρμογή και όλα τα μέτρα στα οποία αναφέρθηκαν τα μέλη. Αναμφίβολα όμως η συμφωνία δεν θα επικυρωθεί, αν δεν επιτευχθεί συμφωνία πάνω σε αυτές τις διατάξεις.
<P>
Όλοι μπορούν να προβάλουν βέτο σε αυτή τη διαδικασία. Αν εξετάσετε τους όρους της επικύρωσης - 55 χώρες ή 55 % των εκπομπών αερίων - θα δείτε ότι όλοι μπορούμε να εφαρμόσουμε την τεχνική του βέτο αν θέλουμε. Στην πραγματικότητα, το πιο ικανοποιητικό από όλα σχετικά με τη συμφωνία του Κυότο ήταν το γεγονός ότι καταλήξαμε σε κάποιου είδους συμφωνία! Πρέπει να ακολουθήσουμε την ίδια προσέγγιση στο θέμα της επικύρωσης. Οι εκπρόσωποι της Αμερικής έχουν καταστήσει σαφές ότι δεν πρόκειται να επικυρώσουν τη συμφωνία αν δεν υπογράψουν τη διαδικασία και οι αναπτυσσόμενες χώρες. Η περίοδος που θα μεσολαβήσει μέχρι την επικύρωση μπορεί να διαρκέσει μέχρι και τρία ή τέσσερα χρόνια, επειδή, κατά τη γνώμη μου, η διαδικασία επικύρωσης δεν πρόκειται να λάβει χώρα στην Αμερική πριν από τη διεξαγωγή των προσεχών εκλογών. Συνεπώς, έχουμε κάποιο χρόνο για να μελετήσουμε αυτές τις διατάξεις.
<P>
Πληροφορούμαι ότι μερικοί λένε πως αυτή πιθανόν να ήταν μία ανεπαρκής συμφωνία ή ρωτάνε γιατί δεν εμμείναμε στο 15 %. Δεν νομίζω όμως ότι θα μας είχατε ευχαριστήσει αν λέγαμε, επιστρέφοντας στο Κοινοβούλιο ότι εμμείναμε μεν στο 15 % αλλά κανείς άλλος δεν θα υπέγραφε, οπότε δεν είχαμε καταλήξει σε κάποια συμφωνία. Όταν μιλάμε για συμφωνία, εννοούμε συμφωνία με άλλες χώρες πάνω σε αυτό το θέμα και σε ένα ζήτημα όπου σκοπός δεν ήταν η ψηφοφορία πάνω στα σημεία που διαφωνούσαμε, αφού αυτό απαιτούσε συναίνεση.
<P>
Θα έπρεπε να καταγραφεί στα πρακτικά πόσο υπόχρεοι είμαστε απέναντι στον πρέσβη κ. Strada που κάτω από αυτές τις συνθήκες κατάφερε να καταλήξουν όλοι σε μία συμφωνία - κάτι που ήταν αμφίβολο μέχρι την τελευταία στιγμή. Ήταν οι ιδιαίτερες ικανότητές του που έπαιξαν κύριο ρόλο στη σύναψη μίας συμφωνίας σε αυτό το πρώτο στάδιο. Καταλήξαμε σε μία καλή συμφωνία και οι ίδιες οι ΜΚΟ πιστεύουν ότι είναι πολύ καλύτερη απ'ό, τι περιμέναμε.
<P>
Ασφαλώς, πρόκειται για ένα πρώτο βήμα, το οποίο δεν θα έχει όμως κανένα νόημα αν δεν επικυρωθεί η συμφωνία, η οποία με τη σειρά της απαιτεί μία διαδικασία δύσκολων και πολύπλοκων διαπραγματεύσεων, διαπραγματεύσεων που ενέχουν τη λήψη αποφάσεων όσον αφορά τους κανονισμούς που θα ισχύσουν σχετικά με τους όρους της συμφωνίας. Εξηγούμε ότι - κάτι που και η Αμερική πρέπει να καταλάβει - πρέπει να υπάρξει συμφωνία εκ μέρους όλων των χωρών πάνω σε όλα αυτά τα θέματα που καθορίζουν τους κανονισμούς σχετικά με τους όρους, γιατί διαφορετικά δεν πρόκειται να επικυρωθεί η συνθήκη. Συνεπώς, είμαστε έτοιμοι για το Μπουένος Αιρες, έχοντας ξεκαθαρίσει ακριβώς ποια είναι η θέση μας, πού βρισκόμαστε και πώς μπορούμε να καταλήξουμε σε μία συμφωνία χρησιμοποιώντας όλες τις δυνάμεις μας για τη σύναψη αυτών των συμφωνιών.
<P>
Μου έχει γίνει η ερώτηση: τί θα συμβεί αν δεν επικυρωθεί η συνθήκη σε εθνικό επίπεδο; Κάτι τέτοιο θα είναι καταστροφικό για τον κόσμο, την οικονομία και το περιβάλλον παγκοσμίως. Παρ' όλα αυτά, να έχετε υπόψην σας ότι το ερώτημα τέθηκε πολλές φορές κατά τη διάρκεια των διαπραγματεύσεών μας. Τί θα συμβεί αν πράγματι ορισμένες ευρωπαϊκές χώρες δεν συμφωνήσουν με τους στόχους που έχουν τεθεί; Τί θα κάνουμε με αυτές τις χώρες; Δεν έχουν καθοριστεί κάποιες κυρώσεις.
<P>
Όταν ακούω το αξιότιμο μέλος από το Λουξεμβούργο να λέει ότι κατά την άποψή του θα έπρεπε να είχαμε εμμείνει στο στόχο του 15 %, σκέφτομαι ότι δεν υπάρχει τίποτα που να εμποδίζει το Λουξεμβούργο να κάνει ό, τι κάνει η χώρα μου. Στόχος μας είναι μία μείωση 15 %. Μάλιστα έχουμε θέσει στόχο μία μείωση των αερίων CO2 κατά 20 %. Αυτό είναι το χαμηλότερο ποσοστό. Δεν υπάρχει κάτι που να εμποδίζει μία χώρα να θέσει υψηλότερα πρότυπα, αν το επιθυμεί. Αυτό που προισπαθούμε να πετύχουμε είναι ο χαμηλότερος βαθμός αμοιβαίας συμφωνίας πάνω σε ό, τι εμφανίζεται ως ουτοπία.
<P>
Ξέρω ότι τόσο το Λουξεμβούργο όσο και η Βρετανία τα πήγαν καλά στην προσπάθεια πραγματοποίησης του στόχου τους. Ως εκ τούτου όμως εμείς διακόψαμε τη λειτουργία του μεγαλύτερου μέρους της ανθρακοβιομηχανίας μας και το Λουξεμβούργο μίας βιομηχανίας χάλυβα. Οι συνέπειες είναι διαφορετικές σε κάθε χώρα. Πιθανόν το Λουξεμβούργο να μπορέσει να αυξήσει την τιμή της φθηνής βενζίνης που πουλάει εκεί, προκειμένου να συμβάλει με έναν ακόμη τρόπο στη μείωση των αερίων θερμοκηπίου. Όλοι συμβάλλουμε με τον τρόπο μας και δεν υπάρχει τίποτα που να μας εμποδίζει να θέσουμε υψηλότερα πρότυπα σε αυτά τα θέματα.
<P>
Αυτό μου δίνει την ευκαιρία να τονίσω ότι, όταν παίρνουμε κάποια μέτρα για την επίτευξη των στόχων των συμφωνιών, μερικές φορές οι συνέπειες είναι βαρύτερες για ορισμένες κοινότητες απ' ό, τι για άλλες. Οι κοινότητες των ανθρακωρύχων στη Βρετανία, για τους οποίους η μοναδική μορφή απασχόλησης έχει καταργηθεί, σβήνουν σιγά-σιγά. Συνεπώς, έχουμε την ευθύνη να βοηθήσουμε τις χώρες που έχουν πληρώσει κάποιο τίμημα για την απόφαση κατά της ανθρακοβιομηχανίας. Το τίμημα που έχουν πληρώσει οι Βρετανοί είναι βαρύτατο - και πρέπει να κάνουμε κάτι για αυτό - και δεν περιορίζεται στις συνέπειες για την ανθρακοβιομηχανία.
<P>
Ο κ. Simpson έκανε μία παρατήρηση ουσιαστικά για την εγχώρια οικονομία μας και την πολιτική της κυβέρνησης της χώρας μου όσον αφορά την πράσινη ζώνη. Ενώ είμαστε στην εξουσία εδώ και εννέα μόνο μήνες - κάτι που δεν μπορώ να κρατηθώ να μην το πω - υπάρχουν τώρα περισσότερες πράσινες ζώνης απ' ό, τι όταν αναλάβαμε την εξουσία. Μάλιστα, έχουμε σήμερα ανακοινώσει μία αύξηση 12.500 εκταρίων πράσινης ζώνης γύρω από το Durham. Πρόκειται για ένα σημαντικό βήμα προόδου. Όπως όμως γνωρίζει, θα κάνω σύντομα μία δήλωση στη Βουλή των Κοινοτήτων σχετικά με αυτό το θέμα. Πιστεύουμε ότι η πράσινη ζώνη είναι ένας σημαντικός τομέας.
<P>
Ο τομέας των μεταφορών έχει επίσης να διαδραματίσει βασικό ρόλο, γεγονός για το οποίο δεν υπάρχει καμία αμφιβολία. Έχουμε διαπιστώσει τη σοβαρότητα των συνεπειών των μεταφορών στο περιβάλλον και την ανάγκη να αμφισβητηθεί ο ρόλος του αυτοκινήτου στις πόλεις μας. Πρέπει να προσπαθούμε να χρησιμοποιούμε τις δημόσιες συγκοινωνίες περισσότερο απ' ό, τι τα ιδιωτικά οχήματα και να φροντίσουμε οι εμπορευματικές μεταφορές να γίνονται με το τρένο και όχι οδικώς. Πράγματι, θα προσπαθήσουμε μέσω των περιβαλλοντικών πολιτικών και της Λευκής Βίβλου να τα εφαρμόσουμε αυτά στη χώρα μας. Η σημερινή συζήτηση ήταν πολύ καλή. Στο πλαίσιό της ασχοληθήκαμε με ουσιώδη ζητήματα. Έγιναν εκκλήσεις για δράση προκειμένου να προωθηθούν τα αποτελέσματα του Κυότο. Θα έλεγα ότι έχουμε ήδη - σίγουρα για τους προσεχείς έξι μήνες - διασαφηνίσει και εκθέσει λεπτομερώς ένα πρόγραμμα δράσης.
<P>
Διάφοροι βουλευτές μας έχουν πει ότι δεν πρέπει να αναπαυόμαστε επί δαφνών. Δεν νομίζω ότι οποιοσδήποτε από εμάς θέλει κάτι τέτοιο. Επιτρέψτε μου να υπενθυμίσω στο Σώμα τους στόχους που έχουμε θέσει, πάνω στους οποίους υπήρξε συμφωνία ανάμεσα στο Συμβούλιο και την Επιτροπή ύστερα από συζήτηση και με αυτό το Κοινοβούλιο. Μέχρι τον Ιούνιο ελπίζουμε να έχουμε φτάσει σε κοινή θέση όσον αφορά την ενημέρωση των μηχανισμών παρακολούθησης του CO2 . Μέχρι τον Ιούνιο θέλουμε να έχουμε συμφωνήσει για τον καταμερισμό των ευθυνών που συνεπάγεται το 8 %. Μέχρι τον Ιούνιο θα συμφωνήσουμε για την πρώτη δέσμη των ευρωπαϊκών μέτρων, όπως για παράδειγμα για τη μείωση των εκπομπών CO2 από τα αυτοκίνητα. Μέχρι τον Ιούνιο θέλουμε να έχει υπογραφεί το πρωτόκολλο από την Κοινότητα και τα κράτη μέλη. Μέχρι τον Ιούνιο θα υπάρχει μία κοινή ευρωπαϊκή θέση για τις επίσημες διαπραγματεύσεις στη Βόννη με αντικείμενο τις εμπορικές συναλλαγές και άλλα θέματα.
<P>
Πρόκειται για ένα φιλόδοξο πρόγραμμα για τους προσεχείς τέσσερις μήνες. Δίνει απαντήσεις σε μερικά από τα ερωτήματα που έχουν τεθεί από τα αξιότιμα μέλη για τους πρώτους λίγους μήνες που ακολουθούν αμέσως μετά τη Διάσκεψη του Κυότο. Είναι ένα πρόγραμμα που κρατά την Ευρώπη στο προσκήνιο όσον αφορά την αντιμετωπιση του ζητήματος, επεκτείνοντας τις διαπραγματεύσεις που αποτελούν συνέχεια εκείνων του Κυότο και εδραιώνοντας τις πολιτικές που είναι απαραίτητες για την πραγματοποίηση αυτών των στόχων. Έχουμε κάθε λόγο να είμαστε υπερήφανοι για το κατόρθωμά μας. Έχουμε ένα πρόγραμμα που θα κρατήσει την Ευρώπη στο προσκήνιο όσον αφορά αυτά τα θέματα και το οποίο ελπίζω ότι θα ικανοποιήσει αυτό το Σώμα στο μέλλον.

<SPEAKER ID=194 NAME="Bjerregaard">
Κύριε Πρόεδρε, κι εγώ χάρηκα με τη συζήτηση που κάναμε σήμερα κι αισθάνομαι επίσης ότι ακούστηκαν πολλές παραινέσεις που μπορούν να χρησιμοποιηθούν για περαιτέρω επεξεργασία. Ο κ. Eisma είχε μια ερώτηση που πραγματικά πιστεύω πως ο John Prescott ήδη απάντησε, αλλά θα προσπαθήσω να την απαντήσω κι εγώ. Αφορούσε την ανακοίνωση που είναι μια συνέχεια - θα μπορούσε κανείς να πει - της ανακοίνωσης του Οκτωβρίου, και που έχει να κάνει με την κατάσταση μετά το Κυότο. Την ανακοίνωση αυτή, που πραγματεύεται τέσσερα αέρια αντί για τρία, υπολογίζουμε να την έχουμε έτοιμη ώστε να αποτελέσει αντικείμενο επεξεργασίας στη σύσκεψη του Συμβουλίου τον Ιούνιο, γεγονός που σημαίνει ότι μπορεί να μπει στην ημερήσια διάταξη του Κοινοβουλίου και να λάβει την υποστήριξή του πριν από τις θερινές διακοπές, εάν κάτι τέτοιο είναι δυνατό για το Κοινοβούλιο. Υπολογίζουμε λοιπόν να δουλέψουμε δραστήρια πάνω στην εν λόγω ανακοίνωση, και μπορώ με πεποίθηση να πω ότι πολλά από τα μέσα που έχουν αναφερθεί σήμερα εδώ πρόκειται να τα συμπεριλάβουμε, όπως συμπεριλήφθηκαν και στην προηγούμενη ανακοίνωση - ιδίως δε οι παρατηρήσεις που έγιναν για το θέμα της ενέργειας στο σύνολό του.
<P>
Θα ήθελα λοιπόν να υπογραμμίσω ακόμη μια φορά ότι δεν είναι δυνατόν να εφαρμόσουμε έτσι εύκολα τους στόχους που είχαμε πριν από το Κυότο ή τις χρονολόγιες βάσει των οποίων λειτουργούσαμε τότε. Η συμφωνία αφορά έξι αέρια τώρα, και έξι αέρια δεν είναι το ίδιο όπως τρία, γι' αυτό και οι στόχοι που θέσαμε απλά δεν είναι δυνατόν να εφαρμοστούν. Μέχρι τώρα έχουμε κάνει ένα σωρό διαφορετικούς υπολογισμούς στη ΓΔ ΧΙ, και ο τελευταίος που έχω δει - αλλά μπορεί φυσικά να αλλάξει καθώς προχωρά σιγά σιγά η δουλειά - τείνει προς την κατεύθυνση ότι αντί για 15 % μάλλον πλέον μιλάμε για 12 %, και έτσι φυσικά τίθεται το ερώτημα αν θα ξεπεράσουμε το 8 % που έχει συμφωνηθεί ή αν θα διατηρήσουμε το 8 %. Πάντως το 15 % είναι εν πάση περιπτώσει ένα ποσοστό που δεν μπορεί να χρησιμοποιηθεί στις περαιτέρω συζητήσεις.
<P>
Γι' αυτό θέλω επίσης να υπογραμμίσω - ο κ. Tamino έκανε κάποιες παρατηρήσεις επί του συγκεκριμένου θέματος - ότι δεν υπάρχει καμία απολύτως αμφιβολία εκ μέρους της Επιτροπής ότι βρίσκουμε τον μηχανισμό φορολόγησης χρήσιμο. Υπάρχουν προτάσεις επί τάπητος που μπορούν να συζητηθούν στο Συμβούλιο. Όλοι μας γνωρίζουμε τη μοίρα της φορολόγησης του CO2 . Παραμένει η ίδια. Μπορεί και αυτό το θέμα να συζητηθεί, δηλαδή με άλλα λόγια αν υπάρχει η ανάλογη θέληση, τότε υπάρχουν πάρα πολύ καλές δυνατότητες για να χρησιμοποιήσουμε αυτόν τον μηχανισμό.
<P>
Θέλω λοιπόν να κλείσω λέγοντας ότι, όπως και ο John Prescott, χαίρομαι που η πλειοψηφεία των ομιλητών σήμερα εδώ αναγνώρισαν το αποτέλεσμα που επιτεύχθηκε στο Κυότο. Δεν υπάρχει καμία αμφιβολία ότι θα θέλαμε να είχαμε πετύχει υψηλότερη στοχοθέτηση, αλλά κάτι τέτοιο θα ήταν εντελώς αδιάφορο αν επρόκειτο μόνο για έναν ευρωπαϊκό στόχο και όχι για έναν στόχο που θα συμπεριελάμβανε χώρες που μας προσομοιάζουν, δηλαδή πρωτίστως την Ιαπωνία και τις ΗΠΑ. Ένας τέτοιου είδους στόχος δεν μπορεί να επιτευχθεί χωρίς διαπραγματεύσεις και χωρίς βούληση να συμβιβάσουμε όλοι τους στόχους μας. Θα το πω και έτσι, θεωρώ ότι έχουμε ένα αποτέλεσμα που αποτελεί καλό σημείο αφετηρίας, αλλά κάθε άλλο παρά είμαστε κοντά στο τέρμα του δρόμου. Χαίρομαι που σήμερα υπογραμμίστηκε τόσο ξεκάθαρα από την Προεδρία ότι έχουμε πολλή δουλειά μπροστά μας. Και η Προεδρία και η Επιτροπή είναι πρόθυμες να καταπιαστούν με τη συγκεκριμένη δουλειά.

<SPEAKER ID=195 LANGUAGE="NL" NAME="Eisma">
Κύριε Πρόεδρε, ζητώ εν συντομία μια διευκρίνιση από την Επίτροπο κ. Bjerregaard. Τον Δεκέμβριο η Επίτροπος είπε ότι το Κοινοβούλιο μπορεί να λάβει ένα έγγραφο για την κατάσταση μετά το Κυότο κατά τον μήνα Μάρτιο. Κατάλαβα τώρα καλά ότι αυτό το έγγραφο καθυστερεί και, αντί του Μαρτίου, θα υποβληθεί τον Ιούνιο;

<SPEAKER ID=196 NAME="Bjerregaard">
Κύριε Πρόεδρε, αυτό που είπα τον Δεκέμβριο είναι ότι θέλαμε να ξεκινήσουμε με τη διεξαγωγή μιας ανάλυσης των συνεπειών της συμφωνίας του Κυότο, με άλλα λόγια ένα πιο τεχνικό κείμενο. Βάσει αυτού του σκεπτικού, θα έχουμε μια ανακοίνωση που πρωτίστως θα πραγματεύεται τα πολιτικά μέσα που πρέπει να χρησιμοποιηθούν ούτως ώστε να πετύχουμε τους στόχους μας. Είναι φυσικά τα πολιτικά μέσα που παρουσιάζουν το μεγαλύτερο ενδιαφέρον αν λάβουμε υπόψη μας την όλη κατάσταση. Όπως είπα και τον Δεκέμβριο, υποσχέθηκα η περί ης ο λόγος ανακοίνωση να είναι έτοιμη για τη σύσκεψη του Συμβουλίου τον Ιούνιο.

<SPEAKER ID=197 NAME="Πρόεδρος">
Ευχαριστώ πολύ, κυρία Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο στις 11.30.

<CHAPTER ID=8>
Ατμοσφαιρική ρύπανση από τις εκπομπές των οχημάτων με κινητήρα - Ποιότητα της  βενζίνης και του ντήζελ.
<SPEAKER ID=198 NAME="Πρόεδρος">
Η ημερήσια διάταξη προβλέπει την κοινή συζήτηση των ακολούθων εγγράφων:
<P>
έκθεση (Α4-0043/98) του κ. Lange, εξ ονόματος της Επιτροπής Περιβάλλοντος, Δημόσιας Υγείας και Προστασίας των Καταναλωτών, σχετικά με την τροποποιημένη πρόταση οδηγίας του Ευρωπαϊκού Κοινοβουλίου και του Συμβουλίου όσον αφορά τα μέτρα που πρέπει να ληφθούν κατά της ατμοσφαιρικής ρύπανσης από τις εκπομπές των μηχανοκίνητων οχημάτων, και την τροποποίηση των οδηγιών 70/156/ΕΟΚ και 70/220/ΕΟΚ του Συμβουλίου (COM(97)0061 - C4-0088/97-96/0164B(COD))·-σύσταση για δεύτερη ανάγνωση (Α4-0044/98), εξ ονόματος της Επιτροπής Περιβάλλοντος, Δημόσιας Υγείας και Προστασίας των Καταναλωτών σχετικά με την κοινή θέση που καθόρισε το Συμβούλιο για την έκδοση της οδηγίας του Ευρωπαϊκού Κοινοβουλίου και του Συμβουλίου σχετικά με τα μέτρα που πρέπει να ληφθούν κατά της ατμοσφαιρικής ρύπανσης από τις εκπομπές των οχημάτων με κινητήρα και την τροποποίηση της οδηγίας 70/220/ΕΟΚ του Συμβουλίου (C4-0533/97-96/0164(COD)) (εισηγητής: κ. Lange)·-σύσταση για δεύτερη ανάγνωση (Α4-0038/98), εξ ονόματος της Επιτροπής Περιβάλλοντος, Δημόσιας Υγείας και Προστασίας των Καταναλωτών, σχετικά με την κοινή θέση που καθόρισε το Συμβούλιο για την έγκριση της οδηγίας του Ευρωπαϊκού Κοινοβουλίου και του Συμβουλίου σχετικά με την ποιότητα των καυσίμων βενζίνης και ντήζελ και για την τροποποίηση της οδηγίας 93/12/ΕΟΚ του Συμβουλίου (C4-0532/97-96/0163(COD) (εισηγήτρια: κ. Hautala).
<SPEAKER ID=199 NAME="Lange">
Κύριε Πρόεδρε, κυρία Επίτροπε, πρέπει να καθαρίσει ο αέρας της Ευρώπης. Πράγματι, αυτός θα είναι ο θεμέλιος λίθος για την ποιότητα ζωής και περιβάλλοντος στην Ευρώπη και αποτελεί ευρωπαϊκό ζήτημα, μια και η μόλυνση δεν σταματά στα σύνορα. Δεν πρόκειται για θέμα μεμονωμένων ή τοπικιστικών συμφερόντων ούτε για ζήτημα Δεξιών ή Αριστερών, υπό την έννοια της πολιτικής θεώρησης. Δεν αποτελεί επίσης θέμα εθνικών συμφερόντων. Όχι. Πρόκειται για κάτι που άπτεται του συμφέροντος όλων των γυναικών και ανδρών πολιτών της Ευρώπης και μάλιστα του άμεσα ζωτικού τους συμφέροντος. Στο μέτρο αυτό, θα πρέπει κι εμείς σήμερα, ως ευρωπαίοι βουλευτές, να προσεγγίσουμε και να εξετάσουμε ευρωπαϊκά αυτό το θέμα.
<P>
Γνωρίζουμε ότι την στιγμή αυτή υπάρχουν στην Ευρώπη 200 εκατομμύρια αυτοκίνητα. Γνωρίζουμε ότι για δεδομένο διάστημα το αυτοκίνητο θα καθορίζει την κινητικότητα μας. Τώρα υπάρχουν βέβαια κάποιοι που πιστεύουν ότι το καλύτερο σύστημα φιλτραρίσματος των καυσαερίων είναι τα ανθρώπινα πνευμόνια. Όχι λοιπόν, εγώ σας λέω ότι πρέπει να κάνουμε τα αυτοκίνητα όσο το δυνατόν φιλικότερα προς το περιβάλλον. Να ανάψει "πράσινο» φως. Πιστεύω ότι τα γεγονότα έχουν τεθεί επί τάπητος. Από τη μια πλευρά, αυξημένη συγκοινωνιακή απόδοση. Το ιδιωτικό αυτοκίνητο έγινε βέβαια πιο καθαρό από το 1970 και πέρα, αν και όχι εντελώς οικειοθελώς αλλά με την επιβολή της νομοθεσίας, όμως ο καθένας το οδηγεί περισσότερο. Κι αυτό εξαφανίζει τα τυχόν αποτελέσματα. Υπάρχει μια αυξανόμενη επιβάρυνση του όζοντος, κυκλοφοριακά προβλήματα, λόγω συγκοινωνιών. Ασθένειες άσθματος, ιδιαίτερα σε παιδιά, επιβάρυνση των πνευμόνων από αιωρούμενα σωματίδια και η μόλυνση του περιβάλλοντος. Από την άλλη υπάρχουν απαντήσεις. Κι εδώ στηριζόμαστε πράγματι σ' αυτό το μυθικό πρόγραμμα Auto-Oil. Και το αποκαλώ μυθικό γιατί από το 1993 έγινε πια μια θρυλική ιστορία κι από αυτό μπορεί να δεί κανείς πόσο πολύ χρόνο χρειάστηκαν οι συζητήσεις. Αν μου πει τώρα κάποιος χρειαζόμαστε ένα δεύτερο πρόγραμμα Auto-Oil, θα του πω μόνο: "Κοίτα, πόσο κράτησε το προηγούμενο μέχρι να υπάρξει κάποιο αποτέλεσμα. Λοιπόν καλύτερα τώρα να πραγματοποιήσουμε κάποια λογικά βήματα σ' αυτή την κατεύθυνση». Δεν θέλω επίσης να εγκαταλείψουμε αυτήν την αφετηρία του προγράμματος Auto-Oil, γιατί είναι πιο λογικό και ανταποκρίνεται περισσότερο σε μια ενιαία εκτίμηση, να μη βιδώνουμε απλώς τις βίδες όπως είναι καλύτερα τεχνικά δυνατόν, αλλά να βλέπουμε επίσης πώς και με ποια μέσα θα μπορούσαμε καλύτερα να μειώσουμε τα καυσαέρια, τόσο με τα καύσιμα όσο και με την τεχνολογία αυτοκινήτων και ακόμη με μέτρα προσανατολισμού των συγκοινωνιών.
<P>
Στο μέτρο αυτό, υπάρχουν απαντήσεις και κατά την πρώτη ανάγνωση το Κοινοβούλιο διαπίστωσε πράγματι ότι υπάρχουν επίσης μερικές αδυναμίες στην πρόταση της Ευρωπαϊκής Επιτροπής που βασίζονται στην μελέτη Auto-Oil. Εν πάση περιπτώσει, το Συμβούλιο δέχτηκε και ακολούθησε το Κοινοβούλιο σε ορισμένες επισημάνσεις του για αδυναμίες. Υπενθυμίζω μόνο ότι το Συμβούλιο πρόσθεσε επίσης ως όρο δοκιμής για την άδεια ενός τύπου αυτοκινήτου και την εκκίνηση του αυτοκινήτου σε ψυχρή ατμόσφαιρα. Λίγο ενδιαφέρει αν ένα αυτοκίνητο σε 20ο μπορεί να έχει αξιοθαύμαστες τιμές ορίου των καυσαερίων, όταν όμως σκέφτεται κανείς το πρωϊνό ξεκίνημα - και κατά μέσο όρο οι 20ο C επικρατούν σε πολύ λίγες ευρωπαϊκές περιφέρειες, τότε έχει βέβαια πολύ σημασία να προσέξει κανείς το ποσό των καυσαερίων που παρουσιάζει ένα όχημα σε ψυχρή θερμοκρασία.
<P>
Εμείς επιθυμούμε, εύλογα, και κάτι περισσότερο. Επιθυμούμε βελτιώσεις στον τομέα των καυσίμων. Πολύ πρόσφατες έρευνες έδειξαν ότι η ποιότητα των καυσίμων έχει άμεση επίδραση στην ποιότητα του αέρα. Έρευνα της London Transport κατέδειξε ότι τα ίδια λεωφορεία, χωρίς τεχνολογικές μετατροπές, μόνον με την χρήση βελτιωμένων καυσίμων με λιγότερο θείο, εκπέμπουν 40 % λιγότερο διοξείδιο του άνθρακα και 40 % λιγότερα σωματίδια αιθάλης, μόνον λόγω των καυσίμων.
<P>
Πώς μπορεί κανείς, που γνωρίζει πόλεις σαν την Μαδρίτη, την Λισσαβώνα, σαν την Αθήνα, την Φρανκφούρτη ή το Λονδίνο, να λέει δεν θέλουμε καλύτερα καύσιμα αν και γνωρίζουμε ότι η έκλυση των σωματιδίων αυτών μειώνεται τόσο! Καλύτερα καύσιμα χρειαζόμαστε επίσης για την τεχνολογική εξέλιξη του μέλλοντος. Το θείο αποτελεί πράγματι τον "φονιά» του καταλύτη, κι αν θέλουμε βελτιωμένες προδιαγραφές καυσαερίων για το 2005, χρειαζόμαστε βελτιωμένα καύσιμα. Όλες οι έρευνες για την αποτελεσματικότητα και βιωσιμότητα των καταλυτών αυτό δείχνουν. Στο μέτρο αυτό πρέπει κάτι να κάνουμε για τα καύσιμα.
<P>
Θέλουμε όμως να κάνουμε και κάτι περισσότερο για τα αυτοκίνητα. Η Ευρωπαϊκή Επιτροπή πρότεινε για το 2005 ενδεικτικές τιμές. Εμείς λέμε: τα στοιχεία επαρκούν ώστε να θεσπιστούν τώρα υποχρεωτικές τιμές για το 2005, και έτσι δίδονται και στην βιομηχανία τα χρονικά περιθώρια για να αναπτύξει τις ανάλογες τεχνολογικές εξελίξεις. Ένα μεγάλο μέρος της ευρωπαϊκής αυτοκινητοβιομηχανίας έχει ήδη πει: "Δεν το γιορτάζουμε βέβαια, μπορούμε πάντωςνα δεχτούμε κάποιες υποχρεωτικές τιμές για το 2005». Στο μέτρο αυτό πρέπει να λάβουμε σαφή θέση. Μια δεύτερη σημαντικότερη άποψη στην τεχνολογία του αυτοκινήτου είναι να ληφθεί υπόψη περισσότερο η πρακτική ουσία. Στην πραγματικότητα, δεν μπορεί κανείς να γυρίσει ως δια μαγείας τις οριακές τιμές καυσαερίων στο μηδέν. Δεν θα συμβεί ποτέ ο αέρας που βγαίνει από την πίσω μεριά του αυτοκινήτου να είναι καλύτερος από εκείνον που μπαίνει από μπροστά. Όμως πρέπει να προσέξουμε όχι μόνον προκειμένου να εγκριθεί ένας τύπος αυτοκινήτου να παρουσιάζει καλές τιμές καυσαερίου, αλλά και στην πράξη να υπάρχει μια βιώσιμη διατήρηση αυτών των τιμών. Γι' αυτό επιθυμούμε έναν λογικό και χωρίς γραφειοκρατία έλεγχο στον τομέα αυτό, επιθυμούμε να μπορούν τα κράτη μέλη να ελέγχουν οχήματα για τα οποία υπάρχουν υπόνοιες. Αυτοκινητάκι μου, διατηρείς ακόμη τις οριακές τιμές που τηρούσες πριν 3 χρόνια; Κι αν όχι, γιατί;
<P>
Επιθυμούμε να εισαχθεί επίσης ένα σύστημα διάγνωσης on board , ώστε να είναι δυνατός ο συνεχής έλεγχος για το αν υπάρχουν τιμές καυσαερίων κι αν ισχύουν ακόμη οι λειτουργίες. Εδώ επιθυμούμε να υπάρχει ελεύθερη δυνατότητα, ώστε ανεξάρτητα συνεργεία και λέσχες αυτοκινήτου να μπορούν να συντηρούν και να επισκευάζουν οχήματα και ανεξάρτητοι κατασκευαστές να μπορούν επίσης να προσφέρουν ανταλλακτικά. Η αυτοκινητοβιομηχανία μου λέει κάθε φορά ότι θέλω να προδώσω πάσης φύσεως τεχνολογικά μυστικά. Όχι, δεν πρόκειται γι' αυτό. Πρόκειται για την προώθηση όσων στοιχείων είναι απαραίτητα για τις επισκευές. Μερικοί λένε ακόμη: ναι, αλλά αυτό έγκειται στην διακριτική ευχέρεια της κάθε εταιρείας. Εδώ μπορώ - ακριβώς και λόγω της πλέον πρόσφατης συζήτησης - να πω μόνον, όσον αφορά το μέλλον της διακριτικής ευχέρειας της εταιρείας - υπενθυμίζω το πρόστιμο κατά της Volkswagen και το θέμα του πώς αυτή η επιχείρηση αντιμετώπισε τους εμπόρους της - εκεί μου φαίνεται προτιμότερη μια λογική νομοθεσία από ένα κανονισμό διακριτικής ευχέρειας εταιρειών.
<P>
Οι μηχανές των ελαφρών οχημάτων ωφελίμου φορτίου προέρχονται από τις μηχανές των ΙΧ. Έχουν παρόμοιες τεχνολογίες και γι' αυτό κατ' εμέ ανήκουν σ' αυτό το είδος, κι αποτελούν αναπόσπαστο τμήμα του. Θα ήταν καλύτερο αν εξαρχής μπορούσαμε να τα εξετάσουμε και τα δύο σαν ένα πακέτο. Προσπαθήσαμε να τα αντιμετωπίσουμε ενιαία - και ιδιαίτερα όσον αφορά τον υποχρεωτικό χαρακτήρα των τιμών για το 2005 - να τον επεκτείνουμε και στα ελαφρά οχήματα ωφελίμου φορτίου. Το Ευρωπαϊκό Κοινοβούλιο δεν επιθυμεί μόνον κάτι περισσότερο αλλά και κάτι λιγότερο, δηλαδή την απόσυρση των "σαράβαλων». Υπάρχει ένα τέστ διαρκείας, να περνάει από έλεγχο ένα αυτοκίνητο κάθε 80.000 χλμ. Στον έλεγχο αυτό δεν απορρίφτηκε κανένα αυτοκίνητο μέχρι σήμερα. Αυτόν τον έλεγχο θέλουμε να τον καταργήσουμε.
<P>
Η νομοθεσία αυτή αποτελεί μια συμβολή στην πολιτική απασχόλησης, γιατί μέσω αυτής οι ευρωπαίοι κατασκευαστές αποκτούν προνόμια ανταγωνισμού. Η συζήτηση στην Ιαπωνία και στις ΗΠΑ προχωρεί φυσικά περισσότερο. Διατηρούνται και δημιουργούνται θέσεις εργασίας γι' αυτήν την τεχνολογία, ενώ αναπτύσσονται εντελώς νέες βιομηχανίες. Υπενθυμίζω ότι στην βιομηχανία των καταλυτών τα 10 τελευταία χρόνια - προηγουμένως αυτοί δεν υπήρχαν καν - δημιουργήθηκαν 15.000 νέες θέσεις εργασίας. Τώρα υπάρχουν φυσικά μερικοί που θέλουν να τροχοπεδήσουν τα γεγονότα. Η ατμόσφαιρα των ομάδων πίεσης, ιδιαίτερα από την πλευρά της ευρωπαϊκής βιομηχανίας πετρελαιοειδών, γίνεται αισθητή παντού στους διαδρόμους. Κάποτε λίγο έλειψε να βγάλω το καπέλο και να ζητιανέψω για χάρη της αναξιοπαθούσας βιομηχανίας πετρελαιοειδών. Όχι, αυτό δεν μπορεί να συνεχιστεί, χρειαζόμαστε έναν εποικοδομητικό διάλογο και μία αρνητική στάση δεν μας οδηγεί στον στόχο μας. Ακριβώς μετά τις εμπειρίες μας με το Brent Spar όφειλαν να μας προσεγγίσουν εποικοδομητικά και να μη μας λένε συνέχεια όχι.
<P>
Υπάρχουν όμως επίσης πολλοί που υποστηρίζουν τις προτάσεις μας, όπως π.χ. ολόκληρες ενώσεις αυτοκινητιστών, όπως η ADAC. 40 εκατ. οδηγοί αυτοκινήτων υποστηρίζουν τις προτάσεις γιατί κι αυτοί επιθυμούν αυτοκίνητα καθαρής τεχνολογίας και φιλικά στο περιβάλλον. Στο μέτρο αυτό είμαι βέβαιος ότι το Ευρωπαϊκό Κοινοβούλιο θα αντισταθεί σε όσους "φρενάρουν», θα σταματήσει την επιρροή τους και τελικά θα περάσει τη δοκιμασία χωρίς να υποκύψει.
<P>
(Χειροκροτήματα)

<SPEAKER ID=200 NAME="Hautala">
Αξιότιμε κύριε Πρόεδρε, ευχαριστώ όλους τους συναδέλφους για την καλή συνεργασία τους σ' αυτή την εργασία, η οποία πραγματικά έχει δύο διαφορετικές πτυχές: από την μια τα πρότυπα των αερίων εξάτμισης στα αυτοκίνητα, και από την άλλη την ποιότητα των καυσίμων. Έχω αναλάβει την τελευταία πτυχή του θέματος, αφότου ο συνάδελφος κ. Mamθre επιλέχτηκε στο γαλλικό κοινοβούλιο.
<P>
Σύμφωνα με τα στοιχεία της ΠΟΥ, 40.000 άτομα πεθαίνουν πρόωρα ετησίως στην Ευρωπαϊκή Ένωση εξ αιτίας της ατμοσφαιρικής ρύπανσης. Τον τελευταίο καιρό, η συνειδητοποίηση των αρνητικών επιπτώσεων στην υγεία αυξάνεται όλο και περισσότερο. Συνεπώς, πιστεύω πως έχουμε ακόμα περισσότερες αιτίες ώστε να συζητήσουμε για τους προοδευτικούς στόχους σχετικά με την ποιότητα των καυσίμων σε σύγκριση με την κατάσταση που επικρατούσε ακόμα και πέρυσι την άνοιξη, όταν το Κοινοβούλιο υπέβαλε τη θέση του σε πρώτη ανάγνωση.
<P>
Ιδιαίτερα προβληματικές είναι οι εκπομπές σωματιδίων, τα οξείδια του αζώτου και οι υδρογονάνθρακες. Για τη χαλιναγώγησή τους χρειάζονται πιο καθαρά καύσιμα, ειδικά εφόσον συζητάμε για παλαιούς κινητήρες και για παλαιό στόλο αυτοκινήτων. Επιπλέον, το θέμα είναι πως σε πολλές χώρες της Ευρωπαϊκής Ένωσης υπάρχουν πολλά οχήματα που κινούνται με ντήζελ, τα οποία κρίνονταν οικονομικά, όμως στην πραγματικότητα αποδεικνύονται πολύ επικίνδυνα για την υγεία των ανθρώπων.
<P>
Με έχει χαροποιήσει το γεγονός ότι τελευταία ειδικά οι οργανώσεις στον τομέα υγείας έχουν δραστηριοποιηθεί πολύ σε σχέση με τα ζητήματα που αφορούν το πρόγραμμα Auto-Oil. Επίσης, οι οργανώσεις αυτοκινητιστών έχουν δραστηριοποιηθεί επειδή γνωρίζουν πως ναι μεν χρειάζονται τα αυτοκίνητα, αλλά εάν οι εκπομπές καυσαερίων σεαυτά δεν γίνουν καθαρότερες, θα υπάρχει το πιθανό ενδεχόμενο να αυξηθεί ακόμα περισσότερο η αντίδραση ενάντια στην χρήση των αυτοκινήτων.
<P>
Γίνεται πολλή συζήτηση για το ποιος θα πληρώσει και πόσο θα κοστίσουν οι εν λόγω προτάσεις. Είμαι απόλυτα πεπεισμένη για το ότι η πετρελαιοβιομηχανία μας έχει παρουσιάσει υπερβολικά υψηλές εκτιμήσεις σχετικά με τις απαιτούμενες επενδύσεις. Αναφερόμενη στην έρευνα της εταιρείας συμβούλων Arthur D. Littlen, δεν ισχύει καθόλου ο ισχυρισμός της πετρελαιοβιομηχανίας πως χρειάζονται 60 δισεκατομύρια Ecu σε διάστημα δέκα ετών. Στη σχετική έρευνα έγινε διόρθωση στις προηγούμενες εκτιμήσεις της εταιρείας και διαπιστώθηκε πως οι εκτιμήσεις σχετικά με τα έξοδα καθαρισμού, σε ότι αφορά για παράδειγμα το θείο, ήταν 55 % μεγαλύτερα από τα πραγματικά ποσά και, σε ότι αφορά την κοινή βενζίνη, μέχρι και 17 % μεγαλύτερα από τα πραγματικά ποσά.
<P>
Φυσικά, υπάρχουν ανάγκες για επενδύσεις και η πετρελαιοβιομηχανία αποτελεί έναν κλάδο της ευρωπαϊκής βιομηχανίας που δεν έχει κάνει πολλές επενδύσεις στις νέες τεχνολογίες τις τελευταίες δεκαετίες. Όμως, δεν είναι δίκαιο να κατηγορούνται οι απαιτήσεις για περιβαλλοντική προστασία για τα σημερινά προβλήματα της βιομηχανίας. Στην πραγματικότητα, η πετρελαιοβιομηχανία παρουσιάζει πλεονασματικό δυναμικό 120 %. Έτσι κι αλλιώς, είναι αναπόφευκτο να κλείσουν μερικά διυλιστήρια για διαρθρωτικούς λόγους. Είναι όμως σίγουρο πως τώρα θα ήταν εύλογο να γίνουν επενδύσεις, ειδικά στις πιο καθαρές παραγωγικές τεχνολογίες. Αυτό είναι σημαντικό, εκτός από την ίδια την πετρελαιοβιομηχανία, και για την αυτοκινητοβιομηχανία, η οποία αποτελεί κατά κάποιον τρόπο τον πιο σημαντικό χρήστη αυτών των προϊόντων. Η αυτοκινητοβιομηχανία έχει πεισθεί πως μέχρι το έτος 2005 σε όλην την επικράτεια της Ευρωπαϊκής Ένωσης επιβάλλεται να εισαχθούν στην αγορά τα πιο καθαρά καύσιμα.
<P>
Εαν θεωρήσουμε το κόστος που αναλογεί σε κάθε αυτοκινητιστή, εμπιστεύομαι τους υπολογισμούς σύμφωνα με τους οποίους το επιπλέον κόστος για ένα κοινό αυτοκίνητο που καταναλώνει βενζίνη ανέρχεται περίπου στο ποσό των 5 Ecu ετησίως. Σύμφωνα με τις δικές μας προτάσεις, το πρόσθετο κόστος για το αυτοκίνητο που καταναλώνει ντήζελ θα είναι ίσως διπλάσιο, περίπου 10 Ecu ετησίως. Σε πολλές χώρες είχαν πολύ καλές εμπειρίες με τις φορολογικές διαφοροποιήσεις. Έτσι, έχει γίνει δυνατόν να προσεγγίσει κατά κάποιο τρόπο το κράτος τη βιομηχανία. Έχει πλέον γίνει σαφές πως τα εν λόγω προϊόντα μπορούν να γίνουν πιο ελκυστικά για τους καταναλωτές μέσω φορολογικών ελαφρύνσεων, οπότε και οι αποσβέσεις των επενδύσεων θα γίνουν σε πιο μικρό χρονικό διάστημα.
<P>
Όσον αφορά τις δικές μου προτάσεις, το Συμβούλιο Υπουργών περιόρισε αισθητά τις προτάσεις της Επιτροπής τον Απρίλιο του προηγούμενου έτους, και συνεπώς δεν προτείνω τις αρχικές οριακές τιμές για το έτος 2000 της πρώτης ανάγνωσης, αφού θα είναι ακόμα πολύ νωρίς. Όμως, κατά τη γνώμη μου, έχει ουσιαστική σημασία οι τιμές ορίων που θεσπίζονται τώρα να είναι δεσμευτικές γιά το έτος 2005, και όχι ενδεικτικές, όπως προτείνει η Επιτροπή και το Συμβούλιο Υπουργών.

<SPEAKER ID=201 NAME="Rόbig">
Κύριε Πρόεδρε, αγαπητές κυρίες και κύριοι, καθήκον μας αποτελεί να θέτουμε στόχους και να ελέγχουμε τις αποκλίσεις. Με το EURO II θέσαμε ήδη στόχους που αξίζει να υλοποιηθούν. Με το EURO III τώρα έχουμε μπροστά μας ιδιαίτερους στόχους, με φιλοδοξίες και άξιους να πραγματοποιηθούν.
<P>
Φυσικά είναι απαραίτητο, στα πλαίσια της νομοθεσίας περί καυσαερίων Euro ΙΙΙ, να ληφθεί υπόψη η ενιαία εκτίμηση του προγράμματος Auto-Oil προκειμένου να επιτευχθούν οι τιμές εκπομπής καυσαερίων. Μόνο έτσι θα επιτευχθεί ο στόχος για τη βελτίωση της ποιότητας του αέρα στο κέντρο των ευρωπαϊκών μεγαλουπόλεων. Κατανοώντας απόλυτα το σημαντικό ενδιαφέρον για το περιβάλλον, δεν θα έπρεπε κανείς να το παρατραβά σ' αυτήν την εποχή μαζικής ανεργίας για ολόκληρη την Ευρώπη. Η βιομηχανία αυτοκινήτων και πετρελαίου αποτελεί ένα πολύ σημαντικό οικονομικό παράγοντα, όπως όλοι γνωρίζουμε, και γι' αυτό από κοινού με τους ενδιαφερόμενους πρέπει να αναζητηθεί μία λύση.
<P>
Δεν μπορεί κανείς την μια μέρα να θέτει ως πρώτη προτεραιότητα, ως στόχο, την εξασφάλιση και τη δημιουργία νέων θέσεων εργασίας και μετά την άλλη μέρα να υποστηρίζει αποκλειστικά στόχους περιβαλλοντικής πολιτικής. Πιστεύω ότι πρόκειται για μια ζυγαριά και σε μας έγκειται να κατανείμουμε σωστά τα σταθμά και τα βάρη ώστε η ζυγαριά αυτή να μη προκαλέσει ζημιές, γέρνοντας προς την μια ή την άλλη πλευρά. Αν εφαρμοστούν έξυπνα τα σχεδιαζόμενα μέτρα είμαι βέβαιος, ωστόσο, ότι θα συνδυαστεί το τερπνόν μετά του ωφελίμου. Το τερπνόν θα ήταν η βελτίωση της ποιότητας ζωής των συμπολιτών μας, αμφοτέρων των φύλων. Ως ωφέλιμο εννοώ κυρίως τα κίνητρα για την αυτοκινητοβιομηχανία και τη βιομηχανία πετρελαίου για λογικές και με ανταγωνιστικά προνόμια επενδύσεις στο μέλλον, για την λιγότερη επιβάρυνση του περιβάλλοντος και την δημιουργία συγχρόνως νέων θέσεων εργασίας.

<SPEAKER ID=202 NAME="Bjerregaard">
Κύριε Πρόεδρε, αξιότιμα μέλη, η Επιτροπή θα ήθελε να επωφεληθεί της ευκαιρίας για να ευχαριστήσει την Επιτροπή Περιβάλλοντος και τους εισηγητές, κ. Lange και κ. Hautala, καθώς και τον κ. Rόbig για το έργο που επιτέλεσαν πάνω στις τρεις αυτές προτάσεις που στοχεύουν σε μια ριζική βελτίωση της ποιότητας της ατμόσφαιρας στην Ευρώπη και, κατά συνέπεια, στη βελτίωση της ποιότητας ζωής των Ευρωπαίων πολιτών. Όπως υπογραμμίστηκε κατά την πρώτη ανάγνωση, πρόκειται για πολύ περιεκτικές και πολύ ουσιώδεις προτάσεις. Βρισκόμαστε τώρα στη δεύτερη ανάγνωση και, όπως γνωρίζετε, δύο από τις κοινές θέσεις εγκρίθηκαν ομόφωνα από το Συμβούλιο.
<P>
Το Συμβούλιο αναγνώρισε ότι οι μέθοδοι της Επιτροπής έχουν γερά θεμέλια, κάποια δε από τα σημαντικά στοιχεία των κοινών θέσεων είναι τα εξής: κατ' αρχάς επιβεβαιώνεται η σχέση κόστους-ωφέλειας ως κριτήριο επιλογής των καλύτερων λύσεων για την επίτευξη στόχων που αφορούν το περιβάλλον· δεύτερον οι προδιαγραφές καύσιμων υλών καταργούνται από το έτος 2000, και τρίτον προτείνονται κατευθυντήριες προδιαγραφές καύσιμων υλών για το έτος 2005. Οι δεσμευτικές τιμές για το έτος 2005 θα καθοριστούν κατόπιν ανάλυσης των υφιστάμενων και μελλοντικών τεχνολογικών εξελίξεων από το δεύτερο πρόγραμμα Auto-Oil. Τα αποτελέσματα αυτής της ανάλυσης, στα πλαίσια της οποίας η Επιτροπή, εμπειρογνώμονες από τα κράτη μέλη, τις ΜΚΟ και τη βιομηχανία συμμετέχουν ενεργά σε μια πολύ διαφανή διαδικασία, θα είναι έτοιμα στα μέσα του 1999, κι έτσι θα χαρώ φυσικά να συζητήσω αυτές τις προτάσεις με το Κοινοβουλίο κατά το δεύτερο εξάμηνο του προσεχούς έτους.
<P>
Τη θέση της Επιτροπής ως προς τις προταθείσες τροπολογίες θα την επεξεργαστούν ενδελεχέστερα οι συνάδελφοί μου, κ.κ. Martin Bangemann και Χρήστος Παπουτσής. Αυτό που θα ήθελα να τονίσω επ' ευκαιρία αυτών των εισαγωγικών παρατηρήσεων είναι ότι η Επιτροπή βλέπει πολύ θετικά τις επιθυμίες για περιβαλλοντικές βελτιώσεις, στις οποίες στοχεύουν οι τροπολογίες του Κοινοβουλίου. Ειδικά ο δραματικά αυξανόμενος αριθμός αυτοκινήτων καθιστά αδήριτη την ανάγκη να κοιτάξουμε τις απορρέουσες συνέπειες, κι όσο για την ποιότητα της ατμόσφαιρας, είναι ζωτικής σημασίας. Αλλά είναι επίσης σαφές ότι η Επιτροπή πρέπει να εμμείνει τις αρχές στις οποίες βασίζεται η πρότασή της. Το δεύτερο πρόγραμμα Auto-Oil έχει ως προϋπόθεση τη βελτίωση της ποιότητας του αέρα στις πόλεις μας, και αυτό το βασίζουμε σε περιβαλλοντικές και υγειονομικές εκτιμήσεις. Οι υφιστάμενες προδιαγραφές ποιότητας του αέρα, πάνω στις οποίες βασίστηκε το δεύτερο πρόγραμμα Auto-Oil, έχουν έκτοτε επιβεβαιωθεί από την οδηγία για τις προδιαγραφές ποιότητας του αέρα όσον αφορά, μεταξύ άλλων, τα οξείδια του αζώτου και τα σωματίδια. Θα χαρώ να συζητήσω με το Κοινοβούλιο τον Μάιο, καλώς εχόντων των πραγμάτων.
<P>
Το έργο πάνω σε αυτή την πρόταση επιβεβαίωσε επίσης ότι οι προδιαγραφές ποιότητας του αέρα που αποτέλεσαν τη βάση του δεύτερου προγραμμάτος Auto-Oil συμφωνούν απόλυτα με το υψηλό επίπεδο προστασίας και με τις τελευταίες κατευθυντήριες γραμμές της Παγκόσμιας Οργάνωσης Υγείας. Τότε που καθορίστηκαν οι προδιαγραφές, στόχος του προγράμματος ήταν να τηρηθούν οι προδιαγραφές με το μικρότερο δυνατό κόστος. Γι' αυτό η πρόταση βασίζεται στη σχέση κόστουςωφέλειας.
<P>
Επιτρέψτε μου να υπογραμμίσω ότι, κατά τη δική μου αντίληψη, συμφωνούμε ως προς τα υψηλά επίπεδα προστασίας και ως προς το ότι πρέπει να τα πετύχουμε. Η μέθοδος για να πετύχουμε αυτά τα επίπεδα πρέπει φυσικά να είναι συστηματική, πρέπει να είναι διαφανής και πρέπει επίσης να ενέχει το μικρότερό δυνατό κόστος. Δεν νομίζω ότι διαφωνούμε ιδιαίτερα ως προς τον στόχο, αλλά ίσως έχουμε διαφωνίες ως προς τον τρόπο επίτευξής του. Το έτος 2000 δεν είναι μακριά, και γι' αυτό προσδοκώ αυτές οι προτάσεις να εγκριθούν γρήγορα. Η βιομηχανία χρειάζεται ξεκάθαρα μηνύματα εγκαίρως, χρειάζεται σταθερά πλαίσια εντός των οποίων μπορεί να καταστρώσει σχέδια και να εκπληρώσει τις υποχρεώσεις της.
<P>
Ελπίζω αυτές οι σύντομες παρατηρήσεις να κατέστησαν σαφέστερο το σκεπτικό πίσω από τη θέση της Επιτροπής, κι ελπίζω επίσης να βοηθήσουν στη δρομολόγηση της έγκρισης των κατάλληλων τροπολογιών.

<SPEAKER ID=203 NAME="Bangemann">
Κύριε Πρόεδρε, δεν υπάρχει καμία αμφιβολία ότι οι εισηγητές και οι συνάδελφοι στις διάφορες επιτροπές του Ευρωπαϊκού Κοινοβουλίου υπεβλήθησαν εκ νέου σε μεγάλο κόπο. Είχαμε ήδη την ευκαιρία, μεταξύ της πρώτης απόφασης και της σημερινής συνομιλίας να συζητήσουμε μεταξύ μας. Μόνο, ας μη κοροϊδευόμαστε. Το γεγονός ότι συζητούμε σήμερα προφανώς δεν θα καταλήξει και σε αλλαγή της στάσης του Κοινοβουλίου.
<P>
Είναι προβλέψιμο ότι το Κοινοβούλιο θα ψηφίσει εκ νέου τις ίδιες τροπολογίες που υπέβαλε ήδη κατά την πρώτη ανάγνωση - και κατά κανόνα πρόκειται για τις ίδιες τροπολογίες. Εννοώ ότι δεν χρειάζεται να είμαστε προφήτες για να καταλάβουμε ότι το Συμβούλιο θα απορρίψει και πάλι αυτές τις τροπολογίες. Αυτό μόνον δείχνει την δυσκολία που είχε το Συμβούλιο και στις δύο περιπτώσεις και με τις δύο εκθέσεις που συζητήθηκαν εδώ για να καταλήξει σε μια κοινή θέση. Αυτό δείχνει επίσης και την ομοφωνία που επετεύχθη κατόπιν.
<P>
Αυτό σημαίνει ότι σήμερα πρέπει - κι αυτή είναι προφανώς και η λογικότερη μέθοδος - πέραν από αυτή την ανάγνωση και την απόφαση του Συμβουλίου, να ατενίσουμε την απαραίτητη κοινή διαβούλευση που προφανώς θα επακολουθήσει. Είμαι πρόθυμος να σας διαβάσω κατά λέξη τον λόγο μου και να σας πω γιατί και πάλι η Ευρωπαϊκή Επιτροπή δεν μπορεί να δεχτεί τις προτάσεις τροπολογιών που δεν δέχτηκε ήδη κατά την πρώτη ανάγνωση. Αυτά δείχνουν ακριβώς πόσο σταθερή παραμένει η λογική μας. Αντιστέκεται και στα καλύτερα επιχειρήματα.
<P>
(Γέλια) Για τον λόγο αυτό θα ήθελα να κάνω δύο βασικές παρατηρήσεις. Όταν συμφωνήσαμε επί των αρχών, φαίνεται ότι κατά την μεταφορά των αρχών στις επί μέρους προτάσεις αναγνωρίζεται δυσκολότερα το τί ανταποκρίνεται και τί όχι στις αρχές - αλλιώς δεν θα φιλονικούσαμε - γιατί οι αρχές και η μέθοδος που προέκυψαν από το πρόγραμμα Auto-Oil 1 έγιναν αποδεκτές από όλα τα όργανα της ΕΕ. Και το Κοινοβούλιο τις χαιρέτισε, πράγμα που εμείς βρήκαμε ενθαρρυντικό, με την σκέψη ότι τώρα μπορούμε να επιδοθούμε σε ένα τομέα όπου τα διαβήματα θα διαπνέονται από μεγαλύτερη ομοψυχία. Όμως προφανώς μεταξύ μιας αρχής και μιας λεπτομέρειας υπάρχει τελικά τόσο μεγάλη απόσταση, ώστε παρά τις αρχές - και ο κ. Lange επικαλέστηκε πάλι το γεγονός ότι εφαρμόζει αυτές τις αρχές του προγράμματος AutoOil, ενώ εμείς θεωρούμε ότι οι αρχές αυτές δεν θα επέτρεπαν τις τροπολογίες αυτές που εκείνος υποβάλλει ξανά - να γίνεται δύσκολη παρ' όλα αυτά η συμφωνία σε παρόμοια θέματα.
<P>
Γι' αυτό κάνω την ακόλουθη πρόταση: μπορούμε να δεχτούμε έξι από τις τροπολογίες και έξι βάσει των αρχών. Αυτές είναι πάντως που δεχτήκαμε ήδη από την πρώτη ανάγνωση. Χάριν μεγαλύτερης ακρίβειας αναφέρω τους αριθμούς: 4, 11, 49, 50, 51 και 53 είναι απολύτως αποδεκτές και εν μέρει οι 5, 9, 15, 31, 54 και 69. Τις υπόλοιπες δεν μπορούμε να τις δεχτούμε. Οπότε θα ξαναβρεθούμε και ελπίζω, κυρίως υπό το φως της θέσης του Συμβουλίου που ενδεχομένως θα παραμείνει η ίδια, ότι σε μια κοινή διαβούλευση θα συμφωνήσουμε σε ένα, ότι δηλαδή εν πάση περιπτώσει χρειαζόμαστε μία απόφαση. Αν δεν την πάρουμε ή αν υπάρξει άρνηση, πράγμα που δεν μπορεί να αποκλεισθεί σε μια διαβούλευση, τότε αυτό θα αποβεί εις βάρος όλων μας. Και γι' αυτό δεν θα μπορεί κανείς να υπερηφανεύεται.
<P>
Αυτό όμως ενόψει της αυριανής ψηφοφορίας δεν πρέπει να σας αποθαρρύνει. Όταν ο πρώτος Πρόεδρος της Ομοσπονδιακής Γερμανίας, που ως εκ πεποιθήσεως πολίτης είχε τις δυσκολίες του με το στρατιωτικό, ως ομοσπονδιακός Πρόεδρος ήταν φυσικά αρμόδιος και γι' αυτό το τμήμα της δημόσιας ζωής, πραγματοποίησε την πρώτη επίσκεψη του στιςΈνοπλες Δυνάμεις, βρήκε στο τέλος να πει τα λόγια: »Και τώρα, καλή νίκη!», τα οποία δεν έγιναν πολύ ευμενώς αποδεκτά. Αυτό του το κράτησαν μνησίκακα για καιρό γιατί δεν έδειξε ιδιαίτερη κατανόηση γι' αυτούς τους ανθρώπους. Σας το αναφέρω γιατί αν σας φωνάξω τώρα "Και τώρα, καλή ψήφο!», δεν θέλω να πέσω στις ίδιες υπόνοιες!

<SPEAKER ID=204 NAME="Παπουτσής">
Κύριε Πρόεδρε, κυρίες και κύριοι βουλευτές, κατ'αρχάς θα ήθελα να ευχαριστήσω τους εισηγητές, και ιδιαίτερα την εισηγήτρια κ. Hautala για την εμπεριστατωμένη έκθεσή της.
<P>
Στο πλαίσιο της κοινής θέσης που ενέκρινε το Συμβούλιο προβλέπεται ότι ήδη από το πρώτο εξάμηνο του 1999 η Επιτροπή θα καταθέσει πρόταση καθορισμού υποχρεωτικών προδιαγραφών για τα καύσιμα με χρονικό ορίζοντα εφαρμογής το έτος 2005. Ως εκ τούτου, η Επιτροπή δεν μπορεί να δεχθεί από τώρα υποχρεωτικές προδιαγραφές για το 2005 χωρίς την απαραίτητη επιστημονική στήριξη. Από το πρώτο εξάμηνο του ερχόμενου έτους και με βάση το Πρόγραμμα Auto-oil 2 θα διαθέτουμε τις αναγκαίες πρόσθετες πληροφορίες για τα τεχνικά ζητήματα αυτού του θέματος. 'Ετσι, θα μπορούμε τότε να λάβουμε μία τεκμηριωμένη απόφαση για τα ενδεδειγμένα πρότυπα καυσίμων στον χρονικό ορίζοντα μέχρι το 2005. Γι'αυτό, η Επιτροπή θεωρεί ότι είναι πρόωρο να καθορισθούν ήδη από σήμερα υποχρεωτικά πρότυπα καυσίμων για το έτος 2005.
<P>
Τα συγκεκριμένα προβλήματα μπορούν να αντιμετωπισθούν με άλλους τρόπους: η κοινή θέση δίνει την δυνατότητα στα κράτη μέλη να χρησιμοποιούν ειδικά καύσιμα, εάν είναι σκόπιμο, για την αντιμετώπιση ιδιαιτέρων προβλημάτων ποιότητας του ατμοσφαιρικού περιβάλλοντος σε συγκεκριμένες περιοχές, ιδίως στις μεγαλουπόλεις. Τα χαρακτηριστικά των ειδικών καυσίμων θα υπαγορεύονται βεβαίως από την κατά περίπτωση φύση των ιδιαίτερων προβλημάτων ποιότητας της ατμόσφαιρας των συγκεκριμένων περιοχών όπου πιθανώς θα χρειασθεί να χρησιμοποιηθούν.
<P>
Η Επιτροπή αναγνωρίζει επίσης ότι τα φορολογικά κίνητρα αποτελούν ισχυρότατο μηχανισμό ενθάρρυνσης της προώθησης στην αγορά, αλλά και της χρήσης καθαρότερων καυσίμων.
<P>
Η Ευρωπαϊκή Κοινότητα διαθέτει ήδη το πλαίσιο μέσα στο οποίο τα κράτη μέλη μπορούν να μεταβάλλουν το ύψος των ειδικών φόρων που επιβάλλονται στα ειδικά καύσιμα κατανάλωσης προς εξυπηρέτηση των στόχων προστασίας του περιβάλλοντος. Δεδομένου μάλιστα ότι ήδη υφίστανται κοινοτικά μέτρα που αφορούν φορολογικές παρεμβάσεις στα καύσιμα, η Ευρωπαϊκή Επιτροπή πιστεύει ότι είναι χρήσιμο να επαναληφθούν οι εν λόγω διατάξεις σε μία ακόμη οδηγία.
<P>
Η σημερινή κοινή θέση περιλαμβάνει επίσης πρόβλεψη απαγόρευσης της διάθεσης μολυβδωμένης βενζίνης στην αγορά. Το μέτρο αυτό δικαιολογείται επειδή ο μόλυβδος στην βενζίνη αποτελεί την σοβαρότερη πηγή ρύπανσης από μόλυβδο. 'Ηδη από τα μέσα της δεκαετίας του '80, η Οδηγία 85/210/ΕΟΚ υποχρέωνε τα κράτη μέλη να ενθαρρύνουν την χρήση αμόλυβδης βενζίνης. Η Επιτροπή θεωρεί επομένως ότι ενδείκνυται να απαγορευθεί μετά το έτος 2000 η πώληση της μολυβδωμένης βενζίνης στην Κοινότητα. Ωστόσο όμως, η Ευρωπαϊκή Επιτροπή αναγνωρίζει ότι, λόγω του υφιστάμενου μεγάλου στόλου οχημάτων, μία τέτοια απαγόρευση πιθανώς να δημιουργήσει σοβαρά κοινωνικά και οικονομικά προβλήματα σε ορισμένα κράτη μέλη και για τον λόγο αυτό υποστηρίζουμε την προσωρινή παρέκκλιση που περιέχεται στην κοινή θέση του Συμβουλίου, έτσι ώστε να δώσουμε σε ορισμένα κράτη μέλη κάποια χρονικά περιθώρια για να διενεργήσουν τις αναγκαίες προσαρμογές.
<P>
Τα κοινοτικά πρότυπα για την ποιότητα του ατμοσφαιρικού αέρα βασίζονται στην τήρηση υψηλών επιπέδων τόσο για την υγεία του ανθρώπου, όσο και για την προστασία του περιβάλλοντος. Η Επιτροπή, θέλω να σας διαβεβαιώσω εδώ, θα διασφαλίσει την ενσωμάτωση αυτής της αρχής και στις μελλοντικές της προτάσεις.
<P>
Κύριε Πρόεδρε, κυρίες και κύριοι βουλευτές, η Επιτροπή έχει την δυνατότητα να αποδεχθεί ορισμένες τροπολογίες που βελτιώνουν την κοινή θέση του Συμβουλίου χωρίς όμως να μεταβάλουν την βασική της φιλοσοφία. Και αναφέρομαι στις τροπολογίες υπ'αριθ. 11, 13, το δεύτερο μέρος της τροπολογίας 14, την τροπολογία 17, το τρίτο και τέταρτο μέρος της τροπολογίας 23 και το πρώτο μέρος της τροπολογίας 24.
<P>
Η Επιτροπή μπορεί επίσης να δεχθεί την τροπολογία υπ'αριθ. 6, υπό τον όρο, όμως, ότι θα προστεθεί στο τέλος η εξής φράση: »... υπό τον όρο ότι ορισμένες προδιαγραφές δεν υποχωρούν κάτω από ή υπερβαίνουν κάποια επίπεδα.».
<P>
Η Επιτροπή δεν μπορεί, ωστόσο, να αποδεχθεί τις υπόλοιπες τροπολογίες. Και επιτρέψτε μου να εξηγήσω γιατί. Οι τροπολογίες 3, 4, 5 και το πρώτο μέρος της τροπολογίας 23 αντίκεινται στο κριτήριο της αποτελεσματικότητας συγκριτικώς προς το κόστος ως βάσεις για την νομοθέτηση, παρά το γεγονός ότι το κριτήριο αυτό έχει θεσπισθεί με την Οδηγία 94/12/ΕΟΚ.
<P>
Η τροπολογία 17, το τέταρτο μέρος της τροπολογίας 15 και οι τροπολογίες 25 έως 29 εισάγουν μέτρα που έχουν αποδειχθεί ως μη οικονομικώς αποτελεσματικά με βάση το Πρόγραμμα Auto-oil 1.
<P>
Η τροπολογία 1, τα πρώτα μέρη των τροπολογιών 14, 15 και 16, η τροπολογία 19, το δεύτερο μέρος της τροπολογίας 23 και οι τροπολογίες 30 έως 37 δεν συμβιβάζονται με την μεθοδολογία του προγράμματος Auto-oil, με το οποίο θα μπορέσουμε να μελετήσουμε και να προτείνουμε στα μέσα του έτους 1999 οικονομικώς συμφέροντα μέτρα που θα αρχίσουν να ισχύουν το 2005.
<P>
Οι τροπολογίες 8, 9, 18, 38, 39 δεν λαμβάνουν υπ'όψη τις διατάξεις της Οδηγίας 92/81/ΕΟΚ και την πλέον πρόσφατη πρόταση της Επιτροπής με τον κωδικό αριθμό COM(97)0030 σχετικά με την χρήση των φορολογικών κινήτρων στα καύσιμα.
<P>
Το έβδομο μέρος της τροπολογίας 15, οι τροπολογίες 20, 21, 22 και το δεύτερο μέρος της τροπολογίας 24 δεν ανταποκρίνονται επίσης στις καθιερωμένες διαδικασίες.
<P>
Το τρίτο και πέμπτο μέρος της τροπολογίας 15 δεν λαμβάνουν δεόντως υπ'όψη ιδιαίτερες εθνικές, περιφερειακές ή ακόμη και τοπικές καταστάσεις.
<P>
Οι τροπολογίες 2, 10, 12, το δεύτερο και το έκτο μέρος της τροπολογίας 15, όπως επίσης και το δεύτερο μέρος της τροπολογίας 16 προχωρούν σε λεπτομέρειες και χρειάζονται περαιτέρω τεχνική εξέταση.
<P>
Ωστόσο, η Επιτροπή αναγνωρίζει ότι το Κοινοβούλιο, κατά την διάρκεια της εξέτασης της κοινής θέσης, προτείνει ιδιαίτερα ενδιαφέρουσες ιδέες. Θέλω όμως να σας διαβεβαιώσω ότι οι προτάσεις σας θα αποτελέσουν, έτσι κι'αλλιώς, αντικείμενο περαιτέρω προβληματισμού κατά την προετοιμασία των προτάσεων για τις μελλοντικές οδηγίες.

<SPEAKER ID=205 LANGUAGE="EN" NAME="Bowe">
Κύριε Πρόεδρε, σε δέκα χρόνια (και θα χρειαστούν όντως δέκα χρόνια) πολύ λιγότερα παιδιά στην Ευρώπη θα πάσχουν από άσθμα που προκαλείται από τα καυσαέρια των αυτοκινήτων, αν πραγματοποιήσουμε τους στόχους του Προγράμματος Auto-Oil. Πόλεις από το ένα μέρος του κόσμου στο άλλο, όπως το Aberdeen και άλλες στα βόρεια της Σκωτίας και η Αθήνα θα είναι καλύτερα, πιο καθαρά και πιο υγιή μέρη για να μεγαλώσει κανείς τα παιδιά του, να ζήσει και να εργαστεί. Αυτός θα έπρεπε να είναι σήμερα ο αξιοθαύμαστος στόχος μας.
<P>
Θα πρέπει όλοι να συμβάλουμε με τον τρόπο μας ώστε να προκύψουν τα αποτελέσματα των προτάσεων του προγράμματος Auto-Oil της Επιτροπής. Αυτά τα αποτελέσματα δεν θα είναι παρά η αρχή, οι προτάσεις της Επιτροπής είναι απλά το πρώτο βήμα μίας διαδικασίας που θα διαρκέσει δέκα χρόνια. Έχουμε ήδη ολοκληρώσει τη δεύτερη ανάγνωση στο Κοινοβούλιο και ελπίζω ότι σύντομα θα πετύχουμε τον συμβιβασμό, οπότε και θα ακολουθήσει η διαδικασία του προγράμματος Auto-Oil II. Οι σαφείς στόχοι αυτού του εξαιρετικά φιλόδοξου προγράμματος θα αναγκάσουν τους κατασκευαστές αυτοκινήτων να φτιάχνουν καθαρότερες μηχανές και θα υποχρεώσουν επίσης τις εταιρείες πετρελαίου να παράγουν καθαρότερη βενζίνη και ντήζελ. Μέρος των ρόλου μας στο Κοινοβούλιο είναι να διασφαλίσουμε την έγκαιρη πραγματοποίηση αυτών των στόχων. Γι' αυτό το λόγο, το Κοινοβούλιο πιέζει τη βιομηχανία να προχωρήσει περαιτέρω και πιο γρήγορα απ' ό, τι υποδείκνυαν αρχικά οι προτάσεις της Επιτροπής και του Συμβουλίου, με τις οποίες το Κοινοβούλιο είναι σύμφωνο σε γενικές γραμμές.
<P>
Αναγνωρίζουμε σαφώς τις δυσκολίες που αντιμετωπίζουν οι βιομηχανίες αυτοκινήτων και πετρελαίου ως προς την πραγματοποίηση αυτών των στόχων και έχουμε ακούσει πολύ προσεκτικά τις απόψεις τους - ειδικότερα της βιομηχανίας πετρελαίου, της οποίας τα συμφέροντα συνδέονται στενά με τη δική μου εκλογική περιφέρεια. Ωστόσο, όσον αφορά τις παρατηρήσεις που έχουν κάνει, θα έλεγα ότι η εμπειρία της εφαρμογής ανάλογων μέτρων σε άλλα μέρη του κόσμου δείχνει ότι το κόστος που αυτή συνεπάγεται δεν είναι αυτό που οι ίδιοι ισχυρίζονται.
<P>
Αν εξετάσετε, για παράδειγμα, τις εκθέσεις ανεξάρτητων εμπειρογνωμόνων, θα διαπιστώσετε ότι δείχνουν ότι αυτό το κόστος είναι στην πραγματικότητα 17 % μικρότερο για τη βενζίνη και 55 % μικρότερο για το ντήζελ απ' ό, τι υπολογίζει η ίδια η Επιτροπή. Όσον αφορά το κόστος για τους απλούς καταναλωτές, τους οδηγούς αυτοκινήτων, μιλάμε περίπου για 5-10 λίρες το χρόνο για τον μέσο οδηγό ή για 5-8 Ecu σε κάποια άλλα μέρη της Ευρώπης.
<P>
Γνωρίζουμε ότι προβλέπονται διαρθρωτικές αλλαγές στη βιομηχανία πετρελαίου, όπως επίσης ότι αυτές οι αλλαγές θα λάβουν χώρα ανεξάρτητα με οτιδήποτε γίνει με τις προτάσεις του προγράμματος Auto-Oil, που δεν θα επηρεάσουν σημαντικά αυτές τις αλλαγές. Ωστόσο, δεν είναι δυνατόν να αμφισβητηθούν τα γενικότερα οφέλη που θα προκύψουν από το πρόγραμμα, είτε πρόκειται για βελτίωση της ποιότητας του αέρα, της δημόσιας υγείας, όπως επίσης την αποφυγή πρόκλησης ζημιών στις καλλιέργειες ή ευτροφισμού. Νομίζω ότι τώρα είναι καιρός να δεσμευτούμε όλοι για την πραγματοποίηση αυτών των στόχων, έτσι ώστε μέσα σε δέκα χρόνια να έχουμε καθαρότερες πόλεις, όπου παιδιά και ενήλικες θα μπορούν να ζήσουν χωρίς να υποφέρουν από παθήσεις του αναπνευστικού συστήματος.

<SPEAKER ID=206 LANGUAGE="DE" NAME="Florenz">
Κύριε Πρόεδρε, κυρία Επίτροπε, κύριε Επίτροπε, χαίρομαι πολύ που σήμερα η Ευρωπαϊκή Επιτροπή εκπροσωπείται μεγαλοπρεπώς. Αυτό δείχνει την σπουδαιότητα αυτής της έκθεσης. Αυτό δείχνει επίσης την ποικιλία των αντιλήψεων, όχι μόνον στο Κοινοβούλιο αλλά και στην Επιτροπή.
<P>
Χαίρομαι, κύριε Επίτροπε, όταν λέτε ότι σήμερα ίσως δεν μπορούμε να λάβουμε κοινές αποφάσεις αλλά ότι υπάρχουν πολλές δυνατότητες για την εξεύρεση ενός δρόμου στην επιτροπή συνδιαλλαγής. Εκπλήσσομαι γιατί όσον αφορά τη σκέψη να προσφύγουμε στην επιτροπή συνδιαλλαγής αιωρείται εδώ στο Σώμα η κατάρα ότι ενδεχομένως τα αποτελέσματα να είναι πιο φοβερά. Έχω την πεποίθηση ότι εμείς από μια παρόμοια διαδικασία συνδιαλλαγής μπορούμε να βγούμε ισχυρότεροι αν προσπαθήσουμε να γνωρίσουμε τις αρχές που εσείς περιγράψατε. Οι αρχές σας βασίζονται στο πρόγραμμα Auto-Oil ΙΙ. Τώρα στον γάμο αυτό υπήρξε διαζύγιο. Δεν υπάρχουν πλέον κοινοί δεσμοί ανάμεσα στην αυτοκινητοβιομηχανία και την βιομηχανία καυσίμων. Γι' αυτό το Ευρωπαϊκό Κοινοβούλιο δεν μπορεί να παραιτηθεί από τα κοινοβουλευτικά του καθήκοντα, αλλά πρέπει να συνεχίσει τις εργασίες του. Οι διαιτητές έδωσαν την μαγική συνταγή: θα κάνουμε τώρα το πρόγραμμα Auto-Oil ΙΙ. Αυτά όλα είναι κατασκευάσματα που φαίνονται λογικά στην αρχή, δεν βοηθούν όμως ύστερα.
<P>
Ένα πράγμα πρέπει να λάβουμε υπόψη: ορθώς καταργήσαμε τα εσωτερικά σύνορα στην Ένωση αυτή. Αυτό επιφέρει ευελιξία για τα αγαθά, τις υπηρεσίες, τα άτομα. Στην ευελιξία αυτή υπόκειται και η κινητικότητα των ατόμων. Έτσι, δυστυχώς, για όνομα του Θεού, υπάρχουν τώρα 200 εκατομμύρια αυτοκίνητα στους δρόμους της Ευρώπης. Δεν είμαι εκείνος που θα ήθελε την κατάργησή τους. Όμως τα αυτοκίνητα αυτά αφήνουν ίχνη στην οικονομία, το περιβάλλον και την υγεία. Αυτά τα τρία σημεία πρέπει να σταθμιστούν. Γι' αυτό δεν χρειαζόμαστε κανενός είδους ανασταλτικές προτάσεις, όπως αυτές που γνωρίζουμε από την βιομηχανία πετρελαίου, αλλά προτάσεις με κίνητρα που θα καταστήσουν δυνατή μια πολιτική ευνοϊκή και για τη βιομηχανία της καινοτομίας.
<P>
Επιτρέψτε μου εδώ να αναφέρω 2 ή 3 παραδείγματα. Το σύστημα διάγνωσης on board έχει ένα σωρό πλεονεκτήματα. Είμαι ο τελευταίος που θα επιθυμούσε να ασχολείται με τις βίδες, πότε εδώ και πότε εκεί. Όμως θα ήθελα να τεθεί ένα τέρμα στον συγκεντρωτισμό του τομέα της συντήρησης. Δεν θα ήθελα στη συνέχεια να αναγκάζομαι να φέρνω το αυτοκίνητό μου μόνον στην τάδε εταιρεία, επειδή τα εξειδικευμένα συνεργεία και βενζινάδικα δεν έχουν απρόσκοπτη πρόσβαση σ' αυτό το διαγνωστικό σύστημα on board . Φυσικά είμαι κατά ενός καλύμματος του κινητήρα που θα μπλοκάρει αυτόματα, γιατί τότε σε περίπτωση βλάβης θα στέκουμε αβοήθητοι όπως και η οδική βοήθεια του αυτοκινήτου, μπροστά στο αυτοκίνητο λέγοντας: και τώρα τί κάνουμε, αν το αυτοκίνητο δεν πάρει μπρος; Αυτές οι οδικές βοήθειες πρέπει να έχουν κανονική πρόσβαση. Αυτό φυσικά δεν σημαίνει αναγκαστικά ότι οι κατασκευαστές αυτοκινήτων θα πρέπει να παραδώσουν και τις ενδείξεις κυανοτυπίας. Φυσικά αυτές χρειάζονται κάποια προστασία. ·Ομως δεν θα κάψουμε τα χλωρά μαζί με τα ξερά. Γι' αυτό είμαστε πρόθυμοι για συμβιβασμούς.
<P>
Το θέμα του ελέγχου με εκκίνηση σε χαμηλή θερμοκρασία έχει περιγραφεί θαυμάσια. Είναι ένα ζωτικό ψεύδος της αυτοβιομηχανίας το να πιστεύει κανείς ότι ο έλεγχος των αυτοκινήτων μπορεί να γίνεται μόνο στην περιφέρεια της Φλωρεντίας όπου έχει ζέστη. Αντίθετα, τα αυτοκίνητα πρέπει να ελέγχονται κι εκεί όπου μένω εγώ και που συχνά κάνει πολύ κρύο, 7ο C και λιγότερο. Εκεί πρέπει να κάνουν τα αυτοκίνητα μερικά χιλιόμετρα. Εκεί πρέπει να γίνεται το τεστ. Νομίζω ότι αυτό κάλλιστα είναι δυνατόν για τη δική μας, τόσο φιλική προς τις καινοτομίες, βιομηχανία.
<P>
Σχετικά με τις τιμές των καυσαερίων, έχουμε πράγματι τόσο διαφορετικές απόψεις; Ευχαρίστως θα ήθελα να το δω αυτό στα αυτοκίνητα. Δεν μπορώ σχεδόν να το πιστέψω. Έχουμε διαφορετικές απόψεις σχετικά με τον δεσμευτικό χαρακτήρα. Όσοι από μας όμως σπούδασαν οικονομικά των επιχειρήσεων, αυτοί άκουγαν συνέχεια: πρέπει να έχουμε δεσμευτικούς στόχους για να εισπράττουμε χρήματα αλλά και για να μπορούμε να κάνουμε τους υπολογισμούς μας. Ας το κάνουμε λοιπόν αυτό, τώρα τα πράγματα δεν είναι εντάξει. Λοιπόν δεν μπορώ να το καταλάβω αυτό και ασφαλώς σ' αυτό το Σώμα δεν συγκαταλέγομαι στα λεγόμενα "στελέχη κοινωνικής πολιτικής», σ' αυτούς που κερδίζουν μόνοι τους τα χρήματά τους.
<P>
Υπάρχουν τομείς, όπως το συνδυασμένο επιστόμιο για HC και ΝΟ, για τoυς οποίους μπορεί να υπάρξει συζήτηση. Αυτά είναι κρυφά σημεία για τα οποία είναι κανείς πάντα διατεθειμένος να προβεί σε συναίνεση. Το θέμα για τους ελέγχους διαρκούς βιωσιμότητας παρουσιάστηκε ήδη με τρόπο πειστικό. Κι εδώ υπάρχει μία λογική μέση οδός. Αυτή νοείται επίσης και στο επίπεδο της Επιτροπής Συνδιαλλαγής. Αλλά γιατί τελικά να μην είμαστε τόσο καλοί όσο οι Αμερικάνοι; Τί μας εμποδίζει;
<P>
Και τώρα στο ζήτημα του κόστους. Ανάμεσα στους σημερινούς ομιλητές είμαι εκείνος που έχει τη μεγαλύτερη θητεία σε αυτό το Κοινοβούλιο και έχω την εμπειρία της συζήτησης για τους καταλύτες. Προς τις κυρίες και τους κυρίους του λόμπυ, εκεί πάνω, η εργασία των οποίων είναι βεβαίως ευπρόσδεκτη: γι' αυτό δεν υποστηρίζω ότι κατέχω τα ακριβή στοιχεία στο πεδίο αυτό, επειδή δεν τα διαθέτω καν, και να τα διέθετα δεν θα εμπιστευόμουν τα ίδια μου τα νούμερα. Όμως θυμάμαι εναργέστατα τα επιχειρήματα των κυρίων βιομηχάνων που κατά το παρελθόν μας έλεγαν ότι η αμόλυβδη βενζίνη θα κοστίζει 18 πφένιχ το λίτρο. Κυρίες και κύριοι βιομήχανοι πετρελαιοειδών, που βρισκόμαστε σήμερα; Σε επίπεδα χαμηλότερα του 1, 8 πφένιχ! Αν διαβάσουμε στα πρακτικά αυτού του Κοινοβουλίου, τί μας λέγατε τότε ότι θα κοστίσει ο καταλύτης; Ας κοιτάξουμε λοιπόν τους αριθμούς σας. Σήμερα ο καταλύτης κοστίζει δέκα φορές λιγότερο από τα προγνωστικά σας τότε των 5000 μάρκων. Όσον αφορά τα χρήματα και το κόστος, δεν μπορώ να σας πιστέψω γιατί υπάρχουν κακές εμπειρίες. Γι' αυτό κατά τη γνώμη μου πρέπει να προσπαθήσουμε να έρθουμε στην Επιτροπή Συνδιαλλαγής. Κύριε Bangemann, ξέρετε ότι εμείς έως τώρα, για τον τομέα του περιβάλλοντος είχαμε πάντοτε κανονικά και φιλικά για τους πολίτες αποτελέσματα. Αυτό είναι ένα καλό κίνητρο γι' αυτό το Κοινοβούλιο. Δεν σκέφτομαι να υποχωρήσω. Μόλις τώρα αρχίζει ο αγώνας!
<P>
(Χειροκροτήματα)

<SPEAKER ID=207 NAME="Garosci">
Κύριε Πρόεδρε, βρισκόμαστε στην τελική φάση μιας συζήτησης που τα ευρωπαϊκά θεσμικά όργανα αντιμετωπίζουν εδώ και μερικά χρόνια. Θα ψηφίσουμε και θα διευκρινίσουμε στην Επιτροπή και στο Συμβούλιο ποια κατεύθυνση επιθυμεί να χαράξει το Ευρωπαϊκό Κοινοβούλιο στον τομέα των αυτοκινήτων και στον τομέα των καυσίμων για το προσεχές μέλλον, μέλλον το οποίο έχει δύο πολύ συγκεκριμένες προθεσμίες, σύμφωνα με τις εκθέσεις υπό συζήτηση: το έτος 2000 και το έτος 2005. Αυτό το τελευταίο όριο του 2005 θα πρέπει να προσδιοριστεί νομικά και όχι να προσδιορίζεται σαν ένα υποθετικό τελικό όριο: θα πρέπει δηλαδή να διασφαλιστεί στις εμπλεκόμενες βιομηχανίες - τη βιομηχανία των αυτοκινήτων και τη βιομηχανία πετρελαίου - το χρονικό όριο, η τελική και ακριβής προθεσμία, έτσι ώστε οι ίδιες οι βιομηχανίες να μπορέσουν να σχεδιάσουν τις επενδύσεις, τις εξελίξεις, τις έρευνες επακριβώς, εν όψει του 2005. Θα πρέπει να καταργηθούν αντιθέτως όλα τα μέτρα που δεν είναι ρεαλιστικά ή που αντιτίθενται στο στόχο της ενιαίας αγοράς. Οι συνάδελφοι υπενθύμισαν πολλά από αυτά.
<P>
Αυτό που αντιμετωπίζουμε σήμερα δεν είναι μόνο απ' ό, τι φαίνεται μια αντίθεση μεταξύ των τομέων του αυτοκινήτου και του πετρελαίου. Στην πραγματικότητα, οι δύο κλάδοι θα πρέπει να είναι ενωμένοι όσον αφορά τα μελλοντικά προγράμματα. Ο στόχος είναι να δημιουργηθούν προϊόντα - αφενός τα αυτοκίνητα και αφετέρου τα καύσιμα, και τα λιπαντικά - ολοένα και πιο συμβατά με σκοπό την αμοιβαία συνεργασία τους. Είναι αδιανόητο, όπως ήταν η περίπτωση στο πρόσφατο παρελθόν, το αυτοκίνητο και το πετρέλαιο να σκέφτονται ξεχωριστά. Δεν είναι δύο αντίθετες ενότητες, και δύσκολα θα μπορέσουν να είναι ποτέ, στο πλαίσιο της έρευνας των προϊόντων τελικής χρήσης που να περιέχουν μια κοινωνική δέσμευση: την προστασία και τη βελτίωση του περιβάλλοντος εναντίον της ατμοσφαιρικής ρύπανσης.
<P>
Από οικονομικής πλευράς, θα πρέπει να γίνει πιο προσιτό για τον τελικό χρήστη να αποκτήσει ένα προϊόν - αυτοκίνητο ή βενζίνη - που να είναι όλο και λιγότερο επιβλαβές για το περιβάλλον, συνεπώς, οι εμπλεκόμενες βιομηχανίες θα πρέπει να επενδύσουν στην ποιότητα. Πράγματι, η υποχρέωσή μας και η υποχρέωση των εθνικών θεσμικών οργάνων θα είναι να διευκολύνουν, να στηρίξουν και να κατευθύνουν τις προσπάθειες με στόχο την ποιότητα των επιχειρήσεων αυτοκινήτων και πετρελαίου.
<P>
Υπάρχουν επίσης και άλλα προβλήματα που θα πρέπει να επιλυθούν: ας σκεφτούμε το πρόβλημα της φορολογίας. Το κοινοτικό σενάριο είναι πολύ διαφοροποιημένο όσον αφορά τα οχήματα και τα καύσιμα ανάμεσα στα κράτη μέλη, υποτίθεται για να τιμωρήσει ορισμένες βιομηχανίες και ορισμένους τομείς, αποσπώντας τους πόρους τους οποίους διαφορετικά θα διέθεταν στην έρευνα και στην τεχνολογική βελτίωση. Για το σκοπό αυτό θα αποφανθούμε αρνητικά όσον αφορά τις τροπολογίες της έκθεσης του κ. Lange, οι οποίες, όσον αφορά τα φορολογικά κίνητρα, τροποποιούν την κοινή θέση που εξέδωσε το Συμβούλιο.
<P>
Στα πλαίσια του τομέα Auto-Oil, στα πλαίσια των μηχανοκίνητων οχημάτων, υπάρχουν τεράστιες δυνατότητες και δυναμικό: δυνατότητες απασχόλησης, όχι ποσοτικής αλλά ποιοτικής - ας σκεφτούμε την επαγγελματική κατάρτιση, τις επιστημονικές δυνατότητες με μια έρευνα και μια πειραματική προσέγγιση σε εξέλιξη, τις οικονομικές δυνατότητες γιατί κοντά στις λίγες μεγάλες επιχειρήσεις κινούνται χιλιάδες μικρομεσαίες επιχειρήσεις, από τα ανταλλακτικά μέχρι τις επισκευές, και τέλος τις κοινωνικές δυνατότητες.
<P>
Η προστασία του περιβάλλοντος ξεκινά σε μεγάλο βαθμό από τη ρύπανση που προέρχεται από τα αυτοκίνητα. Κάποιος παραπονέθηκε, κατά τους τελευταίους μήνες της εργασίας μας, για τις προτάσεις των δύο εισηγητών και της Επιτροπής: κάποια βιομηχανία, κάποια γεωγραφική περιοχή, κάποιο παλιό διυλιστήριο που δεν θέλει να εκσυγχρονιστεί. Η αναζήτηση ενός καλύτερου περιβάλλοντος είναι ωστόσο ένας αγώνας που θα έχει και κάποια θύματα. Σε αυτά τα θύματα θα δώσουμε κάποια δεκανίκια, δεν μπορούμε όμως να βάλουμε γύψο στα πόδια ενός υγιή ανθρώπου που θέλει να τρέξει.

<SPEAKER ID=208 LANGUAGE="NL" NAME="Eisma">
Κύριε Πρόεδρε, θα μπορούσα να περιορισθώ στη δήλωση ότι συμφωνώ απόλυτα με τα όσα είπε ο συνάδελφος κ. Florenz. Χρησιμοποιώντας τα δύο λεπτά μου, μπορώ να προσθέσω ότι το Ευρωπαϊκό Κοινοβούλιο θα γράψει ιστορία εάν αύριο 314, τουλάχιστον 314 συνάδελφοι συμφωνήσουν με τις εκθέσεις Hautala και Lange. Θα σήμαινε ότι το Κοινοβούλιο αποκτά πολύ ισχυρή διαπραγματευτική θέση απέναντι στο Συμβούλιο. Θα σήμαινε ότι μπορούμε να αποδείξουμε στους πολίτες της Ευρώπης ότι κάναμε το παν ώστε να απαλλαγούν από το πλήγμα του νέφους στις μεγάλες πόλεις της Ευρώπης. Κύριε Πρόεδρε, οι εισηγητές έδειξαν ότι το Κοινοβούλιο αναλαμβάνει τις ευθύνες του και κατά τη δεύτερη ανάγνωση αναζήτησε προσέγγιση προς το Συμβούλιο στο θέμα των προδιαγραφών των καυσίμων.
<P>
Για καλύτερα αποτελέσματα, θα χρειασθεί όμως να προβούμε σε κάποιες υποχωρήσεις. Πρέπει να δεχθούμε μια μεταβατική ρύθμιση για περιοχές όπου κοινωνικά και οικονομικά προβλήματα δυσχεραίνουν μία ταχεία και πλήρη εφαρμογή των οδηγιών. Οι Ισπανοί και άλλοι κάτοικοι νοτίων κρατών μελών και οι βουλευτές τους εδώ ας το λάβουν υπόψη τους αύριο, όταν με την προαναφερόμενη προϋπόθεση συμφωνήσουν με τις τροπολογίες των δύο εισηγητών.
<P>
Εντούτοις πρέπει να εμμείνουμε, κύριε Πρόεδρε, στις υποχρεωτικές προδιαγραφές για το έτος 2005. Η βιομηχανία κατάφερε να καθυστερήσει με μερικά χρόνια το Auto/Oil I και οι εν λόγω οδηγίες θα τεθούν σε ισχύ μόνον κατά το έτος 2000. Η βιομηχανία των αυτοκινήτων χρειάζεται καύσιμα φτωχά σε θείο για να μπορέσει να εφαρμόσει τις νεότερες τεχνολογίες της, όπως είναι η επόμενη γενεά των καταλυτών. Μόνο με υποχρεωτικές προδιαγραφές θα έχει ο κλάδος τη βεβαιότητα ότι τα καύσιμα αυτά θα είναι όντως διαθέσιμα στην αγορά.
<P>
Καλώ λοιπόν τους συναδέλφους να μην παραπλανηθούν από επιχειρήματα για αντίθετη στάση. Μόνο με υποχρεωτικές προδιαγραφές για το έτος 2005 η βιομηχανία μπορεί να προετοιμασθεί κατάλληλα. Τόσο για το περιβάλλον, όσο και για την οικονομία οι προδιαγραφές έχουν μεγάλη σημασία. Ενδεικτικές προδιαγραφές θα οδηγήσουν σε άλλη πολυετή αναβολή των βελτιώσεων για το περιβάλλον. Προσδοκώ ότι αύριο μετά την ψηφοφορία θα επικρατήσει πνεύμα ενότητας.

<SPEAKER ID=209 NAME="Πρόεδρος">
Διακόπτεται η συζήτηση, η οποία θα συνεχισθεί στις 21.00.

<CHAPTER ID=9>
Ώρα των Ερωτήσεων (Επιτροπή)
<SPEAKER ID=210 NAME="Πρόεδρος">
Η ημερήσια διάταξη προβλέπει την Ώρα των Ερωτήσεων προς την Επιτροπή (Β4-0017/98).

<SPEAKER ID=211 NAME="Monti">
Η Επιτροπή υπενθυμίζει στον αξιότιμο ερωτώντα ότι, σύμφωνα με τις διατάξεις του νέου άρθρου 255 που εισήχθη στη Συνθήκη του Αμστερνταμ, ο πολίτης έχει το δικαίωμα πρόσβασης στα έγγραφα του Ευρωπαϊκού Κοινοβουλίου, του Συμβουλίου και της Επιτροπής, υπο τις αρχές και τους όρους που το Συμβούλιο προσδιορίζει, σύμφωνα με τη διαδικασία συναπόφασης, εντός δύο ετών από τη θέση σε ισχύ της Συνθήκης.
<P>
Βάσει αυτών των γενικών και κοινών αρχών στα τρία θεσμικά όργανα, ο καθένας θα πρέπει ύστερα να επεξεργαστεί στο δικό του εσωτερικό κανονισμό τις ειδικές διατάξεις που αφορούν την εφαρμογή. Η Επιτροπή θα υποβάλει κατόπιν μία νομοθετική πρόταση, σύμφωνα με τη θέση της Συνθήκης σε ισχύ. Μέχρι σήμερα δεν λήφθηκε η απόφαση σχετικά με τις εξαιρέσεις όσον αφορά το δικαίωμα πρόσβασης που θα πρέπει να υποβάλει η Επιτροπή.
<P>
Αναμφίβολα, η Επιτροπή θεωρεί απαραίτητη την εξέλιξη της πολιτικής της διαφάνειας και της πρόσβασης στα έγγραφά της, ωστόσο η μελλοντική νομοθεσία στον τομέα αυτό εξαρτάται από το αποτέλεσμα των διοργανικών διαπραγματεύσεων.
<P>
Βεβαίως θα τηρηθεί η παρεμβαλλόμενη στο τελικό έγγραφο δήλωση, η οποία δίνει τη δυνατότητα στα κράτη μέλη να ζητήσουν από την Επιτροπή ή από το Συμβούλιο να μην αποκαλύψει, χωρίς προηγουμένως να έχει πάρει την άδεια, στα τρία θεσμικά όργανα ένα έγγραφο το οποίο προέρχεται από το ίδιο το κράτος.

<SPEAKER ID=212 LANGUAGE="FI" NAME="Hautala">
Αξιότιμε κύριε Πρόεδρε, τρεις μικρές ερωτήσεις. Θα ήθελα να εξακριβώσω τα εξής: πρόκειται ο σχετικός κανονισμός να αφορά όλα τα θεσμικά όργανα, η μόνο τα τρία πιο σημαντικά θεσμικά όργανα, τα οποία αναφέρονται στην Συνθήκη του Αμστερνταμ, δηλαδή την Επιτροπή, το Κοινοβούλιο και το Συμβούλιο; Για μένα είναι απολύτως σαφές πως θα έπρεπε να αφορά όλα τα όργανα.
<P>
Μετά θα ήθελα να ρωτήσω σχετικά με ορισμένα πιο ευαίσθητα θέματα. Έχει ληφθεί υπόψη πως και η μελλοντική Ευρωπαϊκή Κεντρική Τράπεζα θα έπρεπε να υπάγεται στη νομοθεσία περί διαφάνειας; Και η συνεργασία στα πλαίσια της Europol αποδεικνύεται ότι είναι ενας τομέας όπου πραγματικά υπάρχει ανάγκη για διαφάνεια.
<P>
Τελειώνοντας, θα ήθελα να ρωτήσω: θα μπορούσε η Επιτροπή να εκδώσει ένα είδος Πράσινου Βιβλίου για τη διαφάνεια, έτσι ώστε όλα τα θεσμικά όργανα και το Κοινοβούλιο να μπορούν να συζητούν ανοικτά για το πώς θα πρέπει να είναι ο κανονισμός; Πιστεύω πως αυτό θα αποτελούσε ένα πολύ καλό μέσο.

<SPEAKER ID=213 NAME="Monti">
Στο γενικό πλαίσιο αυτής της συμπληρωματικής απάντησης, πρέπει να πω, αξιότιμη κ. Hautala, ότι οι γενικοί γραμματείς των τριών ενδιαφερόμενων θεσμικών οργάνων είχαν ήδη ειδικές συναντήσεις για να συζητήσουν αυτό το θέμα. Έχουν μάλιστα διαμορφώσει μια διοργανική ομάδα εργασίας, υπό τη διεύθυνση της Επιτροπής, στην οποία δόθηκε η αρμοδιότητα να εκπονήσει μια προκαταρκτική μελέτη του προβλήματος. Οι εργασίες της ομάδας έχουν ξεκινήσει και αυτή την εποχή η ομάδα εργασίας επεξεργάζεται τα θέματα που θα πρέπει να αντιμετωπιστούν για την πρόταση της μελλοντικής νομοθεσίας.
<P>
Εσείς ρωτάτε, αξιότιμη κ. Hautala, εάν θα εφαρμοστεί και στα τρία θεσμικά όργανα. Όπως υπενθύμισα, σύμφωνα με τις διατάξεις του άρθρου 255, πρόκειται για πρόσβαση σε έγγραφα του Ευρωπαϊκού Κοινοβουλίου, του Συμβουλίου και της Επιτροπής, όπου θα υπάρξουν γενικές και κοινές αρχές και για τα τρία θεσμικά όργανα, βάσει των οποίων το κάθε όργανο θα επεξεργαστεί στη συνέχεια τους δικούς του εσωτερικούς κανονισμούς ειδικής εφαρμογής.

<SPEAKER ID=214 LANGUAGE="DE" NAME="von Habsburg">
Κύριε Πρόεδρε, θα ήθελα να ρωτήσω τον κ. Επίτροπο αν οι μελέτες του αναφέρονται επίσης στις εσωτερικές εργασίες του Κοινοβουλίου, γιατί εδώ έχουμε ένα κεντρικό συμβούλιο, τη Διάσκεψη των Προέδρων των διαφόρων πολιτικών ομάδων, που δεν ενημερώνει τους κοινοβουλευτικούς για ό, τι μπορεί να αποφασίζει σε μυστικές συσκέψεις, πράγματα τα οποία εμείς μετά δεν γνωρίζουμε. Θα αποκατασταθεί εδώ η τάξη; Το δεύτερο που θα ήθελα να σας ρωτήσω είναι: ποια είναι η στάση σας απέναντι στην ιδέα ότι θα έπρεπε να εξαναγκαστεί και η Ευρωπαϊκή Κεντρική Τράπεζα σε παρόμοια δημοσιοποίηση, τί θα σήμαινε δηλαδή το να ανοίξουν όλες οι πόρτες στους αμερικανούς κερδοσκόπους; Τότε θα βλέπαμε πώς τα χρήματα μας θα γινόντουσαν αμέσως σκόνη!

<SPEAKER ID=215 NAME="Monti">
Όσον αφορά την Ευρωπαϊκή Κεντρική Τράπεζα, δεν έχω τίποτε να πω, γιατί το άρθρο 255 δεν αναφέρεται σε αυτό το ίδρυμα. Όσο για την πρώτη ερώτηση, μου φαίνεται ότι αυτή αφορά, όπως υπενθύμισε ο αξιότιμος βουλευτής, τις εσωτερικές εκθέσεις του Ευρωπαϊκού Κοινοβουλίου, δεν είναι λοιπόν της δικαιοδοσίας της Επιτροπής να αποφανθεί σχετικά.

<SPEAKER ID=216 LANGUAGE="DA" NAME="Bonde">
Θα ήθελα να ρωτήσω αν η Επιτροπή προσυπογράφει την αρχή να αντιστρέψουμε το βάρος της απόδειξης, όπως εγκρίθηκε από τη συνεδρίαση της ολομέλειας του Κοινοβουλίου με μεγάλη πλειοψηφία αλλά και από την Επιτροπή Θεσμικών Θεμάτων του Κοινοβουλίου με 34 ψήφους υπέρ και 0 κατά. Εφεξής θα έπρεπε το σημείο αφετηρίας για κάθε απόφαση να είναι ότι τα κείμενα δεν θα οριστικοποιούνται και οι συνεδριάσεις θα μένουν ανοιχτές, εκτός από την περίπτωση που με ειδική πλειοψηφεία των δύο τρίτων όσων συμμετέχουν στη συνεδρίαση της Επιτροπής ή όσων συμμετέχουν στη συνεδρίαση του Κοινοβουλίου ή όσων συμμετέχουν στη συνεδρίαση του Συμβουλίου αποφασίσουν βάσει συγκεκριμένων λόγων να οριστικοποιήσουν ένα κείμενο ή να κλείσουν μια συνεδρίαση. Πρέπει δηλαδή να αντιστρέψουμε το βάρος της απόδειξης, ώστε να απαιτείται ειδική πλειοψηφεία για να οριστικοποιηθεί ένα κείμενο. Προσυπογράφει η Επιτροπή αυτή την ομόφωνα ψηφισθείσα από την επιτροπή μας αρχή;

<SPEAKER ID=217 NAME="Monti">
Σας ευχαριστώ για την συμπληρωματική σας ερώτηση. Πρόκειται για ένα θέμα το οποίο θα θέσω υπόψη της ομάδας εργασίας που έχει συσταθεί σε επίπεδο γενικών γραμματέων των θεσμικών οργάνων. Δεν έχω ειδικά στοιχεία για να σας απαντήσω. Λαμβάνω λοιπόν γνώση και μεταφέρω την ερώτηση στην ομάδα των τριών γενικών γραμματέων.

<SPEAKER ID=218 NAME="Πρόεδρος">
Ερώτηση αριθ. 61 του κ. Julio Aρoveros Trias de Bes (H-0048/98):
<P>
Θέμα: Internet και κοινοτικό δίκαιο
<P>
Πότε θα υπάρχει στο Internet ο διακομιστής EuroLaw; Σκοπεύει η Επιτροπή να προσφέρει δωρεάν τη βάση δεδομένων CELEX στο Web; Σκοπεύουν τα θεσμικά όργανα να προσφέρουν στο κοινό μία σελίδα η οποία να ενημερώνει σχετικά με τη νομοθετική διαδικασία των κοινοτικών κανόνων και τους αρμόδιους υπαλλήλους; Εάν υφίσταται παρόμοιο σχέδιο, μπορούν τα θεσμικά όργανα να σχεδιάσουν απο κοινού τη σελίδα αυτή, ώστε να είναι περισσότερο λειτουργική;

<SPEAKER ID=219 NAME="Monti">
Ο διακομιστής EuroLaw, προσωρινό όνομα στο οποίο αναφέρεται ο αξιότιμος βουλευτής, θα διαθέτει ολόκληρο το κείμενο των Επίσημων Εφημερίδων είτε της σειράς L είτε της σειράς C δωρεάν στο Internet , στη διεύθυνση Europa, http: \europa.eu.int, στις 11 επίσημες γλώσσες της Ευρωπαϊκής Ένωσης, για διάστημα είκοσι ημερών. Αυτή η διεύθυνση είναι στη φάση της προετοιμασίας: η πραγματική ημερομηνία έναρξής της τοποθετείται την άνοιξη του 1998 και θα ανακοινωθεί επίσημα από την Υπηρεσία Επισήμων Εκδόσεων των Ευρωπαϊκών Κοινοτήτων.
<P>
Ο διακομιστής EuroLaw θα δώσει τη δυνατότητα στους χρήστες να έχουν δωρεάν και σταδιακή πρόσβαση στις εξής υπηρεσίες: στο ρεπερτόριο της ισχύουσας κοινοτικής νομοθεσίας, εμπλουτισμένο με τα κείμενα των πράξεων τα οποία στο ρεπερτόριο παρίστανται μόνο με τον τίτλο τους, στην τράπεζα δεδομένων CELEX , στο σύνολο των Συνθηκών της Ευρωπαϊκής Ένωσης, στο τελικό κείμενο των κοινοτικών νομοθετικών πράξεων, στις πρόσφατες αποφάσεις του δικαστηρίου των Ευρωπαϊκών Κοινοτήτων, στα έγγραφα COM. Επιπλέον, όλα τα ισχύοντα νομοθετικά κείμενα θα μπορούν να εξαχθούν από την CELEX και να διατεθούν στους χρήστες του EuroLaw.
<P>
Για την ώρα, αντιθέτως, η Επιτροπή δεν προβλέπει να διαθέσει δωρεάν την τράπεζα δεδομένων CELEX μέσω του Internet. Υπενθυμίζουμε πράγματι ότι η CELEX προσφέρει ένα πολύ ευρύ φάσμα προηγμένων δυνατοτήτων έρευνας, της οποίας το εισαγωγικό μέρος λειτουργίας, το οποίο προέρχεται από το ερωτηματολόγιο της βάσης χρησιμεύουν για τη χρηματοδότηση ενός μέρους του σημαντικού αυτού έργου της απαραίτητης ανάλυσης για να αποδώσει στη CELEX την ειδική προστιθέμενη αξία της.
<P>
Η Επιτροπή θεωρεί σωστό, όπως και ο αξιότιμος βουλευτής να έχουν πρόσβαση οι πολίτες και να έχουν τη δυνατότητα ενημέρωσης για τους μηχανισμούς λήψης αποφάσεων της Ένωσης και της λειτουργίας των διοργανικών διαδικασιών. Για το σκοπό αυτό η Επιτροπή προβλέπει την παρουσίαση των σημαντικότερων διοργανικών διαδικασιών υπό μορφή σχεδίου, και αυτό προς όφελος της συνοπτικότητας.
<P>
Επίσης, όσον αφορά το μέτρο προσφυγής που διατίθεται και σε συνεργασία με της υπηρεσίες του Κοινοβουλίου, η Επιτροπή θα προσπαθήσει να κυκλοφορήσει συνθετικές πληροφορίες όσον αφορά την κατάσταση των διαδικασιών, στόχος που θα επιτευχθεί ειδικά με τον εκσυγχρονισμό και την εισαγωγή στο Internet του συστήματος APC, το οποίο ήδη διατίθεται στο κοινό.

<SPEAKER ID=220 LANGUAGE="ES" NAME="Aρoveros Trias de Bes">
Κύριε Πρόεδρε, δεν θέλω να κάνω καμία συμπληρωματική ερώτηση, αλλά να πω απλώς πως η απάντηση του Επιτρόπου ήταν διεξοδική και τον ευχαριστώ από καρδιάς.

<SPEAKER ID=221 LANGUAGE="SV" NAME="Thors">
Ευχαριστώ την Επιτροπή για την απάντηση. Θέλω να θέσω μία επιπλέον ερώτηση: πότε θα μπορεί κανείς μέσω αυτής της σύνδεσης με το EuroLaw να δει κατά πόσον έχουν τα κράτη μέλη ενσωματώσει το κοινοτικό δίκαιο στην εθνική τους νομοθεσία; Σήμερα γίνεται μια προσπάθεια όσον αφορά την φινλανδική νομοθεσία, αλλά τί πιστεύει ο Επίτροπος για τις δυνατότητες να έχουμε μέσω της ίδιας υπηρεσίας στοιχεία για την κατάσταση σε όλα τα κράτη μέλη;
<P>
Πέραν αυτού, πιστεύω ότι είναι σημαντικό να έχει αυτό το δικτυακό κέντρο μελλοντικά μια τέτοια τεχνολογία ώστε να είναι εύκολο να φανούν τα νέα, η λεγόμενη "τεχνική push» που ο συνάδελφός σας, Επίτροπος κ. Oreja, υποσχέθηκε να σκεφτεί, και που ελπίζω ότι θα υλοποιηθεί πολύ σύντομα. Πιστεύω ότι είναι σημαντικό για τη χρησιμότητα να φθάνουν γρήγορα τα νέα.

<SPEAKER ID=222 NAME="Monti">
Θα ήθελα να πω στον αξιότιμο κ. Thors ότι θα ήταν ευχής έργο εάν ο διακομιστής EuroLaw διατίθετο αμέσως στο Internet. Αυτό όμως δεν είναι δυνατόν. Για να γίνει αυτό, είναι απαραίτητη μια προκαταρκτική εργασία προσαρμογής όλων των τεχνικών εγκαταστάσεων, ειδικά εκείνων της Υπηρεσίας Εκδόσεων. Όλα πάντως θα είναι έτοιμα εντός λίγων μηνών. Κατανοούμε την επείγουσα ανάγκη και τη σημασία αυτού του εργαλείου και κάθε προσπάθεια θα καταβληθεί για να μειωθεί όσο το δυνατόν περισσότερο ο χρόνος.
<P>
Εκμεταλλεύομαι την ευκαιρία της συγκεκριμένης ερώτησης του αξιότιμου κ. Thors όσον αφορά το πόσο σημαντικό είναι για τον πολίτη να γνωρίζει εάν τα κράτη μέλη έχουν υιοθετήσει τις κοινοτικές διατάξεις, ως ένα συμπληρωματικό εργαλείο πληροφόρησης. Σε όλη την ευρεία κλίμακα των δραστηριοτήρων σχετικά με το εσωτερικό εμπόριο, από τον Νοέμβριο του 1997 η Επιτροπή δημοσιεύει ένα scoreboard , έναν περιοδικό έλεγχο, ο οποίος θα παρουσιάζει την κατάσταση, σε κάθε κράτος μέλος, της υποδοχής των οδηγιών, της τήρησης των διαδικασιών παράβασης, κτλ: αυτό το scoreboard διατίθεται ήδη στο Internet. Όπως βλέπετε, προχωρούμε ασφαλώς με όλα τα δυνατά μέσα που διατίθενται προς την κατεύθυνση του αξιότιμου κ. Thors.

<SPEAKER ID=223 NAME="Πρόεδρος">
Ερώτηση αριθ. 62 του κ. Ian White (H-0112/98):
<P>
Θέμα: Επιβάρυνση για αποστολή επιστολής κανονικού βάρους
<P>
Θα ήθελε η Επιτροπή να με πληροφορήσει σχετικά με το ποια κράτη μέλη της ΕΕ προβλέπουν επί του παρόντος το ίδιο κόστος για αλληλογραφία κανονικού βάρους, συνήθως επιστολές βάρους 20 γραμμαρίων, για τις εγχώριες και τις εσωτερικές (εντός της ΕΕ) αποστολές; Επί του παρόντος, στο Ηνωμένο Βασίλειο ισχύει η ίδια επιβάρυνση για αλληλογραφία κανονικού βάρους αλλά υπάρχουν προτάσεις για αλλαγές. Στην περίπτωση αυτή, οι ταχυδρομικές υπηρεσίες του Ηνωμένου Βασιλείου θα ενεργούσαν κατά παράβαση του άρθρου 6 επιβαρύνοντας με τον τρόπο αυτό περισσότερο την μη εγχώρια εσωτερική αλληλογραφία κανονικού βάρους;

<SPEAKER ID=224 NAME="Monti">
Περίπου στα μισά από τα κράτη μέλη της Ευρωπαϊκής ·Ενωσης ισχύει ένα ενιαίο τιμολόγιο για την αποστολή, σε εθνικό και ενδοκοινοτικό επίπεδο, αλληλογραφίας της τυποποιημένης κατηγορίας ταχύτερης αποστολής, που αντιστοιχεί στην πρώτη κλίμακα βάρους. Στα άλλα κράτη μέλη τα τιμολόγια κυμαίνονται σύμφωνα με τον προορισμό, συνήθως αναλόγως εάν πρόκειται για εθνική αλληλογραφία ή για ενδοκοινοτική αλληλογραφία.
<P>
Η οδηγία 97/67/ΕΚ όσον αφορά τις ταχυδρομικές υπηρεσίες καθορίζει ότι οι τιμές της κάθε υπηρεσίας που είναι μέρος της παροχής της καθολικής υπηρεσίας θα πρέπει να είναι ανάλογες με το κόστος. Αυτή η δέσμευση εφαρμόζεται στο σύνολο της συγκεκριμένης αλληλογραφίας, είτε πρόκειται για εθνική είτε για ενδοκοινοτική αλληλογραφία. Αυτό θα έπρεπε να παροτρύνει ορισμένα κράτη μέλη να επανεξετάσουν κατ' αυτό τον τρόπο το σημερινό σύστημα τιμολόγησης των δικών τους ταχυδρομικών υπηρεσιών.
<P>
Η Συνθήκη της Ευρωπαϊκής Κοινότητας, ειδικά όσον αφορά το άρθρο 6, δεν ορίζει μια τέτοια τιμολογιακή διαφοροποίηση, αρκεί να αντιστοιχεί στο κόστος, όπως καθορίζει η συγκεκριμένη οδηγία 97/67/ΕΚ.

<SPEAKER ID=225 LANGUAGE="EN" NAME="White">
Νομίζω ότι θα ήταν χρήσιμο να σας εξηγήσω τί προηγήθηκε της ερώτησης που έχει τεθεί στον Επίτροπο. Από τις 6 Απριλίου του τρέχοντος έτους προτείνεται μία αλλαγή της τιμολόγησης των διεθνών δασμών στο Ηνωμένο Βασίλειο. Προς το παρόν ισχύει η ίδια τιμή χρέωσης για την πρώτη κατηγορία βάρους τόσο για την εγχώρια όσο και για την κοινοτική αλληλογραφία. Προτείνεται η τιμή για αλληλογραφία εσωτερικού να παραμείνει στις 26 πένες, αλλά να αυξηθεί σε 30 πένες για την ενδοκοινοτική αλληλογραφία. Έχει υποβληθεί επίσης μία πρόταση να μειωθεί η τιμή για χώρες που δεν ανήκουν στην Ευρωπαϊκή Ένωση από 31 σε 30 πένες, γεγονός που κατατάσσει την ΕΕ στην ίδια κατηγορία με τα υπόλοιπα ξένα ταχυδρομεία.
<P>
Θα έλεγα ότι αυτό είναι αντίθετο με το άρθρο 6 και συνεπώς η Επιτροπή φέρει την ευθύνη να ζητήσει εξηγήσεις από τις ταχυδρομικές αρχές του Ηνωμένου Βασιλείου πάνω σε αυτό το θέμα. Θα σας παρακαλούσα να απαντήσετε λεπτομερώς.

<SPEAKER ID=226 NAME="Monti">
Ευχαριστώ ιδιαιτέρως τον αξιότιμο κ. White που αποσαφήνισε προηγουμένως το πλαίσιο στο οποίο αναφέρεται η ερώτησή του.
<P>
Πράγματι, ενδεχομένως υπάρχει μια φαινομενική αντίφαση μεταξύ ενιαίου τιμολογίου και τιμών ανάλογων με το κόστος, είναι όμως όντως μόνο φαινομενική. Το άρθρο 12 της οδηγίας όσον αφορά τις ταχυδρομικές υπηρεσίες θεσπίζει αφενός την αντιστοιχία των τιμών προς το κόστος, και αφετέρου το γεγονός ότι τα κράτη μέλη έχουν τη δυνατότητα να εφαρμόσουν στο εσωτερικό εθνικό έδαφος ένα ενιαίο τιμολόγιο. Αυτά τα δύο μπορεί να φαίνονται αντιφατικά. Ωστόσο, η υποχρέωση αντιστοιχίας στο κόστος δεν προϋποθέτει μια πλήρη σύμπτωση μεταξύ της τιμής και του κόστους και δίνει τη δυνατότητα στο κράτος μέλος να εφαρμόσει μια τιμολογιακή εξίσωση για συγκεκριμένες καθολικές υπηρεσίες.
<P>
Προσθέτω ότι το να υπάρχει μια τιμολογιακή διαφοροποίηση βασιζόμενη στο κόστος των εθνικών αποστολών και των ενδοκοινοτικών αποστολών, ενδεχομένως μια διαφοροποίηση μεταξύ των αποστολών προς ορισμένα κράτη μέλη, δεν αποτελεί παράβαση του άρθρου 6 της Συνθήκης, δεδομένου ότι αυτή η διαφοροποίηση δεν βασίζεται στην εθνικότητα, αλλά στο κριτήριο του πραγματικού κόστους που ενέχει η παροχή διαφορετικών υπηρεσιών.

<SPEAKER ID=227 NAME="Πρόεδρος">
Ερώτηση αριθ. 63 της κ. Anne Van Lancker (H-0114/98):
<P>
Θέμα: Οι προκαταρκτικές εργασίες σχετικά με την ενσωμάτωση του κεκτημένου της Σένγκεν στη Συνθήκη
<P>
Σύμφωνα με τη Συνθήκη, οι διατάξεις της Σένγκεν σχετικά με τους ελέγχους στα εξωτερικά σύνορα, το άσυλο, τη μετανάστευση, και τη συνεργασία στον τομέα της δικαιοσύνης για υποθέσεις αστικού δικαίου θα πρέπει να υπαχθούν στον Τίτλο IV της Συνθήκης περί ιδρύσεως της Ευρωπαϊκής Κοινότητας, ενώ οι διατάξεις σχετικά με την αστυνομική συνεργασία και τη συνεργασία σε υποθέσεις ποινικού δικαίου θα πρέπει να υπαχθούν στον Τίτλο VI της Συνθήκης για την Ευρωπαϊκή Ένωση (τρίτος πυλώνας). Πού θα πρέπει, κατά την άποψη της Επιτροπής, να υπαχθεί το ΣΠΣ (και αργότερα το ΕΣΠ); Όπως ορίζει το άρθρο 286 της Συνθήκης, από 1ης 1.1999 οι κοινοτικές πράξεις για την προστασία του ατόμου όσον αφορά την επεξεργασία και την ελεύθερη κυκλοφορία δεδομένων προσωπικού χαρακτήρα εφαρμόζονται στα όργανα και οργανισμούς που έχουν ιδρυθεί από την παρούσα Συνθήκη ή βάσει αυτής. Με ποιον τρόπο πρόκειται να ρυθμισθεί η προστασία της ιδιωτικής ζωής στό πλαίσιο του ΣΠΣ; Θα εμπίπτουν στο πεδίο εφαρμογής του άρθρου 286 και τα προσωπικά δεδομένα που συλλέγονται στο πλαίσιο πρωτοβουλιών του τρίτου πυλώνα;

<SPEAKER ID=228 NAME="Monti">
Το θέμα που ανέφερε η αξιότιμη κ. Van Lancker έχει θεμελιώδη χαρακτήρα και απαιτεί μια σύντομη αλλά εμπεριστατωμένη απάντηση. Η αρχή της ενσωμάτωσης του κεκτημένου της Συνθήκης του Schengen στο πλαίσιο της Ευρωπαϊκής Ένωσης έχει εγκριθεί στο πρωτόκολλο που επισυνάπτεται στη Συνθήκη του Αμστερνταμ. Με σκοπό να επιτύχουμε μια παρόμοια ενσωμάτωση, εγκρίθηκαν διάφορα μέτρα μεταξύ των οποίων, όπως καθορίζεται από το άρθρο 2 παράγραφος 1 του πρωτοκόλλου, η απόφαση του Συμβουλίου που καθορίζει, βάσει των σχετικών διατάξεων των συνθηκών, τη νομική βάση της κάθε διάταξης ή των αποφάσεων που αποτελούν το κεκτημένο του Schengen.
<P>
Σύμφωνα με τις διατάξεις της Συνθήκης που ισχύουν τώρα στην Ευρωπαϊκή Ένωση, η κατανομή του κεκτημένου του Schengen μεταξύ του πρώτου και του τρίτου πυλώνα θα είχε αποτελέσει ένα έργο ιδιαίτερα δυσχερές σε σχέση με την ασαφή ανάθεση των αρμοδιοτήτων μεταξύ των δύο προαναφερόμενων πυλώνων. Ωστόσο, η Συνθήκη του Αμστερνταμ επιφέρει περισσότερη σαφήνεια και η κατανομή αυτή δεν θα πρέπει να δημιουργήσει πολλά προβλήματα.
<P>
Όσον αφορά ειδικά την κατανομή των διατάξεων αναφορικά με το σύστημα πληροφόρησης της Συνθήκης του Schengen, η Επιτροπή θεωρεί ότι θα πρέπει να καθοριστεί μια διπλή νομική βάση για τον πρώτο και τον τρίτο πυλώνα. Πράγματι, το σύστημα πληροφόρησης του Schengen περιέχει πράξεις που αφορούν είτε τον πρώτο είτε τον τρίτο πυλώνα. Το άρθρο 96 της Συνθήκης του Schengen σχετικά με τις κατηγορίες των αλλοδαπών που ανακοινώνονται με σκοπό την μη αποδοχή τους, αναφέρεται στους εξωτερικούς συνοριακούς ελέγχους, στην πολιτική των θεωρήσεων και της μετανάστευσης, δηλαδή σε στοιχεία αρμοδιότητας του πρώτου πυλώνα.
<P>
Αλλες κατηγορίες στοιχείων, παραδείγματος χάρη ανακοινώσεις που έχουν πραγματοποιηθεί με σκοπό την έκδοση ενός εγκληματία, συμπεριλαμβάνονται ασυζητητεί στο πλαίσιο της αστυνομικής και δικαστικής συνεργασίας σε ποινικά ζητήματα, είναι λοιπόν της δικαιοδοσίας του τρίτου πυλώνα.
<P>
Ο καθορισμός της διπλής νομικής βάσης δεν θα πρέπει να ζημιώσει καθόλου τη λειτουργία του συστήματος πληροφόρησης του Schengen. Η διπλή νομική βάση δεν είναι καινοτομία. Το συνοριακό σύστημα πληροφόρησης επίσης βασίζεται σε έναν κανονισμό του πρώτου πυλώνα και σε μια σύμβαση του τρίτου πυλώνα του ίδιου κειμένου.
<P>
Ακόμη και στην περίπτωση των ειδικών διατάξεων του Schengen σχετικά με την προστασία των στοιχείων στο πλαίσιο του συστήματος πληροφόρησης του Schengen, θα πρέπει να καθοριστεί μια διπλή νομική βάση, του πρώτου και του τρίτου πυλώνα. Οι ίδιες προδιαγραφές θα εφαρμόζονταν με τον τρόπο αυτό για την προστασία των στοιχείων που αφορούν τους τομείς είτε της δικαιοδοσίας του πρώτου είτε της δικαιοδοσίας του τρίτου πυλώνα, κατά την ανταλλαγή πληροφοριών μέσω του ΣΠΣ. Τέλος, είναι άλυτο ακόμη το θέμα που αφορά εάν το άρθρο 286 της Συνθήκης ΕΚ θα εφαρμοστεί στο σύστημα πληροφόρησης του Schengen.

<SPEAKER ID=229 LANGUAGE="NL" NAME="Van Lancker">
Ευχαριστώ θερμά τον Επίτροπο για την ερμηνεία του. Νομίζω ότι συμπίπτει πλήρως με τη δική μου. Δεν είναι δυνατόν τα απαραίτητα μέτρα για την υλοποίηση του νέου κοινοτικού πυλώνα σχετικά με την ελεύθερη κυκλοφορία ατόμων, να κατατάσσονται στον τρίτο πυλώνα. Ωστόσο, λαμβάνω όλο και περισσότερες ενδείξεις από το Συμβούλιο, κύριε Επίτροπε, κι όχι μόνον από ένα κράτος μέλος στο Συμβούλιο αλλά από διάφορες χώρες εκεί, ότι το Συμβούλιο έχει εντελώς αντίθετη άποψη και ότι εκφράζονται στο Συμβούλιο δυναμικές θέσεις για να καταταγεί στον τρίτο πυλώνα όλο το σύστημα πληροφόρησης Schengen, άρα και όλο το μελλοντικό ευρωπαϊκό σύστημα πληροφόρησης - με όλα τα επακόλουθα για τον κοινοβουλευτικό και δικαστικό έλεγχο και για το δικαίωμα πρωτοβουλίας της Επιτροπής σε αυτό το πολύ λεπτό θέμα. Μπορεί να μου πει ο Επίτροπος ποια νομικά και πολιτικά επιχειρήματα διαθέτει η Επιτροπή για να πείσει το Συμβούλιο να μην υπαναχωρήσει στο θέμα της σωστής νομικής βάσης, ώστε να υπαχθεί το πρωτοκόλλο Schengen εκεί που αρμόζει;

<SPEAKER ID=230 LANGUAGE="IT" NAME="Monti">
Πρέπει να πω ότι το έργο που πραγματοποιείται αυτή τη στιγμή και που περιέγραψα συνοπτικά είναι ένα έργο που εξελίσσεται παρόλο που είναι πολύπλοκο. Στη δήλωση που αφορά το άρθρο 2 του πρωτοκόλλου του Schengen τα κράτη μέλη συμφωνούν το Συμβούλιο να υιοθετήσει μέχρι την ημερομηνία θέσης σε ισχύ της Συνθήκης του Αμστερνταμ όλα τα απαραίτητα μέτρα, εκ των οποίων το άρθρο 2, δηλαδή επίσης το μέτρο που αφορά την κατανομή που μόλις τώρα υπενθυμίσαμε. Για το λόγο αυτό θεσπίζει οι προκαταρκτικές εργασίες να αρχίσουν έγκαιρα για να ολοκληρωθούν πριν από αυτή την ημερομηνία.
<P>
Ομολογώ ότι ύστερα από την υπογραφή της Συνθήκης του Αμστερνταμ, η λουξεμβουργιανή Προεδρία άρχισε τις εργασίες στο πλαίσιο του Συμβουλίου και η σημερινή βρετανική Προεδρία τις συνέχισε αμέσως. Προβλέπονται ήδη διάφορες συνεδριάσεις με σκοπό την τήρηση του καθορισμένου χρονοδιαγράμματος. Ορισμένα αποτελέσματα έχουν ήδη επιτευχθεί, κάτι το οποίο μας κάνει να σκεφτούμε ότι οι προθεσμίες θα τηρηθούν. Δεν έχουμε λοιπόν κανένα λόγο να είμαστε απαισιόδοξοι.
<P>
Κατανοώ την ανησυχία του αξιότιμου βουλευτή, είναι όμως προφανές ότι η Επιτροπή θα συμμετάσχει με τρόπο ενεργό και εποικοδομητικό στις εργασίες του Συμβουλίου σχετικά με αυτό το θέμα, ώστε να διασφαλίσει την ολοκλήρωση του κεκτημένου του Schengen στο πεδίο δράσης της Ευρωπαϊκής Ένωσης, με πλήρη σεβασμό του δικαιώματος της Ευρωπαϊκής Κοινότητας και της Ευρωπαϊκής Ένωσης.
<P>
Μου φαίνεται επίσης προφανές ότι το Ευρωπαϊκό Κοινοβούλιο θα δεσμευτεί στο έργο της κατανομής του κεκτημένου του Schengen, δεδομένου ότι αυτή η κατανομή θα αποτελέσει τη νομοθετική βάση των μελλοντικών προτάσεων που επιδιώκουν την τροποποίηση του κεκτημένου του Schengen και συνεπώς αφορά το ρόλο του Κοινοβουλίου σε σχέση με τέτοιου είδους μελλοντικές προτάσεις.
<P>
Δεσμεύομαι επομένως να προτείνω στο Συμβούλιο να υποβάλει την κατάλληλη στιγμή στο Ευρωπαϊκό Κοινοβούλιο το σχέδιο απόφασης σχετικά με την κατανομή του κεκτημένου του Schengen.

<SPEAKER ID=231 LANGUAGE="SV" NAME="Sjφstedt">
Η ερώτησή μου για το Σύστημα Πληροφόρησης Σέγκεν (ΣΠΣ) αφορά την λειτουργία της παρακολούθησης που υπάρχει σ' αυτό που λέγεται JSA, Joint Supervisory Authority . Αυτή η υπηρεσία θα επιβλέπει την τήρηση των κανόνων που υπάρχουν γι' αυτό το σύστημα. Στην πρώτη έκθεση που συνέταξε αυτή η υπηρεσία παρακολούθησης επισημαίνονται πολύ μεγάλες ελλείψεις στο σύστημα ΣΠΣ, μεταξύ άλλων ελλιπής πληροφόρηση προς αυτούς που καταχωρούνται. Περαιτέρω επισημαίνεται ότι υπάρχουν διαφορετικά στοιχεία για τα ίδια άτομα σε διάφορα τμήματα του αρχείου ΣΠΣ.
<P>
Η JSA επισημαίνει επίσης ότι οι πόροι για την εκτέλεση του ελέγχου που επιθυμεί να πραγματοποιήσει, μεταξύ άλλων από πλευράς προϋπολογισμού και σε ότι αφορά την μετάφραση, είναι εντελώς ανεπαρκείς. Επισημαίνεται επίσης ότι τους έχουν αρνηθεί πρόσβαση στον ηλεκτρονικό υπολογιστή του ΣΠΣ εδώ στο Στρασβούργο τουλάχιστον μία φορά όταν προσπάθησαν να κάνουν επιτόπου έλεγχο με τους εμπειρογνώμονές τους.
<P>
Η ερώτησή μου είναι αν σκοπεύει η Επιτροπή να ενισχύσει τους πόρους της JSA από πλευράς προϋπολογισμού καθώς και τις αρμοδιότητες προκειμένου να επιτελέσει το έργο της. Είναι η άποψη της Επιτροπής ότι πρέπει να γίνει έτσι;

<SPEAKER ID=232 NAME="Monti">
Όσον αφορά την υπηρεσία κοινής εποπτείας θα πρέπει φυσικά να περιμένουμε την θέση σε ισχύ της Συνθήκης του Αμστερνταμ. Όσον αφορά δε τις άλλες πτυχές της ερώτησής σας, θεωρώ ότι μόνο τα ίδια τα όργανα της Συνθήκης του Schengen θα ήταν σε ευνοϊκότερη θέση για να δώσουν απαντήσεις που θα έχουν εξεταστεί λεπτομερώς.

<SPEAKER ID=233 LANGUAGE="DE" NAME="Posselt">
Κύριε Πρόεδρε, κύριε Επίτροπε, νομίζω πως έγινε σαφές σε πόσο στενή συνάφεια βρίσκονται ο τίτλος IV της Συνθήκης ΕΚ με τον τίτλο VI της Συνθήκης της ΕΕ. Θα ήθελα να σας ρωτήσω για την συνάφεια του θέματος των εξωτερικών συνόρων που έχει ρυθμιστεί από την μια πλευρά και του θέματος του οργανωμένου εγκλήματος που έχει ρυθμιστεί από την άλλη πλευρά. Νομίζω ότι εδώ είναι απαραίτητο, ωστόσο, να ανοίξει αντιστοίχως το σύστημα πληροφόροσης του Schengen, για να δούμε και τα δυο ζητήματα σε συνάφεια.

<SPEAKER ID=234 NAME="Monti">
Η παρατήρησή σας, αξιότιμε βουλευτή, δίνει έμφαση στον ίδιο το στόχο αυτών των δομών: πρόκειται ταυτόχρονα για τη διασφάλιση ενός πεδίου ελευθερίας δράσης και ενός πεδίου ασφάλειας. Η Συνθήκη του Schengen δημιουργήθηκε με αυτή την προοπτική, ακόμη και η ενσωμάτωσή της στη Συνθήκη του Αμστερνταμ κινείται με την ίδια προοπτική. Οι δομές της πληροφόρησης θα πρέπει να αντανακλούν αυτόν τον θεμελιώδη διπλό στόχο.

<SPEAKER ID=235 NAME="Πρόεδρος">
Ερώτηση αριθ. 64 του κ. Graham Watson (Η-0147/98):
<P>
Θέμα: Σύστημα κατανομής των εισιτηρίων για τους ποδοσφαιρικούς αγώνες του Παγκόσμιου Κυπέλλου 1998
<P>
Οι γαλλικές αρμόδιες αρχές έχουν προτείνει ένα σύστημα κατανομής των εισιτηρίων για τους ποδοσφαιρικούς αγώνες του Παγκόσμιου Κυπέλλου 1998 βάσει του οποίου μόνο το 40 % εκ του συνόλου των εισιτηρίων θα διατίθεται στις αγορές όλου του κόσμου ενώ το 60 % θα διατίθεται αποκλειστικά από την γαλλική εσωτερική αγορά.
<P>
Λαμβάνοντας υπόψη το προηγούμενο που δημιούργησε η υπόθεση «Cassis de Dijon», δεν συμφωνεί η Επιτροπή ότι το προτεινόμενο σύστημα κατανομής εισιτηρίων συνιστά θεμελιώδη παραβίαση της νομοθεσίας που διέπει την εσωτερική αγορά; Προτίθεται η Επιτροπή να διερευνήσει σχετικά με το προτεινόμενο σύστημα κατανομής εισιτηρίων;

<SPEAKER ID=236 NAME="Παπουτσής">
Κύριε Πρόεδρε, η Γαλλική Οργανωτική Επιτροπή του Παγκοσμίου Κυπέλλου προέβλεπε αρχικά ένα σύστημα διανομής εισιτηρίων βάσει της εδαφικής αποκλειστικότητας που δεν θα επέτρεπε ουσιαστικά την πώληση εισιτηρίων σε άλλα κράτη μέλη της Ευρωπαϊκής 'Ενωσης. Προέβλεπε επίσης τη σύνδεση των πωλήσεων των εισιτηρίων με άλλες υπηρεσίες, όπως είναι η διαμονή και τα ταξίδια. 'Υστερα από διάβημα της Ευρωπαϊκής Επιτροπής, η Οργανωτική Επιτροπή συμφώνησε να προχωρήσει σε αλλαγές έτσι ώστε να επιτραπεί τόσο στους συγκεκριμένους tour operators όσο και στα γραφεία ταξιδίων πρώτον να πωλούν είτε μεμονωμένα εισιτήρια είτε πακέτα υπηρεσιών και δεύτερον να τα πωλούν και στις άλλες χώρες, και αυτό εξασφαλίζει τον ανταγωνισμό μεταξύ διαφόρων διανομέων σε όλη την Ευρωπαϊκή 'Ενωση.
<P>
Ύστερα από τις καταγγελίες του Τύπου σχετικά με την παραβίαση των ευρωπαϊκών κανόνων ανταγωνισμού όσον αφορά την πώληση των εισιτηρίων για το Παγκόσμιο Κύπελλο Ποδοσφαίρου του 1998, η Επιτροπή απευθύνθηκε στην Γαλλική Οργανωτική Επιτροπή και σε 5 tour operators που επελέγησαν για την πώληση των εισιτηρίων στην ζώνη της ΟΥΕΦΑ. Οι απαντήσεις στις εν λόγω επιστολές αναμένονται και πιστεύουμε ότι μ'αυτόν τον τρόπο θα μπορέσει η Επιτροπή να σχηματίσει μια πλήρη εικόνα του τρόπου με τον οποίο η Γαλλική Οργανωτική Επιτροπή πραγματοποίησε τη διανομή των εισιτηρίων και να διαπιστώσει εάν και σε ποιά έκταση παραβιάσθηκαν οι κανόνες του ανταγωνισμού. Σε περίπτωση παράβασης της κοινοτικής νομοθεσίας, αυτό θα οφείλεται μάλλον σε παραβίαση των ευρωπαϊκών κανόνων ανταγωνισμού κυρίως των άρθρων 85 και 86 της Συνθήκης παρά σε παραβίαση της νομολογίας σχετικά με την υπόθεση Cassis de Dijon την οποίαν αναφέρει το αξιότιμο μέλος του Κοινοβουλίου, που περιλαμβάνει την άρση των ποσοτικών περιορισμών επί των εισαγωγών μεταξύ των κρατών μελών σύμφωνα με το άρθρο 30 της Συνθήκης. Πάντως, προς το παρόν, δεν έχει διαπιστωθεί μια τέτοια παράβαση όσον αφορά τη διανομή των εισιτηρίων για το Παγκόσμιο Κύπελλο Ποδοσφαίρου του 1998.

<SPEAKER ID=237 NAME="Πρόεδρος">
Ευχαριστώ πολύ, κύριε Παπουτσή.
<P>
Κύριε Watson, δεν υπάρχει κανένας κανόνας στον Κανονισμό που να απαγορεύει στους βουλευτές να εισέρχονται στην αίθουσα με μια μπάλα, αλλά αυτό όμως που φαντάζομαι είναι πως δεν θα υπάρχει πάνω σε αυτήν την τόσο ωραία μπάλα που βλέπω από εδώ κανένα εμπορικό σήμα ούτε κάποια διαφήμιση που να επιδρά στο υποσυνείδητο. Εν πάση περιπτώσει, έχετε τον λόγο για να κάνετε ερώτηση στον κύριο Επίτροπο για χρόνο ενός λεπτού.

<SPEAKER ID=238 NAME="Watson">
Σας διαβεβαιώ ότι δεν έχω καμία πρόθεση να κλοτσήσω αυτή τη μπάλα μέσα στην αίθουσα των συνεδριάσεων, αλλά πρόκειται για ένα τέλειο δείγμα ενθυμίου από το Παγκόσμιο Πρωτάθλημα.
<P>
Ευχαριστώ τον Επίτροπο για την απάντησή του. Σαφώς, δυνάμει του άρθρου 7α της Ενιαίας Ευρωπαϊκής Πράξης και μάλιστα του άρθρου 85 πρέπει να υποστηριχθεί ότι δεν μπορεί να απαγορευτεί η εισαγωγή σε οποιαδήποτε άλλη χώρα της Ένωσης ενός προϊόντος που διατίθεται νόμιμα προς πώληση σε κάποια χώρα αυτής. Μάλιστα, η Επιτροπή έχει μόλις επιβάλλει στη Volkswagen ένα πρόστιμο περίπου 68 εκατομμυρίων λιρών για παραβίαση αυτής της αρχής.
<P>
Έχω πληροφορίες ότι οι γαλλικές αρχές εμποδίζουν πρακτορεία εισιτηρίων και ταξιδιωτικούς πράκτορες να πωλούν εισιτήρια έξω από τη Γαλλία. Για παράδειγμα, ένα εισιτήριο για τον αγώνα Βραζιλίας-Σκωτίας, που θα κόστιζε 50 λίρες στη Γαλλία, πουλήθηκε στη μαύρη αγορά της Βρετανίας στην τιμή των 800 περίπου λιρών. Συμβουλεύτηκαν άραγε οι γαλλικές αρχές την Επιτροπή προτού κάνουν αυτές τις συμφωνίες;
<P>
Δεν συμφωνεί ο Επίτροπος ότι αυτό που συνέβη είναι προκλητικό, καθώς επίσης ότι έρχεται σε σύγκρουση με τις αρχές της Ευρωπαϊκής Ένωσης; Θα υποβάλλει αγωγή κατά της Γαλλίας αν διαπιστωθεί ότι αυτή έχει παραβιάσει τους όρους των Συνθηκών;

<SPEAKER ID=239 NAME="Παπουτσής">
Κύριε Πρόεδρε, κατ' αρχάς επιτρέψτε μου να σας πω ότι η μπάλλα που βρίσκεται μπροστά στο έδρανο του κυρίου Watson μου θυμίζει τα παιδικά μου χρόνια, όταν κι εγώ είχα την ευκαιρία να ασχοληθώ με αυτό το θαυμάσιο σπορ. Θα ήθελα όμως να κάνω ορισμένα σχόλια σχετικά με τις παρατηρήσεις του κυρίου Watson. 'Οπως σας είπα και προηγουμένως, εμείς περιμένουμε τις απαντήσεις στις επιστολές τις οποίες αποστείλαμε στους tour operators και τις γαλλικές αρχές; μέχρι στιγμής δεν έχουμε κανένα στοιχείο που να μας επιβεβαιώνει τις καταγγελίες ότι πράγματι γίνεται μία συγκεκριμένη παράβαση. Εκείνο το οποίο πρέπει να πω όμως ως γενική αρχή είναι ότι η Επιτροπή πιστεύει ότι ο ανταγωνισμός ανάμεσα στους διάφορους προμηθευτές και τα προϊόντα οδηγεί οπωσδήποτε σε ωφελήματα για τους καταναλωτές σε σχέση με ένα σύστημα αποκλειστικής διανομής και δεσμευμένων πωλήσεων των εισιτηρίων. Εμείς θα επιμείνουμε στην εφαρμογή των κανόνων του ανταγωνισμού και πιστεύουμε ότι θα το πετύχουμε.

<SPEAKER ID=240 NAME="Πρόεδρος">
Δεδομένου ότι αναφέρονται στο ίδιο θέμα, οι ερωτήσεις αριθ. 65 και 66 θα εξεταστούν από κοινού.
<P>
Ερώτηση αριθ. 65 της κ. Ludivina Garcνa Arias (Η-0066/98):
<P>
Θέμα: Μείωση της παραγωγής και των θέσεων εργασίας στην ισπανική ανθρακοβιομηχανία
<P>
Σε ποιά ποσοτικά κριτήρια βασίζεται η Επιτροπή ώστε να απαιτεί από τον Γενικό Διευθυντή Ενέργειας στο ισπανικό Υπουργείο για τον προγραμματισμό της βιομηχανίας άνθρακα να προτρέψει τις συμβεβλημένες επιχειρήσεις να μειώσουν κατά συγκεκριμένα ποσοστά την παραγωγή και τις θέσεις εργασίας; Πιστεύει ειλικρινά η Επιτροπή ότι η απόφαση 3632/93/ΕΚΑΧ Ερώτηση αριθ. 66 του κ. Juan Izquierdo Collado (Η-0091/98):
<P>

<SPEAKER ID=241 NAME="Παπουτσής">
Κύριε Πρόεδρε, σας ευχαριστώ που μου δίνετε την ευκαιρία να δώσω μία συνολική απάντηση στις ερωτήσεις που έθεσαν τα αξιότιμα μέλη του Κοινοβουλίου, αλλά βεβαίως, ελπίζω ότι θα έχω και την κατανόησή σας, γιατί η απάντησή μου θα κρατήσει λίγο περισσότερο χρόνο.
<P>
Πρώτα απ'όλα επιθυμώ να εκφράσω τις ανησυχίες της Επιτροπής για τις κοινωνικές και περιφερειακές συνέπειες της ύφεσης που μαστίζει την ανθρακοβιομηχανία της Ευρωπαϊκής 'Ενωσης. Η ύφεση αυτή αποτελεί συνέπεια των γεωλογικών δυσχερειών που αντιμετωπίζει ο κλάδος αλλά και του εξαιρετικά υψηλού κόστους παραγωγής το οποίο συνεπάγονται. Το κόστος παραγωγής των ισπανικών ανθρακωρυχείων, δυστυχώς, δεν εξαιρείται από αυτόν τον κανόνα. Η Επιτροπή έχει επίγνωση των δυσχερειών τις οποίες συνεπάγονται οι απαραίτητες οικονομικές αλλαγές σε ορισμένες περιφέρειες. Γι'αυτό προέβλεψε, κατ'εξαίρεση, στην απόφαση 3632/93/ΕΚΑΧ ότι τα κράτη μέλη έχουν το δικαίωμα να χορηγούν προς τις επιχειρήσεις που δεν έχουν προοπτικές οικονομικής βιωσιμότητας ενισχύσεις για την περιστολή της δραστηριότητάς τους, επιτρέποντας κατ'αυτόν τον τρόπο τη σταδιακή τους προσαρμογή στις πραγματικότητες της αγοράς, στο πλαίσιο περικοπής των δραστηριοτήτων τους.
<P>
Επί του θέματος αυτού, η κ. Garcνa Arias μας ερώτησε εάν η εγκατάλειψη ή η σημαντική μείωση της παραγωγής άνθρακα στη Γαλλία, το Βέλγιο και το Ηνωμένο Βασίλειο ήταν αποτέλεσμα κυρίαρχων αποφάσεων των ιδίων αυτών χωρών για την ενεργειακή τους πολιτική ή όχι. Προφανώς, οι αποφάσεις των οποίων μνεία γίνεται στην ερώτηση είναι κυρίως θεμελιωμένες στη συνειδητοποίηση εκ μέρους των ενδιαφερομένων κρατών μελών ότι το μέλλον του κλάδου είναι πολύ δύσκολο σε συγκεκριμένες περιοχές. Γι'αυτό και αποφάσισαν ότι το κόστος που επιχορηγεί το κοινωνικό σύνολο θα πρέπει να κατευθυνθεί σε δημόσιες δαπάνες οι οποίες στηρίζουν δραστηριότητες με εγγυημένο και σίγουρο μέλλον. Από πλευράς Επιτροπής, όλες αυτές οι αποφάσεις απετέλεσαν αντικείμενο εξέτασης και τοποθέτησης σε συνάρτηση με το κοινοτικό δίκαιο. Η συγκεκριμένη ερώτηση, όπως και άλλες που έθεσαν άλλα μέλη του Κοινοβουλίου, φαίνεται ότι θέτει υπό αμφισβήτηση τον ρόλο της Επιτροπής σε θέματα άνθρακα, όταν οι αποφάσεις σ'αυτόν τον κλάδο έχουν αντίκτυπο σε θέματα ενεργειακής πολιτικής, κοινωνικού διαλόγου και απασχόλησης.
<P>
Θα ήθελα, λοιπόν, να υπενθυμίσω ότι η Ευρωπαϊκή Επιτροπή έχει στις άμεσες αρμοδιότητές της την έγκριση των ενισχύσεων που προτίθενται να χορηγήσουν τα κράτη μέλη προς τη βιομηχανία εξόρυξης άνθρακα, σύμφωνα με την απόφαση 3632/93/ΕΚΑΧ. Και κατά την επιτέλεση του έργου της αυτού η Ευρωπαϊκή Επιτροπή σέβεται πλήρως τις εθνικές ιδιαιτερότητες τις οποίες αναφέρουν τα αξιότιμα μέλη του Κοινοβουλίου και διασφαλίζει τη συνεργασία των κρατών, σεβόμενη τις αντίστοιχες αρμοδιότητές τους. Εξάλλου, η Ευρωπαϊκή Επιτροπή είναι πρόθυμη να εισακούει όλα τα ενδιαφερόμενα μέρη που έχουν το δικαίωμα να παρουσιάζουν τις εισηγήσεις και τις παρατηρήσεις τους δυνάμει του άρθρου 46 της Συνθήκης ΕΚΑΧ.
<P>
Σχετικά με την ερώτηση της κ. Garcνa Arias όσον αφορά τα κριτήρια στα οποία βασίζεται η Επιτροπή στο πλαίσιο του κοινοτικού καθεστώτος παρεμβάσεων των κρατών μελών υπέρ της βιομηχανίας άνθρακα της 28ης Οκτωβρίου του 1993, δεν θα επιθυμούσα να υπεισέλθω εδώ σε λεπτομέρειες της έρευνας αυτής της υπόθεσης, την οποία διενεργούν επί του παρόντος οι υπηρεσίες της Επιτροπής και στην οποία προστίθενται τα ζητήματα ανταγωνισμού στην κοινή αγορά άνθρακα. Μπορώ όμως να σας δηλώσω ότι προκειμένου περί της αναλύσεως των προγραμμάτων περιστολής της δραστηριότητας επιχειρήσεων, οι υπηρεσίες της Επιτροπής δεν θα βασισθούν σε κριτήρια συγκριτικών προσπαθειών με άλλες χώρες, και πιστεύω ότι η κ. Garcνa Arias είναι πλήρως ενήμερη για την εξέλιξη των ανθρακωρυχείων στις χώρες που αναφέρει στην ερώτησή της.
<P>
Στην περίπτωση των Αστουρίων, η Επιτροπή λαμβάνει υπόψη της τους κατ'εξαίρεση κοινωνικούς και περιφερειακούς παράγοντες, που παρατίθενται στο άρθρο 4 της απόφασης 3632/93/ΕΚΑΧ. Κατά συνέπεια αποδέχεται να επέλθει το κλείσιμο των μονάδων μετά τις 23 Ιουλίου 2002, στο πλαίσιο όμως ενός προγράμματος σταδιακής και συνεχούς συρρρίκνωσης της δραστηριότητας που προβλέπει σοβαρή μείωση πριν από την προαναφερόμενη ημερομηνία λήξης της Συνθήκης ΕΚΑΧ. Στο πλαίσιο αυτό, οι υπηρεσίες της Επιτροπής που ερευνούν τον φάκελλο σχετικά με τα προγράμματα περικοπής της δραστηριότητας ορισμένων επιχειρήσεων έχουν διατυπώσει ορισμένες παρατηρήσεις και έχουν ζητήσει ορισμένες πληροφορίες, προκειμένου η Επιτροπή να είναι σε θέση να εκφέρει μία συγκεκριμένη γνώμη. Οι παρατηρήσεις που έχουν διατυπωθεί από τις αρμόδιες υπηρεσίες δικαιολογούνται, αφενός, λόγω των σοβαρών αποκλίσεων που σημειώθηκαν κατά την εκτέλεση των προγραμμάτων των συγκεκριμένων επιχειρήσεων στο διάστημα 1994 έως 1997 και, αφετέρου, επειδή έχουν ως σκοπό να ευθυγραμμίσουν τα κοινοποιημένα προγράμματα προς τους στόχους του άρθρου 4 της απόφασης 3632/93/ΕΚΑΧ. Βάσει λοιπόν των αποφάσεών της, η Επιτροπή έχει το δικαίωμα, όποτε διατυπώνει παρατηρήσεις ή γνωμοδοτεί, να παραπέμπει σε ποσοτικοποιημένους στόχους. Πιστεύω ότι οι παρατηρήσεις που διατύπωσαν οι υπηρεσίες της Επιτροπής είναι παρατηρήσεις ρεαλιστικές, είναι παρατηρήσεις που δεν θίγουν ούτε τις κοινωνικές συνθήκες των εργαζομένων που απομακρύνονται από τη θέση εργασίας τους, ούτε τα περιφερειακά προγράμματα ανασυγκρότησης που προβλέπονται από τα σχέδια.
<P>
Πιστεύω ότι είναι επίσης χρήσιμο να υπενθυμισθεί ότι σε σχέση με την πολιτική για τον άνθρακα δεν κατέστη δυνατό κατά τις συζητήσεις στο Συμβούλιο να υιοθετηθεί η αρχή του κοινοτικού κόστους αναφοράς, επειδή εκρίθη ότι συνιστούσε υπέρμετρα τεχνικό μέτρο. Και για τον λόγο αυτόν ακριβώς επετεύχθη συναίνεση για να επικρατήσει μια αρχή αποκλιμάκωσης των ενισχύσεων υπό το φως των τιμών του άνθρακα στις διεθνείς αγορές, στοιχείο που αποτελεί επίσης ένα ποσοτικό κριτήριο. 'Οντως οι ενισχύσεις δεν θα θεωρούνταν ως μεταβατικές, παρά μόνο για να επιτρέψουν την εν καιρώ επίτευξη της ανταγωνιστικότητας ή για να συμβάλουν στην επίλυση προβλημάτων κοινωνικού και περιφερειακού χαρακτήρα που συνδέονται με την ύφεση του κλάδου.
<P>
Ο κ. Izquierdo Collado αναρωτιέται για την σημασία που αποδίδει η Ευρωπαϊκή Επιτροπή στην αρχή του κοινωνικού διαλόγου. Η Ευρωπαϊκή Επιτροπή πρέπει να πω, και να το δηλώσω εδώ, αποδίδει πολύ μεγάλη σημασία στην αρχή αυτή, η οποία περιέχεται στη Συνθήκη για την Ευρωπαϊκή 'Ενωση. Υπό το ίδιο πνεύμα φροντίζει ώστε οι συμφωνίες που υπογράφονται στα κράτη μέλη, συμπεριλαμβανομένων των νομοθετικών τους διατάξεων, να ανταποκρίνονται στη Συνθήκη της Ευρωπαϊκής 'Ενωσης. Είναι επομένως θεμιτό να εξετάζει τις συμφωνίες που υπογράφονται μεταξύ της ισπανικής κυβέρνησης και των συνδικαλιστικών οργανώσεων, και να επαληθεύει τη συμμόρφωσή τους προς τη Συνθήκη πριν από την εφαρμογή τους.
<P>
Όσον αφορά τώρα την διαμάχη που υπαινίσσεται ο κ. Izquierdo Collado, κατά την άσκηση των αρμοδιοτήτων που τους έχουν ανατεθεί με την απόφαση 3632/93/ΕΚΑΧ, οι υπηρεσίες της Ευρωπαϊκής Επιτροπής ερευνούν, και το επαναλαμβάνω αυτό, ερευνούν ακόμη τον φάκελλο με τα σχέδια αναδιάρθρωσης στο πλαίσιο του οποίου θα αναλυθεί η χορήγηση των κρατικών ενισχύσεων προς την ισπανική ανθρακοβιομηχανία. Λόγω ακριβώς της πολυπλοκότητος του προβλήματος, καθώς επίσης και λόγω του κλίματος που επικρατεί σήμερα στην κοινοτική βιομηχανία άνθρακος, οι υπηρεσίες της Επιτροπής είναι αναγκασμένες σύμφωνα με τις διατάξεις της συγκεκριμένης απόφασης να διενεργήσουν σε βάθος έρευνες για να είναι σε θέση να γνωμοδοτήσουν για το σύνολο της υπόθεσης. Εάν επιβεβαιωθεί ότι αυτό είναι σύμφωνο προς το κοινοτικό δίκαιο, τότε η Επιτροπή θα δώσει το πράσινο φως για τη χορήγηση των ενισχύσεων. Και στο πλαίσιο αυτό οι διαδικασίες έρευνας των υποθέσεων καλύπτονται από το απόρρητο και επομένως δεν αποτελούν την πηγή κοινωνικής σύγκρουσης, όπως υπαινίχθη το αξιότιμο μέλος του Κοινοβουλίου. Εφόσον ομιλούμε περί κοινωνικού διαλόγου, είναι σκόπιμο να υπογραμμίσω ότι κανένα από τα μέρη δεν απευθύνθηκε στην Επιτροπή για να διερευνήσει εκ των προτέρων τα ζητήματα που εμπίπτουν στην αρμοδιότητα της Επιτροπής.

<SPEAKER ID=242 LANGUAGE="ES" NAME="Garcνa Arias">
Λυπάμαι που θα πω πως ο Επίτροπος δεν μου απάντησε. Εγώ του ζητώ να μου πει ποια είναι αυτά τα ποσοτικά κριτήρια, ώστε να καταλάβω για ποιον λόγο ελέγετο πως κατά την Επιτροπή δεν ήταν επαρκής η απόλυση χιλιάδων εργατών, η μείωση χιλιάδων θέσεων εργασίας και εκατοντάδων τόνων παραγωγής και, από την άλλη, καθόριζε συγκεκριμένα ποσοστά. Εγώ αγνοώ αυτά τα κριτήρια. Και θα ήθελα να μου απαντήσει ο Επίτροπος.
<P>
Και επειδή είμαστε ευαίσθητοι, θα ήθελα να ρωτήσω την Επιτροπή γιατί δεν τέθηκε ερώτηση προς την ισπανική κυβέρνηση μέσα σε αυτήν την ίδια επιστολή όσον αφορά τον λόγο για τον οποίο δεν εγγράφησαν ήδη στους προϋπολογισμούς του κράτους όλες οι συμπληρωματικές ενισχύσεις. Γιατί από τη μια υπάρχει πίεση και από την άλλη ευελιξία όσον αφορά την ισπανική κυβέρνηση; Αλλά εμένα θα με ενδιέφερε πολύ να γνωρίζω αν όντως στο άρθρο 4 γίνεται λόγος, κατά περίπτωση, έχοντας ληφθεί υπόψη τα κατά τόπους κριτήρια, σχετικά με το ποια ήταν τα κριτήρια στα οποία στηρίχτηκε η Γενική ΔιεύθυνσηΕνέργειας για να πει πως η μείωση θα έπρεπε με τον έναν ή άλλον τρόπο να γίνει, ιδίως λαμβανομένου υπόψη του γεγονότος ότι είχε υπάρξει μια διαπραγμάτευση στην Ισπανία.

<SPEAKER ID=243 NAME="Παπουτσής">
Κύριε Πρόεδρε, θέλω να διαβεβαιώσω την κυρία βουλευτή ότι η Ευρωπαϊκή Επιτροπή εφαρμόζει τη Συνθήκη με όλες τις χώρες και σε όλες τις περιπτώσεις με τον ίδιο ακριβώς τρόπο. Δεν υπάρχουν ειδικές περιπτώσεις, και δεν υπάρχουν ειδικές ερμηνείες σε κάθε περίπτωση. Ωστόσο όμως, η Επιτροπή οφείλει να γνωματεύσει κατά πόσο οποιοδήποτε πρόγραμμα που γνωστοποιείται από τα κράτη μέλη ανταποκρίνεται στους γενικούς και τους ειδικούς στόχους της απόφασης αριθ. 3632/93/ΕΚΑΧ. Αυτή ακριβώς είναι και η πυξίδα βάσει της οποίας κινούμαστε. Φυσικά, αναγνωρίζουμε ότι το μέλλον της βιομηχανίας άνθρακα είναι ένα μέλλον που απασχολεί όλους μας. Δεν απασχολεί ούτε μόνο τις περιοχές, ούτε μόνο τα κράτη μέλη. Αποτελεί ένα θέμα στο οποίο η Ευρωπαϊκή 'Ενωση πρέπει να δώσει ιδιαίτερο βάρος, λόγω ακριβώς των μεγάλων κοινωνικών και οικονομικών προβλημάτων που δημιουργούνται σε όλες τις χώρες. Και με γνώμονα αυτό θα κινηθούμε και περαιτέρω. Όσον αφορά την προκειμένη περίπτωση, δεν υπήρξε καμία διαβούλευση από πριν με την ισπανική κυβέρνηση. Εκείνο το οποίο όμως υπήρξε είναι μια προσπάθεια της Ευρωπαϊκής Επιτροπής να βρίσκεται κοντά στο πρόβλημα, να παρακολουθεί τις εξελίξεις, να εξετάζει όλες τις διαφαινόμενες προτάσεις. Βεβαίως, είχαμε επαφές και συνεργασίες και με τα συνδικάτα, αλλά και με τους υπηρεσιακούς υπαλλήλους. Πολιτική όμως διαπραγμάτευση ή πολιτική προσυμφωνία της Ευρωπαϊκής Επιτροπής με την κυβέρνηση της Ισπανίας δεν υπήρξε.

<SPEAKER ID=244 LANGUAGE="ES" NAME="Izquierdo Collado">
Κύριε Πρόεδρε, θα ήθελα να επικεντρωθώ στο λόγο για τον οποίο έγινε η ερώτηση, ώστε να μην κάνω γενικεύσεις. Και ο λόγος για την ερώτηση είναι πως επέρχεται μια συμφωνία ανάμεσα στις συνδικαλιστικές οργανώσεις των ανθρακωρύχων και την ισπανική κυβέρνηση· υπάρχει μια μαζική εκδήλωση συμφωνίας σε όλα τα μέσα μαζικής ενημέρωσης εκ μέρους της κυβέρνησης· εμφανίζεται η Ευρωπαϊκή Ένωση κάνοντας κριτική και προσπαθώντας να ενσωματώσει μειώσεις των θέσεων εργασίας συμπληρωματικές προς αυτές που έχουν ήδη γίνει, καθώς και μειώσεις σε τόνους παραγωγής. Για αυτόν τον σκοπό χρησιμοποιεί τον κ. Benavides, τον Ισπανό Διευθυντή Ενέργειας. Στην Αστουρία λέγεται πως η ισπανική κυβέρνηση προτρέπει επαρκώς τον κ. Benavides, με την υπογραφή αρχικώς αυτής της συμφωνίας. Δημιουργείται μια εντυπωσιακή σύγχυση, μια μεγάλη ένταση στον τομέα, ακραίες καταστάσεις, βία στους δρόμους, έχουμε έναν νεκρό στην Αστουρία, επιστροφή στις διαπραγματεύσεις, νέα συμφωνία μεταξύ της ισπανικής κυβέρνησης και των συνδικάτων των ανθρακωρύχων, και τώρα πρέπει να μιλήσει εκ νέου η Επιτροπή. Η Επιτροπή τώρα πρέπει να πει αν της αρέσει ή όχι αυτή η δεύτερη συμφωνία, παρότι είναι κατά πολύ παρόμοια με την πρώτη.
<P>
Πότε θα υπερασπιστούμε την εικόνα της Ευρωπαϊκής Ένωσης και θα πάψουμε να είμαστε τόσο απίστευτα αντίθετοι στην ίδια μας την εικόνα, δίνοντας έτσι μια εικόνα χειρότερη από την πραγματική;

<SPEAKER ID=245 NAME="Παπουτσής">
Κύριε Πρόεδρε, κατ'αρχάς θα ήθελα να διευκρινίσω ότι η Ευρωπαϊκή Επιτροπή εκφράζεται δια των Επιτρόπων της. Και οι πολιτικές τοποθετήσεις της Ευρωπαϊκής Επιτροπής έχουν αξία όταν εκφωνούνται από τους Επιτρόπους της Ευρωπαϊκής Επιτροπής και κυρίως εκείνους που είναι αρμόδιοι για τον τομέα.
<P>
Δεν γνωρίζω τα σχόλια του συγκεκριμένου Γενικού Διευθυντή τον οποίο αναφέρετε, του κ. Benavides. Ο κ. Benavides κάνει πολύ ορθά τη δουλειά του, και δεν γνωρίζω τι ακριβώς σχόλια έκανε, και δεν γνωρίζω επίσης εάν αποδόθηκαν σωστά αυτά τα σχόλια. Ωστόσο όμως, εκείνο για το οποίο εγώ θέλω να σας διαβεβαιώσω, και εκείνο που γνωρίζω, είναι τα δικά μου σχόλια, είναι οι δικές μου δηλώσεις, και η έκφραση της δικής μου πολιτικής βούλησης, τόσο προς την ισπανική κυβέρνηση, όσο επίσης και προς τον ισπανικό τύπο. Και γνωρίζετε επίσης ότι οι δικές μου θέσεις είναι πολύ σαφείς. Περιμένουμε τις απαντήσεις, περιμένουμε την ολοκλήρωση της συμφωνίας και θα εξετάσουμε τη συμφωνία αυτή υπό το πρίσμα και των οικονομικών επιπτώσεων, αλλά κυρίως των κοινωνικών επιπτώσεων που θα έχει. Σε καμία περίπτωση η Ευρωπαϊκή Επιτροπή δεν προτίθεται ούτε να δημιουργήσει κοινωνικές εκρήξεις, ούτε να συμβάλει στην ενίσχυση των κοινωνικών προβλημάτων τα οποία δημιουργούνται. Αντίθετα μάλιστα, είμαστε στην κατεύθυνση του να βρούμε μία λύση επί τη βάσει της Συνθήκης ΕΚΑΧ, επί τη βάσει της Συνθήκης της Ευρωπαϊκής 'Ενωσης και, βεβαίως, επί τη βάσει των προτεραιοτήτων της ισπανικής κυβέρνησης, της περιφέρειας των Αστουριών, και των τοπικών αναγκών.
<P>
Σε κάθε περίπτωση, είμαστε έτοιμοι να συζητήσουμε, όχι μόνο τη συγκεκριμένη συμφωνία μεταξύ των συνδικάτων της κυβέρνησης και των επιχειρήσεων, αλλά είμαστε έτοιμοι να συμφωνήσουμε και τα προγράμματα που θα μπορούσαν να συμβάλουν στην ανάπτυξη της περιοχής στα επόμενα χρόνια, τις εναλλακτικές μορφές απασχόλησης, τη δημιουργία άλλων μορφών οικονομικής ανάπτυξης, και σ'αυτήν την κατεύθυνση είμαστε στο πλευρό του λαού των Αστουριών, και βεβαίως, όλων των κοινωνικών και οικονομικών δυνάμεων της περιοχής. Σ'αυτήν την κατεύθυνση, λοιπόν, και επαναλαμβάνω επί τη βάσει της νομιμότητας που δημιουργούν η Συνθήκη ΕΚΑΧ και η Συνθήκη της Ευρωπαϊκής 'Ενωσης, η Ευρωπαϊκή Επιτροπή θα συνεργασθεί τόσο με την κυβέρνηση, όσο και με τα συνδικάτα.

<SPEAKER ID=246 LANGUAGE="ES" NAME="Gonzαlez Αlvarez">
Κύριε Επίτροπε, φοβούμαι πως κάνουμε τις ίδιες ερωτήσεις. Η κυρία Garcνa Arias, o κ. Fernando Morαn, ο κ. Alonso Puerta και εγώ η ίδια είχαμε υποβάλει μια ερώτηση προς την ίδια κατεύθυνση, γιατί είναι αλήθεια πως υπάρχει μια επιστολή του κυρίου Benavides, είναι αλήθεια πως αυτή η επιστολή δημοσιοποιήθηκε και είναι αλήθεια πως αυτή η επιστολή δημιούργησε μια σύγκρουση με σοβαρές συνέπειες στην Αστουρία.
<P>
Η ερώτηση αναφέρει πως όχι μόνο πρέπει να ληφθεί υπόψη η κατάσταση της ανθρακοβιομηχανίας - η κατάσταση της ανθρακοβιομηχανίας στην Αστουρία είναι πολύ σοβαρή- αλλά επίσης την κατάσταση της σιδηρουργίας, της ναυπηγίας, αυτή της οπλοβιομηχανίας. Δηλαδή, έχουμε σύμπτωση μιας σειράς παρακμαζόντων βιομηχανικών τομέων που καθιστούν την Αστούριας μια περιοχή προβληματική.
<P>
Η ερώτηση είναι η εξής: λαμβάνοντας υπόψη όχι μόνο την Συνθήκη ΕΚΑΧ και την κατάσταση της ανθρακοβιομηχανίας, αλλά επίσης όλες αυτές τις πτυχές βιομηχανικής παρακμής της Αστουρίας, θα ληφθεί υπόψη πως αυτή η νέα συμφωνία στην οποία μόλις κατέληξαν τα συνδικάτα των ανθρακωρύχων, είναι νέα και πως δείχνει ότι ικανοποιεί τουλάχιστον τις προσδοκίες των ανθρακοπαραγωγών περιοχών, αυτήν την κατάσταση παρακμής;

<SPEAKER ID=247 NAME="Παπουτσής">
Κύριε Πρόεδρε, θέλω για μία ακόμη φορά να διαβεβαιώσω το Κοινοβούλιο ότι η Ευρωπαϊκή Επιτροπή με ιδιαίτερη προσοχή και με ιδιαίτερη πολιτική ευαισθησία στέκεται στην εξέταση του συγκεκριμένου φακέλλου όσον αφορά την βιομηχανία άνθρακος στην περιοχή των Αστουριών. Και επαναλαμβάνω ότι είμαστε έτοιμοι να συνεργασθούμε για την εφαρμογή ειδικών προγραμμάτων με σκοπό την δημιουργία νέων θέσεων απασχόλησης.
<P>
Όμως, όσον αφορά την συμφωνία, η Ευρωπαϊκή Επιτροπή ακόμη δεν έχει ολοκληρώσει την εξέτασή της. Αντίθετα, περιμένουμε όλες τις λεπτομέρειες, όλες τις πληροφορίες προκειμένου να προετοιμάσουμε την εισήγησή μας προς την Ευρωπαϊκή Επιτροπή διότι, όπως γνωρίζετε, η απόφαση της Επιτροπής είναι αποτέλεσμα συλλογικής επεξεργασίας και θα είναι μία συλλογική απόφαση του Σώματος των Επιτρόπων. Ωστόσο, θα πρέπει να έχουμε όλα τα στοιχεία, όλες τις λεπτομέρειες, προκειμένου να αξιολογήσουμε την συμφωνία η οποία επετεύχθη.
<P>
Ειλικρινά, εύχομαι να αποδειχθεί ότι βρίσκεται εντός της νομιμότητας που δημιουργεί η Συνθήκη και επομένως να εγκριθεί αυτή η συμφωνία και από την Ευρωπαϊκή Επιτροπή. Σε καμμία περίπτωση -το επαναλαμβάνω αυτό- σε καμμία περίπτωση η Ευρωπαϊκή Επιτροπή δεν προτίθεται να ρίξει λάδι στην φωτιά. Σε καμμία περίπτωση η Ευρωπαϊκή Επιτροπή δεν προτίθεται να συμβάλει στην δημιουργία κοινωνικών προβλημάτων. Αντίθετα μάλιστα, θα είμαστε στο πλευρό της ισπανικής κυβέρνησης, των παραγωγικών και κοινωνικών δυνάμεων της χώρας και της περιοχής των Αστουριών προκειμένου να βρούμε την καλύτερη δυνατή λύση.

<SPEAKER ID=248 NAME="Πρόεδρος">
Δεδομένου ότι η συντάκτριά της απουσιάζει, η ερώτηση αριθ. 67 καθίσταται άκυρη.

<SPEAKER ID=249 NAME="Bjerregaard">
Κύριε Πρόεδρε, όσον αφορά την πρόταση της Επιτροπής για αναθεώρηση του κανονισμού του προγράμματος χορήγησης οικολογικών σημάτων, ο Ευρωπαϊκός Οργανισμός Οικολογικών Σημάτων θα λάβει οικονομική ενίσχυση από την Επιτροπή τα πρώτα τέσσερα χρόνια. Ο ΕΜΟ θα έχει εξάλλου δικαίωμα στο 50 % των ετησίων φόρων από τα αρμόδια όργανα. Τα αρμόδια όργανα θα καλύψουν όποιο πιθανό πρόσθετο κόστος. Αληθεύει ότι η Επιτροπή δεν θα συνεχίσει να στηρίζει οικονομικά τον Οργανισμό. Ο ΕΜΟ πρέπει ωστόσο να χρηματοδοτηθεί μεσω των ετήσιων φόρων, και τα αρμόδια όργανα θα συνεχίσουν τις οικονομικές εισφορές τους στον ΕΜΟ. Τα έσοδα από τους φόρους του κοινοτικού προγράμματος θα εξαρτηθούν από την επιτυχία του προγράμματος.
<P>
Ίσως είναι χρήσιμο να αναφέρουμε ότι η βρετανική διοίκηση οικολογικής σήμανσης έλαβε σε φορολογικά δικαιώματα για το έτος 1994-95 για ένα μόνο προϊόν, το πλυντήριο Hoover New Wave , πάνω από 25.000 Εcu. Βάσει της εκτίμησης των αρμόδιων οργάνων της ΕΕ, τα συνολικά έσοδα από τα τέλη της ΕΕ τον Μάιο 1997 - περί τις 30 άδειες - ανέρχονταν σε 210.000 Ecu. Από τον Ιανουάριο 1998 έχουμε ήδη εκδώσει 35 άδειες για συνολικά 192 προϊόντα. Είναι ως εκ τούτου εξαιρετικά πιθανό ο ΕΜΟ να καταστεί αυτοχρηματοδοτούμενος. Μια θετική εξέλιξη θα έχει σχέση με την ικανότητα του να δημιουργήσει περισσότερες ομάδες προϊόντων σε συνάρτηση με την ικανότητα αγοράς των αρμόδιων οργάνων να προσελκύουν άδειες. Σε αυτό το σημείο είναι σημαντικό να υπογραμμιστεί ότι θεσπίστηκε ανώτατο όριο για τους ετήσιους φόρους, για την ακρίβεια ένα ανώτατο όριο της τάξεως των 40.000 Ecu.
<P>
Η Επιτροπή δεν θεωρεί ότι θα υπάρξουν οικονομικές επιπτώσεις στα εθνικά οικολογικά σήματα, καθώς έχει καθοριστεί μια μεταβατική περίοδος πέντε ετών, κατά τα οποία θα είναι δυνατόν να εισαχθεί στην αγορά το ευρωπαϊκό πρόγραμμα. Εξάλλου, οι ίδιες αρχές που ενέχονται και στα εθνικά προγράμματα συμμετέχουν και στο κοινοτικό πρόγραμμα. Με το να λάβουν τους ευρωπαϊκούς φόρους, που κατά κανόνα είναι υψηλότεροι από τους εθνικούς, οι αρχές θα επωφεληθούν από το νέο πρόγραμμα. Και τέλος οι μη κυβερνητικές οικολογικές οργανώσεις θα εμπλακούν σε εκτενέστερο βαθμό απ' ό, τι με το σημερινό πρόγραμμα.

<SPEAKER ID=250 LANGUAGE="SV" NAME="Sjφstedt">
Θέλω να ευχαριστήσω την κ. Bjerregaard για την απάντησή της. Έχω δύο συμπληρωματικές ερωτήσεις. Η πρώτη ερώτηση αφορά το τί θα συμβεί μετά την πενταετή μεταβατική περίοδο, δηλαδή όταν το κοινό σήμα θα αντικαταστήσει τα εθνικά σήματα όπου υπάρχουν κοινά σήματα. Αν κατανόησα ορθώς θα απαγορευτούν στην πράξη τα εθνικά σήματα στους τομείς που ανήκουν στο κοινό σήμα της Ένωσης. Εκτός αυτού, αυτή η απαγόρευση θα ισχύει ανεξάρτητα από το αν το εθνικό περιβαλλοντικό σήμα θέτει αυστηρότερες προϋποθέσεις στα προϊόντα απ' ό, τι το ευρωπαϊκό περιβαλλοντικό σήμα. Είναι η αντίληψη αυτή σωστή;
<P>
Η δεύτερη ερώτηση αφορά την επιρροή του περιβαλλοντικού κινήματος. Διαφέρει πολύ έντονα βέβαια μεταξύ διαφόρων χωρών η επιρροή που έχει το περιβαλλοντικό κίνημα επί των περιβαλλοντικών σημάτων. Πως θα μπορεί πράγματι μια εθνική περιβαλλοντική οργάνωση να επηρρεάσει το νέο περιβαλλοντικό σήμα; Πώς μπορεί κανείς να συμμετέχει ενεργά σ' αυτήν την διαδικασία; Διότι πιστεύω ότι αυτό είναι πολύ σημαντικό αν ληφθεί υπόψη η αξιοπιστία για την σήμανση.

<SPEAKER ID=251 NAME="Bjerregaard">
Ως απάντηση στην εν λόγω ερώτηση θα αναφέρω ότι αυτή τη στιγμή υπάρχει μια πρόταση της Επιτροπής που ακόμη δεν έχει συζητηθεί καθόλου στο Συμβούλιο. Αυτό πάει να πει ότι προσωρινά μιλάμε για την πρόταση που έχουμε υποβάλει, και έχουν φυσικά γίνει κάποιες εκτιμήσεις για το πώς θα εξελιχθούν τα εθνικά προγράμματα και το ευρωπαϊκό πρόγραμμα. Αν κοιτάξουμε τα εξαιρετικά πετυχημενά εθνικά προγράμματα που ήδη υπάρχουν - το γερμανικό πρόγραμμα με τον γαλάζιο άγγελο και το νορβηγικό με τον κύκνο - τότε καθίσταται αρκετά προφανές ότι τα εθνικά προγράμματα χορηγούν οικολογικά σήματα κατά κύριο λόγο σε εθνικά προϊόντα. Υπάρχει μια πάρα πολύ απτή ανισότητα στην κατανομή. Αν είναι ένα οικολογικό σήμα να έχει νόημα σε ευρωπαϊκό επίπεδο, τότε πρέπει φυσικά να καλύπτει την Ευρώπη εν συνόλω. Γι' αυτό έχουμε σκεφτεί ότι μια πενταετής μεταβατική περίοδος θα καταστήσει δυνατό να εναρμονιστούν τα εθνικά προγράμματα σε ένα ευρωπαϊκό πρόγραμμα, ούτως ώστε να έχουμε μια βελτιωμένη και όχι μια χειρότερη κατάσταση, όπως υπαινίσσεται ο συνάδελφος που υπέβαλε την ερώτηση, αναφέροντας μια κατάσταση σύμφωνα με την οποία θα έχουμε υψηλότερα πρότυπα στο ευρωπαϊκό πρόγραμμα απ' ό, τι θα θέλαμε. Είναι κάθε άλλο παρά πρόθεσή μας να είναι αυτό το αποτέλεσμα.
<P>
Δεν έχουμε ακόμη λάβει θέση για το πώς θα αντιδράσουμε σε σχέση με το τί θα συμβεί μετά την πάροδο των πέντε ετών. Πρόκειται για μια περίοδο προσαρμογής και υπολογίζουμε να είναι εύκολη και ήρεμη. Με τη νέα δομή που σχεδιάζουμε στην πρόταση υπολογίζουμε οι περιβαλλοντικές οργανώσεις θα έχουν αυξημένες δυνατότητες για συμμετοχή απ' ό, τι είχαν με το παλιό πρόγραμμα. Έχω εντούτοις επίγνωση ότι οι περιβαλλοντικές οργανώσεις δεν βλέπουν έτσι τα πράγματα και γι' αυτό έχουμε επικοινωνήσει και μαζί τους ώστε σε κάθε περίπτωση να σιγουρευτούμε ότι δεν θα συνεχίσουν να υπάρχουν τέτοιες παρανοήσεις.

<SPEAKER ID=252 NAME="Πρόεδρος">
Ερώτηση αριθ. 69 του κ. Αντώνιου Τρακατέλλη (Η-0056/98/αναθ. 1):
<P>
Θέμα: Παράβαση κοινοτικού δικαίου για το περιβάλλον από τη σχεδιαζόμενη μεταφορά βυρσοδεψείων στην περιοχή Δάφνης Βοιωτίας
<P>
Γνωρίζει η Επιτροπή όλα τα σχετικά με τη μετεγκατάσταση βυρσοδεψείων και την παράνομη έγκριση, από την Ελληνική Κυβέρνηση, της κατασκευής του Βυρσοδεψικού πάρκου στην περιοχή Δάφνης Βοιωτίας και συγκεκριμένα τις σχετικές καταγγελίες των αρμόδιων φορέων και πολιτών για το χώρο εγκατάστασης και για την παραβίαση των οδηγιών σχετικά με την εκτίμηση των επιπτώσεων ορισμένων σχεδίων δημόσιων και ιδιωτικών έργων στο περιβάλλον, σχετικά με τη διατήρηση των φυσικών οικοτόπων και της άγριας πανίδας και χλωρίδας και σχετικά με την προστασία των άγριων πτηνών καθώς και της απόφασης για το δίκτυο NATURA;
<P>
Πώς έγινε αποδεκτός ο φάκελος συγχρηματοδότησης του έργου χωρίς να περιέχει ουδεμία αναφορά στην έκδηλη αντίθεση του κοινού και στους κινδύνους υποβάθμισης της ποιότητας ζωής και του περιβάλλοντος; Είναι δυνατόν το Περιφερειακό Ταμείο να χρηματοδοτήσει έργο όταν παραβιάζεται η κοινοτική νομοθεσία;

<SPEAKER ID=253 NAME="Bjerregaard">
Η Επιτροπή γνωρίζει το έργο μετεγκατάστασης των βυρσοδεψείων, δεδομένου ότι συμπεριλαμβάνεται στην κοινοτική χρηματοδότηση του επιχειρησιακού προγράμματος για τη βιομηχανία στο πλαίσιο των κοινοτικών ενίσχυσεων για την Ελλάδα. Ο στόχος αυτού του έργου ήταν να ιδρυθεί ένα βυρσοδεψικό πάρκο στη Βοιωτία, όπου θα μεταφερθούν τα παλιά βυρσοδεψεία που είναι διασκορπισμένα σε άλλες περιοχές, συμπεριλαμβανομένης και της ευρύτερης περιοχής Αθηνών, σε πλήρη συμφωνία με τις τεχνολογικές και περιβαλλοντικές απαιτήσεις. Σε προγενέστερο στάδιο διεξήχθησαν αρκετές έρευνες ούτως ώστε να προκύψουν οι απαραίτητες πληροφορίες για την υλοποίηση των έργων, των οποίων η υλοποίηση δεν έχει ακόμη ξεκινήσει. Οι αρμόδιες ελληνικές αρχές θεώρησαν ότι ήταν απαραίτητο να διεξαχθεί μια αποτίμηση των περιβαλλοντικών επιπτώσεων εξαιτίας του χαρακτήρα του έργου. Αυτή η αποτίμηση διεξήχθη σύμφωνα με τους εθνικές διατάξεις που ορίζει η οδηγία 85/337. Ο δε υπουργός έκλεισε τη διαδικασία παίρνοντας απόφαση τον Ιούνιο του 1997 για την έγκριση του έργου σύμφωνα με ορισμένες περιβαλλοντικές απαιτήσεις που πρέπει να τηρηθούν.
<P>
Η Επιτροπή δεν έχει στην κατοχή της λεπτομερείς πληροφορίες για την προαναφερθείσα αποτίμηση, δεδομένου ότι η εν λόγω διαδικασία υπάγεται στις εθνικές αρχές, και οι υπηρεσίες της Επιτροπής επεμβαίνουν μόνο σε περιπτώσεις παραβίασης. Στις 22 Ιανουαρίου του 1998 υποβλήθηκε επίσημη προσφυγή στην Επιτροπή για το προαναφερθέν έργο και ειδικά για την αποτίμηση των επιπτώσεων στο περιβάλλον. Οι υπηρεσίες της Επιτροπής επεξεργάζονται αυτή τη στιγμή την εν λόγω καταγελλία σύμφωνα με τις ισχύουσες διαδικασίες, ενώ παράλληλα το θέμα θα υποβληθεί και στην επόμενη Επιτροπή Παρακολούθησης για τα επιχειρησιακά βιομηχανικά προγράμματα. Οι ελληνικές αρχές συνεπώς θα πρέπει να παραδώσουν τις απαραίτητες πληροφορίες.
<P>
Όσον αφορά την επεξεργασία της προσφυγής, οι υπηρεσίες της Επιτροπής θα ζητήσουν επιπρόσθετες πληροφορίες για την ακριβή τοποθεσία του σχετικού έργου προκειμένου να καθοριστεί εάν η περιοχή που υποδεικνύεται ή μπορεί να υποδειχθεί από τις ελληνικές αρχές θα επιβαρυνόταν από το έργο σύμφωνα με την οδηγία 79409 ή όπως προτάθηκε ως μια ειδική προστατευόμενη περιοχή ευρωπαϊκής σπουδαιότητας βάσει της οδηγίας 92/43 σε συνάρτηση με τη συμμετοχή στο δίκτυο NATURA-2000.

<SPEAKER ID=254 NAME="Τρακατέλλης">
Ευχαριστώ την κυρία Επίτροπο για την απάντησή της στην ερώτησή μου. Δηλαδή, εάν κατάλαβα καλά, εφόσον υποβληθούν αυτές οι περιβαλλοντικές μελέτες που δεν έχουν γίνει, και υπάρχουν επιπτώσεις στο περιβάλλον, δεν θα υπάρξει συγχρηματοδότηση και το έργο δεν πρόκειται να προχωρήσει. Εάν κατάλαβα καλά. Διότι εγώ δεν μπορώ να καταλάβω πώς αποφασίσθηκε η συγχρηματοδότηση χωρίς να υπάρχει σχετική μελέτη περιβαλλοντικών επιπτώσεων, όταν υπάρχει μεγάλη αντίθεση του κοινού και όταν ο χώρος είναι γνωστό ότι είναι βιότοπος. Ο Ευβοϊκός Κόλπος, στον οποίο θα απορρέουν τα λύμματα των βυρσοδεψείων, είναι κλειστή θάλασσα. Λοιπόν, πώς είναι δυνατόν να έχει εγκριθεί η συγχρηματοδότηση χωρίς να υπάρχουν τα σχετικά σχέδια τα οποία τώρα μας αναφέρει η κυρία Επίτροπος; Και θα ήθελα εάν υπάρχουν -που υπάρχουν- αυτές οι επιπτώσεις στο περιβάλλον να σταματήσει η χρηματοδότηση.

<SPEAKER ID=255 NAME="Bjerregaard">
Όπως ανέφερα στην απάντησή μου το θέμα έχει ως εξής: η Επιτροπή έλαβε τώρα μια προσφυγή και έτσι αναγκαζόμαστε να ακολουθήσουμε τις διαδικασίες, δηλαδή με άλλα λόγια ξεκινούμε ζητώντας τις δέουσες πληροφορίες, και αν υπάρχει περιεχόμενο στην προσφυγή, τότε πρέπει φυσικά να λάβουμε τα δέοντα μέτρα όσον αφορά το έργο. Αλλά όπως έχει τώρα η κατάσταση δεν μπορώ να πω εάν υπάρχει ή όχι περιεχόμενο στην προσφυγή. Μπορώ να πω στον κ. Τρακατέλλη ότι λάβαμε την προσφυγή και βρισκόμαστε στη φάση επεξεργασίας της.

<SPEAKER ID=256 NAME="Πρόεδρος">
Ερώτηση αριθ. 70 της κ. Αννας Καραμάνου (Η-0058/98):
<P>
Θέμα: Περιβαλλοντική ρύπανση του Αιγαίου
<P>
Η οικολογική ισορροπία στην ευρύτερη περιοχή της Ανατολικής Μεσογείου απειλείται σοβαρά από εκατοντάδες ρυπογόνες βιομηχανίες που έχουν εγκατασταθεί στα τουρκικά παράλια και οι οποίες σύμφωνα με στοιχεία του ΟΗΕ, του ΟΟΣΑ και του Υπουργείου Αιγαίου δεν διαθέτουν εγκαταστάσεις επεξεργασίας λυμάτων κατά παράβαση των διεθνών κανόνων. Οι ρύποι που διοχετεύονται στο Αρχιπέλαγος του Αιγαίου υπερβαίνουν τα διεθνώς αποδεκτά όρια και συνιστούν μια πραγματική τοξική βόμβα για την περιοχή. Ο εφιάλτης συμπληρώνεται από την πρόσφατη απόφαση της Τουρκίας να εγκαταστήσει πυρηνική μονάδα στα νότια παράλιά της, στη σεισμογενή περιοχή του Ακουγιού.
<P>
Με ποιούς τρόπους προτίθεται να παρέμβει η Επιτροπή και τί μέτρα θα λάβει για την προστασία της περιβαλλοντικής ισορροπίας στην περιοχή;

<SPEAKER ID=257 NAME="Bjerregaard">
Η κατάσταση που αναφέρει το αξιότιμο μέλος αφορά περιβαλλοντικά προβλήματα που έχουν την προέλευσή τους εκτός της επικράτειας της Κοινότητας. Λόγω αυτού δεν έχουν εφαρμογή οι κοινοτικές οδηγίες. Ήδη από το 1995 η Επιτροπή πρότεινε να ξεκινήσει μια συνεργασία με την Τουρκία στον ενεργειακό τομέα. Οι περιορισμοί που αφορούν την εφαρμογή της οικονομικής συνεργασίας με την εν λόγω χώρα δεν έχουν ωστόσο καταστήσει δυνατό να σημειωθεί πρόοδος στο συγκεκριμένο τομέα. Στην ανακοίνωση της Επιτροπής της 15ης Ιουλίου του 1997 για την περαιτέρω ανάπτυξη των σχέσεων με την Τουρκία προτείνεται να τονωθεί η συνεργασία στον ενεργειακό τομέα, ώστε κατ' αυτόν τον τρόπο να επισπευστεί μια αειφόρος ανάπτυξη στην εν λόγω χώρα και να ενσωματωθεί αυτός ο τομέας στις υπόλοιπες οικονομικές πολιτικές. Μια τέτοια συνεργασία απαιτεί να διατεθούν πόροι από τον κοινοτικό προϋπολογισμό.
<P>
Η Τουρκία αποτελεί ωστόσο συμβαλλόμενο μέρος της σύμβασης για την προστασία της Μεσογείου από τη ρύπανση, της αποκαλούμενης Σύμβασης της Βαρκελώνης, και ειδικά του πρωτοκόλλου προστασίας της Μεσογείου από τη ρύπανση από χερσαία πηγή. Ως εκ τούτου, η Τουρκία είναι υποχρεωμένη να τηρήσει τους όρους των συγκεκριμένων διεθνών συμφωνιών στο βαθμό που βρίσκουν εφαρμογή στην προκειμένη περίπτωση. Είναι ωστόσο αποκλειστική υπόθεση της τουρκικής κυβέρνησης να συμμορφωθεί στις δέουσες αποφάσεις προκειμένου να αποτραπούν οι βλαβερές συνέπειες ρύπανσης που απειλούν το οικοσύστημα του αρχιπέλαγους του Αιγαίου.
<P>
Αναφορικά με τα σχέδια της Τουρκίας να εγκαταστήσει εργοστάσιο παραγωγής ατομικής ενέργειας στην περιοχή Ακουγιού, πρέπει να υπενθυμίσω ότι μια τέτοια απόφαση, της οποίας την ευθύνη έχει μόνο η Τουρκία, προϋποθέτει την εκτίμηση των συνολικών ενεργειακών αναγκών της χώρας. Πρόκειται ωστόσο για ένα έργο που έχει σημασία για τις βιομηχανίες της Κοινότητας. Η προθεσμία των τουρκικών αρχών για την υποβολή διεθνών προσφορών για την εγκατάσταση του εργοστασίου στο Ακουγιού έληξε τη 15η Οκτωβρίου 1997. Η Τουρκία αυτόν τον καιρό ερευνά τις προσφορές των διάφορων κοινοπραξιών. Ο Τούρκος Υπουργός Ενέργειας ανακοίνωσε ότι η τελική απόφαση για την επιλογή θα ληφθεί τον Απρίλιο του 1998. Ο Υπουργός ανέφερε επίσης ότι η παραγωγή ενέργειας αναμένεται να ξεκινήσει το 2006. Από τις πληροφορίες που έχει λάβει η Επιτροπή προκύπτει ότι οι τουρκικές αρχές επέλεξαν την περιοχή Ακουγιού κατόπιν μιας σειράς ενδελεχών ερευνών των σεισμικών, γεωλογικών και περιβαλλοντικών συνθηκών, οι οποίες διεξήχθησαν από ειδικευμένα τμήματα πολλών τουρκικών πανεπιστημίων.

<SPEAKER ID=258 NAME="Καραμάνου">
Ευχαριστώ πολύ, κυρία Επίτροπε, για τις απαντήσεις σας. Γνωρίζοντας όμως την ευαισθησία σας, θα περίμενα να μας ανακοινώσετε κάποια συγκεκριμένα μέτρα προκειμένου να προστατευθεί το Αιγαίο, αυτό το μοναδικού κάλλους αρχιπέλαγος, που αποτελεί μια πολύτιμη κληρονομιά για την Ευρωπαϊκή 'Ενωση. Βεβαίως, γνωρίζουμε ότι οι ρύποι δεν γνωρίζουν σύνορα, ωστόσο πιστεύουμε ότι η Ευρωπαϊκή 'Ενωση μέσα από τις συμβάσεις συνεργασίας με την Τουρκία μπορεί να ασκήσει πίεση ώστε η χώρα αυτή να συμμορφωθεί με τις διεθνείς υποχρεώσεις της. Η Τουρκία έχει υπογράψει τη Διεθνή Σύμβαση της Βαρκελώνης και δεν δικαιολογείται να έχει τόσο υψηλά όρια ρύπανσης. Για παράδειγμα, το όριο για το κάδμιο που θέτει η Τουρκία είναι 2 mg, δηλαδή 10 φορές υψηλότερο από το όριο της Ευρωπαϊκής 'Ενωσης. Επίσης, μόνο το 20 % των βιομηχανιών της διαθέτει κατάλληλες εγκαταστάσεις αντιρρύπανσης. Πιστεύω ότι η Ευρωπαϊκή 'Ενωση μπορεί να ασκήσει πίεση στην Τουρκία για να συμμορφωθεί με τις διεθνείς υποχρεώσεις της, όπως το κάνουμε με άλλες χώρες πολύ πιο απομακρυσμένες από την Ευρωπαϊκή 'Ενωση, με χώρες που δεν συνορεύουν καν με την Ευρωπαϊκή 'Ενωση, όπου επιβάλλουμε ρήτρες περιβαλλοντικής προστασίας.

<SPEAKER ID=259 LANGUAGE="DA" NAME="Bjerregaard">
Γνωρίζω ότι έχουν τεθεί πολλές φορές ερωτήσεις επ' αυτού του θέματος εδώ στο Κοινοβούλιο και φοβάμαι ότι δεν έχω τίποτα το καινούργιο να προσθέσω. Συμφωνώ με την κ. Καραμάνου ότι φυσικά και θα χρησιμοποιήσουμε τις δυνατότητες που προσφέρουν οι διεθνείς συμφωνίες, και είναι σαφές ότι οι υποχρεώσεις που περιέχει η Σύμβαση της Βαρκελώνης, φυσικά πρέπει να χρησιμοποιηθούν και στην περίπτωση της Τουρκίας. Οι πληροφορίες μου είναι ότι αυτό ακριβώς θα γίνει, αλλά επ' ευκαιρία αυτής της ερώτησης και των συμπληρωματικών παρατηρήσεων που ακολούθησαν θα ήθελα ακόμη μια φορά να βεβαιώσω ότι θα χρησιμοποιήσουμε τις δυνατότητες που έχουμε στη διάθεσή μας.

<SPEAKER ID=260 NAME="Κακλαμάνης">
Κυρία Επίτροπε, εκτός από το θέμα που σας έθεσε η συνάδελφός μου κυρία Καραμάνου υπάρχουν άλλα δύο προβλήματα σχετικά με το εργοστάσιο αυτό. Το πρώτο είναι ότι οι αντιδραστήρες αυτοί τύπου Καντού, καναδικής προέλευσης, σύμφωνα με απόψεις καναδών επιστημόνων, αλλά και των τούρκων καθηγητών του πανεπιστημίου της Αγκυρας κ.κ. Κιλίκ και Καντιρόγλου, μπορούν με πολύ συγκεκριμένη μέθοδο να εμπλουτίσουν τα πυρηνικά τους κατάλοιπα με πλουτώνιο και να μετατρέψουν αυτό το εργοστάσιο σε εργοστάσιο πυρηνικών όπλων. Αυτό είναι το ένα. Το δεύτερο είναι ότι τόσο η Διεθνής Επιτροπή Πυρηνικής Ενέργειας της Βιέννης όσο και οι αντίστοιχες επιτροπές στον Καναδά και στις Ηνωμένες Πολιτείες της Αμερικής προβαίνουν σε αυστηρή κριτική για την ποιότητα των καναδικών σταθμών Καντού σε ό, τι αφορά την πυρηνική ασφάλεια.
<P>
Πώς είναι δυνατόν η Ευρωπαϊκή 'Ενωση να δίνει χρήματα για να κλείσει το εργοστάσιο στο Τσερνομπίλ και στο Κοσλοντούι και να μην ενδιαφέρεται για πυρηνικούς αντιδραστήρες που ήδη παρουσιάζουν προβλήματα, όπως τονίστηκε και στην Συνδιάσκεψη για το Περιβάλλον στο Κυότο, όπου συμμετείχε και η Ευρώπη, και όπου η Αργεντινή και η Νότια Κορέα, κράτη που έχουν τέτοιους αντιδραστήρες, αποφάσισαν να τους κλείσουν για λόγους ασφαλείας.

<SPEAKER ID=261 NAME="Πρόεδρος">
Σας παρακαλώ να προσαρμόζετε τις ερωτήσεις σας στον χρόνο που διαθέτετε, ειδάλλως αυτό είναι εις βάρος των άλλων ερωτήσεων, οι οποίες δεν θα μπορούν να απαντηθούν προφορικά.
<P>
Κυρία Bjerregaard, έχετε τον λόγο για να απαντήσετε, επίσης με την μεγαλύτερη δυνατή συντομία.

<SPEAKER ID=262 NAME="Bjerregaard">
Μπορώ αντιθέτως να είμαι πολύ σύντομη διότι δεν έχω τίποτα να προσθέσω στην απάντηση που έδωσα πριν από λίγο. Δεν έχω γνώση των ειδικών προβλημάτων που ανέφερε ο συνάδελφος που υπέβαλε την ερώτηση. Δεν έχει προκύψει κάτι από το υλικό που έχω στη διάθεσή μου, οπότε λυπάμαι αλλά δεν μπορώ να υπεισέλθω σε λεπτομέρειες επί των υποβληθεισών ερωτήσεων.

<SPEAKER ID=263 LANGUAGE="DE" NAME="Rόbig">
Κύριε Πρόεδρε, τον περασμένο χρόνο ήμαστε στην Αθήνα με την Επιτροπή Περιβάλλοντος, Δημόσιας Υγείας και Προστασίας των Καταναλωτών. Εκεί υπάρχει μια θαυμάσια εγκατάσταση καθαρισμού λυμάτων, που τώρα βρίσκεται στην δεύτερη φάση κατασκευής. Μπορείτε να μας πληροφορήσετε μέχρι πότε θα έχει ολοκληρωθεί αυτή η δεύτερη φάση;

<SPEAKER ID=264 NAME="Bjerregaard">
Οφείλω να πω ότι ο κ. Rόbig τρέφει μεγάλη πίστη στις ικανότητές μου να γνωρίζω όλα όσα συμβαίνουν στην Ευρωπαϊκή Ένωση. Πρέπει μολαταύτα να πω ότι χωρίς καμία προειδοποίηση είναι αυτονόητο ότι δεν είμαι σε θέση να απαντήσω στην ερώτηση που μου υποβλήθηκε.

<SPEAKER ID=265 NAME="Πρόεδρος">
Ευχαριστώ πολύ, κυρία Επίτροπε.
<P>
Μου έχουν ζητήσει το λόγο για ένα διαδικαστικό θέμα οι κ.κ. McMahon και Eisma.
<P>
Θα σας δώσω τον λόγο σύμφωνα με τον Κανονισμό, αλλά σας θυμίζω πως ο χρόνος που θα χρησιμοποιήσετε θα είναι εις βάρος των άλλων ερωτήσεων, στις οποίες η Επιτροπή δεν θα μπορέσει να απαντήσει παρά μόνον γραπτώς.

<SPEAKER ID=266 LANGUAGE="EN" NAME="McMahon">
Κύριε Πρόεδρε, θα αναφερθώ σε ένα διαδικαστικό θέμα και δεν έχω να απολογηθώ γι' αυτό. Νομίζω ότι θα πρέπει να εφαρμόζεται κάποια δικαιοσύνη στον τρόπο με τον οποίο κάνετε κατανομή του χρόνου ομιλίας. Κάθομαι εδώ για αρκετή ώρα. Ο Επίτροπος κ Παπουτσής χρειάστηκε δώδεκα λεπτά για να απαντήσει στην ερώτηση της κυρίας Garcνa Arias. Ασφαλώς οι Επίτροποι θα πρέπει να μάθουν - μάλιστα αν ελέγξετε τους Κανονισμούς θα το βρείτε αυτό στο παράρτημα ΙΙ, παράγραφος 7 - ότι οι απαντήσεις της Επιτροπής θα πρέπει να είναι σύντομες. Θα υπάρξει κάποια συζήτηση ανάμεσα στις υπηρεσίες και την Επιτροπή; Δίνετε πάντα περιθώριο ομιλίας ενός λεπτού στα μέλη, ενώ επιτρέπετε στους Επιτρόπους να μιλήσουν όσο θέλουν σπαταλώντας, για παράδειγμα, δώδεκα λεπτά. Δεν έχει δοθεί η ευκαιρία σε μέλη, που έχουν θέσει κάποια ζητήματα και κάθισαν εδώ υπομονετικά για να κάνουν ερωτήσεις, να λάβουν κάποιες απαντήσεις στα προβλήματα που απασχολούν τις ευρωπαϊκές εκλογικές τους περιφέρειες.

<SPEAKER ID=267 NAME="Πρόεδρος">
Ευχαριστώ, κύριε McMahon. Λαμβάνω υπόψη την παρατήρησή σας, αλλά σας θυμίζω πως ο κ. Παπουτσής απάντησε παράλληλα σε δύο ερωτήσεις, της κυρίας Garcνa Arias και του κυρίου Izquierdo Collado. Επομένως, αυτά τα δώδεκα λεπτά θα πρέπει να κατανεμηθούν σε δύο ερωτήσεις.
<P>
Ο κ. Eisma έχει τον λόγο για ένα διαδικαστικό θέμα.

<SPEAKER ID=268 LANGUAGE="NL" NAME="Eisma">
Εφόσον οι Έλληνες συνάδελφοι ανησυχούν τόσο για τη μόλυνση εξ αιτίας των μικρών βιομηχανιών στις τουρκικές ακτές του Αιγαίου, τους συμβουλεύω να φροντίσουν να εφαρμοσθούν το γρηγορότερο δυνατόν το πρόγραμμα MEDA καθώς και το χρηματοδοτικό Πρωτόκολλο της Τελειωνακής Ένωσης. Θα έχουμε τότε χρήματα για να βοηθήσουμε την Τουρκία. Ερωτώ τον Επίτροπο: διατίθεται να συμπεριλάβει στο πρόγραμμα MEDA όσο γίνεται περισσότερα έργα για το περιβάλλον;

<SPEAKER ID=269 NAME="Πρόεδρος">
Κύριε Eisma, σας παρακαλώ, σίγουρα μιλούσατε με τον κ. Lindqvist και δεν ακούσατε το πρόβλημα που είχαμε θέσει και έχουμε εξαντλήσει τις σχετικές με την εν λόγω ερώτηση συμπληρωματικές ερωτήσεις. Επομένως, σας παρακαλώ και τους δύο να δίνετε την προσοχή σας και να βοηθάτε την Προεδρία.
<P>
Δεδομένου ότι ο χρόνος αυτού του μέρους έχει λήξει, οι ερωτήσεις αριθ. 71 έως 74θα απαντηθούν γραπτώς.

<SPEAKER ID=270 NAME="Van den Broek">
Απαντώντας στην ερώτηση σας πληροφορώ ότι μέχρι τώρα το Βελιγράδι τήρησε αρνητική στάση απέναντι στην αίτηση της ΕΕ να εγκαταστήσει μια αντιπροσωπεία της στην Πρίστινα. Οι αρχές στο Βελιγράδι είναι της άποψης ότι το ζήτημα του Κοσυφοπεδίου αποτελεί εσωτερική υπόθεση και απορρίπτουν κάθε προσπάθεια της διεθνούς κοινότητας που σκοπεύει στη μείωση της έντασης. Ζητήθηκε επιτακτικά και επανειλημμένα από τον πρόεδρο Μιλόσεβιτς, και εκ μέρους της Ευρωπαϊκής Ένωσης, να προβεί σε θετικό διάλογο με τους Αλβανόφωνους στο Κοσυφοπέδιο για να συμφωνήσουν για ένα βαθμό αυτονομίας.
<P>
Τέτοιος διάλογος αποτελεί έναν από τους όρους που έθεσε η Ευρωπαϊκή Ένωση για την ανάπτυξη των σχέσεών της με την πρώην Γιουγκοσλαβία. Οι εν λόγω όροι διατυπώθηκαν στη λεγόμενη περιφερειακή προσέγγιση και περιλαμβάνουν: τη σωστή διεκπεραίωση των υποχρεώσεων, όπως προκύπτουν από της ειρηνευτικές συμφωνίες Dayton, την ανάπτυξη καλών σχέσεων με τις γειτονικές χώρες, τον σεβασμό των ανθρωπίνων δικαιωμάτων και των δικαιωμάτων των μειονοτήτων, καθώς και την ελευθερία των ΜΜΕ. Εφόσον δεν πληρούνται τα κριτήρια για όλα αυτά, δεν τίθεται θέμα επέκτασης των σχέσεων με την Ευρωπαϊκή Ένωση.
<P>
Οι τελευταίες εκθέσεις που εκπονήθηκαν κατά το τέλος του προηγουμένου έτους για την κατάσταση στη χώρα σχετικά με τους προαναφερομένους όρους είχαν σαν αποτέλεσμα να μην παραταθούν επί του παρόντος οι λεγόμενες αυτόνομες εμπορικές προτιμήσεις. Συνεπώς, δεν υπάρχει ούτε συζήτηση για οποιαδήποτε χρηματοδοτική βοήθεια - στα πλαίσια του προγράμματος PHARE για παράδειγμα.

<SPEAKER ID=271 LANGUAGE="DE" NAME="Posselt">
Κύριε Επίτροπε, πιστεύω ότι τελικά πρέπει να προσπαθήσουμε να ασκήσουμε πίεση στο Βελιγράδι, όπως το κάνουμε και αλλού, γιατί εδώ και χρόνια μας δείχνουν σαν τον "χάρτινο τίγρη» επειδή αντίθετα από τις ΗΠΑ δεν είμαστε ούτε καν σε θέση να ανοίξουμε ένα γραφείο. Αν δεν καταφύγουμε σε κυρώσεις δεν θα μπορέσουμε να επιβάλουμε αυτή την ελάχιστη απαίτηση. Εκτός αυτού, θα ήθελα να πω ότι κατά την γνώμη μου δεν πρόκειται για δικαιώματα μειονοτήτων, αλλά για την αποκατάσταση της αυτονομίας του Κοσσυφοπεδίου, το 90 % οι κάτοικοι του οποίου είναι Αλβανοί. Και εκεί δεν πρόκειται μόνο για ανθρώπινα δικαιώματα αλλά για την άρνηση των στοιχειωδέστερων ανθρωπίνων δικαιωμάτων, πρόκειται για δολοφονίες και βάναυση καταπίεση και κυρίως για το ότι σε λίγο δεν θα είμαστε σε θέση να ανοίξουμε ούτε ένα γραφείο όπου να μπορούν στην ανάγκη να απευθύνονται οι άνθρωποι εκεί. Ως εκ τούτου, είμαστε τελικά συνυπεύθυνοι, αν χυθεί εκεί αίμα.

<SPEAKER ID=272 NAME="Van den Broek">
Για την επίλυση του ζητήματος του Κοσυφοπεδίου, επιβάλλεται ο διάλογος ανάμεσα σε Βελιγράδι και Πρίστινα. Αυτόν τον διάλογο ζήτησε τόσο επιτακτικά η διεθνής κοινότητα από τον Μιλόσεβιτς. Τους περασμένους μήνες ασκήθηκαν διεθνείς πιέσεις για το άνοιγμα διαλόγου. Σας υπενθυμίζω τη γαλλογερμανική πρωτοβουλία. Σας υπενθυμίζω την επιστολή της Ευρωπαϊκής Ένωσης και των Ηνωμένων Πολιτειών προς τον Πρόεδρο Μιλόσεβιτς. Σας υπενθυμίζω τη δήλωση της διάσκεψης PIC στη Βόννη. Σας υπενθυμίζω τη σύσταση, στις 8 του περασμένου Ιανουαρίου, μιας ομάδας εργασίας για το Κοσυφοπέδιο.
<P>
Για τη δημιουργία κλίματος εμπιστοσύνης, ένα μεγάλο βήμα μπροστά θα αποτελούσε η υλοποίηση της συμφωνίας για την εκπαίδευση που συνάφτηκε στο παρελθόν ανάμεσα στο Βελιγράδι και την Πρίστινα. Η Επιτροπή διατίθεται να βοηθήσει στην υλοποίηση της συμφωνίας, εν ανάγκη και με υλική υποστήριξη.
<P>
Δεν διατηρούμε ιδιαίτερες σχέσεις με το Βελιγράδι, οπότε είναι πολύ δύσκολο να μιλήσουμε για κυρώσεις. Την τελευταία φορά, δεν ανανεώθηκαν οι αυτόνομες εμπορικές προτιμήσεις. Ποιές άλλες πιέσεις να ασκήσουμε άραγε εκτός από τις πρωτοβουλίες που ήδη λάβαμε; Αυτό δεν σημαίνει ότι δεν συμφωνώ απόλυτα με τον κ. Posselt ότι η κατάσταση στο Κοσυφοπέδιο είναι εκρηκτική και ότι πολύ εύκολα μπορεί να ξεσπάσει εκεί ανοικτή σύγκρουση. Ασφαλώς πρέπει να κάνουμε ό, τι μπορούμε για να συμβάλουμε στην αποφυγή τέτοιων καταστάσεων και να σκεπτόμαστε συνεχώς πώς να το επιτύχουμε. Ο δρόμος μας δεν είναι εύκολος. Και αυτό ισχύει διπλά επειδή ο Μιλόσεβιτς ακόμη δεν έχει εκπληρώσει τους όρους της έκθεσης Gonzales. Ερευνούμε συνεχώς αν πληρούνται αυτοί οι όροι και βάσει των συμπερασμάτων μας, απορρίπτεται η σύναψη στενοτέρων σχέσεων με τη Γιουγκοσλαβία.
<P>
Τέλος, τον προσεχή Μάρτιο - τον άλλο μήνα δηλαδή - η Επιτροπή θα υποβάλει ξανά μια έκθεση στο Συμβούλιο με μια αξιολόγηση της κατάστασης και των εξελίξεων στις πρώην Γιουγκοσλαβικές Δημοκρατίες. Βάσει της έκθεσης θα μελετηθεί και πάλι αν μπορούν να ληφθούν περαιτέρω μέτρα, είτε μέτρα ενθάρρυνσης, είτε μέτρα κυρώσεων. Τότε θα συζητήσουμε επίσης για την κατάσταση στην Κροατία, την κατάσταση στη Βοσνία και θα δούμε τότε τί θα κάνουμε. Επαναλαμβάνω ότι η απάντησή μου δεν αποτελεί κατά κανέναν τρόπο υποβάθμιση της ανησυχίας που εξέφρασε ο κ. Posselt τόσο δικαιολογημένα.

<SPEAKER ID=273 LANGUAGE="DE" NAME="Habsburg-Lothringen">
Κύριε Επίτροπε, θα ήθελα να πω κατ' αρχήν ότι είμαι πολύ χαρούμενος που είπατε ότι πρέπει να καταφύγουμε σε όλα τα μέσα για να κάνουμε κάτι για το Κοσσυφοπέδιο, αλλά ότι ασφαλώς είμαστε κάπως περιορισμένοι όσον αφορά τα μέσα.
<P>
Πιστεύω ότι αν κοιτάξει κανείς την κατάσταση στην Αλβανία και δει πόσο οξύνεται εκεί η κατάσταση, ασφαλώς δεν είναι μια περίπτωση που πείθει για την βελτίωση της κατάστασης στο Κοσσυφοπέδιο. Εκεί η κατάσταση οξύνεται ολοένα και περισσότερο με το σοσιαλιστικό καθεστώς που έχει κάποιες φασιστικές τάσεις και αρχίζει να γίνεται κάπως προβληματικό. Βλέπετε σ' αυτό κάποια συνάφεια και τί μπορούμε να κάνουμε προς αυτήν την κατεύθυνση;
<P>
Το δεύτερο ερώτημα θα ήταν: αν πράγματι θέλαμε να ανοίξουμε ένα γραφείο στο Κοσσυφοπέδιο - και υπάρχει πράγματι αυτή η απόφαση και βούληση - και αν προς το παρόν δεν μπορούμε να το ανοίξουμε στην Πρίστινα, θα υπάρχει υπό όρους η δυνατότητα, να ανοίξει το γραφείο αυτό προσωρινά τουλάχιστον εδώ, και να μεταφερθεί αργότερα στην Πρίστινα όταν θα είναι δυνατή η μεταφορά του, ώστε να υπάρχει τουλάχιστον ένα γραφείο, ώστε να βρίσκεται στο Κοσσυφοπέδιο ένας συνομιλητής με τους Αλβανούς και κάποιος που να ενδιαφέρεται άμεσα για τα συμφέροντά τους;

<SPEAKER ID=274 LANGUAGE="NL" NAME="Van den Broek">
Δεν νομίζω ότι ο κ. Habsburg αξιολογεί δίκαια τις προθέσεις της αλβανικής κυβέρνησης, ιδίως όταν πρόκειται για τη σημερινή κατάσταση στο Κοσυφοπέδιο. Η αλβανική κυβέρνηση δεν δίνει καμία λαβή, πιστέυω, για την υπόθεση ότι αυτονομιστικά ή βίαια στοιχεία στο Κοσυφοπέδιο ενθαρρύνονται από τα Τίρανα. Το αντίθετο συμβαίνει. Κατά τις συζητήσεις μας με τους Αλβανούς και με τον Πρωθυπουργό τους, προέκυψε σαφώς ότι αισθάνονται συνυπεύθυνοι για την επιτυχία των προσπαθειών να αποφευχθεί η έκρηξη στο Κοσυφοπέδιο. Ότι βλέπουν με λύπη το Βελιγράδι να απορρίπτει στην πράξη κάθε μορφή διαλόγου με την Πρίστινα, είναι βέβαια αυτονόητο.
<P>
Ως προς το γραφείο στην Πρίστινα, υποδεχόμαστε στις Βρυξέλλες τακτικά εκπροσώπους από το Κοσυφοπέδιο. Ομολογώ ότι δεν βλέπω ποιό σκοπό θα μπορούσε να πληροί η εγκατάσταση τέτοιου γραφείου στις Βρυξέλλες. Το θέμα είναι να δίνουμε το παρόν επί τόπου, ώστε να μπορέσουμε πιο εύκολα να διοργανώσουμε διμερή προγράμματα. Αλλά με λιγότερη ή περισσότερη αυτονομία, το Κοσυφοπέδιο είναι και παραμένει μέρος της Δημοκρατίας της Γιουγκοσλαβίας. Αυτό σημαίνει ότι για την εκπόνηση προγραμμάτων, χρειαζόμαστε τουλάχιστον την ανοχή του Βελιγραδίου.

<SPEAKER ID=275 NAME="Πρόεδρος">
Ερώτηση αριθ. 76 της κ. Αγγέλας Κοκκόλα (Η-0011/98):
<P>
Θέμα: Eγκατάσταση πυρηνικού εργοστασίου στην Τουρκία
<P>
Η Τουρκία ετοιμάζεται να εγκαταστήσει πυρηνικούς αντιδραστήρες ηλεκτρικής ενέργειας στην Περιοχή Ακουγιού (Akkuyu), μόλις 477 χλμ. από την Ρόδο και 150 χλμ. από την Λευκωσία. Η κατασκευή αυτή παρουσιάζει μεγάλο κίνδυνο για την Νοτιοανατολική Ευρώπη και τη Δυτική Ασία λόγω της υψηλής σεισμικότητας της περιοχής, αλλά και λόγω της φοράς των αερίων ρευμάτων. Περιττό να σημειωθεί η πρόκληση μεγάλου περιβαλλοντικοκύ κινδύνου. Σημειώνεται επίσης ότι η μονάδα αυτή θα καλύπτει μόλις το 2 % της ηλεκτρικής ενέργειας που έχει ανάγκη η χώρα αυτή.
<P>
Ζητείται λοιπόν η άμεση παρέμβαση της Ευρωπαϊκής Επιτροπής αφού η εγκατάσταση αυτών των αντιδραστήρων επιβαρύνει περιβαντολλογικά κράτος μέλος της Ευρωπαϊκής Ένωσης, όπως επίσης και κράτος υπό ένταξη (Κύπρος).
<P>
Ερωτάται επίσης η Επιτροπή τι προτίθεται να κάνει για την θεσμοθέτηση κανόνων, όσον αφορά το εμπόριο της πυρηνικής τεχνολογίας.

<SPEAKER ID=276 NAME="Van den Broek">
Η εγκατάσταση μιας μονάδας στο Ακουγιού στην Τουρκία εξαρτάται από την απόφαση κυριάρχου κράτους και η Επιτροπή δεν έχει επιρροή στην λήψη αυτής της απόφασης. Οι εγκαταστάσεις βρίσκονται εκτός κοινοτικού εδάφους, οπότε και δεν ισχύουν οι κοινοτικές προδιαγραφές. Η Τουρκία δεν ζήτησε άλλωστε από την Κοινότητα οικονομική ενίσχυση για το έργο. Οι τουρκικές αρχές προκήρυξαν διεθνή διαγωνισμό για την ανάθεση της κατασκευής της μονάδας, ο οποίος έληξε στις 15 Οκτωβρίου. Τώρα η Τουρκία μελετά τις προσφορές των διαφόρων ομίλων και ο Τούρκος Υπουργός Ενέργειας ανακοίνωσε ότι η τελική επιλογή θα γίνει τον Απρίλιο του 1998. Από τα στοιχεία που συγκέντρωσε η Επιτροπή, προκύπτει ότι οι τουρκικές αρχές διάλεξαν το Ακουγιού μετά από ενδελεχή μελέτη από εξειδικευμένα τμήματα τουρκικών πανεπιστημίων, μια έρευνα που επικεντρώθηκε ιδίως σε σεισμολογικές, γεωλογικές και οικολογικές πτυχές. Μια αξιολόγηση της ασφάλειας της πυρηνικής μονάδας μπορεί να γίνει μόνον όταν οι τουρκικές αρχές κάνουν την επιλογή τους από τις διαφόρες προσφορές, ώστε να γνωρίζουμε ποια τεχνολογία θα χρησιμοποιηθεί.

<SPEAKER ID=277 NAME="Κοκκόλα">
Κύριε Επίτροπε, λυπάμαι πάρα πολύ, αλλά όση ευγένεια και αν επιστρατεύσω, δεν μπορώ να πω ότι με ικανοποίησε η απάντησή σας. Είναι δυνατόν να συζητούμε για την Τουρκία, που εμείς θέλουμε να έλθει, να φθάσει στο επίπεδο να έλθει στην Ευρωπαϊκή 'Ενωση, και να λέμε ότι δεν μπορεί η Ευρωπαϊκή Επιτροπή να κάνει μία παρέμβαση σε μία χώρα όπως η Τουρκία, όταν δημιουργεί ένα πυρηνικό αντιδραστήρα ο οποίος θα προκαλέσει τόσο μεγάλο κακό όχι μόνον στην Ελλάδα, όπως είπε ο φίλος κ. Eisma. Σ'αυτό κάνει λάθος. Η βλάβη που θα προκληθεί θα προκληθεί στην νοτιοανατολική περιοχή της Ευρώπης και θα φθάσει και στην Ασία. Ας μην ξεχνάμε το Κοσλοντούι και ας μην ξεχνάμε τα χημικά όπλα ενός επικειμένου πολέμου στο Ιράκ, που θα φθάσουν, δυστυχώς, έως το Αιγαίο.
<P>
Θέλω να συμπληρώσω εδώ ότι δεν με ικανοποίησε ούτε η απάντηση της κ. Bjerregaard, διότι ακόμη και στην Τουρκία, όπου ξέρουμε πόσο καταπιεσμένα είναι τα ανθρώπινα δικαιώματα, έχουν ξεσηκωθεί οι οικολογικές οργανώσεις και διαμαρτύρονται για την εξαφάνιση πολλών ειδών, όπως η φώκια monachus-monachus και άλλα.

<SPEAKER ID=278 LANGUAGE="NL" NAME="Van den Broek">
Εν συντομία, κύριε Πρόεδρε, διότι κατά βάθος δεν είναι δυνατόν να απαντήσουμε σε αυτή την ερώτηση εφόσον δεν γνωρίζουμε ακόμα τί είδους μονάδα θα δημιουργηθεί. Δεν υπάρχει απαγόρευση για την κατασκευή πυρηνικών μονάδων, ούτε για τις χώρες που επιζητούν την ένταξή τους στην Ευρωπαϊκή Ένωση. Οπότε είναι κάπως πρόωρο να διακυρήξουμε το βέτο μας για ένα έργο για το οποίο δεν ξέρουμε ακόμα τίποτα. Επιπλέον, η Ευρωπαϊκή Ένωση δεν έχει καμία δικαιοδοσία, το επαναλαμβάνω, να επηρεάσει έμπρακτα την κατασκευή της πυρηνικής μονάδας. Αποτελεί απόφαση της τουρκικής κυβέρνησης. Εντούτοις, όταν θα πληροφορηθούμε περισσότερα, και εφόσον υπάρχουν τότε ανησυχητικά στοιχεία, είμαστε πρόθυμοι να το αναφέρουμε κατά τις τακτικές μας επαφές με την Τουρκία.

<SPEAKER ID=279 NAME="Πρόεδρος">
Ευχαριστώ πολύ, κύριε Επίτροπε.
<P>
Δεδομένου ότι έληξε ο χρόνος της Ώρας των Ερωτήσεων προς την Επιτροπή, οι ερωτήσεις αριθ. 77 έως 144 θα απαντηθούν γραπτώς.
<P>
Ευχαριστώ τις υπηρεσίες της συνεδρίασης της ολομέλειας και τους διερμηνείς για την υπομονή τους εφόσον η συνεδρίαση διήρκησε λίγα λεπτά περισσότερο από τον προβλεπόμενο χρόνο.
<P>
Η Ώρα των Ερωτήσεων προς την Επιτροπή έληξε.
<P>
(Η συνεδρίαση διακοπείσα στις 19.10 συνεχίζεται στις 21.00) .

<CHAPTER ID=10>
Aτμoσφαιρική ρύπανση από τις εκπομπές των οχημάτων με κινητήρα - Ποιότητα της  βενζίνης και του ντήζελ (συνέχεια)
<SPEAKER ID=280 NAME="Πρόεδρος">
Η ημερήσια διάταξη προβλέπει τη συνέχιση της κοινής συζήτησης για την ατμοσφαιρική ρύπανση από τις εκπομπές των οχημάτων με κινητήρα.

<SPEAKER ID=281 NAME="Tamino">
Κύριε Πρόεδρε, κατ' αρχάς πρέπει να ομολογήσω ότι από την παρέμβαση των Επιτρόπων σχημάτισα την εντύπωση ότι δυστυχώς, σε ό, τι αφορά τις εν λόγω οδηγίες, παρατηρείται ελάχιστη διάθεση για διάλογο μεταξύ της Επιτροπής και του Συμβουλίου, αφενός, και του Κοινοβουλίου, αφετέρου. Συνεπώς, δεν εντοπίζουμε, δυστυχώς, τα ανοίγματα που ελπίζαμε. Από την άλλη μεριά, όμως, πιστεύω - όπως έχει ήδη αναφερθεί - ότι ο μεγάλος αριθμός θανάτων και οι σοβαρές ζημίες που προκαλεί η ατμοσφαιρική ρύπανση, η οποία οφείλεται σε μεγάλο βαθμό στην κυκλοφορία των αυτοκινήτων - σε ό, τι αφορά τις ζημίες, αναφερόμαστε στην όξινη βροχή - απαιτούν τη λήψη σαφών αποφάσεων σε σύντομο χρονικό διάστημα, ακόμη και αν εμείς είμαστε πεπεισμένοι ότι η ανάληψη δράσης σε θέματα βενζίνης και ντήζελ, καθώς και η δράση σε θέματα οχημάτων, δεν συνιστούν τη μοναδική λύση του προβλήματος.
<P>
Ουσιαστικά, θα ήταν απαραίτητες άλλες πρωτοβουλίες, όπως η εισαγωγή νέων καυσίμων, η εφαρμογή νεωτεριστικών συστημάτων μεταφοράς, αλλά - και κυρίως - η προώθηση των μέσων μαζικής μεταφοράς, στρέφοντας το επιβατικό κοινό και τα εμπορεύματα προς λιγότερο ρυπογόνα μεταφορικά μέσα: όλα αυτά τα στοιχεία δεν έχουν σχέση με το εν λόγω μέτρο, αλλά, αν δεν ληφθούν υπόψη, δύσκολα θα επιτευχθεί ο στόχος.
<P>
Σε ό, τι αφορά τις δύο υπό εξέταση οδηγίες, οι Πράσινοι συμμερίζονται βεβαίως τα προβλήματα που τέθηκαν από τους εισηγητές και τις λύσεις που πρότειναν στις εκθέσεις τους. Ειδικότερα, υποστηρίζουμε ότι πρέπει να μειωθεί το επίπεδο θειούχων ενώσεων στη βενζίνη, να περιοριστούν σε μη επικίνδυνα επίπεδα οι περιεκτικότητες σε αρωματικές και πολυαρωματικές ενώσεις, να εξαλειφθεί εντελώς ο μόλυβδος και, σε ό, τι αφορά τα συστήματα εξοπλισμού των αυτοκινήτων, να εφαρμοστεί ένα σύστημα ασφάλειας διαγνωστικού εξοπλισμού στο εσωτερικό όλων των μέσων μεταφοράς.
<P>
Βεβαίως, δεν πρέπει να υποστηριχθεί ότι τα μέτρα που πρέπει να ληφθούν μέχρι το 2000 είναι πολύ κοντινά, ώστε να τα μεταθέσουμε στο 2005 και να ισχυριστούμε στη συνέχεια ότι δεν είναι υποχρεωτικά: ή είναι υποχρεωτικά ή δεν έχουν κανένα νόημα!

<SPEAKER ID=282 LANGUAGE="ES" NAME="Gonzαlez Αlvarez">
Κύριε Πρόεδρε, απόψε μιλούσαμε για την Σύνοδο Κορυφής του Κιότο και για τις εκπομπές CO2 . Η συζήτηση που θα έχουμε τώρα έχει μεγάλη σχέση με όσα συζητούσαμε σήμερα το απόγευμα. Όντως, στην ανακοίνωση της Επιτροπής στα τέλη του 1997 σχετικά με την Σύνοδο Κορυφής του Κιότο γίνεται αναφορά σε εκείνους τους τομείς που παράγουν περισσότερο CO2 - το οποίο είναι ένα από τα πιο επικίνδυνα αέρια θερμοκηπίου - και λέγεται σαφώς πως αν δεν ληφθούν μέτρα, το 2010 θα αυξηθεί κατά 31 % η συμμετοχή των μεταφορών στις εκπομπές CO2 . Επομένως, τώρα θα μιλήσουμε για αυτό.
<P>
Εκτιμώ ότι η εστίαση του εισηγητή είναι επιτυχημένη. Προβλέπει τη λήψη σφαιρικώς ολοκληρωμένων μέτρων, δηλαδή, δράση όχι μόνο σχετικά με την χρήση περισσότερο προηγμένων τεχνικών κατασκευής κινητήρων, αλλά δράση σχετικά με μια καλύτερη ποιότητα καυσίμων, δράση σε πεδία όπως ο έλεγχος των οχημάτων, δράση σε τομείς όπως η περαιτέρω προώθηση των δημοσίων μέσων μεταφοράς - δεν υπάρχει σημαντική δράση σε αυτόν τον τομέα - να λαμβάνονται υπόψη τα διευρωπαϊκά δίκτυα μεταφορών, τα εναλλακτικά καύσιμα. Προτείνει, δηλαδή, τη λήψη μιας σειράς ολοκληρωμένων μέτρων, τα οποία είναι πολύ σημαντικό να λαμβάνονται υπόψη.
<P>
Επίσης αναφέρεται στην έκθεση πως η ποιότητα των καυσίμων θα έχει άμεσα αποτελέσματα αν τεθεί σε εφαρμογή - πέρα από τις ίδιες τις προόδους στην κατασκευή κινητήρων - γιατί θα επηρεάσει όλον τον ευρωπαϊκό στόλο των αυτοκινήτων, γιατί, όπως πολύ σωστά είπε ο εισηγητής, υπάρχουν χώρες - όπως η δική μου, η Ισπανία - που έχει έναν πολύ απαρχαιωμένο στόλο αυτοκινήτων, και θα κοστίσει πολύ για να ανανεωθεί.
<P>
Και όντως, κύριε Πρόεδρε, κατά την γνώμη μου αυτό το Κοινοβούλιο θα χρειαστεί αύριο μια σαφή πλειοψηφία για να εγκρίνει τις συγκεκριμένες εκθέσεις, και το Κοινοβούλιο θα έχει μεγαλύτερη δυνατότητα συζήτησης σε αυτή τη διαδικασία συναπόφασης αν έχει μια σταθερή και σαφή θέση, όπως αυτή που εγκρίθηκε στην Επιτροπή Περιβάλλοντος, Δημόσιας Υγείας και Προστασίας των Καταναλωτών.

<SPEAKER ID=283 LANGUAGE="NL" NAME="Blokland">
Κύριε Πρόεδρε, το πρόγραμμα Auto-Oil πλησιάζει στην ολοκλήρωσή του. Εφόσον από τώρα καθορισθούν για το έτος 2005 δεσμευτικές προδιαγραφές, ξεκαθαρίζονται τα πράγματα για τη βιομηχανία. Σε αυτό το σημείο συμφωνώ απόλυτα με τους δύο εισηγητές. Οι δεσμευτικές προδιαγραφές για το 2005, τόσο για τα οχήματα όσο και για τα καύσιμά τους, συνιστούν μια απόλυτη ανάγκη. Θα χρειαστούν μεγάλες επενδύσεις, αλλά από τεχνικής άποψης όλα αυτά είναι εφικτά και επιβάλλονται για την ποιότητα της ατμόσφαιρας.
<P>
Μόνο για το θέμα του καταλύτη για τα οξείδια του αζώτου χρειάζεται ακόμη λίγη υπομονή. Η τροπολογία αριθ. 28 προβλέπει τη μείωση της περιεκτικότητας σε θείο μέχρι κατά 100 ppm από το έτος 2000, και αυτό μου φαίνεται εφικτό. Όταν θα έχουμε καταλήξει στην παραγωγή του νέου καταλύτη, πρέπει οπωσδήποτε να είναι διαθέσιμα και τα καύσιμα με μειωμένη περιεκτικότητα σε θείο.
<P>
Υποστηρίζω ολόψυχα τις τροπολογίες για τα συστήματα διάγνωσης εντός των οχημάτων και για την κρύα εκκίνηση. Τάσσομαι επίσης υπέρ ενός ελέγχου αντοχής μετά από δέκα χρόνια.
<P>
Στο μέτωπο των απαιτήσεων για τις εκπομπές CO2 , κάτι κινείται, αν και τα νέα δεν είναι πάντα θετικά. Τώρα που μειώθηκαν αισθητά οι εκπομπές πολύ ρυπογόνων ουσιών, είναι καιρός πια να καταπιαστούμε πιο δραστήρια με τη μείωση της κατανάλωσης καυσίμων γενικώς. Ιδίως εφόσον διαπιστώθηκε πλέον ότι, με μικρές τεχνολογικές βελτιώσεις, επιτυγχάνεται σημαντική εξοικονόμηση καυσίμων. Αναφέρω ενδεικτικά το αυτοκίνητο με σφόνδυλο, με το οποίο επιτυγχάνεται μείωση κατά 20 %. Αναφέρω ακόμη την κατασκευή αυτοκινήτων 5 λίτρων. Σκέπτεται ο Επίτροπος να εκπονήσει εδώ δεσμευτική νομοθεσία σε ευρωπαϊκό επίπεδο; Κατά τη γνώμη μας, έφθασε πια η ώρα. Τότε θα μπορούσαν να γίνουν εφικτές οι συμφωνίες του Κιότο.

<SPEAKER ID=284 NAME="Amadeo">
Κύριε Πρόεδρε, στις αρχές της προσεχούς χιλιετίας θα εφαρμοστεί επιτέλους μια πολιτική για τις ευρωπαϊκές οδικές μεταφορές, που θα εστιάζεται στον αγώνα για τα προβλήματα της ατμοσφαιρικής ρύπανσης που οφείλεται στην οδική κυκλοφορία, και αν έπρεπε να εκτιμήσουμε την αποτελεσματικότητά τους, λαμβάνοντας υπόψη τον μεγάλο αριθμό των προβλεπομενων μέτρων, θα έπρεπε βεβαίως να είμαστε κάτι περισσότερο από αισιόδοξοι.
<P>
Το κοινό πρόγραμμα της εκτελεστικής αρχής, καθώς και της αυτοκινητοβιομηχανίας και της πετρελαιοβιομηχανίας της ΕΕ, το Auto-Oil, χάραξε μια άμεση στρατηγική για τη μείωση των εκπομπών αερίων των μηχανοκίνητων οχημάτων, με σκοπό να βελτιωθεί η ποιότητα του αέρα, καθορίζοντας δύο προθεσμίες: το 2000 και το 2005, δύο ημερομηνίες μεταξύ των οποίων πρέπει να έχει καθοριστεί η ποιότητα των καυσίμων και οι οριακές τιμές των εκπομπών. Από την ενασχόλησή μας με τις δύο υπό εξέταση εκθέσεις των βουλευτών Hautala και Lange, μεταξύ των σημαντικών σημείων όλου του προγράμματος Auto-Oil, διαβλέπουμε μια λεπτή αντίφαση ανάμεσα στο γεγονός ότι η βελτίωση της ποιότητας των καυσίμων θα καθορίσει άμεσες συνέπειες τόσο στα καινούρια οχήματα όσο και στα παλαιότερα, και στο γεγονός ότι ο καθορισμός οριακών τιμών και η βελτίωση των κινητήρων θα έπρεπε να αφορά, αντιθέτως, μόνο τα καινούρια οχήματα.
<P>
Θεωρούμε ότι πρέπει να θέσουμε τρία ζητήματα: πρώτον, να συνδεθεί ο σεβασμός για το περιβάλλον με τον σεβασμό για την εργασία και την έρευνα στον εν λόγω τομέα· δεύτερον, να καθοριστεί οπωσδήποτε εντός του 2005 το οριστικό καθεστώς· τρίτον, να παγιωθεί ρητώς η αρχή "ο ρυπαίνων πληρώνει», προβλέποντας φορολογικές απαλλαγές σε όποιον επενδύει με σκοπό να βελτιώσει την ποιότητα. Είναι δίκαιο να πριμοδοτούνται οι φορείς που ασχολούνται με την έρευνα και επενδύουν μεγάλα ποσά για τη δημιουργία προϊόντος που να συμφωνεί με τις προδιαγραφές και να είναι λιγότερο ρυπογόνο.
<P>
Σύμφωνα με την άποψή μας, η εμπορία της βενζίνης που περιέχει μόλυβδο θα έπρεπε να απαγορεύεται σε όλα τα κράτη μέλη ήδη από το 2000, αν εξαιρέσουμε τα οικονομικά προβλήματα που θα μπορούσε να προκαλέσει η απαγόρευση, τα οποία, κατά την άποψή μας, θα είναι δυνατόν να προλάβουμε, αν παρέμβουμε αμέσως, για ορισμένο χρόνο. Εν πάση περιπτώσει, πρέπει να επανεξετάσουμε την απόφαση του Συμβουλίου που ορίζει υποχρεωτικές τιμές εντός του 2000 και ενδεικτικές τιμές εντός του 2005.
<P>
Σε ό, τι αφορά το καύσιμο ντήζελ, ας υιοθετήσουμε την πρόταση του Προέδρου της PSA Citroλn-Peugeot, που ανακοίνωσε προσφάτως τη δυνατότητα να χρησιμοποιήσει βιοκαύσιμα χωρίς προσθετο κόστος για την αυτοκινητοβιομηχανία, κυρίως το dister, ένα καύσιμο με υψηλές προδιαγραφές περιβαλλοντικής προστασίας.
<P>
Ο καλύτερος σχεδιασμός των κινητήρων, ο καλύτερος τεχνικός έλεγχος, οι συχνότεροι έλεγχοι και η στροφή προς νέους τύπους καυσίμων, παράλληλα με την προσεκτικότερη διαχείριση της κυκλοφορίας και των δημόσιων μέσων μεταφοράς, είναι επίσης σημαντικά στοιχεία στην εκστρατεία για τη μείωση των εκπομπών. Εκτιμούμε, άλλωστε, ότι μια ολόκληρη σειρά νέων τεχνολογιών θα μπορούσε να τεθεί σε εφαρμογή για να καταπολεμήσει αποτελεσματικά τη ρύπανση: αναφέρομαι, παραδείγματος χάρη, στον εξοπλισμό διαγνωστικών συστημάτων εντός των αυτοκινήτων. Θεωρούμε ότι είναι σημαντικό να βελτιώσουμε την οδηγία σχετικά με τις εκπομπές CO2 που οφείλονται στα αυτοκίνητα οχήματα, η οποία βρίσκεται πλέον σε αδιέξοδο, παράλληλα με την πρόταση εφαρμογής ενός συστήματος φορολογικών κινήτρων, που δεν πρέπει ωστόσο να σηματοδοτήσουν νέα φορολογία, αλλά έναν έλεγχο και μια αποτελεσματικότερη επαλήθευση εκείνων που ήδη υπάρχουν.

<SPEAKER ID=285 LANGUAGE="ES" NAME="Dνez de Rivera Icaza">
Κύριε Πρόεδρε, όλοι οι πολίτες - και όχι άλλοι ναι και άλλοι όχι - έχουν δικαίωμα να αναπνέουν καθαρό αέρα και να προστατεύεται η υγεία τους. Αυτό το κριτήριο και η αύξηση της ατμοσφαιρικής ρύπανσης οφειλόμενη στο διπλό σύστημα των καυσίμων που χρησιμοποιούνται από τα οχήματα ώθησαν το Κοινοβούλιο να ψηφίσει, σε πρώτη ανάγνωση και με απόλυτη πλειοψηφία, την τροποποίηση αυτής της οδηγίας για τη βελτίωση της ποιότητας του αέρα που αναπνέουμε. Δεν χωράει αμφιβολία πως το δικαίωμα στην υγεία, το οποίο συμπεριλαμβάνεται στην Συνθήκη του Αμστερνταμ, και η θέση του Ευρωπαϊκού Κοινοβουλίου βρήκαν απήχηση στο Συμβούλιο, παρ' ότι αυτή η απήχηση είναι ανεπαρκής, εφόσον πρόκειται για κάποιες οριακές αξίες απλώς ενδεικτικές.
<P>
Από όσα λέγονται, δεν αμφιβάλλουμε πως, όπως συνέβη ήδη στον τομέα των αυτοκινήτων οχημάτων, κάποιες πετροχημικές επιχειρήσεις, παρά την ανελέητη πίεση στην οποία μας έχουν υποβάλει, θα προβούν στις απαραίτητες επενδύσεις για να προσφέρουν καύσιμα καλύτερης ποιότητας όταν αυτό απαιτείται για την υγεία των μετόχων και των πελατών τους, οι οποίοι, επ' ευκαιρία, είναι επίσης πολίτες.
<P>
Θα ήταν σοβαρό να τεθούν τα ιδιωτικά συμφέροντα υπεράνω της ποιότητας του αέρα που αναπνέουμε, ιδίως μετά τη Σύνοδο Κορυφής του Κιότο. Όλοι διαπιστώνουμε την ανησυχητική αύξηση της ατμοσφαιρικής ρύπανσης στα πολεοδομικά συγκροτήματα: επιπλέον, σε πόλεις όπως το Παρίσι, η Αθήνα ή η Μπολώνια υπήρξε ανάγκη για σποραδική επιβολή απαγόρευσης της κυκλοφορίας για την επίλυση αυτού του σοβαρού προβλήματος που αφορά την υγεία, και κάποιες πόλεις - και θέλω να το τονίσω αυτό - ανήκουν στο νότιο τμήμα της Ένωσης.
<P>
Εγώ, με την υπευθυνότητά μου και σύμφωνα με το άρθρο 2 του Κανονισμού που λέει ότι: "Οι βουλευτές του Ευρωπαϊκού Κοινοβουλίου ασκούν την εντολή τους ελευθέρως και δεν δεσμεύονται από οδηγίες ούτε από εντολές», θα ψηφίσω υπέρ της έκθεσης της κυρίας Hautala, δηλαδή υπέρ της υγείας και του περιβάλλοντος.

<SPEAKER ID=286 LANGUAGE="DE" NAME="Schnellhardt">
Κύριε Πρόεδρε, κυρίες και κύριοι, κυρία Επίτροπε, δυστυχώς ο Επίτροπος κ. Bangemann έχει ήδη φύγει, αλλά δεν θέλω να εκπλαγεί πολύ αργότερα, κατά την διαδικασία συναλλαγής. Δεν θα επαναφέρουμε τις παλιές τροπολογίες, αντίθετα, έχουμε μετακινηθεί κι εμείς, όπως το Συμβούλιο απομακρύνθηκε από την Επιτροπή. Πιστεύω ότι αυτό είναι ένα καλό σημάδι για τη διαδικασία συναλλαγής.
<P>
Οι προσπάθειες για μείωση των εκπομπών ρύπων των μηχανοκίνητων οχημάτων δεν είναι κάτι νέο. Στο θέμα αυτό, έχει σημειωθεί τα τελευταία χρόνια μεγάλη πρόοδος, που όμως δεν αρκεί. Χρειάζονται σύνθετα μέτρα, προκειμένου να εξασφαλισθεί και στο μέλλον μία χωρίς περιορισμούς κινητικότητα - θέλω να αναφερθώ ειδικά σ' αυτό - μια κινητικότητα του πολίτη. Γι' αυτό, το πρόγραμμα Auto-Oil είναι ευπρόσδεκτο. Το θέμα είναι αφενός να βελτιωθεί η τεχνολογία των οχημάτων όσο περισσότερο γίνεται, ώστε να μειωθούν οι ρύποι, από την άλλη δε να βελτιωθεί η ποιότητα των καυσίμων, έτσι ώστε να μην είναι δυνατή η δημιουργία ρύπων ή να μειωθεί η τιμή τους, και να μην εμποδιστεί η εισαγωγή σύγχρονης τεχνολογίας κινητήρων.
<P>
Αυτό επιτεύχθηκε για πρώτη φορά με το πρόγραμμα ορυκτελαίων αυτοκινήτων, είναι δε λυπηρό το ότι η αρχική σύμπραξη της βιομηχανίας παραγωγής ορυκτελαίων και της αυτοκινητοβιομηχανίας τερματίστηκε με την υποβολή του σχεδίου της Επιτροπής, γιατί βασικά θα ήταν εξαιρετικά σημαντική η συνεργασία αυτών των δύο ευρωπαϊκών κλάδων της βιομηχανίας, όταν πρόκειται για την επίτευξη ή τη διατήρηση της ανταγωνιστικότητας της ευρωπαϊκής βιομηχανίας. Απαιτούνται νομοθετικά μέτρα, προκειμένου να σημειωθεί πρόοδος.
<P>
Είναι, ουσιαστικά, πασίγνωστο ότι χρειάζονται βελτιωμένα καύσιμα για να μειωθούν οι εκπομπές ρύπων των οχημάτων που υπάρχουν σήμερα, καθώς και για να καταστεί μελλοντικά εφικτή η εφαρμογή τεχνολογιών κινητήρων που να εξοικονομούν καύσιμα. Το Σώμα είχε σαφώς λάβει την ανάλογη θέση κατά την πρώτη ανάγνωση. Αντιθέτως, είναι εντελώς ακατανόητη η στάση μιας μερίδας της ευρωπαϊκής πετρελαιοβιομηχανίας, η οποία ανθίσταται με κάθε μέσον σε ουσιώδεις βελτιώσεις των καυσίμων οχημάτων. Παραπέμπει στο ότι το κόστος είναι γι' αυτήν υψηλό, ενώ τα πλεονεκτήματα για το περιβάλλον είναι λίγα. Και τα δύο δεν ευσταθούν! Σύμφωνα με πρόσφατους υπολογισμούς, τα έξοδα για την αποθείωση των καυσίμων, καθώς και για άλλα μέτρα, δεν είναι καθόλου τόσο υψηλά, όσο είχε υποτεθεί αρχικά. Αλλωστε, έτσι κι αλλιώς αυτά μεταφέρονται στον καταναλωτή.
<P>
Θέλω να πω μια φορά για ποιο πράγμα μιλάμε. Μιλάμε για μόλις 0, 004 Ecu ανά λίτρο όσον αφορά τη βενζίνη και 0, 009 Ecu ανά λίτρο όσον αφορά το ντήζελ, αν πάρουμε ως αφετηρία τις αυστηρές τιμές της πρώτης ανάγνωσης. Και το όφελος για το περιβάλλον; Είναι οπωσδήποτε πολύ μεγάλο. Ένας ευρωπαίος κατασκευαστής αυτοκινήτων πέρασε τα οχήματά του από έλεγχο στην Καλιφόρνια, όπου υπάρχουν ήδη στην αγορά καύσιμα που πλησιάζουν τις οριακές τιμές. Κατά τον έλεγχο διαπιστώθηκε μείωση των εκπομπών υδρογονανθράκων κατά περίπου 40 % και οξειδίων του αζώτου κατά περίπου 30 %. Αυτό εγώ το θεωρώ σημαντικό όφελος για το περιβάλλον.
<P>
Επίσης, δεν είναι σωστό να απειλούμε, σε συσχετισμό με το πρόγραμμα Auto-Oil, με κλείσιμο των διυλιστηρίων. Μία νέα μελέτη της Επιτροπής αποδεικνύει και πάλι αυτό που έτσι κι αλλιώς είναι γνωστό στους κύκλους των ειδικών: στην Ευρώπη, έχουμε υπερπαραγωγή των διυλιστηρίων. Εδώ υπάρχει ένα διαρθρωτικό πρόβλημα. Αυτόν τον καιρό, η πετρελαιοβιομηχανία κάνει επενδύσεις εκτός Ευρώπης. Η απαίτηση να υπάρχουν καθαρά καύσιμα, θα έφερνε αυτές τις επενδύσεις και πάλι πίσω και θα διασφάλιζε την ανταγωνιστικότητα του κλάδου στην Ευρώπη. Ακριβώς αυτό, όμως, ουσιαστικά θέλουμε να επιτύχουμε επιτέλους κάποτε!
<P>
Παρ' όλα αυτά, όμως, εγκρίνω απόλυτα τον παρόντα συμβιβασμό, έστω κι αν υπολείπεται κατά πολύ των όσων είχαν αποφασιστεί κατά την πρώτη ανάγνωση. Αυτό αφορά ιδιαίτερα τις τιμές για το έτος 2005 και τον δεσμευτικό χαρακτήρα τους. Ο κ. Florenz το είπε ήδη σήμερα: η βιομηχανία πρέπει να κάνει επενδύσεις. Αυτό το γνωρίζουμε. Πρέπει να επενδύσει χρήματα. Ας της εξασφαλίσουμε, τότε, ότι τα χρήματα αυτά έχουν επενδυθεί σωστά, αντί να την αφήνουμε να επενδύει για το 2000 και μετά να παρουσιάζουμε εντελώς διαφορετικές τιμές, οπότε η επένδυση καθίσταται μάταιη. Δεν μπορούμε να συμμετάσχουμε σε κάτι τέτοιο. Ως Κοινοβούλιο, τουλάχιστον, δεν σκοπεύουμε να το κάνουμε.
<P>
Βέβαια, πρέπει επίσης να πω ότι, φυσικά, από τεχνικής άποψης θα ήταν εφικτά ακόμη περισσότερα από όσα προτείνουμε εδώ. Το μέλλον θα δείξει εάν οι νομικοί όροι-πλαίσιο επαρκούν για την πραγματοποίηση όσων είναι αναγκαία και εφικτά. Αν αυτό δεν συμβαίνει, η παρούσα έκθεση αφήνει περιθώρια για μία εκ των υστέρων βελτίωση. Αυτό ίσως θα έπρεπε να το εκλάβετε ως προειδοποίηση.

<SPEAKER ID=287 LANGUAGE="EN" NAME="Crowley">
Κύριε Πρόεδρε, σας ευχαριστώ και καλωσορίζω τον Επίτροπο. Θέλω να ευχαριστήσω και τους δύο πρακτικογράφους για τη συμβολή τους σε αυτό το σημαντικό θέμα. Θέλω επίσης να δηλώσω το ενδιαφέρον μου για το συγκεκριμένο θέμα, εφόσον το μοναδικό διυλιστήριο πετρελαίου της Ιρλανδίας βρίσκεται στην εκλογική περιφέρεια του Munster, στην οποία είμαι υποψήφιος, στην κομητεία του Cork, απ' όπου κατάγομαι. Οι ανησυχίες των ανθρώπων της περιοχής όσον αφορά τις προτάσεις που διατυπώθηκαν είναι πολύ σοβαρές. Ωστόσο, θα ήθελα να επισημάνω ορισμένα πράγματα.
<P>
Πρώτον, οφείλουμε σαφώς - και πιστεύω πως βρίσκω σύμφωνα όλα τα μέλη αυτού του Κοινοβουλίου - να δημιουργήσουμε το καλύτερο δυνατό περιβάλλον για κάθε έναν από τους πολίτες μας, προκειμένου να τους εξασφαλίσουμε το δικαίωμα να είναι υγιείς και να αισθάνονται ασφαλείς. Όλες μας οι ενέργειες πρέπει να έχουν ως στόχο την ανεύρεση των καλύτερων μεθόδων για την υλοποίηση των ιδεών μας.
<P>
Δεύρερον, έχουμε επίσης το καθήκον να εγγυηθούμε για το εργασιακό περιβάλλον τη δυνατότητα ανταγωνισμού και ευρέσεως εργασίας στο πλαίσιο της Κοινότητάς μας και να εξασφαλίσουμε την πρόσβαση στους χώρους αυτούς, στο βαθμό που αυτό είναι δυνατό. Εξετάζοντας κάποιες από τις προτάσεις που έχουν διατυπωθεί σχετικά με τις μέγιστες επιτρεπόμενες τιμές, σύμφωνα με τα πορίσματα των εκθέσεων, αν πάρουμε ως παράδειγμα την Ιρλανδία, η ποιότητα του ατμοσφαιρικού αέρα στο Δουβλίνο, την πρωτεύουσα, εγγίζει τα όρια που θέτει η έκθεση. Ο ατμοσφαιρικός αέρας στην πόλη του Cork - από την οποία κατάγομαι - είναι καλύτερος απ' αυτόν του Δουβλίνου κατά ένα ποσοστό 50 % και στην υπόλοιπη Ιρλανδία, την επαρχιακή Ιρλανδία όπως την αποκαλούμε, είναι ακόμη καλύτερος κατά 10 %.
<P>
Η επιβολή μίας ευρωπαϊκής οδηγίας και μίας πανευρωπαϊκής νομοθεσίας θα έχει σίγουρα επίπτωση στις περιοχές αυτές, εφόσον οι βουλευτές έχουν ήδη παραδεχθεί ότι κάτι τέτοιο ενέχει τον παράγοντα του κόστους: το κόστος που θα επιβληθεί απευθείας στον καταναλωτή και το κόστος που θα επηρεάσει τη βιομηχανική παραγωγή μας καθώς και τον ανταγωνισμό. Προκειμένου να ξεπεραστεί αυτό, οι βουλευτές πρότειναν την εισαγωγή ενθαρρυντικών διαφοροποιημένων φορολογικών κινήτρων και ούτω καθεξής. Πώς συνδυάζεται αυτό με την ιδέα της ενιαίας αγοράς; Για να μη μακρηγορώ, θα ήθελα να πω ότι αύριο θα καταψηφίσω τις εκθέσεις και ελπίζω ότι συμβιβαζόμενοι μπορούμε να καταλήξουμε σε μία λογικότερη πρόταση.

<SPEAKER ID=288 LANGUAGE="FI" NAME="Seppδnen">
Αξιότιμε κύριε Πρόεδρε, όλος ο σημερινός τρόπος ζωής της μίας χρήσης συνιστά απειλή για της μελλοντικές γενιές και η συνεχώς αυξανόμενη χρήση των αυτοκινήτων αποτελεί μία από τις μεγαλύτερες απειλές για την ατμόσφαιρα. Οι εκπομπές από την κίνηση των οχημάτων με κινητήρα πρέπει να καταπολεμηθούν με όλους τους δυνατούς τρόπους. Πρέπει να βελτιωθεί η κατάσταση στην πηγή των εκπομπών, δηλαδή πρέπει να εκσυγχρονίσουμε τους κινητήρες των αυτοκινήτων. Πρέπει να βελτιώσουμε την ποιότητα των καυσίμων στα αυτοκίνητα. Είναι σημαντικό να αναπυχθούν λειτουργικοί καταλύτες και για το ντήζελ και να βελτιωθεί η ποιότητα του ντήζελ.
<P>
Η ευρωπαϊκή πετρελαιοβιομηχανία εκπροσωπεί τον παλιό καπιταλισμό των καμινάδων, ο οποίος βασίζεται στην εκμετάλλευση των ανθρώπων, στην εκμετάλλευση της φύσης και στην καταστροφή του περιβάλλοντος. Η πετρελαιοβιομηχανία, αν και όχι όλες οι εταιρείες, τίθεται κατά του περιορισμού των εκπομπών, με την αιτιολογία πως αυτό απαιτεί νέες επενδύσεις. Η βιομηχανία αντιδρά σαν να αναγκαζόταν η ίδια να πληρώσει για τις νέες επενδύσεις. Παρ' όλα αυτά, γνωρίζουμε όλοι πως οι επενδύσεις πληρώνονται πάντοτε από τους καταναλωτές. Ο ρυπαίνων επιβάλλεται να πληρώσει. Στην προκειμένη περίπτωση, αυτό θα γινόταν με μια πολύ μικρή αύξηση της τιμής των καυσίμων. Εάν ο ρυπαίνων δεν πληρώσει, θα πληρώσουν οι άνθρωποι που θα αρρωστήσουν. Μόνον εάν η ευρωπαϊκή πετρελαιοβιομηχανία δεν είναι ανταγωνιστική, δεν θα καταφέρει να μεταφέρει τα έξοδα των επενδύσεων στις τιμές. Η αποστολή του Ευρωπαϊκού Κοινοβουλίου δεν είναι να συναινέσει στη διατήρηση της πετρελαιοβιομηχανίας, επιδοτώντας την για την ποιότητα των καυσίμων. Μια πετρελαιοβιομηχανία η οποία δεν μπορεί να πουλήσει τα προϊόντα της παρά μόνο με το τίμημα της ρύπανσης της φύσης, αξίζει να χρεοκοπήσει.
<P>
Αξιότιμε κύριε Πρόεδρε, θεωρώ πολύ σημαντική την έγκριση των εκθέσεων του κ. Lange και της κ. Hautala. Έχει σημασία για τη βελτίωση της ποιότητας της ατμόσφαιρας.

<SPEAKER ID=289 LANGUAGE="DA" NAME="Sandbζk">
Κύριε Πρόεδρε, είναι πολύ σημαντικό να έχουμε υπόψη μας ότι το πρόγραμμα Auto-Oil κατ' ουσίαν έχει να κάνει με τη βελτίωση του περιβάλλοντος και της υγείας των ανθρώπων. Πολλές έρευνες έχουν δείξει ότι η ατμοσφαιρική ρύπανση έχει επιπτώσεις στην ανθρώπινη υγεία. Υπάρχει μάλιστα άμεση σχέση μεταξύ της αυξανόμενης θνησιμότητας και της ατμοσφαιρικής ρύπανσης που προκαλείται από την κίνηση οχημάτων. Αυτές οι έρευνες δείχνουν με τρομερή σαφήνεια ότι πρέπει να τεθούν ξεκάθαρα όρια στις εκπομπές των αυτοκινήτων, και ότι πρέπει να καθοριστούν ξεκάθαρες προδιαγραφές για την ποιότητα της βενζίνης. Ως εκ τούτου, είναι σημαντικό οι τιμές να έχουν δεσμευτικό και όχι ενδεικτικό χαρακτήρα. Μόνο μέσω αυστηρών προδιαγραφών καθίσταται ρεαλιστικό να πετύχουμε την επιθυμητή ποιότητα της ατμόσφαιρας. Για τους ίδιους λόγους είναι σημαντικό να περιορίσουμε τις ρυθμίσεις παρέκκλισης που θα περιέχουν οι προδιαγραφές στις απολύτως απαραίτητες περιπτώσεις. Αυτό φυσικά δεν σημαίνει ότι πρέπει να αγνοηθούν οι οικονομικές πτυχές. Η νέα τεχνολογία και τα υψηλότερα πρότυπα συνδέονται με το μεγαλύτερο κόστος, αλλά κατ' αρχάς είναι σημαντικό να εξετάσουμε όλα τα σχετικά μεγέθη. Η σχέση κόστους-ωφέλειας δεν μπορεί αφ' εαυτή να αποτελέσει βάση αποφάσεων για τα μεμονωμένα μέτρα. Πρέπει να εκτιμήσουμε εν συνόλω τα κόστη σε σχέση με τη βελτίωση και την εξοικονόμηση που αφορούν την κοινωνία. Γι' αυτό συμφωνώ απολύτως οι προτάσεις οδηγίας να περιέχουν λύσεις που είναι καλύτερες για τους πολίτες και την υγεία των πολιτών, όπως και για την οικονομία.
<P>
Εξάλλου, η πείρα από την Καλιφόρνια δείχνει ότι οι υπολογισμοί της Επιτροπής υπερεκτιμούν το κόστος που σχετίζεται με τις νέες απαιτήσεις για την ποιότητα της βενζίνης και των ορίων εκπομπών. Είμαι της γνώμης ότι δημιουργείται ενθαρρυντικό κλίμα για εισαγωγή καινοτομιών όταν τίθενται απαιτήσεις στη βιομηχανία. Ελπίζουμε πως η συγκεκριμένη οδηγία θα λειτουργήσει κατά τρόπο ώστε να διεγείρει το ενδιαφέρον της βιομηχανίας να αναπτύξει περισσότερο τα οχήματα που λειτουργούν με ανανεώσιμες μορφές ενέργειας. Υποστηρίζω ένθερμα λοιπόν την κοινή θέση του Συμβουλίου με όλες τις τροπολογίες που έχει εγκρίνει η Επιτροπή Περιβάλλοντος.

<SPEAKER ID=290 LANGUAGE="DE" NAME="Kronberger">
Κύριε Πρόεδρε, οι εκθέσεις της κ. Hautala και του κ. Lange ασφαλώς αποτελούν εδώ στο Σώμα μία ιδιαίτερα ευνοϊκή στιγμή για το μέλλον του περιβάλλοντος. Αυτό που εκ πρώτης όψεως φαίνεται να είναι ένας περιορισμός για την αυτοκινητοβιομηχανία, είναι στην πραγματικότητα μία μεγάλη ευκαιρία. Το ίδιο αποδείχθηκε και ως προς τον καταλύτη, για τον οποίο αρχικά λεγόταν ότι θα αποτελέσει το τέλος της αυτοκινητοβιομηχανίας. Στην πραγματικότητα υπήρξε μια τεχνολογική πρόοδος.
<P>
Με την εμμονή της στις παλιές της θέσεις, η Επιτροπή φράζει η ίδια τον δρόμο προς έναν εποικοδομητικό διάλογο. Η ευκαιρία αυτή θα ήταν σημαντική. Έτσι, το αυτοκίνητο παραμένει ο υπ' αριθμόν ένα εχθρός του περιβάλλοντος. Η συζήτηση για τις δαπάνες της οδικής κυκλοφορίας θα πρέπει να εντατικοποιηθεί. Το Κοινοβούλιο πρότεινε μία λύση, που δυστυχώς δεν έγινε αποδεκτή. Σε μια αντιπαράθεση δεν θα υπάρξουν νικητές. Δεν θα νικήσει ούτε το περιβάλλον, ούτε η αυτοκινητοβιομηχανία, ούτε και η πετρελαϊκή βιομηχανία. Θα υπάρχουν μόνο χαμένοι, κι αυτό είναι πολύ λυπηρό. Ενώ το Κοινοβούλιο αύριο ασφαλώς θα περάσει το τεστ του, η Επιτροπή κατά τη γνώμη μου έχει ήδη αποτύχει στο δικό της τεστ.

<SPEAKER ID=291 LANGUAGE="FR" NAME="Lienemann">
Κύριε Πρόεδρε, το Κοινοβούλιο είχε κάνει τη σωστή επιλογή κατά την πρώτη ανάγνωση. Έδωσε τη δυνατότητα να εξελιχθεί σημαντικά η θέση της Επιτροπής, εφόσον το Συμβούλιο κάνει ήδη πιο ευνοϊκές προτάσεις. Είναι βέβαια δυνατόν να προχωρήσει περισσότερο, και αυτό αναμένουν οι πολίτες μας. Κάθε μέρα βλέπουμε στις εφημερίδες ότι η ρύπανση των πόλεων αυξάνει και ότι το φαινόμενο θερμοκηπίου μας απειλεί. Εγγράφεται πλέον στη συλλογική συνείδηση το γεγονός ότι μπορούμε να χρησιμοποιήσουμε την τεχνολογική πρόοδο για να επιλύσουμε αυτά τα προβλήματα του πολιτισμού και της ποιότητας ζωής και υγείας των πολιτών μας.
<P>
Κατά συνέπεια, είναι θεμελιώδες να καθορίσουμε περιοριστικά πρότυπα για το 2005 που να είναι αυστηρά, γιατί αυτό θα αποτελέσει ένα πλεονέκτημα για την αυτοκινητοβιομηχανία.. Βέβαια, οι κατασκευαστές διστάζουν λίγο, θα πρέπει όμως να καταλάβουν ότι η αξιοπιστία του αυτοκινήτου συνίσταται ακριβώς στη δυνατότητα επίτευξης προτύπων απόλυτα συμβατών με τις προσδοκίες μας. Είναι ακόμη πιο σημαντικό γιατί το ευρωπαϊκό εμπόριο αυτοκινήτων διανύει μια δύσκολη περίοδο, δηλαδή την ανανέωση του στόλου. Μόνο τα καθαρά αυτοκίνητα, μόνο τα ασφαλή αυτοκίνητα θα μπορούν να νομιμοποιήσουν την ανανέωση του αυτοκινητιστικού στόλου, δηλαδή τη νέα ώθηση της απασχόλησης σε αυτό τον τομέα.
<P>
Γνωρίζουμε επίσης ότι το θέμα του παλαιού στόλου, που έχει ήδη τεθεί από πολλούς συναδέλφους, είναι σημαντικό. Από αυτή την άποψη, οι προσπάθειες που απαιτούνται εκ μέρους της πετρελαιοβιομηχανίας είναι απαραίτητες γιατί ο παλαιός στόλος παραμένει σημαντικός, ευελπιστώ όμως ότι η Ευρώπη θα θέσει επίσης το ερώτημα του πώς θα μπορούσαμε να επισπεύσουμε την απόσυρση των παλαιών αυτοκινήτων, τα οποία ανήκουν συχνά σε χαμηλά οικονομικά στρώματα.. Χρειάζεται μια κοινοτική στρατηγική για την επίσπευση αυτής της μετατροπής του παλαιού στόλου.
<P>
Τέλος, το περιβάλλον δεν είναι εχθρός της απασχόλησης: αυτή η εξέλιξη των αυτοκινήτων είναι μια ευκαιρία για την αυτοκινητοβιομηχανία! Όσο για τις εταιρείες πετρελαίου που μας εκβιάζουν με τα διυλιστήρια, έχουν κερδίσει τα τελευταία χρόνια αξιοσημείωτα κέρδη, που θα πρέπει να επανεπενδύσουν για να εκσυγχρονίσουν τη βιομηχανία τους, ώστε να ανταποκριθούν στο κοινό συμφέρον. Ας μην κρύβονται λοιπόν πίσω από το περιβαλλοντικό ζήτημα για να δικαιολογήσουν τις μονάδες που έκλεισαν, κάτι που θα είχε προκύψει ούτως ή άλλως, όποιες και αν είναι οι επιλογές μας σήμερα...

<SPEAKER ID=292 LANGUAGE="SV" NAME="Virgin">
Κύριε Πρόεδρε, εμείς στο Κοινοβούλιο μπορούμε με χαρά να διαπιστώσουμε ότι το Συμβούλιο έχει καταστήσει αυστηρότερη, σε ουσιαστικά σημεία, την αρχική πρόταση της Επιτροπής και προσανατολίστηκε προς τη θέση του Κοινοβουλίου. Σε αντάλλαγμα, η πλειοψηφία της Επιτροπής Περιβάλλοντος στήριξε τις τροπολογίες της εισηγήτριας κ. Hautala σε ό, τι αφορά τα καύσιμα. Αυτές οι αλλαγές ήταν συνετές, λαμβάνοντας υπόψη το σύντομο χρονικό διάστημα που απομένει έως την υλοποίηση, το έτος 2000.
<P>
Είναι σημαντικό να δοθούν κίνητρα για την τεχνολογική εξέλιξη προς περισσότερο προωθημένη τεχνολογία καθαρισμού καυσαερίων και κινητήρες που να καταναλώνουν λιγότερα καύσιμα, με το να δίνονται εγγυήσεις για πρόσβαση σε καύσιμα με πολύ χαμηλές περιεκτικότητες σε θείο έως το έτος 2005. Πέραν αυτού, θα έχουμε κατά την μεταβατική περίοδο μία ουσιαστική βελτίωση όσον αφορά τις εκπομπές εκ των παλαιοτέρων οχημάτων. Είναι απλούστατα ένας συντομότερος δρόμος προς την καλύτερη ποιότητα της ατμόσφαιρας. Από την άλλη πλευρά, νομίζω ότι η Επιτροπή Περιβάλλοντος πήγε πολύ μακριά όσον αφορά τις αρωματικές ενώσεις στην βενζίνη το έτος 2000. Νομίζω ότι το Συμβούλιο τηρεί εδώ μια περισσότερο ρεαλιστική στάση.
<P>
Σε έναν μεγάλο αριθμό σύγχρονων διυλιστηρίων επικρατεί διαμάχη μεταξύ προδιαγραφών θείου και προδιαγραφών αρωματικών ενώσεων. Από περιβαλλοντικής άποψης, οι προδιαγραφές θείου είναι πολύ σημαντικότερες, γι' αυτό πρέπει να τους δοθεί προτεραιότητα. Πέραν αυτού, η σύγχρονη τεχνολογία των καταλυτών περιορίζει τις αρωματικές ενώσεις.
<P>
Είναι επίσης σημαντικό να επιτραπεί στα κράτη μέλη να προηγηθούν και να έχουν το δικαίωμα να χρησιμοποιήσουν οικονομικά κατευθυντήρια μέσα για τη βελτίωση του περιβάλλοντος. Σε μεγάλο τμήμα της Σουηδίας χρησιμοποιείται ένα καύσιμο που πληροί τις προδιαγραφές που τίθενται για το έτος 2005· μπορώ να εγγυηθώ ότι, όπου έχει χρησιμοποιηθεί αυτό το καύσιμο, το περιβάλλον έχει αναβαθμιστεί σημαντικά. Περαιτέρω, είναι εύκολο να χρησιμοποιηθούν οικονομικά κατευθυντήρια μέσα και να παρεμποδιστεί το να χρησιμοποιηθούν κατά τρόπο που αποβαίνει εις βάρος του ανταγωνισμού.
<P>
Τέλος, είναι ευχάριστη η διαπίστωση ότι η εξέλιξη προς αυτοκίνητα με μηδενικές εκπομπές προχωράει τόσο γρήγορα. Μπορούμε να τα διακρίνουμε όχι μόνο σαν ένα όραμα, αλλά όντως σαν μία πραγματικότητα.

<SPEAKER ID=293 LANGUAGE="FR" NAME="Buffetaut">
Κύριε Πρόεδρε, το Ευρωπαϊκό Κοινοβούλιο καλείται να αποφανθεί αύριο σχετικά με δύο προτάσεις οδηγίας των οποίων η διακύβευση είναι σημαντική, τόσο σε περιβαλλοντικό επίπεδο όσο σε βιομηχανικό επίπεδο και στο επίπεδο της απασχόλησης.
<P>
Η θέση μας θα πρέπει λοιπόν να χαρακτηρίζεται από μια σωστή ισορροπία μεταξύ της επιθυμίας βελτίωσης της ποιότητας του αέρα, της προώθησης νέων τεχνολογιών, αλλά και της διασφάλισης της ανταγωνιστικότητας και της απασχόλησης στις ευρωπαϊκές αυτοκινητοβιομηχανίες και τις πετρελαιοβιομηχανίες.
<P>
Πρόκειται για τετραγωνισμό του κύκλου, θα μου πείτε, θα ήθελα όμως να κάνω κάποιες παρατηρήσεις: πρώτον, θα πρέπει να δοθεί η δυνατότητα λογικών προθεσμιών στις βιομηχανίες για να προσαρμοσθούν στα νέα πρότυπα. Ύστερα, θα πρέπει να λάβουμε υπόψη μας κατά πόσο μια επιβάρυνση που θα υπερέβαινε το αναγκαίο, δεν θα είχε ως αποτέλεσμα τις ακριβώς αντίθετες επιπτώσεις από αυτές που επιδιώκουμε, κυρίως το να ακριβύνουν τα αυτοκίνητα, προκαλώντας κατ' αυτό τον τρόπο τη γήρανση του στόλου των αυτοκινήτων, την επιδείνωση της ρύπανσης του περιβάλλοντος, την αύξηση των κινδύνων όσον αφορά την ασφάλεια και τις οικονομικές δυσχέρειες των κατασκευαστών.
<P>
Η θέση του Συμβουλίου έδειχνε να έχει προοδεύσει σε σχέση με τη θέση της Επιτροπής. Το Κοινοβούλιο επιθυμεί αυστηρότερα πρότυπα. Μερικά από αυτά μπορούν να γίνουν αποδεκτά από το Συμβούλιο, από ό, τι φαίνεται. Είναι λοιπόν δυνατόν να βρεθεί μια ικανοποιητική ισορροπία που να μην είναι μαξιμαλιστική και που να αποδεικνύει ότι το Κοινοβούλιό μας ξέρει να αναλαμβάνει τις ευθύνες του, τόσο στο περιβαλλοντικό επίπεδο, όσο και στο επίπεδο της βιομηχανίας.

<SPEAKER ID=294 LANGUAGE="PT" NAME="Apolinαrio">
Κύριε Πρόεδρε, εδώ και πολύ καιρό, το πλαίσιο της παρούσας συζήτησης έχει καθορισθεί από επιχειρήματα οικονομικής φύσης. Η πετρελαϊκή βιομηχανία, αφενός, με εντελώς διαφορετικούς τεχνικούς και χρηματοοικονομικούς όρους λειτουργίας ανάμεσα στις χώρες του Νότου και του Βορρά και, αφετέρου, η αυτοκινητοβιομηχανία, μας έχουν επιβάλει τη λογική τους.
<P>
Όσο για μας, προτιμούμε να επικεντρώσουμε τον προβληματισμό μας στις περιβαλλοντικές πτυχές και σε εκείνες που αφορούν τη δημόσια υγεία. Η ποιότητα του αέρα είναι απαραίτητη για τη δημόσια υγεία: το 7 έως 10 % των αναπνευστικών νόσων των παιδιών και το 19 % των κρουσμάτων πνευμονικής ανεπάρκειας, μεταξύ άλλων, οφείλονται στην ατμοσφαιρική ρύπανση. Έχει αποδειχθεί ότι μια υπερβολική περιεκτικότητα του ατμοσφαιρικού αέρα σε σωματίδια που περιέχουν μόλυβδο, έχει επιπτώσεις στον δείκτη νοημοσύνης των παιδιών.
<P>
Ως αντίδραση στην ατμοσφαιρική ρύπανση, σε ορισμένες ευρωπαϊκές πρωτεύουσες επιβάλλονται περιορισμοί ταχύτητας στα αυτοκίνητα και, σε κάποιες περιπτώσεις, απαγορεύεται η κυκλοφορία των αυτοκινήτων. Από την πλευρά μας, θέλουμε να εκφράσουμε την υποστήριξή μας στη θέση της Επιτροπής Περιβάλλοντος, επειδή το συγκεκριμένο πρόβλημα εμφανίζεται επίσης στις χώρες της Νότιας Ευρώπης. Αλλά θα επιθυμούσαμε, κυρίως, να επικεντρώσουμε την προσοχή μας σε τρία ζητήματα:
<P>
Πρώτα απ' όλα, στην καταπολέμηση της μολυβδούχου βενζίνης. Επείγει να τελειώνουμε μια και καλή με τη βενζίνη με μόλυβδο. Η Ένωση και τα κράτη μέλη θα πρέπει να ξεκινήσουν μια ευρεία εκστρατεία ενημέρωσης των πολιτών σχετικά με τα περιβαλλοντικά πλεονεκτήματα της αμόλυβδης βενζίνης.
<P>
Κατά δεύτερον, τασσόμαστε υπέρ της θέσπισης υποχρεωτικών τιμών εκπομπών για το έτος 2005, σε αντίθεση με την άποψη του Συμβουλίου και της πετρελαϊκής βιομηχανίας, επειδή πρόκειται για το μοναδικό τρόπο να δεσμεύσουμε σοβαρά τη βιομηχανία να συνάψει ένα περιβαλλοντικό συμβόλαιο με όλη τη κοινωνία.
<P>
Τέλος, φρονούμε ότι ο ρόλος του Κοινοβουλίου, τόσο σήμερα όσο και κατά την πρώτη ανάγνωση, είναι να "ανεβάσει τη μίζα» σε σχέση με την αρχική πρόταση, θέτοντας το ζήτημα των ανωτάτων ορίων των εκπομπών θείου στο τραπέζι των διαπραγματεύσεων με το Συμβούλιο, στο πλαίσιο της διαδικασίας συνδιαλλαγής, επειδή αναγνωρίζουμε ότι υπάρχουν περιπτώσεις, όπως της Πορτογαλίας, όπου η απουσία επενδύσεων περιβαλλοντικής φύσεως στον τομέα οδήγησε στην αναβολή μεταρρυθμίσεων, οι οποίες σήμερα καθίστανται απαραίτητες.

<SPEAKER ID=295 LANGUAGE="PT" NAME="Pimenta">
Κύριε Πρόεδρε, βρισκόμαστε σήμερα αντιμέτωποι με μια πρόκληση. Είτε το Κοινοβούλιο θα σταθεί ικανό να αναλάβει με συνέπεια την υπόθεση της προστασίας της δημόσιας υγείας και του περιβάλλοντος, εμμένοντας στις τιμές που ανταποκρίνονται στην ποιότητα των καυσίμων και στην απαίτηση για βελτίωση της τεχνολογίας που εφαρμόζεται στα αυτοκίνητα οχήματα, μια θέση που προβάλλουν οι εκθέσεις Hautala και Lange και που εγκρίθηκε στους κόλπους της Επιτροπής Περιβάλλοντος, είτε θα υποκύψουμε στις πολλαπλές πιέσεις που δεχόμαστε από τους εμπλεκόμενους οικονομικούς τομείς.
<P>
Δεν θέτω καθόλου σε αμφισβήτηση το γεγονός ότι αυτό που σήμερα ζητούμε προϋποθέτει, από πλευράς της πετρελαϊκής βιομηχανίας και της αυτοκινητοβιομηχανίας, αυξημένες χρηματοδοτικές και ερευνητικές προσπάθειες.
<P>
Αυτό που κανείς δεν μπορεί να αμφισβητήσει, είναι το ότι η ατμοσφαιρική ρύπανση στις πόλεις μας - συμπεριλαμβανομένων της Λισαβόνας και του Πόρτο - αγγίζει πολύ συχνά οριακές τιμές οι οποίες είναι επικίνδυνες για τη δημόσια υγεία, και το ότι, σύμφωνα με πρόσφατες μελέτες, απεδείχθη ότι η περιεκτικότητα σε μόλυβδο στο αίμα των παιδιών, στις ζώνες κινδύνου και στα αστικά κέντρα, υπερβαίνει τα αποδεκτά όρια. Είναι πέραν κάθε αμφιβολίας ότι τα σωματίδια, το βενζόλιο, καθώς και άλλοι ρύποι που προέρχονται από την καύση στους κινητήρες των οχημάτων είναι ισχυρές καρκινογόνες ουσίες.
<P>
Χρειαζόμαστε, επομένως, καλύτερα αυτοκίνητα και καλύτερα καύσιμα, για τον πρόσθετο λόγο ότι η διατήρηση της σημερινής περιεκτικότητας σε θείο στη βενζίνη και στο πετρέλαιο ντήζελ δεν επιτρέπει την εισαγωγή ουσιαστικών τεχνολογικών βελτιώσεων, είτε όσον αφορά την προώθηση μιας νέας γενιάς καταλυτών είτε μιας νέας γενιάς κινητήρων, όπως είναι λόγου χάρη οι βενζινοκινητήρες άμεσης έγχυσης, με αισθητή μείωση της κατανάλωσης, που μπορεί να είναι πάνω από 25 % στην κυκλοφορία μέσα στην πόλη. Μικρότερη κατανάλωση θα συνεπάγεται λιγότερα έξοδα για τους καταναλωτές, μείωση της ρύπανσης και λιγότερες εκπομπές διοξειδίου του άνθρακα, το αέριο που ευθύνεται περισσότερο για τις κλιματικές μεταβολές. Αρα, το συνεπαγόμενο κόστος της κυκλοφορίας του κάθε αυτοκινήτου, που ανέρχεται σε 1.000 δολάρια ετησίως, και το κόστος των 1.800 δολαρίων για κάθε ντιζελοκίνητο όχημα, θα μπορούσε ελαττωθεί χάρη στην τεχνολογική εξέλιξη καλύτερων οχημάτων, με μειωμένη κατανάλωση καυσίμων.
<P>
Πρέπει επίσης να υπογραμμίσουμε ότι η χρήση βελτιωμένων καυσίμων θα έχει ως άμεσο αποτέλεσμα τη μείωση της ρύπανσης, μιας και ακόμη και τα σημερινά οχήματα θα λειτουργούν καλύτερα και θα εκπέμπουν λιγότερα αέρια.
<P>
Η ύπαρξη των ειδικών περιπτώσεων της CEPSA, της REPSOL και της PETROGAL δεν σημαίνει ότι πρέπει να υποχρεώσουμε όλους τους Ευρωπαίους, και ιδιαίτερα τους Ισπανούς και τους Πορτογάλους, να συνεχίσουν να αναπνέουν μολυσμένο αέρα, θέτοντας σε κίνδυνο την υγεία όλων. Αν οι συγκεκριμένες επιχειρήσεις αντιμετωπίζουν ειδικά προβλήματα, είναι αρμοδιότητα των αντίστοιχων κυβερνήσεων να διαπραγματευθούν με αυτές τη σύναψη συμφωνιών-πλαισίων - "convenants» - όπου θα προβλέπονται χρονοδιαγράμματα και μηχανισμοί. Ως βουλευτής, είμαι στη διάθεση του καθενός για να εξετάσω, με ανοιχτό πνεύμα, κάθε ενδεχόμενη αίτηση παρέκκλισης. Εκεί όμως που δεν υπαναχωρώ, είναι στην υποστήριξη των εκθέσεων Hautala και Lange, οι οποίες αποτελούν το μοναδικό όπλο που διαθέτουμε για να επιτύχουμε μια συνδιαλλαγή προς την κατεύθυνση της δημοκρατικής διατράνωσης των θέσεων αυτού του Κοινοβουλίου, με στόχο την προάσπιση των δικαιωμάτων των πολιτών της Ευρώπης.

<SPEAKER ID=296 LANGUAGE="FI" NAME="Myller">
Αξιότιμε κύριε Πρόεδρε, παρ' όλο που σωστά και αιτιολογημένα επιδιώκεται να περιοριστούν με τη βοήθεια του κυκλοφοριακού και του περιφερειακού σχεδιασμού οι ανάγκες κυκλοφορίας, και ειδικότερα της κυκλοφορίας των αυτοκινήτων, η πικρή αλήθεια είναι όμως πως θα αυξηθεί η ποσότητα των αυτοκινήτων στην Ευρώπη και ειδικά σε παγκόσμια κλίμακα. Αυτό σημαίνει πως ο κίνδυνος για την ήδη ευάλωτη φύση και για την υγεία του ανθρώπου θα αυξηθεί. Με αυτά τα δεδομένα, το πρόγραμμα Auto-Oil είναι ευπρόσδεκτο.
<P>
Κατά τη συζήτηση σε πρώτη ανάγνωση, το Ευρωπαϊκό Κοινοβούλιο πήρε σαφώς μια πιο προοδευτική θέση σχετικά με τους στόχους για τις εκπομπές των αερίων εξάτμισης μέχρι το 2000 και το 2005. Μόνον οι δεσμευτικοί στόχοι για τις εκπομπές έχουν σημασία. Οι συστάσεις του Συμβουλίου δεν δημιουργούν αρκετές πιέσεις για την ευρωπαϊκή πετρελαιοβιομηχανία, προκειμένου να αναπτύξει καλύτερα και καθαρότερα προϊόντα με την βοήθεια της εξελισσόμενης τεχνολογίας. Επίσης, το Συμβούλιο δεν έχει ακόμη κατανοήσει την δύναμη των φορολογικών κινήτρων, δηλαδή της φορολογικής διαφοροποίησης, με την οποία ενθαρρύνονται οι καταναλωτές να διαλέξουν καλύτερης ποιότητας καύσιμα. Υπάρχουν όμως ήδη θετικές εμπειρίες με αυτό το πρότυπο. Όπου έχει χρησιμοποιηθεί, υπήρξαν καλά αποτελέσματα σε γρήγορο χρονικό διάστημα.
<P>
Η απασχόληση είναι μια λέξη κλειδί στην Ευρώπη. Με το να εμποδίζεται η χρήση της πιο καθαρής τεχνολογίας δεν προωθείται η απασχόληση. Ενδέχεται και να συμβεί το αντίθετο. Οι απαιτήσεις των καταναλωτών ευνοούν τα διυλιστήρια με προϊόντα φιλικά προς το περιβάλλον. Στην περίπτωση που αυτά τα προϊόντα δεν διατίθενται στην Ευρώπη, υπάρχει το ενδεχόμενο να κατακλύζεται και η ευρωπαϊκή αγορά με εταιρείες και με προϊόντα από τρίτες χώρες. Οι επιπτώσεις αυτού του ενδεχόμενου στην απασχόληση θα είναι απρόβλεπτες. Επιβάλλεται να φροντίσουμε για τη δική μας ικανότητα ανταγωνισμού καθώς και να φροντίσουμε ώστε στην Ευρώπη τα προϊόντα πετρελαίου να είναι της καλύτερης δυνατής ποιότητας.

<SPEAKER ID=297 LANGUAGE="FR" NAME="Grossetκte">
Κύριε Πρόεδρε, όλοι μας ανησυχούμε για την ποιότητα του ατμοσφαιρικού αέρα. Επιθυμούμε σήμερα να ζητήσουμε από τους κατασκευαστές αυτοκινήτων και τις εταιρείες πετρελαίου να καταβάλουν προσπάθειες.
<P>
Ας εξετάσουμε κατ' αρχάς τους κατασκευαστές αυτοκινήτων. Τους ζητήσαμε τα τελευταία τριάντα χρόνια να καταβάλουν σημαντικές προσπάθειες, εφόσον συνεισέφεραν κατά 90 % στη βελτίωση της ποιότητας της ατμόσφαιρας όσον αφορά τις εκπομπές των αυτοκινήτων τους. Σήμερα, τους ζητούμε ακόμη πιο πιεστικά μέτρα. Διάκειμαι ιδιαίτερα θετικά σε ό, τι αφορά την κοινή θέση, εκτιμώντας ότι οι επιβαλλόμενοι περιορισμοί στο πλαίσιο της κοινής θέσης είναι ήδη αρκετά σημαντικοί. Οι τιμές οι οποίες είναι ενδεικτικές για το 2005 θα πρέπει, κατά τη γνώμη μου, να καταστούν υποχρεωτικές, ώστε οι βιομηχανίες μας να ξέρουν ακριβώς και να προσδιορίσουν μάλιστα τις αναπτυξιακές τους στρατηγικές. Συνεπώς, πιστεύω ότι είναι ιδιαίτερα σημαντικό τα μέτρα να γίνουν υποχρεωτικά μέχρι το 2005.
<P>
Ωστόσο, η εξέλιξη των τεχνολογιών στον τομέα της κατασκευής αυτοκινήτων δεν θα μπορέσει να αποφέρει καρπούς παρά μόνον εάν προκύψει σημαντική βελτίωση της ποιότητας των καυσίμων. Στο θέμα αυτό θα πρέπει οι εταιρείες πετρελαίου να καταβάλουν τις απαραίτητες προσπάθειες. Μέχρι τώρα δεν συνεισέφεραν και τόσο στη βελτίωση της ποιότητας της ατμόσφαιρας. Ως εκ τούτου, είναι σημαντικό οι εταιρείες πετρελαίου να καταβάλουν προσπάθειες, μεταξύ άλλων, στον τομέα της μείωσης της περιεκτικότητας σε θείο. Ξέρουμε ότι είναι θεμελιώδες να γίνουν οι συγκεκριμένες προσπάθειες όσον αφορά τον καταλύτη για τα οξείδια του αζώτου. Κατά τη γνώμη μου, αυτό είναι ιδιαίτερα σημαντικό. Για το λόγο αυτό επιθυμώ να υποστηρίξω εξ ολοκλήρου και να υπερψηφίσω την έκθεση της κ. Hautala, γιατί μου φαίνεται εντελώς παράλογο να ζητούμε από τους κατασκευαστές αυτοκινήτων να κάνουν προσπάθειες και να μην ζητούμε να κάνουν προσπάθειες οι εταιρείες πετρελαίου, που στην περίπτωση αυτή είναι απαραίτητες, ώστε να καταστήσουν πλήρως καρποφόρες τις νέες τεχνολογίες.
<P>
Αυτά ήθελα να σας πω. Προσθέτω ότι εάν σημειωθεί βελτίωση των καυσίμων, θα διακρίνουμε αμέσως τις βραχυπρόθεσμες επιπτώσεις, εφόσον αυτό θα αφορά το σύνολο των οχημάτων, και θα διαπιστώσουμε επίσης προόδους όσον αφορά την ποιότητα του αέρα.

<SPEAKER ID=298 LANGUAGE="DE" NAME="Flemming">
Κύριε Πρόεδρε, κυρία Επίτροπε, το αυτοκίνητο είναι ένα κομμάτι της ελευθερίας μας. Δεν θέλουμε να το στερηθούμε, και είναι επίσης απαραίτητο για τη βιομηχανία. Είναι, όμως, ένα πολύ νέο μεταφορικό μέσο, που βρίσκεται ακόμη στην αρχή της ανάπτυξής του. Με συναρπάζει να βλέπω τι έχει ήδη καταφέρει η αυτοκινητοβιομηχανία. Ασφαλώς, ο ανταγωνισμός για το ποιος θα φέρει πιο σύντομα στην αγορά το καλύτερο, το πιο φιλικό προς το περιβάλλον αυτοκίνητο, το αυτοκίνητο του μέλλοντος, είναι μεγάλος. Αλλά δεν είναι, βέβαια, δικό μας καθήκον, δεν είναι καθήκον των βουλευτών, να προστατεύσουμε εκείνες τις βιομηχανίες που νομίζουν ότι πρέπει να παράγουν αγνοώντας την αγορά και την υγεία του πληθυσμού.
<P>
Βρίσκω εξίσου συναρπαστικό το ότι ειδικά ο υπεύθυνος της Renault για την τεχνολογία καυσαερίων, ο κ. Hublain, καλεί τους ευρωβουλευτές να ψηφίσουν να προβάλλονται υψηλότερες απαιτήσεις ως προς την βενζίνη και το ντήζελ. Τα βελτιωμένα καύσιμα είναι η προϋπόθεση για μείωση των εκπομπών και δεν μπορούμε παρά να συμφωνήσουμε απόλυτα με αυτό.
<P>
Οι πετρελαιβιομηχανικοί όμιλοι εκφράζουν φόβους για τις υψηλές επενδύσεις τους. Πρώτον: το καύσιμο που θέλει το Ευρωπαϊκό Κοινοβούλιο υπάρχει ήδη σε αρκετά κράτη. Κανείς δεν αμφισβητεί, βέβαια, ότι γι' αυτό θα χρειαστούν μεγάλες επενδύσεις. Τα ισοζύγια της πετρελαιοβιομηχανίας είναι θετικά, πράγμα καθησυχαστικό. Τα κέρδη τους είναι τεράστια. Σίγουρα θα αντέξουν τις συγκεκριμένες επενδύσεις.
<P>
Για να μην παρεξηγηθώ στο σημείο αυτό: φυσικά και είμαι υπέρ των μεγάλων κερδών, και για τους μεγάλους διεθνείς συνασπισμούς, αλλά το δικό μας καθήκον είναι να προστατεύουμε την υγεία του πληθυσμού, και αυτό είναι επίσης ο δεδηλωμένος στόχος της Κοινότητας.
<P>
Πιστεύω ότι εμείς οι βουλευτές έχουμε υποχρέωση να εκπληρώνουμε τα καθήκοντα της Κοινότητας που καθορίζονται με Συνθήκες. Κατά την αυριανή ψηφοφορία, θα έχουμε την ευκαιρία να το αποδείξουμε.

<SPEAKER ID=299 LANGUAGE="EN" NAME="Jackson">
Κύριε Πρόεδρε, η συγκεκριμένη συζήτηση μοιάζει με μάχη ανάμεσα στις αυτοκινητοβιομηχανίες και τις πετρελαιοβιομηχανίες, προκειμένου να πάρουν με το μέρος τους το Ευρωπαϊκό Κοινοβούλιο. Λυπούμαι γι' αυτό, επειδή το ίδιο το Κοινοβούλιο περιπλέκει την κατάσταση ακόμη περισσότερο. Πρέπει να αναγνωριστεί το γεγονός ότι το Ευρωπαϊκό Κοινοβούλιο έχει αναπτύξει - και το διακρίνουμε αυτό στα πρόσωπα των εισηγητών μας - μία συγκεκριμένη δεξιότητα στον τομέα αυτό. Το Κοινοβούλιο διστάζει να παραιτηθεί από τον ρόλο που διαδραματίζει στη διαδικασία συνδιαλλαγής, κάτι που θα έκανε εάν απαντούσε με ένα "πολύ ωραία» στην κοινή θέση. Σας υπενθυμίζω ότι αυτή είναι η τελευταία ανοιχτή συζήτηση που γίνεται για τα συγκεκριμένα τα θέματα, πριν αυτά εξαφανιστούν μέσα στην επιτροπή συνδιαλλαγής.
<P>
Είναι πιθανό ότι εγώ και οι Βρετανοί Συντηρητικοί συνάδελφοί μου θα υποστηρίξουμε τις τροπολογίες Hautala, αλλά διατηρούμε τις επιφυλάξεις μας για κάποιες που προτάθηκαν από τον κ. Lange. Δεχόμαστε ότι ορισμένες από τις τροπολογίες Lange απαιτούν αλλαγές στην παραγωγή οχημάτων, οι οποίες θα ήταν πολύ δύσκολο, αν όχι αδύνατον, να εισαχθούν εντός των προτεινόμενων χρονικών ορίων. Από την άλλη μεριά, διακρίνουμε ότι οι τροπολογίες Hautala θα επιφέρουν πολύ σύντομα βελτιώσεις, οι οποίες θα έχουν επίδραση σε όλα τα οχήματα και όχι απλώς στα πλέον πρόσφατης κατασκευής.
<P>
Ωστόσο, θέλω να κρούσω τον κώδωνα του κινδύνου όσον αφορά το ζήτημα της μολυβδούχου βενζίνης. Δεν θα έπρεπε να αντιμετωπίζουμε θετικά μια νομοθεσία, η οποία λέει ότι από τη μια πλευρά θα απαγορευτεί η κυκλοφορία της μολυβδούχου βενζίνης από την 1η Ιανουαρίου του 2000, ενώ ταυτόχρονα λέει ότι στην περίπτωση όπου μία χώρα επικαλεσθεί οικονομικά και κοινωνικά εμπόδια, δεν θα είναι υποχρεωμένη να επιβάλει την απαγόρευση μέχρι το έτος 2005. Κάτι τέτοιο δεν μας επιτρέπει να ισχυριστούμε ότι όλοι ενδιαφερόμαστε εξίσου για το περιβάλλον της Ευρώπης. Σε κάποιες από τις πλέον πυκνοκατοικημένες παλιές πόλεις μας, η ζημιά που προκαλείται στην υγεία των κατοίκων από τις εκπομπές των κινητήρων μολυβδούχου βενζίνης είναι τεράστια. Η ρήτρα παρέκκλισης για τις χώρες αυτές θα παρατείνει την κατάσταση για επτά χρόνια ακόμη.
<P>
Υποδεχόμαστε με ενθουσιασμό την απαγόρευση που θα ισχύσει από τον Ιανουάριο του 2000, αλλά οφείλουμε να πούμε στα εκατομμύρια των ανθρώπων, των οποίων τα αυτοκίνητα κινούνται με μολυβδούχο βενζίνη, τι θα συμβεί τότε. Στη Βρετανία, θα υπάρχουν το 2000 στην κυκλοφορία τουλάχιστον 1, 3 εκατομμύρια αυτοκίνητα, τα οποία σχεδιάστηκαν να κινούνται με μολυβδούχο βενζίνη. Φανταστείτε τους τίτλους των εφημερίδων: "Οι Βρυξέλλες μάς βγάζουν απ' το δρόμο».
<P>
Εξαρτάται τώρα από την πετρελαιοβιομηχανία και τις κυβερνήσεις των χωρών που δεν διαθέτουν σχέδιο εκτάκτου ανάγκης, το αν θα βρουν διέξοδο για όσους έχουν τέτοια αυτοκίνητα, είτε μέσω της εμπορίας πρόσθετων μολύβδου είτε μέσω της εμπορίας ανακατεργασμένης βενζίνης. Αποτελεί χρέος μας απέναντι σε αυτούς τους ανθρώπους και η Επιτροπή, οι εθνικές κυβερνήσεις και το Ευρωπαϊκό Κοινοβούλιο οφείλουν να βρουν μία λύση.

<SPEAKER ID=300 NAME="Poggiolini">
Κύριε Πρόεδρε, κύριοι Επίτροποι, οι ευρωπαίοι πολίτες δικαίως ζητούν τη δυνατότητα να αναπνέουν καθαρό αέρα στις πόλεις τους. Από την άλλη πλευρά, το πρόγραμμα Auto-Oil, που το Ευρωπαϊκό Κοινοβούλιο προετοιμάζεται να ψηφίσει σε δεύτερη ανάγνωση, προτείνει μια σφαιρική στρατηγική, ώστε να επιτευχθούν συγκεκριμένοι στόχοι για την ποιότητα του αέρα, που να ευθυγραμμίζονται με τις συστάσεις της Παγκόσμιας Οργάνωσης Υγείας.
<P>
Βρισκόμαστε αντιμέτωποι με δύο σημαντικότατα μέτρα, που θα επηρεάσουν αναμφισβήτητα το περιβάλλον και τις βιομηχανικές στρατηγικές των χωρών μας: τα εν λόγω μέτρα προτείνουν, πράγματι, αφενός με την έκθεση Hautala, να θεσπιστούν για την περίοδο 2000-2005 νέοι κανόνες για την βενζίνη, ειδικότερα για τα ποσοστά μείωσης του βενζολίου, των αρωματικών ενώσεων και του θείου που περιέχονται στα καύσιμα, τα οποία ευθύνονται για σοβαρές ασθένειες, όπως είναι ο καρκίνος· αφετέρου, με την έκθεση Lange, να εισαχθούν, εντός των ίδιων προθεσμιών, καθοριστικές τροποποιήσεις στους κινητήρες, εξοπλίζοντάς τους, π.χ., με ένα ειδικό διαγνωστικό σύστημα εντός του οχήματος - το OBD - ώστε να ελέγχονται οι οριακές τιμές για τις εκπομπές.
<P>
Σύμφωνα με την έκθεση Lange, η αυτοκινητοβιομηχανία οφείλει, σε ρεαλιστικό χρονικό διάστημα και βάσει των τεχνικών δυνατοτήτων, να προσαρμοστεί στα συγκεκριμένα όρια που ορίζει η οδηγία, ενώ, αναφορικά με την έκθεση Hautala, μπορεί να σημειωθεί πρόοδος πέρα από την κοινή θέση, υποστηρίζοντας τις τροποποιήσεις που επέφερε η Επιτροπή Περιβάλλοντος, που αποβλέπουν κυρίως στον καθορισμό αυστηρότερων ορίων για τη βενζίνη και το ντήζελ.
<P>
Η Ιταλία, αναμένοντας την κοινοτική οδηγία, έχει ήδη επιβάλει αυστηρά όρια για το βενζόλιο (1 %), τις αρωματικές ενώσεις (35 %), τις οξυγονούχες ουσίες (2, 7 %) και, πέρα από ορισμένα προβλήματα σχετικά με το θείο και τον μόλυβδο - για τα οποία θα πρέπει να ισχύσουν αυστηρότερα όρια μέχρι το έτος 2005 - προς το παρόν, διαθέτει την καλύτερη βενζίνη στην Ευρώπη.
<P>
Εύχομαι οι συγκεκριμένες οδηγίες, που θα βελτιωθούν από το Κοινοβούλιο κατά τη διαδικασία συνδιαλλαγής, να εγκριθούν και να τεθούν σε ισχύ το συντομότερο δυνατόν.

<SPEAKER ID=301 LANGUAGE="DE" NAME="Liese">
Κύριε Πρόεδρε, αξιότιμοι κυρίες και κύριοι, τώρα πρέπει, στο τέλος ενός μεγάλου καταλόγου αγορητών και ενός μακροσκελούς καταλόγου ομιλητών της Ομάδας μου, να προσθέσω κάτι νέο. Αυτό δεν είναι πολύ εύκολο, ωστόσο πιστεύω ότι μπορώ να το κάνω. Πρώτα-πρώτα μία διευκρίνηση. Ποια είναι τώρα, ουσιαστικά, η τοποθέτηση της Ομάδας του ΕΛΚ; Ως προς αυτό υπήρξαν, βέβαια, διαφορές· αυτό άλλωστε φάνηκε και κατά τη συζήτηση. Ο αγώνας ήταν μεγάλος, μπορώ όμως να σας ανακοινώσω ότι η Ομάδα του ΕΛΚ τάσσεται υπέρ των εκθέσεων Lange και Hautala.
<P>
Σε μερικά σημεία, δεν μπορέσαμε να συμφωνήσουμε σε όλες τις λεπτομέρειες. Όμως και στις δύο εκθέσεις είμαστε προ πάντων υπέρ του δεσμευτικού χαρακτήρα των τιμών για το έτος 2005, και πιστεύω ότι αυτό είναι το επίμαχο σημείο. Χαίρομαι που φθάσαμε σε αυτό το αποτέλεσμα και που, για τον λόγο αυτόν, θα υπερψηφίσουμε αύριο στην Ολομέλεια τις εκθέσεις, έτσι, με 314 ψήφους.
<P>
Μια παρατήρηση ακόμη για το θέμα του ανταγωνισμού. Κατά την εκτίμησή μου, είναι σωστό το να συζητούμε για την ανταγωνιστικότητα της γερμανικής βιομηχανίας, καθώς επίσης και της βιομηχανίας άλλων κρατών μελών, το να εκθέτουν οι βιομηχανίες αυτές τα συγκεκριμένα προβλήματα και το να βλέπουμε επίσης αυτά τα θέματα σε σχέση με την Ευρώπη. Όμως, εδώ υπάρχει μία σημαντική διαφορά με όσα συνήθως συζητούμε. Συχνά επιβαρύνουμε την βιομηχανία μας με υποχρεώσεις, τις οποίες κάποιοι άλλοι δεν είναι αναγκασμένοι να εκπληρούν μέσα στην παγκόσμια αγορά και οι οποίες για τον λόγο αυτόν αποτελούν ένα εμπόδιο για τον ανταγωνισμό. Στην προκειμένη περίπτωση, τα πράγματα είναι εντελώς διαφορετικά, γιατί αν μια εταιρεία, ένα διυλιστήριο εκτός ΕΕ θέλει να πουλήσει βενζίνη εντός της ΕΕ, πρέπει να εκπληρώνει τις υποχρεώσεις που επιβάλλουμε. Γι' αυτό, δεν πρόκειται εδώ για μία στρέβλωση του ανταγωνισμού, που ανεβάζει στα ύψη το κόστος παραγωγής μας, αλλά για ένα μέτρο που είναι σκόπιμο για την προστασία του περιβάλλοντος και για την βελτίωση της ικανότητας για ανανέωση.
<P>
Τελειώνοντας, θα απευθύνω μία παρατήρηση προς την Επιτροπή. Λυπάμαι που δεν είναι εδώ ο κ. Bangemann. Θα ήθελα να απευθυνθώ προσωπικά σε εκείνον, αλλά μπορείτε να μεταβιβάσετε τα λόγια μου, κυρία Επίτροπε Bjerregaard. Έχουμε στην Ευρωπαϊκή Ένωση μια νέα πολιτική σε θέματα υγείας. Αυτό το Κοινοβούλιο επέβαλε το να έχουμε μία νέα πολιτική σε θέματα υγείας. Ακόμη και ο κ. Bangemann έχει αλλάξει. Κάνει καλές προτάσεις για τις παιδικές τροφές, κάνει καλές προτάσεις για τη σήμανση του καλαμποκιού και της σόγιας. Πείτε του ότι, εάν ευθυγραμμιστεί και εδώ με τη γραμμή του Κοινοβουλίου, τότε θα είμαστε ενθουσιασμένοι. Ίσως αυτό να τον οδηγήσει στην απαραίτητη κατανόηση, έτσι ώστε να φθάσουμε πραγματικά σε ένα καλό αποτέλεσμα στην Επιτροπή Συνδιαλλαγής.

<SPEAKER ID=302 NAME="Bjerregaard">
Κύριε Πρόεδρε, την παρούσα στιγμή θέλω μόνο να ευχαριστήσω για τη συζήτηση. Πιστεύω ότι ήταν ενδιαφέρον που ακούσαμε τις πολλές παρεμβάσεις που έγιναν για τα προβλήματα που εγείρονται από αυτές τις εκθέσεις. Κατέστη επίσης σαφές στην Επιτροπή ότι οι εκθέσεις τόσο του κ. Lange όσο και της κ. Hautala έχαιραν πολύ μεγάλης στήριξης. Τώρα δεν μπορούμε να κάνουμε τίποτα άλλο παρά να αναμένουμε την ψηφοφορία αύριο και να προετοιμαστούμε για να ξεκινήσουμε μια διαδικασία συνδιαλλαγής. Θέλω απλώς να εκφράσω την επιθυμία μου να ξεκινήσουμε σύντομα. Πιστεύω ότι οι προτάσεις αξίζουν να καταλήξουμε σε συμφωνία, ούτως ώστε να λάβουν σάρκα και οστά. Όπως αντιλήφθηκα εγώ τη συζήτηση σήμερα, είμαστε εν πάση περιπτώσει σύμφωνοι ως προς τους στόχους, άρα θα πρέπει επίσης να είναι δυνατό να φτάσουμε σε κάποιο αποτέλεσμα εντός λογικού χρονικού πλαισίου. Ευχαριστώ, λοιπόν, για τη συζήτηση.
<P>
(Χειροκροτήματα)

<SPEAKER ID=303 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 11.30.

<CHAPTER ID=11>
Ευρωπαϊκός Οργανισμός Περιβάλλοντος και Ευρωπαϊκό Δίκτυο Πληροφοριών και  Παρατηρήσεων για το Περιβάλλον
<SPEAKER ID=304 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0030/98) του κ. Collins, εξ ονόματος της Επιτροπής Περιβάλλοντος, Δημόσιας Υγείας και Προστασίας των Καταναλωτών, σχετικά με την πρόταση κανονισμού (ΕΚ) του Συμβουλίου για την τροποποίηση του κανονισμού (ΕΟΚ) αριθ. 1210 του Συμβουλίου σχετικά με την ίδρυση του Ευρωπαϊκού Δικτύου Πληροφοριών και Παρατηρήσεων για το Περιβάλλον [COM(97)0282 - C4-0363/97-97/0168(SYN)].

<SPEAKER ID=305 NAME="Collins, Kenneth">
Κύριε Πρόεδρε, ο κανονισμός του Οργανισμού για τον οποίο θα αποφασίσουμε -ελπίζω- απόψε, τέθηκε σε ισχύ τον Οκτώβριο του 1993. Δεν χρειάζεται να αναφερθώ στο ιστορικό του. Επρόκειτο για μια ενοχλητκή υπόθεση την περίοδο εκείνη. Τότε είχε οριστεί η επανεξέταση του κανονισμού για δύο χρόνια αργότερα. Ωστόσο, η διεξαγωγή της επανεξέτασης μετατέθηκε ακόμη δύο χρόνια αργότερα, προκειμένου να γίνει ο κανονισμός όσον το δυνατόν περισσότερο λειτουργικός. Αν είχε διεξαχθεί νωρίτερα, δεν θα ήταν λειτουργικός.
<P>
Η πρόταση της Επιτροπής, όταν υπεβλήθη, ήταν εντελώς άκαιρη και ο στόχος των τροπολογιών στην πρόταση ήταν να ενισχύσει τις ήδη υπάρχουσες διατάξεις και να επιτρέψει κατ' αυτόν τον τρόπο στον Οργανισμό να εδραιώσει το μέχρι σήμερα έργο του. Αυτό κατέστη απολύτως σαφές, όταν το συζητούσαμε στην επιτροπή. Γι' αυτόν το λόγο, θα ήθελα απόψε να εκθέσω τους στόχους του Οργανισμού και κατόπιν να περιγράψω τον τρόπο με τον οποίο οι τροπολογίες μου θα τους προωθήσουν.
<P>
Ο κύριος λόγος για την ίδρυση του Οργανισμού Περιβάλλοντος ήταν αρχικά να εξυπηρετηθεί η συλλογή συγκρίσιμων στοιχείων όσον αφορά το περιβάλλον, σε ολόκληρη την Κοινότητα και σε ολόκληρη την Ευρώπη. Μέχρι την ίδρυση του Οργανισμού, δεν υπήρχε τρόπος να συγκριθεί η κατάσταση του περιβάλλοντος μεταξύ των κρατών και είναι γεγονός ότι μία αποτελεσματική περιβαλλοντική πολιτική προαπαιτεί την ύπαρξη συγκρίσιμων στοιχείων. Για να το θέσω απλά, όλα τα κράτη μέλη συνέλεγαν περιβαλλοντικά στοιχεία, αλλά δεν μπορούσε να γίνει σύγκριση μεταξύ Ισπανίας και Πορτογαλίας· δεν μπορούσε να γίνει σύγκριση μεταξύ Πορτογαλίας και Ελλάδας, ούτε μεταξύ Ελλάδας και Γερμανίας, ούτε μεταξύ Γερμανίας και Ηνωμένου Βασιλείου. Δεν μπορούσαμε λοιπόν να έχουμε μια ολοκληρωμένη εικόνα του περιβάλλοντος στην Κοινότητα. Αυτός ήταν ο λόγος που ιδρύθηκε εν πρώτοις ο Οργανισμός. Ο μακροπρόθεσμος στόχος της Επιτροπής είναι να χρησιμοποιεί τα στοιχεία που έχει στη διάθεσή του ο Οργανισμός, προκειμένου να διευκολύνει την παρακολούθηση της κατάστασης του περιβάλλοντος της Ευρωπαϊκής Ένωσης και να εφαρμόζει περιβαλλοντικές πολιτικές με αποτελεσματικότερο τρόπο.
<P>
Η Επιτροπή επανεξετάζει τις μέχρι σήμερα επιδόσεις του Οργανισμού, και τα αποτελέσματα είναι ως ένα βαθμό ευνοϊκά. Προτείνει νέα πεδία δράσης για τον Οργανισμό και σε γενικές γραμμές τίθεται υπέρ μίας περαιτέρω συνεργασίας μεταξύ του Οργανισμού και τρίτων χωρών, ειδικότερα αυτών της Κεντρικής και Ανατολικής Ευρώπης. Δεχόμαστε με ενθουσιασμό τη στάση αυτή, καθώς διαφαίνεται η προοπτική της διεύρυνσης.
<P>
Ο έλεγχος παρουσιάζει, ωστόσο, κάποια κενά. Επιχείρησα να καλύψω αυτά τα κενά με τις τροπολογίες που υπέβαλα στην έκθεση. Για παράδειγμα, η πρόταση της Επιτροπής παραβλέπει το σημαντικότατο ρόλο του Κοινοβουλίου. Αναφέρεται πολύ λίγο σε αυτόν. Τείνει να μεγεθύνει το ρόλο που διαδραματίζουν η Επιτροπή και το Συμβούλιο. Κατανοώ το λόγο για τον οποίο συμβαίνει αυτό, αλλά νομίζω πως θα ήταν σωστό να το διορθώσουμε.
<P>
Έχω επίσης τη γνώμη ότι ο Οργανισμός και η Επιτροπή πρέπει να θέσουν ένα πλαίσιο, προκειμένου να διευκολύνουν την ευρύτερη συνεργασία μεταξύ τους και να αποφύγουν την άσκοπη διπλή εργασία. Η Επιτροπή δεν θα πρέπει να ασχολείται με εργασίες που διεκπεραιώνει ο Οργανισμός και ο Οργανισμός δεν θα πρέπει να ασχολείται με εργασίες που διεκπεραιώνονται από την Επιτροπή. Αυτό επιχειρήσαμε να το καταστήσουμε σαφές. Εφόσον ο Οργανισμός διαδραματίζει έναν νευραλγικό ρόλο στην Κοινότητα, ως συλλέκτης πληροφοριών, και βοηθά την Επιτροπή στην εφαρμογή των νομοθεσιών και στην επιβολή των κυρώσεων που αυτές επιφέρουν, θα έπρεπε να ενθαρρυνθεί η συνεργασία του με οργανισμούς σαν τον ΟΕΠΔ, ακριβώς επειδή η εφαρμογή νομοθεσιών και η επιβολή των κυρώσεων συνιστούν απαραίτητα στοιχεία για την προώθηση περιβαλλοντικής πολιτικής στην Κοινότητα. Είναι σαφές ότι ο Οργανισμός, προκειμένου να παρέχει πληροφόρηση στο ευρύτερο κοινό, πρέπει να εκδίδει έντυπα σε πολλές γλώσσες, όταν κάτι τέτοιο είναι δυνατόν. Αυτός είναι ένας από τους λόγους για τους οποίους υποστηρίζω πλήρως την τροπολογία, για παράδειγμα, της κ. Dνez de Rivera Icaza.
<P>
Πιστεύω ότι η διάθεση μίας παρακαταθήκης πληροφοριών και η παροχή ενός καταχωρητή δεδομένων, θα επιτρέψουν στον Οργανισμό την καλύτερη διάδοση των πληροφοριών στο ευρύτερο κοινό. Και αυτό αποτελεί εξίσου σημαντικό στοιχείο για μία περιβαλλοντική πολιτική στο πλαίσιο της Κοινότητας.
<P>
Τέλος, εάν πρόκειται να απαιτήσουμε από τον Οργανισμό, και θα το κάνουμε, να εκπονεί ένα πολυετές πρόγραμμα εργασιών, τότε θα πρέπει αυτό να συμπληρώνεται και από έναν πολυετή προϋπολογισμό. Νομίζω ότι είναι τελείως αντιφατικό να μην συμβαίνουν σε συνδυασμό και τα δύο -και η επιτροπή έχει την ίδια άποψη. Το τελευταίο σημείο είναι πολύ σημαντικό, εφόσον και η πρόκληση που θα κληθεί να αντιμετωπίσει ο Οργανισμός τα επερχόμενα έτη, όσον αφορά την Επιτροπή Περιβάλλοντος, Δημόσιας Υγείας και Προστασίας των Καταναλωτών, είναι η δημοσιονομική πρόκληση.
<P>
Συνάδελφοι, θα ήταν σκόπιμο να επισημάνουμε ότι, επειδή ο Οργανισμός δεν ανέπτυξε σημαντικά τις τις λειτουργίες του, δεν σημαίνει ότι αυτό θα οδηγήσει στο πάγωμα ή στη μείωση του προϋπολογισμού του. Χρειάζεται να εδραιώσουμε το έργο του. Πρόκειται άλλωστε για έναν Οργανισμό του οποίου η συμβολή στην πολιτική της Ευρωπαϊκής Ένωσης είναι σημαντική και θα μπορούσε να είναι ακόμη σημαντικότερη στο μέλλον. Γι' αυτό τον λόγο χρειάζεται μία συγκεκριμένη αυτονομία. Κάτι τέτοιο απαιτεί την υποστήριξη του Κοινοβουλίου.
<P>
Ο Οργανισμός πρέπει να εδραιώσει το μέχρι τώρα έργο του και, στη συνέχεια, να επεκτείνεται όποτε και εάν κάτι τέτοιο κρίνεται αναγκαίο. Μπορεί όμως να το κάνει αυτό, μόνο εάν ο προβλεπόμενος γι' αυτόν προϋπολογισμός είναι ο σωστός. Ειλικρινά, ορισμένες από τις απόψεις που αποκαλύπτουν κάποιες από τις τροπολογίες που λάβαμε από μία επιτροπή του Κοινοβουλίου, της οποίας η γνώμη βαρύνει, δεν αποδεικνύουν ότι όλοι έχουμε κατανοήσει πλήρως το θέμα. Πρόκειται για έναν Οργανισμό λειτουργικό και όχι απλώς για κάποιους θεωρητικούς ειδήμονες. Ο Οργανισμός είναι απαραίτητος για την Κοινότητα. Αποτελεί ένα λειτουργικό τμήμα της Κοινότητας και θα πρέπει να αντιμετωπίζεται ως τέτοιο.

<SPEAKER ID=306 NAME="Tappin">
Κύριε Πρόεδρε, η παρούσα έκθεση αποτελεί μέρος μίας πενταετούς αναθεώρησης του Ευρωπαϊκού Οργανισμού Περιβάλλοντος, η οποία βασίζεται στη σύνοδο της Κοπεγχάγης. Ο στόχος της επανεξέτασης που διεξάγεται από την Επιτροπή είναι να ληφθεί απόφαση σχετικά με το εάν είναι αναγκαία η αναβάθμιση του χαρακτήρα και των καθηκόντων του οργανισμού. Προφανώς, η φύση και το περιεχόμενο του έργου του είναι μάλλον θέμα της Επιτροπής Περιβάλλοντος, Δημόσιας Υγείας και Προστασίας των Καταναλωτών, και όχι τόσο της Επιτροπής Προϋπολογισμών.
<P>
Οι δημοσιονομικές επιπτώσεις που προκαλούνται εξαιτίας των επιβαλλόμενων σε ολόκληρη την Ευρωπαϊκή Ένωση οικονομικών περιορισμών είναι καθοριστικές για το μέλλον αυτού του οργανισμού. Πριν επεκταθώ, θα ήθελα να συγχαρώ το διευθυντή και το προσωπικό του Οργανισμού Περιβάλλοντος για τον τρόπο με τον οποίο κατόρθωσαν επιτυχώς την πραγματοποίηση των στόχων που θέτει ο ιδρυτικός κανονισμός, και να εκφράσω την εκτίμησή μου για τον τρόπο με τον οποίο ο οργανισμός στήριξε τα διαβήματα του Κοινοβουλίου, προάγοντας τη διαφάνεια, την υπευθυνότητα και την εναρμόνιση των κανονισμών.
<P>
Το σχέδιο έκθεσης του κ. Collins υποβάλλει μία από τις τρεις τροπολογίες που κατατέθηκαν από την Επιτροπή Προϋπολογισμών, τη σχετική με το άρθρο 1 παράγραφος 6. Η πρωτοβουλία αυτής της τροπολογίας θα δώσει στο Κοινοβούλιο, ως πολιτική και δημοσιονομική αρχή, το δικαίωμα να αξιολογήσει για πρώτη φορά τη σχέση κόστους-ωφέλειας της περιβαλλοντικής πολιτικής της Ένωσης. Τα καθήκοντα που έχουν μεταβιβασθεί και εκτελούνται από όργανα-δορυφόρους και οι δραστηριότητες της Επιτροπής σε συγκεντρωτικό επίπεδο πρέπει να οριστούν σαφώς, προκειμένου να εξασφαλιστεί η συμπληρωματικότητα και να αποφευχθεί η άσκοπη επανάληψη.
<P>
Από την άλλη πλευρά, το Κοινοβούλιο έχει γνωστοποιήσει σαφείς αρχές για όλους τους οργανισμούς στο πλαίσιο της διαδικασίας προϋπολογισμού του 1998. Εφόσον ο προϋπολογισμός και το σχέδιο κατάρτισης δημοσιεύονται στον προϋπολογισμό και αποτελούν κατ' αυτόν τον τρόπο δημοσιονομικά στοιχεία, οποιαδήποτε αλλαγή θα πρέπει να ανακοινώνεται στη δημοσιονομική αρχή. Η Επιτροπή Προϋπολογισμών υπήρξε συνεπής προς την απόφαση του Κοινοβουλίου και με αυτήν τη λογική κατέθεσε την τροπολογία της υπ' αριθ.. 1. Αυτή ήταν μία ευκαιρία να δοθεί στον Οργανισμό Περιβάλλοντος η δυνατότητα να καταρτίσει σχέδιο πόρων εναλλακτικού προϋπολογισμού και να βοηθηθεί έτσι, εισπράτοντας έκτακτες πληρωμές για παρεχόμενες υπηρεσίες, όπως προβλέπει ο βασικός κανονισμός, υπό τον όρο της εξασφάλισης της διαφάνειας.
<P>
Εάν η Επιτροπή Περιβάλλοντος είχε διατηρήσει την τροπολογία αυτή, θα παρείχε νομοθετική κάλυψη στη συγκεκριμένη θέση του προϋπολογισμού. Λυπούμεθα που κάτι τέτοιο δεν συνέβη. Η Επιτροπή Προϋπολογισμών ενδιαφέρεται εξίσου για την αυτοτέλεια των χρήσεων της διαδικασίας του προϋπολογισμού της τροπολογίας αριθ. 8 της Επιτροπής Περιβάλλοντος. Κατά τον ίδιο τρόπο, στη σχέση μεταξύ του προγράμματος εργασιών και του εγκεκριμένου προϋπολογισμού, υπάρχει πλέον μία οριζόντια αρχή την οποία υιοθετεί το Κοινοβούλιο και η οποία εφαρμόζεται σε όλους τους οργανισμούς, παρέχοντάς τους ως ένα βαθμό τη δυνατότητα ελιγμών όσον αφορά την ιεράρχηση των προτεραιοτήτων τους. Ακριβώς γι' αυτόν το λόγο, η Επιτροπή Προϋπολογισμών εισήγαγε την εν λόγω αρχή με τη νομοθετική πρόταση.

<SPEAKER ID=307 NAME="Holm">
Κύριε Πρόεδρε, δεν υπάρχει βεβαίως καμία αμφιβολία ότι θεωρούμε πως ο Οργανισμός Περιβάλλοντος στην Κοπεγχάγη ξεκίνησε θετικά τη δραστηριότητά του. Ελπίζουμε τώρα ότι με αυτές τις απόψεις θα κάνουμε τον Οργανισμό Περιβάλλοντος ακόμη καλύτερο.
<P>
Το υπόβαθρο για την Επιτροπή Έρευνας ήταν εν μέρει να μη ζητήσει πάρα πολλές τροποποιήσεις, καθώς ο Οργανισμός Περιβάλλοντος μόλις ξεκίνησε με τα νέα του καθήκοντα. Προτείναμε όμως κάποιες μικρές αλλαγές.
<P>
Το καθήκον του Οργανισμού είναι βέβαια να μας εφοδιάζει με στοιχεία για την περιβαλλοντική πολιτική, ώστε να μπορούμε να ασκήσουμε μία καλή περιβαλλοντική πολιτική. Από πλευράς Επιτροπής Έρευνας θεωρούμε ότι εντός του Οργανισμού Περιβάλλοντος πρέπει να υπάρχει μία μονάδα για να ασκεί ποιοτικό έλεγχο στα στοιχεία και την αξιολόγηση της αβεβαιότητας που υπάρχει στο υλικό που συλλέγεται από τις διάφορες χώρες. Το κύριο καθήκον αυτής της μονάδας θα έπρεπε να είναι η συνεχής παρακολούθηση της ποιότητας των στοιχείων που παρέχονται και να είναι ρητά υπεύθυνη για την διακρίβωση και περιγραφή της αβεβαιότητας που όντως υπάρχει σε πολλά από τα δεδομένα που συλλέγονται. Πέραν αυτού, η μονάδα θα έπρεπε επίσης να έχει αρμοδιότητα αμφισβήτησης των εθνικών στοιχείων που συλλέγονται, όταν επικρατεί αμφιβολία για την ποιότητά τους, καθώς και να της δοθούν επίσης αρκετοί πόροι ώστε, αν έτσι πρέπει, να αναζητήσει και να βρει εναλλακτική πληροφόρηση. Μόνο με την κατάλληλη πληροφόρηση μπορούμε να λάβουμε τις σωστές και απαραίτητες αποφάσεις στον περιβαλλοντικό τομέα.
<P>
Εντός του Οργανισμού Περιβάλλοντος έχει συσσωρευθεί επίσης μια μεγάλη πείρα και γνώσεις στον τομέα του περιβάλλοντος. Γι' αυτό, θα ήταν μεγάλο λάθος αν δεν γινόταν εκμετάλλευση αυτής της περιβαλλοντικής πείρας και γνώσεων. Συνεπώς, η Επιτροπή Έρευνας προτείνει όχι μόνο να εργάζεται ο Οργανισμός Περιβάλλοντος κατ' εντολήν όσον αφορά π.χ. συμβουλευτική και εκθέσεις εμπειρογνωμόνων, αλλά να μπορεί ο Οργανισμός Περιβάλλοντος επίσης να αναλαμβάνει αυτοβούλως την πρωτοβουλία για διάφορα προγράμματα.
<P>
Περαιτέρω, πρέπει φυσικά να μπορούμε να διαδώσουμε τις πληροφορίες που συλλέγει ο Οργανισμός Περιβάλλοντος, ώστε όλοι να μπορούν να τις εκμεταλλευθούν - πέραν των άλλων η κοινή γνώμη και οι μη κυβερνητικές οργανώσεις, ο κόσμος των ερευνητών, ο φοιτητικός κόσμος κ.ά. ό, τι είναι δυνατόν για να κάνουμε το υλικό και εξ αυτού την περιβαλλοντική πολιτική της ΕΕ όσο το δυνατόν καλύτερη στο μέλλον.

<SPEAKER ID=308 LANGUAGE="ES" NAME="Dνez de Rivera Icaza">
Κύριε Πρόεδρε, δεν υπάρχει τίποτα πιο ικανοποιητικό, για τα μέλη του Κοινοβουλίου που αγωνίζονται για τη θέσπιση και τον καθορισμό της έδρας του Ευρωπαϊκού Οργανισμού Περιβάλλοντος, από την έκθεση Collins σχετικά με την αξιολόγιση και την αναθεώρηση των αρμοδιοτήτων του εν λόγω Οργανισμού. Στην εποχή μας, παρά την σύντομη ύπαρξή του, ο Οργανισμός έχει επιτύχει ευρέως τους στόχους που είχαν καθοριστεί από τον τότε Πρόεδρο Jacques Delors, όπως αποδεικνύει ο ίδιος ο κ. Collins, παρέχοντας με αυστηρότητα και ικανότητα αντικειμενικές και συγκρίσιμες πληροφορίες σχετικά με την κατάσταση του περιβάλλοντος στην Ευρώπη ώστε τόσο το Κοινοβούλιο και η Επιτροπή όσο και τα κράτη μέλη να μπορούν να δράσουν με συνέπεια.
<P>
Κατόπιν τούτου, θα ήθελα να σταθώ μόνο σε μια πτυχή των νέων αρμοδιοτήτων στο πεδίο της ενίσχυσης των ενημερωτικών του καθηκόντων. Και αυτό σημαίνει, όποτε είναι δυνατόν, να καταβάλλει ο Οργανισμός προσπάθειες ώστε να διαδίδονται οι εκδόσεις του σε όλες τις επίσημες γλώσσες της Ένωσης, όπως έχει ήδη πει ο κ. Collins. Χωρίς αυτό, το πολύτιμο ενημερωτικό έργο του Οργανισμού θα περιοριζόταν και θα έπαυε να πληρεί τον κύριο στόχο του.
<P>
Γνωρίζω, κύριε Πρόεδρε, πως κάτι τέτοιο συνεπάγεται ένα επιπρόσθετο κόστος. Αλλά είναι μεγαλύτερο το κόστος της υποβάθμισης του περιβάλλοντος, και ακριβώς ένας από τους στόχους του Ευρωπαϊκού Οργανισμού, όπως είπα πριν από λίγο, είναι η πρόληψη αυτής της υποβάθμισης. Από αυτή την άποψη, έχει υποβληθεί μια τροπολογία και πιστεύω πως η Επιτροπή και το Συμβούλιο θα μπορέσουν να την δεχθούν.

<SPEAKER ID=309 LANGUAGE="DE" NAME="Schleicher">
Κύριε Πρόεδρε, κυρία Επίτροπε, αγαπητοί συνάδελφοι, ο Οργανισμός Περιβάλλοντος έχασε, φυσικά, πολύ χρόνο στην αρχή, επειδή πέρασαν τρία χρόνια μέχρι να καθοριστεί η έδρα του. Φυσικά, αυτός ο χρόνος μάς λείπει τώρα. Πρέπει όμως να πούμε ότι, λαμβανομένων υπόψη όλων των προβλημάτων που ήταν συνδεδεμένα με αυτό, ο Οργανισμός επιτέλεσε πολύ καλό αντικειμενικό έργο. Αυτό θέλω να το τονίσω ιδιαίτερα.
<P>
Όμως, είναι εξίσου ρεαλιστικό οι προβλεπόμενες πλέον τροποποιήσεις του κανονισμού για την σύσταση του Ευρωπαϊκού Οργανισμού Περιβάλλοντος να λαμβάνουν υπόψη τα ουσιώδη σημεία των αντικειμενικών αναγκών που προέκυψαν στο μεταξύ, και να γίνει μόνο μία μέτριας έκτασης τροποποίηση των καθηκόντων του. Η διεύρυνση των καθηκόντων του Οργανισμού προβλέπεται στο μέτρο που ο οργανισμός πρέπει να υποστηρίζει την Επιτροπή στους τομείς της αξιολόγησης των επιπτώσεων στο περιβάλλον και των εκθέσεων, να διαδίδει τις πληροφορίες για τις περιβαλλοντικές έρευνες και να δημιουργήσει ένα περιβαλλοντικό αρχείο.
<P>
Υποστηρίζουμε ιδιαίτερα την πρόταση να υποστηρίζει ο οργανισμός την Επιτροπή σε θέματα εκθέσεων. Όμως, ο στόχος της συμμετοχής του οργανισμού στα θέματα εκθέσεων πρέπει να είναι να αποφευχθούν οι διπλές αιτήσεις στοιχείων και εκθέσεων από τα κράτη μέλη εκ μέρους της Επιτροπής, από τη μια, και του οργανισμού, από την άλλη και, παράλληλα, να εξασφαλιστεί ότι η Επιτροπή και ο οργανισμός θα λειτουργούν βάσει των ίδιων στοιχείων.
<P>
Κατά τον έλεγχο των εργασιών του Οργανισμού Περιβάλλοντος, θα έπρεπε να δώσουμε ιδιαίτερη έμφαση στην επίτευξη του μακροπρόθεσμου στόχου της εναρμόνισης των συστημάτων παροχής περιβαλλοντικών πληροφοριών, που λειτουργούν στα διάφορα κράτη, με το ευρωπαϊκό δίκτυο πληροφοριών και παρατηρήσεων για το περιβάλλον. Επίσης, στο να υπάρξει στενή συμφωνία μεταξύ οργανισμού και κρατών μελών για το αντικείμενο, τις μεθόδους ή τη συλλογή στοιχείων και, τέλος, στο να μη δημιουργηθούν νεκροταφεία στοιχείων μέσω της καταγραφής και της αρχειοθέτησης στοιχείων που δεν έχουν ζήτηση και χρησιμότητα.
<P>
Από διαδικαστικής άποψης πρέπει, φυσικά, να επικρίνω και πάλι το γεγονός ότι η Ευρωπαϊκή Επιτροπή δεν μας υπέβαλε μία παγιωμένη πρόταση και κατέστησε έτσι σημαντικά δυσχερέστερη την διαβούλευση υπό τον κ. Collins.

<SPEAKER ID=310 LANGUAGE="EN" NAME="White">
Κύριε Πρόεδρε, συγχαίρω τον εισηγητή για την πλήρη και ψύχραιμη ανάλυση του τρόπου λειτουργίας του Οργανισμού. Είναι πολύ καλή, και γι' αυτό αξίζει συγχαρητήρια και η Επιτροπή. Είμαι αναγκασμένος να πω ότι μέχρι να δούμε κάποιο ελικόπτερο στον ουρανό να έρχεται από την Κοπεγχάγη και να προσγειώνεται σε περιοχές που έχουν υποστεί σοβαρές περιβαλλοντικές καταστροφές, προκειμένου να μελετηθεί η κατάσταση στην πραγματική της διάσταση, κανείς δεν πρόκειται να λάβει το θέμα υπόψη του σοβαρά. Αν όμως δούμε το ελικόπτερο αυτό, τότε θα αντιμετωπίσουμε το θέμα με σοβαρότητα και δεν θα ήθελα να μου καταλογιστεί αφέλεια γι' αυτή μου την προσέγγιση γιατί, παρ' όλο που είχα τη συζήτηση αυτή με τους συναδέλφους μου στην Επιτροπή Περιβάλλοντος, γνωρίζω πως οι προσδοκίες μας για τον Οργανισμό διαφέρουν εντελώς απ' ό, τι έχει προταθεί.
<P>
Όπως είπε η κ. Schleicher, πρόκειται για ένα άψυχο νεκροταφείο πληροφοριών, κάτι το οποίο δεν είναι πράγματι αρκετά καλό. Αυτό για το οποίο θα έπρεπε να προσδοκούμε είναι ένας Οργανισμός ικανός να διεξάγει έρευνα σε διεθνή κλίμακα και κάτι τέτοιο θα απαιτούσε αλλαγές στο χαρακτήρα και το καταστατικό του Οργανισμού. Αυτό σημαίνει ότι πρέπει να δοθεί μεγάλη προσοχή όσον αφορά την εφαρμογή των κυρώσεων, η οποία προς το παρόν αμελείται. Δεν διαθέτουμε το μηχανισμό ενίσχυσης του περιβαλλοντικού δικαίου και της περιβαλλοντικής πολιτικής στην Ευρωπαϊκή Ένωση και αυτό οφείλεται εν μέρει στο γεγονός ότι εξακολουθεί να αποτελεί αρμοδιότητα των εθνικών κρατών.
<P>
Κανένας δεν πρόκειται να σεβαστεί τους οργανισμούς των εθνικών κρατών. Όλοι όμως θα σέβονταν, κατά την άποψή μου, έναν Οργανισμό διεθνούς σύνθεσης, ο οποίος θα έπαιζε το ρόλο του επιθεωρητή των επιθεωρητών. Αυτό βέβαια είναι ένα μακρόπνοο σχέδιο και ίσως να μην πρέπει να κάνουμε τέτοιου είδους εκτιμήσεις για το μέχρι τώρα έργο του Οργανισμού, αλλά αν δεν αναφέρει κάποιος από καιρό σε καιρό ότι αυτές θα έπρεπε να είναι οι προσδοκίες μας για τον Οργανισμό, τότε δεν θα είχε κανένα νόημα η δικαιολογημένη μάχη της Κοπεγχάγης να διατηρήσει εκεί τον οργανισμό αυτόν.

<SPEAKER ID=311 NAME="Τρακατέλλης">
Κύριε Πρόεδρε, κυρία Επίτροπε, η απόφαση ίδρυσης το 1990 ενός Ευρωπαϊκού Οργανισμού Περιβάλλοντος, επιστημονικά ανεξάρτητου, για τη συλλογή, επεξεργασία και ανάλυση των περιβαλλοντικών δεδομένων σε ευρωπαϊκό επίπεδο αποτέλεσε μια σημαντική εξέλιξη στην επιδίωξη εκπόνησης μιας αξιόπιστης και συνεκτικής πολιτικής στον τομέα του περιβάλλοντος στην Ευρωπαϊκή 'Ενωση.
<P>
Τέσσερα χρόνια μετά την έναρξη λειτουργίας του Οργανισμού αυτού, καλούμαστε με βάση τις εμπειρίες και τις αξιολογήσεις να εγκρίνουμε τις τροποποιήσεις εκείνες στο κανονισμό ίδρυσής του που θα βελτιώσουν το έργο του. Κύριος στόχος της τροποποίησης πρέπει να είναι η επέκταση και ενίσχυση της συλλογής και της επεξεργασίας αξιόπιστων στοιχείων, και ιδιαίτερα της παροχής πληροφόρησης τόσο προς τα θεσμικά όργανα όσο και προς τα κράτη μέλη για την κατάρτιση μέτρων και πολιτικών. Είμαστε, λοιπόν, υπέρ της ενίσχυσης πληροφόρησης και της διασύνδεσης του έργου του Οργανισμού με τα θεσμικά κοινοτικά όργανα, και ειδικότερα με την ενίσχυση της σχέσης του Οργανισμού με το Ευρωπαϊκό Κοινοβούλιο. Αυτό γιατί η συμβολή του Κοινοβουλίου στην προπαρασκευή πολιτικών κατευθύνσεων, καθώς και η συμμετοχή του στη νομοθετική επεξεργασία είναι καθοριστική και ολοένα αυξανόμενη στην τελική διαμόρφωση της πολιτικής του Περιβάλλοντος στην Ευρωπαϊκή 'Ενωση. Αυτό το γεγονός δεν πρέπει να παραβλέπεται από την Επιτροπή. Επιπλέον, πρέπει να τονίσουμε ότι η πολιτική της ευρύτερης διάδοσης της πληροφόρησης μέσω δικτύων και τηλεματικών εφαρμογών προς όλα τα κέντρα αποφάσεων, αλλά και προς το ευρύ κοινό, θα συμβάλει θετικά και στην αξιολόγηση λύσεων και στην ευαισθητοποίηση σχετικά με την αξιολόγηση και χρήση των περιβαλλοντικά φιλικών τεχνολογιών.
<P>
Είναι γνωστό ότι η σωστή εφαρμογή του κοινοτικού δικαίου αποτελεί σήμερα την αχίλλειο πτέρνα της πολιτικής της προστασίας του περιβάλλοντος στην Ευρωπαϊκή 'Ενωση. Ο Οργανισμός μπορεί να παίξει ένα σημαντικό ρόλο στη συλλογή στοιχείων, καθώς και στην παρακολούθηση της τήρησης του κοινοτικού δικαίου ύστερα από ενίσχυση και διεύρυνση της χρήσης του δικτύου IMPEL. Σε ό, τι αφορά την ενσωμάτωση στα καθήκοντα του Οργανισμού της υποστήριξης της Επιτροπής στη διαδικασία ανταλλαγής πληροφοριών και ανάπτυξης κριτηρίων για την εκτίμηση των περιβαλλοντικών επιπτώσεων, τασσόμεθα υπέρ διότι τα σημαντικά προβλήματα έχουν ανακύψει σ'όλα τα κράτη μέλη από τη μη σωστή εφαρμογή της οδηγίας αυτής. Οι τροποποιήσεις που προτείνονται πιστεύω ότι είναι απαραίτητες για τη συνέχιση του πολύτιμου έργου του Οργανισμού σε ευρωπαϊκό επίπεδο, και μάλιστα μπρος στις προκλήσεις που έχει να αντιμετωπίσει η Ευρωπαϊκή 'Ενωση λόγω της επερχόμενης διεύρυνσης.

<SPEAKER ID=312 NAME="Bjerregaard">
Κύριε Πρόεδρε, αρχικά θα ήθελα να ευχαριστήσω το Ευρωπαϊκό Κοινοβούλιο που έθεσε στην ημερήσια διάταξη αυτή την τροποποίηση του κανονισμού του Οργανισμού Περιβάλλοντος. Θεωρώ σημαντικό να εγκρίνουμε την προκειμένη πρόταση όσο το συντομότερο δυνατόν, ούτως ώστε ο Οργανισμός να μπορέσει να λειτουργήσει με την αναθεωρημένη περιγραφή του έργου του. Θα ήθελα επίσης να απευθύνω ένα μεγάλο ευχαριστώ στον εισηγητή, κ. Ken Collins, για τη δουλειά που έκανε σχετικά με την έκθεση.
<P>
Ο Οργανισμός ξεκίνησε καλά από την αρχή και το έργο του προχωρά καλά, όπως τονίστηκε και κατά τη συζήτηση. Είναι θετικό το γεγονός ότι το Κοινοβούλιο αποδίδει μεγάλη σημασία στον Οργανισμό, όπως βλέπω. Χαρήκαμε ιδιαίτερα δε κατά την κοινή συζήτηση με τις αναφορές που δημοσίευσε ο Οργανισμός, άρα το πρακτέο τώρα είναι να προχωρήσουμε παραπέρα. Επιτρέψτε μου λοιπόν να ξεκινήσω τονίζοντας μια σημαντική δυνατότητα εξέλιξης. Θα είναι ζωτικής σημασίας ο Οργανισμός να μπορέσει να παίξει κάποιο ρόλο κατά τη διεύρυνση προς την Ανατολική και την Κεντρική Ευρώπη. Πρέπει να φροντίσουμε οι χώρες που το επιθυμούν, να μπορούν να συμμετέχουν στο έργο του Οργανισμού, όπως υπογράμμισε και ο εισηγητής κ. Collins.
<P>
Θεωρώ τις τροπολογίες του εισηγητή ιδιαίτερα θετικές και χαίρομαι ιδιαίτερα για τις εποικοδομητικές παρατηρήσεις στην πρόταση της Επιτροπής. Η τροπολογία αριθ. 1 αφορά την υποστήριξη του Οργανισμού στην επεξεργασία και εφαρμογή της περιβαλλοντικής πολιτικής. Η Επιτροπή αποδέχεται τόσο την πρόταση να επανέλθει η αρχική διατύπωση του κανονισμού όσο και την παροχή πληροφοριών σε άλλα κοινοτικά θεσμικά όργανα. Ούτε και η αναφορά στο πρόγραμμα εργασίας του παρουσιάζει πρόβλημα. Συμφωνούμε επίσης ότι θα πρέπει να υπάρξει στενή συνεργασία, και προς αυτό κατατείνουμε.
<P>
Η τροπολογία αριθ. 2 λέει ότι ο προτεινόμενος θεματοφύλακας πληροφορίων πρέπει να συμπεριλαμβάνει έναν αρχείο δεδομένων. Η Επιτροπή μπορεί να προσυπογράψει κάτι τέτοιο, αλλά έμαθα ότι ίσως υπάρξουν κάποια νομικά κωλύματα όσον αφορά το ακόλουθο κείμενο περί αναφοράς της κοινοτικής και εθνικής νομοθεσίας, και αυτό πρέπει να το εξετάσουμε σε μεγαλύτερο βάθος. H τροπολογία επικαλείται επίσης την επιβολή και με αυτό επιστρέφουμε ουσιαστικά σε μια παλιά συζήτηση. Ο κύριος ρόλος του Οργανισμού είναι να παρέχει στα θεσμικά όργανα της Κοινότητας και στα κράτη μέλη πληροφορίες για το τι συμβαίνει στο περιβάλλον μας. Αυτό μπορεί να συμβεί μέσω μιας στενής συνεργασίας με τα κράτη μέλη. Αν αρχίσουμε να αναμιγνύουμε τον ρόλο πληροφόρησης με έναν ρόλο επιβολής και εδραιώσουμε τον τελευταίο στον κανονισμό, διακινδυνεύουμε να υποσκάψουμε τη συνεργασία και κατά συνέπεια την αποτελεσματικότητα του Οργανισμού. Διακινδυνεύουμε απλά να μην πάρουμε τις πληροφορίες που έχουμε ανάγκη, και ως εκ τούτου προκύπτει επίσης ότι δεν συμμερίζομαι την αντίληψη που εξέφρασε ο κ. Ian White στην παρέμβασή του. Δεν πιστεύω ότι πρέπει να εμπλέξουμε την επιβολή στα καθήκοντα του Οργανισμού, δεδομένου ότι εξυπακούεται ότι τα συμπεράσματα στα οποία θα καταλήξει o Οργανισμός για την κατάσταση του περιβάλλοντος, θα μας βοηθήσουνε να κατανοήσουμε καλύτερα αν η νομοθεσία μας και τα μέτρα μας είναι αποτελεσματικά. Και όπως γνωρίζει το Κοινοβούλιο σε θέματα επιβολής δεν ολιγωρώ.
<P>
Οι τροπολογίες αριθ. 3 και 6 είναι χρήσιμες προτάσεις που γίνονται αποδεκτές από την Επιτροπή. Όσον αφορά την τροπολογία αριθ. 4 θα μπορούσαμε να δεχθούμε τη διατύπωση ότι ο Οργανισμός θα εξασφαλίσει ευρεία διάδοση περιβαλλοντικών πληροφοριών, αν προσθέσουμε μια διευκρίνιση ότι αυτό ειδικά αφορά πληροφορίες για την κατάσταση του περιβάλλοντος. Αυτό θα βοηθούσε να εστιάσουμε το καθήκον στις αρμοδιότητες και τη γνώση του Οργανισμού χωρίς να παρεμποδίσουμε το έργο σε άλλους τομείς. Αποδεχόμαστε την απαίτηση η διάδοση να γίνεται σε όσες το δυνατό περισσότερες επίσημες γλώσσες, όπως ανέφεραν τόσο ο κ. Collins όσο και η κ. Dνez de Rivera. Η παραπομπή σε ένα νέο άρθρο 2.14 είναι κατά τη γνώμη μας περιττή.
<P>
Αναφορικά με την τροπολογία αριθ. 5, λάβαμε το εξής μήνυμα από τη νομική υπηρεσία: η γνωμοδότηση του Κοινοβουλίου δεν έπρεπε να προτείνει αλλαγές σε άρθρα που δεν έχουν ήδη αλλάξει στην πρόταση της Επιτροπής. Έχοντας υπόψη αυτό, μπορούμε παρ' όλα αυτά να αναφερθούμε στο σημείο για το IMPEL, όπως ανέφερε και ο κ. Collins στην ομιλία του σήμερα, και μπορώ να σας πληροφορήσω ότι η συνεργασία μας προχωρά, πράγμα που επιβεβαιώθηκε στην τελευταία συνεδρίαση της Ολομέλειας του IMPEL. Μπορώ επίσης να πω ότι η ομάδα εργασίας του Συμβουλίου προβαίνει παρομοίως σε εκτιμήσεις για το πώς μπορεί αυτή η συγκεκριμένη αναφορά να ενσωματωθεί στον κανονισμό.
<P>
Οι τροπολογίες αριθ. 7 και 8 γίνονται κατανοητές μεν, πιστεύουμε όμως ότι είναι περιττές. Και τέλος, όσον αφορά την τροπολογία αριθ. 9, μπορούμε να προσυπογράψουμε την υπόδειξη να διεξαχθεί η επόμενη αναθεώρηση των καθηκόντων του Οργανισμού σε συνάρτηση με την εξέλιξη της συνολικής περιβαλλοντικής πολιτικής της ΕΕ. Ο Οργανισμός μπορεί να προσφέρει μεγάλη βοήθεια σε όλους μας με το να παγιωθεί ως ανεξάρτητη και αντικειμενική πηγή αξιόπιστων πληροφοριών. Θα μπορεί να αφορά τις εκπομπές θερμοκηπιακών ρύπων, τα αποθέματα άνθρακα κ.ο.κ. Υπό αυτό το πρίσμα, δεν απορρίπτω τον όρο αξιολόγηση κόστους αποτελεσματικότητας, και γι' αυτό η πρόταση της Επιτροπής περιέχει μια απαίτηση για εκτίμηση των αποτελεσμάτων και της αποτελεσματικότητας το 1999. Η αξιολόγηση κόστους-αποτελεσματικότητας πρέπει εντούτοις να διερευνηθεί σε συνάρτηση με τους ίδιους τους στόχους, τον ρόλο και τα αποτελέσματα του Οργανισμού και όχι σε ένα ευρύτερο πλαίσιο όπως οι στόχοι της Επιτροπής.
<P>
Εν κατακλείδι, πρέπει να αναφερθεί ότι αποδεχόμαστε επίσης την παρατήρηση της τροπολογίας αριθ. 9, ότι δηλαδή και το Κοινοβούλιο πρέπει να λάβει την αναφορά για τα αποτελέματα και την αποτελεσματικότητα πριν από τη 15η Σεπτεμβρίου 1999. Ως επίλογο, θέλω ακόμη μια φορά να ευχαριστήσω για τη συζήτηση που κάναμε σήμερα και να ευχαριστήσω τον εισηγητή, κ. Collins, για το μεγάλο έργο που έκανε με την πρόταση. Η δουλειά ακόμη μια φορά έστρεψε την προσοχή στο έργο του Οργανισμού, και μάλιστα με καλό τρόπο.

<SPEAKER ID=313 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 11.30.

<CHAPTER ID=12>
Τρόφιμα που έχουν υποστεί επεξεργασία με ιονίζουσα ακτινοβολία
<SPEAKER ID=314 NAME="Πρόεδρος">
Η ημερήσια διάταξη προβλέπει τη σύσταση για τη δεύτερη ανάγνωση (A4-0042/98), εξ ονόματος της Επιτροπής Περιβάλλοντος, Δημόσιας Υγείας και Προστασίας των Καταναλωτών, σχετικά με τις κοινές θέσεις που καθορίστηκαν από το Συμβούλιο για τη θέσπιση των οδηγιών του Ευρωπαϊκού Κοινοβουλίου και του Συμβουλίου
<P>
II I. για την προσέγγιση των νομοθεσιών των κρατών μελών όσον αφορά τα τρόφιμα και τα συστατικά τροφίμων που έχουν υποστεί επεξεργασία με ιονίζουσα ακτινοβολία [C4-0562/97-00/0169(COD)]II II για τη θέσπιση κοινοτικού καταλόγου τροφίμων και συστατικών τροφίμων που υποβάλλονται σε επεξεργασία με ιονίζουσα ακτινοβολία (C4-0561/97-00/0169(COD)](Εισηγήτρια: η κ. Bloch von Blottnitz).

<SPEAKER ID=315 NAME="Bloch von Blottnitz">
Κύριε Πρόεδρε, πριν από οκτώμισυ χρόνια το Κοινοβούλιο είχε συζητήσει την εκτελεστική οδηγία για την επεξεργασία τροφίμων με ιονίζουσα ακτινοβολία. Τότε είχαμε εύλογα καταλήξει στην απόφαση να την εγκρίνουμε μόνο για τα μπαχαρικά. Το Συμβούλιο από την πλευρά του χρειάστηκε οκτώμισυ χρόνια για την έγκριση μιας κοινής θέσης. Η οδηγία για τα μπαχαρικά εκδόθηκε, βέβαια, μαζί με αυτήν όμως εκδόθηκε και μία οδηγία-πλαίσιο. Τώρα, βρισκόμαστε στην παράδοξη κατάσταση να έχουμε μία οδηγία-πλαίσιο στη δεύτερη ανάγνωση χωρίς να έχει υπάρξει η σχετική πρώτη ανάγνωση, πράγμα που σημαίνει, πάλι, ότι δεν μπορούμε σύμφωνα με την απόφαση του Προέδρου να υποβάλουμε τροπολογίες, επειδή δεν είχαμε υποβάλει ούτε κατά την πρώτη ανάγνωση. Τώρα, τα πράγματα αρχίζουν να θυμίζουν Κάφκα. Τότε δεν είχαμε υποβάλει τροπολογίες για τις διαδικασίες ελέγχου και τις τυποποιημένες διαδικασίες ανάλυσης. Όμως, αυτό δεν θα ήταν, τότε, δυνατό να το κάνουμε, πρώτον επειδή δεν είχαμε τη συγκεκριμένη οδηγία-πλαίσιο στην οποία θα μπορούσε να περιλαμβάνεται αυτό. Κι ακόμη χειρότερα: εκείνον τον καιρό, αυτό ακόμη δεν υπήρχε καν! Πώς θα μπορούσε το Κοινοβούλιο να ζητήσει κάτι που τότε δεν υπήρχε; Αυτά για αρχή.
<P>
Βέβαια, είναι αδιαμφισβήτητο ότι χρειαζόμαστε έναν κοινό κανονισμό, γιατί σε μερικά κράτη μέλη επιτρέπεται η ακτινοβολία, ενώ σε άλλα απαγορεύεται. Δεν έχουμε κανονισμό, συνεπώς δεν έχουμε καμία υποχρέωση σήμανσης, πράγμα που σημαίνει ότι ο καταναλωτής δεν έχει ιδέα για το εάν το προϊόν έχει υποστεί επεξεργασία με ακτινοβολία ή όχι. Πρέπει όμως να επιλέγει, να έχει την ευκαιρία να επιλέξει, επειδή είναι σαφές ότι από την ακτινοβολία καταστρέφονται κάποιες βιταμίνες. Ο καταναλωτής νομίζει ότι αγοράζει φρέσκα φρούτα, όμως τα φρούτα δεν είναι καθόλου φρέσκα, παρά έχουν την ίδια θρεπτική αξία με τα κατεψυγμένα ή τα φρούτα σε γυάλινα βάζα.
<P>
Επίσης, είναι αδιαμφισβήτητο ότι, για παράδειγμα, χάνεται η θρεπτική αξία. Είναι αδιαμφισβήτητο ότι συμβαίνουν τοξικολογικές μεταβολές, για των οποίων την επίδραση ουσιαστικά δεν γνωρίζουμε τίποτα. Μπορεί, βέβαια, να ρωτήσει κανείς γιατί χρειαζόμαστε γενικότερα την επεξεργασία δι' ακτινοβολίας. Στο σημείο αυτό, αναφέρεται η πείνα που υπάρχει στον κόσμο μας. Αυτό είναι σωστό. Ωστόσο, είμαι υποχρεωμένη να διαπιστώσω σχετικά ότι, αφενός, αποσύρουμε τόνους φρούτων και λαχανικών από την αγορά για να τη διευκολύνουμε, αφετέρου, όμως θέλουμε να ακτινοβολούμε τα λαχανικά και τα φρούτα για να τα διατηρούμε περισσότερο. Εδώ, σαφώς κάτι δεν πάει καλά!
<P>
Από την άλλη, δύσκολα μπορεί να μειωθεί η πείνα στον κόσμο μας με το να επεξεργαστούμε δι' ακτινοβολίας βατραχοπόδαρα, γαρίδες, μύδια κ.λπ., γιατί κάτι τέτοιο δεν ωφελεί καθόλου όσους πεινούν. Νομίζω, και ασφαλώς θα μου δώσετε δίκιο σχετικά, ότι η ακτινοβολία τροφίμων με σκοπό τη συντήρησή τους πρέπει να επιτρέπεται μόνο εάν δεν είναι επικίνδυνη για την υγεία και εφόσον είναι απαραίτητη για τον καταναλωτή, και επίσης εάν μπορεί να ανιχνευθεί η επεξεργασία δι' ακτινοβολίας, γιατί διαφορετικά δεν χρειαζόμαστε καθόλου σήμανση. Αν εγώ δεν μπορώ να το αποδείξω, τότε κανένας δεν θα αναγράψει στο προϊόν του ότι έχει χρησιμοποιηθεί ακτινοβολία, γιατί κατά πάσα πιθανότητα ο καταναλωτής στην περίπτωση αυτή δεν θα ήθελε και τόσο πολύ να το αγοράσει.
<P>
Θέλω να επισημάνω ακόμη ότι, για παράδειγμα, η Επιτροπή Περιβάλλοντος, Δημόσιας Υγείας και Προστασίας των Καταναλωτών έχει μεριμνήσει ώστε το Κοινοβούλιο να συμμετάσχει, τουλάχιστον για τον ερχόμενο θετικό κατάλογο, γενικώς σύμφωνα με το άρθρο 100Α. Παλαιότερα συμμετείχε η Μόνιμη Επιτροπή Τροφίμων, η οποία όμως συνεδριάζει, όπως όλοι γνωρίζουμε, αντιδημοκρατικά, κεκλεισμένων των θυρών. Τότε, ποτέ δεν θα μαθαίναμε τίποτα. Για όλους αυτούς τους λόγους, που μόλις σας εξέθεσα, σας παρακαλώ πολύ να εγκρίνετε τις τροπολογίες της Επιτροπής Περιβάλλοντος, Δημόσιας Υγείας και Προστασίας των Καταναλωτών. Φυσικά, θα κάνουμε μια ιδιαίτερη συζήτηση για το θέμα που ανέφερα στην αρχή και που για μένα είναι παράλογο, ότι δηλαδή απορρίπτονται τροπολογίες που αναφέρονται στις διαδικασίες ανάλυσης και ελέγχου με τον ισχυρισμό ότι πρόκειται για την δεύτερη ανάγνωση και τέτοιες τροπολογίες δεν υπήρχαν ούτε στην πρώτη ανάγνωση. Όμως, στην πρώτη ανάγνωση δεν ήταν δυνατόν να υποβληθούν, πρώτον γιατί δεν υπήρχε προκείμενο και δεύτερον γιατί δεν υπήρχε η σχετική τεχνολογία.
<P>
Τώρα φθάνω στο τελευταίο σημείο, που αφορά το σήμα στην ετικέτα, το οποίο θέλουμε τώρα να υπάρχει πάνω στο προϊόν. Το σήμα που προβλέπεται τώρα είναι αστείο! Το έλεγξα με διάφορα άτομα. Το ζωγράφισα και έγραψα δίπλα του: τι νομίζετε ότι είναι; Είναι λαχανικά από βιοκαλλιέργεια, είναι παιχνίδι φιλικό για τα παιδιά, ή τι άλλο νομίζετε ότι είναι; Σας λέω ότι κανείς δεν σκέφθηκε πως σημαίνει την επεξεργασία τροφίμων δι' ακτινοβολίας! Αυτό είναι η χειρότερη αποβλάκωση του λαού που θα μπορούσε να υπάρξει! Τι ωφελεί το να αναγράφεται η φράση "με ιονίζουσα ακτινοβολία» με τα πιο μικρά γράμματα; Ποιος ξέρει τι σημαίνει αυτό πραγματικά; Ίσως εμείς το ξέρουμε, το γνωρίζει όμως και ο απλός πολίτης; Και πρέπει να είναι πάντα αναγκασμένος να χρησιμοποιεί μεγεθυντικό φακό; Νομίζω ότι δεν μπορούμε να αφήσουμε να εγκριθεί αυτό το σήμα με την μορφή που έχει προταθεί - έχω μία σχετική τροπολογία -, γιατί πιστεύω ότι οδηγεί στην αποβλάκωση του λαού!
<P>
Όπως και να είναι, η υπόθεση αυτή είχε ατυχή εξέλιξη. Υπάρχει κάτι το παράλογο στο να μην εγκρίνεται κάποιο πράγμα που το χρειαζόμαστε επειγόντως. Εκτός αυτού, πρέπει κάποτε να σκεφθούμε πώς θα τα βγάλουμε πέρα, εάν το Συμβούλιο χρειάζεται χρόνια για την έκδοση μιας κοινής θέσης! Στο μεταξύ, ο κόσμος έχει γυρίσει δέκα φορές ανάποδα, επικρατούν διαφορετικές πολιτικές συνθήκες, από καιρό έχουν αναπτυχθεί διαφορετικές τεχνολογίες, και εμείς κατακλυζόμαστε από τόσες δεύτερες αναγνώσεις, που κανονικά δεν θα ήταν δυνατόν να υπάρξουν! Απευθύνω έκκληση να τροποποιήσετε κάποτε και τον δικό μας Κανονισμό, έτσι ώστε να επιτύχουμε πραγματικά την προστασία του καταναλωτή κι όχι να την μεταθέτουμε, ούτως ειπείν, στην δεύτερη γενιά με νομικές λεπτολογίες.
<P>
(Χειροκροτήματα)

<SPEAKER ID=316 LANGUAGE="EN" NAME="Whitehead">
Κύριε Πρόεδρε, θέλω να συγχαρώ την κ. Bloch von Blottnitz για την μακρά ενασχόλησή της με το θέμα. Μία ενασχόληση που ξεκίνησε πολύ πριν από την εισοδό μου σε αυτό το Κοινοβούλιο και η οποία μπορεί να συνεχίσει κάλλιστα και μετά την αναχώρησή μου από αυτό.
<P>
Προφανώς το διεθνές σήμα έκθεσης σε ιονίζουσα ακτινοβολία αφήνει ατάραχη την κ. Bloch von Blottnitz. Υπάρχουν πολλά πράγματα που μπορεί να μας βρίσκουν απροετοίμαστους, αλλά δεν πίστευα ότι μία αθώα ετικέτα θα ήταν ένα από αυτά. Αποτελεί ένα από τα θέματα για τα οποία, σε συζήτηση που έγινε στους κόλπους της, η Επιτροπή Περιβάλλοντος, Δημόσιας Υγείας και Προστασίας των Καταναλωτών κατέθεσε διαφορετική άποψη απ' αυτήν που κατέθεσε σήμερα η εισηγήτρια.
<P>
Οι γνώμες εξακολουθούν να διίστανται όσον αφορά το χρόνο και τον τρόπο με τον οποίο μπορεί να χρησιμοποιηθεί η ιονίζουσα ακτινοβολία στη συντήρηση τροφίμων. Αυτό που άλλαξε βέβαια αυτά τα οκτώ χρόνια - και είναι πλέον αδύνατον να προβούμε σε μία νέα πρώτη ανάγνωση - είναι η έλευση της ενιαίας αγοράς. Για πολλά κράτη μέλη που είχαν αντιτεθεί στην έκθεση των τροφίμων σε ιονίζουσα ακτινοβολία, υπάρχει τώρα το ενδεχόμενο να αποδεχθούν τα εκτεθειμένα σε ακτινοβολία τρόφιμα, είτε το θέλουν είτε όχι. Στην πατρίδα μου, η αλυσίδα σούπερ-μάρκετ Tesco αποκάλυψε ότι δεν είναι ευκαταφρόνητο το ποσοστό των τροφίμων που έχουν εκτεθεί σε ιονίζουσα ακτινοβολία, παρά το γεγονός ότι αυτό δεν αναφέρεται πουθενά. Πιστεύω λοιπόν ότι μία από τις κύριες αρχές, που βρίσκεται στις προτάσεις που επανήλθαν σε μας γι' αυτήν την κατά πολύ αργοπορημένη κοινή θέση στην κατάρτιση της οποίας συμμετείχαμε, είναι ότι θα έπρεπε να τεθεί ως θέμα πρώτης προτεραιότητας στην ημερήσια διάταξη η ασφάλεια των καταναλωτών, και πάνω απ' όλα η πληροφόρηση.
<P>
Οι αρχές που θα έπρεπε να αποτελούν τους σημερινούς μας οδηγούς είχαν καθοριστεί σαφώς στη συζήτηση της πρώτης ανάγνωσης. Είναι οι εξής: χρησιμοποιούμε την ακτινοβολία μόνο προς όφελος της δημόσιας υγείας και του καταναλωτή· ετικέτες με ακριβείς πληροφορίες και όχι με δείγματα υστερίας· σημαντική μείωση της ποσότητας των επεξεργασμένων κατ' αυτόν τον τρόπο τροφίμων με προσθήκες υποκείμενες στη διαδικασία της συναπόφασης. Τα βατραχοπόδαρα που ανέφερε η κ. Bloch von Blottnitz, έχουν πλέον διαγραφεί από τον κατάλογο των προϊόντων, και πολύ σωστά έγινε αυτό. Τώρα βρισκόμαστε στο στάδιο διαγραφής άλλων τριών προϊόντων. Δεν θέλουμε να δούμε νέες προσθήκες, πριν αυτές υποβληθούν εκ νέου στη διαδικασία συναπόφασης προκειμένου να εγκριθούν.
<P>
Αυτό επεχείρησε η Επιτροπή Περιβάλλοντος με τις τροπολογίες της. Η συναίνεση που επιλέξαμε και που θα καταλήξει απόψε, ελπίζω, σε μία συμφωνία σχετικά με το σήμα επεξεργασίας με ιονίζουσα ακτινοβολία - ανυπομονώ να ακούσω αυτά που έχει να πει ο εκπρόσωπος του ΕΛΚ για το θέμα, γιατί έχουν δείξει ιδιαίτερο ενδιαφέρον όσον αφορά τη σήμανση των προϊόντων - είναι η καλύτερη προσέγγιση σε σύγκριση με τη νεκροκεφαλή που πρότεινε η εισηγήτρια. Δεν γνωρίζω ποιες από τις τροπολογίες θα γίνουν αποδεκτές, επειδή ορισμένες απορρίφθηκαν από την Επιτροπή Περιβάλλοντος. Είναι δύσκολο λοιπόν να κάνω υποθέσεις. Δεν γνωρίζουμε τι θα αποδεχθείτε σε αυτό το στάδιο.
<P>
Δεν μπορούμε να υποστηρίξουμε τις τροπολογίες αριθ. 29, 31, 32 και 33, γιατί οι βασικές προειδοποιητικές λέξεις - όπως θέλει να τις αποκαλεί η εισηγήτρια - περιλαμβάνονται στις άλλες τροπολογίες της επιτροπής ή αντικαθίστανται με εναλλακτικά σύμβολα ή διατυπώνονται επιμελώς στην τροπολογία μας αριθ. 30.
<P>
Ανακεφαλαιώνοντας, αυτό που θέλουμε είναι ένα πλαίσιο προειδοποίησης και όχι έναν λίβελο απαγόρευσης. Απευθύνω έκκληση προς τους συναδέλφους να υποστηρίξουν τις τροπολογίες της Επιτροπής Περιβάλλοντος.

<SPEAKER ID=317 LANGUAGE="DE" NAME="Schnellhardt">
Κύριε Πρόεδρε, κυρίες και κύριοι, μπορώ να καταλάβω την δυσαρέσκεια που εκφράζει η εισηγήτρια για την απόρριψη τροπολογιών, των οποίων η υποβολή ουσιαστικά μας επιβλήθηκε αποκλειστικά εξαιτίας της νέας έκθεσης του Συμβουλίου. Θα ήθελα να συστήσω στην Προεδρία να το ξανασκεφτεί, γιατί ήμασταν αναγκασμένοι να τις υποβάλουμε. Πρόκειται για κάτι νέο, οπότε πρέπει να δώσουμε την ψήφο μας σχετικά με αυτό. Αυτή είναι η άποψή μου. Γι' αυτό, είμαι επίσης της γνώμης ότι είναι καιρός να προχωρήσει επιτέλους η οδηγία για την επεξεργασία τροφίμων, που οι απαρχές της τοποθετούνται πολλά χρόνια ενωρίτερα. Οι προηγούμενοι αγορητές το ανέφεραν ήδη: απαιτήθηκαν οκτώ χρόνια μέχρι να ληφθεί σχετική απόφαση στο Συμβούλιο. Ασφαλώς, οι κανονισμοί των μεμονωμένων κρατών εκτείνονται από την πλήρη απαγόρευση της επεξεργασίας μέχρι την ελεύθερη εφαρμογή της. Έτσι, φυσικά είναι προβληματικό να επιτευχθεί μία ενιαία ρύθμιση, αλλά μου φαίνεται ότι οκτώ χρόνια είναι, οπωσδήποτε, ένα υπερβολικά μεγάλο χρονικό διάστημα.
<P>
Στο επίκεντρο της προσοχής μας πρέπει να βρίσκεται εκείνος που τελικά καταναλώνει τα τρόφιμα: ο καταναλωτής. Κατά τη γνώμη μου, ο καταναλωτής πρέπει να έχει τη δυνατότητα να καταλαβαίνει εάν πρόκειται για προϊόν που έχει υποστεί επεξεργασία με ακτινοβολία ή όχι. Η υποχρέωση αναγραφής ανταποκρίνεται στη συγκεκριμένη ανάγκη και αποτελεί έτσι ουσιαστικό στοιχείο της παρούσας οδηγίας. Σ' αυτό πρέπει, κύριε Whitehead, να ακολουθήσουμε ρητά την οδηγία σήμανσης, γιατί εκείνη μας λέει πώς πρέπει να γίνεται. Κυρία εισηγήτρια, βλέπετε τι γίνεται με τα νέα σύμβολα, με τα νέα σήματα. Δεν λειτουργούν. Ας παραμείνουμε σε εκείνο που έχει συνηθίσει ο καταναλωτής, δηλαδή στην αναγραφή. Αν θέλετε, μπορούμε επίσης να καθορίσουμε τα εκατοστά ή κάποιες άλλες λεπτομέρειες. Όμως ο καταναλωτής έχει συνηθίσει πάνω σε κάθε προϊόν να αναγράφεται η επεξεργασία που έχει υποστεί. Επομένως, υποστηρίζω μια διαδικασία που θα ακολουθεί την οδηγία αναγραφής. Αυτό μου φαίνεται πολύ καλύτερο.
<P>
Επίσης, εξαιρετικά σημαντική σε συνάρτηση με αυτά είναι η δυνατότητα να αποδειχθεί ότι έγινε επεξεργασία δι' ακτινοβολίας. Πώς αλλιώς θα μπορούν να ανιχνευθούν τα πιθανά ψευδή στοιχεία πάνω στην ετικέτα; Αν επιτραπεί να ακτινοβολούνται τα τρόφιμα, πρέπει να διασφαλίζεται προς χάριν του καταναλωτή ότι η επεξεργασία μπορεί να ελεγχθεί. Αυτό το εγγυάται η σύσταση.
<P>
Φυσικά, πρέπει επιπλέον να επιμείνουμε να έχουν οπωσδήποτε προτεραιότητα τα μέτρα υγιεινής, η καλή παραγωγή, καθώς και οι καλές μέθοδοι καλλιέργειας που θα ανταποκρίνονται στα ευρωπαϊκά πρότυπα, πριν καταφύγουμε στην επεξεργασία δι' ακτινοβολίας. Οι απόπειρες περιορισμού στην ακτινοβολία, η οποία πιθανώς είναι λιγότερο δαπανηρή, πρέπει οπωσδήποτε να αναχαιτισθούν.
<P>
Σήμερα, κρατάμε στα χέρια μας την ευθύνη για τον καταναλωτή και την υγεία του. Ας ανταποκριθούμε στην ευθύνη αυτή, τασσόμενοι υπέρ της υποχρεωτικής αναγραφής, υπέρ του ελέγχου των ακτινοβολούμενων προϊόντων και, έτσι, υπέρ της προστασίας του ευρωπαίου καταναλωτή.
<P>
Φυσικά, θέλουμε να συμμετάσχουμε ως Κοινοβούλιο στις περαιτέρω ουσιώδεις αποφάσεις. Τίποτα δεν μπορεί να εμπνεύσει μεγαλύτερη εμπιστοσύνη στον καταναλωτή από την δημοσιοποίηση της διαπραγμάτευσης του ζητήματος στο Κοινοβούλιο. Ασφαλώς, θα έχουμε αρκετά να συζητήσουμε κατά την σύνταξη του καταλόγου, όπου θα αναφέρονται τα καθ' έκαστον τρόφιμα.

<SPEAKER ID=318 LANGUAGE="FR" NAME="Cabrol">
Kύριε Πρόεδρε, κυρία Επίτροπε, αγαπητοί συνάδελφοι, αυτή η πρόταση σχετικά με τα τρόφιμα και τα συστατικά τροφίμων που έχουν υποστεί επεξεργασία με ιονίζουσα ακτινοβολία υποβλήθηκε σε πρώτη ανάγνωση το 1989. Προκάλεσε τόσα προβλήματα, τόσες επιφυλάξεις στο κοινό, τόσο στο Κοινοβούλιο όσο και στο Συμβούλιο που το Συμβούλιο δεν υιοθέτησε μια κοινή θέση παρά μόνο στις 27 Οκτωβρίου 1997, δηλαδή οκτώ χρόνια αργότερα!
<P>
Για να αποσαφηνιστεί η κοινή συζήτηση, υποβλήθηκαν δύο ξεχωριστά μέρη, αφενός μια οδηγία-πλαίσιο, η οποία αφορά τα γενικά κριτήρια επεξεργασίας με ιονίζουσα ακτινοβολία των τροφίμων, και αφετέρου μια οδηγία εφαρμογής η οποία καθορίζει έναν κατάλογο των συστατικών τροφίμων που έχουν τη δυνατότητα επεξεργασίας., κατάλογος ο οποίος αυτή τη στιγμή δεν συμπεριλαμβάνει παρά μια κατηγορία προϊόντων: μπαχαρικά και αρωματικά (όλοι συμφωνούν, κανείς δεν παραπονείται, αλλά θα πρέπει να συμπληρωθεί σταδιακά μέχρι τις 31 Δεκεμβρίου 2000, κατόπιν γνωμοδότησης της επιστημονικής επιτροπής τροφίμων).
<P>
Κατά συνέπεια, εκφράζουμε την ικανοποίησή μας για την έγκριση αυτής της οδηγίας που αποσκοπεί κατ' αρχάς στην προστασία της υγείας αλλά και στη σωστή πληροφόρηση του καταναλωτή. Πράγματι, όλες οι μελέτες που εκπονήθηκαν μέχρι σήμερα απέδειξαν χωρίς διφορούμενα ότι η ιονίζουσα ακτινοβολία των συστατικών τροφίμων δεν θέτουν σε κίνδυνο υπό την έννοια της ασφάλειας και της υγείας του καταναλωτή. Η επεξεργασία με ιονίζουσα ακτινοβολία των τροφίμων, εκείνων που θα μπορούσαν παραδείγματος χάρη να μολυνθούν, θα πρέπει να θεωρηθεί ως ευεργετική για τον καταναλωτή, εφόσον συνεισφέρει στην ασφάλεια της υγείας και εφόσον διατηρεί καλύτερα από άλλες τεχνικές τη διατροφική ποιότητα του προϊόντος. Αυτή η μέθοδος δεν θα πρέπει να χρησιμεύει στην επικάλυψη της ελαττωματικής προετοιμασίας μιας τροφής, ούτε θα πρέπει να χρησιμοποιείται όταν δεν είναι χρήσιμη.
<P>
Εν κατακλείδι, αυτή η οδηγία εμπεριέχει την εγγύηση μιας σαφούς πληροφόρησης και ενός ελέγχου κατά τα διάφορα στάδια της επεξεργασίας με ιονίζουσα ακτινοβολία. Μπορεί να ψηφιστεί χωρίς τις τροπολογίες που υπέβαλε ο εισηγητής, οι οποίες δεν αποτελούν καμία βελτίωση και κινδυνεύουν αντίθετα να έχουν ως αποτέλεσμα μια δυσάρεστη σύγχιση, με την προσφυγή σε ένα σύμβολο, που λανθασμένα και ανησυχητικά θα αποκαλείτο "radura», τη στιγμή που προβλέπεται μια σήμανση χωρίς διφορούμενο.

<SPEAKER ID=319 LANGUAGE="SV" NAME="Olsson">
Κύριε Πρόεδρε, πρώτα θέλω να συγχαρώ την εισηγήτρια για την εργασία της μ' αυτήν την έκθεση.
<P>
Στη κοινή θέση εγκρίνεται η ακτινοβολία σαν μία πιθανή μέθοδος συντήρησης των τροφίμων. Ακόμη και αν τώρα υπάρχει μόνο μία κατηγορία, κάτι που αναφέρθηκε νωρίτερα, συγκεκριμένα τα μπαχαρικά και τα βότανα, το σκεπτικό είναι εντούτοις ότι θα μπορεί να εφαρμοστεί σε σημαντικά περισσότερα τρόφιμα. Πιστεύω ότι αυτό είναι που πρέπει να έχει κανείς υπόψη του όταν παίρνει θέση σ' αυτό το ζήτημα.
<P>
Η Επιτροπή Περιβάλλοντος υπέδειξε τις περιβαλλοντικές πτυχές. Νομίζω ότι αυτό είναι σημαντικό και θέλω να κάνω έκκληση στους βουλευτές της Βουλής να στηρίξουν τις προτάσεις τροπολογίας της Επιτροπής Περιβάλλοντος. Τότε υπάρχει μία δυνατότητα να κάνουμε ελαφρώς αυστηρότερες τις απόψεις στην κοινή θέση.
<P>
Γνωρίζουμε ότι, στη σημερινή ΕΕ, σε ορισμένες χώρες επιτρέπεται η έκθεση τροφίμων σε ακτινοβολία, ενώ σε άλλες χώρες δεν επιτρέπεται, π.χ. στην Σουηδία και την Γερμανία. Προσωπικά είμαι της άποψης ότι ραδιενεργός ακτινοβολία και φαγητό και τρόφιμα δεν συμβιβάζονται. Γι' αυτό δεν θα έπρεπε να υπήρχε. Ίσως να ισχύει, αυτό που ελέχθη εδώ, ότι δεν συνεπάγεται κίνδυνο για την ανθρώπινη υγεία. Υπάρχουν επίσης αυστηρές προϋποθέσεις για το ότι δεν επιτρέπεται να συνεπάγεται κίνδυνο. Υπάρχει ωστόσο μία άλλη πτυχή, συγκεκριμένα η εντύπωση της ψεύτικης φρεσκάδας που μπορεί να δώσουν τα τρόφιμα που έχουν υποστεί ακτινοβολία. Ένα τρόφιμο λοιπόν μπορεί να φαίνεται σαν να ήταν εντελώς φρέσκο, έστω και αν κατά βάση είναι παλαιό και σχετικά χαλασμένο. Αυτός είναι ένας τρόπος παραπλάνησης του καταναλωτή. Στην περίπτωση αυτή, δεν βοηθάει όσα σήματα και αν μπούν στα τρόφιμα, καθώς η εμφάνιση παραπλανεί άμεσα τον καταναλωτή.
<P>
Από πλευράς μου θα στηρίξω τις προτάσεις τροπολογίας της εισηγήτριας στο Κοινοβούλιο, έστω και αν η Ομάδα μου περιορίζεται στο να στηρίξει κυρίως τις προτάσεις που έχουν υποβληθεί από την Επιτροπή Περιβάλλοντος. Το βλέπω σαν δύο βήματα: πρωτίστως στηρίζουμε την Επιτροπή Περιβάλλοντος, ταυτόχρονα όμως δεν θα ήταν άσχημο να πιέσουμε περαιτέρω και να στηρίξουμε τις προτάσεις που υποβλήθηκαν από τους Πράσινους στην συζήτηση του Κοινοβουλίου.

<SPEAKER ID=320 LANGUAGE="SV" NAME="Sjφstedt">
Κύριε Πρόεδρε, το γεγονός ότι πολλά κράτη μέλη έχουν ήδη εφαρμόσει στην πράξη την απαγόρευση της έκθεσης σε ακτινοβολία τροφίμων επί πολλά έτη, και ότι αυτό λειτούργησε θαυμάσια, δείχνει ότι η ακτινοβλία είναι κατά βάση περιττή ως μέθοδος συντήρησης. Επιπλέον, έχει προφανή μειονεκτήματα με απώλειες της θρεπτικής αξίας, όταν παρατείνεται η διάρκεια ζωής των τροφίμων.
<P>
Το καλύτερο θα ήταν εάν μπορούσε σε αυτή τη φάση να ληφθεί μια απόφαση για απαγόρευση, της έκθεσης σε ακτινοβολία των τροφίμων, με εξαίρεση τα μπαχαρικά, αλλά αυτή η δυνατότητα δεν υπάρχει βέβαια εδώ. Η επιλογή μεταξύ της θέσης του Συμβουλίου και των προτάσεων της Επιτροπής Περιβάλλοντος είναι εύκολη. Η Επιτροπή Περιβάλλοντος κάνει αυστηρότερο σε μία σειρά σημείων τον κανονισμό που υπάρχει στο τομέα αυτόν, πέραν των άλλων όσον αφορά την σήμανση, την αντίληψη για την υγιεινή και τα μέτρα για την υγεία, τα οποία δεν πρέπει να αντικατασταθούν με ακτινοβολία καθώς και τις μεθόδους ανάλυσης. Ως εκ τούτου, η Ομάδα μου θα υπερψηφίσει όχι μόνο τις προτάσεις τροπολογίας της Επιτροπής Περιβάλλοντος, αλλά επίσης και το μεγαλύτερο μέρος των προτάσεων τροπολογίας που υπεβλήθησαν από την Ομάδα των Πρασίνων.

<SPEAKER ID=321 LANGUAGE="FR" NAME="Lannoye">
Κύριε Πρόεδρε, τον Οκτώβριο του 1989 ήμουν ένας από εκείνους που ψήφισαν υπέρ της έκθεσης της συναδέλφου μου, κ. Bloch von Blottnitz, η οποία έλειπε μάλιστα, είχε αντικατασταθεί από την κ. Quistoudt-Rowohl, αλλά εκείνη είχε συντάξει την έκθεση. Η έκθεση, εγκρίθηκε με ευρεία πλειοψηφία. Πρότεινε μια απαγόρευση αρχής της ιονίζουσας ακτινοβολίας των τροφίμων, εκτός από την περίπτωση των μπαχαρικών και των αρωματικών. Παρόλα αυτά, η θέση του Συμβουλίου η οποία είναι διπλή άλλωστε, και η οποία υποβάλλεται με οκτώ χρόνια καθυστέρηση, υιοθετεί την αντίθετη λογική. Τώρα εγκαθιστά αυτή τη μέθοδο σαν μια μέθοδο διατήρησης, έχοντας σε πρώτη φάση τη δυνατότητα ιονίζουσας ακτινοβολίας των μπαχαρικών και των αρωματικών βοτάνων.
<P>
Θεωρώ λοιπόν, δεδομένου του τεράστιου χρονικού διαστήματος που μεσολάβησε, ότι θα ήταν λογικό να γίνουν αποδεκτές όλες οι τροπολογίες οι οποίες βαίνουν προς την κατεύθυνση της αποκατάστασης της θέσης της πρώτης ανάγνωσης. Διαπιστώνω ότι ορισμένες τροπολογίες δεν θα υποβληθούν σε ψηφοφορία, εκτός εάν η Προεδρία αλλάξει γνώμη μέχρι αύριο, συγκεκριμένα όσον αφορά την τροπολογία αριθ. 27, αλλά και όσον αφορά δύο τροπολογίες που ψηφίστηκαν στην Επιτροπή Περιβάλλοντος, την τροπολογία αριθ. 10 και την τροπολογία αριθ. 13. Υπάρχει ωστόσο κάποιο πρόβλημα. Ο Πρόεδρος της Επιτροπής Περιβάλλοντος απέρριψε ορισμένες τροπολογίες και ενέκρινε κάποιες άλλες και η προεδρία του Κοινοβουλίου πήρε διαφορετική θέση. Θα συμφωνήσετε ότι αυτό δημιουργεί κάποια σύγχιση. Υπό αυτές τις συνθήκες, λογικό θα ήταν να εγκριθούν όλες οι τροπολογίες και να υποβληθούν σε ψηφοφορία, γνωρίζοντας ότι ορισμένες από αυτές δεν θα ψηφιστούν.
<P>
Θα ήθελα ωστόσο να υποστηρίξω δύο είδη τροπολογιών: εκείνες που συστήνουν ένα σήμα ένδειξης. Παρέδωσα εξάλλου στη συνάδελφό μου κ. von Blottnitz μια τροπολογία που απαιτεί την ύπαρξη ενός πολύ σαφούς σήματος. Πράγματι, η σήμανση, έτσι όπως προβλέπεται, είναι ανεπαρκής, όλοι μας το γνωρίζουμε, και δεν δίνει τη δυνατότητα σοβαρής πληροφόρησης του καταναλωτή. Δεύτερον, πιστεύω ότι θα πρέπει να διαθέτουμε μια μέθοδο ανάλυσης. Πώς να δεχτούμε ότι είναι δυνατόν να διατεθούν στο εμπόριο προϊόντα που έχουν επεξεργαστεί με ιονίζουσα ακτινοβολία για τα οποία δεν υπάρχει μέθοδος τυποποιημένης και αποτελεσματικής ανάλυσης; Αυτό είναι απαράδεκτο. Δεν γίνεται να έχουμε έναν κανονισμό για τον οποίο καμία μέθοδος δεν δίνει τη δυνατότητα επαλήθευσης εάν αυτός ο κανονισμός τηρείται ή όχι. Είναι κάτι το ασυνάρτητο. Κατά συνέπεια προτείνω να ψηφίσουμε αυτές τις τροπολογίες για λόγους συνοχής, και συγκεκριμένα την τροπολογία αριθ. 27.

<SPEAKER ID=322 LANGUAGE="DA" NAME="Kirsten Jensen">
Κύριε Πρόεδρε, οι κοινοί κανόνες κατανάλωσης στην ΕΕ είναι κατ' αρχήν ωφέλιμοι, διότι η κυκλοφορία αγαθών είναι μεγάλη. Όταν τα αγαθά κινούνται πέρα από τα σύνορα διακινδεύουμε στην πράξη να αναγκαστούμε να δεχθούμε αγαθά που έχουν υποστεί ακτινοβολία, εκτός εάν υπάρξει ρύθμιση. Η επεξεργασία με ακτινοβολία των τροφίμων δεν πρέπει να αποτέλεσει λύση στα προβλήματα μακράς μεταφοράς τους και κακής συντήρησής τους. Ένα μήλο που έχει υποστεί ακτινοβολία μπορεί να φαίνεται φρέσκο, αλλά στην πραγματικότητα είναι παλιά ιστορία. Τρόφιμα που είναι για πέταμα μπορεί να συνεχίσουν να πωλούνται στα καταστήματα αν επιτρέψουμε την ακτινοβολία. Το Συμβούλιο προτείνει ότι ελάχιστα τρόφιμα πρέπει να υφίστανται ακτινοβολία - μόνο τα μπαχαρικά. Με αυτό είμαι ικανοποιημένη. Αλλά το θέμα είναι ότι μια βαθμιαία αύξηση ενός θετικού καταλόγου ίσως αλλάξει αυτή την κατάσταση. Οι απαιτήσεις είναι αυστηρές, αυτό πρέπει να ομολογηθεί, αλλά είναι σημαντικό τα πράγματα να γίνουν με πλήρη διαφάνεια, με δημοσιότητα, με τη σύμπραξη του Κοινοβουλίου και με την τήρηση σημαντικών αρχών της υγείας και της κατανάλωσης.
<P>
Μια σημαντική αρχή της νομοθεσίας της ΕΕ για την κατανάλωση είναι ότι οι καταναλωτές δεν πρέπει να παραπλανούνται. Αυτό όμως θα συμβεί σε μεγάλο βαθμό αν επιτρέψουμε την ακτινοβολία, διότι τα τρόφιμα θα φαίνονται διαφορετικά απ' ό, τι είναι στην πραγματικότητα. Αλλά και την ανάγκη για ακτινοβολία ως μέθοδο συντήρησης είναι δύσκολο να την καταλάβουμε. Η Ευρώπη διαθέτει τεράστιες ποσότητες τροφίμων. Τα επιτρεπόμενα ακτινοβολημένα τρόφιμα πρέπει στην προκειμένη περίπτωση να σημανθούν. Οι καταναλωτές πρέπει να έχουν δυνατότητα επιλογής, ακόμη και στις περιπτώσεις όπου τα τρόφιμα έχουν περάσει από υγειονομικό έλεγχο. Υποστηρίζω να γίνουν μελέτες των κινδύνων στην υγεία που ενέχει η ακτινοβολία. Η ακτινοβολία δεν καταστρέφει όλες τις τοξίνες στα τρόφιμα. Τουναντίον, ορισμένες επωφελούνται. Είναι επίσης σημαντικό να πάρουμε θέση ως προς το με ποιες μεθόδους πρέπει να διεξάγεται η ακτινοβολία. Είναι μια πτυχή που το Συμβούλιο παραβλέπει, αλλά με την οποία ασχολείται η Επιτροπή Περιβάλλοντος του Ευρωπαϊκού Κοινοβουλίου.

<SPEAKER ID=323 LANGUAGE="SV" NAME="Gahrton">
Κύριε Πρόεδρε, μπορώ να συμφωνήσω απολύτως με τη συνάδελφο της Ομάδας μου, κ. Bloch von Blottnitz. Η έκθεση σε ακτινοβολία των τροφίμων είναι επικίνδυνη και περιττή, εν πάση περιπτώσει για όλα τα τρόφιμα εκτός ίσως ορισμένων μπαχαρικών.
<P>
Αυτή είναι επίσης η επίσημη άποψη της σουηδικής κυβέρνησης. Σύμφωνα με τους ισχύοντες σουηδικούς κανονισμούς, απαγορεύεται η ακτινοβολία εκτός ακριβώς για ορισμένα μπαχαρικά. Αυτό το καθιστά ένα πολύ ιδιαίτερο θέμα για τη Σουηδία. Μία από τις σημαντικότερες υποσχέσεις, που εδόθη πριν την ένταξη της Σουηδίας στην ΕΕ, ήταν συγκεκριμένα ότι κανένας κανονισμός αναφορικά με την προστασία του περιβάλλοντος και της υγείας δεν θα χρειάζονταν να επιδεινωθεί. Τονίζω: κανένας τέτοιος κανονισμός δεν θα χρειαζόταν να επιδεινωθεί.
<P>
Αν το Κοινοβούλιο δεν ακολουθήσει τώρα τις προτάσεις τροπολογίας της κ. Bloch von Blottnitz, η Σουηδία θα εξαναγκαστεί σε εοιδείνωση των κανονισμών. Αυτό θα όξυνε επιπλέον την κρίση η οποία όντως επικρατεί μεταξύ Σουηδίας και ΕΕ για πολλούς λόγους. Στην περίπτωση αυτή, θα ήταν η σοβαρότερη επιδείνωση στους σουηδικούς κανονισμούς για την υγεία· έτσι ελπίζω πραγματικά ότι το Κοινοβούλιο θα στηρίξει τις προτάσεις τροπολογίας της κ. Bloch von Blottnitz.

<SPEAKER ID=324 LANGUAGE="DE" NAME="Graenitz">
Κύριε Πρόεδρε, πρέπει να συζητήσω και να ψηφίσω εδώ σε δεύτερη ανάγνωση για μία σύσταση, ενώ η πρώτη ανάγνωση έγινε σε χρόνο όπου η χώρα μου δεν ήταν ακόμη μέλος της Ευρωπαϊκής Ένωσης και, συνεπώς, ούτε εγώ ούτε κάποιος άλλος από τη χώρα μου είχε τη δυνατότητα να προτείνει κατά την πρώτη ανάγνωση ιδέες ή αλλαγές που θα μπορούσαν, αν παραστεί ανάγκη, να υποβληθούν τώρα για άλλη μια φορά ως τροπολογίες. Δεδομένου ότι συμβαίνουν πάρα πολλές μεταβολές και διευρύνσεις εντός της ΕΕ, νομίζω ότι είναι αναγκαίο να επανεξεταστούν οι κανόνες, βάσει των οποίων διεξάγονται η πρώτη και η δεύτερη ανάγνωση και η διαβούλευση, ώστε να μπορούν να ληφθούν υπ' όψιν όλα τα κράτη μέλη.
<P>
Ως προς το ίδιο το θέμα, θα ήθελα να πω ότι η επεξεργασία τροφίμων δι' ακτινοβολίας πρέπει να αποφεύγεται, επειδή πιστεύω ότι με τον τρόπο αυτόν παρουσιάζεται μία φαινομενική φρεσκάδα, υποκαθίστανται άλλα, αναγκαία μέτρα υγιεινής και έτσι εξαπατώνται οι καταναλωτές. Παρ' όλ' αυτά, πιστεύω ότι είναι αναγκαία η διεξαγωγή της δεύτερης ανάγνωσης, καθώς επίσης και το να ψηφίσουμε εδώ στην Ολομέλεια για αυτήν την οδηγία με το πνεύμα όσων ψηφίστηκαν στην Επιτροπή Περιβάλλοντος, Δημόσιας Υγείας και Προστασίας των Καταναλωτών, διότι η πληροφόρηση, η σήμανση και κυρίως τα μέτρα ελέγχου για προϊόντα που έχουν υποστεί επεξεργασία δι' ακτινοβολίας είναι απαραίτητα, πρέπει δε να είναι υποχρεωτικά σε όλη την ενιαία αγορά χάριν του καταναλωτή, επειδή μόνο έτσι διασφαλίζεται ότι ο καταναλωτής έχει ελεύθερη επιλογή τροφίμων.
<P>
Κατά την εκτίμησή μου, είναι εξαιρετικά σημαντικό να μπορούμε να παρακολουθήσουμε και δημόσια τις αποφάσεις που λαμβάνει η Μόνιμη Επιτροπή Τροφίμων· να έχουμε κι εμείς λόγο. Δεν πρέπει μόνο να ψηφίζουμε, όταν παρίσταται ανάγκη, για το ποια επιπλέον τρόφιμα θα συμπεριληφθούν στον κατάλογο, εκτός από τα αρωματικά και μπαχαρικά που έχουν ήδη περιληφθεί, αλλά πρέπει επίσης να είμαστε ενημερωμένοι για τη διάρκεια και την ισχύ της ακτινοβολίας όλων των τροφίμων, γιατί και αυτό είναι σημαντικό. Μόνον η δημοσιοποίηση και η σήμανση μπορεί να δώσει στον καταναλωτή το μήνυμα ότι το Ευρωπαϊκό Κοινοβούλιο και η Ευρωπαϊκή Ένωση ενδιαφέρονται για μία προληπτική προστασία της υγείας και εργάζονται προς αυτήν την κατεύθυνση.

<SPEAKER ID=325 NAME="Bjerregaard">
Κύριε Πρόεδρε, η πρόταση της Επιτροπής το 1989 στόχευε να καταρτίσει ένα σύστημα στενού ελέγχου των επεξεργασμένων με ακτινοβολία τροφίμων κατευθείαν από τη χρήση της διαδικασίας από τον παραγωγό έως την πώληση των αγαθών στον τελικό καταναλωτή. Προκειμένου να διευκολυνθεί η ψήφιση της νομοθεσίας επί τούτου του θέματος, το Συμβούλιο χώρισε την πρόταση στα δύο, δηλαδή σε μια οδηγία πλαίσιο και σε μια εκτελεστική οδηγία με έναν κατάλογο των τροφίμων που μπορούμε να επεξεργαστούμε με ακτινοβολία. Οι οκτώ κατηγορίες τροφίφων στην τροποποιημένη πρόταση της Επιτροπής μειώθηκαν στην κοινή θέση σε μία, τα αποξηραμένα και αρωματικά καρυκεύματα, συμπεριλαμβανομένων των αρτυματικών φυτών. Όσον αφορά τη σύσταση του σχεδίου για το αν είναι απαραίτητο να χρησιμοποιούνται τυποποιημένες μέθοδοι ελέγχου για να βρεθεί αν χρησιμοποιείται ακτινοβολία των τροφίμων, πρέπει να τονίσω ότι ο έλεγχος πολλών άλλων μεθόδων συντήρησης είναι διοικητικός και όχι εργαστηριακός έλεγχος. Η τυποποίηση διεξάγεται, όπως είναι γνωστό, από ένα ανεξάρτητο όργανο, την Ευρωπαϊκή Επιτροπή Τυποποίησης.
<P>
Όπως ακριβώς και άλλα τρόφιμα, τα ακτινοβολημένα τρόφιμα καλύπτονται από οδηγίες ελέγχου, όπως την οδηγία 89/397 και την οδηγία 93/99. Ως εκ τούτου, οι τροπολογίες αριθ. 9, 11, δεύτερο μέρος, 13, 27 και 32 για την οδηγία πλαίσιο δεν μπορούν να γίνουν δεκτές, όπως ακριβώς και οι αντίστοιχες τροπολογίες για την εκτελεστική οδηγία, δηλαδή οι τροπολογίες αριθ. 2, 3 και το δεύτερο μέρος της τροπολογίας αριθ. 1. Όσον αφορά τις διαδικασίες της κοινοβουλευτικής επιτροπής πρέπει να θυμηθείτε ότι όλες οι τροπολογίες πολιτικού περιεχομένου πρέπει να ψηφιστούν από αυτό το Σώμα. Συνεπώς, η κριτική επί του σχεδίου της σύστασης, σύμφωνα με την οποία η κανονιστική επιτροπή ασκεί υπερβολικά μεγάλη επιρροή στη συγκεκριμένη οδηγία, δεν είναι δικαιολογημένη. Η Μόνιμη Επιτροπή έχει τη δυνατότητα να ικανοποιεί μόνο πολιτικές αποφάσεις στην περίπτωση που ένα κράτος μέλος έχει εγκρίνει προσωρινά μέτρα. Ως εκ τούτου, η Επιτροπή πρέπει να κρατήσει το κείμενο του Συμβουλίου και να απορρίψει τις τροπολογίες αριθ. 8 και 19.
<P>
Ως προς τον χειρισμό των τεχνικών θεμάτων, η σύσταση απαιτεί η Μόνιμη Επιτροπή να έχει συμβουλευτική αρμοδιότητα, όπως είχε προτείνει αρχικά και η Επιτροπή. Προκειμένου να μην παρεμποδιστεί η ψήφιση της οδηγίας, η οποία θα έπρεπε να είχε ήδη γίνει σύμφωνα με το λευκό βιβλίο, η Επιτροπή αναγκάστηκε να δεχτεί μια κανονιστική επιτροπή. Ως εκ τούτου δεν είναι δυνατό να γίνουν αποδεκτές οι τροπολογίες αριθ. 14, 16 και 17, οι οποίες αφορούν τις διαδικασίες της επιτροπής, όπως ούτε και η τροπολογία αριθ. 15 περί των εσωτερικών κανόνων της επιτροπής, τους οποίους εγκρίνει η ίδια.
<P>
Όσον αφορά την υποχρέωση να ακούμε την Επιστημονική Επιτροπή Τροφίμων στο άρθρο 13, αυτή δεν πρέπει να συγχυστεί με τη διαδικασία κοινής συναπόφασης, όπως καθορίζει η οδηγία για την έγκριση περαιτέρω διατάξεων που αφορούν τη δημόσια υγεία. Συνεπώς, οι τροπολογίες αριθ. 6 και 18 είναι άσκοπες και πρέπει να απορριφθούν.
<P>
Δεδομένου ότι η σήμανση είναι υποχρεωτική σε όλες τις περιπτώσεις, οι καταναλωτές θα έχουν πάντα τη δυνατότητα να έχουν πληροφορημένη επιλογή μεταξύ προϊόντων που περιέχουν ή δεν περιέχουν ακτινοβολημένα συστατικά. Οι τροπολογίες αριθ. 5, 26 και 29, που προτείνουν ένα σήμα για την ένδειξη της επεξεργασίας που έχει γίνει, είναι ως εκ τούτου περιττές και δεν μπορούν να γίνουν δεκτές.
<P>
Πολλές από τις τροπολογίες συμπληρώνουν και διασαφηνίζουν το κείμενο. Πρόκειται για τις τροπολογίες αριθ. 1, 2, το πρώτο σκέλος της 3, 4, 7 και 12 για την οδηγία πλαίσιο και το πρώτο μέρος της τροπολογίας 1 για την εκτελεστική οδηγία. Οι τροπολογίες αριθ. 30, 31 και 33 δεν μπορούν να γίνουν δεκτές, δεδομένου ότι δεν υπάρχει καμία αμφιβολία ότι η διαδικασία είναι ασφαλής. Η τροπολογία αριθ. 10 συνδέει τις προϋποθέσεις για να επιτραπεί η ακτινοβολία τροφίμων με την υποχρέωση των κρατών μελών να χορηγούν πληροφορίες στην Επιτροπή. Δεδομένου ότι δεν υπάρχει καμία σχέση μεταξύ των δύο ζητημάτων, η τροπολογία δεν μπορεί να γίνει δεκτή. Επίσης το πρώτο μέρος της τροπολογίας αριθ. 11 δεν μπορεί να γίνει δεκτό, αφού το θέμα καλύπτεται από το άρθρο 1, παράγραφος 1.
<P>
Το χρονικό πλαίσιο που έχουμε στη διάθεσή μας για να αποσύρουμε ακτινοβολημένα προϊόντα που δεν συμφωνούν με την οδηγία, καθορίζεται από την τροπολογία αριθ. 20 από 24 μήνες σε 12 μήνες. Μια τόσο βραχεία περίοδος θα καταστήσει την εφαρμογή της οδηγίας εξαιρετικά δυσχερή, κι έτσι η τροπολογία πρέπει να απορριφθεί. Οι τροπολογίες αριθ. 21, 22 και 28 περιορίζουν τις δυνατότητες να χρησιμοποιήσουμε και να εκμεταλλευτούμε την ακτινοβολία τροφίμων. Είναι εντούτοις δύσκολο να αιτιολογήσουμε γιατί οι καταναλωτές, που σε τελική ανάλυση θα εκτιμήσουν τι είναι επωφελές ή απαραίτητο για τους ίδιους, δεν πρέπει να έχουν δικαίωμα να πάρουν τη δική τους απόφαση, αλλά να αναγκαστούν να δεχτούν συγκεκριμένα κριτήρια. Οι εν λόγω τροπολογίες δεν μπορούν να γίνουν δεκτές.

<SPEAKER ID=326 NAME="Πρόεδρος">
Σας ευχαριστώ, κυρία Επίτροπε.
<P>
Ακουσα τις δηλώσεις διαφόρων συναδέλφων σχετικά με τις τροπολογίες, τις οποίες το Κοινοβούλιο έκρινε μη παραδεκτές.
<P>
Εφόσον, όπως υποθέτω, το θέμα θα ανακινηθεί και αύριο, θα ήθελα να υπενθυμίσω σε όλους τους συναδέλφους τι αφορά.
<P>
Το άρθρο 125 ορίζει ρητώς ότι "ο Πρόεδρος κρίνει»: κύριε Lannoye, όχι η προεδρία, αλλά ο Πρόεδρος, δηλαδή όχι εκείνος που προεδρεύει τη δεδομένη στιγμή, αλλά ο Πρόεδρος του Κοινοβουλίου. "Η απόφαση του Προέδρου σχετικά με το παραδεκτό των τροπολογιών δεν λαμβάνεται - όπως ορίζεται στο τέλος του άρθρου 125 - μόνο βάσει των διατάξεων των παραγράφων 1 και 2 του παρόντος άρθρου, αλλά βάσει των διατάξεων του Κανονισμού γενικά».
<P>
Το άρθρο 72, επιπλέον, ορίζει ότι "η απόφαση του Προέδρου να κηρύξει τροπολογία παραδεκτή ή μη, δεν μπορεί να αμφισβητηθεί», για το λόγο αυτό φαίνεται ότι οι πόρτες είναι πράγματι κλειστές.
<P>
Ωστόσο, θα ήθελα να διαβάσω - έστω και για ενημέρωση και από περιέργεια - επίσης την παράγραφο 2 του άρθρου 70, όπου ορίζεται ότι: "Υπό το φως των συμπερασμάτων της επιτροπής συνδιαλλαγής, η αντιπροσωπεία του Κοινοβουλίου μπορεί να συστήσει την επανάληψη της εξετάσεως της κοινής θέσεως και τυχόν τροπολογιών επ' αυτής ή, κατόπιν διαβουλεύσεως με την αρμόδια επιτροπή, να προτείνει νέες τροπολογίες για εξέταση στη συνεδρίαση ολομελείας του Κοινοβουλίου, σύμφωνα με το άρθρο 72».
<P>
Φυσικά, πίσω από τη συγκεκριμένη παράγραφο του Κανονισμού, υπάρχει ένα ζήτημα αμιγώς πολιτικοθεσμικό, που αφορά κοινώς την πορεία της συνδιαλλαγής, την αξιολόγηση του αποτελέσματος της συνδιαλλαγής, αλλά έχω την εντύπωση ότι διαβλέπω ότι εξακολουθεί να υφίσταται η δυνατότητα, έστω και κανονιστική, σε υστερότερο χρονικό διάστημα.
<P>
Διάβασα τα άρθρα αυτά επίσης επειδή πιστεύω ότι μάλλον θα προεδρεύω εγώ στη συνδιαλλαγή, κυρία Bloch von Blottnitz, όπου θα συζητήσουμε εκ νέου το εν λόγω ζήτημα.

<SPEAKER ID=327 NAME="Bloch von Blottnitz">
Κύριε Πρόεδρε, χαίρομαι πολύ που θα είμαστε μαζί στην Επιτροπή Συνδιαλλαγής. Αυτό μου δίνει αφορμή να ελπίζω. Όμως, αυτό για το οποίο μόλις με ενημέρωσε η Επιτροπή, πρέπει να σας πω ειλικρινά ότι το βρίσκω σκανδαλώδες! Δεν κάνετε παραδεκτή καμία τροπολογία! Λέτε: δεν μπορούμε, δεν μπορούμε. Αυτό που βρίσκω εντελώς ακατανόητο, αυτό που βρίσκω σκανδαλώδες και θρασύ, είναι ότι μας λέτε πράγματι κατά πρόσωπο ότι εμείς δεν συμμετέχουμε, σύμφωνα με το άρθρο 100Α, στην περαιτέρω διαδικασία. Όμως αυτό ακριβώς ζητάμε με την τροπολογία αριθ. 19, να συμμετέχει δηλαδή πάντοτε το Κοινοβούλιο, σύμφωνα με το άρθρο 100Α, μετά την κατάθεση του θετικού καταλόγου. Κυρία Επίτροπε, αυτό ακριβώς μόλις απορρίψατε! Δηλαδή θα είμαστε για άλλη μια φορά απλοί θεατές του υπόλοιπου παιχνιδιού, ενώ κατά τον προεκλογικό αγώνα έξω στους δρόμους θα πρέπει να αναλάβουμε την ευθύνη για πράγματα που αποφασίστηκαν κεκλεισμένων των θυρών. Δεν θα παίξω αυτό το παιχνίδι! Σας το δηλώνω! Αυτό δεν θα περάσει! Το βρίσκω ούτως ή άλλως αναίσχυντο!
<P>
Λέγεται ότι έχουμε συνεργασία. Λέγεται ότι το Κοινοβούλιο έχει δικαιώματα, και διαρκώς τα δικαιώματα μας αφαιρούνται με ύπουλο τρόπο. Σε τελευταία ανάλυση, όλη αυτή η ακτινοβολία τροφίμων ωφελεί μόνον εκείνους που πίνουν ουΐσκυ, επειδή έτσι το ουΐσκυ παλιώνει πιο γρήγορα! Και θα πρέπει εμείς τώρα να το υπερασπιστούμε αυτό; Μέχρι τώρα συμμετείχα εδώ στο παιχνίδι, επειδή έλεγα ότι υπάρχουν, ίσως, σοβαροί λόγοι για την εφαρμογή της επεξεργασίας δι' ακτινοβολίας. Τώρα όμως, που εσείς της Επιτροπής λέτε: δεν αποδέχομαι, δεν αποδέχομαι, δεν αποδέχομαι, τώρα τέρμα! Ίσως μπορείτε να με διορθώσετε, ίσως κατάλαβα άλλα αντ' άλλων. Εμείς παίζουμε εδώ απλά τον ρόλο του ηλίθιου, εκείνου που πληρώνει για πράγματα για τα οποία δεν μπορεί να συναποφασίσει. Αυτό δεν γίνεται! Δεν έχει καμία σχέση με δημοκρατία, ούτε με συναπόφαση, και βέβαια ούτε με την ενιαία αγορά! Εμείς θα τρώμε πάντα το ξύλο για όσα κάνετε εσείς! Σ' αυτό λέω όχι! Εκτός αν μου πείτε ότι σας παρερμήνευσα.
<P>
Απευθύνομαι τώρα σ' εσάς, αξιότιμε κύριε Πρόεδρε: μας έχετε δώσει μέχρι τώρα καλές συμβουλές, όμως αύριο θα πάρω το θάρρος, πριν από την ψηφοφορία, να αναφερθώ στο άρθρο 62, εδάφιο 2. Δεν θα το αναφέρω τώρα, γιατί είναι ήδη πολύ αργά, αλλά αύριο θα το επικαλεστώ. Γιατί εκεί λέει ότι ασφαλώς μπορούν να κατατεθούν τροπολογίες για θέματα τα οποία δεν είχαν αντιμετωπιστεί προηγουμένως, κατά την πρώτη ανάγνωση. Αυτό γίνεται, αυτό θα κάνουμε. Ξέρω ότι δεν μπορείτε να το αποφασίσετε εσείς, εσείς δεν φταίτε καθόλου. Μόνο που, δυστυχώς, εσείς έχετε αυτό το αξίωμα! Ευχαριστώ για την υπομονή σας! Γεια σας!
<P>
(Χειροκροτήματα)

<SPEAKER ID=328 LANGUAGE="DE" NAME="Roth">
Κύριε Πρόεδρε, για να αναλύσουμε το θέμα του ουΐσκυ: κι εγώ το βρίσκω ενδιαφέρον. Σήμερα το βράδυ έμαθα κι εγώ ότι το ουΐσκυ μπορεί να παλιώσει τεχνητά με τη συγκεκριμένη ακτινοβολία. Εσείς, βέβαια, δεν φταίτε, παρ' όλα αυτά όμως θα ήθελα να σας παρακαλέσω να λειτουργήσετε κατά κάποιον τρόπο ως μεταβιβαστής προς τον αρμόδιο Πρόεδρο μιας διάθεσης του Σώματος. Αναφέρομαι στο άρθρο 72, και μάλιστα όχι στην παράγραφο που αναφέρεστε εσείς, αλλά στο άρθρο 72, παράγραφος2, εδάφιο γ. Εκεί λέει ότι οι τροπολογίες επιτρέπονται μόνον όταν σκοπεύουν στην τροποποίηση ενός τμήματος του κειμένου, το οποίο δεν περιλαμβανόταν στη σύσταση που είχε υποβληθεί κατά την πρώτη ανάγνωση κ.λπ.
<P>
Όμως αρκετοί συνάδελφοι από όλες τις Ομάδες επιβεβαίωσαν εδώ ότι πραγματικά περιλαμβάνονται νέα μέρη, επειδή τα τελευταία χρόνια υπήρξαν εξελίξεις στον τομέα αυτόν. Αυτό που υπάρχει σήμερα, τότε δεν υπήρχε, προφανώς, ούτε στα πιο παράτολμα όνειρα. Γι' αυτό, δεν είναι μόνο λογικό, άρα και δυνατό, αλλά και εξαιρετικά αναγκαίο να μπορεί κανείς να καταθέσει σχετικές τροπολογίες. Όλοι το είπαν, δεν υπάρχει καμία διαφωνία. Σας παρακαλώ να το μεταβιβάσετε στον Πρόεδρο.
<P>
Δεύτερον, σας παρακαλώ να διευκρινίσετε τι συμβαίνει στην περίπτωση που ο προεδρεύων της Επιτροπής Περιβάλλοντος, δυνάμει του υψηλού του αξιώματος και της προσωπικότητάς του, αποφασίζει να μην κάνει αποδεκτές τροπολογίες, ύστερα δε ο Πρόεδρος, κάνοντας χρήση των δυνατοτήτων που του παρέχονται, δεν κάνει παραδεκτές εντελώς διαφορετικές τροπολογίες. Υπάρχει ένας ενδιάμεσος αριθμός χωρίς συνοχή. Τι γίνεται στην προκειμένη περίπτωση; Είναι προφανές ότι υπάρχει ένα μπέρδεμα ανάμεσα σε αυτά τα δύο άτομα. Σας παρακαλώ να δώσετε μία διευκρίνιση. Τι είναι σκόπιμο να κάνει κανείς στην περίπτωση αυτή, ή μήπως πρέπει να επανεξεταστεί από την αρχή το θέμα;
<P>
Τρίτον: Τώρα αναφέρομαι στο άρθρο 125. Εκεί λέει ότι τελικά αποφασίζει ο Πρόεδρος και ότι οι αποφάσεις του είναι απρόσβλητες. Σας ερωτώ σοβαρά: υπάρχει όριο για το απρόσβλητο; Υπάρχει κάποιο όριο όπως η λογική, η νοημοσύνη ή το αυτονόητο όταν σκέφτεται κανείς; Υπάρχουν αυτά, ή μήπως είμαστε μέσα σε ένα παραμύθι των αδελφών Γκριμ, "Τα καινούρια ρούχα του αυτοκράτορα»; Όλοι λένε: κοίτα, τι ωραίος που είναι, ο Πρόεδρος έχει πολύ ωραία ρούχα, μέχρι να έρθει κάποιος - ένα μικρό παιδί - και να πει: μα αυτός είναι εντελώς γυμνός!
<P>
Υπάρχει πουθενά ένα όριο αυτού του απρόσβλητου των αποφάσεων του Προέδρου; Αυτό σας ερωτώ, γιατί ξέρω ότι είσαστε πολύ δημοκράτης, κύριε Πρόεδρε της συνεδρίασης!

<SPEAKER ID=329 LANGUAGE="EN" NAME="Whitehead">
Κύριε Πρόεδρε, δεν θέλω να καταχραστώ την ανοχή σας. Πιστεύω πως επιδεικνύετε πραγματικά ανοχή - τουλάχιστον όσον αφορά την ακρόαση, αν και για τις αποφάσεις σας δεν ισχύει το ίδιο. Αυτό που θέλω να πω στον εκπρόσωπο της Επιτροπής και σε εσάς, ως εκπρόσωπό μας στο χώρο αυτό, είναι ότι εάν αυτή η πρόταση δεν υποβληθεί στη διαδικασία συνδιαλλαγής όπου θα ακουστεί και η άποψη του Κοινοβουλίου, συμπεριλαμβανομένων των απόψεων των κρατών που δεν ήταν μέλη της Ένωσης όταν έγινε για πρώτη φορά η συγκεκριμένη πρόταση, τότε το μόνο που καταφέρνουμε είναι να διακωμωδούμε το διακαίωμά μας να γνωμοδοτούμε και να εισακουγόμαστε σε αυτή τη συζήτηση. Ήμαστε εξαρχής αντίθετοι σε τροπολογίες που απλώς επιτρέπουν στο Κοινοβούλιο να παρεμβαίνει. Γιατί το να μην έχει το Κοινοβούλιο το δικαίωμα της γνωμοδότησης ή του αποτελεσματικού λόγου στο επόμενο στάδιο της διαδικασίας, θα ήταν τελείως παράλογο και ελπίζω ότι θα το λάβετε υπόψη σας, όταν θα μελετάτε τις αποφάσεις σας για την αυριανή ημέρα και όταν η Επιτροπή θα κάνει σκέψεις σχετικά με τα όσα ειπώθηκαν, διαγράφοντας συνολικά σχεδόν τις τροπολογίες αυτές από το βιβλίο.

<SPEAKER ID=330 NAME="Πρόεδρος">
Ολοκληρώνοντας την παρούσα συζήτηση, που δεν προβλεπόταν, πρέπει να προσθέσω ότι κατανοώ την ψυχική διάθεση της κ. Bloch von Blottnitz, ακόμη και επειδή στις προηγούμενες παρατηρήσεις της προστέθηκε απάντηση της Επιτροπής, που σίγουρα δεν κατέστη αποδεκτή ως προς την ουσία της. Όλοι γνωρίζουμε τι σημαίνει όταν η Επιτροπή δεν συμφωνεί με κάποια τροπολογία: όλη η διαδικασία συνδιαλλαγής περιπλέκεται περαιτέρω.
<P>
Σε ό, τι αφορά τον Κανονισμό αυτόν καθαυτόν, θα ήθελα να επισημάνω επίσης στην κ. Roth ότι ο Πρόεδρος Gil-Robles είναι εξίσου δημοκρατικός με εμένα, και θα ενημερωθεί προφανώς για τη βραδυνή αυτή συζήτηση. Ωστόσο, έχω την εντύπωση ότι πρέπει να σας πω ότι το επιχείρημα που προέταξαν οι βουλευτές Graenitz και Whitehead δεν πρέπει να επισημαίνεται επανειλημμένως, εφόσον δεν επηρεάζει καθόλου - ίσως μόνο στο γενικότερο επίπεδο - σίγουρα όχι σε κανονιστικό επίπεδο. Από τότε μέχρι σήμερα, εντάχθηκαν νέα κράτη μέλη και τούτο δεν επηρεάζει καθόλου τη συζήτηση που διεξάγουμε τώρα σχετικά με τον Κανονισμό: ο Κανονισμός δεν αλλάζει με κάθε καινούρια απόφαση.
<P>
Είναι προτιμότερο - όχι για τώρα, αλλά για το μέλλον - να λάβετε υπόψη ότι διεξάγεται ανοιχτή συζήτηση για την μετά το Αμστερνταμ περίοδο, δηλαδή η Επιτροπή Κανονισμού ήδη εξετάζει τροποποιήσεις του Κανονισμού που επακολουθούν και απορρέουν από τη Συνθήκη του Αμστερνταμ. Ήδη ανακοινώθηκε από την κ. Bloch von Blottnitz ότι θα επικαλεστεί το άρθρο 62, και δεν φαίνεται να υπάρχουν πολλά περιθώρια· ωστόσο, εναπόκειται σε εσάς να ανακινήσετε αύριο το εν λόγω ζήτημα με τον Πρόεδρο, τη στγμή που θα τεθεί σε ψηφοφορία. Επαναλαμβάνω ότι ο Πρόεδρος θα ενημερωθεί για την παρούσα συζήτηση, για να λάβει τις αποφάσεις κατά περίπτωση, για τις οποίες δεν υπάρχουν περιορισμοί, παρά μόνο κανονιστικής φύσης, και κανενός άλλου είδους, κυρία Roth!

<SPEAKER ID=331 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 11.30.

<CHAPTER ID=13>
Υγειονομική ταφή των αποβλήτων
<SPEAKER ID=332 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0026/98) της κ. Jackson, εξ ονόματος της Επιτροπής Περιβάλλοντος, Δημόσιας Υγείας και Προστασίας των Καταναλωτών, σχετικά με την πρόταση οδηγίας του Συμβουλίου για την υγειονομική ταφή των αποβλήτων (COM(97)0105 - C4-0160/97-97/0085(SYN)).

<SPEAKER ID=333 NAME="Jackson">
Κύριε Πρόεδρε, η πολιτική της Ευρωπαϊκής Ένωσης σχετικά με τα απόβλητα βρίσκεται σε πρωιμότερο στάδιο ανάπτυξης σε σχέση με την πολιτική της για την ποιότητα της ατμόσφαιρας και των υδάτων. Είμαστε σε θέση να διακρίνουμε τα χαρακτηριστικά γνωρίσματα μιας πολιτικής η οποία μάλλον πειραματική μπορεί να χαρακτηριστεί στην οδηγία για την ταφή των αποβλήτων. Θα ήθελα να θέσω κάποια θεμελιώδη ερωτήματα σχετικά με την εν λόγω οδηγία, ελπίζοντας να λάβω κάποιες απαντήσεις από την Επιτροπή.
<P>
Πρώτον, είναι σημαντικό να αναγνωρίσουμε ότι εάν η συγκεκριμένη οδηγία ετίθετο σε πλήρη εφαρμογή - κι αυτό είναι το μεγάλο αν - θα οδηγούσε σε υποβάθμιση της σημασίας της απόρριψης σε χωματερές ως μέσου διάθεσης των αποβλήτων. Κι αυτό διότι ενσωματώνει τη σταδιακή εισαγωγή περιορισμών στον όγκο των βιοδιασπώμενων αποβλήτων που πηγαίνουν σε χωματερές, όπως ορίζει το άρθρο 5. Πρόκειται για νέο τμήμα της οδηγίας, εφόσον την απορρίψαμε το 1996. Σε πολλές χώρες οι περιορισμοί θα συνεπάγονται εφαρμογή της αποτέφρωσης. Το κύριο ερώτημα που θέλω να θέσω είναι το αν η οδηγία που θα επέβαλε γενική υποβάθμιση της σημασίας της απόρριψης σε χωματερές, σέβεται απόλυτα την αρχή της επικουρικότητας. Προσωπικά, δε νομίζω ότι την σέβεται.
<P>
Οι στόχοι που ορίζονται στο άρθρο 5 είναι πολύ συγκεκριμένοι ακόμη και όταν πρόκειται για εθνικούς στόχους και ακόμη κι όταν δεν είναι σχεδιασμένοι να εφαρμόζονται σε συγκεκριμένους τομείς. Μία συνέπεια της περιφρόνησης της επικουρικότητας είναι το ότι προτείνεται μία γενικευμένη λύση για πολύ διαφορετικές περιπτώσεις στα κράτη μέλη. Ορισμένες χώρες διαθέτουν πλέον υπερσύγχρονα συστήματα απόρριψης σε χωματερές και γεωλογική υποδομή, που καθιστούν τη χωματερή αποδεκτή επιλογή και ίσως την καλύτερα εφαρμόσιμη περιβαλλοντική επιλογή. Με άλλα λόγια, οι μη ελεγχόμενες χωματερές σε ακατάλληλα μέρη αποτελούν κίνδυνο για τη δημόσια υγεία.
<P>
Εξαιτίας των αντιδράσεων που περιέχει σχετικά με την τοπική επιλογή, η οδηγία μετατοπίζει πάρα πολλές σημαντικές αποφάσεις από εθνικό και τοπικό επίπεδο σε ευρωπαϊκό. Δεύτερον, είναι σημαντικό να αναγνωρίζουμε ότι, εάν εφαρμοζόταν πλήρως, η οδηγία θα συνεπαγόταν τη δαπάνη σημαντικών ποσών για την εξεύρεση εναλλακτικών μεθόδων διάθεσης των αποβλήτων και εφαρμογής των συστημάτων ελέγχου που θα τις διευκόλυναν να συμβαδίζουν με την οδηγία.
<P>
Το φλέγον ερώτημα που θα ήθελα να θέσω είναι το αν υπάρχει ελπίδα τα κράτη μέλη να συμμορφωθούν με την οδηγία, όπως έχει προσχεδιαστεί, εντός του καθορισμένου χρονικού πλαισίου. Η σαφής απάντηση είναι όχι. Το 99 % των αποβλήτων της Ιρλανδίας πηγαίνουν στις χωματερές. Επομένως δεν υπάρχει προοπτική για ταχεία μεταβολή στη χώρα αυτή. Το 54 % των αποβλήτων της Πορτογαλίας έχει "άγνωστο προορισμό». Στην Ελλάδα, όπως μας ενημερώνει η Επιτροπή, υπάρχουν από 3.000 έως 6.500 παράνομες χωματερές. Καμία από τις χώρες αυτές δεν θα είναι σε θέση να συμμορφωθεί με την οδηγία, όπως έχει προσχεδιαστεί. Εάν επιτευχθεί συμφωνία ως προς το προσχέδιό της, θα διωχθούν μέσω του Ευρωπαϊκού Δικαστηρίου για χρόνια από την Επιτροπή.
<P>
Στη δική μου χώρα, το Ηνωμένο Βασίλειο, το Υπουργείο Περιβάλλοντος, το υπουργείο δηλαδή του κ. Prescott, έχει υπολογίσει ότι 70 κλίβανοι αποτέφρωσης απορριμάτων θα πρέπει να κατασκευασθούν με πιθανό κόστος 7 δισεκατομμυρία λίρες. Πού θα βρει τα χρήματα αυτά ο κ. Blair; Ως εισηγητής πρέπει να αναφέρω ότι η επιτροπή μου υποστηρίζει την οδηγία και από μια άποψη έχει ενισχύσει τις εμπεριστατωμένες διατάξεις της, καθιστώντας τους περιορισμούς για το 2002 υποχρεωτικούς και όχι προαιρετικούς. Εάν τα πράγματα είχαν έτσι, θα συναντούσα δυσκολίες στη συνέχιση της εκπροσώπησης της επιτροπής μου, όμως η επιτροπή έπραξε κάτι άλλο. Για πρώτη φορά, η Επιτροπή Περιβάλλοντος, Δημόσιας Υγείας και Προστασίας των Καταναλωτών έχει προτείνει σε κάθε στάδιο τροπολογίες για να δεσμεύσει τα κράτη μέλη να συμμορφωθούν με την οδηγία.
<P>
Eπιθυμούμε τα κράτη μέλη να επενδύσουν τα χρήματά τους εκεί που λένε. Στις τροπολογίες μας θέλουμε να χρησιμοποιήσουμε την οδηγία, πρώτον, για να κάνουμε τα κράτη μέλη να εφαρμόσουν τους ισχύοντες νόμους κλείνοντας τις παράνομες χωματερές που δεν είναι σύμφωνες με τις ισχύουσες οδηγίες. Θέλουμε να χρησιμοποιήσουμε την οδηγία για να εξασφαλίσουμε ότι τα κράτη μέλη θα αναφέρουν σε τακτά χρονικά διαστήματα στοιχεία σχετικά με την εφαρμογή του νόμου, ιδιαίτερα κατά τη διάρκεια της σταδιακής εφαρμογής των στόχων για μείωση του όγκου των βιοδιασπώμενων απορριμάτων που πηγαίνουν στις χωματερές.
<P>
Θέλουμε επίσης να εξασφαλίσουμε ότι δεν ξεχνάμε τις χωματερές που εξαιρούνται και για τις οποίες δεν θα ισχύει η οδηγία. Θα πρέπει να σταλούν και γι' αυτές πληροφορίες στην Επιτροπή και από εκεί και στο Κοινοβούλιο.
<P>
Τέλος, δεν θα πρέπει να ξεχνάμε ότι τα κράτη μέλη ψήφισαν ομόφωνα για την προηγούμενη ερμηνεία της οδηγίας, η οποία ουσιαστικά εξαιρούσε το 50 % της επικράτειας της ΕΕ από το πεδίο ισχύος της. Εάν τα κράτη μέλη αυτά αποδέχονταν τη συγκεκριμένη ερμηνεία, πώς μπορούμε ρεαλιστικά να ελπίζουμε ότι θα εφαρμόσουν πλήρως μία τόσο αυστηρότερη οδηγία. Δεν πιστεύω ότι το Κοινοβούλιο θα ανεχτεί την ψήφιση νόμων, οι οποίοι βρίσκονται λίγο πιο ψηλά από τις συβαριτικές προσδοκίες των υπουργών περιβάλλοντος.
<P>
Ελπίζω ότι το Κοινοβούλιο θα ελέγχει αυστηρά αν εφαρμόζεται η συγκεκριμένη οδηγία και αναμένω με μεγάλο ενδιαφέρον κάτι τέτοιο. Ελπίζω επίσης ότι σε κάποια φάση η κ. Bjerregaard θα έχει την καλοσύνη να συμμετέχει στη συζήτηση της οδηγίας αυτής, ίσως στην αποψινή συνεδρίαση. Δεν έχει νόημα να έρχεται κανείς μέχρι το Στρασβούργο για να παριστάνει την καλοκουρδισμένη μηχανή, εντύπωση που δίνει σε όλους η κ. Bjerregaard, όταν διαβάζει ένα κατεβατό τροπολογιών που άλλες γίνονται αποδεκτές και άλλες όχι από την Επιτροπή. Εδώ είναι Κοινοβούλιο και το Κοινοβούλιο απαιτεί συζήτηση.

<SPEAKER ID=334 NAME="Bowe">
Κύριε Πρόεδρε, όλοι γνωρίζουμε τη σημασία της πρότασης αυτής για πολλούς βιομηχανικούς κλάδους των οικονομιών των κρατών της Ένωσης, πράγμα που ίσως αποτελεί και την αιτία για το ότι καθυστερήσαμε τόσο να φθάσουμε σε συμφωνία σχετικά με τις διατάξεις της πρότασης καθώς και για το ότι βρισκόμαστε στη φάση αυτή σε νομοθετική διαδικασία. Πιστεύω, ωστόσο, ότι είμαστε μάλλον στην αρχή του τέλους παρά στο τέλος της αρχής.
<P>
Η νέα πρόταση της Επιτροπής ανταποκρίνεται σε πολλές από τις ανησυχίες που εξέφρασε το Κοινοβούλιο την τελευταία φορά που παρουσιάστηκε στο Κοινοβούλιο. Αναγεννήθηκε σαν φοίνικας μέσα από την τέφρα του, και το Κοινοβούλιο πρέπει να συγχαρεί εν μέρει την Επιτροπή για την πρόταση. Παράλληλα, θα ήθελα να εκφράσω τα συγχαρητήριά μου και στην εισηγήτρια, κ. Jackson, για το έργο που επιτέλεσε κατά τη κατάρτιση της πρότασης.
<P>
Απαντώντας σε κάποια από τα σημεία που έθιξε, θα έλεγα, πρώτα απ' όλα, ότι οι προδιαγραφές που μπορούν να επιβληθούν για όλη την Ένωση είναι απολύτως απαραίτητες για να ρυθμιστεί αυτό που στην πραγματικότητα αποτελεί υπόθεση για όλη την Ευρώπη. Η αποτέφρωση δεν μπορεί να αποφευχθεί. Έχουμε πολλές άλλες τεχνολογίες στη διάθεσή μας και, ιδιαίτερα, τα βήματα που έγιναν τα τελευταία χρόνια για την ανάπτυξη συστήματος ευρείας κλίμακας για τη λιπασματοποίηση των απορριμάτων ως εναλλακτικής λύσης για τη διάθεση των οργανικών απορριμάτων, μας έκαναν να καταλάβουμε ότι αυτή είναι η πραγματική εναλλακτική λύση, εάν συνδυασθούν προσπάθειες και ενέργεια -και καταφύγουμε και σε άλλα μέσα - για να τεθεί σε κανονική εφαρμογή η πρόταση αυτή σε όλη την Ένωση.
<P>
Θα πρέπει να την διορθώσω λέγοντας της ότι την τελευταία φορά που η πρόταση αυτή συζητήθηκε από το Συμβούλιο Υπουργών, δεν ψηφίστηκε ομόφωνα, γεγονός που αποτέλεσε και την αιτία για το ότι δεν μπορούσαν να την επαναφέρουν, αφού εδώ στο Κοινοβούλιο την είχαμε απορρίψει. Έτσι συμφώνησε η πλειοψηφία. Αυτή τη φορά, εάν δούμε την συμφωνία η οποία επετεύχθη - η οποία κατά περίεργο τρόπο μοιάζει ήδη με κοινή θέση - θα καταλάβουμε ότι είναι ενδεχομένως πολύ δυσκολότερο να την αλλάξουμε.
<P>
Ωστόσο, οι Σοσιαλιστές κι εγώ πιστεύουμε ότι εκείνο που χρειαζόμαστε είναι ένα σύνολο πρακτικών, ορθών, εφαρμόσιμων σε όλη την Κοινότητα προδιαγραφών το οποίο θα μας παρέχει εκείνο το σύστημα διάθεσης αποβλήτων που θα απομακρύνει πολλά από τα κακώς κείμενα του παρελθόντος. Θα πρέπει επίσης να αναγνωρίσουμε ότι στην προκειμένη περίπτωση δεν έχουμε να κάνουμε απλώς με μία σημαντική οικονομική οδηγία, αλλά και με μία οδηγία σημαντική για την προστασία του περιβάλλοντος και της δημόσιας υγείας. Συγκεκριμένα, οι επιβλαβείς επιπτώσεις των κακών μεθόδων ταφής των αποβλήτων στα υπόγεια ύδατα και στην υπερθέρμανση του πλανήτη εξαιτίας της εκπομπής μεθανίου από τις χωματερές, αποτελούν από μόνες τους πολύ σοβαρή δικαιολογία για το ότι χρειαζόμαστε να αναλάβουμε τις δράσεις που διατυπώνουμε στην πρόταση αυτή.
<P>
Προτρέπω το Κοινοβούλιο να υποστηρίξει τις τροπολογίες της Επιτροπής Περιβάλλοντος, τις οποίες θα βρούμε μπροστά μας αύριο. Είναι ένα βήμα προς τα εμπρός στη μακρά αυτή διαδικασία, είναι όμως και ένα βήμα προόδου προς την κατεύθυνση μιας ολοκληρωμένης πρότασης - όπως ελπίζω να είναι - μέχρι το τέλος του τρέχοντος έτους.

<SPEAKER ID=335 LANGUAGE="NL" NAME="Eisma">
Κύριε Πρόεδρε, η διαχείριση απορριμμάτων πρέπει να βασίζεται σε κάποια ιεραρχία. Το αποκαλούμε στις Κάτω Χώρες the ladder of Lansink , η κλίμακα Lansink. O κ. Lansink, ενός βουλευτής του εθνικού μας κοινοβουλίου, διατύπωσε τη σειρά προτίμησης που πρέπει να ακολουθείται: πρώτον η πρόληψη, κατόπιν η ανακύκλωση και η επεξεργασία, και τέλος η απόρριψη απορριμμάτων που αποτελεί οπωσδήποτε την τελευταία μας επιλογή.
<P>
Για να επιτευχθεί αυτός ο σκοπός, και να περιορισθεί όσο γίνεται περισσότερο η απόρριψη βιοαποδομήσιμων απορριμμάτων, η έκθεση Jackson περιέχει σημαντικές προτάσεις. Η Επιτροπή Περιβάλλοντος, Δημόσιας Υγείας και Προστασίας των Καταναλωτών εξέφρασε την εμπιστοσύνη της στις αρχικές προδιαγραφές της Ευρωπαϊκής Επιτροπής. Μόνον έτσι μπορούμε να επιτύχουμε ομοιόμορφα ευρωπαϊκά μέτρα.
<P>
Δεν έχουν προχωρήσει όλα τα κράτη μέλη τη νομοθεσία τους, ώστε να μπορέσουν να ανταποκριθούν στις προδιαγραφές για την απόρριψη απορριμμάτων. Μερικά κράτη μέλη θα πρέπει λοιπόν να λάβουν τα μέτρα τους, ώστε να μπορέσουν να επιτύχουν τους στόχους. Είναι ο μόνος τρόπος για να διασφαλίσουμε την υψηλή προστασία του περιβάλλοντος που λέμε ότι επιδιώκουμε. Χρειάζονται επίσης και οικονομικά κίνητρα. Όλα αυτά δεν σημαίνουν βέβαια ότι δεν μπορούν να προβλεφθούν εξαιρέσεις. Ένα παράδειγμα είναι η ακίνδυνη ιλύς από βυθοκόρους. Χώρες όπως η δική μου, οι Κάτω Χώρες, διαθέτουν πολύ καλές και οικολογικά ήπιες μεθόδους, οι οποίες δικαιολογούν μια εξαίρεση.
<P>
Συνοψίζοντας, κύριε Πρόεδρε, υποστηρίζουμε την έκθεση. Η περιβαλλοντική πολιτική έχει μεγάλη σημασία για την ευρωπαϊκή νομοθεσία. Η παρούσα οδηγία για την απόρριψη απορριμμάτων αποτελεί οπωσδήποτε αναπόσπαστο μέρος της.

<SPEAKER ID=336 LANGUAGE="NL" NAME="Blokland">
Κύριε Πρόεδρε, η πρόταση για την διάθεση των απορριμμάτων έχει μακράν ιστορία, αλλά ελπίζουμε ότι φτάνουμε πια προς το τέλος. Νομίζω όμως ότι η αναμονή άξιζε, διότι τα όσα παρουσιάζει τώρα η Επιτροπή αποτελούν αισθητή βελτίωση σε σύγκριση με την κοινή θέση του 1995, που απορρίφθηκε.
<P>
Τώρα λαμβάνονται πλέον υπόψη μια σειρά νέων εξελίξεων. Ο διαχωρισμός των βιοαποδομήσιμων απορριμμάτων καθιερώθηκε πια και η εμβέλεια εφαρμογής της οδηγίας καλύπτει σχεδόν όλη την Ένωση. Πρόκειται για μεγάλες βελτιώσεις. Κέρδος αποτελούν ακόμα η εισαγωγή του κόστους και η κατοπινή φροντίδα για τους τόπους απόρριψης.
<P>
Και τώρα τί θα γίνει άραγε στην πράξη; Η οδηγία για τις συσκευασίες και η παρούσα οδηγία δίνουν κίνητρα για να παραμείνουμε όσο γίνεται πιο ψηλά στην ιεραρχία των απορριμμάτων. Συχνά όμως η ζωή είναι πιο δυνατή από το δόγμα. Εξαρτάται λοιπόν από τη δραστηριοποίηση των εθνικών και τοπικών αρχών για να προτιμώνται και στην πράξη η πρόληψη και η ανακύκλωση.
<P>
Ανησυχούμε ιδιαίτερα για τις μεταφορές απορριμμάτων προς τις πάρα πολύ φτηνές εγκαταστάσεις καύσης ή τους πάρα πολύ φτηνούς τόπους απόρριψης. Επιβάλλεται να τεθεί πολύ σύντομα σε εφαρμογή στα κράτη μέλη ο νέος τρόπος υπολογισμού κόστους. Η οδηγία είναι μεν πολύ καλύτερη από προηγούμενες εκδοχές, αλλά πρέπει να συνειδητοποιήσουμε ότι δισεκατομμύρια τόννοι απορριμμάτων απορρίπτονται πάντα κατά τρόπο απαράδεκτο ή μεταφέρονται σε ρυπαρές εγκαταστάσεις καύσης.
<P>
Επείγει λοιπόν η εφαρμογή της οδηγίας, αλλά εκτός από αυτό υπάρχει πάντα μεγάλο κενό στην όλη αλυσίδα της επεξεργασίας απορριμμάτων. Επιβάλλεται να εκπονηθεί πολύ σύντομα μια νέα οδηγία για τις εγκαταστάσεις καύσης με νέες προδιαγραφές για τις εκπομπές τους. Ερωτώ λοιπόν τον Επίτροπο: πότε η πρόταση θα είναι έτοιμη; Διότι υπάρχει πάντα μεγάλη ανισότητα ανάμεσα στις διάφορες εγκαταστάσεις καύσης.

<SPEAKER ID=337 LANGUAGE="DA" NAME="Kirsten Jensen">
Προκαλεί χαρά να βλέπουμε το Συμβούλιο Υπουργών να λαμβάνει υπόψη τις τροπολογίες του Ευρωπαϊκού Κοινοβουλίου στην κατά τα άλλα κάπως αμφίβολη πολιτική συμφωνία του. Η αρχική πρόταση της Επιτροπής εξαίρεσε σε γενικές γραμμές τη μισή Ευρώπη από τους στόχους της οδηγίας, γεγονός μάλλον παράλογο. Οι χωματερές έρχονται τελευταίες στην ιεραρχία των αποβλήτων, και οι ενιαίοι κανόνες αφορούν τον περιορισμό της ταφής αποβλήτων, τον περιορισμό του τουρισμού αποβλήτων και την εξασφάλιση υγειονομικής ταφής, όταν δεν υπάρχουν άλλες λύσεις πλην της ταφής. Η Επιτροπή Περιβάλλοντος προτείνει πρώτα να ληφθούν υπόψη τα υπόγεια ύδατα, όταν καθορίζουμε καινούργιους τόπους για χωματερές. Δεδομένου ότι τα υπόγεια ύδατα είναι υπεύθυνα για τον εφοδιασμό ορισμένων χωρών σε νερό, είναι σημαντικό να διασφαλιστούν στο μεγαλύτερο δυνατό βαθμό. Στη Δανία περίπου το 90 % του πόσιμου νερού προέρχεται από υπόγεια ύδατα.
<P>
Προκαλεί χαρά ότι η πρόταση περιέχει απαιτήσεις για την επεξεργασία των βιοαποδομήσιμων αποβλήτων. Στις χωματερές μπορεί να αναπτυχθούν αέρια, και στην πραγματικότητα πρέπει αυτού του είδους τα απόβλητα να ταξινομούνται και μέρος τους να γίνεται λίπασμα. Προκαλεί επίσης χαρά ότι η πρόταση είναι καθ' οδόν για τη διαδικασία λήψεως αποφάσεων, αφού τα απόβλητα είναι ένας από τους τομείς όπου η προστασία μέσω της νομοθεσίας ακόμη δεν έχει τελεσφορήσει.

<SPEAKER ID=338 NAME="Watson">
Κύριε Πρόεδρε, η Ομάδα των Φιλελευθέρων τίθεται υπέρ της μείωσης του όγκου των αποβλήτων και της ασφαλέστερης επεξεργασίας των αποβλήτων. Υπάρχουν δύο προσεγγίσεις για τη διάθεση των αποβλήτων: η αποτέφρωση όπου οι γεωγραφικές συνθήκες και η πυκνότητα του πληθυσμού δεν επιτρέπουν την απόρριψη σε χωματερές και δεύτερον η απόρριψη σε χωματερές. Και οι δύο παρουσιάζουν αδυναμίες. Η αποτέφρωση προκαλεί ρύπανση της ατμόσφαιρας, η απόρριψη σε χωματερές προκαλεί ρύπανση των υπογείων υδάτων και εκπομπή μεθανίου, του αερίου που συμβάλλει στην επιδείνωση του φαινομένου του θερμοκηπίου.
<P>
Η τεχνολογία όμως εκμηδενίζει τα προβλήματα αυτά. Κατά τη γνώμη μου η οδηγία αυτή μεροληπτεί υπέρ της αποτέφρωσης, επιτρέπει όμως τη συνέχιση και των δύο προσεγγίσεων. Η Επιτροπή Περιβάλλοντος, Δημόσιας Υγείας και Προστασίας των Καταναλωτών την κατέστησε μάλλον μονόπλευρη και ορισμένες από τις τροπολογίες της θα άλλαζαν ουσιαστικά την πολιτική προς την κατεύθυνση της αποτέφρωσης. Η Ομάδα μου τίθεται υπέρ της σταδιακής μετατόπισης προς την αποτέφρωση, ιδιαίτερα μάλιστα των αποβλήτων που δεν είναι βιοδιασπώμενα. Δεν έχουμε όμως πρόθεση να παραβλέψουμε τη νέα οικολογική βιομηχανία που συνίσταται στη συλλογή του μεθανίου και την παραγωγή ενέργειας από τα απόβλητα. Το έγγραφο της Επιτροπής που δημοσιεύθηκε πρόσφατα για το αέριο μεθάνιο, αναγνωρίζει τη σπουδαιότητα αυτού του παράγοντα.
<P>
Η Ομάδα των Φιλελευθέρων θα καταψηφίσει ορισμένες τροπολογίες που προτάθηκαν από την Επιτροπή Περιβάλλοντος: τις τροπολογίες εκείνες που παραγκωνίζουν ουσιαστικά την απόρριψη σε χωματερές, εκείνες τις οποίες θεωρούμε υπερβολικά αυστηρές και εκείνες που θεωρούμε μη πρακτικές. Ωστόσο, υποστηρίζουμε τους στόχους της εν λόγω οδηγίας και το έργο της Επιτρόπου γι' αυτήν. Λυπούμαστε για τη θέση και τα ελαφρώς σκληρά σχόλια της εισηγήτριας στη σημερινή συζήτηση. Πιστεύουμε ότι η συγκεκριμένη Οδηγία αποτελεί βήμα προόδου για την Ένωση στο ζήτημα της αποτελεσματικότερης διάθεσης των αποβλήτων και της καλύτερης προστασίας του περιβάλλοντος.

<SPEAKER ID=339 LANGUAGE="PT" NAME="Apolinαrio">
Κύριε Πρόεδρε, η παρούσα οδηγία αποτελεί ένα καλό παράδειγμα της αυξανόμενης επιρροής του Ευρωπαϊκού Κοινοβουλίου σε θέματα που αφορούν την περιβαλλοντική νομοθεσία, μιας και η απόρριψη της αρχικής πρότασης εκ μέρους μας οδήγησε - πολύ σωστά - στην τροποποίησή της από την Επιτροπή, καθώς και σε μια νέα προσέγγιση του ζητήματος και στη χάραξη μιας νέας στρατηγικής εκ μέρους του ίδιου του Συμβουλίου Υπουργών.
<P>
Πρόκειται για μια στρατηγική απολύτως αναγκαία, για τον πρόσθετο λόγο ότι σε κάποια κράτη μέλη όπως η Πορτογαλία - όπως έχει ήδη επισημανθεί - μέχρι προσφάτως, το 54 % των απορριμμάτων πήγαιναν σε ανεξέλεγκτους χώρους εναπόθεσης, το 10 % σε ελεγχόμενες χωματερές, και μονάχα το 36 % εναποτίθετο σε χώρους υγειονομικής ταφής. Συμβαίνει, ωστόσο, ότι στο μεταξύ μια νέα κυβέρνηση ανέλαβε καθήκοντα, η εκτελεστική και η νομοθετική εξουσία πέρασαν στα χέρια μιας νέας πλειοψηφίας, και συνεπώς, όπως καλά γνωρίζει η Επιτροπή, χαράχθηκε για το θέμα αυτό ένας νέος στρατηγικός προσανατολισμός, με την υποβολή ενός εθνικού προγράμματος διαχείρισης των αποβλήτων, η εφαρμογή του οποίου θα κάνει ώστε ορισμένες περιφέρειες της χώρας, και συγκεκριμένα η κυριότερη τουριστική περιφέρεια που είναι το Algarve, να φθάσει το επόμενο καλοκαίρι να εναποθέτει το σύνολο των απορριμμάτων της σε χώρους υγειονομικής ταφής.
<P>
Αλλά σχετικά με την πρόταση που βρίσκεται τώρα υπό συζήτηση, θα ήθελα να υπογραμμίσω τους στόχους που αφορούν τη μείωση των εκπομπών μεθανίου, την απαγόρευση της εναπόθεσης, σε ίδιους χώρους, επικίνδυνων και μη επικίνδυνων αποβλήτων, όπως και την επιβολή της υποχρεωτικής προεπεξεργασίας των απορριμμάτων, ενέργειες των οποίων πρέπει να επισημανθούν οι θετικές πλευρές.
<P>
Θα επιθυμούσα επίσης να τονίσω τη διάσταση απόψεων ανάμεσα στο Ευρωπαϊκό Κοινοβούλιο, που προτείνει τη μείωση κατά 25 % μέχρι το έτος 2002, και της θέσης που θα εγκρίνει το Συμβούλιο, του οποίου η αντίστοιχη πρόβλεψη παρατείνει την εν λόγω προθεσμία μέχρι το 2006.
<P>
Τέλος, θα ήθελα να υπογραμμίσω το μεταβατικό καθεστώς που εγκρίθηκε για τα νησιά. Στην περίπτωση της Πορτογαλίας, λόγου χάρη, τα νησιά των Αζορών και της Μαδέρας απαλλάσσονται από την υποχρεωτική προεπεξεργασία των απορριμμάτων, μέχρι το ανώτατο όριο των 15 χιλιάδων τόνων, πριν από την εναπόθεσή τους στον πρώτο χώρο υγειονομικής ταφής της κάθε νήσου. Και επιθυμώ να τονίσω το μεταβατικό καθεστώς διότι, λόγω του ότι τα νησιά αποτελούν μια σημαντικότατη φυσική κληρονομιά με τεράστιες δυνατότητες τουριστικής ανάπτυξης και διαφύλαξης του περιβάλλοντος, δεν έχουν παρά να κερδίσουν με την υλοποίηση περιβαλλοντικών πολιτικών που δεν θα προβλέπουν παρεκκλίσεις.
<P>
Η επιλεξιμότητα για χρηματοδότηση από πόρους του Ταμείου Συνοχής του πρώτου χώρου υγειονομικής ταφής που θα λειτουργεί στην αυτόνομη περιφέρεια των Αζορών, αποτελεί όντως ένα καλό παράδειγμα της πολιτικής που πρέπει να ακολουθηθεί.

<SPEAKER ID=340 NAME="White">
Κύριε Πρόεδρε, πίστευα πως θα συνέχαιρα όλους απόψε. Επιτρέψτε μου να αρχίσω συγχαίροντας τον χαμογελαστό κ. Bowe, του οποίου το θάρρος στην τελευταία συνεδρίαση του Κοινοβουλίου σχετικά με την απόρριψη της προηγούμενης οδηγίας για τις χωματερές, ήταν πραγματικά απίστευτο. Επιτέλεσε σημαντικό έργο στην περίσταση αυτή λέγοντας ότι δεν επρόκειτο να αποδεχτούμε μία ελλιπή οδηγία. Και είχε δίκιο να κάνει κάτι τέτοιο.
<P>
Συγχαίρω επίσης και την Επιτροπή. Παρουσίασε κάτι το οποίο είναι απαραιτήτως ισχυρότερο από ό, τι ήταν την τελευταία φορά.
<P>
Συγχαίρω και την κ. Jackson. Βέβαια δεν γνωρίζω αν δέχεται τα δικά μου συγχαρητήρια. Από τον τόνο που είχε το σχόλιό της στην αρχή της συζήτησης, θεώρησα ότι υπήρχε κάποιος δισταγμός εκ μέρους της ως προς την παρουσίαση της έκθεσης. Ωστόσο, θα πρέπει να την συγχαρούμε διότι αποδέχθηκε εξ ολοκλήρου την αρχή της κατάργησης της συν-διάθεσης. Αυτό αποτελεί επιχείρημα που έγινε αποδεκτό και από την Επιτροπή Περιβάλλοντος, Δημόσιας Υγείας και Προστασίας των Καταναλωτών και από το Κοινοβούλιο στο σύνολό του. Παρόλ' αυτά, κάτι τέτοιο συνεπάγεται ότι το Ηνωμένο Βασίλειο θα μεταπηδήσει στην εφαρμογή απόρριψης σε χωματερές. Ένας από τους λόγους που είναι σημαντικό να τονιστεί αυτή η πλευρά, είναι ότι το Ευρωπαϊκό Κοινοβούλιο, όταν αυτό εφαρμοστεί με την οδηγία, θα έχει την ευθύνη για την αλλαγή στην πρακτική που εφαρμόζεται στο Ηνωμένο Βασίλειο, κάτι που ελάχιστοι γνωρίζουν.
<P>
Είναι επομένως σημαντικό το ότι η κ. Jackson, στην επεξηγηματική δήλωση, ζητεί εκτίμηση του κόστους για εμάς του Κοινοβουλίου, την οποία θα παρέχουμε στους υπεύθυνους για την απόρριψη σε χωματερές φορείς και στις τοπικές αρχές του Ηνωμένου Βασιλείου, που θα πρέπει να τη θεωρήσουν ως νεωτεριστική πρόταση.
<P>
Η κ. Jackson δικαιολογημένα μας λέει ότι, κάθε φορά που βρισκόμαστε σε επιτροπή, ερχόμαστε αντιμέτωποι με την απάντηση ότι η αδράνεια συνεπάγεται μεγαλύτερο κόστος από την ελάχιστη ενέργεια. Παρά τα σκληρά σχόλια που διατυπώθηκαν, όπως ανέφερε και ο κ. Watson, από την Επίτροπο, η οποία εκφράστηκε σαν καλοκουρδισμένη μηχανή, ζητώ από την Επίτροπο να είναι πιο επιεικής και να μας πει πόσα χρήματα υπάρχουν στην τράπεζα των χωματερών και ποιο θα είναι το κόστος της πρότασης αυτής.

<SPEAKER ID=341 LANGUAGE="FI" NAME="Myller">
Αξιότιμε κύριε Πρόεδρε, γενικώς μπορεί να διαπιστωθεί πως με την σημερινή της μορφή, η οδηγία σχετικά με την επεξεργασία των απορριμμάτων στους χώρους υγειονομικής ταφής είναι ικανοποιητική. Παρ' όλα αυτά, στο επίπεδο της Ευρωπαϊκής Ένωσης τα μέσα προκειμένου να επιτευχθούν οι σχετικοί στόχοι, είναι πολύ πενιχρά.
<P>
Ένας ειδικός φόρος ή τέλος απορριμάτων αποτελεί το απαραίτητο μέσο με τον οποίον θα καταφέρουμε να μειώσουμε τα απορρίματα που παράγονται από τους καταναλωτές, είτε σε μικρή είτε σε μεγάλη κλίμακα, και τα οποία καταλήγουν στις χωματερές. Ο φόρος ή το τέλος θα πρέπει να καθοριστεί έτσι ώστε, για τα απορρίματα που έχουν υποστεί διαλογή, ο καταναλωτής να πληρώνει λιγότερα, ενώ για τα μεικτά απορρίματα που καταλήγουν στις χωματερές, τα περισσότερα. Αυτό προϋποθέτει φυσικά πως οι δήμοι ή οι άλλοι υπεύθυνοι φορείς έχουν οργανώσει επαρκείς δυνατότητες για το διαχωρισμό τον απορριμάτων.
<P>
Στον τομέα αυτόν, η Ευρωπαϊκή Ένωση πρέπει να προχωρήσει και να ακολουθήσει τα παραδείγματα των πιο προηγμένων κρατών μελών σ' αυτόν τον τομέα. Πρέπει να υποστηρίζεται η εκμετάλλευση των απορριμάτων των χωματερών ως πηγή ενέργειας ή ως λίπασμα, αλλά παράλληλα πρέπει να αναπτυχθούν νέες τεχνολογίες για να εξασφαληστεί ότι η σχετική διαδικασία δεν ενέχει κινδύνους για το περιβάλλον ή για την υγεία. Στη φροντίδα τόσο των παλαιών όσο και των καινούργιων χωματερών θα πρέπει να εξασφαλιστεί πως οι αποστραγγίσεις θα έχουν αποτελέσει αντικείμενο επεξεργασίας, έτσι ώστε να μην ενέχουν κανένα κίνδυνο για τα υπόγεια και για τα επιφανειακά ύδατα της περιοχής.
<P>
Θεωρώ ιδιαίτερα σημαντικό οι τροπολογίες που αποσκοπούν στην προστασία των υδάτων και οι οποίες έχουν εγκριθεί από την Επιτροπή Περιβάλλοντος, να εγκριθούν στην αυριανή ψηφοφορία.

<SPEAKER ID=342 NAME="Bjerregaard">
Κύριε Πρόεδρε, είναι εξαιρετικά θετικό ότι το Ευρωπαϊκό Κοινοβούλιο έβαλε στη σημερινή ημερήσια διάταξη το θέμα της ταφής απορριμάτων. Η Κοινότητα όφειλε από καιρό να έχει ψηφίσει μια οδηγία που θα εξασφαλίζει ότι η ταφή αποβλήτων θα γίνεται με υπευθυνότητα προς το περιβάλλον. Είναι, όπως άλλωστε αναφέρθηκε, η δεύτερη φορά που συζητούμε μια πρόταση οδηγίας για την ταφή αποβλήτων. Η Επιτροπή υπέβαλε την πρώτη πρότασή της τον Ιούλιο του 1991, και όπως θυμόμαστε και όπως μας υπενθυμίστηκε σήμερα κατά τη συζήτηση, το Ευρωπαϊκό Κοινοβούλιο απέρριψε την εν λόγω πρόταση τον Μάιο του 1996 με το αιτιολογικό ότι το επίπεδο προστασίας του περιβάλλοντος δεν ήταν αρκετά υψηλό και υπήρχαν υπερβολικά πολλές παρεκκλίσεις.
<P>
Η πρόταση που έχουμε μπροστά μας σήμερα είναι εντελώς τροποποιημένη. Δεν ήταν καθόλου εύκολη δουλειά, αλλά πραγματικά πιστεύω ότι μπορούμε να είμαστε ικανοποιημένοι με το αποτέλεσμα. Η νέα πρόταση περιέχει πολλά νέα στοιχεία που αντανακλούν την εξέλιξη που έχει σημειωθεί από τον καιρό της προηγούμενης πρότασης της Επιτροπής. Σε πολλά κράτη μέλη έχουν σημειωθεί μεγάλες αλλαγές στις διαδικασίες, τις μεθόδους και τις στρατηγικές διαχείρισης των αποβλήτων. Σε εναρμόνιση με τη στρατηγική της Κοινότητας για την επεξεργασία των αποβλήτων, πολλά κράτη πιστεύουν πλέον ότι η ταφή πρέπει να είναι η τελευταία λύση για τη διαχείριση των αποβλήτων.
<P>
Τα σημαντικότερα νέα στοιχεία στην πρόταση της Επιτροπής είναι τα ακόλουθα: στόχοι μείωσης της ταφής βιοαποδομήσιμων αστικών απορριμάτων, με απώτερο στόχο τη μείωση του παγκόσμιου φαινομένου του θερμοκηπίου, προεπεξεργασία, όχι όμως καύση, αλλά προεπεξεργασία όλων των αποβλήτων προ της ταφής, απαγόρευση της ταφής μεταχειρισμένων ελαστικών, και τελικά - στο οποίο αναφέρθηκε η κ. Myller μόλις πριν - η ταφή θα κοστίσει περισσότερο, απαγόρευση της από κοινού ταφής επικίνδυνων και ακίνδυνων αποβλήτων, πράγμα που ήταν βέβαια και κομμάτι της προηγούμενης πρότασης που επικρίθηκε από το Κοινοβούλιο, και τέλος αυστηρότερες ρυθμίσεις για τις υπάρχουσες εγκαταστάσεις ταφής.
<P>
Είμαι πεπεισμένη ότι η νέα πρόταση θα καταστήσει ευκολότερη την προστασία και τη μείωση της επιβάρυνσης του περιβάλλοντος από την ταφή αποβλήτων. Και πρέπει το ταχύτερο δυνατό να θεσπιστεί σε αυτόν τον τομέα. Οι πολυάριθμες προσφυγές που λαμβάνει η Επιτροπή σχετικά με την ταφή αποβλήτων, αποδεικνύουν ότι υπάρχει ανάγκη για επέμβαση από την πλευρά της Κοινότητας.
<P>
Φυσικά κοίταξα με μεγάλο ενδιαφέρον το σχέδιο πρότασης που ενέκρινε η Επιτροπή Περιβάλλοντος. Περιέχει πολλές σημαντικες και χρήσιμες τροπολογίες που θα βελτιώσουν ακόμη περισσότερο την πρόταση της Επιτροπής και θα διασαφηνίσουν τις διαδικασίες. Με χαρά, λοιπόν, λέω ότι η Επιτροπή μπορεί να δεχτεί 16 από τις τροπολογίες. Πρέπει ωστόσο να ομολογήσω ότι είμαι σκεπτική για ορισμένα μέρη της έκθεσης και αναγκαστικά θα χρησιμοποιήσω λίγο χρόνο για να τα αναφέρω. Βλέπω με ικανοποίηση ότι το Ευρωπαϊκό Κοινοβούλιο μπορεί να στηρίξει τις προσπάθειές μας να μειώσουμε την ταφή βιοαποδομήσιμων αποβλήτων. Θέσαμε μακροπρόθεσμους στόχους μείωσης για τα κράτη μέλη. Αυτοί οι στόχοι πρέπει ωστόσο να παραμείνουν όπως έχουν, ώστε να εξασφαλίσουμε ότι τα κράτη μέλη θα έχουν τις καλύτερες δυνατές προϋποθέσεις για να σχεδιάσουν και να εφαρμόσουν εναλλακτικές μεθόδους διάθεσης των αποβλήτων. Ως εκ τούτου, η Επιτροπή δεν μπορεί να δεχτεί την τροπολογία αριθ. 16.
<P>
Όσον αφορά τις τροπολογίες αριθ. 12 και 31, θα ήθελα να υπογραμμίσω ότι η Επιτροπή δεν πιστεύει ότι είναι σωστό να συμφωνηθούν περισσότερες εξαιρέσεις από όσες ήδη περιέχονται στην πρόταση. Συγκεκριμένα είμαι σκεπτική ως προς την εξαίρεση της υπόγειας εναπόθεσης. Δεν υπάρχουν λόγοι προστασίας του περιβάλλοντος για να εξαιρέσουμε αυτή τη μέθοδο εναπόθεσης. Όλες οι εγκαταστάσεις εναπόθεσης - είτε είναι υπέργειες είτε υπόγειες - πρέπει να πληρούν τις ρυθμίσεις της οδηγίας και γι' αυτό πρέπει να είναι ασφαλείς και ελεγχόμενες. Δεν μπορώ να συμβιβαστώ με το σκεπτικό δράσης της Γερμανίας όπου 1.7 εκ. τόνοι αποβλήτων, εκ των οποίων 350.000 τόνοι ήταν επικίνδυνα απόβλητα, αποθηκεύτηκαν το 1994 σε παλιά ορυχεία. Στη Γερμανία αυτό ορίζεται διαδικασία αξιοποίησης των αποβλήτων και όχι διαδικασία απόρριψης, και έτσι η νομοθεσία για την εναπόθεση αποβλήτων δεν ισχύει στην προκειμένη περίπτωση. Αυτού του είδους η πρακτική δεν δείχνει υπευθυνότητα απέναντι στο περιβάλλον.
<P>
Γενικά δεν αντιτίθεμαι στην αποθήκευση αποβλήτων υπογείως, αλλά πιστεύω ότι πρέπει να είμαστε βέβαιοι ότι οι σχετικές υπόγειες εγκαταστάσεις αποθήκευσης καλύπτονται από τις ρυθμίσεις της πρότασης περί εγκαταστάσεων ταφής. Γι' αυτό λοιπόν δεν μπορώ να δεχτώ να θεσπιστούν ρυθμίσεις παρέκκλισης για την υπόγεια εναπόθεση. Η προηγούμενη κοινή θέση του Συμβουλίου απορρίφθηκε από το Ευρωπαϊκό Κοινοβούλιο ακριβώς εξαιτίας των πολλών παρεκκλίσεων, και γι' αυτό ειλικρινά δυσκολεύομαι να καταλάβω γιατί το Κοινοβούλιο τώρα θέλει να θεσπίσει πρόσθετες παρεκκλίσεις. Με την τροπολογία αριθ. 13 το Κοινοβούλιο θέλει να θεσπίσει ακόμη μία παρέκκλιση. Στο συγκεκριμένο στάδιο δεν μπορώ να δεχτώ να εξαιρεθεί η διασπορά του γύψου και του ασβέστου· πάντως, υπόσχομαι στο Κοινοβούλιο ότι η Επιτροπή θα κοιτάξει αναλυτικότερα τη συγκεκριμένη τροπολογία και θα διερευνήσει τις δυνατότητές της.
<P>
Η Κοινότητα παρουσιάζει σήμερα σοβαρό πρόβλημα με τις ανεξέλεγκτες εγκαταστάσεις ταφής. Αυτό προκύπτει από τον μεγάλο αριθμό καταγγελιών και αναφορών που δέχεται η Επιτροπή. Αυτή η κατάσταση πρέπει να αλλάξει. Οι υπάρχουσες εγκαταστάσεις ταφής πρέπει να πληρούν τις νέες απαιτήσεις της πρότασης της Επιτροπής, ούτως ώστε να τους χορηγηθεί καινούρια άδεια για να μπορέσουν να συνεχίσουν τη λειτουργία τους. Οι απαιτήσεις έγκρισης της παλιάς οδηγίας πλαισίου δεν συμφωνούν με τις εξελίξεις στο συγκεκριμένο τομέα και δεν μπορούν να εξασφαλίσουν ότι η ταφή αποβλήτων γίνεται με ασφαλείς και ελεγχόμενες προϋποθέσεις. Ως εκ τούτου, η Επιτροπή δεν μπορεί να κάνει δεκτή την τροπολογία αριθ. 25.
<P>
Υπάρχουν τέλος οι τροπολογίες αριθ. 27, 30, 33 και 36, για τις οποίες η Επιτροπή πιστεύει ότι οι ρυθμίσεις στα παραρτήματα πρέπει να καθοριστούν από την τεχνική επιτροπή που αναφέρεται στο άρθρο 16 της πρότασης της Επιτροπής. Έχουμε επίσης την τροπολογία αριθ. 7. Η Επιτροπή δεν είναι υποχρεωμένη να μεταβιβάσει τις αναφορές των κρατών μελών, αλλά θα μπορούσε να επεξεργαστεί αναφορές βάσει των πληροφοριών που λαμβάνει από τα κράτη μέλη και να τις μεταβιβάσει στο Ευρωπαϊκό Κοινοβούλιο. Είναι πιθανό ορισμένοι να σκεφτούν ότι πρόκειται ελαφρώς για θέμα σημασιολογίας, αλλά με αυτόν τον τρόπο πιστεύουμε ότι μπορούμε να ξεκαθαρίσουμε ένα πρόβλημα.
<P>
Στη συνέχεια έχουμε τις τροπολογίες αριθ. 2 και 3, που αφορούν τις αιτιολογικές σκέψεις, σύμφωνα με τις οποίες η Επιτροπή πρέπει να υποβάλει νέες προτάσεις εντός μικρότερης προθεσμίας. Έχουμε ήδη σχέδια να υποβάλουμε μια πρόταση για την καύση των ακίνδυνων αποβλήτων και, σε συνάρτηση με το πρόγραμμα δράσης, θα υποβάλουμε μια πρόταση για τη λιπασματοποίηση των αποβλήτων. Εντούτοις δεν μπορώ να δεχτώ τον τρόπο που διατυπώνεται η υποχρέωση της Επιτροπής στις εν λόγω τροπολογίες.
<P>
Υπάρχει μια σειρά περαιτέρω τροπολογιών που θα είχε βάση να τις σχολιάσω, αλλά έχει περάσει η ώρα και έτσι θα σταματήσω εδώ, εκτός αν υπάρχουν συγκεκριμένες τροπολογίες για τις οποίες άλλοι από τους παρευρισκόμενους βουλευτές επιθυμούν ειδικό σχολιασμό. Ο Ian White έθεσε μια ερώτηση για το αν μπορώ να δώσω ορισμένες πληροφορίες για το συνολικό κόστος, αλλά αυτό δυστυχώς δεν είμαι σε θέση να το κάνω. Έχει φυσικά σχέση με το ότι η εξέλιξη των διαφόρων κρατών μελών είναι στην κατάσταση που είναι.
<P>
Πρέπει δε να πω στην κ. Jackson ότι πιστεύω πως κάποιες από τις παρατηρήσεις της προς το τέλος της παρέμβασής της ήταν ιδιαίτερα εχθρικές. Όντας εδώ στο Κοινοβούλιο από τις 15.00 το μεσημέρι και μην έχοντας κάνει τίποτα άλλο εκτός από το να συζητώ με τα μέλη του Κοινοβουλίου, αδυνατώ παντελώς να καταλάβω τις αιτιάσεις της.

<SPEAKER ID=343 NAME="Jackson">
Κύριε Πρόεδρε, αναρωτιέμαι αν θα μπορούσα να ζητήσω τη βοήθειά σας για την τροπολογία αριθ. 16. Η τροπολογία αριθ. 16 ήταν μία από εκείνες για τις οποίες η κ. Bjerregaard είπε ότι δεν ήταν έτοιμη να αποδεχθεί. Στην πραγματικότητα, υπάρχουν δύο στοιχεία στην τροπολογία: ένα είναι το ζήτημα των στόχων για το 2002, και το Κοινοβούλιο και η επιτροπή θα ήθελαν να απαλειφθούν οι λέξεις "όσο το δυνατόν πιο μακριά», έτσι ώστε οι στόχοι του 2002 να γίνουν υποχρεωτικοί και όχι όπως ήταν, προαιρετικοί. Το υπόλοιπο τμήμα της τροπολογίας έχει να κάνει με αναφορές.
<P>
Υπάρχουν δύο ξεχωριστά στοιχεία στη συγκεκριμένη τροπολογία, αναρωτιέμαι αν η κ. Βjerregaard θα μπορούσε να διευκρινίσει ποια στοιχεία δεν είναι έτοιμη να αποδεχθεί. Νομίζω ότι είναι ιδιαίτερα λυπηρό να μην αποδεχθεί η Επιτροπή - ακόμη και σ' αυτό το πρώτο στάδιο- τροπολογίες σχετικά με τις προδιαγραφές αναφοράς, όπου αυτό κρίνεται απαραίτητο· για μία φορά συμφωνώ με την σύμβουλό της, με άλλα λόγια ότι το Κοινοβούλιο θα πρέπει να ενισχύσει τις αναφορές. Θα εκλιπαρούσα την Επίτροπο να το δεχθεί, όμως εάν δεν το δεχθεί, ελπίζω το Κοινοβούλιο να χρησιμοποιήσει τα όπλα του και να με αυτά να αντιμετωπίσει τη διαδικασία συνδιαλλαγής, όσον αφορά τα συγκεκριμένα σημεία. Θα ήμουν ευγνώμων για τη διευκρίνιση του σημείου αυτού.

<SPEAKER ID=344 NAME="Πρόεδρος">
Ζητώ από την επίτροπο, την κ. Bjerregaard, να προβεί σε διευκρινίσεις. Πράγματι, τόσο η τροπολογία αριθ. 16 όσο και η τροπολογία αριθ. 23 περιλαμβάνουν αναφορές στα τροποποιημένα κείμενα. Θα ήθελα η Επίτροπος να διευκρινίσει αν αναφερόταν και στις δύο τροπολογίες ή μόνο σε ένα μέρος, όταν έλεγε ότι η Επιτροπή δεν εγκρίνει τις τροπολογίες αριθ. 16 και 23.

<SPEAKER ID=345 NAME="Bjerregaard">
Κύριε Πρόεδρε, στην πραγματικότητα έκανα διάκριση, αφού στην απάντησή μου αναφέρθηκα δύο φορές στην τροπολογία 16. Όσον αφορά την αναφορά, είπα ότι ανησυχούσαμε για τη διατύπωση που είχε λάβει το θέμα της αναφοράς. Είμαι όμως πρόθυμη να κοιτάξουμε από κοινού αν μπορούμε να βρούμε κάποιες άλλες διατυπώσεις.
<P>
Όσον αφορά το θέμα να γίνει υποχρεωτικό το 2002, δεν πιστεύουμε ότι είμαστε σε θέση να το αποφασίσουμε στη συγκεκριμένη χρονική στιγμή. Θεωρούμε ότι με αυτόν τον τρόπο θα εξαναγκάζαμε τα κράτη μέλη να συμμετάσχουν σε μια πολιτική - αυτό συμπίπτει υπό αυτό το πρίσμα με την επιχειρηματολογία που και η ίδια η κ. Jackson χρησιμοποίησε - και γι' αυτό δεν υποστηρίζουμε το να γίνει υποχρεωτικό το έτος 2002. Όσο για την αναφορά, είμαστε, ως ελέχθη, θετικοί ως προς την ιδέα.

<SPEAKER ID=346 NAME="Jackson">
Ποια ήταν η άποψη της Επιτροπής για την τροπολογία αριθ. 23; Το σημείο αυτό είναι ζωτικής σημασίας, γιατί αυτοί είναι οι τόποι που δεν είναι υποχρεωτικό να συμμορφωθούν με την οδηγία. Είναι πολύ απλό. Συμφωνεί η Επίτροπος με την τροπολογία αριθ. 23 ή όχι; Ελπίζω να συμφωνεί. Ήμουν σχεδόν διατειθεμένη να ανακαλέσω τα προγούμενα σχόλιά μου, αλλά δε νομίζω ότι θα το κάνω.

<SPEAKER ID=347 NAME="Πρόεδρος">
Έχω ήδη ζητήσει από την κυρία Επίτροπο την άποψή της για την τροπολογία αριθ. 23, αλλά δεν φορούσε τα ακουστικά, όπως και τώρα άλλωστε, και έτσι δεν μπορούσε να με καταλάβει.

<SPEAKER ID=348 NAME="Bjerregaard">
Πρόκειται για μια από τις τροπολογίες που παρέλειψα, διότι θεωρούσα ότι είχε τελικά περάσει η ώρα. Την τροπολογία 23, την αποδεχόμαστε.

<SPEAKER ID=349 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 11.30.
<P>
(Η συνεδρίαση έληξε στις 23.45)

