<CHAPTER ID=1>
Έγκριση των συνοπτικών πρακτικών
<SPEAKER ID=1 NAME="Πρόεδρος">
Τα συνοπτικά πρακτικά της χθεσινής συνεδρίασης έχουν διανεμηθεί.
<P>
Υπάρχουν παρατηρήσεις;

<SPEAKER ID=2 LANGUAGE="FR" NAME="Fabre-Aubrespy">
Κύριε Πρόεδρε, επί των συνοπτικών πρακτικών, στη σελίδα 12. Εχθές απηύθυνα μία ερώτηση στον προεδρεύοντα της συνεδρίασης σχετικά με την εφαρμογή του παραρτήματος V του Κανονισμού, δεδομένου ότι όλοι το επικαλούνται όσον αφορά τη χορήγηση απαλλαγής για το 1996. Βάσει του άρθρου 3 αυτού του παραρτήματος, ζήτησα να διαβιβαστούν οι κατατεθείσες τροπολογίες στην Επιτροπή Ελέγχου του Προϋπολογισμού, προκειμένου αυτή να γνωμοδοτήσει, όπως επιβάλλεται από τις διατάξεις του εν λόγω άρθρου.
<P>
Η Επιτροπή Ελέγχου του Προϋπολογισμού συνεδρίασε χθες, δεν είχε όμως στα χέρια της αυτές τις τροπολογίες διότι δεν είχαν ακόμη μεταφραστεί τη δεδομένη στιγμή, παρ' όλο που μου είχε δοθεί η διαβεβαίωση πως αυτό θα γινόταν και επομένως η Επιτροπή Ελέγχου του Προϋπολογισμού θα είχε τη δυνατότητα να γνωμοδοτήσει. Σε τί ενέργειες προτίθεστε να προβείτε, προκειμένου να μην τηρηθεί διαφορετική στάση ως προς τα διάφορα σημεία του παραρτήματος αυτού και προκειμένου να εφαρμοστεί πλήρως ο Κανονισμός σχετικά με αυτήν τη σημαντική ψηφοφορία επί της χορήγησης ή μη χορήγησης απαλλαγής για το 1996;

<SPEAKER ID=3 NAME="Πρόεδρος">
Κύριε Fabre-Aubrespy, σε ποια άρθρα αναφερθήκατε;

<SPEAKER ID=4 LANGUAGE="FR" NAME="Fabre-Aubrespy">
Στο άρθρο 3 του παραρτήματος V του Κανονισμού, το οποίο εφαρμόζεται στην προκείμενη περίπτωση, δεδομένου ότι επιλαμβανόμαστε μιας πρότασης χορήγησης απαλλαγής, και νομίζω πως επίσης εφαρμόζεται η παράγραφος 2, ή 3, που ορίζει ότι η Επιτροπή Ελέγχου του Προϋπολογισμού καλείται να γνωμοδοτήσει επί των τροπολογιών προτού αυτές τεθούν σε ψηφοφορία στην Ολομέλεια.

<SPEAKER ID=5 NAME="Πρόεδρος">
Πολύ καλά, θα ελέγξω τι συμβαίνει σε αυτήν την περίπτωση. Μόλις θα έχουμε πλήρη ενημέρωση, θα σας ανακοινωθεί.

<SPEAKER ID=6 NAME="Theato">
Kύριε Πρόεδρε, στη χθεσινή συνεδρίαση της Επιτροπής Eλέγχου του Προϋπολογισμού συζητήσαμε σχετικά με το σημείο αυτό. Δεδομένου ότι, όπως είπε πολύ σωστά ο κ. Fabre-Aubrespy, δεν υπήρχαν οι τροπολογίες, αποφασίσθηκε στους κόλπους της εν λόγω επιτροπής η παρουσίαση της γνωμοδότησης της Επιτροπής Eλέγχου του Προϋπολογισμού στην Ολομέλεια να γίνει από τον συντάκτη της κατά την ψηφοφορία. Δεν υπήρξε καμία αντίρρηση στην επιτροπή. Όταν θα εξετάσετε και πάλι το ζήτημα, σας παρακαλώ, στην περίπτωση που θα ακολουθηθούν εν προκειμένω κάποιες άλλες διαδικασίες, να με ενημερώσετε το ταχύτερο δυνατόν.

<SPEAKER ID=7 NAME="Πρόεδρος">
Κυρία Theato, εσείς η ίδια δηλώσατε ότι, από τη στιγμή που η Επιτροπή Ελέγχου του Προϋπολογισμού επέλεξε το συγκεκριμένο σύστημα για να υποβάλει την έκθεσή της, αυτό δεν αντίκειται στον Κανονισμό. Επομένως, έχει δοθεί ικανοποιητική απάντηση στην ένσταση του κυρίου Fabre-Aubrespy. Ο εισηγητής θα εκφράσει τη γνώμη του ενώπιον της Ολομέλειας σχετικά με κάθε μία από τις τροπολογίες, όπως έχει αποφασίσει η επιτροπή του. Ευχαριστώ πολύ για τις πληροφορίες.

<SPEAKER ID=8 LANGUAGE="ES" NAME="Puerta">
Κύριε Πρόεδρε, ήμουν κι εγώ παρών εχθές και το όνομά μου δεν συγκαταλέγεται στον κατάλογο παρουσίας. Θα ήθελα επίσης να προσθέσω κάτι σημαντικότερο: την ανησυχία μας για τα όσα συνέβησαν στην κυρία Hebι de Bonafini, η οποία σήμερα δεν μπορεί να παρευρίσκεται κοντά μας λόγω των ενεργειών της αστυνομίας στον διεθνή αερολιμένα της Eceiza, στο Μπουένος Αιρες. Γνωρίζουμε πως εσείς κάνατε διαβήματα προς την κυβέρνηση της Αργεντινής, αλλά είναι πλέον αργά για να παρευρεθεί κοντά μας, όπως και κάποια άλλα άτομα που τιμήθηκαν με το Βραβείο Ζαχάρωφ, τα οποία βρίσκονται στη φυλακή.
<P>
Θα επιθυμούσα, εξ ονόματος της Ομάδας μου - και είμαι βέβαιος πως εκφράζω την ευαισθησία πολλών βουλευτών -, να διαβιβαστεί μια επίσημη διαμαρτυρία προς τις αργεντινές αρχές για αυτή την κατάσταση.
<P>
(Χειροκροτήματα)

<SPEAKER ID=9 NAME="Πρόεδρος">
Ευχαριστώ, κύριε Puerta. Θα ήθελα να σας δώσω τις τελευταίες πληροφορίες. Η κυρία Hebι de Bonafini θα είναι μαζί μας σήμερα. Σε λίγο φθάνει στον αερολιμένα της Φρανκφούρτης. Τα χθεσινά διαβήματα προς τις αργεντινές αρχές υπήρξαν καταλυτικά για τις ανεπαρκείς ενέργειες κάποιου υπαλλήλου, και εχθές ακριβώς επιβιβάστηκε σε ένα αεροπλάνο το οποίο αναμένεται να αφιχθεί στη Φρανκφούρτη στις 10.30, από όπου θα την παραλάβει ένα αυτοκίνητο του Κοινοβουλίου ώστε να μπορέσει να παρευρεθεί εδώ. Θέλω να ευχαριστήσω δημοσίως τον εκπρόσωπο της Ευρωπαϊκής Ένωσης στο Μπουένος Αιρες, ο οποίος συνεργάστηκε στον μέγιστο βαθμό και πολύ γοργά ώστε να μπορέσει η εν λόγω κυρία να βρει εισιτήριο και να της δοθεί η ευκαιρία να ταξιδέψει. Θα ήθελα επίσης να ευχαριστήσω τις αργεντινές αρχές για την ταχύτητα με την οποία αντέδρασαν στη διαμαρτυρία μου.

<SPEAKER ID=10 LANGUAGE="SV" NAME="Eriksson">
Κύριε Πρόεδρε, κύριοι συνάδελφοι, εορτάζουμε τώρα την επέτειο της Διακήρυξης των Ανθρωπίνων Δικαιωμάτων και στο ίδιο πνεύμα απονέμουμε το βραβείο Ζαχάρωφ. Εδώ, σ' αυτήν την Ολομέλεια, συνηθίζουμε να καταδικάζουμε όλες τις πράξεις βίας και τρομοκρατίας που προέρχονται από ομάδες και μεμονωμένα άτομα. Θέλω, λοιπόν, να ρωτήσω πώς εξηγείται το γεγονός ότι το κίνημα Pro-Life μάς έχει καλέσει το απόγευμα σε μία έκθεση σε αυτό ακριβώς εδώ το κτίριο. Τα μέλη του κινήματος Pro-Life έχουν γίνει γνωστά διότι είναι, μεταξύ άλλων, υπέρμαχοι της θανατικής ποινής, δεν λογαριάζουν τους ανθρώπους, αλλά, δολοφονούν ακόμη και γιατρούς που επιτελούν το έργο τους.
<P>
Κύριε Πρόεδρε, διερωτώμαι εάν είναι δυνατόν, με κάποιο τρόπο, να μεταφερθεί αυτή η έκθεση σε εμπορικούς χώρους και, συνεπώς να μη γίνει σε αυτούς εδώ τους χώρους του Ευρωπαϊκού Κοινοβουλίου και του Ευρωπαϊκού Συμβουλίου.
<P>
(Χειροκροτήματα)

<SPEAKER ID=11 NAME="Πρόεδρος">
Κυρία Eriksson, θα διαβιβάσουμε το αίτημά σας στο Σώμα των Κοσμητόρων αλλά, προφανώς, όταν αυτό το Κοινοβούλιο παραχωρεί κάποια αίθουσα κατόπιν αιτήσεως κάποιου ή κάποιας βουλευτή, δεν κάνει διακρίσεις μεταξύ πολιτικών θέσεων, όμως το Σώμα των Κοσμητόρων παραχωρεί μια αίθουσα εάν και εφόσον το κρίνει απαραίτητο σε κάθε περίπτωση, δίχως να παρεμβαίνει σε πολιτικά ζητήματα ουσίας.

<SPEAKER ID=12 LANGUAGE="DE" NAME="Graenitz">
Κύριε Πρόεδρε, θέλω να παρακαλέσω τους συναδέλφους να υπογράψουν τη γραπτή δήλωση που υπέβαλε ο Αντιπρόεδρος David Martin, η οποία αφορά τις επιπτώσεις του ΠΟΕ στην προστασία των ζώων. Στο παρόν Σώμα πάντα υποστηρίζαμε την προστασία των ζώων καθώς και την προστασία των καταναλωτών. Πιστεύω ότι η δήλωση αυτή θα έχει αρκετές υπογραφές...
<P>
(Ο Πρόεδρος αφαιρεί τον λόγο από την ομιλήτρια)

<SPEAKER ID=13 NAME="Πρόεδρος">
Κυρία Graenitz, δεν πρόκειται για θέμα διαδικασίας, και η Ολομέλεια δεν μπορεί να μετατραπεί σε χώρο ανακοινώσεων για τα αιτήματα του καθενός. Ας τηρούμε σωστά τον Κανονισμό.

<SPEAKER ID=14 LANGUAGE="EN" NAME="ΜcKenna">
Κύριε Πρόεδρε, θα ήθελα να επιστήσω την προσοχή σας σε κάτι που έλαβα στο γραμματοκιβώτιό μου σήμερα το πρωί, κάτι εξαιρετικά προσβλητικό και απάνθρωπο. Έλαβα μία πρόσκληση για να δοκιμάσω φουαγκρά. Εάν λάβουμε υπόψη μας ότι πλησιάζουν τα Χριστούγεννα, αυτός ο βάναυσος και απάνθρωπος τρόπος παραγωγής μίας δήθεν τροφής είναι απαράδεκτος. Δεν θα πρέπει να μας προσφέρουν προσκλήσεις για να δοκιμάσουμε κάτι το οποίο παράγεται...

<SPEAKER ID=15 NAME="Πρόεδρος">
Κυρία McKenna, θα επαναλάβω και σε εσάς το ίδιο: αυτή δεν είναι η κατάλληλη στιγμή για να ανοίξουμε μια συζήτηση σχετικά με τα αγαπημένα πολιτικά σας ζητήματα.

<SPEAKER ID=16 LANGUAGE="FR" NAME="Lulling">
Κύριε Πρόεδρε, θα ήθελα να πω στην κ.McKenna πως εάν δεν το επιθυμεί, δεν έχει παρά να μην πάει. Το φουαγκρά αποτελεί εθνικό προϊόν σε πολλές χώρες. Όποιος δεν θέλει να το δοκιμάσει, δεν αποδέχεται ανάλογες προσκλήσεις!
<P>
(Ζωηρά χειροκροτήματα) Κύριε Πρόεδρε, θα ήθελα να παρέμβω και πάλι στο θέμα των συνοπτικών πρακτικών, γιατί χθες το βράδυ, στην απογευματινή συνεδρίαση, υπέβαλα για δεύτερη ανάγνωση τη σύσταση της Επιτροπής Οικονομικής, Νομισματικής και Βιομηχανικής Πολιτικής, όσον αφορά έναν κανονισμό σχετικά με τις στατιστικές των συναλλαγών αγαθών μεταξύ των κρατών μελών. Μετά την παρέμβαση του Επιτρόπου κ. de Silguy επί των τροπολογιών μας, θέλησα να πάρω θέση. Ο προεδρεύων της συνεδρίασης, όμως, μου αφαίρεσε τον λόγο προφασιζόμενος πως είχα δικαίωμα παρέμβασης μόνο για να θέσω ερωτήσεις στον κ. de Silguy και όχι για να τοποθετηθώ αναφορικά με τη στάση της Επιτροπής επί των τροπολογιών μας.
<P>
Κύριε Πρόεδρε, εξέφρασα χθες τη διαμαρτυρία μου και εξακολουθώ να διαμαρτύρομαι. Ενδεχομένως να χρειάζεται να οργανώσετε επιμορφωτικά σεμινάρια για ορισμένους αντιπροέδρους, ώστε να καταλάβουν ποιες είναι οι πάγιες διαδικασίες που εφαρμόζονται στα κοινοβούλια. Εγώ υπήρξα επί 25 ολόκληρα χρόνια βουλευτής εθνικού κοινοβουλίου και δεν μπορώ να καταλάβω γιατί εδώ δεν μπορούμε να συζητήσουμε ομαλά, κυρίως όταν πρόκειται για μια δεύτερη ανάγνωση, κατά την οποία αντιμετωπίζουμε δυσκολίες με το Συμβούλιο σε ό, τι αφορά τον καθορισμό κοινής θέσης.
<P>
Για τον λόγο αυτό, κύριε Πρόεδρε, θα σας συνιστούσα να οργανώσετε επιμορφωτικά σεμινάρια για τον συγκεκριμένο πρόεδρο.

<SPEAKER ID=17 NAME="Πρόεδρος">
Θα σημειώσω το πρόβλημα για να το επαληθεύσω με τον προεδρεύοντα της εν λόγω συνεδρίασης και, σύντομα, θα έχετε τις εξηγήσεις που ζητάτε.
<P>
Μια στιγμή, κύριε Casini. Ας μη ξαναρχίσουμε τη συζήτηση για την ένωση Pro-Life , γιατί θα σας αφαιρέσω τον λόγο αν πρόκειται για αυτό το θέμα. Δεν θα γίνει συζήτηση σχετικά με αυτό το ζήτημα.

<SPEAKER ID=18 LANGUAGE="IT" NAME="Casini C.">
Κύριε Πρόεδρε, ζήτησα το λόγο μόνο και μόνο για να πω ότι η αντίληψη πως το Κίνημα υπέρ της Ζωής τάσσεται υπέρ της θανατικής ποινής είναι λανθασμένη. Εμείς που φέρουμε την ονομασία του Κινήματος υπέρ της Ζωής στην Ιταλία είμαστε κατά της θανατικής ποινής και το δείχνουμε πάντα μέσω της συμμετοχής σε όλες τις ενώσεις κατά της θανατικής ποινής. Εμείς, πρώτοι από όλους στην Ιταλία, κάναμε συλλογή υπογραφών και επιτύχαμε την απελευθέρωση της Paula Cooper. Χάρη σε μας, συνεπώς, ξεκίνησε στην Ιταλία ο αγώνας κατά της θανατικής ποινής.

<SPEAKER ID=19 NAME="Αλαβάνος">
Κύριε Πρόεδρε, ήθελα να ρωτήσω εάν γι'αυτόν τον εορτασμό των 50 χρόνων της Διακήρυξης των Δικαιωμάτων του Ανθρώπου και 10 χρόνων για το βραβείο Ζαχάρωφ, υπάρχει πρόσκληση για την Λεολά Ζάνα, βραβείο Ζαχάρωφ, εάν έγινε κάποιο διάβημα στην τουρκική κυβέρνηση για την παρουσία της εδώ και ποιά ήταν η απάντηση.

<SPEAKER ID=20 NAME="Πρόεδρος">
Έχει σταλεί η πρόσκληση, αλλά θα το επιβεβαιώσω. Έχω την εντύπωση ότι εχθές με ενημέρωσαν πως στην αρχή υπήρξαν κάποιες δυσκολίες, οι οποίες ξεπεράστηκαν, γιατί έπρεπε να φροντίσει ένα μέλος της οικογενείας της και για αυτόν τον λόγο δεν μπορούσε να μετακινηθεί. Αλλά θα εξακριβώσω το αληθές αυτής της πληροφορίας και ευθύς αμέσως θα σας ενημερώσω. Σε περίπτωση που δεν ισχύει, κύριε Αλαβάνο, θα σας ενημερώσω για το τι πραγματικά συμβαίνει.

<SPEAKER ID=21 NAME="Αλαβάνος">
Κύριε Πρόεδρε, παρ'ότι θέλω να είναι υγιή όλα τα μέλη της οικογένειάς της, μακάρι να είναι αυτός ο λόγος. Απ'ό, τι γνωρίζουμε όμως, η Λεολά Ζάνα παραμένει στις φυλακές της «Αγκυρας, της έχει δε επιβληθεί και νέα καταδίκη -δύο ετών εάν δεν κάνω λάθος. Η απαντησή σας σημαίνει ότι οι τουρκικές αρχές της δίνουν τη δυνατότητα να παραστεί, αλλά για κάποιον οικογενειακό λόγο δεν βρίσκεται εδώ ή παραμένει το πρόβλημα της φυλάκισης της Λεολά Ζάνα;

<SPEAKER ID=22 NAME="Πρόεδρος">
Δεν το γνωρίζω. Σας είπα πως αυτήν τη στιγμή δεν μπορώ να σας δώσω την ακριβή πληροφορία, αλλά μόλις την έχω θα σας ενημερώσω σχετικά. Είναι το μόνο που μπορώ να πω. Δεν θέλω να κάνω δηλώσεις που αργότερα θα αποδειχθούν λανθασμένες. Θα σας μεταβιβάσω ακριβώς την πληροφορία που θα έχουμε.
<P>
(Εγκρίνονται τα συνοπτικά πρακτικά)

<CHAPTER ID=2>
Καλωσόρισμα
<SPEAKER ID=23 NAME="Πρόεδρος">
Έχω τη χαρά να καλωσορίσω στο Ευρωπαϊκό Κοινοβούλιο την αντιπροσωπεία της Εθνοσυνέλευσης της Δημοκρατίας της Σλοβενίας, με επικεφαλής την κυρία Darja Lavtizar-Bebler.
<P>
(Χειροκροτήματα)

<CHAPTER ID=3>
Ευρωπαϊκό Συμβούλιο στη Βιέννη - Αυστριακή Προεδρία
<SPEAKER ID=24 NAME="Πρόεδρος">
Η ημερήσια διάταξη προβλέπει την κοινή συζήτηση επί των ακόλουθων κειμένων:
<P>
έκθεση του Ευρωπαϊκού Συμβουλίου και δήλωση της Επιτροπής μετά τη σύνοδο του Ευρωπαϊκού Συμβουλίου, που πραγματοποιήθηκε στις 11 και 12 Δεκεμβρίου 1998 στη Βιέννηκαι
<P>
δήλωση της Προεδρίας του Συμβουλίου σχετικά με το εξάμηνο δραστηριοτήτων της αυστριακής Προεδρίας.Θα δώσω τον λόγο στον Καγκελάριο Klima, που θα μιλήσει εξ ονόματος του Ευρωπαϊκού Συμβουλίου, ευχαριστώντας τον που προσωπικώς αλλά και ως Προεδρεύων του Συμβουλίου μερίμνησε για την αντιπροσωπεία του Κοινοβουλίου στις 11 του μηνός στη Βιέννη.

<SPEAKER ID=25 NAME="Klima">
Κύριε Πρόεδρε, κύριε Πρόεδρε της Επιτροπής, αξιότιμοι κυρίες και κύριοι βουλευτές, χαίρομαι που σε διάστημα λίγων μόνων εβδομάδων μου δίδεται για δεύτερη φορά η ευκαιρία να συζητήσω μαζί σας εδώ, στο Ευρωπαϊκό Κοινοβούλιο, σχετικά με τις εξελίξεις στην Ευρωπαϊκή Ένωση. Επιτρέψτε μου να σας εκφράσω ήδη εξ αρχής τις ευχαριστίες μου για την καλή συνεργασία της αυστριακής Προεδρίας με το Ευρωπαϊκό Κοινοβούλιο, βάσει της οποίας κατέστη δυνατόν να επιλυθούν πολλά θέματα, όπως για παράδειγμα το θέμα του Πέμπτου Προγράμματος Πλαισίου για την Έρευνα και την Τεχνολογική Ανάπτυξη, το θέμα της νομικής βάσης για τα ειδικά προγράμματα των ΜΚΟ καθώς και επίσης και το θέμα των κοινών μας προσπαθειών για τον προϋπολογισμό του 1999.
<P>
Όταν, πριν από λίγες εβδομάδες, βρισκόμουν ενώπιόν σας λίγο πριν από την σύνοδο των αρχηγών κρατών και κυβερνήσεων στο Pφrtschach, διέκρινα στις παρεμβάσεις αρκετών βουλευτών του Ευρωπαϊκού Κοινοβουλίου μία ανησυχία σχετικά με μία ενδεχόμενη παύση της διαδικασίας ολοκλήρωσης, μία ανησυχία προερχόμενη από παρεμβάσεις συναδέλφων τους στις οποίες εμφανίζονταν κάποιες τάσεις για επανεθνικοποίηση και για άλλα σχετικά θέματα. Χαίρομαι που είμαι σε θέση να σας ανακοινώσω ότι στην διάρκεια της αυστριακής Προεδρίας επετεύχθη ακριβώς το αντίθετο αποτέλεσμα, και ότι η Διάσκεψη Κορυφής της Βιέννης επιβεβαίωσε το αποτέλεσμα αυτό.
<P>
Είχαμε αξιοποιήσει την άτυπη σύνοδο των αρχηγών κρατών και κυβερνήσεων του Pφrtschach για να συζητήσουμε για το μέλλον της Ευρώπης και είχαμε συμφωνήσει ότι ο καλύτερος τρόπος να συμβάλουμε στην ευρωπαϊκή ιδέα ήταν να θέσουμε στο επίκεντρο της μελλοντικής μας πολιτικής την ευρωπαϊκή προστιθέμενη αξία στα ζητήματα που έχουν κεντρική σημασία για τους ανθρώπους, όπως για παράδειγμα τα ζητήματα της εργασίας, της απασχόλησης, της εσωτερικής ασφάλειας και της ποιότητας ζωής.
<P>
Πιστεύω ότι η ιδιαιτερότητα της Διάσκεψης Κορυφής της Βιέννης συνίστατο στο ότι έλαβε χώρα πριν από ένα γεγονός που δικαιολογημένα πρέπει να χαρακτηρισθεί ιστορικό, και συγκεκριμένα πριν από την καθιέρωση του ενιαίου νομίσματος. Το ευρώ απέδειξε την αξία του προτού καν καθιερωθεί πραγματικά. Στις κρίσεις των διεθνών χρηματοπιστωτικών αγορών του περασμένου εξαμήνου η Ευρώπη αναδείχθηκε ως κέντρο σταθερότητας. Η επιτυχία αυτή θεμελιώνει τη βεβαιότητα ότι είναι δυνατόν να διατηρηθεί η σταθερότητα που επετεύχθη με μεγάλες προσπάθειες και συγχρόνως να τεθούν νέες προτεραιότητες, τη βεβαιότητα δηλαδή ότι είναι δυνατόν να ενισχυθούν η σταθερότητα, η ανάπτυξη και η απασχόληση.
<P>
Για μας όμως το ευρώ συνεπάγεται επίσης την αναγκαιότητα να βελτιώσουμε τη συνεργασία μας σε ό, τι αφορά το σύνολο της οικονομικής πολιτικής, αλλά και άλλα πεδία της πολιτικής. Τα περιεχόμενα της πολιτικής μας καθώς επίσης και ο τρόπος με τον οποίο επιλύουμε από κοινού τα προβλήματά μας, δεν θα αποτελεί στο μέλλον μόνο αντικείμενο πολιτικών αναλύσεων και κριτικών παρατηρήσεων αλλά και αντικείμενο παρακολούθησης από την πλευρά των χρηματαγορών. Έτσι, αυτό που πριν από πέντε χρόνια ήταν δυσάρεστο, όπως για παράδειγμα οι αντιμαχίες μας, οι αμοιβαίες αποκλίσεις μας, η «ευρωαρτηριοσκλήρυνσή» μας, μετά από την 1η Ιανουαρίου 1999 μπορεί να έχει πολύ αρνητικές επιπτώσεις για το ενιαίο μας νόμισμα, για τη σταθερότητα, την οικονομία και την απασχόληση στην Ευρώπη. Ως εκ τούτου, καθίσταται ακόμη πιο αναγκαίο να επιλύουμε τα προβλήματά μας κατά έναν τρόπο που να δείχνει στις χρηματαγορές και τους οικονομικούς αναλυτές σε παγκόσμιο επίπεδο ότι η Ευρώπη προσδίδει ειδικό βάρος στην από κοινού αντιμετώπιση των προβλημάτων και όχι στις αντιπαραθέσεις μεταξύ των κρατών μελών.
<P>
Στη Διάσκεψη Κορυφής της Βιέννης χαράχθηκε, κατά την άποψή μου, μία αποφασιστικής σημασίας πορεία. Διατυπώσαμε μία στρατηγική για την Ευρώπη που καθορίζει επακριβώς τα καθήκοντα και τα χρονοδιαγράμματα σχετικά με τον τρόπο που επιθυμούμε να αναπτύξουμε περαιτέρω τους τομείς της πολιτικής εντός της Ευρωπαϊκής Ένωσης. Αυτή είναι και η απάντηση απέναντι στον σκεπτικισμό σχετικά με τα περαιτέρω βήματα προς την κατεύθυνση της ολοκλήρωσης.
<P>
Αυτή η στρατηγική, που διατυπώθηκε στη Βιέννη ως αποτέλεσμα των προσπαθειών στο Pφrtschach, δείχνει ξεκάθαρα τα κεντρικά σημεία. Πρόκειται για την απασχόληση, την ανάπτυξη και τη σταθερότητα, για τη βελτίωση της εσωτερικής ασφάλειας και της ποιότητας ζωής, για την ασφάλεια της σταθερότητας και της ευημερίας καθώς και για την ενίσχυση του πολιτικού ρόλου της Ευρώπης σε παγκόσμιο επίπεδο και, φυσικά, και για τις απαιτούμενες μεταρρυθμίσεις στις πολιτικές και στα θεσμικά όργανα.
<P>
Θέλω να αναφερθώ με συντομία σε μερικές λεπτομέρειες όπως, για παράδειγμα, στο θέμα της Ατζέντας 2000 που μας απασχολεί όλους. Ήταν ένα από τα κεντρικά πεδία εργασιών της αυστριακής Προεδρίας. Δεν πρόκειται, όπως όλοι γνωρίζουμε, μόνο για ένα ζήτημα που αφορά το χρήμα και τα δημόσια οικονομικά. Πρόκειται ιδίως για το ζήτημα της διαμόρφωσης της μελλοντικής πολιτικής στα κεντρικά ζητήματα της πολιτικής, για τη διαμόρφωση της γεωργικής και διαρθρωτικής πολιτικής. Συνεπώς, πρόκειται για μία μεταρρύθμιση της ουσίας της ευρωπαϊκής πολιτικής, πρόκειται για μεταρρυθμίσεις που αναμφισβήτητα θα πρέπει να προωθηθούν σε πνεύμα λιτότητας - δεδομένου ότι έχουμε καταβάλει σε εθνικό επίπεδο όλες τις δυνατές προσπάθειες για την ισοσκέλιση των προϋπολογισμών - αλλά και σε πνεύμα αλληλεγγύης, του βασικού πυλώνα της ευρωπαϊκής ολοκλήρωσης.
<P>
Στη Βιέννη μπορέσαμε να επιτύχουμε αυτό που είχε ζητηθεί από την αυστριακή Προεδρία στο Κάρντιφ, δηλαδή να παρουσιάσουμε σε ένα ειδικό κείμενο τις κύριες συνισταμένες, τα κεντρικά στοιχεία μίας τελικής συμφωνίας και να θέσουμε επί τάπητος εναλλακτικές επιλογές για δράση. Όποιος έχει ασχοληθεί λεπτομερώς με το ζήτημα γνωρίζει ότι έχει ολοκληρωθεί το τεχνικό μέρος του ελέγχου των νομικών κειμένων.
<P>
Επετεύχθη και ομόφωνη συμφωνία για τα προενταξιακά μέσα, με εξαίρεση μία επιφύλαξη. Συμφωνία υπάρχει και στον κανονισμό για τα διευρωπαϊκά δίκτυα καθώς και στον κανονισμό για το Ταμείο Εγγυήσεων. Κατανοώντας ότι υπάρχουν ειδικές περιπτώσεις που πρέπει να ληφθούν υπόψη, νομίζω ότι διαγράφεται συναίνεση για την επίλυση των κεντρικών ζητημάτων που αφορούν τη διαρθρωτική πολιτική για τα διαρθρωτικά ταμεία.
<P>
Όσον αφορά τη μεταρρύθμιση της Κοινής Γεωργικής Πολιτικής ήδη διαφαίνονται στο ορίζοντα λύσεις ειδικά σε σχέση με την ανάπτυξη της υπαίθρου και με τμήματα της οργάνωσης της αγοράς, μολονότι πρέπει ακόμα να συζητηθούν πολλά προβλήματα του εν λόγω τομέα και υπάρχουν πολλές ουσιαστικές διαφορές απόψεων - και αυτό θα πρέπει να ειπωθεί με σαφήνεια. Σε δύο κεντρικά ζητήματα εξακολουθούν να υπάρχουν διιστάμενες απόψεις. Τούτο ισχύει κατά πρώτο λόγο ως προς το συνολικό ύψος των δαπανών και την κατανομή τους στις επιμέρους κατηγορίες και, κατά δεύτερο λόγο, ως προς την κατανομή των βαρών μεταξύ των κρατών μελών, ένα θέμα που τέθηκε από μερικά κράτη μέλη και αναφέρθηκε και στην έκθεση της Επιτροπής σχετικά με τους ίδιους πόρους.
<P>
Πιστεύω ότι θα είναι δυνατόν, βάσει του συγκεκριμένου κειμένου που περιέχει τις κύριες συνισταμένες της τελικής συμφωνίας και βάσει του αναγνωρισμένου από όλους γεγονότος ότι έχουν τεθεί επί τάπητος οι προτάσεις για συγκεκριμένες λύσεις, να ολοκληρώσουμε το πακέτο μεταρρυθμίσεων της Ατζέντας 2000 μέχρι τον Μάρτιο του επόμενου έτους, υπό τη γερμανική Προεδρία, μέσω εντατικών και εποικοδομητικών διαπραγματεύσεων τους επόμενους τρεις μήνες - όπως εξάλλου επιβεβαιώσαμε για ακόμη μία φορά στη Βιέννη.
<P>
Το δεύτερο σημείο αφορά τη διεύρυνση. Είμαι πεπεισμένος ότι η αυστριακή Προεδρία κατόρθωσε να διατηρήσει αυτή τη δυναμική της διαδικασίας της διεύρυνσης. Υποβλήθηκε μία εξαίρετη έκθεση της Επιτροπής που έδωσε έμφαση και χαιρέτισε με μεγάλη σαφήνεια τις προόδους στα κράτη μέλη. Ταυτόχρονα παρουσίασε με μεγάλη ειλικρίνεια σε ποια σημεία ίσως να έχει επιβραδυνθεί κάπως αυτή η μεταρρυθμιστική διαδικασία στα επιμέρους κράτη. Με βάση αυτή την εξαίρετη έκθεση της Επιτροπής ήταν επομένως πολύ απλό να πούμε στην Διάσκεψη Κορυφής της Βιέννης ότι χαιρετίζουμε την έναρξη των διαπραγματεύσεων με έξι χώρες. Χαιρετίζουμε και τις προόδους του μεταρρυθμιστικού έργου των άλλων χωρών, αλλά επισημαίνουμε ότι θα χρειαστούν και περαιτέρω μεταρρυθμιστικά βήματα. Ως νέο στοιχείο μπορούμε να προσφέρουμε την έναρξη του σταδίου διμερών διαπραγματεύσεων για τη παρακολούθηση της μεταφοράς του κεκτημένου στα υπόλοιπα πέντε κράτη της Κεντρικής και Ανατολικής Ευρώπης, στο πρώτο τρίμηνο του επόμενου χρόνου.
<P>
Σε σχέση με αυτά και ακολουθώντας την γραμμή του Κάρντιφ, το Ευρωπαϊκό Συμβούλιο έδωσε έμφαση στην οικοδόμηση των σχέσεων με την Τουρκία. Επιβεβαιώθηκε η πολιτική αναγκαιότητα για έναν ευρωπαϊκό προσανατολισμό της Τουρκίας, για την ευρωπαϊκή της προοπτική. Επισημάνθηκε ωστόσο ότι εδώ χρειάζονται να γίνουν ακόμα πολλές προσπάθειες, και συμφωνήσαμε να ενισχύσουμε την ευρωπαϊκή στρατηγική της Τουρκίας.
<P>
Το τρίτο σημείο αφορά τη Νομισματική Ένωση. Χαίρομαι πολύ που κατορθώσαμε να συμφωνήσουμε στον ορισμό του προσώπου που θα ομιλεί με ενιαία φωνή εκ μέρους του ενιαίου μας νομίσματος στις παγκόσμιες χρηματοπιστωτικές αγορές, ότι κατορθώσαμε δηλαδή να ρυθμίσουμε την εξωτερική εκπροσώπηση του ευρώ - ναι μεν όχι ακόμα στην εντέλεια, καθ' ότι παραμένουν ασφαλώς πολλά ζητήματα που χρήζουν βελτιώσεων, ιδιαίτερα η υποστήριξη των εργασιών της Επιτροπής κ.ά. αλλά έγινε το πρώτο βήμα και μπορέσαμε να συμφωνήσουμε για την εξωτερική εκπροσώπηση του ευρώ. Στην επόμενη Σύνοδο Κορυφής ΗΠΑ/ΕΕ, σε δύο ημέρες, θα έχω την ευκαιρία να αναφερθώ στο θέμα της εκπροσώπησης του ευρώ στην Ομάδα των Επτά.
<P>
Θεωρώ όμως τουλάχιστον εξίσου σημαντικό ότι έγιναν τα πρώτα βήματα για μία ευρωπαϊκή τοποθέτηση σχετικά με τη μεταρρύθμιση του παγκόσμιου χρηματοπιστωτικού συστήματος, σχετικά με τη μεταρρύθμιση του Διεθνούς Νομισματικού Ταμείου. Είναι σαφές ότι ως προς το παγκόσμιο χρηματοπιστωτικό σύστημα χρειαζόμαστε μεγαλύτερες δυνατότητες ελέγχου, περισσότερη διαφάνεια και ένα σύστημα έγκαιρης προειδοποίησης, ώστε να μην είναι πλέον δυνατόν να καταστρέφονται ολόκληρες εθνικές οικονομίες και να δημιουργούνται αναταραχές στην παγκόσμια οικονομία με την εμφάνιση φαινομενικά απρόσμενων δραματικών εξελίξεων σε μερικά κράτη. Σχετικά με το θέμα αυτό προχωρά η επεξεργασία μίας ευρωπαϊκής τοποθέτησης, αντίστοιχης με τη δύναμη που εκπροσωπεί η Ευρώπη, μιας τοποθέτησης που θα πρέπει να ληφθεί υπόψη στις διεθνείς συζητήσεις για τη μεταρρύθμιση των χρηματοπιστωτικών αγορών.
<P>
Το τέταρτο σημείο αφορά τον πολιτικό ρόλο της Ευρώπης, το ζήτημα της Κοινής Εξωτερικής Πολιτικής και Πολιτικής Ασφάλειας. Μας λυπεί πολύ το γεγονός ότι δεν ήταν δυνατόν να ορισθεί στη Βιέννη ο κύριος ή η κυρία ΚΕΠΠΑ, επειδή δεν έχει ακόμη κυρωθεί η Συνθήκη του Αμστερνταμ από το σύνολο των κρατών μελών. Θα το θεωρούσα θετικό σημάδι. Και δεν το κατορθώσαμε στη Βιέννη, μολονότι πολύ θα το θέλαμε, για τον ένα και μοναδικό λόγο ότι δεν έχει επί του παρόντος ολοκληρωθεί η διαδικασία κύρωσης της Συνθήκης. Πρέπει όμως να λάβουμε υπόψη πως μερικά από τα κράτη μέλη δεν ήταν ακόμη διατεθειμένα να προχωρήσουν στο συγκεκριμένο βήμα. Ωστόσο, αυτό που οφείλουμε να επισημάνουμε θετικά είναι το γεγονός ότι στη Βιέννη αποφασίσθηκαν οι πρώτες κοινές στρατηγικές στην εξωτερική πολιτική της Ευρωπαϊκής Ένωσης, δηλαδή αποφασίστηκε επιτέλους η σε μεγαλύτερο βαθμό από κοινού αντιμετώπιση των πραγμάτων. Παραδείγματος χάριν, στην περίπτωση της Ρωσίας η κοινή στρατηγική περιλαμβάνει όλα τα ζητήματα των σχέσεων οικονομικής πολιτικής ή καθαρά εξωτερικής πολιτικής και πολιτικής ασφάλειας μεταξύ της Ευρώπης και της Ρωσίας ως σημαντικού εταίρου για τη σταθερότητα στην Ευρώπη. Στη Βιέννη καθορίστηκαν στρατηγικές έναντι της Ρωσίας, της Ουκρανίας, του χώρου της Μεσογείου καθώς και της Μέσης Ανατολής και των δυτικών Βαλκανίων ως ζητήματα μίας Κοινής Εξωτερικής Πολιτικής και Πολιτικής Ασφάλειας.
<P>
Αυτό που θεωρώ ταυτόχρονα πολύ σημαντικό - και το λέω εντελώς συνειδητά ως καγκελάριος ενός ουδέτερου κράτους - είναι ότι, ξεκινώντας από το Pφrtschach με μία, όπως πιστεύω, καλά ζυγισμένη ομιλία του Tony Blair, η οποία προκάλεσε συζητήσεις στη Γαλλία, τη Γερμανία και πολλά άλλα κράτη μέλη, ξεκινήσαμε έναν διάλογο για την ενίσχυση της ευρωπαϊκής δομής ασφάλειας, διατηρώντας την εταιρική σχέση με τους Αμερικανούς. Εδώ έρχεται να προστεθεί η πεποίθηση ότι μία ισχυρή από πολιτικής άποψης Ευρώπη θα πρέπει να είναι σε θέση να διευθετεί μόνη της τις τοπικές κρίσεις με το πνεύμα της Αποστολής του Petersberg και μάλιστα κατά τρόπο που θα καθιστά εφικτή τη συμμετοχή όλων των κρατών μελών της Ευρωπαϊκής Ένωσης στην εξεύρεση συγκεκριμένης λύσης, σε στενή συνεργασία με τους Αμερικανούς εταίρους. μας.
<P>
Πρόκειται για μία συζήτηση για την οποία δεν τολμούσα να ελπίσω ότι θα αποκτήσει τόσο γρήγορα μια τέτοια δυναμική, μια συζήτηση που θεωρώ πολύ σημαντική για μία ισχυρή, πολιτική Ευρώπη τον επόμενο αιώνα.
<P>
Ένα άλλο κεντρικό σημείο αφορούσε τον τομέα της εσωτερικής ασφάλειας. Αποτελεί αδιαμφισβήτητη ευρωπαϊκή προστιθέμενη αξία, όταν καθίσταται δυνατό να καταπολεμούμε από κοινού, σε ευρωπαϊκό επίπεδο, το οργανωμένο έγκλημα που δρα σε παγκόσμια κλίμακα. Η Europol τέθηκε σε ισχύ και ξεκίνησε τη δράση της κατά τη θητεία της αυστριακής Προεδρίας. Έχουμε πλέον στα χέρια μας το πρόγραμμα δράσης για τον κοινό χώρο της ελευθερίας, της ασφάλειας και του δικαίου. Είμαστε πεπεισμένοι ότι πρέπει να αναπτύξουμε και κοινές στρατηγικές για τη μεταναστευτική πολιτική. Ως εκ τούτου, αποφασίσαμε και συγκροτήσαμε στη Βιέννη ειδικά για τον σκοπό αυτό μια επιχειρησιακή ομάδα. Πιστεύω ότι εν προκειμένω στάθηκε δυνατόν να ληφθούν συγκεκριμένα μέτρα, να δοθούν πολιτικοί προσανατολισμοί και έγινε έκκληση, η πολιτική για τη μετανάστευση να καταστεί τον επόμενο χρόνο ένα από τα κέντρα βάρους και προβλέφθηκε ήδη από τώρα μία σχετική ειδική διάσκεψη κορυφής στο Τάμπερε, υπό τη φινλανδική Προεδρία.
<P>
Ως προς την περιβαλλοντική πολιτική μπορέσαμε, ειδικά στη Βιέννη, λαμβάνοντας σαφείς αποφάσεις, να αντεπεξέλθουμε στην πεποίθηση ότι η περιβαλλοντική πολιτική στην οποία ενυπάρχει το καθήκον ενσωμάτωσής της και στις άλλες πολιτικές, πρέπει να ασκείται οριζοντίως. Η περιβαλλοντική πολιτική δεν είναι μόνο ζήτημα της Επιτροπής Περιβάλλοντος, αλλά πρέπει να γίνει αισθητή σε όλους του τομείς της πολιτικής. Συμπληρώνοντας τα όσα μας εξέθεσαν οι υπουργοί Μεταφορών, Ενέργειας και Γεωργίας, ζητήσαμε να ληφθούν υπόψη και οι τομείς της βιομηχανίας, της εσωτερικής αγοράς κ.λπ.
<P>
Κεντρικής σημασίας θέμα ήταν και συνεχίζει να είναι η απασχόληση. Θέλω να τονίσω ότι την πρώτη φορά που μου δόθηκε η ευκαιρία να λάβω μέρος σε ένα Ευρωπαϊκό Συμβούλιο, η πολιτική για την απασχόληση ήταν κάτι το αδιανόητο. Η δυνατότητα ύπαρξης μίας ευρωπαϊκής διάστασης της πολιτικής για την απασχόληση ήταν για πολλούς κάτι το ασύλληπτο. Αν κοιτάξουμε τώρα τα αποτελέσματα που πετύχαμε στη διάρκεια της αυστριακής Προεδρίας, στηριζόμενοι στο καλό έργο που επιτελέστηκε στο Λουξεμβούργο και συνεχίστηκε από τη βρετανική Προεδρία, μπορούμε να πούμε πως δείξαμε με μεγάλη σαφήνεια ότι χρειαζόμαστε την εθνική πολιτική για την απασχόληση, ότι με αυτή την διαδικασία πολυμερούς παρακολούθησης θέλουμε και μπορούμε να διδαχθούμε ο ένας από τον άλλον, ότι δεσμευόμαστε αμοιβαία πως θα σημειώσουμε επιτυχίες με βάση τους ελέγξιμους στόχους που αποφασίστηκαν επιπλέον στη Βιέννη. Πέραν τούτου, θα πρέπει να παραδεχθούμε σαφέστατα ότι υπάρχει προστιθέμενη ευρωπαϊκή αξία στο ζήτημα της απασχόλησης. Δεν υπάρχει το λαϊκίστικο θαυματουργό κουμπί, η θαυματουργή έμπνευση κάποιου, υπάρχει μόνο η στενή και συντονισμένη από κοινού άσκηση φορολογικής πολιτικής, πολιτικής για την έρευνα, το εξωτερικό εμπόριο, τις διαρθρωτικές μεταρρυθμίσεις, καθώς και μίας πολιτικής της ετοιμότητας και του εξοπλισμού των εργαζομένων με προσόντα, αλλά και μίας αναπτυξιακής πολιτικής που δεν θέτει σε κίνδυνο τη σταθερότητα.
<P>
Αυτά είναι τα σημαντικά μηνύματα της Διάσκεψης Κορυφής της Βιέννης και χαίρομαι ιδιαιτέρως που κατορθώσαμε να ενισχύσουμε τις κατευθυντήριες γραμμές της πολιτικής για την απασχόληση στο ζήτημα των ηλικιωμένων, στο ζήτημα της ισότητας ευκαιριών για τις γυναίκες στην αγορά εργασίας καθώς και στο ζήτημα της υποστήριξης του επιχειρηματικού πνεύματος. Μέχρι πρότινος δεν θα μπορούσα να φαντασθώ ότι σήμερα λέμε ξεκάθαρα πως παράλληλα με το Σύμφωνο Σταθερότητας επιθυμούμε να έχουμε στην Ευρωπαϊκή Ένωση και ένα Σύμφωνο Απασχόλησης, το οποίο θα αποφασιστεί στη Διάσκεψη Κορυφής της Κολωνίας τον Μάρτιο.
<P>
Είχαμε και μία πολύ καλή συνάντηση, ένα είδος μίνι Διάσκεψης Κορυφής, με τον Πρόεδρο Santer σχετικά με το θέμα του κοινωνικού διαλόγου. Υπάρχει πλέον μία συμφωνία, ότι για πρώτη φορά θα συνεργαστούν με την UNICE και οι μικρομεσαίες επιχειρήσεις και δεύτερον - πράγμα που θεωρώ προσωπικά πολύ σημαντικό - υπάρχει μία σύμβαση μεταξύ των κοινωνικών εταίρων σε ευρωπαϊκό επίπεδο, όπου αναλαμβάνουν την υποχρέωση να επεξεργασθούν ένα συγκεκριμένο κατάλογο θεμάτων, δηλαδή να κατονομάσουν τα θέματα με τα οποία θέλουν να ασχοληθούν και για τα οποία θέλουν να αναζητήσουν λύσεις στο πλαίσιο των ευθυνών τους σε ευρωπαϊκό επίπεδο. Είναι πολύ σημαντικό να μην είναι πάντα η πολιτική εκείνη που ρυθμίζει τα πράγματα, μια και είναι πολύ καλύτερο να βρεθεί μία λύση μέσω ενός διαλόγου μεταξύ εργαζομένων και εργοδοτών σε ευρωπαϊκό επίπεδο.
<P>
Θεωρώ ότι η αυστριακή Προεδρία κατόρθωσε να συνεχίσει στη Βιέννη το κλίμα που δημιουργήθηκε στο Pφrtschach για μία περαιτέρω εμβάθυνση των πεδίων πολιτικής ενασχόλησης της Ευρωπαϊκής Ένωσης. Θέλω επίσης να εκφράσω τις ευχαριστίες μου στους βουλευτές που υπέβαλαν ένα, όπως πιστεύω, πολύ εποικοδομητικό και καλό σχέδιο όσον αφορά το καθεστώς των βουλευτών της ΕΕ. Στο πλαίσιο της Διάσκεψης παρακαλέσαμε να συνεχιστούν με γοργούς ρυθμούς οι εργασίες στα αντίστοιχα θεσμικά όργανα.
<P>
Πιστεύω πως ο υπέρτατος στόχος της πρώτης Προεδρίας ενός από τα πιο νέα κράτη μέλη ήταν να καταδείξει στους πολίτες της Ευρώπης ότι η συνεργασία στην Ευρώπη έχει νόημα και ότι υπάρχει ευρωπαϊκή προστιθέμενη αξία, εάν από κοινού αναγάγουμε την πολιτική για την απασχόληση σε υπέρτατο στόχο μας, καθώς επίσης ότι έχει νόημα να μπορέσουμε να βελτιώσουμε την εσωτερική ασφάλεια, ένα από τα κεντρικά θέματα της συνεργασίας μας και, τέλος, ότι είναι σημαντικό να συνεργαζόμαστε για την πολιτική βαρύτητα της Ευρώπης σε παγκόσμιο επίπεδο. Ως εκ τούτου, ο υπέρτατος στόχος της Προεδρίας της Ευρώπης ήταν να φέρουμε πιο κοντά στους πολίτες της Ευρωπαϊκής Ένωσης την επιπλέον δύναμη του οράματος αυτού και αυτή την ευρωπαϊκή ιδέα. Ελπίζω ότι τούτο θα συμβάλει σε μία ενισχυμένη συμμετοχή στις εκλογές για το Ευρωπαϊκό Κοινοβούλιο τον Ιούνιο. Με αυτό το πνεύμα, σας ευχαριστώ θερμά για την καλή συνεργασία με την Επιτροπή, το Συμβούλιο και ειδικά, κύριε Πρόεδρε, με το Ευρωπαϊκό Κοινοβούλιο κατά τη διάρκεια αυτής της πρώτης αυστριακής Προεδρίας.
<P>
(Χειροκροτήματα)

<SPEAKER ID=26 NAME="Santer">
Κύριε Πρόεδρε του Ευρωπαϊκού Κοινοβουλίου, κύριε Προεδρεύοντα του Συμβουλίου, κυρίες και κύριοι βουλευτές, το Ευρωπαϊκό Συμβούλιο της Βιέννης ολοκλήρωσε την πρώτη προεδρία της Ένωσης από μια χώρα από εκείνες που προσχώρησαν το 1995, και χαιρετίζω το έργο που έφερε εις πέρας η αυστριακή Προεδρία.
<P>
Είναι βέβαιο ότι το εξάμηνο αυτό θα καταγραφεί στην ιστορία της κοινοτικής οικοδόμησης ως το εξάμηνο του Pφrtschach, και δικαίως κατά τη γνώμη μου. Πράγματι, σε αντίθεση με ό, τι προέβλεπαν όλοι οι έγκριτοι αναλυτές, η συνάντηση των αρχηγών κρατών και κυβερνήσεων στο Pφrtschach έδωσε την ευκαιρία για μια ειλικρινή και δημιουργική συζήτηση όσον αφορά το μέλλον της Ένωσης. Ωστόσο, η επιτυχία αυτής της νέου τύπου συνεδρίασης δεν ήταν εγγυημένη. Παρ' όλα αυτά, ο στόχος, σε μεγάλο βαθμό, επετεύχθη. Ήδη συλλέγουμε τους καρπούς από τον τρόπο προσέγγισης των κοινοτικών θεμάτων στην αλλαγή του αιώνα και το αποτέλεσμα αυτό θα πρέπει να καταχωρηθεί στο ενεργητικό της αυστριακής Προεδρίας. Η Επιτροπή εκφράζει την ικανοποίησή της για τη συνεργασία που είχε μαζί της για την προετοιμασία αυτής της συνάντησης.
<P>
Παρ' όλα αυτά, η συνάντηση στο Pφrtschach δεν θα πρέπει να επικαλύψει τις προόδους που καταγράφηκαν στα άλλα μεγάλα μέτωπα της κοινοτικής οικοδόμησης. Δεν θα απαριθμήσω τον κατάλογο αυτών των προόδων, θα παραχωρήσω στην Προεδρία το μέλημα αυτό. Θα αναφερθώ μόνο σε ορισμένα επιτυχημένα σημεία που δίνουν μια ιδέα των κατευθύνσεων προς τις οποίες οδεύει η Ένωση: η συμφωνία που συνήφθη με την Ελβετία, το πέμπτο πρόγραμμα πλαίσιο για την έρευνα και την ανάπτυξη, ο προϋπολογισμός για το 1999, σχετικά με τον οποίο θα ψηφίσετε αύριο.
<P>
Το Ευρωπαϊκό Συμβούλιο της Βιέννης, από την πλευρά του, συνέβαλε στην υλοποίηση του πνεύματος του Pφrtschach με μια νέα στρατηγική: τη στρατηγική της Βιέννης για την Ευρώπη. Η στρατηγική αυτή θα πρέπει να ανταποκρίνεται «στην αναγκαιότητα της Ευρώπης», όπως αυτή προσδιορίστηκε ξεκάθαρα στην άτυπη συνάντηση στο Pφrtschach. Οι πολίτες δεν θέλουν μια οποιαδήποτε Ευρώπη, αλλά μια Ευρώπη πιο δημοκρατική, με καλύτερη διαχείριση, πιο αποτελεσματική και η οποία θα επιδεικνύει πραγματικές φιλοδοξίες.
<P>
Ποιοί είναι λοιπόν οι βασικοί προσανατολισμοί της Βιέννης; Προσωπικά, θα συγκρατήσω τρεις, οι οποίοι άλλωστε συμπίπτουν και με τις κατευθύνσεις στις οποίες αναφέρθηκε και ο ομοσπονδιακός Καγκελάριος: πρώτα απ' όλα η απασχόληση, η οικονομική άνοδος και η οικονομική σταθερότητα, έπειτα η Ατζέντα 2000 και, τέλος, η διεύρυνση.
<P>
Το Ευρωπαϊκό Συμβούλιο συζήτησε διεξοδικά για τα θέματα της απασχόλησης, της οικονομικής ανόδου και της σταθερότητας. Εφεξής θα υπάρχει μια ευρύτερη συναίνεση μεταξύ των αρχηγών κρατών και κυβερνήσεων όσον αφορά τις λύσεις που θα πρέπει να επιλεγούν σχετικά με τη μάχη για την απασχόληση και όσον αφορά τη σαφή ανάγκη ενός κοινού ευρωπαϊκού πλαισίου. Το λέω με ακόμη μεγαλύτερη ικανοποίηση, δεδομένου ότι εδώ και τέσσερα χρόνια υποστηρίζω ενώπιόν σας, κυρίες και κύριοι, τις περισσότερες από αυτές τις επιλογές και, επιπλέον, από τη Σύνοδο Κορυφής του Λουξεμβούργου και δώθε, η απασχόληση αποτελεί αντικείμενο κοινοτικής συζήτησης. Στη Βιέννη, η ευρωπαϊκή στρατηγική για την απασχόληση δέχθηκε μια νέα φιλόδοξη ώθηση. Οι αρχηγοί κρατών και κυβερνήσεων αποφάσισαν πράγματι να διανύσουν περαιτέρω βήματα όσον αφορά τη σύγκλιση των πολιτικών της απασχόλησης και από εδώ και πέρα οι κατευθυντήριες γραμμές για την απασχόληση θα είναι στο επίκεντρο των εθνικών στρατηγικών. Προς το σκοπό αυτό, θα διευκρινιστούν και θα τελειοποιηθούν με βάση την αποκτηθείσα εμπειρία σε ευρωπαϊκό επίπεδο και κυρίως με τον προσδιορισμό των στόχων του κάθε τομέα. Οι στόχοι αυτοί θα μας δώσουν τη δυνατότητα να εξακριβώσουμε κατά πόσο τα κράτη σεβάστηκαν τις δεσμεύσεις τους.
<P>
Η ανάγκη υποστήριξης της ανάπτυξης, της απασχόλησης και της ανταγωνιστικότητας οδήγησε το Ευρωπαϊκό Συμβούλιο στο να ασχοληθεί με το θέμα των επενδύσεων. Γνωρίζετε πως η Επιτροπή είχε υποβάλει μια ανακοίνωση σχετικά με «τις δημόσιες επενδύσεις στο πλαίσιο της οικονομικής στρατηγικής». Συνεπεία των διαρκών προσπαθειών της Επιτροπής, προέκυψε ένας ορισμένος αριθμός συμπερασμάτων αναφορικά με αυτό το θέμα. Από αυτά θα ήθελα να επισημάνω το ρόλο της Ευρωπαϊκής Τράπεζας Επενδύσεων, τη σημασία της ανάπτυξης μιας πανευρωπαϊκής αγοράς επιχειρηματικών κεφαλαίων, το ρόλο των επενδύσεων σε ανθρώπινο δυναμικό και τη συνέχιση της στρατηγικής μας για την ολοκλήρωση και την παραπέρα εμβάθυνση της εσωτερικής αγοράς.
<P>
Αυτή η σύγκλιση απόψεων σχετικά με την ανάπτυξη και την απασχόληση συνδέεται βεβαίως με την έλευση του ευρώ. Πράγματι, όλα είναι πλέον έτοιμα για την έλευση του ευρώ, το οποίο θα τεθεί σε ισχύ την 1η Ιανουαρίου του επόμενου έτους. Δεν θα επανέλθω στα πλεονεκτήματα που αναμένουμε από αυτό το γεγονός σε εσωτερικό επίπεδο. Το Ευρωπαϊκό Συμβούλιο έλαβε γνώση της έκθεσης σχετικά με τον συντονισμό των οικονομικών πολιτικών. Πρόκειται για μια πρόκληση αποφασισικής σημασίας για την επιτυχία της Οικονομικής και Νομισματικής Ένωσης και πιστεύω πως όλα τα μέλη του Συμβουλίου το συναισθάνονται. Αλλωστε, είχαμε και μια εποικοδομητική συζήτηση σχετικά με τη δημοσιονομική πολιτική, βάσει της έκθεσης του Συμβουλίου.
<P>
Στο εξωτερικό επίπεδο, θα ήθελα να υπογραμμίσω πόσο πολλές πιθανότητες υπάρχουν για προβολή των ευρωπαϊκών συμφερόντων χάρη στην έλευση του ευρώ. Υπό αυτή την έννοια, οι αποφάσεις που ελήφθησαν σχετικά με την εξωτερική εκπροσώπευση της Κοινότητας συνιστούν ένα πρώτο αλλά σημαντικό βήμα προς τα εμπρός. Αποτελούν ενδείξεις πως η Ένωση είναι ενήμερη για τη διεθνή ευθύνη που επωμίζεται με την καινοτομία του ενιαίου νομίσματος. Είχαμε μια πρώτη συζήτηση αναφορικά με την ενίσχυση του διεθνούς οικονομικού και χρηματοπιστωτικού συστήματος. Ήδη έχει δοθεί εντολή στο Συμβούλιο να εξετάσει περαιτέρω τη μεταρύθμιση αυτού του συστήματος. Καθώς η Επιτροπή έχει ήδη αρχίσει να το κάνει σε ένα έγγραφο που υπέβαλε στο Ευρωπαϊκό Συμβούλιο, η έκθεση που ζητήθηκε από το Συμβούλιο θα πρέπει επίσης να αναλύει και τις ευρύτερες επιπτώσεις της παγκοσμιοποίησης. Επί του θέματος αυτού, θεωρώ πως το Ευρωπαϊκό Συμβούλιο έχει συναίσθηση της ευθύνης που θα πρέπει να αναλάβει η Ευρωπαϊκή Ένωση.
<P>
Κύριε Πρόεδρε, το δεύτερο θέμα επί του οποίου επικεντρώθηκαν οι συζητήσεις του Συμβουλίου ήταν προφανώς η Ατζέντα 2000. Σας είπα και χθες πως η έγκρισή της θα είναι μία από τις κύριες προτεραιότητες για το 1999.
<P>
Πού βρισκόμαστε λοιπόν μετά το Ευρωπαϊκό Συμβούλιο της Βιέννης; Η αλήθεια είναι πως τα συμπεράσματα του Συμβουλίου σχετικά με την Ατζέντα 2000 είναι μετριοπαθή. Επισημαίνω όμως εξαρχής πως θα ήταν λάθος να καταλήξουμε στο συμπέρασμα ότι τίποτα δεν άλλαξε ή πως δεν σημειώθηκε καμία πρόοδος. Η πρόοδος που σημειώθηκε στη Βιέννη σχετικά με αυτό το θέμα δεν θα πρέπει να αναζητηθεί στην αρχή μιας συμφωνίας: έχω πει επανειλημμένως πως επί της ουσίας, εάν δεν υπάρχει συμφωνία επί παντός, είναι σαν να μην υπάρχει καθόλου. Θα ήταν λοιπόν μάταιο να αναζητηθούν μερικές συμφωνίες στα σημεία όπου πρέπει να υπάρχει συμφωνία επί του συνόλου. Από αυτή την άποψη, μπορούμε να αισθανόμαστε ικανοποίηση για το ότι η προσέγγιση του ζητήματος έγινε για πρώτη φορά μέσα σε λογικό πνεύμα. Όλοι γνωρίζουμε πως η συμφωνία είναι απαραίτητη. Όλοι γνωρίζουμε πως χρειάζονται εκατέρωθεν υποχωρήσεις. Καλύτερα να ξεκινήσουμε τη συζήτηση και να προχωρήσουμε σε έναν πρώτο γύρο ανταλλαγής απόψεων κατά τον οποίο απευθυνόμαστε περισσότερο στους ημετέρους μας παρά στους διαπραγματευτές. Ήταν σημαντικό να ξεκινήσει η πραγματική συζήτηση, να τεθούν όλα τα στοιχεία επί τάπητος και όλοι να αισθανθούν έτοιμοι να καταβάλουν κάθε προσπάθεια προκειμένου να επιτευχθεί μια συνολική συμφωνία. Αυτό ακριβώς διαπίστωσα: όλοι οι αρχηγοί κρατών και κυβερνήσεων κατάλαβαν πως η εποχή των καθαρά τακτικών θέσεων έχει παρέλθει.
<P>
Θα παραθέσω και μια εντύπωση που μου δημιουργήθηκε στη Βιέννη. Ακουσα όλους τους αρχηγούς κρατών και κυβερνήσεων και πεποίθησή μου είναι πως οι προτάσεις της Επιτροπής θα βρίσκονται στο επίκεντρο της τελικής συμφωνίας οποιαδήποτε και αν θα είναι αυτή. Όλοι ξέρουν ότι πρέπει να καταλήξουμε σε μια συμφωνία, και αυτό θα γίνει. Θα είναι δύσκολο, αλλά συμφωνία θα υπάρξει, γιατί αυτό είναι προς το συμφέρον όλων των αρχηγών κρατών και κυβερνήσεων.
<P>
Κύριε Πρόεδρε, η διεύρυνση, γιατί να το κρύψουμε άλλωστε, αποτελεί το φόντο αυτής της διαπραγμάτευσης. Η διαδικασία έχει αρχίσει. Το Συμβούλιο διετράνωσε εκ νέου τη στήριξή του. Η Επιτροπή χαιρέτισε τις προόδους των διαπραγματεύσεων, η διαδικασία έχει προσδιοριστεί. Πρόκειται για μια καλή, περιεκτική διαδικασία. Η Επιτροπή διαδραματίζει πλήρως τον διπλό της ρόλο. Συμβάλλει στην προετοιμασία των διεξαγομένων διαπραγματεύσεων μεταξύ των κρατών μελών και ενθαρρύνει ενεργά τις μεταρρυθμίσεις στις υποψήφιες χώρες, με την προώθηση συνεπών στρατηγικών στο πλαίσιο της προετοιμασίας για προσχώρηση.
<P>
Σήμερα - το Ευρωπαϊκό Συμβούλιο το παραδέχθηκε - οι μεγάλοι καθοριστικοί παράγοντες για αυτή τη διαδικασία έχουν γίνει αποδεκτοί από όλους τους εταίρους, την Ευρωπαϊκή Ένωση και τις υποψήφιες χώρες. Το βασικό είναι να τηρηθούν οι εκατέρωθεν δεσμεύσεις. Ετήσιες συναντήσεις έχουν προβλεφθεί προκειμένου να προχωρήσουμε σε ακριβείς εκτιμήσεις των προόδων που σημειώθηκαν. Η Βιέννη ήταν η πρώτη. Η δεύτερη θα πραγματοποιηθεί στο Ελσίνκι στα τέλη του 1999. Η συνεχής αυτή δουλειά δεν πρέπει να διακόπτεται μονίμως από εικασίες σχετικά με τις ημερομηνίες κατά τις οποίες θα παρεμβληθούν οι διευρύνσεις.
<P>
Κύριε Πρόεδρε, θα ήθελα να τελειώσω την παρουσίαση των αποτελεσμάτων του Ευρωπαϊκού Συμβουλίου της Βιέννης, εμμένοντας στον εξαντλητικό χαρακτήρα της στρατηγικής της Βιέννης για την Ευρώπη. Πράγματι, το Ευρωπαϊκό Συμβούλιο ένιωσε την ανάγκη να εξηγήσει στους πολίτες τους βασικούς άξονες δράσης του. Αυτό απετέλεσε μία από τις προτεραιότητες της αυστριακής Προεδρίας. Κατά τη γνώμη μου, οι κατευθυντήριες αυτές γραμμές είναι τέσσερις. Πρώτον: η προώθηση της απασχόλησης, η οικονομική άνοδος και η σταθερότητα - για τα οποία σας έχω ήδη μιλήσει. Δεύτερον: η βελτίωση της ασφάλειας και της ποιότητας ζωής. Τρίτον: η μεταρρύθμιση των πολιτικών και των θεσμικών οργάνων της Ένωσης. Τέλος, τέταρτον, η προώθηση της σταθερότητας και της ευημερίας παντού στην Ευρώπη και στον κόσμο.
<P>
Για τον καθέναν από αυτούς τους βασικούς άξονες το Ευρωπαϊκό Συμβούλιο έχει χαράξει στόχους και καθόρισε καταληκτικές προθεσμίες. Αυτός ο τρόπος χάραξης του μέλλοντος είναι το καλύτερο μέσον προκειμένου να επικεντρώσουμε τις ενέργειές μας σε συγκεκριμένους στόχους. Έτσι, λοιπόν, η ώθηση έχει δοθεί για τις σημαντικές συναντήσεις στην Κολωνία, στο Ταμπέρε και στο Ελσίνκι. Προχωρώντας ταυτόχρονα στους τέσσερις αυτούς βασικούς άξονες, σχεδιάζουμε το μέλλον της Ευρωπαϊκής Ένωσης και το πρόσωπο που θα έχει στην αρχή της νέας χιλιετίας. Αυτό θα προκύψει από τις εργασίες αυτές, που διεξάγονται με επιμονή και αποφασιστικότητα. Η αυστριακή Προεδρία συνέβαλε πολύ προς αυτή την κατεύθυνση κατά τους τελευταίους έξι μήνες. Εκφράζω προς αυτήν εκ νέου τα συγχαρητήριά μου.
<P>
(Χειροκροτήματα)

<SPEAKER ID=27 NAME="Πρόεδρος">
Ευχαριστώ πολύ, κύριε Πρόεδρε της Επιτροπής.
<P>
Τον λόγο έχει ο κ. Haarder, για ένα θέμα διαδικασίας.

<SPEAKER ID=28 LANGUAGE="EN" NAME="Haarder">
Κύριε Πρόεδρε, όλοι γνωρίζουμε από τα μέσα ενημέρωσης ότι ένα από τα κύρια ζητήματα ήταν και οι πωλήσεις αφορολογήτων ειδών, για τις οποίες δαπανήθηκε αρκετός χρόνος. Γιατί δεν ακούσαμε τίποτε επ' αυτού; Ελπίζω διότι αισθάνεσθε αμήχανοι επειδή αναλώσατε τόσον χρόνο σε αυτό. Ωστόσο, το Κοινοβούλιο θα πρέπει να ενημερωθεί για τα ζητήματα στα οποία δαπανήσατε τον χρόνο σας στη Βιέννη.

<SPEAKER ID=29 NAME="Πρόεδρος">
Αυτό δεν είναι ακριβώς ένα θέμα διαδικασίας, αλλά εν πάση περιπτώσει ο Προεδρεύων του Συμβουλίου βρίσκεται ακόμη εδώ και μπορεί να απαντήσει στα ερωτήματα με τα οποία δεν ασχολήθηκε ο Καγκελάριος κ. Klima.

<SPEAKER ID=30 NAME="Schόssel">
Κύριε Πρόεδρε, κυρίες και κύριοι, επιτρέψτε μου να τοποθετηθώ ως πρόεδρος του Συμβουλίου Γενικών Υποθέσεων. Κατ' αρχάς θέλω, όπως και ο Viktor Klima, να εκφράσω τις ευχαριστίες μου για την έξοχη συνεργασία με την Ευρωπαϊκή Επιτροπή και το Κοινοβούλιο. Όποιος γνωρίζει τη Συνθήκη και το πόσο περίπλοκα είναι τα πράγματα, γνωρίζει επίσης πόσο δύσκολο είναι να συντονιστούν κατά κάποιο τρόπο τα διάφορα θεσμικά όργανα. Ίσως μερικοί να χαμογέλασαν εις βάρος μας, επειδή οι συναντήσεις που διοργανώσαμε ήταν πολύ καλά οργανωμένες και άψογες από την άποψη ατμόσφαιρας. Θεωρώ ότι και αυτά συνιστούν προϋποθέσεις για να είναι δυνατόν να επιτευχθούν άριστα αποτελέσματα. Θέλω να ευχαριστήσω θερμά το Κοινοβούλιο και την Επιτροπή. Πιστεύω ότι σε μερικά θέματα προχωρήσαμε αρκετά.
<P>
Η διαδικασία του προϋπολογισμού του 1999 και το Πέμπτο Πρόγραμμα Πλαίσιο Έρευνας και Τεχνολογικής Ανάπτυξης έχουν ήδη αναφερθεί. Θέσαμε εκτός αμφισβήτησης τις κοινές νομικές πράξεις, που για χρόνια ήταν αμφισβητούμενες. Χθες, στο πλαίσιο της Επιτροπής Μονίμων Αντιπροσώπων, κατορθώσαμε να καταλήξουμε σε συμφωνία σχετικά με τα προγράμματα ΣΩΚΡΑΤΗΣ και LEONARDO, τα προγράμματα ανταλλαγής νέων, και το Κοινοβούλιο θα γνωμοδοτήσει σχετικά. Συνολικά, πιστεύω ότι έχουμε να παρουσιάσουμε μερικά θετικά αποτελέσματα.
<P>
Γνωρίζαμε εξ αρχής ότι η αυστριακή Προεδρία θα αποτελούσε ένα πολύ δύσκολο έργο. Έχουμε να επιδείξουμε μόνο λίγες ιστορικές στιγμές, αλλά είχαμε να επιτελέσουμε πάρα πολλές συγκεκριμένες και δύσκολες εργασίες. Κανένας δεν μπορούσε να γνωρίζει ότι η χρηματοπιστωτικές κρίσεις, τόσο της Ασίας όσο και της Ρωσίας και της Λατινικής Αμερικής, θα βαρύνουν με τη σκιά τους και το κλίμα στην Ευρώπη. Κανένας δεν μπορούσε να προβλέψει τις δραματικές εξελίξεις της πολιτικής κρίσης στα Βαλκάνια. Προσπαθήσαμε να χειρισθούμε τα πράγματα όσο καλύτερα μπορούσαμε.
<P>
Ίσως ακόμη μία πρόταση σχετικά με το ευρώ, καθ' ότι μελλοντικά, ανατρέχοντας στο παρελθόν, θα διαχωρίζει κανείς την ιστορική πορεία της Ευρωπαϊκής Ένωσης σε εποχή πριν από την 1η Ιανουαρίου 1999 και σε εποχή μετά από την ημερομηνία αυτή. Πρόκειται για μία ιστορικής σημασίας τομή. Δεν είμαι βέβαιος ότι έχουμε όλοι συνειδητοποιήσει πραγματικά πόσο θα αλλάξει η ζωή μας με την εισαγωγή του ενιαίου νομίσματος. Ελπίζω ότι θα είναι μια θετική αλλαγή. Κατά τη διάρκεια της δικής μας Προεδρίας το ευρώ έγινε πραγματικά ένα αξιόπιστο νόμισμα παγκόσμιας εμβέλειας, μαζί με το δολάριο. Η συντονισμένη μείωση των επιτοκίων πριν από δύο εβδομάδες κατέδειξε πως υπάρχει εμπιστοσύνη απέναντι στο συγκεκριμένο νόμισμα και ότι ένα σκληρό νόμισμα, σταθερές τιμές στα μεμονωμένα κράτη και η προώθηση της πολιτικής για την απασχόληση δεν αποτελούν αντιφατικά ζητήματα. Ιδίως φέτος, στη διάρκεια της βρετανικής και της αυστριακής Προεδρίας, με το ευρωπαϊκό πρότυπο τής κοινωνικά προσανατολισμένης οικονομίας της αγοράς, δημιουργήσαμε περισσότερες θέσεις εργασίας από τους Αμερικανούς. Ως αποτέλεσμα των προσπαθειών μας έχουμε φέτος περίπου 1, 5 εκατ. περισσότερες θέσεις απασχόλησης από το προηγούμενο έτος, στα τέλη του 1997.
<P>
Το ενιαίο νόμισμα μάς αναγκάζει ωστόσο να υψώσουμε πιο συγκεκριμένα και πιο αποτελεσματικά τη φωνή της Ευρώπης παγκοσμίως. Γι' αυτό τον λόγο ήταν τόσο σημαντική η ενιαία εξωτερική εκπροσώπηση της ζώνης του ευρώ. Γι' αυτό τον λόγο πρέπει να ξεκινήσουμε την ουσιαστική συνεργασία στη φορολογική πολιτική, και αυτό είναι κάτι που προβλέφθηκε στη Βιέννη. Το ενιαίο νόμισμα μάς αναγκάζει επίσης σε μία αποτελεσματικότερη κάλυψη των πεδίων της εξωτερικής πολιτικής και της πολιτικής ασφάλειας.
<P>
Έτσι, φθάνουμε στο σημείο που αφορά την εξωτερική πολιτική. Στόχος μας ήταν να αυξήσουμε την ορατότητα και την αποτελεσματικότητα της Ευρωπαϊκής Ένωσης στον κόσμο τού σήμερα. Θεωρώ ότι αυτό το έχουμε επιτύχει κατά κάποιο τρόπο. Προσωπικά, ως Πρόεδρος του Συμβουλίου, διένυσα αεροπορικώς 90.000 χιλιόμετρα και ελπίζω ότι αυτό δεν έχει επηρεάσει την εξωτερική μου εμφάνιση. Επισκέφθηκα προσωπικά 35 έως 40 κράτη. Ηγηθήκαμε μίας αποστολής της τρόικας στη Ρωσία σε μία πολύ δύσκολη και τεταμένη εποχή, αλλά σε αυτό θα επανέλθω σε λίγο.Στα Βαλκάνια αποκτήσαμε μία καλύτερη και ισχυρότερη θέση. Για πρώτη φορά υπάρχει ειδικός απεσταλμένος της Ευρωπαϊκής Ένωσης, o Wolfgang Petritsch, που εκπροσωπεί την Ευρώπη στην περιοχή και από κοινού με την Επιτροπή και τα κράτη μέλη έχει βοηθήσει πολύ στη χορήγηση ανθρωπιστικής βοήθειας στους πρόσφυγες. Διαθέσαμε για τον φετινό και μόνο χειμώνα 50 εκατ. ευρώ ώστε οι πρόσφυγες να βρουν κάποιο κατάλυμα. Η βοήθεια αυτή απέχει πολύ από το τέλειο και εν μέρει οι πρόσφυγες ζουν σε άθλιες συνθήκες δεδομένου ότι ο χειμώνας είναι πολύ σκληρός στο Κοσσυφοπέδιο, αλλά πραγματικά κάναμε ό, τι μπορούσαμε. Εγώ ο ίδιος κάλεσα στις Βρυξέλλες όλες τις αλβανικές ομάδες διαπραγματεύσεων για να μπορέσω να τις δεσμεύσω σε μία διαπραγματευτική θέση - αυτή τη στιγμή δεν έχουμε φθάσει ακόμη εκεί όπου επιθυμούμε. Κάλεσα στη Βιέννη ακόμα και τους Σέρβους εκπροσώπους της αντιπολίτευσης, όλα τα πολιτικά κόμματα, ώστε να δημιουργηθεί ένα πολιτικό πλαίσιο που ενδεχομένως θα μπορούσε να αποτελέσει, στην εσωτερική πολιτική, μία εναλλακτική λύση έναντι του Μιλόσεβιτς. Οφείλω όμως να πω ανοιχτά ότι ο χρόνος περνά πολύ γρήγορα και υπάρχει η απειλή κλιμάκωσης στην περιοχή.
<P>
Για τον λόγο αυτό είναι σημαντικό που διέθεσε η Ευρωπαϊκή Ένωση τα δύο τρίτα των παρατηρητών στην Αποστολή Επαλήθευσης του Κοσσυφοπεδίου και ουσιαστικά όλους τους στρατιώτες στην Extraction Mission του ΝΑΤΟ στη Δημοκρατία της Μακεδονίας. Στις περιπτώσεις αυτές η Ευρωπαϊκή Ένωση επέδειξε μία σαφή στάση.
<P>
Δεύτερον: όσον αφορά τη Μέση Ανατολή, με την πρόσκληση του Προέδρου Αραφάτ στο Pφrtschach - είχε σχεδιασθεί προηγουμένως, αλλά η πραγματοποίησή της ήρθε την κατάλληλη στιγμή, ώστε να μπορέσει να μιλήσει ενώπιον όλων των αρχηγών κρατών και κυβερνήσεων -, με την επίσκεψή μου στη Μέση Ανατολή και την παρουσία της Ευρωπαϊκής Ένωσης στη Διάσκεψη των Δωρητριών Χωρών στην Ουάσιγκτον, δείξαμε ότι είμαστε ο με απόσταση σημαντικότερος και μεγαλύτερος χορηγός βοήθειας παγκοσμίως. Απαιτήσαμε έναν ισχυρότερο ρόλο της Ευρωπαϊκής Ένωσης επίσης έναντι των Αμερικανών και των Ισραηλινών. Το αποτέλεσμα είναι ότι η διάσκεψη παρακολούθησης θα γίνει στην Ευρώπη και ότι θα υπάρξουν και στο μέλλον πολιτικού χαρακτήρα συναντήσεις σε υπουργικό επίπεδο με τους Αμερικανούς, τους Παλαιστινίους, τους Ευρωπαίους και τους Ισραηλινούς.
<P>
Όσον αφορά τη Ρωσία, επεσήμανα ήδη πως ήμουν επικεφαλής της αποστολής της τρόικας που μετέβη στην Μόσχα. Αναπτύξαμε μία πολύ καλά θεμελιωμένη συνολική στρατηγική για τη Ρωσία και συστήσαμε στους Ρώσους κατά κάποιο τρόπο να μιμηθούν το ευρωπαϊκό πρότυπο της κοινωνικά προσανατολισμένης οικονομίας της αγοράς. Με τη συνεργασία της Επιτροπής θέλουμε να προσαρμόσουμε το Πρόγραμμα TACIS στα προβλήματα που έχουν ανακύψει από την κρίση στη Ρωσία, και προχθές, στο Συμβούλιο Υπουργών Γεωργίας, εξασφαλίσαμε το πρόγραμμα χορήγησης επισιτιστικής βοήθειας για τη Ρωσία. Πρόκειται για ένα τεράστιο πρόγραμμα, ύψους 400 εκατ. ευρώ, δηλαδή δισεκατομμυρίων αυστριακών σελινίων, πρόκειται δηλαδή για μία τεράστια βοήθεια που προφανώς θα συμβάλει ώστε να διατεθούν τα αποθέματα της Ευρωπαϊκής Ένωσης στον πληθυσμό της Ρωσίας ο οποίος υποφέρει.
<P>
Ωστόσο - και αυτό το λέω εδώ ξεκάθαρα - χρειαζόμαστε ελέγχους. Πρόκειται για ανυποχώρητη απαίτηση. Ως εκ τούτου, υπάρχει ένα νέο Memorandum of Understanding , το οποίο προβλέπει ότι το Ευρωπαϊκό Ελεγκτικό Συνέδριο μπορεί ανά πάσα στιγμή να προβαίνει σε ελέγχους και, στην περίπτωση που παρουσιαστεί κάποια παρατυπία, παρέχεται στην Επιτροπή η δυνατότητα να παύσει οποτεδήποτε την παροχή βοήθειας.
<P>
Στον τομέα των επαφών με τις τρίτες χώρες είχαμε μία πολύ επιτυχημένη διάσκεψη με την Κοινότητα για την Ανάπτυξη της Νότιας Αφρικής, SADC. Ξεκινήσαμε τις «μετά Λομέ διαπραγματεύσεις» με νέα πολιτικά περιεχόμενα - ανθρώπινα δικαιώματα, πολιτικός διάλογος - που θα οδηγήσουν στη σύναψη συμφωνίας μεταξύ της Ευρωπαϊκής Ένωσης και των χωρών ΑΚΕ. Μεριμνήσαμε ώστε στον τομέα των ανθρωπίνων δικαιωμάτων, όπου φέτος εορτάζονται τα 50 χρόνια από τη διακήρυξη τους, να μην μνημονευθεί μόνο το παρελθόν αλλά να διατυπωθούν και για το μέλλον αντίστοιχα περιεχόμενα της Ευρωπαϊκής Ένωσης.
<P>
Προτείναμε - και εν προκειμένω παρακαλώ θερμά το Ευρωπαϊκό Κοινοβούλιο για την υποστήριξή του, το Συμβούλιο θα ελέγξει μεν τις δυνατότητες, αλλά παρακαλώ το Κοινοβούλιο να δώσει τη συγκατάθεσή του και να ασκήσει πίεση - προτείναμε λοιπόν τη δημοσίευση μίας ετήσιας έκθεσης σχετικά με τα ανθρώπινα δικαιώματα στην Ευρωπαϊκή Ένωση και τη δημιουργία ενός γραφείου που θα ασχολείται με την πολιτική για τα ανθρώπινα δικαιώματα εντός της Ευρωπαϊκής Ένωσης, προκειμένου να υπάρξει συνεχής και επαγγελματικού χαρακτήρα εργασία υπέρ των ανθρωπίνων δικαιωμάτων στον κόσμο.
<P>
Από κοινού με τρίτες χώρες, π.χ. την Αλγερία, τις χώρες του Κόλπου, την Κίνα, ασκήσαμε με πολύ επικεντρωμένο τρόπο πιέσεις σε σχέση με το ζήτημα του διαλόγου για τα ανθρώπινα δικαιώματα. Σήμερα είμαστε οπωσδήποτε σε θέση να επιδείξουμε μερικές ενθαρρυντικές επιτυχίες, ελπίζω να συνεχιστεί η πορεία αυτή και να συμβάλει, σε τελευταία ανάλυση, ώστε η Ευρωπαϊκή Ένωση να γίνει πράγματι η δυνατή φωνή για το ζήτημα των ανθρωπίνων δικαιωμάτων, που η ίδια θεωρεί πάντα ότι είναι.
<P>
Ο Πρόεδρος Jacques Santer παρέπεμψε ήδη στο θέμα της Ελβετίας. Εδώ επιτύχαμε μετά από τετραετείς διαπραγματεύσεις πραγματικά ένα άνοιγμα. Μπορέσαμε με πολύ συνοπτικές διαδικασίες να κλείσουμε και τους επτά φακέλους, ξεκινώντας από την ελεύθερη κυκλοφορία των εργαζομένων και την έρευνα και φθάνοντας μέχρι και στο ζήτημα των μεταφορών. Ελπίζω ότι και ο ελβετικός λαός θα δει τη συμφωνία αυτή ως αυτό που είναι στην πραγματικότητα, δηλαδή ένα κείμενο στρατηγικής σημασίας και για τις δύο πλευρές. Για μας η Ελβετία είναι ο δεύτερος πιο σημαντικός εταίρος σε εμπορικά και οικονομικά ζητήματα, έρχεται μετά από τους Αμερικανούς και πριν από τους Ιάπωνες.
<P>
Στον τομέα της διεύρυνσης, ξεκινήσαμε υπό την αυστριακή Προεδρία πραγματικά με τις διαπραγματεύσεις, και αυτό δεν ήταν και τόσο απλό. Θυμόσαστε βέβαια ότι, όταν ανακοίνωσα πως οι διαπραγματεύσεις αυτές συγκαταλέγονται στις προθέσεις μας, υπήρξε εν μέρει μεγάλη αντίδραση ή κριτική από επιμέρους κράτη μέλη. Εμείς όμως ξεκινήσαμε τις διαπραγματεύσεις και ήδη ολοκληρώσαμε εκείνες που αφορούν το ένα τέταρτο του κοινοτικού κεκτημένου. Είναι δε πολύ σημαντικό ότι στη Βιέννη διασφαλίσθηκε ήδη και το επόμενο στάδιο από την άποψη του περιεχομένου.
<P>
Στο κείμενο των συμπερασμάτων θα βρείτε ότι υποστηρίζεται η πρόταση της Επιτροπής για την έναρξη διαπραγματεύσεων με χώρες όπως η Λιθουανία, η Λετονία αλλά και η Σλοβακία τον επόμενο χρόνο, εφόσον συνεχισθεί η πορεία των μεταρρυθμίσεων. Στο κείμενο της Βιέννης υπάρχει και η υποστήριξη της αίτησης της Μάλτας για προσχώρηση, καθώς και μία σαφής και ενθαρρυντική τοποθέτηση σε σχέση με τη Ρουμανία και τη Βουλγαρία. Προπάντων, όμως, η Επιτροπή δέχθηκε και εμείς προσφέραμε την υποστήριξή μας να ξεκινήσει ήδη τώρα, στις αρχές του δεύτερου τριμήνου ή στα τέλη του πρώτου τριμήνου του 1999, η παρακολούθηση της μεταφοράς του κεκτημένου για αυτές τις πέντε «προ-εντός» χώρες. Αυτό σημαίνει πως δεν χάνουν καθόλου χρόνο.
<P>
Για τον λόγο αυτό, το ζήτημα της διεύρυνσης είναι ένα από τα πλέον σημαντικά από στρατηγικής άποψης ζητήματα για την Προεδρία μας. Αποδείξαμε ότι οι ένδεκα και, μαζί με την Μάλτα, οι δώδεκα υποψήφιες για ένταξη χώρες ανήκουν και αυτές στην ευρωπαϊκή οικογένεια. Προσωπικά μου άρεσε πάντα καλύτερα η εικόνα της ευρωπαϊκής οικογένειας από την εικόνα του ευρωπαϊκού οικοδομήματος, επειδή η οικοδομή παραμένει πάντα γιαπί με ρεύματα και μπάζα, και μία ατμόσφαιρα καθόλου άνετη. Αντίθετα, η εικόνα της οικογένειας έχει σχέση με ανθρώπους και αυτό το θεωρώ πολύ ουσιαστικό.
<P>
Όπως είπε και ο Viktor Klima, στα θέματα της ασφάλειας και της άμυνας μπήκαμε σε μερικά παρθένα εδάφη. Ξεκινήσαμε για πρώτη φορά αυτή τη σημαντική και απαραίτητη συζήτηση σε επίπεδο αρχηγών κυβερνήσεων. Οργανώσαμε στη Βιέννη την πρώτη σύνοδο υπουργών Αμύνης εκτός του πλαισίου του Συμβουλίου, αλλά de facto συγκεντρώσαμε του 15 υπουργούς Αμύνης της Ευρωπαϊκής Ένωσης σε μία ιστορική συνάντηση. Είμαστε η πρώτη Προεδρία που διεξήγαγε πολιτικό διάλογο μεταξύ της Ευρωπαϊκής Ένωσης και της Δυτικοευρωπαϊκής Ένωσης. Ο Πρόεδρος του Συμβουλίου συνάντησε για πρώτη φορά τον Γενικό Γραμματέα του ΝΑΤΟ με την συγκατάθεση των Δεκαπέντε Μέχρι τότε υπήρχε σχετικά μεγάλη απόσταση μεταξύ των δύο θεσμών, αλλά αυτή η απόσταση γεφυρώθηκε. Συζητήσαμε για πολλά σημαντικά θέματα. Η πρώτη συζήτηση προσανατολισμού σχετικά με αυτά τα θέματα ασφαλείας και άμυνας έγινε στο πλαίσιο του Συμβουλίου Γενικών Υποθέσεων και πολλά από τα σημεία διασφαλίσθηκαν στα τελικά συμπεράσματα της Διάσκεψης Κορυφής. Είμαι βέβαιος ότι η εν λόγω συζήτηση θα συνεχισθεί στην Κολωνία.
<P>
Σχετικά με την αποδοτικότητα, πιστεύω ότι θα πρέπει να βελτιωθούμε, να γίνουμε λεπτότεροι και να θίγουμε με μεγαλύτερη αμεσότητα τα θέματα και στο εσωτερικό της Ευρωπαϊκής Ένωσης. Για κάτι τέτοιο είναι φυσικά απαραίτητη η θεσμική μεταρρύθμιση, και αυτό το γνωρίζουμε. Μόλις ολοκληρωθεί η Ατζέντα θα πρέπει να μιλήσουμε σχετικά με το συγκεκριμένο θέμα. Έχουμε ωστόσο ήδη αρχίσει να προετοιμάζουμε το Συμβούλιο Γενικών Υποθέσεων πιο κομψά και καλύτερα για την αντιμετώπιση αυτών των νέων προκλήσεων. Υπάρχουν σχετικά με το θέμα αυτό αποφάσεις και όχι μόνο συζητήσεις. Θέλουμε να μειώσουμε τον αριθμό των εξειδικευμένων υπουργικών συμβουλίων και με αυτό το πνεύμα έχουμε ήδη εναρμονίσει κοινές μας προτάσεις.
<P>
Τον ερχόμενο χρόνο η Επιτροπή θα υποβάλει τις προτάσεις της στα θεσμικά όργανα. Με αυτήν την έννοια πιστεύω ότι συμβάλαμε και εμείς κάπως στην ενίσχυση της Ευρωπαϊκής Ένωσης στο εσωτερικό της.
<P>
Τελευταίο σημείο: το ζήτημα των καταστημάτων αφορολογήτων ειδών συζητήθηκε στο περιθώριο του Ευρωπαϊκού Συμβουλίου και μία εβδομάδα πριν στο περιθώριο του Συμβουλίου Γενικών Υποθέσεων. Γνωρίζετε ότι για μία τροποποίηση της απόφασης σχετικά με το 1999 χρειάζεται ομόφωνη απόφαση. Ζητήθηκε να ασχοληθεί και πάλι το ECOFIN με το ζήτημα αυτό. Μπορώ όμως να σας πω ότι στην πορεία των συζητήσεων, τόσο στο πλαίσιο του Συμβουλίου Γενικών Υποθέσεων όσο και στο πλαίσιο του Ευρωπαϊκού Συμβουλίου, δεν διαφαίνεται επί του παρόντος η δυνατότητα ομόφωνης απόφασης για την τροποποίηση της συγκεκριμένης απόφασης. Θέσαμε το ερώτημα κατά πόσο θα μπορούσαμε να επιτύχουμε μεγαλύτερη αποδοχή με μία τροποποίηση της σταδιακής κατάργησης, και συγκεκριμένα με μία παράταση της μεταβατικής περιόδου. Το σημείο αυτό παραμένει ωστόσο ανοικτό. Η συζήτηση επ' αυτού θα συνεχισθεί οπωσδήποτε στο ECOFIN.
<P>
(Χειροκροτήματα)

<SPEAKER ID=31 LANGUAGE="EN" NAME="Green">
Κύριε Πρόεδρε, θα ήθελα να ευχαριστήσω τόσο τον Πρόεδρο του Ευρωπαϊκού Συμβουλίου όσο και τον Προεδρεύοντα του Συμβουλίου για τις εκθέσεις τους, τις οποίες μας παρουσίασαν εδώ σήμερα το πρωί. Θα ήθελα να συγχαρώ τον κ. Klima. Προέβη σε μια αναζωογονητική και ρεαλιστική αξιολόγηση στο Κοινοβούλιο, καθώς αναγνώρισε αφενός τις επιτυχίες της αυστριακής Προεδρίας και αφετέρου τα σημεία στα οποία εντοπίζονται διαφωνίες στο εσωτερικό της Ένωσης, καθώς επίσης και τα σημεία όπου, είμαι σίγουρη, βίωσε απογοητεύσεις, τις οποίες εμείς στο Κοινοβούλιο θεωρούμε ως αποτέλεσμα αυτών των διαφωνιών. Δεν ακούμε συχνά να απευθύνεται τέτοιου είδους ειλικρινής αξιολόγηση προς το Σώμα και ελπίζω ότι αποτελεί ένδειξη των πραγμάτων που θα ακολουθήσουν.
<P>
Συνεπώς, θέλω να ευχαριστήσω πάρα πολύ τόσο τον κ. Klima όσο και τον κ. Schόssel αφενός γι' αυτό, και αφετέρου για την αποδοτικότητα, την επιμέλεια και τη σκληρή εργασία που κατέβαλε η αυστριακή κυβέρνηση κατά την πρώτη της Προεδρία. Κύριε Πρόεδρε, κατά την ομιλία σας στο Ευρωπαϊκό Συμβούλιο την Παρασκευή, και εκ νέου σήμερα το πρωί, εκφράσατε τις ευχαριστίες σας εκ μέρους του Κοινοβουλίου για τον τρόπο με τον οποίο η Προεδρία συνεργάστηκε με το Κοινοβούλιο. Εκ μέρους της Ομάδας μου, θα ήθελα να προσθέσω και τις δικές μου ευχαριστίες προς τους πολλούς υπουργούς οι οποίοι παρευρέθησαν εδώ, βοήθησαν και υποστήριξαν το έργο αυτού του Κοινοβουλίου. Ιδιαίτερες ευχαριστίες αρμόζουν στην κυρία Ferrero-Waldner, η οποία υπήρξε τακτικότατη συνεργάτης του Σώματος κατά τους τελευταίους έξι μήνες. Τους εκφράζουμε τις ευχαριστίες μας.
<P>
(Χειροκροτήματα) Η αυστριακή Προεδρία συνέπεσε σε μία εξαιρετικά άβολη στιγμή, καθώς παρεμβαλλόταν μεταξύ της βρετανικής και της γερμανικής Προεδρίας. Κατά την προηγούμενη Προεδρία ξεκίνησαν οι διαπραγματεύσεις για τη διεύρυνση της Ένωσης - ένα βαρυσήμαντο γεγονός - όπως επίσης ελήφθη η απόφαση για τις χώρες που θα προσχωρήσουν στο ευρώ και ιδρύθηκε η Κεντρική Τράπεζα, για την οποία υποστηρίζεται ότι αποτελεί ακόμη πιο βαρυσήμαντο γεγονός. Η επικείμενη Προεδρία προορίζεται να καταλήξει σε συμπεράσματα για το πακέτο της Ατζέντα 2000, το οποίο είναι υψίστης σημασίας για τα υφιστάμενα κράτη μέλη της Ένωσης και για τη διεύρυνση.
<P>
Έτσι, η Προεδρία καλείτο να χαράξει μια πορεία ανάμεσα από δύο σειρές σημαντικών εξελίξεων χωρίς να υπάρχουν καταληκτικές προθεσμίες σε αυτές τις εξελίξεις κατά τη διάρκεια της δικής της θητείας. Θα πρέπει να συγχαρούμε την αυστριακή Προεδρία επειδή διασφάλισε ότι έχει τεθεί σαφές χρονοδιάγραμμα για τη μελλοντική πορεία, που θα συνεχίσει στην Κολωνία και το Ελσίνκι, ότι οι απαιτούμενες αποφάσεις έχουν προσδιορισθεί και ότι έχουν τεθεί οι γενικές κατευθύνσεις πολλών πρωτοβουλιών. Δεν υπήρξε ποτέ η πρόθεση να ληφθούν στη Βιέννη οι μείζονες αποφάσεις, οι οποίες μονοπώλησαν το ενδιαφέρον του ευρωπαϊκού Τύπου τις τελευταίες ημέρες. Πιο συγκεκριμένα, δεν υπήρξε ποτέ η πρόθεση να ληφθούν αποφάσεις για τη μελλοντική χρηματοδότηση της Ένωσης. Ας είμαστε ειλικρινείς και σαφείς ως προς αυτό.
<P>
Ωστόσο, κατέστη δυνατό να συνεχισθεί η συζήτηση για ορισμένα καίρια ζητήματα που αντιμετωπίζει η Ένωση: το επόμενο στάδιο της στρατηγικής για την απασχόληση και ένα ευρωπαϊκό σύμφωνο για την απασχόληση. Η Ομάδα μου ελπίζει πραγματικά ότι η πρωτοβουλία, την οποία εξέθεσε σε γενικές γραμμές το Συμβούλιο στη Βιέννη, θα μας δώσει τη δυνατότητα να θεσπίσουμε ένα αντίβαρο στο Σύμφωνο Σταθερότητας και Ανάπτυξης, το οποίο θα διασφαλίζει τη μελλοντική νομισματική ασφάλεια στη ζώνη του ευρώ. Μολονότι το ενιαίο νόμισμα θα έχει ισχυρό αντίκτυπο στις ζωές των πολιτών μας, η απασχόληση είναι ακόμη πιο άμεσα κρίσιμη για την κάθε οικογένεια στην Ευρωπαϊκή Ένωση. Υπό αυτό το πρίσμα, η Ομάδα μου καλωσορίζει ιδιαίτερα τη ρητή πρόσκληση του Συμβουλίου να επιτραπεί σε εκείνα τα κράτη μέλη που τόσο το επιθυμούν, να καθιερώσουν μειωμένα ποσοστά ΦΠΑ στις υπηρεσίες με ένταση εργασίας, οι οποίες δεν εκτίθενται σε διασυνοριακό ανταγωνισμό.
<P>
Αυτή υπήρξε μία πρόταση την οποία κατέθεσε στην ειδική Σύνοδο Κορυφής του Λουξεμβούργου το Κοινοβούλιο με μία έκθεση του συναδέλφου μου κ. Wim van Velzen, για την οποία το Συμβούλιο σε εκείνο το στάδιο θεώρησε ότι χρειαζόταν περισσότερη μελέτη και αξιολόγηση. Η συγκατάθεσή σας ότι μια τέτοια ιδέα θα μπορούσε να συμβάλει σημαντικά στη δημιουργία θέσεων απασχόλησης μάς δίνει μεγάλη ικανοποίηση και σίγουρα θα κάνουμε ό, τι είναι δυνατόν για να διευκολύνουμε την εξέλιξη του θέματος στο Κοινοβούλιο.
<P>
Κύριε Καγκελάριε, διαπίστωσα από τα συμπεράσματα ότι το Συμβούλιο προσδίδει μεγάλη προσοχή στο γεγονός ότι η στιγμή αυτή συμπίπτει με την 50ή επέτειο από την Οικουμενική Διακήρυξη των Δικαιωμάτων του Ανθρώπου. Πράγματι, ο ίδιος ο κ. Schόssel το ανέφερε μόλις τώρα. Το Συμβούλιο ζητεί από την Επιτροπή να καταρτίσει προτάσεις για την καταπολέμηση του ρατσισμού στις υποψήφιες χώρες και καλεί τα κράτη μέλη να εξετάσουν τη λήψη παρόμοιων μέτρων στο εσωτερικό της Ένωσης. Θέλω να επαινέσω το Συμβούλιο για αυτό το κάλεσμα σε δράση σε αυτόν τον πολύ ευαίσθητο και σημαντικό τομέα. Ίσως θα μπορούσαμε να σας ζητήσουμε να μεταφέρετε στο Συμβούλιο μία έκκληση από εμάς, ότι θα πρέπει να εκδώσει μία πάγια δήλωση πως θα διασφαλίσει ότι ο προεκλογικός αγώνας για τις ευρωεκλογές θα διεξαχθεί σε όλη την επικράτεια της Ευρωπαϊκής Ένωσης χωρίς διακηρύξεις ή προεκλογικά προγράμματα τα οποία να διαδίδουν τον ρατσισμό ή το μίσος ή τον φόβο της ξενοφοβίας. Μία τέτοια δήλωση, προερχόμενη από την ειδική Σύνοδο Κορυφής που θα πραγματοποιηθεί τον Μάρτιο, τις παραμονές της έναρξης της προεκλογικής εκστρατείας για τις ευρωεκλογές, θα αποτελούσε μια σοβαρή ένδειξη της σοβαρής πρόθεσης του Συμβουλίου να καταπολεμήσει τις πολιτικές του μίσους, οπουδήποτε και αν αυτές εμφανιστούν στην Ευρώπη της επόμενης χιλιετίας.
<P>
Ένα θέμα ιδιαίτερης σημασίας το οποίο αναφέρθηκε ήδη στο Σώμα και κατανάλωσε υπερβολικά πολύ από τον χρόνο μας είναι το θέμα του καθεστώτος των βουλευτών. Θέλω να ευχαριστήσω τον κ. Klima, ιδιαίτερα για την προθυμία του να δεχθεί το σχέδιο καθεστώτος, το οποίο ανέπτυξε τόσο προσεκτικά ο συνάδελφός μας κ. Rothley. Αναγνωρίζω, όπως όλοι μας άλλωστε, ότι το καθεστώς περιέχει στοιχεία τα οποία χρήζουν λεπτομερούς διαπραγμάτευσης, αλλά δεν μπορώ να μην τονίσω πόσο σημαντικό είναι να επιτευχθεί ταχεία πρόοδος, εάν θέλουμε να είναι έτοιμο για τις εκλογές του Ιουνίου. Καλωσορίζουμε το γεγονός ότι το Συμβούλιο θεωρεί το σχέδιο καθεστώτος ως κατάλληλη βάση για την έναρξη της συζήτησης.
<P>
Η ομάδα μας που θα συμμετάσχει στη διαπραγμάτευση είναι έτοιμη. Μήπως θα μπορούσαμε να σας ζητήσουμε να ασκήσετε πιέσεις στη γραμματεία του Συμβουλίου ώστε να προωθήσει το θέμα; Η πολιτική βούληση είναι αυτή που μετράει. Σας παρακαλώ να προτρέψετε τους διαδόχους σας να προωθήσουν το θέμα. Υπάρχουν ορισμένοι σε αυτό το Σώμα και πολλοί έξω από αυτό, οι οποίοι υποστήριζαν πάντοτε την κυνική περίπτωση ότι δεν θα λάβουμε ποτέ τη συγκατάθεση του Συμβουλίου ώστε να συμπεριληφθεί η ανάγκη για ένα καθεστώς στη Συνθήκη. Η Συνθήκη του Αμστερνταμ το πέτυχε. Έπειτα υποστήριξαν ότι ποτέ δεν θα συμφωνούσαμε μεταξύ μας για το σχέδιο καθεστώτος. Ο κ. Rothley το πέτυχε. Υποστήριξαν ότι το Συμβούλιο ποτέ δεν θα ασχολείτο με το θέμα στη Βιέννη. Και το πράξατε. Τώρα υποστηρίζουν ότι τρέφουμε αυταπάτες εάν νομίζουμε ότι θα μπορέσουμε να καταλήξουμε σε ένα τελικό αποτέλεσμα μέχρι τη στιγμή των ευρωεκλογών. Μαζί μπορούμε να το πράξουμε. Προτρέπω το Συμβούλιο να μας βοηθήσει να δείξουμε ότι τώρα μπορούμε να ολοκληρώσουμε το θέμα γρήγορα και σωστά.
<P>
Θα ήθελα να αναφέρω μόνο μερικά ζητήματα που αφορούν τις τρίτες χώρες. Η συμφωνία με την Ελβετία αποτελεί ιδιαίτερη επιτυχία. Είναι ιδιαίτερα αξιοσημείωτο το γεγονός ότι έπρεπε να είναι η αυστριακή Προεδρία αυτή που θα επέλυε το συγκεκριμένο πρόβλημα, και αυτό καταδεικνύει την αξία που κατέχει η χρησιμοποίηση των ειδικών γνώσεων και των κοινών εμπειριών ορισμένων κρατών μελών με τρίτες χώρες. Ωστόσο, η Ομάδα μου ενοχλείται και ανησυχεί όλο και περισσότερο από τη μεγάλη χρονική διάρκεια που λαμβάνει η εξεύρεση λύσης στις διαπραγματεύσεις με τη Νότιο Αφρική για τη συμφωνία που αφορά το εμπόριο και τη συνεργασία. Γνωρίζω ότι συμφωνείτε μαζί μου, αλλά διαπιστώνουμε ότι το Συμβούλιο αναμένει ότι το θέμα θα περατωθεί στους επόμενους έξι μήνες. Ειλικρινά, θα πρέπει να επιτύχουμε.
<P>
Την ημέρα που το Ευρωπαϊκό Κοινοβούλιο απονέμει το Βραβείο Ζαχάρωφ για την ελευθερία της σκέψης στον Ibrahim Rugova, ο οποίος αγωνίστηκε τόσο γενναία για την ειρήνη στο Κοσσυφοπέδιο, θα ήταν σφάλμα να μην αποτίσουμε φόρο τιμής στο έργο της Ευρωπαϊκής Ένωσης, η οποία εργάστηκε για τον πολιτικό διάλογο, τις ειρηνικές λύσεις και την ανθρωπιστική υποστήριξη σε αυτό το ταραγμένο τμήμα της ηπείρου μας κατά τους τελευταίους έξι μήνες. Η συζήτηση αυτή δεν θα πρέπει να αφορά μόνο το Ευρωπαϊκό Συμβούλιο της Βιέννης. Όλοι γνωρίζουμε ότι δεν μπορεί κάθε Συμβούλιο να επιφέρει δραματικές, κοσμογονικές αλλαγές. Εμείς εδώ τείνουμε πάντα να απαιτούμε τέτοια αποτελέσματα, κατά την άποψή μου αρκετά αφελώς. Έτσι, θέλω να αποτίσω φόρο τιμής στο συνεχιζόμενο έργο του Συμβουλίου, για το οποίο η αυστριακή Προεδρία μπορεί να υπερηφανεύεται ιδιαίτερα.
<P>
Έχω ήδη αναφέρει τη συμφωνία με την Ελβετία, η οποία καθυστέρησε αρκετά. Μία ακόμη μεγάλη επιτυχία ήταν το πέμπτο πρόγραμμα δράσης για την έρευνα. Επί έναν χρόνο παρέμενε άλυτο στο τραπέζι: ένα πρόγραμμα το οποίο περιλαμβάνει τον τέταρτο μεγαλύτερο τομέα δαπανών του κοινοτικού προϋπολογισμού. Είναι προς τιμήν των υπουργών σας που τελικά επιτεύχθηκε συμφωνία ως προς αυτό το πρόγραμμα, καθώς και για πολλά άλλα κατά τους προηγούμενους έξι μήνες - έξι μήνες για τους οποίους η Αυστρία μπορεί να υπερηφανεύεται.

<SPEAKER ID=32 LANGUAGE="NL" NAME="Martens">
Κύριε Πρόεδρε, κύριοι Πρόεδροι του Συμβουλίου και της Επιτροπής, σε γενικές γραμμές αισθανόμαστε απογοήτευση για τα αποτελέσματα του Συμβουλίου της Βιέννης. Ομολογουμένως είχατε προετοιμάσει πάρα πολύ καλά το Συμβούλιο αυτό και τα πενιχρά αποτελέσματα δεν μπορούν σε καμία περίπτωση να αποδοθούν σε εσάς. Ίσως αυτή ήταν η ευρωπαϊκή Σύνοδος Κορυφής για τη σταθερότητα και τη νέα αρμονία. Έχουμε την εντύπωση ότι αναβλήθηκαν για άλλη μία φορά σημαντικές αποφάσεις. Ακόμη χειρότερα, οι προσανατολισμοί, οι οποίοι έχουν ως στόχο να δοθεί στη γερμανική Προεδρία η δυνατότητα να λάβει αποφάσεις, παρέμειναν ασαφείς.
<P>
Μέχρι στιγμής δεν έχει επιτευχθεί κανένα αποτέλεσμα όσον αφορά τις προτάσεις της Επιτροπής στο πρόγραμμα Ατζέντα 2000.
<P>
Η μεταρρύθμιση της διαρθρωτικής και της γεωργικής πολιτικής και η χρηματοδότηση της Ευρωπαϊκής Ένωσης είναι θέματα που δεν μπορούν να ολοκληρωθούν όσο τα κράτη μέλη δεν είναι διατεθειμένα να συμβιβαστούν. Αυτό αποτελεί απόλυτη προϋπόθεση για την παράταση και την ενίσχυση του συμφώνου που ενώνει τις χώρες, και μέσω αυτών τους λαούς, της Ευρωπαϊκής Ένωσης. Αυτή είναι η πραγματική αιτία της καθυστέρησης και της αναβολής.
<P>
Στις προτάσεις ορισμένων κυβερνήσεων για την ιδιαίτερα επίμαχη αρχή του «καθαρού χρηματοδότη» λαμβάνονται στην ουσία σκληρές θέσεις. Φοβούμαι ότι, εάν δεν υπάρξει μια θεαματική μεταβολή στην ευρωπαϊκή Σύνοδο Κορυφής των Βρυξελλών, το Μάρτιο του 1999, οι ευρωεκλογές θα υπονομευθούν από μια σύγκρουση εθνικών εγωισμών.
<P>
Πρέπει να δοθεί προτεραιότητα στο κοινό συμφέρον της Ευρώπης και όχι στην απλοϊκή πρόσθεση των εθνικών ανησυχιών και στην κίβδηλη αρχή της δίκαιης επιστροφής. Θα μπορέσει η γερμανική Προεδρία να υπερνικήσει αυτό το εμπόδιο, το οποίο δυσχεραίνει σήμερα την προσχώρηση των χωρών της Κεντρικής Ευρώπης στην Ένωση; Η πολιτική μας Ομάδα δεν πρόκειται σε καμία περίπτωση να δεχθεί την παρεμπόδιση της προσπάθειας ολοκλήρωσης αυτού του ιστορικού εγχειρήματος για την ήπειρό μας, από την ανικανότητα των κυβερνήσεων να επιλύσουν τις οικονομικές διαφορές τους. Η Ευρώπη δεν μπορεί να αναχθεί στη στοιχειώδη δημοσιονομική της μορφή.
<P>
Πρέπει να ξαναβρούμε τα ιδανικά και την έμπνευση αυτών που πρωτοστάτησαν, αυτών που είχαν ένα ευρύ όραμα για την Ευρώπη. Για το λόγο αυτό, η πολιτική μας Ομάδα αισθάνεται ιδιαίτερη ικανοποίηση με την απόφαση να ανακηρυχθεί ο Helmut Kohl «επίτιμος πολίτης της Ευρώπης» και να αναγνωρισθεί ότι διαδραμάτισε ισάξιο ιστορικό ρόλο με αυτόν του Jean Monnet. Χωρίς την επιστροφή στα ιδανικά αυτά, στην κοινοτική μέθοδο, δεν μπορούμε να περιμένουμε τίποτα το καλό, και οι σημερινές δυσχέρειες που αντιμετωπίζει η Ένωση δεν πρόκειται να επιλυθούν.
<P>
Είναι αναμφισβήτητο ότι το «σύμφωνο για την απασχόληση» είναι μια θετική εξέλιξη. Οι κυβερνήσεις θα πρέπει πρώτα να υλοποιήσουν τις κατευθυντήριες γραμμές που εγκρίθηκαν στο Λουξεμβούργο. Ενισχύσατε ακόμη περισσότερο τις φιλοδοξίες του Λουξεμβούργου και θέλετε να βελτιώσετε την αξιολόγηση των αποτελεσμάτων που θα προκύψουν. Το «σύμφωνο για την απασχόληση» είναι ένα απολύτως απαραίτητο συμπλήρωμα του Συμφώνου Σταθερότητας.
<P>
Κύριε Πρόεδρε, για να γίνω πιο θετικός, θα ήθελα να σας συγχαρώ για τα αποτελέσματα που σημειώθηκαν στο χώρο της πολιτικής ασφαλείας και της αμυντικής πολιτικής χάρη στις πρωτοβουλίες του Προέδρου του Συμβουλίου. Οι συναντήσεις των υπουργών Αμύνης των χωρών της Ευρωπαϊκής Ένωσης, του Γενικού Γραμματέα του ΝΑΤΟ και του Προέδρου του Συμβουλίου, καθώς και οι προσανατολισμοί της γαλλοβρετανικής συνάντησης στη La Rochelle ανοίγουν το δρόμο για τη δημιουργία μιας ευρωπαϊκής αμυντικής ταυτότητας. Με αυτό το μεγάλο εγχείρημα αρχίζει μια νέα φάση για την παρουσία της Ευρώπης στον κόσμο και για τη δημιουργία μιας πραγματικής πολιτικής ένωσης.
<P>
Αυτές οι προοπτικές και αυτές οι νέες φιλοδοξίες πρέπει να αποτελέσουν το σταθερό πλαίσιο των συνομιλιών στα προσεχή Ευρωπαϊκά Συμβούλια. Μόνο τότε θα μπορεί να πεισθεί η κοινή γνώμη ότι το Ευρωπαϊκό Συμβούλιο παραμένει προσηλωμένο στην κύρια αποστολή του και, αντί να σπαταλά χρόνο και ενέργεια για τις αφορολόγητες αγορές, καθορίζει τη στρατηγική και τους προσανατολισμούς της Ευρωπαϊκής Ένωσης.
<P>
Κύριε Πρόεδρε, θα ήθελα επίσης να σας ευχαριστήσω για τα όσα κάνατε για το καθεστώς των βουλευτών. Αυτό επισημάνθηκε και από την κ. Green. Σας ευχαριστώ θερμά. Πρόκειται για μια σημαντική υπόθεση την οποία είναι αναμφισβήτητο ότι προωθήσατε με τον σωστό τρόπο.
<P>
(Χειροκροτήματα)

<SPEAKER ID=33 LANGUAGE="EN" NAME="Cox">
Κύριε Πρόεδρε, εκ μέρους της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών θα ήθελα να ξεκινήσω εκφράζοντας τα συγχαρητήριά μου προς τον Καγκελάριο κ. Klima και τον κ. Schόssel για την ολοκλήρωση της πρώτης θητείας της αυστριακής Προεδρίας. Στον οργανωτικό τομέα, αυτή η Προεδρία υπήρξε πολύ επιτυχής. Ήταν μία Προεδρία για την οποία εσείς και οι συνάδελφοί σας, ακόμη και οι δημόσιες υπηρεσίες σας, μπορούν δικαίως να υπερηφανεύονται. Στον πολιτικό τομέα όμως, λυπάμαι που το Ευρωπαϊκό Συμβούλιο της Βιέννης απέτυχε να εγκρίνει συγκεκριμένες ουσιαστικές αποφάσεις. Το Συμβούλιο συνέχισε, και πιστεύω ότι ενέτεινε την αυξανόμενη τάση, η οποία εξάλλου καταδείχθηκε και στο Κάρντιφ, της μετάθεσης αναρίθμητων καίριων θεμάτων για τις μελλοντικές Προεδρίες.
<P>
Αναπόφευκτα, ο κάθε πρωθυπουργός βάζει τη δική του σφραγίδα στα επιτεύγματα των Συνόδων Κορυφής. Αυτή τη φορά, στο Ηνωμένο Βασίλειο και αλλού, πολλοί δημοσιογράφοι επισημαίνουν στα πρωτοσέλιδα τον αγώνα για να σωθούν οι πωλήσεις αφορολογήτων ειδών. Στην Ολλανδία, τα εν δυνάμει χαμηλότερα ποσοστά ΦΠΑ και οι υπηρεσίες με ένταση εργασίας δημιούργησαν πρωτοσέλιδα για φθηνότερα κουρέματα. Στο πλαίσιο των θεμάτων με χροιά πρόκλησης που αντιμετωπίζει η Ένωση, τέτοια διαφορετικά πρωτοσέλιδα, «ελαφρά» όπως είναι, συλλαμβάνουν πιο έντονα απ' όσο μπορώ εγώ την απουσία προόδου στον στρατηγικό τομέα.
<P>
Η Επιτροπή κατέθεσε την Ατζέντα 2000 πριν από ενάμισι χρόνο. Δημιουργεί ανησυχία η διαπίστωση ότι ελάχιστη πολιτική πρόοδος έχει πραγματικά σημειωθεί μέχρι τώρα για την προώθηση αυτού του προγράμματος δράσης. Η απόφαση δεν αναμένεται τώρα, αλλά δεν διαφαίνεται και μεγάλη πρόοδος. Αυτό επιβεβαιώνεται ιδιαίτερα στο πλαίσιο της στερεότυπης φράσης «δεν υπάρχει συμφωνία για τίποτα μέχρι να υπάρξει συμφωνία για τα πάντα», με προθεσμία μέχρι τον ερχόμενο Μάρτιο. Η Ένωση διατρέχει τον κίνδυνο μίας παρατεταμένης περιόδου αβεβαιότητας και κρίσης και βρίσκεται επί θύραις του να στείλει πολύ αρνητικά και αποθαρρυντικά μηνύματα στα υποψήφια κράτη. Αυτή η παθητική αναμονή στην πολιτική θα πρέπει να σταματήσει. Το Ευρωπαϊκό Κόμμα των Φιλελευθέρων Δημοκρατών και Μεταρρυθμιστών αναγνωρίζει ότι η πρωταρχική ευθύνη για τη δημιουργία απασχόλησης εναπόκειται στα κράτη μέλη. Μολονότι καλωσορίζουμε τον καθορισμό στόχων και τον επιμερισμό της ορθής πρακτικής σε κοινοτικό επίπεδο, θεωρούμε ότι τέτοια μέτρα συμπληρώνουν, και δεν υποκαθιστούν τη διαρθρωτική προσαρμογή των αγορών εργασίας, προϊόντων και υπηρεσιών και της φιλικής προς την απασχόληση φορολογικής πολιτικής σε επίπεδο κρατών μελών.
<P>
Η πομπώδης ανακύκλωση των κατευθυντήριων γραμμών του Λουξεμβούργου ως σύμφωνο για την απασχόληση, δεν θα αλλάξει τίποτα για τους Ευρωπαίους ανέργους. Απαιτείται κάτι πιο εμβριθές από το να μεταβάλλουμε το πλαίσιο ενώ η ουσία παραμένει η ίδια. Είναι σημαντικό η έμφαση στην ευρωπαϊκή προστιθέμενη αξία της πολιτικής για την απασχόληση να μην καταστεί ρήτρα διαφυγής, σχεδιασμένη να καλύψει την απροθυμία ορισμένων σοσιαλδημοκρατικών κυβερνήσεων να συμπεριλάβουν τις απαραίτητες οικονομικές μεταρρυθμίσεις σε επίπεδο κράτους μέλους. Η Ομάδα μου εκφράζει τη λύπη της για το γεγονός ότι, 15 μήνες μετά την υπογραφή της Συνθήκης του Αμστερνταμ, το Συμβούλιο δεν έχει ενσωματώσει τη Συμφωνία του Schengen στο κοινοτικό κεκτημένο. Όπως και άλλοι, προτρέπω το Συμβούλιο να επισπεύσει τη διαδικασία για το καθεστώς των βουλευτών, ούτως ώστε εμείς, ως βουλευτές του Ευρωπαϊκού Κοινοβουλίου, να μπορέσουμε να αγωνισθούμε για την επανεκλογή μας με βάση τις πολιτικές της Ευρώπης και όχι τις πολιτικές των δαπανών.

<SPEAKER ID=34 LANGUAGE="FR" NAME="Pasty">
Κύριε Πρόεδρε, αγαπητοί συνάδελφοι, η Σύνοδος Κορυφής της Βιέννης σηματοδοτεί τη μετάβαση από μια εποχή που φθάνει στη λήξη της και η οποία θα κληροδοτήσει, σε λίγες μέρες, τη γέννηση ενός ενιαίου νομίσματος που αναμφισβήτητα θα επιφέρει ριζικές αλλαγές στους όρους του παιχνιδιού στην Ευρώπη. Πρόκειται για μια νέα περίοδο κατά την οποία κυρίαρχα θα είναι τα ζητήματα που αφορούν τη διεύρυνση της Ευρώπης προς ανατολάς και προς νότον και η οποία θα συνεπάγεται την αναμενόμενη γένηση της «μεγάλης Ευρώπης».
<P>
Αυτή η Σύνοδος Κορυφής θα δώσει την ευκαιρία να καταγραφεί η ικανοποίηση και κυρίως η ανανέωση της διαβεβαίωσης ότι θέμα προτεραιότητας είναι η απασχόληση, γεγονός που ανταποκρίνεται στα επανειλημμένα αιτήματα του Ευρωπαϊκού Κοινοβουλίου και της κοινής γνώμης των διαφόρων κρατών. Απομένει τώρα να δώσουμε ένα επιχειρησιακό περιεχόμενο σε αυτό το βολονταριστικό διάβημα, που θα αποτελέσει το καθήκον της γερμανικής και φινλανδικής Προεδρίας.
<P>
Από την άλλη, σε ό, τι αφορά το άμεσο μέλλον, μπορούμε μόνο να εκφράσουμε την απογοήτευσή μας, δεδομένου ότι στα θέματα της Ατζέντας 2000, της μελλοντικής χρηματοδότησης και της θεσμικής μεταρρύθμισης που θα πρέπει κατ' ανάγκην να προηγηθεί της πρώτης διεύρυνσης, δεν σημειώθηκε καμία πρόοδος. Για να είμαστε ειλικρινείς, από τις διαπραγματεύσεις επί των διαφορετικών αυτών θεμάτων δεν προέκυψαν δεσμεύσεις και η αυστριακή Προεδρία περιορίστηκε στην καταγραφή της κατάστασης. Δεν την επικρίνουμε όμως για αυτό γιατί γνωρίζαμε ήδη πως το πολιτικό σκηνικό δεν άφηνε περιθώριο για τίποτε περαιτέρω.
<P>
Σε ό, τι αφορά τη μελλοντική χρηματοδότηση, το θέμα αυτό θυμίζει τον τετραγωνισμό του κύκλου. Ορισμένα κράτη θέλουν να μειώσουν τη συνεισφορά τους στον προϋπολογισμό της Ένωσης, αλλά κανείς δεν θέλει να πληρώνει περισσότερα ή να παίρνει λιγότερα. Θα πρέπει, ωστόσο, να βρεθεί μια δυναμική ισορροπία ανάμεσα στην απαίτηση για δημοσιονομική αυστηρότητα που επιβάλλει η Ένωση και στη βούληση να διατηρήσουμε την προσπάθεια της αλληλεγγύης και της συνοχής, η οποία χαρακτήρισε την προηγούμενη δεκαετία, έχοντας πάντα να αντιμετωπίσουμε τις απαιτήσεις της διεύρυνσης. Είναι δύσκολο να το πετύχουμε, είναι πάρα πολύ δύσκολο, αλλά η ελπίδα πεθαίνει τελευταία.
<P>
Η επίλυση αυτών των δυσκολιών θα ήταν σίγουρα πιο ευχερής εάν η Ένωση πετύχαινε ταυτόχρονα να προσδιορίσει καλύτερα τις κοινές πολιτικές που αναμένει να αναπτυχθούν εφαρμόζοντας την αρχή της επικουρικότητας.
<P>
Τέλος, επιθυμώ να συγχαρώ την αυστριακή Προεδρία διότι κατέβαλε αφειδώλευτες προσπάθειες για την προώθηση της ευρωπαϊκής οικοδόμησης σχετικά με θέματα εξίσου σημαντικά για το μέλλον όπως είναι η απασχόληση, η πολιτική για την έρευνα, ή ακόμη και άλλα θέματα. Επίσης έχει συμβάλει ώστε να μεταβιβάσει, υπό καλές συνθήκες, την μαρτυρία στην επόμενη Προεδρία, και για αυτό θα πρέπει να την ευχαριστήσουμε.

<SPEAKER ID=35 LANGUAGE="FR" NAME="Moreau">
Κύριε Καγκελάριε, θα μου επιτρέψετε να μη συμμετάσχω στον χείμαρρο των επαίνων. Θεωρώ πως τα αποτελέσματα της Συνόδου Κορυφής ήταν εξαιρετικά περιορισμένα. Δίνουν μάλιστα την αίσθηση μιας ανησυχητικής στασιμότητας, δεδομένου ότι παραπέμπουν για αργότερα όλα τα ζητήματα στα οποία σημειώνεται διαφωνία, γεγονός για το οποίο ασφαλώς δεν ευθύνεται η Προεδρία.
<P>
Πιο συγκεκριμένα, πρόκειται για την υπόθεση της μελλοντικής χρηματοδότησης της Ευρωπαϊκής Ένωσης. Επ' αυτού του θέματος, θέλω να δηλώσω την αντίθεση της Ομάδας μου σχετικά με την θεωρεία της ίσης συμμετοχής και της συγχρηματοδότησης των γεωργικών δαπανών, καθώς επίσης και την προσήλωσή μας στην αρχή της αλληλεγγύης μεταξύ των χωρών, χωρίς την οποία δεν μπορεί να υπάρξει η Ευρώπη.
<P>
Το Συμβούλιο αφιέρωσε ένα μεγάλο μέρος των εργασιών του στο ζήτημα της απασχόλησης και έθεσε την αρχή ενός ευρωπαϊκού συμφώνου για την απασχόληση. Πρόκειται για ένα θετικό βήμα. Ένα χρόνο όμως μετά το Λουξεμβούργο, θα έπρεπε να είχαν χαραχθεί συγκεκριμένοι στόχοι, πράγμα που δυστυχώς δεν βλέπουμε να συμβαίνει. Βέβαια, είναι θετικό το ότι παύουμε να διατυμπανίζουμε ως μοναδική αλήθεια τα μονεταριστικά δόγματα. Παρ' όλα αυτά, το 10 % του ενεργού πληθυσμού, το 20 % των νέων που ζητούν απασχόληση, χρειάζονται πιο ξεκάθαρα αποτελέσματα στον αγώνα ενάντια στην ανεργία.
<P>
Έχω την αίσθηση πως το Συμβούλιο δεν υπολόγισε καλά τους κινδύνους που ελλοχεύουν στην επιβράδυνση της οικονομικής ανόδου από το 1999, δηλαδή από τη στιγμή της εφαρμογής του ευρώ. Σύμφωνα με το Συμβούλιο, το σύμφωνο για την απασχόληση πρέπει να συμπληρώνει το Σύμφωνο Σταθερότητας, αλλά έτσι είναι σαν να θέλουμε να παντρέψουμε το νερό με τη φωτιά. Είναι ανάγκη να αντιστρέψουμε τις ενέργειές μας και τη λογική που τις διέπει. Το Σύμφωνο Σταθερότητας, το οποίο αποτελεί ένα πραγματικό κλοιό για τις εθνικές οικονομίες, θα πρέπει να καταργηθεί προκειμένου να επιτρέψει την αναθέρμανση της εσωτερικής ζήτησης και να δώσει στα κράτη τη δυνατότητα να χρησιμοποιήσουν τους πόρους τους για την ανάπτυξη.
<P>
Υπ' αυτήν την έννοια, η αποστολή και οι αρμοδιότητες της Κεντρικής Τράπεζας πρέπει να επαναπροσδιοριστούν. Θα πρέπει να καθιερωθεί ένα πολιτικό αντίβαρο και ένας δημοκρατικός έλεγχος. Η μείωση των επιτοκίων - την οποία και ασπάζομαι - θα πρέπει να είναι επιλεκτική προκειμένου να ευνοηθεί η απασχόληση και όχι η κερδοσκοπία, την οποία εξάλλου θα πρέπει να φορολογήσουμε. Τέλος, η συνεισφορά της Ευρωπαϊκής Τράπεζας Επενδύσεων και η έκδοση ενός ευρωπαϊκού δανείου θα μπορούσαν να συμβάλλουν επωφελώς στο να ευνοηθούν επενδύσεις που θα δημιουργούν θέσεις απασχόλησης.
<P>
Το περιεχόμενο του προσεχούς ευρωπαϊκού συμφώνου για την απασχόληση θα πρέπει να αντλήσει διδάγματα από την υπάρχουσα εμπειρία. Η μείωση του κόστους εργασίας, με την ελαστικότητα και την επισφαλή απασχόληση, συναποτελούν τις κύριες αιτίες της φτώχειας. Η μείωση του χρόνου εργασίας, η σταθερή απασχόληση, οι σωστοί μισθοί, η καλή κατάρτιση, δεν μπορούν να θεωρούνται στην αυγή του 2000 ως μη πραγματοποιήσιμες ουτοπίες, αλλά ως δικαιώματα του κάθε πολίτη.
<P>
Τελειώνοντας, θα ήθελα να υπογραμμίσω αυτή τη σημαντική πρόταση των συμπερασμάτων της Βιέννης: «η απασχόληση είναι για την Ευρωπαϊκή Ένωση πρώτη προτεραιότητα. Αποτελεί μάλιστα τη βάση του ευρωπαϊκού κοινωνικού προτύπου». Ε, λοιπόν, νομίζω πως το κοινωνικό κίνημα στην Ευρώπη θα πρέπει να επεκταθεί ακόμη περισσότερο προκειμένου η πρόταση αυτή να περάσει έμπρακτα στη ζωή μας.

<SPEAKER ID=36 LANGUAGE="DE" NAME="Voggenhuber">
Κύριε Πρόεδρε η παρούσα Προεδρία του Συμβουλίου θα μπορούσε να κλείσει με μία πρόταση, με την οποία συνηθίζει να τελειώνει ο Γερμανός κριτικός της λογοτεχνίας, Reich-Ranicki, μία πολύ γνωστή εκπομπή στην τηλεόραση: «το έργο τελείωσε, μας έχει αγγίξει και βλέπουμε κλειστή την αυλαία αλλά όλα τα ερωτήματα ανοικτά». Και πράγματι, η Διάσκεψη Κορυφής της Βιέννης ήταν ένα θεατρικό έργο με υπερπολυτελή σκηνοθεσία και σήμερα τρίβουμε τα μάτια μας και αναρωτιόμαστε: μήπως αυτό ήταν όλο που απόμεινε από τις μεγάλες, τις με πάθος διατυπωμένες υποσχέσεις; Κύριε Καγκελάριε Klima, μας είπατε ότι στη Βιέννη συζητήθηκε το μέλλον της Ευρώπης. Αυτό μεν ευσταθεί, αλλά δεν συνίστατο σε αυτό η αποστολή σας. Αποστολή σας ήταν να λύσετε τα προβλήματα του παρόντος. Αυτό είναι και το μοναδικό που μπορεί να κάνει για το μέλλον η πολιτική. Τα προβλήματα που έπρεπε να λύσετε είναι επαρκώς γνωστά, και μετά τη Διάσκεψη Κορυφής της Βιέννης μεγάλωσαν αντί να μικρύνουν.
<P>
Η ευρωπαϊκή πολιτική για την απασχόληση εξελίσσεται σιγά σιγά σε φάρσα. Θυμόμαστε ότι η Διάσκεψη Κορυφής του Λουξεμβούργου είχε αναθέσει στη Διάσκεψη Κορυφής της Βιέννης να θεσπίσει ένα σύμφωνο σχετικά με την απασχόληση. Η Διάσκεψη Κορυφής του Κάρντιφ είχε αναθέσει στη Διάσκεψη Κορυφής της Βιέννης να θεσπίσει ένα σύμφωνο σχετικά με την απασχόληση. Η Διάσκεψη Κορυφής του Pφrtschach είχε αναθέσει στη Διάσκεψη Κορυφής της Βιέννης να θεσπίσει ένα σύμφωνο σχετικά με την απασχόληση. Και τί έκανε η Διάσκεψη Κορυφής της Βιέννης; Ανάθεσε στη Διάσκεψη Κορυφής της Κολωνίας να θεσπίσει ένα σύμφωνο σχετικά με την απασχόληση. Αυτό αποτελεί χλευασμό εκατομμυρίων ανέργων στην Ευρώπη.
<P>
Και τί έγινε με τη θεσμική μεταρρύθμιση, το μεγαλύτερο εμπόδιο στην πορεία της ανάπτυξης της Ευρωπαϊκής Ένωσης; Έξι μήνες πέρασαν και δεν επιτεύχθηκε συμφωνία ούτε καν για συγκεκριμένους στόχους και συγκεκριμένες προθεσμίες. Προφανώς δεν έχει ακόμη διεισδύσει στη συνείδηση ούτε καν του Συμβουλίου το πιεστικό καθήκον να επιτύχουμε μία περιεκτική μεταρρύθμιση της δημοκρατίας στην Ευρωπαϊκή Ένωση, να επιτύχουμε ευρωπαϊκής στάθμης βασικά και ατομικά δικαιώματα. Η διεύρυνση της Ευρωπαϊκής Ένωσης, η ιστορική αποστολή για την υπέρβαση της διχοτόμησης της Ευρώπης και την εξάλειψη των τρομακτικών πληγμάτων που είχαν καταφέρει τα κομμουνιστικά καθεστώτα καθώς και για τη δημιουργία ενός κοινού χώρου ελευθερίας και σταθερότητας καταποντίσθηκαν κατά τη μικροπρεπή διαμάχη σχετικά με τα συμφέροντα των καθαρών χρηματοδοτών.
<P>
Το Συμβούλιο έχει συγκεντρώσει τα τελευταία χρόνια όλο και περισσότερη δύναμη στα χέρια του και έχει μετατρέψει την Ευρωπαϊκή Ένωση όλο και περισσότερο σε ένα παζάρι εθνικιστικών συμφερόντων. Επιτρέψτε μου, τελειώνοντας, να απευθύνω μία συμβουλή προς το Συμβούλιο. Παραδώστε τα καθήκοντα της ευρωπαϊκής...
<P>
(Ο Πρόεδρος διακόπτει τον ομιλητή) ...στα κοινοβούλια. Πιστέψτε με, μπορούν να τα προωθήσουν καλύτερα!

<SPEAKER ID=37 LANGUAGE="FR" NAME="Lalumiθre">
Κύριε Πρόεδρε, κύριε Καγκελάριε, κύριε Πρόεδρε της Επιτροπής, στο τέλος αυτού του έτους και αυτής της Προεδρίας, δεν μπορούμε να μην εκφράσουμε μια σχετική απογοήτευση. Σίγουρα, η 1η Ιανουαρίου του επόμενου έτους θα σηματοδοτηθεί από ένα μεγάλο γεγονός, την έλευση του ευρώ. Ωστόσο, αυτή η πράγματι τόσο θετική εξέλιξη δεν μπορεί να σβήσει την αδυναμία των αποτελεσμάτων του Ευρωπαϊκού Συμβουλίου της Βιέννης που οφείλεται στις αποκλίσεις μεταξύ των Δεκαπέντε και στην έλλειψη κοινής πολιτικής βούλησης. Σχεδόν όλα τα θέματα τέθηκαν εν αναμονή. Θα τα ξαναπούμε αργότερα.
<P>
Το ίδιο ισχύει και για τη θεσμική μεταρρύθμιση. Είμαστε πάρα πολλοί που έχουμε την πεποίθηση ότι η Συνθήκη του Αμστερνταμ θα πρέπει να συμπληρωθεί πολύ γρήγορα με μεταρρυθμίσεις σε ό, τι αφορά το Συμβούλιο Υπουργών, κυρίως σχετικά με σύνθεσή του και την ψηφοφορία με ειδική πλειοψηφία, καθώς επίσης και σε ό, τι αφορά την Εκτελεστική Επιτροπή. Στη Βιέννη οι μεταρρυθμίσεις αυτές δεν προχώρησαν καθόλου.
<P>
Κατά δεύτερον, ούτε και στο θέμα της διεύρυνσης σημειώθηκε καμία πρόοδος, δεδομένου ότι το Ευρωπαϊκό Συμβούλιο περιορίστηκε μόνο στο να επαναλάβει όσα είχε πει ήδη. Ακόμη και ένα θέμα που δεν βρίσκεται υπό τον πλήρη έλεγχό μας, όπως αυτό της Τουρκίας, δεν απετέλεσε αντικείμενο καμίας ουσιαστικής διασαφήνισης. Όσον αφορά δε το μείζον θέμα της Ατζέντας 2000, θα πρέπει να περιμένουμε το επόμενο Ευρωπαϊκό Συμβούλιο για να μάθουμε πού θέλουν να τοποθετήσουν οι κυβερνήσεις το κέντρο ισορροπίας μεταξύ αυτού που στα συμπεράσματα της Προεδρίας αποκαλείται πνεύμα αλληλεγγύης, αφενός, και της δημοσιονομικής αυστηρότητας, αφετέρου. Για την ώρα περιοριζόμαστε σε υποψίες και φοβίες ενώπιον της αναβίωσης των εθνικών εγωισμών. Όπως είπε και ο Πρόεδρος της Επιτροπής, τα αποτελέσματα της Συνόδου της Βιέννης όσον αφορά το θέμα της Ατζέντας 2000 είναι μετριοπαθή.
<P>
Θα ήθελα να ολοκληρώσω με δύο αισιόδοξες παρατηρήσεις. Πρώτον, ότι το Συμβούλιο της Βιέννης θέλησε να δώσει έμφαση στην απασχόληση. Βέβαια, δεν είναι όλα τέλεια. Αλλά όπως είπατε και εσείς, κύριε Καγκελάριε, οι κυβερνήσεις συνειδητοποίησαν την ευρωπαϊκή διάσταση της απασχόλησης, η οποία δεν εξαρτάται αποκλειστικά από τις εθνικές πολιτικές. Όπως και εσείς, χαιρετίζω τις κατευθυντήριες γραμμές για την απασχόληση για το 1999, οι οποίες, στο πλαίσιο της Ευρώπης, στόχο έχουν να επηρεάσουν θετικά τις εθνικές πολιτικές.
<P>
Χαιρετίζω επίσης τη βούληση να ενισχύσουμε τη διαδικασία του Λουξεμβούργου και να δώσουμε έμφαση στους ρόλους του Συμβουλίου, της Επιτροπής και του Ευρωπαϊκού Κοινοβουλίου προκειμένου να πορευθούμε σε μια σφαιρική στρατηγική για την απασχόληση, την ανάπτυξη και τη σταθερότητα. Επ' αυτού, άκουσα νωρίτερα με χαρά τον κ. Πρόεδρο της Επιτροπής να επιμένει στην αναγκαιότητα ύπαρξης μιας πολιτικής ή τουλάχιστον μιας σύγκλισης πολιτικών επί των επενδύσεων και κυρίως των επενδύσεων με επιχειρηματικά κεφάλαια.
<P>
Η δεύτερη θετική παρατήρηση που θα ήθελα να υπογραμμίσω αφορά τα ανθρώπινα δικαιώματα. Κύριε Προεδρεύοντα του Συμβουλίου, κύριε Υπουργέ, ζητάτε την υποστήριξή μας για τις προτάσεις σας σχετικά με τα ανθρώπινα δικαιώματα. Από εμένα θα έχετε αμέριστη και ανεπιφύλακτη συμπαράσταση.

<SPEAKER ID=38 LANGUAGE="DA" NAME="Bonde">
Κύριε Πρόεδρε, στη μελωδία του ύμνου για ακόμη περισσότερη εγγύτητα βλέπουμε να σχεδιάζεται τώρα ακόμη περισσότερη Ένωση, ένα νέο θέμα, η κοινή φορολογική πολιτική είναι καθ' οδόν, και η Σύνοδος Κορυφής στην Κολωνία θέτει στην ημερήσια διάταξη προτάσεις για έναν τέταρτο πυλώνα, τον κοινό στρατό. Η Σύνοδος Κορυφής στο Ελσίνκι θέλει να επεκτείνει την κοινή αστυνομία και να δρομολογήσει ένα κυβερνητικό συνέδριο για περισσότερες αποφάσεις κατά πλειοψηφία και περισσότερες ψήφους στις μεγάλες χώρες. Προς τα έξω θα έχουμε έναν ισχυρό πολιτικό να εκπροσωπεί την Ένωση. Οι κοινές στρατηγικές εντείνονται, οι ερπύστριες βγαίνουν από τις αποθήκες και προελαύνουν. Βρισκόμαστε εν μέσω της δημιουργίας μίας νέας υπερδύναμης, των ΗΠΑ της Ευρώπης, αλλά χωρίς την αμερικανική δημοκρατία. Μια στρατιωτική υπερδύναμη χωρίς δημοκρατία είναι επικίνδυνο πράγμα και, εν πάση περιπτώσει, δεν είναι αυτό για το οποίο το μεγαλύτερο τμήμα των Ευρωπαίων ψηφοφόρων διαδηλώνει. Έφθασε τώρα ο καιρός να πάρουμε τα όπλα ενάντια σε αυτά τα σχέδια, να εμποδίσουμε τους απάτριδες ευρωκράτες, τους υπαλλήλους και τους υπουργούς να φτιάξουν ένα κοινοτικό κράτος χωρίς δημοκρατία. Πρέπει, αντιθέτως, να στηρίξουμε την κίνηση για μία Ευρώπη των εθνών και των δημοκρατιών, όπου θα υπάρχει χώρος και στη θεωρία και στην πράξη για τους λαούς της Ανατολικής και Κεντρικής Ευρώπης. Θα προτιμούσα ένα πολύ πιο συγκεκριμένο χρονοδιάγραμμα για τη διεύρυνση αντί για το καθορισμένο χρονοδιάγραμμα για το νόμισμα, τον στρατό και την αστυνομία. Ένα χρονοδιάγραμμα για περισσότερη ισχύ για την Ένωση. Για την Ευρώπη των εθνών και των δημοκρατιών μιλάμε.

<SPEAKER ID=39 LANGUAGE="DE" NAME="Raschhofer">
Κύριε Πρόεδρε, αξιότιμοι Πρόεδροι, ήταν πενιχρά τα συγκεκριμένα αποτελέσματα της Διάσκεψης Κορυφής της Βιέννης. Το μέλλον θα δείξει κατά πόσο χαράχθηκε κάποια πορεία στη Διάσκεψη αυτή. Δεν θέλω να κατηγορήσω στην αυστριακή Προεδρία επειδή δεν κατόρθωσε να επιτύχει όσα είχε σχεδιάσει. Είναι απολύτως κατανοητό που δεν μπόρεσε να ολοκληρωθεί το δύσκολο και διαφιλονικούμενο πακέτο της Ατζέντας 2000, καθ' ότι εν προκειμένω πρόκειται επίσης για συμφέροντα και όχι τόσο για οράματα. Αυτό κάνει τα πράγματα τόσο δύσκολα, και η πολιτική απόφαση θα μπορέσει να ληφθεί σε μία «νύχτα που θα πέσουν τα μεγάλα μαχαίρια» όπως χαρακτήρισαν την κατάσταση μερικοί σχολιαστές.
<P>
Η απογοήτευση για τα αποτελέσματα της Βιέννης εμφανίζεται και σε άλλους τομείς, προπάντων όμως στο ζήτημα της απασχόλησης. Η στρατηγική που ακολουθήθηκε στη Βιέννη θέτει μεν το ζήτημα της απασχόλησης ως θέμα πρώτης προτεραιότητας, αλλά χαρακτηρίζεται από την έλλειψη συγκεκριμένων προτάσεων. Δεν ορίσθηκαν ούτε ποσοτικοί ούτε ποιοτικοί στόχοι. Δεν υπάρχει λοιπόν τίποτα το συγκεκριμένο μετά το Λουξεμβούργο. Διατυπωμένο ελευθέρα, σύμφωνα με τη ρίμα πως ό, τι δεν μπορούμε να καταφέρουμε τώρα θα το αναβάλουμε για την επόμενη φορά, η Διάσκεψη της Βιέννης κατάφερε σε τελευταία ανάλυση ένα πράγμα. Όρισε την ημερήσια διάταξη των επομένων Διασκέψεων. Για τα 17 εκατομμύρια ανέργων είναι ανεπαρκέστατη η απάντηση αυτή. Τα συγκρατημένα σχόλια της σοσιαλδημοκρατικής οικογένειας της Ευρώπης δεν προσφέρουν παρηγοριά στους εν λόγω άνεργους.

<SPEAKER ID=40 LANGUAGE="ES" NAME="Medina Ortega">
Κύριε Πρόεδρε, σε αυτό το σημείο της συζήτησης είμαι σίγουρος πως ούτε ο Προεδρεύων του Συμβουλίου αλλά ούτε και ο Πρόεδρος της Επιτροπής δεν είναι σε θέση να ακούσουν πάρα πολλά.
<P>
Θα ήθελα κατ' αρχάς να εκφράσω κάποια νοσταλγία για το γεγονός ότι χάνουμε την αυστριακή Προεδρία, μια τόσο φιλική Προεδρία, μια Προεδρία αφοσιωμένη, η οποία θα έπρεπε να έχει, ή μάλλον έχει, τεράστια συμβολική αξία. Μία από τις παλαιότερες πολιτικές αντιλήψεις της Ευρώπης που ταυτόχρονα είναι και η νεότερη.
<P>
Η Αυστρία έχει την ιδιαιτερότητα να ενώνει το παλιό με το σύγχρονο, και μερικές φορές δεν γνωρίζουμε αν μιλάμε για την παλιά Αυστρία ή για τη νέα αυτή δημοκρατία η οποία εμφανίστηκε μέσα σε αυτό τον αιώνα. Αλλά, εν πάση περιπτώσει, κατά τη διάρκεια των τελευταίων αυτών μηνών η Προεδρία επιδείκνυε πάντα αυτό το αυστριακό πνεύμα ευγένειας και καλής θέλησης. Επιπλέον, πιστεύω πως αυτό ήταν πολύ ενδεδειγμένο διότι στην πραγματικότητα βρισκόμαστε σε μια μεταβατική περίοδο. Πιστεύω πως οι Αυστριακοί έχουν αυτήν την οπτική, η οποία είναι και παλαιά αλλά και σύγχρονη, να βλέπουν τις εποχές να αλλάζουν και να βλέπουν επίσης πως αυτή η στιγμή είναι περίοδος αλλαγών.Μεταβαίνουμε από έναν αιώνα σε έναν άλλον. Ίσως αυτό να μην είναι τόσο σημαντικό, αλλά έχει συμβολική σημασία για εμάς που είχαμε αυτή την εμπειρία. Και, κατά δεύτερον, περνάμε από μια Ευρώπη σε μία άλλη. Περνάμε από την Ευρώπη της εσωτερικής αγοράς σε μια περισσότερο εμπορική Ευρώπη, σε μια Ευρώπη των υπηρεσιών, της Οικονομικής και Νομισματικής Ένωσης και σε μια Ευρώπη η οποία εμβαθύνει στα κοινωνικά θέματα που αφορούν τον άνθρωπο: θέματα περιβαλλοντικά και κοινωνικά.
<P>
Πιστεύω πως η αυστριακή Προεδρία ενήργησε με πολύ έξυπνο τρόπο σε αυτή τη συγκυρία. Συνηθίζω πάντα να διαβάζω διεξοδικά τα συνοπτικά πρακτικά των δηλώσεων της Προεδρίας του Συμβουλίου, και αναγνωρίζω πως αυτές οι δηλώσεις έγιναν πολύ έξυπνα γιατί, κατ' αρχάς, μας δίνουν αυτό που μας χρειάζεται αυτή τη στιγμή, ένα χρονοδιάγραμμα, μια πορεία, δηλαδή η Ευρώπη μεταβαίνει από μια κατάσταση σε μια άλλη και, αυτή τη στιγμή είχαμε ανάγκη από ένα χρονοδιάγραμμα, μια πορεία ώστε να γνωρίζουμε τι θα κάνουμε. Και πιστεύω πως αυτό το έκανε πολύ καλά με την λεγόμενη «Στρατηγική της Βιέννης για την Ευρώπη».
<P>
Οι Αυστριακοί μάς προσέφεραν ένα χρονοδιάγραμμα, ένα φορτωμένο και βαρύ χρονοδιάγραμμα, το οποίο όμως μπορούμε να τηρήσουμε. Και πιστεύω ότι στην Ευρώπη, η πείρα δείχνει πως όλα πάντα λύνονται την τελευταία στιγμή και πως αν προσπαθήσουμε να προηγηθούμε, συνήθως δεν υπάρχει πιθανότητα να καταφέρουμε τίποτα. Και πιστεύω ότι οι Αυστριακοί διεξήγαγαν ένα σημαντικό προπαρασκευαστικό έργο και ότι του χρόνου, η γερμανική και η φινλανδική Προεδρία θα μπορέσουν να το ολοκληρώσουν.
<P>
Αυτή η στρατηγική της Βιέννης για την Ευρώπη είναι μια στρατηγική η οποία έχει εξηγηθεί πολύ καλά. Θα συνιστούσα σε πολλούς από τους συναδέλφους μου που κατέκριναν την Προεδρία αυτή ως μη αποτελεσματική, να δουν ότι στις διαδοχικές συναντήσεις, πρώτα στις Βρυξέλλες, έπειτα στην Κολωνία, το Ταμπέρε και μετά στο Ελσίνκι, θα καταστεί δυνατή η επίτευξη όλων και καθενός αυτών των αποτελεσμάτων.
<P>
Είναι σαφές ότι το έργο της γερμανικής Προεδρίας θα είναι πολύ δύσκολο. Όλοι γνωρίζουμε τα περίπλοκα οικονομικά θέματα που τίθενται αυτή τη στιγμή, και δεν πιστεύω πως θα ωφελούσε να προχωρήσω τη συζήτηση, αλλά προφανώς σε κάθε μία από αυτές τις συναντήσεις θα υπάρχει ένας κατάλογος θεμάτων τον οποίο θα μπορούν να προετοιμάσουν οι Προεδρίες, και από τώρα, ώστε να υπάρχει αυτή η συνέχεια μεταξύ των Προεδριών που θα ακολουθήσουν, δηλαδή της γερμανικής και της φινλανδικής.
<P>
Η πρόεδρος της Ομάδας μου, η κυρία Green, μίλησε πριν από εμένα και επομένως δεν μου άφησε και πολλά να πω ως σοσιαλιστής. Αλλά, ενώπιον κάποιων προσφάτων σχολίων, θα ήθελα να πω στην αυστριακή Προεδρία πως στην Ομάδα του Ευρωπαϊκού Σοσιαλιστικού Κόμματος, θεωρούμε ότι αυτή η Ένωση, τη δεδομένη χρονική στιγμή, έχει μια προτεραιότητα, και αυτή είναι η απασχόληση και, πιο συγκεκριμένα, οι κυβερνήσεις που αυτή τη στιγμή αποτελούν την πλειοψηφία στην Ένωση, κάποιες εκ των οποίων είναι σοσιαλιστικές, άλλες πάλι αποτελούν συνασπισμό σοσιαλιστών και χριστιανοδημοκρατών, ανησυχούν πραγματικά για αυτό το θέμα, γιατί είναι ένα θέμα που επίσης ανησυχεί εμάς τους πολίτες.
<P>
Δεν μπορούμε να πούμε στο Συμβούλιο να μην παίζει αντιπροσωπευτικό ρόλο. Οι πολίτες απευθύνουν τα παράπονά τους στις κυβερνήσεις, όπως και σε εμάς, και την παρούσα στιγμή αυτό που λέει όλος ο κόσμος είναι: «τί συμβαίνει με την απασχόληση; Τί θα κάνουμε με τα παιδιά μας; Πού θα τα βάλουμε; Πώς θα εγγυηθούμε την ένταξή τους στην κοινωνία; »
<P>
Σε αυτό το θέμα δεν έχουμε, προφανώς, επιτύχει μεγάλες προόδους, όμως κάτι έχουμε κάνει.
<P>
Θα έλεγα πως υπάρχει ένα θέμα αποφασιστικής σημασίας, και είναι η Λευκή Βίβλος Delors. Κατά τη γνώμη μου, θα έπρεπε να είχαμε υπερασπιστεί καλύτερα τη Λευκή Βίβλο Delors απ' ότι την υπερασπιστήκαμε.
<P>
Κατά τη γνώμη μου - και πρέπει να διαβάσετε τα συμπεράσματα της Διάσκεψης Κορυφής του Έσσεν -, στο Έσσεν η Λευκή Βίβλος Delors περιορίστηκε πάρα πολύ και πιστεύω πως τώρα είμαστε σε θέση να την επαναφέρουμε.
<P>
Μια ολόκληρη σειρά προτάσεων βρίσκονται υπό συζήτηση, και δεν θέλω να προκαλέσω την πλήξη της Προεδρίας αλλά ούτε και των υπολοίπων συναδέλφων του Κοινοβουλίου, αλλά προφανώς θα πρέπει να επαναφέρουμε τις ιδέες που συμπεριλαμβάνονται στη Λευκή Βίβλο Delors γιατί δεν υπάρχει απασχόληση χωρίς επενδύσεις, και προκειμένου να υπάρξουν επενδύσεις πρέπει να προσφέρουμε δημοσιονομικά μέσα. Έτσι είναι, και αυτό είναι πασιφανές.
<P>
Και τελευταίο, κύριε Πρόεδρε, πιστεύω ότι επίσης υπήρξαν πολύ σημαντικές οι δηλώσεις σχετικά με τον τρίτο πυλώνα, σχετικά με τη δημιουργία ενός χώρου ελευθερίας και δικαιοσύνης που, όπως επεσήμανε η Προεδρία επ' ευκαιρία της 50ής επετείου από την Οικουμενική Διακύρηξη των Ανθρωπίνων Δικαιωμάτων, αποκτά τεράστια σημασία.
<P>
Η Ευρώπη μπορεί να αποτελέσει μια χώρα ασύλου και ελευθερίας, αλλά αυτό που βέβαια δεν πρόκειται να γίνει ποτέ είναι άσυλο για εγκληματίες, τρομοκράτες, εμπόρους ναρκωτικών, δικτάτορες και βασανιστές.
<P>
(Χειροκροτήματα)

<SPEAKER ID=41 LANGUAGE="DE" NAME="Stenzel">
Κύριε Πρόεδρε, κύριε Πρόεδρε του Συμβουλίου, αξιότιμοι συνάδελφοι, όποιος είχε εναποθέσει πολλές ελπίδες στη Διάσκεψη Κορυφής της Βιέννης, θα μπορούσε φυσικά να έχει απογοητευθεί. Όποιος όμως είχε εκτιμήσει ρεαλιστικά την κατάσταση και τις συνθήκες, θα διαπιστώσει με ικανοποίηση ότι η Διάσκεψη της Βιέννης ήταν μία διαδρομή μεταξύ δύο Διασκέψεων Κορυφής σε μεγάλο υψόμετρο. Το μεγάλο υψόμετρο ήταν ήδη δεδομένο βάσει της απόφασης αρχής ότι με την καθιέρωση του ενιαίου ευρωπαϊκού νομίσματος η Ευρωπαϊκή Ένωση θα καταβάλει μία τεράστια προσπάθεια. Το ενιαίο ευρωπαϊκό νόμισμα, που με το πέρας της Προεδρίας μας θα γίνει πραγματικότητα, προσφέρει μία πολύ μεγάλη ευκαιρία για την ευρωπαϊκή ολοκλήρωση, για μία παραπέρα εμβάθυνση της ολοκλήρωσης, μία ευκαιρία που συμπληρώνεται από την ενισχυμένη βούληση για τη δημιουργία απασχόλησης και θέσεων εργασίας.
<P>
Δεν μπορώ να κρύψω ότι και εγώ προσωπικά διαπιστώνω μία σχετική απογοήτευση στο Ευρωπαϊκό Κοινοβούλιο και ότι είμαι και ο ίδιος απογοητευμένος επειδή δεν είναι δυνατόν να εφευρεθεί κάτι καλύτερο από τις κατευθυντήριες γραμμές σχετικά με την απασχόληση που διατυπώθηκαν στη Διάσκεψη Κορυφής του Λουξεμβούργου. Κατά πρώτον, πρέπει να προωθηθεί και πάλι στην Ευρώπη το επιχειρηματικό πνεύμα και, κατά δεύτερον, η ικανότητα εξεύρεσης εργασίας και μάλιστα μέσω καλύτερης εκπαίδευσης και καλύτερης εξειδικευμένης κατάρτισης.
<P>
Ένα τρίτο σημείο στο πλαίσιο αυτό είναι η προσαρμοστικότητα. Εδώ παίζει ρόλο η επιμόρφωση. Το ζητούμενο είναι να βελτιωθεί η προσαρμοστικότητα των εργαζομένων και, σε τελευταία ανάλυση, αυτό που είναι πολύ σημαντικό για τις γυναίκες, να διασφαλισθεί η ισότιμη πρόσβαση των γυναικών στην αγορά εργασίας. Πέραν τούτου, μπορεί κανείς μόνο να τονίσει περισσότερο μερικά ζητήματα - και ειδικά αυτό που είναι πολύ σημαντικό σε ευρωπαϊκό επίπεδο -, να τονίσει τη σημασία της κοινωνικής εταιρικής σχέσης και του κοινωνικού διαλόγου. Αυτό πρέπει να υπογραμμισθεί με μεγάλη έμφαση. Ωστόσο, οφείλω να σας προειδοποιήσω σχετικά με αυταπάτες που δεν μπορούν παρά να οδηγήσουν σε απογοητεύσεις.
<P>
Έχω μία προσωπική επιθυμία. Ασχολούμαι πολύ με τη διαδικασία της διεύρυνσης και χαιρετίζω με θέρμη το γεγονός, Καγκελάριε Klima, ότι πραγματοποιήσατε μία επίσκεψη εργασίας στην Πολωνία. Χαιρετίζω επίσης και τη δική σας πρωτοβουλία, Αντιπρόεδρε Schόssel, να επισκεφθείτε όλες τις πρωτεύουσες των υποψηφίων προς ένταξη χωρών. Ήταν ένα θετικό μήνυμα. Ήσασταν εκείνος που οδήγησε τη διαδικασία παρακολούθησης σε μία ουσιαστική φάση διαπραγματεύσεων. Προσωπικά, θα ευχόμουν ωστόσο να ενθαρρυνθεί σαφέστερα η νέα σλοβακική κυβέρνηση καθώς και να επιταχυνθεί η διαδικασία προσέγγισης των νέων υποψηφίων χωρών και να μην μετατεθεί το ζήτημα στη μεθεπόμενη Διάσκεψη Κορυφής του Ελσίνκι. Θα έπρεπε να γίνει κάτι ήδη στη διάρκεια της θητείας της γερμανικής Προεδρίας. Αυτό θα ήταν ένα θετικό μήνυμα στο πνεύμα της ευρωπαϊκής μας ολοκλήρωσης και στο πνεύμα της εδραίωσης της Ευρώπης στο σύνολό της.
<P>
(Χειροκροτήματα)

<SPEAKER ID=42 LANGUAGE="DE" NAME="Frischenschlager">
Κύριε Πρόεδρε, κύριοι Πρόεδροι, τη δική μου εκτίμηση της Διάσκεψης Κορυφής της Βιέννης, κύριε Καγκελάριε, την χαρακτηρίζει λιγότερη ευφορία απ' ό, τι χαρακτηρίζει την δική σας, καθ' ότι επρόκειτο ουσιαστικά για μία επανάληψη ήδη καθορισθέντων στόχων, δηλώσεων σχετικά με προθέσεις και εντολών. Δηλαδή, για να χρησιμοποιήσουμε την κοινοβουλευτική φρασεολογία, επρόκειτο για μία Διάσκεψη Κορυφής για την παραπομπή σημείων που εκκρεμούν στην ημερήσια διάταξη, τίποτε περισσότερο και τίποτε λιγότερο. Αλλά και εγώ δεν κατηγορώ για το ζήτημα αυτό τόσο την αυστριακή Προεδρία, όσο τη γενικότερη υποχώρηση της βούλησης για μεταρρυθμίσεις στο πλαίσιο της Ευρωπαϊκής Ένωσης. Κύριε Καγκελάριε, εάν εσείς δεν μπορείτε να αναγνωρίσετε τάσεις επανεθνικοποίησης, πρέπει να σας παραθέσω σαφώς τις αντιρρήσεις μου, λαμβάνοντας ως παράδειγμα ειδικά τη συζήτηση περί χρηματοδότησης. Και τούτο, διότι εν προκειμένω έχει γίνει απόλυτα σαφές ότι προπάντων η σοσιαλδημοκρατική ηγεσία που αυτοπροβάλλεται τόσο έντονα τον τελευταίο καιρό έχει θέσει στο προσκήνιο εντελώς αντίθετα και επί το πλείστον αποκλειστικά εθνικού χαρακτήρα συμφέροντα. Δείτε, σας παρακαλώ, πώς έχουν τα πράγματα: Ο Schrφder θέλει να μειώσει τις εισφορές, και εσείς εξάλλου επιθυμείτε το ίδιο, ακολουθώντας τον έμμεσα. Ο Blair λέει ότι η Μεγάλη Βρετανία έχει κάτι να κερδίσει στον τομέα της γεωργίας, ενώ ο Jospin έχει αντιρρήσεις ακριβώς σε αυτό το σημείο. Αυτός είναι λοιπόν ο λόγος γιατί δεν σημειώθηκε καμία πρόοδος στο θέμα της Ατζέντας 2000, εκτός από την εκ νέου μετάθεση της συζήτησης.
<P>
Θέλω να αναφερθώ και σε ένα δεύτερο σημείο, και συγκεκριμένα στο ζήτημα της απασχόλησης. Κύριε Καγκελάριε, πιστεύω ότι στον τομέα αυτόν σημασία έχει να μην παραμείνουν τα πράγματα στο επίπεδο ενός χρηματιστηρίου ιδεών. Συνεπώς, δεν καταλαβαίνω γιατί δεν αποφασίστηκε με σαφήνεια ο δεσμευτικός χαρακτήρας του Συμφώνου για την Απασχόληση. Το να αναφέρει κανείς ταυτόχρονα το Σύμφωνο Σταθερότητας με το Σύμφωνο για την Απασχόληση έχει νόημα και δικαιολογείται, μόνον όταν εδραιώνεται ταυτόχρονα και ο εν λόγω δεσμευτικός χαρακτήρας.
<P>
Συνοψίζοντας, κύριε Καγκελάριε, η δική μου εκτίμηση είναι συνεπώς ότι με τη Διάσκεψη Κορυφής της Βιέννης δεν μπορέσαμε να συμβάλουμε σε μία αποσυμφόρηση της εμπλοκής των μεταρρυθμίσεων στην Ευρωπαϊκή Ένωση ενόψει της διεύρυνσης, ούτε στην ικανότητα λήψης αποφάσεων και στην εξάλειψη των προβλημάτων. Όλα παραπέμφθηκαν στην επόμενη Προεδρία και λυπούμαι πολύ για αυτό. Και το θεωρώ κρίμα ενόψει της αναγκαιότητας για περαιτέρω ευρωπαϊκή ολοκλήρωση.

<SPEAKER ID=43 LANGUAGE="EN" NAME="Collins, Gerard">
Κύριε Πρόεδρε, οι αρχηγοί κρατών και κυβερνήσεων έθεσαν έναν φιλόδοξο στόχο στην προσπάθεια εξεύρεσης λύσης για το πακέτο της Ατζέντας 2000 κατά τη Σύνοδο Κορυφής του Μαρτίου. Αυτό το πακέτο προτάσεων ισοδυναμεί με την ευρύτερη και βασικότερη εξέταση των μείζονων πολιτικών θεμάτων που βρίσκονται υπό διαπραγμάτευση σε επίπεδο Ευρωπαϊκής Ένωσης: ο προϋπολογισμός και η χρηματοδότηση, οι κοινές πολιτικές, η διαδικασία διεύρυνσης, καθώς και η προοπτική της οικονομικής και κοινωνικής συνοχής.
<P>
Στη Σύνοδο Κορυφής της Βιέννης ήταν φανερό ότι ορισμένα κράτη μέλη τουλάχιστον προτιμούσαν να εξετάζουν αυτό το πακέτο με τον πιο περιοριστικό τρόπο, ως λογιστική άσκηση. Πιστεύω ότι θα έπρεπε να συμπεριλάβουμε στη συζήτηση όχι μόνο τα αμιγή θέματα του προϋπολογισμού, αλλά ακόμη και τους πολλούς πρόσθετους παράγοντες οι οποίοι σχετίζονται επίσης με την Ατζέντα 2000 και τη διαδικασία διεύρυνσης.
<P>
Η πρόταση ότι οι δαπάνες της ΕΕ θα πρέπει να παγώσουν στα σημερινά επίπεδα μέχρι το 2006, την οποία διατύπωσαν ορισμένα κράτη μέλη, σημαίνει, στην πραγματικότητα, ότι τα πλουσιότερα κράτη μέλη επιδιώκουν το κόστος της διεύρυνσης να καταβληθεί από τις λιγότερο ανεπτυγμένες χώρες. Υποστηρίζω τη θέση ότι οι δαπάνες της ΕΕ θα πρέπει να παραμείνουν ως ένα ποσοστό του Ακαθάριστου Εγχώριου Προϊόντος και δεν θα πρέπει να σταθεροποιηθούν στα σημερινά επίπεδα δαπανών. Κάτι τέτοιο θα σήμαινε μείωση του προϋπολογισμού της ΕΕ για τη συγκεκριμένη χρονική περίοδο. Το πάγωμα στα επίπεδα του προϋπολογισμού σημαίνει στην πράξη την παροχέτευση χρημάτων από την ΚΓΠ, τα διαρθρωτικά ταμεία και το Ταμείο Συνοχής προς την Ανατολική Ευρώπη. Οποιαδήποτε πρόταση επανεθνικοποίησης των δαπανών στα πλαίσια της Κοινής Γεωργικής Πολιτικής θα λειτουργούσε επίσης προς την κατεύθυνση της υπονόμευσης της δομής της ΚΓΠ, γεγονός που θα αψηφούσε ανοικτά τα συμφέροντα των Ευρωπαίων γεωργών και των αγροτικών περιφερειών. Θεωρώ ότι οι χώρες εκείνες οι οποίες επί του παρόντος είναι καθαροί αποδέκτες πόρων των ταμείων θα δυσκολευθούν πολύ να αποδεχθούν μία τέτοια πρόταση τον Μάρτιο. Αξίζει να σημειωθεί ότι οι χώρες που είναι τώρα καθαροί αποδέκτες βρίσκονται στα νότια και τα δυτικά της Ένωσης και, συνεπώς, είναι πιθανόν να επωφεληθούν πολύ λιγότερο από τη διεύρυνση από ό, τι οι ήδη πιο ευημερούσες χώρες της Κεντρικής και Βόρειας Ευρώπης, οι οποίες θα μπορούν να εκμεταλλευθούν καλύτερα την εγγύτητά τους με τις αγορές αυτών των νέων κρατών μελών.
<P>
Είναι επίσης σημαντικό να συμπεριλάβουμε σε αυτούς τους υπολογισμούς τα τεράστια οφέλη σε ζητήματα όπως η βελτίωση της ασφάλειας χωρών όπως η Γερμανία και η Αυστρία, εφόσον τα εξωτερικά σύνορα της Ένωσης θα διανύσουν ένα αποφασιστικό βήμα προς τα ανατολικά.
<P>
Συμπερασματικά, το συνολικό ζήτημα της χρηματοδότησης της διεύρυνσης της Ένωσης δεν θα πρέπει να περιορισθεί σε μία στενή λογιστική άσκηση, αλλά θα πρέπει επίσης να ληφθούν υπόψη λιγότερο χειροπιαστοί αλλά εξίσου σημαντικοί παράγοντες, όπως τα θέματα ασφάλειας και οι πιθανές μεταβολές στη μορφή του εμπορίου.

<SPEAKER ID=44 NAME="Αλαβάνος">
Κύριε Πρόεδρε, θα ήθελα, πριν αρχίσω, να βάλουν τα ακουστικά τους ο κ. Υπουργός και ο κ. Πρόεδρος της Επιτροπής, εκτός εάν μιλάν ελληνικά.
<P>
Κύριε Πρόεδρε, η προεδρία σας αυτή άρχισε με αισιοδοξία και ελπίδα, τελείωσε όμως με μεγάλες ανησυχίες. Γιατί κατά την διάρκεια αυτής της προεδρίας είδαμε μία νεοθατσερική παρουσία από σοσιαλδημοκρατικές κυβερνήσεις -το τόνισε αυτό και ο Πρόεδρος του Κοινοβουλίου μας-, είδαμε μία επίδειξη ιδιοτέλειας σχετικά με τους πόρους και είδαμε μία προσπάθεια να οικοδομηθεί περισσότερη Ευρώπη με λιγότερα χρήματα. Περιμέναμε και περιμένουμε, εάν θέλετε, και στο μέλλον μεγαλύτερη αντίσταση από την κυβέρνηση της Αυστρίας, που εκφράζει μία χώρα με ιστορία, με πολιτισμό, με παράδοση, χωρίς σύμπλεγμα μεγάλης δύναμης και χωρίς σύμπλεγμα θυγατρικής κάποιας μεγάλης δύναμης στην Ευρωπαοκή «Ενωση. Με λύπη μας είδαμε το ντοκουμέντο της αυστριακής Προεδρίας σχετικά με τις χρηματοδοτήσεις της Ευρωπαοκής «Ενωσης.
<P>
Και θα ήθελα να απευθυνθώ στον κ. Schόssel, τον Πρόεδρο του Συμβουλίου, και να του ζητήσω κατά την δευτερολογία του από αυτό το Κοινοβούλιο, και όχι σε μυστικές συνεδριάσεις κυβερνήσεων, να απευθυνθεί απ'ευθείας στους έλληνες αγρότες -βάζω αυτό το ειδικό θέμα- και να δώσει μία διαβεβαίωση...
<P>
(Ο Πρόεδρος διακόπτει τον ομιλητή)

<SPEAKER ID=45 LANGUAGE="DE" NAME="Graefe zu Baringdorf">
Κύριε Πρόεδρε, ο κύριος Πρόεδρος του Συμβουλίου μάς απαρίθμησε με εντυπωσιακό τρόπο τα όσα συζητήθηκαν στη Βιέννη. Ευχαρίστως, τα αναγνωρίζω, αλλά τίποτε από αυτά δεν έφθασε προς τα έξω. Αυτό που έγινε γνωστό στη δημοσιότητα ήταν η διαπραγμάτευση γύρω από τις εισφορές. Πιθανόν αυτό να έγκειται στη νέα στάση που τηρείται από την πλευρά της Γερμανίας. Δεν θέλω να το αμφισβητήσω. Προφανώς οι χειρισμοί ήταν διαφορετικοί στο παρελθόν. Στο φως της δημοσιότητας έβγαιναν περισσότερο τα περιεχόμενα, και τα παζάρια για τα χρήματα τα έκαναν στις 12 κοντά στο τζάκι. Ίσως έτσι να ήταν καλύτερα. Πάντως, στη Διάσκεψη Κορυφής δεν έγιναν ευρύτερα αντιληπτά τα οράματα για τα οποία ο Καγκελάριος Klima δήλωσε ότι θα έπρεπε να βρουν απήχηση στους πολίτες.
<P>
Οφείλω να ομολογήσω ότι η αυστριακή Προεδρία έκανε στη συζήτηση με το Κοινοβούλιο μεγάλες προσπάθειες στον τομέα της γεωργικής πολιτικής - τουλάχιστον όταν ήταν στην επιτροπή ο Molterer -, προσέφερε οράματα και κατευθύνσεις και σκιαγράφησε τη χάραξη πορείας. Δεν το αμφισβητώ καθόλου αυτό. Στη Διάσκεψη Κορυφής δεν αναφέρθηκε ωστόσο ότι η απασχόληση έχει σχέση και με τη σταθεροποίηση της υποδομής στις αγροτικές περιφέρειες και του εποικοδομήματος της εν λόγω υποδομής. Αυτό δεν έγινε αντιληπτό, αλλά ανοίγει προοπτικές και λυπάμαι που προφανώς σε αυτό το υψηλότατο διαπραγματευτικό επίπεδο δεν λαμβάνεται υπόψη κατά πόσο επιτυγχάνεται η πρόσβαση στον πληθυσμό.

<SPEAKER ID=46 LANGUAGE="NL" NAME="Blokland">
Κύριε Πρόεδρε, παρά την καθιέρωση του κοινού νομίσματος, οι ηγέτες των χωρών της Ένωσης δεν μπόρεσαν να συμφωνήσουν στη Σύνοδο Κορυφής όσον αφορά θέματα χρηματοδοτικού χαρακτήρα. Τα θέματα της χρηματοδότησης και της κατανομής των βαρών ήταν πάρα πολύ δύσκολα, γι' αυτό και αναβλήθηκε η εξέτασή τους για το μέλλον. Κατ' αυτό τον τρόπο, η ημερήσια διάταξη του Συμβουλίου για το 1999 έχει επιβαρυνθεί πάρα πολύ. Ελπίζω ότι η απόφαση για τη συμφωνία για την Ατζέντα 2000 θα ληφθεί το Μάρτιο του 1999. Δεν επιτρέπεται τα υποψήφια μέλη της Ευρωπαϊκής Ένωσης να είναι τα θύματα του παγώματος των δαπανών. Το Ευρωπαϊκό Κοινοβούλιο κατέβαλε σημαντικές προσπάθειες για να ετοιμάσει εγκαίρως ένα σχέδιο καθεστώτος για τα μέλη του. Ελπίζω ότι οι αρχηγοί των κυβερνήσεων που έχουν τονίσει τη σημασία που έχει μία παρόμοια ρύθμιση θα διατηρήσουν την πίεση. Αισθάνομαι ικανοποίηση όσον αφορά το σχέδιο συμφωνίας που σύναψε η Προεδρία με την Ελβετία για το ευρωσήμα και τις διαμετακομιστικές μεταφορές. Έμεινα εντυπωσιασμένος από τις δυνατότητες πειραματισμού με υπηρεσίες υψηλής έντασης εργασίας. Η αναστολή της κατάργησης των καταστημάτων αφορολογήτων ειδών μού προξενεί απογοήτευση, δεδομένου ότι η σχετική απόφαση είχε ληφθεί ήδη το 1991. Στο λόγο που εξεφώνησε στη Βιέννη, ο Πρόεδρος του Ευρωπαϊκού Κοινοβουλίου ανέφερε ότι η Ευρωπαϊκή Ένωση δημιούργησε 1, 7 εκατομμύρια νέες θέσεις απασχόλησης. Διερωτώμαι ποια ήταν η συγκεκριμένη συμβολή της Ευρωπαϊκής Ένωσης, εάν εξαιρεθεί η ευνοϊκή συγκυρία. Εάν σε μια προσεχή περίοδο ύφεσης σημειωθεί περαιτέρω απώλεια θέσεων απασχόλησης, θα πρέπει μήπως να συμπεράνουμε ότι υπεύθυνη γι' αυτό είναι η Ευρωπαϊκή Ένωση;
<P>
Τέλος, θα ήθελα να θέσω μερικά ερωτηματικά όσον αφορά τα σχέδια για τη δημιουργία μιας ευρωπαϊκής αμυντικής δύναμης. Στο χώρο αυτό διαθέτουμε το ΝΑΤΟ το οποίο είναι κάλλιστα σε θέση να αναλάβει τα καθήκοντα αυτά.

<SPEAKER ID=47 LANGUAGE="IT" NAME="Muscardini">
Κύριε Πρόεδρε, από σεβασμό προς το Σώμα δεν θα πρόκειται να εκφωνήσω μία από τις παρεμβάσεις που εκφωνήθηκαν επ' ευκαιρία των τριών τελευταίων συνόδων του Συμβουλίου, είναι όμως γεγονός ότι τα αποτελέσματα της Συνόδου της Βιέννης δεν απέχουν πολύ από τα αποτελέσματα των προηγούμενων συνόδων. Αν και το σοβαρό ζήτημα της ανεργίας περιλαμβανόταν στην ημερήσια διάταξη, τα συμπεράσματα ήταν μόνο προφορικές διαβεβαιώσεις και όχι αποφάσεις για δημιουργία θέσεων εργασίας.
<P>
Η Διάσκεψη Κορυφής, όπως επιβεβαίωσε ο Αυστριακός Καγκελάριος, έστρωσε το δρόμο για τη χάραξη νέων στόχων. Πρωταρχικές προτεραιότητες, συνέχισε ο Καγκελάριος, είναι η απασχόληση και ο συντονισμός των αμεσότερων οικονομικών πολιτικών. Όλες αυτές είναι φράσεις που ακούμε εδώ και τουλάχιστον δύο δεκαετίες. Παρά τις μεγάλες θυσίες που έκαναν οι λαοί της Ένωσης για την επίτευξη του ενιαίου νομίσματος, τα προβλήματα της ανάπτυξης δεν επιλύθηκαν και συνεπώς η ανεργία παραμένει σε αβάσταχτα επίπεδα.
<P>
Το σύμφωνο για την απασχόληση μετατέθηκε για άλλη μία φορά για τον προσεχή Ιούνιο. Μετά την πρωτοβουλία που ανέλαβε με προπαγανδιστικό θόρυβο η κυβέρνηση Jospin ενόψει της Συνόδου Κορυφής του Αμστερνταμ, αναμενόταν η επίτευξη συμφωνίας κατά τη σύνοδο του Συμβουλίου του Λουξεμβούργου το Δεκέμβριο του προηγούμενου έτους. Από τότε, άλλες δύο διασκέψεις κορυφής αποδείχθηκαν αντιπαραγωγικές.Τη στιγμή που ετοιμαζόμαστε να προχωρήσουμε στο ευρώ και ενώ σημαντικοί τομείς της κοινής γνώμης δείχνουν ανησυχία για το μέλλον, στη Βιέννη προτείνεται η μείωση των γεωργικών δαπανών που σκορπίζει αστάθμητη δυσαρέσκεια στην ύπαιθρο. Θα είναι μια τρομερή μάχη, δήλωσε στον Τύπο ο Ιρλανδός Πρωθυπουργός, Bertie Ahern. Θα είναι ένα πλήγμα για το κοινοτικό κεκτημένο, επιβεβαίωσε ο Chirac, και η Εθνική Συμμαχία συμφωνεί με τις δηλώσεις τους. Τέλος, ίσως για να ελαφρύνει την ένταση που προκαλούν τέτοιου είδους ανησυχίες, ο Καγκελάριος Schrφder ανακοινώνει ότι η Γερμανία επιθυμεί να μειώσει την καθαρή συνεισφορά της στον κοινοτικό προϋπολογισμό. Όλες αυτές είναι ανησυχητικές ενδείξεις. Όλο και περισσότερο, οι πολίτες προειδοποιούν αυτή την Ευρώπη που βρίσκεται τόσο μακριά από τα καθημερινά προβλήματά τους και ακόμη και για τη χώρα μου η ανεργία αντιπροσωπεύει το μεγαλύτερο πρόβλημα, ιδίως για τους νέους.
<P>
Γιατί αυτή η αδυναμία να επιλυθούν τα προβλήματα που συσσωρεύονται και περιπλέκονται; Ίσως η εξήγηση βρίσκεται στο γεγονός ότι 13 εκ των 15 κυβερνήσεων, αξίζει να σημειωθεί πως πρόκειται για τις σοσιαλιστικές κυβερνήσεις, μην έχοντας συμμεριστεί τις αρχές που διέπουν τη Συνθήκη του Αμστερνταμ, επιχειρούν τώρα, με δυσκολία και ανεπιτυχώς, να την αποφύγουν αδέξια ξαναπέφτοντας στα ίδια ιδεαλιστικά λάθη που θέλησε το Μάαστριχτ να εξαλείψει για πάντα.
<P>
Εάν η Βιέννη δεν επέλυσε το πρόβλημα της ανεργίας, ωστόσο δεν προσέφερε ούτε συγκεκριμένα αποτελέσματα για την υλοποίηση του τρίτου πυλώνα, που καθίσταται όλο και σημαντικότερος δεδομένων των τεράστιων προβλημάτων που προκαλεί η άναρχη μετανάστευση ή η πολιτική συνενοχή με τους υπεύθυνους τρομοκρατικών πράξεων. Τούτο δεν πρέπει να μας ανησυχεί μόνον όταν γίνονται εγκλήματα αλλά και όταν πρέπει να προλάβουμε και να απομυθοποιήσουμε μια πολιτική κουλτούρα που καλύπτει εμμέσως την ίδια την τρομοκρατία και τους αρχηγούς της. Οι βουλευτές συνεχίζουν να υποβάλλουν ερωτήσεις, το Συμβούλιο συνεχίζει να μην απαντά: ας ελπίσουμε ότι το μέλλον θα είναι διαφορετικό!

<SPEAKER ID=48 LANGUAGE="DE" NAME="Swoboda">
Κύριε Πρόεδρε, κύριε Πρόεδρε του Συμβουλίου, κύριε Πρόεδρε της Επιτροπής, αξιότιμοι κυρίες και κύριοι, αν ρίξει κανείς μια ματιά στην αρχή της θητείας της αυστριακής Προεδρίας, θα διαπιστώσει ότι η συγκεκριμένη Προεδρία επιφορτίσθηκε με αρκετά σημαντικά θέματα. Έπρεπε, π.χ., να μεριμνήσει για τον περιορισμό της παντοδυναμίας της Επιτροπής, για μία ευρύτερη επανεθνικοποίηση και αποκέντρωση της Ευρώπης. Και πράγματι, εάν κοιτάξει κανείς σήμερα την κατάσταση - σε αυτό παρέπεμψε και ο Καγκελάριος - δεν αποφεύχθηκε μόνο μία «κατάργηση της Ευρώπης», αλλά αντίθετα η Ευρώπη είναι σήμερα ισχυρότερη απ' ό, τι ήταν όταν ανέλαβε καθήκοντα η αυστριακή Προεδρία.
<P>
Θα σας δώσω μερικά παραδείγματα. Στο ζήτημα της πολιτικής για την απασχόληση έχουν γίνει κάποια πράγματα. Βεβαίως, είχαν αρχίσει ήδη προηγουμένως - στο Λουξεμβούργο κ.λπ. αλλά το ότι έχουν γίνει κάποια πράγματα μας το έδειξε το παράδειγμα που δυστυχώς όμως δεν αφορά τον φιλελεύθερο Αυστριακό βουλευτή Frischenschlager. Όταν πρωτοήλθε στο Κοινοβούλιο είχε απορρίψει κατηγορηματικά την ιδέα ότι θα έπρεπε γενικώς να υπάρχει σε ευρωπαϊκό επίπεδο μια πολιτική για την απασχόληση. Σήμερα επέκρινε το γεγονός ότι δεν είναι δεσμευτικό το Σύμφωνο για την Απασχόληση. Αυτό μας δείχνει ήδη ότι έχουν γίνει κάποια πράγματα στο σκεπτικό μερικών βουλευτών, και αυτό οφείλεται κυρίως σε αυστριακές πρωτοβουλίες που είχαν αρχίσει ήδη πριν από την ανάληψη της Προεδρίας.
<P>
Ωστόσο, με την πολιτική για την απασχόληση συνδέεται άμεσα και η σχέση των κοινωνικών εταίρων. Γνωρίζουμε ότι χρειαζόμαστε αυτές τις κοινωνικές δυνάμεις, και σε αυτό το σημείο δόθηκε επίσης έμφαση στη Βιέννη. Ελπίζω ότι και οι κοινωνικοί εταίροι θα καταλήγουν όλο και περισσότερο σε αντίστοιχες διευθετήσεις σε ευρωπαϊκό επίπεδο.
<P>
Δεύτερον, έχει επανειλημμένως τονισθεί ότι η Ευρώπη είναι από οικονομικής άποψης ένας γίγας, αλλά από πολιτικής άποψης ένας νάνος. Και πράγματι, αυτή ήταν συχνά η συμπεριφορά μας. Δεν θεωρώ ότι αυτά έχουν ξεπεραστεί, αλλά ιδίως με την εξωτερική εκπροσώπηση του ευρώ - όσο κριτικά και να βλέπει κανείς μερικά στοιχεία, και θα επιθυμούσα να είχε η Επιτροπή περισσότερες δυνατότητες - έγινε σαφές ότι δεν μας επιτρέπεται να παραιτηθούμε από το γεγονός ότι είμαστε ή ότι μπορούμε να γίνουμε μία παγκόσμια δύναμη ή, ας πούμε καλύτερα, ένα παγκόσμιος παράγοντας.
<P>
Συνεπώς, πρέπει να συμμετέχουμε με ενιαία, και μάλιστα δυνατή φωνή, στη διαδικασία μεταρρύθμισης των διεθνών χρηματοπιστωτικών ιδρυμάτων, να συμμετέχουμε κατά τη λήψη μέτρων στο πλαίσιο του ΠΟΕ, επειδή έχουμε πραγματικά κάτι να πούμε και ως προς το περιεχόμενο. Δεν θέλουμε απλώς να κάνουμε φιγούρα για τη δύναμή μας σε ένα παιχνίδι ισχύος. Οπωσδήποτε, στην παρούσα Ευρώπη μετά το 1945 έχουμε εγκαθιδρύσει, διατυπώσει και διαμορφώσει μία κοινωνικά προσανατολισμένη οικονομία της αγοράς, με κάποιες ελλείψεις βέβαια, τις οποίες θα πρέπει να εξαλείψουμε, αλλά έχουμε οπωσδήποτε να προσφέρουμε ένα πρότυπο που δεν είναι απλώς και μόνο ευρωπαϊκό πρότυπο. Δεν θέλουμε να το επιβάλουμε σε κανέναν, αλλά μπορούμε φυσικά να το θεωρήσουμε ως ένα παρουσιάσιμο πρότυπο και τα συγκεκριμένα στοιχεία τής κοινωνικά προσανατολισμένης οικονομίας της αγοράς θα έπρεπε να συμπεριλαμβάνονται και στις διεθνείς χρηματοπιστωτικές και εμπορικές ρυθμίσεις. Αν αυτό είχε γίνει νωρίτερα, τότε δεν θα ήταν δυνατόν να συμβούν τα όσα συνέβησαν στην Ασία και στη Ρωσία, δηλαδή δεν θα ήταν δυνατή η επιφανειακή ελευθέρωση χωρίς την ύπαρξη κατάλληλων θεσμών που να μπορούν να τη στηρίξουν. Ως εκ τούτου, θεωρώ πολύ σημαντικό να μιλάμε σε πολύ μεγαλύτερο βαθμό με ενιαία φωνή τόσο στις εξωτερικές οικονομικές σχέσεις όσο και στην εξωτερική πολιτική.
<P>
Ο υπουργός Εξωτερικών ανέφερε μία σειρά κοινών στρατηγικών, ειδικά σε σχέση με τη Ρωσία, η οποία μας ανησυχεί ιδιαίτερα και όπου καταβάλλουμε ιδιαίτερες προσπάθειες ώστε να κατορθώσουμε κάτι. Με αυτή την ευκαιρία επιτρέψτε μου να πω - αναφέρθηκε σε αυτό και ο υπουργός Εξωτερικών Schόssel - ότι πρέπει να επιταχύνουμε τους ρυθμούς λήψης αποφάσεων. Είμαστε υπέρ αυτής της επιτάχυνσης, και το Κοινοβούλιο, όμως επίσης και το Συμβούλιο, θα πρέπει να λαμβάνουν αποφάσεις με ταχύτερους ρυθμούς. Είχαμε χθες μία προκαταρκτική συζήτηση με τον Επίτροπο van den Broek σχετικά με τη νέα ρύθμιση του Προγράμματος TACIS. Θα θέλαμε οι διαβουλεύσεις και η λήψη απόφασης ως προς την εν λόγω ρύθμιση να γίνει από το παρόν Κοινοβούλιο, ήδη πριν από το καλοκαίρι. Αυτό θα είναι δυνατόν, εάν μας διαβιβασθεί εγκαίρως από το Συμβούλιο, και δεν καθυστερήσει και πάλι για αρκετούς μήνες, επειδή το κάθε κράτος θα θέλει να ασκήσει επιρροή στο ένα ή το άλλο σημείο. Για τον λόγο αυτό σας παρακαλώ πραγματικά να πείτε και στους συναδέλφους στη Γερμανία να στείλουν γρήγορα τις αντίστοιχες προτάσεις μέτρων τα οποία θέλουμε να υλοποιήσουμε ήδη στο παρόν Κοινοβούλιο, ώστε να είμαστε σε θέση να λάβουμε γρήγορα αποφάσεις, ιδίως στον τομέα της εξωτερικής πολιτικής.
<P>
Δυνατότερη έγινε η Ευρώπη επίσης και λόγω του θέματος της ευρωπαϊκής ασφάλειας. Θα πρέπει να ασχοληθούμε σε βάθος με τις προτάσεις που έγιναν ιδίως μετά από τη διάσκεψη μεταξύ Γαλλίας και Μεγάλης Βρετανίας, όπου η μεγαλύτερη έκπληξη ήταν πιθανόν η στάση της Μεγάλης Βρετανίας, που τάχθηκε σαφώς υπέρ μίας ευρωπαϊκής πολιτικής για την ασφάλεια σε εταιρική σχέση με τους Αμερικάνους. Αυτό δίνει σε όλα τα κράτη μέλη της Ευρωπαϊκής Ένωσης την ευκαιρία να μετατρέψουν αυτή την ευρωπαϊκή πολιτική για την ασφάλεια σε μία πραγματικά κοινή πολιτική ασφαλείας. Δεν χρειάζεται να παραπέμψω τώρα ξεχωριστά στο ειδικό αίτημα της Ελβετίας και τα μέτρα για τις μεταφορές που συνδέονται με αυτό.
<P>
Τώρα ακούγεται μερικές φορές, κατά την άποψή μου εσφαλμένα, υπεροπτικά, θα μπορούσε κανείς μάλιστα να πει κυριαρχικά, ότι ήταν «μόνο» μία μεταβατική Προεδρία. Ίσως να μην ήταν μία κεντρικής σημασίας Προεδρία με τα αντίστοιχα κορυφαία γεγονότα, ίσως να ήταν μία Προεδρία ενάντια σε τέτοιες κορυφώσεις, αλλά ήταν μία Προεδρία που σημείωσε προόδους σε πολλούς τομείς που σε μερικές περιπτώσεις είχαν μείνει χρόνια στο περιθώριο - αρκεί να αναλογιστώ τον φάκελο σχετικά με τις μεταφορές ή επίσης το Πέμπτο Πρόγραμμα Πλαίσιο για την Έρευνα και την Τεχνολογική Ανάπτυξη. Πρέπει να δείξει κανείς και στους πολίτες ότι, πέρα από τις κεντρικής σημασίας κορυφώσεις, υπάρχει και μία Ευρώπη που ζει και γίνεται όλο και πιο ισχυρή, και αυτό μας το έδειξε η αυστριακή Προεδρία.

<SPEAKER ID=49 LANGUAGE="IT" NAME="Castagnetti">
Κύριε Υπουργέ Schόssel, εκτιμήσαμε και εκτιμούμε την ευφυΐα και το δυναμισμό σας. Ωστόσο, δεν μπορούμε να μην αναρωτηθούμε πώς προέκυψαν τέτοια αποτελέσματα που πίκραναν και απογοήτευσαν λίγο πολύ όλους μας.
<P>
Το Ευρωπαϊκό Συμβούλιο της Βιέννης ήταν, κατά τη γνώμη μου, σημαντικό γιατί έκανε κατανοητό ότι υπάρχουν νέα προβλήματα που δεν μπορούν να αποφευχθούν - εργασία, διεύρυνση, φορολογική εναρμόνιση - αλλά και που δεν είναι εύκολο να αντιμετωπιστούν. Είναι αλήθεια ότι περιμέναμε κάτι περισσότερο. Όμως, την ευθύνη δεν τη φέρει η διαχείριση της αυστριακής προεδρίας. Το πρόβλημα είναι πολιτικό, πρέπει να το υπογραμμίσουμε. Το Ευρωπαϊκό Συμβούλιο της Βιέννης ήταν το πρώτο Ευρωπαϊκό Συμβούλιο μετά την επέκταση των ορίων της λεγόμενης «σοσιαλδημοκρατικής Ευρώπης». Σήμερα, πρέπει να αναγνωρίσουμε ότι η νέα σοσιαλδημοκρατική Ευρώπη δείχνει σίγουρα μια εμφανή ευαισθησία για ορισμένα προβλήματα όπως η απασχόληση, που κι εμείς άλλωστε συμμεριζόμαστε, ωστόσο αντιμετωπίζει δυσκολίες και δείχνει ότι δεν έχει ακόμη τη δύναμη για να τα αντιμετωπίσει. Αυτή είναι η πολιτική καινοτομία. Επιπλέον, η νέα σοσιαλδημοκρατική Ευρώπη αλλάζει την εσωτερική γεωγραφία της Ευρώπης, με αποτέλεσμα να μην υπάρχει ομοιόμορφη γεωγραφία. Στη Βιέννη, σχηματίστηκε ο άξονας Παρίσι-Βόννη, στον οποίο αντιτάθηκε ο άξονας Μαδρίτη-Λονδίνο: σημειώνουμε ότι πρόκειται για πολιτικά μη ομοιόμορφους άξονες και συνεπώς δεν υπάρχει σοσιαλδημοκρατική Ευρώπη. Είναι άξονες που συμβολίζουν ενδεχόμενες μελλοντικές διασπάσεις μεταξύ του Βορρά και του Νότου της Ευρώπης. Είναι άξονες που συμβολίζουν τη διάσταση μεταξύ αυτών που θέλουν να αντιμετωπίσουν τα προβλήματα στο αρχικό τους στάδιο και αυτών που τα αντιμετωπίζουν στο τελικό τους στάδιο.
<P>
Το ίδιο το ζήτημα της χρηματοδότησης, που έθεσε με επιμονή ο καγκελάριος Schrφder, είναι πραγματικό πρόβλημα και έχει ήδη τεθεί και από τον καγκελάριο Κολ. Όσον αφορά το χρονοδιάγραμμα που επέβαλε ο καγκελάριος Schrφder, αυτό μπορεί να επιφέρει την ανατροπή των ευρωπαϊκών ισορροπιών, γεγονός εξαιρετικά ανησυχητικό. Όλα αυτά επιβεβαιώνουν, όπως ήδη είπα, ότι η σοσιαλδημοκρατική Ευρώπη είναι πράγματι ικανή να νικήσει στις εκλογές αλλά δείχνει να μην είναι ακόμη ικανή να κατευθύνει την ήπειρο.

<SPEAKER ID=50 LANGUAGE="NL" NAME="Van Bladel">
Κύριε Πρόεδρε, είναι κρίμα που δεν χορέψαμε στη Σύνοδο Κορυφής της Βιέννης. Αντ' αυτού φιλονικήσαμε για τα λεφτά. Τρεις εβδομάδες πριν από την καθιέρωση του ευρώ, αυτό που χαρακτηρίζει την Ευρωπαϊκή Ένωση είναι η αναποφασιστικότητα. Λέγοντάς το αυτό δεν κατηγορώ την αυστριακή Προεδρία. Αντιθέτως, η Προεδρία διαδραμάτισε ένα σημαντικό μεσολαβητικό ρόλο και σε πολλούς τομείς κινήθηκε με ιδιαίτερη σωφροσύνη. Για όλα αυτά θα ήθελα να ευχαριστήσω ιδιαιτέρως την κ. Ferrero και τον κ. Schόssel.
<P>
Το φιλόδοξο πρόγραμμα μεταρρυθμίσεων για τον 21ο αιώνα προκάλεσε τις αντιδράσεις ορισμένων κρατών μελών καθώς και αντιδράσεις ως προς ορισμένα τμήματά του. Στο πρόγραμμα αυτό δεν υπάρχουν πλέον ανοικτές επιταγές των κρατών μελών προς την Ευρωπαϊκή Ένωση. Η διαμάχη για την ισόρροπη κατανομή των χρηματοδοτικών επιβαρύνσεων θα πονέσει μερικούς και, κατά τη γνώμη μου, αξίζει μια κρίση. Η εξέλιξη αυτή θα μπορούσε να φέρει τον πολίτη πιο κοντά στην Ευρώπη αλλά, Πρόεδρε, πιστεύω ότι οι αγρότες, οι οποίοι διαδραματίζουν σημαντικό ρόλο στην ποιότητα της ζωής μας, δεν πρέπει να είναι τα θύματα της εξέλιξης αυτής. Το μεγάλο ερώτημα είναι πώς θα εκπληρώσει το καθήκον αυτό η γερμανική Προεδρία. Ο προηγούμενος ομιλητής, ο κ. Castagnetti, είπε ήδη κάτι για το θέμα αυτό. Το ερώτημα που με απασχολεί είναι αν μπορεί και θέλει ο Schrφder, ο οποίος δεν ελέγχει ακόμα την πολιτική κατάσταση στη χώρα του, να αναλάβει τον ηγετικό ρόλο που αναμένεται συνήθως απ'αυτό το ισχυρό κράτος μέλος της Ευρωπαϊκής Ένωσης. Αν κρίνω απ'αυτά που διάβασα στη σημερινή έκδοση της Sόddeutsche Zeitung , δεν καθησυχάζω. Κύριε Πρόεδρε, παραθέτω από τα γερμανικά: σύμφωνα με τον Schrφder, η Βόννη δεν φιλοδοξεί να προωθήσει τη μεταρρύθμιση των θεσμικών οργάνων της Ευρωπαϊκής Ένωσης την περίοδο της γερμανικής Προεδρίας. Πότε όμως θα γίνει αυτό, Κύριε Πρόεδρε; Η κατάσταση με κάνει να ανησυχώ.

<SPEAKER ID=51 LANGUAGE="FR" NAME="Blot">
Κύριε Πρόεδρε, νομίζω πως οι πληροφορίες που μας δόθηκαν από την αυστριακή Προεδρία δεν εκπλήσσουν κανέναν, και η Ευρώπη θα συνεχίσει στην ίδια πορεία που ακολουθούσε τα τελευταία χρόνια.
<P>
Παρ' όλα αυτά, η κατάσταση γίνεται εξαιρετικά ανησυχητική. Βλέπουμε πολύ καλά πως, με την επέκταση της χρηματοδοτικής φυσαλίδας, το παγκόσμιο οικονομικό σύστημα καθίσταται εξαιρετικά ασταθές. Σε αυτό το γενικότερο πλαίσιο θα θέσουμε σε εφαρμογή το ευρώ, τόσο την επόμενη χρονιά όσο και τις χρονιές που ακολουθούν. Με το ευρώ, τα κράτη μέλη δεν θα διαθέτουν τα νομισματικά μέσα που θα τους επέτρεπαν να ρυθμίζουν τις συγκυριακές καταστάσεις. Δεδομένης της ανισότητας των οικονομικών δομών των κρατών μελών, θα χρειαστεί να αντιμετωπίσουν ασύμμετρα πλήγματα που ενδέχεται να πλήξουν τη μία ή την άλλη οικονομία από τη σκοπιά της φορολογικής πολιτικής και της εισοδηματικής πολιτικής. Αυτό σημαίνει πως σε περίπτωση που θα πρέπει να παλέψουμε κατά της ανόδου του πληθωρισμού σε κάποιο κράτος μέλος, θα πρέπει είτε να αυξήσουμε τους φόρους είτε να παγώσουμε τους μισθούς, δηλαδή θα πρέπει να εφαρμόσουμε κατά κάποιο τρόπο μια κοινωνική πολιτική ιδιαιτέρως σκληρής λιτότητας η οποία δεν θα μπορεί παρά να καταλήξει στην κοινωνική αποσταθεροποίηση της ενδιαφερόμενης χώρας.
<P>
Συνεπώς, οδηγούμαστε προς μια κατάσταση η οποία συνεχώς χειροτερεύει και η οποία συμπληρώνεται, κατά κάποιο τρόπο, από τη σχεδόν αποικιακή κατάσταση στην οποία έχει περιέλθει σήμερα η Ευρωπαϊκή Ένωση ως προς τις Ηνωμένες Πολιτείες. Ωστόσο, κανείς δεν έχει τη βούληση να βρεθεί κατά πρόσωπο αντιμέτωπος με το πρόβλημα αυτό. Βέβαια, πρέπει να σημειώσουμε πως υπήρξαν κάποιες προθέσεις αντίστασης σχετικά με τις διαπραγματεύσεις για τις διεθνείς εμπορικές σχέσεις όσον αφορά τον νόμο d'Amato και άλλα παρόμοια θέματα, ωστόσο, είναι αλήθεια πως αυτή η κατάσταση εξάρτησης επιδεινώνεται καθημερινώς. Η αμερικανική οικονομία έχει μια αδιαμφισβήτητα απολύτως υγιή πορεία, ενώ εμείς, με όλα αυτά, προξενούμε μια άθλια εντύπωση.
<P>
Κατά συνέπεια, χρειάζεται ένας βαθύς προβληματισμός προκειμένου να αλλάξουμε την πορεία εξέλιξης της ευρωπαϊκής πολιτικής, τόσο στο επίπεδο των σχέσεών της με τις Ηνωμένες Πολιτείες της Αμερικής, όσο και σε αυτό της εσωτερικής της οικονομικής πολιτικής. Δεν βρισκόμαστε στον σωστό δρόμο. Με βάση τα παραπάνω, λοιπόν, φοβάμαι πως η επόμενη χρονιά θα είναι μια χρονιά όπου τα πράγματα θα χειροτερέψουν για την πλειοψηφία των Ευρωπαίων πολιτών, τουλάχιστον σε ό, τι αφορά τον οικονομικό τομέα.

<SPEAKER ID=52 LANGUAGE="DE" NAME="Gφrlach">
Κύριε Πρόεδρε, αγαπητοί συνάδελφοι, η αυστριακή Προεδρία ήταν φυσικά μία χαρακτηριστική Προεδρία εργασίας. Αυτό συμβαίνει και στις εθνικές πολιτικές, ότι δηλαδή μετά από μία περίοδο εντατικής εργασίας και προετοιμασίας τα πράγματα οδεύουν με ταχύτατους ρυθμούς προς τη λήψη αποφάσεων. Πραγματικά έτσι είναι. Όσο εργατική, όσο εύστροφη και να είναι μία Προεδρία - και η αυστριακή Προεδρία είχε και τα δύο χαρακτηριστικά - δεν μπορεί να κάνει περισσότερα πράγματα από εκείνα που οι άλλοι δεκατέσσερις είναι πρόθυμοι να προσφέρουν. Για τον λόγο αυτό θα πρέπει κάθε τόσο να συνειδητοποιούμε, ότι δεν ισχύει αυτόματα η εξίσωση «εθνική πολιτική επί 15 ίσον ευρωπαϊκή πολιτική». Είναι μεν αυτονόητο, αλλά θα πρέπει κάθε τόσο να το θυμόμαστε. Με αυτά τα δεδομένα, η αυστριακή Προεδρία - και δεν αναφέρομαι μόνο στη Βιέννη, όπου ο κύριος Πρόεδρος του Συμβουλίου πιθανόν να ήθελε και εκεί κάποιο αποκορύφωμα στο ένα ή στο άλλο ζήτημα, αλλά αναφέρομαι στη συνολική διάρκεια της Προεδρίας - επέτυχε σε ένα αποφασιστικής σημασίας σημείο - το οποίο εκτιμήθηκε δεόντως από πολλούς ομιλητές - ένα πολύ μεγάλο άνοιγμα, μία μεταστροφή. Επέτυχε δηλαδή το ότι στην Ένωση δεν συζητείται πλέον μόνο το ζήτημα των χρημάτων και του ευρώ, αλλά και το ζήτημα των ανθρώπων και της πολιτικής για την απασχόληση. Και μας παρέδωσε κάτι περισσότερο από αυτό που παραδίδεται μετά από μία ανάθεση έργου. Υπό την αυστριακή Προεδρία μπόρεσαν να επιτευχθούν σοβαρές υποσχέσεις ότι η οικονομική και η δημοσιονομική πολιτική θα τεθούν στην υπηρεσία της πολιτικής για την απασχόληση. Αυτή είναι μία πραγματική μεταστροφή, την οποία ακολούθησαν όλοι, ανεξάρτητα από το ποιά πολιτική παράταξη κυβερνά σε κάθε κράτος μέλος. Αυτό το θεωρώ προσωπικά ένα τεράστιο επίτευγμα της αυστριακής Προεδρίας.
<P>
Το δικό μου ερώτημα αφορά όμως ένα σημείο που πέρασε σχεδόν απαρατήρητο.
<P>
Τόσο στη Βιέννη όσο και καθ' όλη τη διάρκεια της Προεδρίας έγινε λόγος για μεταρρύθμιση, για μία πιο κομψή μορφή των θεσμικών οργάνων. Τί σημαίνει αυτό; Αν αναλογιστούμε τον τεράστιο όγκο εργασιών που πρέπει να επιτελεσθούν από κοινού τα επόμενα έτη - και εδώ δεν επαρκεί η γερμανική Προεδρία και δεν πρέπει να περιμένουμε θαύματα από τους Γερμανούς, αυτό το λέω απευθυνόμενος στη δική μας Προεδρία που θα επακολουθήσει -, τότε είμαστε όλοι βέβαιοι ότι πρέπει να μεταρρυθμίσουμε τους κρίσιμους φορείς των δραστηριοτήτων, δηλαδή τα θεσμικά όργανα. Αυτό ισχύει για την Επιτροπή - έχει να κάνει και με την αντιπαράθεση σχετικά με τη χορήγηση απαλλαγής που θα έχουμε στη διάρκεια αυτής της εβδομάδας - ισχύει για μας ως Κοινοβούλιο και ισχύει επίσης και για το Συμβούλιο. Τι σημαίνει όμως το να γίνει κανείς αποδοτικότερος στην πολιτική; Πιστεύω ότι στο προκείμενο ερώτημα δεν θα πρέπει να περιοριστούμε σε συνθήματα. Εδώ πρόκειται για τον τρόπο με τον οποίο εργάζεται το Συμβούλιο για το μέλλον, και όχι μόνο για τις αντιμαχίες μεταξύ Κοινοβουλίου και Επιτροπής σχετικά με τη διαμόρφωση αποδοτικής πολιτικής, το ζήτημα αφορά και το Συμβούλιο. Εάν ρίξει κανείς μία ματιά στις ανατεθείσες εργασίες καθώς και στις θετικές αποφάσεις που λήφθηκαν κατά τη διάρκεια της αυστριακής Προεδρίας, αν είναι Γερμανός, ενδεχομένως να τρομάξει από τις προσδοκίες απέναντι στη γερμανική Προεδρία.
<P>
Όλα αυτά είναι εφικτά, αλλά επαναλαμβάνω πως είναι εφικτά μόνο εάν, παράλληλα προς τα 15 διαφορετικά εθνικά συμφέροντα, βρεθεί ένας μεγάλος κοινός παρονομαστής για τα ευρωπαϊκά ζητήματα. Πάντα θα υπάρχουν στην Ευρώπη εθνικά συμφέροντα, σε κάθε κράτος μέλος υπάρχουν άλλωστε διαφορετικά συμφέροντα ανάλογα με τις περιοχές. Οι συμπατριώτες μου στο Mecklenburg-Vorpommern έχουν βεβαίως διαφορετικά συμφέροντα από τους Βαυαρούς ακόμα και στον τομέα της γεωργίας, ή μάλλον κυρίως στον τομέα αυτόν. Εντούτοις, στο εθνικό πλαίσιο έρχεται πάντα να προστεθεί με ειδική βαρύτητα και ένα κοινό συμφέρον, και στο σημείο αυτό μπορούν να γίνουν αντίστοιχες βελτιώσεις στις ευρωπαϊκές υποθέσεις. Αυτό το λέω εντελώς συνειδητά απευθυνόμενος και προς την επόμενη γερμανική Προεδρία: είναι αναγκαία η διατύπωση εθνικών συμφερόντων, πρέπει να βρίσκονται συμβιβαστικές λύσεις, παράλληλα όμως πρέπει να υπάρχει πάντα το κοινό ευρωπαϊκό συμφέρον. Δεν ονομαζόμαστε πλέον Κοινότητα, αλλά Ένωση. Μερικές φορές έχω ωστόσο την εντύπωση ότι με την εξαφάνιση της λέξης Κοινότητα, έχει κάπως υποχωρήσει η συνείδηση που είχαμε ως κοινότητα Οι επόμενες Προεδρίες θα πρέπει να αξιολογηθούν με βάση το αυστριακό πρότυπο και στις διαπραγματεύσεις να λάβουν περισσότερο υπόψη τη συνείδηση αυτή.

<SPEAKER ID=53 LANGUAGE="EN" NAME="Spencer">
Κύριε Πρόεδρε, προσυπογράφω και εγώ την έγκριση της αυστριακής Προεδρίας. Οτιδήποτε θα μπορούσε να επιτύχει ο ενθουσιασμός, η ενεργητικότητα και η γοητεία επιτεύχθηκε. Στους τομείς τους οποίους παρακολουθώ - τις εξωτερικές υποθέσεις και την άμυνα - είμαι της άποψης ότι συντελέσθηκε πραγματική πρόοδος. Αλλά τίποτε δεν θα μπορούσε να αποτρέψει τη Σύνοδο Κορυφής της Βιέννης από το καταστεί αναπόφευκτα μία σύνοδος κορυφής αναμονής, ένα βουκολικό ιντερλούδιο πριν από την καταιγίδα της άνοιξης. Το μόνο που ελπίζω είναι πως πίσω από όλη αυτή τη στάση οι Ευρωπαίοι ηγέτες έχουν επίγνωση του πώς θα επιτευχθεί η συμφωνία την άνοιξη. Θα απαιτήσει τόλμη και συγκέντρωση, όχι «πόζες» για εθνικά ακροατήρια ούτε φιλοσοφικές ασυναρτησίες για το ανέφικτο, όπως η φορολογική εναρμόνιση - με συγχωρείτε, θα έπρεπε να πω ο φορολογικός συντονισμός.
<P>
(Γέλια) Αυτό που θα αντιμετωπίσουμε την άνοιξη είναι μία κρίση πρώτου βαθμού, μία εσωτερική κρίση της Ένωσης απέναντι σε ένα πολύ δυσχερές διεθνές πλαίσιο: η μεταρρύθμιση της Κοινής Γεωργικής Πολιτικής, μία νέα συμφωνία για τον προϋπολογισμό, μία κρίσιμη συζήτηση για τον συγχρονισμό της διεύρυνσης, όλα αυτά απέναντι στο πλαίσιο μιας Ρωσίας σε κρίση, μίας Μέσης Ανατολής η οποία σύρεται προς την 4η Μαΐου, μίας άλυτης τραγωδίας στο Κοσσυφοπέδιο και μίας διάσκεψης κορυφής του ΝΑΤΟ στην Ουάσιγκτον.
<P>
Απευθύνω έκκληση, όχι μόνο σε εσάς, κύριε Καγκελάριε, αλλά και σε όλα τα μέλη του Ευρωπαϊκού Συμβουλίου να επικεντρωθείτε στα ουσιαστικά ζητήματα: τη διεύρυνση, την άμυνα και την εξωτερική πολιτική. Δεν πρόκειται να επαυξήσω τη χορεία των επικρίσεων για τα αφορολόγητα είδη. Αρκετά με τις πολιτικές των δηκτικών λόγων. Ενθυμούμαι τον δικό μας πρωθυπουργό, τις παραμονές ενός αποφασιστικού βήματος στη Βόρειο Ιρλανδία, να καταδικάζει την ιδέα των δηκτικών λόγων και έπειτα να δηλώνει ότι αισθανόταν το χέρι της ιστορίας στον ώμο του. Θα πρέπει να δηλώσω ότι όταν το Συμβούλιο συνεδριάσει τον Μάρτιο το χέρι της ιστορίας δεν θα βρίσκεται στους ώμους μας. Το χέρι της ιστορίας βρίσκεται στον λάρυγγά μας. Θα πρέπει όντως να επιλύσουμε αυτή τη μείζονα κρίση πριν από τις εκλογές, ούτως ώστε η Ευρώπη να αρχίσει εκ νέου μία πορεία προόδου προς το τέλος αυτού του αιώνα. Καλή τύχη και σας ευχαριστώ.
<P>
(Χειροκροτήματα)
<SPEAKER ID=54 LANGUAGE="EN" NAME="Donnelly, Alan">
Kύριε Πρόεδρε, είναι μεγάλη ευχαρίστηση να μιλώ έπειτα από τον κ. Spencer, μετά από μία τόσο μετριοπαθή και λογική παρέμβαση.
<P>
Συγχαίρω την αυστριακή Προεδρία για το έργο που έφερε σε πέρας. Πιο συγκεκριμένα, αναφέρομαι στο έργο το οποίο ανέλαβε η Προεδρία για την καταπολέμηση της ανεργίας. Ένα από τα θλιβερά πράγματα σχετικά με τις αναφορές του Τύπου στη σύνοδο κορυφής, η οποία διεξήχθη στη Βιέννη, ήταν το γεγονός ότι δεν μνημόνευσε την τεράστια πρόοδο που συντελέσθηκε κατά την αυστριακή Προεδρία για την αντιμετώπιση της ανεργίας. Θα ήθελα να δηλώσω εκ μέρους της Ομάδας του Ευρωπαϊκού Σοσιαλιστικού Κόμματος, και είμαι βέβαιος, εκ μέρους αυτού του Σώματος, ότι ελπίζουμε πως η αυστριακή κυβέρνηση θα συνεχίσει να ασκεί πιέσεις κατά τη γερμανική Προεδρία για την εφαρμογή των μέτρων τα οποία θα συμβάλουν στην αντιμετώπιση της ανεργίας. Υπάρχουν μέτρα τα οποία θα πρέπει να ληφθούν, ως προς την απασχολησιμότητα, την κατάρτιση και την εκπαίδευση των πολιτών μας, αλλά χρειαζόμαστε επίσης να βελτιωθούν τα επίπεδα των επενδύσεων, τόσο στον δημόσιο όσο και στον ιδιωτικό τομέα. Από την άποψη αυτή, αυτό που απαιτείται στο πλαίσιο του νέου ενιαίου νομίσματος είναι να γίνει κατανοητό το ότι, ενεργοποιώντας το Σύμφωνο Σταθερότητας και Ανάπτυξης δεν καταπνίγουμε τις επενδύσεις ούτε στον δημόσιο ούτε στον ιδιωτικό τομέα.
<P>
Ένα από τα προβλήματα που αντιμετωπίζουμε στις Συνόδους Κορυφής είναι η ιδεολογία και το δόγμα. Η χώρα μου βρισκόταν κατά το παρελθόν υπό τη διακυβέρνηση ενός κόμματος, το οποίο αντιμετώπιζε κάθε Σύνοδο Κορυφής ως επιθετική άσκηση εναντίον των γειτόνων μας στην Ευρωπαϊκή Ένωση. Το καλό τώρα στην Ευρωπαϊκή Ένωση είναι ότι προσπαθούμε να εργασθούμε από κοινού για τη βελτίωση της κοινωνίας. Αλλά παραδεχόμαστε ότι υπάρχουν επίσης πράγματα τα οποία θα πρέπει να επιτευχθούν από τις μεμονωμένες κυβερνήσεις. Συνεπώς, δεν θα πρέπει να θεωρούμε κάθε σύνοδο κορυφής σαν μια αναμέτρηση ισχύος μεταξύ των εθνικών κυβερνήσεων. Αυτό που θα πρέπει να κάνουμε είναι να εκχωρούμε τμήμα της κυριαρχίας μας όπου μπορούμε να βελτιώσουμε την κοινωνία, αλλά να συμφωνήσουμε ότι τα πράγματα θα πρέπει να επαφίενται στις μεμονωμένες κυβερνήσεις όπου αυτό κρίνεται κατάλληλο. Συνεπώς, το σημαντικό πράγμα όσον αφορά τη Βιέννη ήταν ο τρόπος με τον οποίο αρχίζουμε τώρα να θέτουμε σε δεύτερη μοίρα το δόγμα και την ιδεολογία και να αναγνωρίζουμε ότι υπάρχουν μερικοί τομείς με μεγαλύτερα προβλήματα, στους οποίους η Ευρωπαϊκή Ένωση θα πρέπει να δράσει.
<P>
Υπό αυτή την άποψη θα ήθελα να αναφερθώ συγκεκριμένα στα θέματα των εξωτερικών σχέσεων, της παγκόσμιας χρηματοπιστωτικής κρίσης και των διαπραγματεύσεων στα πλαίσια του Παγκόσμιου Οργανισμού Εμπορίου. Βλέπουμε τώρα ότι το Κογκρέσο των Ηνωμένων Πολιτειών καθίσταται όλο και περισσότερο προστατευτικό. Η Ευρωπαϊκή Ένωση δεν μπορεί να είναι προστατευτική. Ελπίζω ότι, όταν διεξαχθεί η διάσκεψη κορυφής μεταξύ της Ευρώπης και των Ηνωμένων Πολιτειών, μέσα στις επόμενες εβδομάδες, ο Προεδρεύων του Συμβουλίου θα τονίσει το γεγονός ότι χρειαζόμαστε επειγόντως έναν νέο γύρο διαπραγματεύσεων για το παγκόσμιο εμπόριο. Εάν θέλουμε να θέσουμε σε κίνηση την παγκόσμια οικονομία έπειτα από την κρίση των τελευταίων 12 μηνών, το παγκόσμιο εμπόριο διαδραματίζει έναν εξαιρετικά σημαντικό ρόλο.
<P>
Αλλά χρειάζεται επίσης να τονίσουμε στις ΗΠΑ ότι χρειαζόμαστε θεμιτό εμπόριο. Αυτό σημαίνει ότι σε σχέση με τα αναπτυσσόμενα κράτη θα πρέπει να διασφαλίσουμε ότι οι εμπορικές σχέσεις θα βοηθήσουν πραγματικά τις οικονομίες τους. Το καθεστώς της μπανάνας, όπως γνωρίζετε, είναι κάτι που προκάλεσε μείζονα προβλήματα μεταξύ της Ευρώπης και των Ηνωμένων Πολιτειών. Αλλά θα πρέπει να τους κάνουμε να κατανοήσουν ότι, είτε βοηθούμε τις κοινότητες της Καραϊβικής μέσω των ειδικών εμπορικών δεσμών με την Ευρωπαϊκή Ένωση, είτε παραδίδουμε αυτά τα κράτη της Καραϊβικής στα χέρια ατόμων που διακινούν ναρκωτικά ή ενέχονται στο οργανωμένο έγκλημα.
<P>
Σας εύχομαι το καλύτερο και σας συγχαίρω για την Προεδρία σας, αλλά επίσης σας ζητώ συγκεκριμένα να ασκήσετε πιέσεις σχετικά με αυτά τα σημεία προς τις Ηνωμένες Πολιτείες της Αμερικής. Δεν μπορούμε να έχουμε έναν υπερατλαντικό εταίρο, ο οποίος να είναι προστατευτικός ενώ οδεύουμε προς τον 21ο αιώνα.
<P>
(Χειροκροτήματα)

<SPEAKER ID=55 NAME="Πρόεδρος">
Η συζήτηση θα συνεχιστεί το απόγευμα, στις 15.00.

<CHAPTER ID=4>
Ψηφοφορίες
<SPEAKER ID=56 NAME="Τρακατέλλης">
Κυρία Πρόεδρε, ως εισηγητής για το πρόγραμμα πρόληψης των τραυματισμών, θα ήθελα να ενημερώσω το Σώμα ότι πρότεινα την έγκριση της κοινής θέσης με απλοποιημένη διαδικασία για δύο κυρίως λόγους: πρώτον, διότι η κοινή θέση περιλαμβάνει τις περισσότερες εκ των τροπολογιών που πρότεινε το Ευρωπαοκό Κοινοβούλιο, και, βεβαίως και τον προϋπολογισμό που είναι ύψους 14 εκατομμυρίων ECU. Δεύτερον, διότι έτσι το πρόγραμμα αυτό μπορεί να ξεκινήσει αμέσως χωρίς χρονοτριβή -και θυμίζω στο Σώμα ότι έχουμε 22 εκατομμύρια τραυματισμούς το χρόνο και 130.000 θανάτους.
<P>
Θα ήθελα να εξάρω τη στάση της Επιτροπής, αλλά και του Συμβουλίου στη διαμόρφωση αυτού του προγράμματος -θα έλεγα μια διοργανική εφαρμογή με το Κοινοβούλιο στο πεδίο της διαδικασίας συναπόφασης- και είμαι πεπεισμένος, κυρία Πρόεδρε, ότι το πρόγραμμα αυτό συμβάλλει στην επιδίωξή μας, που είναι η προστασία της υγείας του ευρωπαίου πολίτη.

<SPEAKER ID=57 NAME="Πρόεδρος">
Σας ευχαριστώ, κύριε Τρακατέλλη, για αυτή σας τη δήλωση. Θα προτιμούσα να την ακούσει η Επιτροπή, αλλά οπωσδήποτε, θα αναγνωσθεί πολύ προσεκτικά.
<P>
(Ο Πρόεδρος αναγγέλλει την έγκριση της κοινής θέσης)

<SPEAKER ID=58 NAME="Πρόεδρος">
Αγαπητοί μου συνάδελφοι, προτείνω τώρα τη διακοπή των ψηφοφοριών για να μπορέσει να ετοιμαστεί το θεωρείο και η αίθουσα. Όπως γνωρίζετε, έχουμε προσκεκλημένους. Η προβλεπόμενη πανηγυρική συνεδρίαση θα πρέπει να προετοιμαστεί με τη δέουσα φροντίδα.
<P>
(Η συνεδρίαση διακόπτεται στις 11.50 για την πανηγυρική συνεδρίαση και συνεχίζεται στις 12.35) Έκθεση (Α4-0506/98) του κ. Colino Salamanca, εξ ονόματος της Επιτροπής Γεωργίας και Ανάπτυξης της Υπαίθρου, σχετικά με την πρόταση κανονισμού του Συμβουλίου σχετικά με την εφαρμογή ενός προγράμματος εφοδιασμού της Ρωσικής Ομοσπονδίας με γεωργικά προϊόντα (COM(98)0725 - C4-0698/98-98/0343(CNS))
<P>
(Το Σώμα εγκρίνει το ψήφισμα νομοθετικού περιεχομένου)
<SPEAKER ID=59 NAME="Lindqvist">
Η Σουηδία εξαιρείται ώστε να μπορεί να διατηρεί τις δικές της αυστηρότερες προϋποθέσεις σε ό, τι αφορά τη σήμανση ορισμένων επικίνδυνων, μεταξύ άλλων καρκινογόνων, ουσιών. Η εξαίρεση παρατείνεται από την 1η Ιανουαρίου 1999 στις 31 Δεκεμβρίου 2000. Αν κατά τη διάρκεια αυτής της χρονικής περιόδου οι κανονισμοί της ΕΕ δεν συμφωνούν με αυτούς της Σουηδίας, τότε, πρέπει να μπορεί να παραταθεί η εξαίρεση της Σουηδίας. Καμία χώρα δεν θα πρέπει να χρειάζεται να μειώσει τις δικές της περιβαλλοντικές προϋποθέσεις και τις προϋποθέσεις ασφάλειας, οι οποίες έχουν αποφασιστεί από τα δικά της εθνικά θεσμικά όργανα.
<P>
Έκθεση Eisma (A4-0449/98)
<SPEAKER ID=60 NAME="Andersson, Hulthιn, Lφφw και Sandberg - Fries">
Θέλουμε να τονίσουμε τη σημασία των επιπλέον ρυθμίσεων ώστε να τεθούν εμπόδια στην παράνομη αλιευτική δραστηριότητα στην Ανταρκτική. Η αλιευτική δραστηριότητα είναι υψίστης σημασίας για την παγκόσμια κάλυψη των αναγκών σε τρόφιμα και πρέπει να υπόκειται σε αυστηρούς κανονισμούς, ώστε να παρεμποδιστεί η υπεραλίευση και οι συνεχιζόμενες απειλές για τη βιοποικιλότητα. Συνεπώς, ο προτεινόμενος κανονισμός είναι ευπρόσδεκτος.

<SPEAKER ID=61 NAME="Blak, Iversen, Kirsten Jensen και Sindal">
Οι Δανοί σοσιαλδημοκράτες ψήφισαν σήμερα υπέρ της έκθεση Eisma, βασιζόμενοι στην άποψη ότι στηρίζουμε το ότι τα σκάφη που ψαρεύουν παράνομα στα ύδατα της εν λόγω περιοχής πρέπει να υπόκεινται σε υποχρεωτική επιθεώρηση.Είναι ανεπίτρεπτο ο μαύρος μπακαλιάρος να απειλείται με εξαφάνιση εξαιτίας της παράνομης αλιείας. Επίσης τα εν λόγω σκάφη συχνά χρησιμοποιούν τη μέθοδο του παραγαδιού, κατά την οποία πετούν υπολείμματα ψαριών μπροστά από το σκάφος για να προσελκύσουν περισσότερα ψάρια. Η μέθοδος αυτή είναι εξαιρετικά επιζήμια για τα ζώα. Ο κύριος λόγος που κάθε χρόνο πολλά άλμπατρος χάνουν τη ζωή τους είναι επειδή βουτούν μπροστά από το σκάφος για να φάνε τα υπολείμματα ψαριών και σκοτώνονται. Διαχωρίζουμε σαφώς την θέση μας από τη συγκεκριμένη μέθοδο, η οποία χρησιμοποιείται κατά κανόνα κατά την παράνομη αλιεία στα ύδατα της σχετικής περιοχής, δεδομένου ότι απειλεί και τα άλμπατρος.
<P>
Έκθεση Lulling (A4-0486/98)
<SPEAKER ID=62 NAME="Rovsing">
Είναι σαφές ότι τα κράτη μέλη της ΕΕ πρέπει να συλλέξουν και να επεξεργαστούν στατιστικές για όλους τους σχετικούς οικονομικούς τομείς της κοινωνίας. Όμως είναι συγχρόνως σημαντικό να τεθεί όσο το δυνατόν μικρότερος φόρτος στους υπόχρεους παροχής των πληροφοριών των στατιστικών συστημάτων. Σε σχέση με αυτό είναι άκρως σημαντικό να ληφθούν επαρκώς υπόψη οι μικρομεσαίες επιχειρήσεις. Αυτό δυστυχώς το Συμβούλιο το απέρριψε στην κοινή του θέση. Ως εκ τούτου είναι εντελώς αρμόζον η επιτροπή με την έκθεσή της να θέσει μεγάλο βάρος στην εκ νέου υποβολή των ουσιαστικότερων απαιτήσεων από την πρώτη ανάγνωση.
<P>
Έκθεση Souchet (A4-0463/98)
<SPEAKER ID=63 NAME="Andersson, Hulthιn, Lφφw και Sandberg-Fries">
Θέλουμε να τονίσουμε τη σημασία της πρότασης της Επιτροπής, ώστε να μπορεί να υλοποιηθεί εμπράκτως μία αλλαγή η οποία θα προάγει τη βιώσιμη ανάπτυξη της αλιευτικής δραστηριότητας στον Ατλαντικό Ωκεανό και τη Μεσόγειο. Θεωρούμε ότι είναι υψίστης σημασίας η υλοποίηση μίας εκτεταμένης αναδιάρθρωση στον τομέα της αλιείας, η οποία θα αποσκοπεί στην προώθηση της βιώσιμης ανάπτυξης και σ' αυτό το πλαίσιο έχουν μεγάλη σημασία οι ρυθμίσεις στο πλαίσιο της Ευρωπαϊκής Ένωσης. Η Κοινή Αλιευτική Πολιτική δεν πρέπει να υποτιμήσει τον ρόλο της για τη σημασία που έχει η αλιεία για την κάλυψη των αναγκών σε τρόφιμα σε παγκόσμιο επίπεδο και για την οικολογικά βιώσιμη ανάπτυξη.

<SPEAKER ID=64 NAME="Souchet">
Όλοι φέρουν βαρέως στη συνείδησή τους, τόσο το Συμβούλιο Υπουργών της Ευρωπαϊκής Ένωσης όσο και η Ευρωπαϊκή Επιτροπή, την άσχημη αυτή ενέργεια που είναι η απαγόρευση του παρασυρόμενου απλάδιου διχτυού μόνο για τους Ευρωπαίους αλιείς στον Ατλαντικό και τη Μεσόγειο. Προκειμένου, μάλιστα, να ξεχαστεί το θέμα το συντομότερο, είμαστε έτοιμοι να επιδείξουμε τη γενναιοδωρία μας πετώντας στους δύστυχους αλιείς και πλοιοκτήτες μερικά τσουβάλια Εcu.
<P>
Αυτό όμως που περιμένουν οι αλιείς δεν είναι να αποζημιωθούν. Αυτό που θέλουν είναι να μπορέσουν να συνεχίσουν να εξασκούν το επάγγελμά τους χρησιμοποιώντας σκάφη με δίχτυα για έναν από τους πιο υγιεινούς φυσικούς πόρους στον κόσμο, με έναν μηχανισμό από τους πιο επιλεκτικούς που υπάρχουν, διαφυλάσσοντας έτσι τα πιο ευπαθή αποθέματα και συμβάλλοντας, κατά αυτόν τον τρόπο, στη διασφάλιση μιας καλύτερης βιώσιμης διαχείρισης των αλιευτικών πόρων.
<P>
Αυτό που δεν δέχονται οι αλιείς, αλλά ούτε και η ευρύτερη πλειοψηφία της κοινής γνώμης που τους υποστηρίζει, είναι η αδικία που διαπράττεται εις βάρος τους. Ούτε οι ψήφοι κατά πλειοψηφία, ούτε οι επιδεικτικές αποζημιώσεις μπορούν να μεταβάλουν την αδικία. Ακόμη και εγκεκριμένη με ψήφο κατά πλειοψηφία, η αδικία παραμένει αδικία.
<P>
Οι αλιείς μας δεν δέχονται το γεγονός ότι η Επιτροπή και το Συμβούλιο υποσκάπτουν τα θεμέλια της Κοινής Αλιευτικής Πολιτικής λαμβάνοντας τις αποφάσεις τους με καθαρά ωφελιμιστικά πολιτικά κριτήρια, με σκοπό να γίνουν αρεστοί σε ορισμένες ομάδες συμφερόντων και παραβλέποντας τις επιστημονικές βάσεις στις οποίες είχαν στηρίξει έως τώρα τις αποφάσεις τους.
<P>
Οι αλιείς του Ατλαντικού και της Μεσογείου που χρησιμοποιούν σκάφη με δίχτυα, δεν δέχονται την διάκριση που γίνεται εις βάρος τους. Διάκριση, της οποίας τόσο την ύπαρξη όσο και τη διατήρηση επιβεβαίωσε με τον πλέον σαφή τρόπο ο Επίτροπος Monti, κλείνοντας απόψε τη συζήτηση. Όταν μάλιστα μια σειρά βουλευτών τον πίεσε ζητώντας του να θέσει τέρμα σε αυτή τη διάκριση, ο κ. Monti δήλωσε τα ακόλουθα - μεταφέρω αυτολεξεί: «η Επιτροπή δεν έχει καμία πρόθεση να επεκτείνει αυτήν την απόφαση και σε άλλες θάλασσες». Με άλλα λόγια, σύμφωνα με την Επιτροπή και το Συμβούλιο, η αλιεία στον Ατλαντικό με δίχτυ μήκους 2, 5 χιλιομέτρων θεωρείται ειδεχθής, παρ' όλο που οι επιστημονικές μελέτες έδειξαν πως δεν συμπαρασύρονται σημαντικές ποσότητες θαλάσσιων θηλαστικών, ωστόσο, στη Βαλτική, όπου οι πληθυσμοί θαλασσίων θηλαστικών (μπελούγκες) απειλούνται με πλήρη εξαφάνιση, η αλιεία με δίχτυα μήκους 21 χιλιομέτρων, συνιστάται ιδιαιτέρως.
<P>
Είμαι ευτυχής που το Σώμα μας ενέκρινε μαζικά την έκθεσή μου καθώς και τις τροπολογίες που υπέβαλα. Επιπλέον, θα ήθελα να εκφράσω τις ευχαριστίες μου στους 52 βουλευτές που υπεστήριξαν την πρότασή μου, την οποία ενέκρινε η Επιτροπή Αλιείας, προκειμένου να αναμείνουν πως θα θεσπιστεί νομοθετικά οποιαδήποτε αποζημίωση έτσι, ώστε οι αλιείς και οι πλοιοκτήτες να μην υποχρεούνται να επιστρέφουν τις ενισχύσεις που δεν θα είχαν πλέον νομική βάση.
<P>
Λυπάμαι όμως που το Ευρωπαϊκό Κοινοβούλιο στην πλειοψηφία του τάχθηκε στο πλευρό του Ευρωπαϊκού Συμβουλίου Υπουργών και της Ευρωπαϊκής Επιτροπής, στο πλευρό δηλαδή εκείνων οι οποίοι θα ήθελαν να περάσουν την άποψη πως οι εν λόγω αλιείς δεν είναι παρά μια φούχτα γερόντων εν αναμον? της σύνταξής τους και οι οποίοι μάλιστα πλέκουν το εγκώμιο μιας πολιτικής που αποτελεί τετελεσμένο γεγονός, προκειμένου να προσπαθήσουν να καταστήσουν εκ των προτέρων αναποτελεσματική μια δικαστική απόφαση που φοβούνται πως θα είναι αντίθετη προς τις προσμονές τους. Απεναντίας, εγώ πιστεύω πως είναι πολύ σημαντικό να μην προτρέξουμε αλλά να περιμένουμε πως, μετά την κατάθεση τεσσάρων προσφυγών εναντίον της απόφασης του Συμβουλίου της 8ης Ιουνίου, θα αποδοθεί δικαιοσύνη.

<SPEAKER ID=65 NAME="Varela Suanzes-Carpegna">
Με την ίδια ένταση με την οποία παλέψαμε τα τελευταία τέσσερα χρόνια για να απαλείψουμε τα λεγόμενα «δίχτυα του θανάτου», υπερασπιζόμαστε επίσης τη γενναιοδωρία που, εντός των νομικών και δημοσιονομικών κανόνων, θα πρέπει να υπάρξει προκειμένου να αντισταθμισθεί η εύλογη αναπροσαρμογή του τομέα που χρησιμοποιεί αυτά τα δίχτυα.
<P>
Συγχαίρω τον κύριο Souchet για την αφοσίωσή του στην εξεύρεση λύσεων που να διατηρούν την ισότητα μεταξύ όλων των εμπλεκόμενων αλιέων των κρατών μελών, παρ' ότι πρέπει επίσης να εκφράσω τη σαφή αντίθεσή μου στο ότι κάθε μέτρο που είναι τόσο ευρέως επιθυμητό από αυτό το Κοινοβούλιο και που επίσης υποστηρίζεται από μια μεγάλη πλειοψηφία που τόσο άργησε να επιτευχθεί, θα μπορούσε τώρα να καταργηθεί λόγω μιας δικαστικής προσφυγής, αναιρώντας έτσι τη γενική αρχή της μη αναβολής των πράξεων που έχουν αποφασισθεί και για την οποία γίνεται λόγος στο άρθρο 185 της Συνθήκης, όπως το θέλει το σημείο 4 του σχεδίου ψηφίσματος νομοθετικού περιεχομένου. Για αυτόν τον λόγο θα καταψηφίσω το εν λόγω σημείο και αν αυτό υπερισχύσει τότε θα υποχρεωθώ να καταψηφίσω το ψήφισμα νομοθετικού περιεχομένου.
<P>
Έκθεση Colino Salamanca (A4-0506/98)
<SPEAKER ID=66 NAME="Hyland">
Συμμερίζομαι την ανησυχία αυτού του Κοινοβουλίου για την οικτρή κατάσταση του ρωσικού λαού, η οποία επακολούθησε την κατάρρευση της ρωσικής οικονομίας. Όπως συμβαίνει συνήθως, οι γυναίκες και τα παιδιά, και κυρίως τα δεύτερα, είναι τα θύματα της κακής πολιτικής διοίκησης. Ελπίζω ότι η απόφαση του Κοινοβουλίου για την παροχή επισιτιστικής βοήθειας στη Ρωσία θα συμβάλει κάπως στην ανακούφιση της δυστυχίας του ρωσικού λαού αυτή την περίοδο.
<P>
Η επισιτιστική βοήθεια είναι ασφαλώς ένα βραχυπρόθεσμο μέτρο έκτακτης ανάγκης και δεν υποκαθιστά τις πλέον επιτακτικές πολιτικές και οικονομικές μεταρρυθμίσεις του τραπεζικού συστήματος και των συστημάτων κοινωνικής ασφάλισης και είσπραξης των φόρων στη Ρωσία. Τα οικονομικά προβλήματα στη Ρωσία έχουν σοβαρές συνέπειες στην ΕΕ και ιδιαίτερα στην Ιρλανδία, εξαιτίας των εξαγωγών μας σε γεωργικά προϊόντα και κρέας προς τη συγκεκριμένη χώρα.
<P>
Είναι τελείως ειρωνικό που η επισιτιστική βοήθεια για τη Ρωσία συμπίπτει με τα πλεονάσματα τροφίμων σε ορισμένα κράτη μέλη και επαναφέρει το ζήτημα του τρόπου διαχείρισης της γεωργικής παραγωγής στις αρχές της νέας χιλιετίας.
<P>
Στα πλαίσια της συζήτησης για το πρόγραμμα της Ατζέντα 2000, θα πρέπει να εκφράσω ορισμένες επιφυλάξεις για το δυναμικό των παγκόσμιων αγορών όπως αυτό εμπεριέχεται στο πρόγραμμα. Μολονότι το πλήρες δυναμικό των εν λόγω αγορών θα πρέπει να ερευνηθεί και να αναπτυχθεί, θα ήταν εξαιρετικά παράτολμο να θεμελιώσουμε την εξάρτησή μας από αυτή την αγορά, ως ένα μέσο βραχυπρόθεσμης προστασίας του γεωργικού εισοδήματος.
<P>
Κατά την άποψή μου, οι προτάσεις της Ατζέντα 2000 θα πρέπει να τροποποιηθούν ριζικά, εάν θέλουμε να διασφαλισθεί το μέλλον των γεωργικών οικογενειών της Ευρώπης.
<P>
Κοινό ψήφισμα για το ετήσιο πρόγραμμα του 1999
<SPEAKER ID=67 LANGUAGE="FR" NAME="Fabre-Aubrespy">
Κυρία Πρόεδρε, θα ήθελα να μιλήσω εξ ονόματος της Ομάδας μου και κυρίως του κ. Georges Berthu, και να πω ότι το πρόγραμμα εργασιών της Επιτροπής για το 1999 μάς φαίνεται εξαιρετικά βεβαρυμένο, και αναρωτιόμαστε πώς η Επιτροπή θα μπορέσει να αναλάβει ένα τέτοιο πρόγραμμα όταν βλέπουμε σε ποιά κατάσταση ολοκληρώνει το 1998.
<P>
Πράγματι, για να δρομολογηθεί ένα πρόγραμμα τόσο μεγάλης έκτασης, απαιτείται ένα αποτελεσματικό όργανο. Η Επιτροπή παρουσιάζεται σήμερα αρκετά επηρεασμένη από τις δυσλειτουργίες της, για να μην αναφέρουμε τις απάτες, και οι μεταρρυθμίσεις που προβλέπει το πρόγραμμα εργασιών δεν φαίνεται να ανταποκρίνονται στο ύψος του προβλήματος. Είναι ασφαλώς αξιέπαινη η θέληση εκσυγχρονισμού των διαρθρώσεων και η επανεξέταση των μεθόδων εσωτερικής διαχείρισης. Πρόκειται για τις πρωτοβουλίες SEM 2000 και ΜΑP 2000. Είναι επίσης χρήσιμη - και εμείς έχουμε εκφρασθεί θετικά- η θέσπιση ενός ανεξάρτητου οργάνου δημοσιονομικού ελέγχου, όπως το υποσχέθηκε ο Πρόεδρος της Επιτροπής.
<P>
Ωστόσο, όλα αυτά δεν επιλύουν το μείζον πρόβλημα της Επιτροπής. Η τρέχουσα διοίκηση διαπνέεται από μία δίψα για εξουσία. Δεν αποδέχεται τον έλεγχο των κρατών τα οποία ωστόσο πληρώνουν τις δαπάνες της. Θα ήθελε να αποτελέσει το πρώτο παράδειγμα επιτυχίας ενός «παντοδύναμου» θεσμικού οργάνου, το οποίο να διέπεται μόνο από την αρετή των μελών της. Τα πρόσφατα γεγονότα καταδεικνύουν ότι αυτό δεν συμβαίνει.
<P>
Εξετάζοντας το ίδιο το πρόγραμμα, οι προβλέψεις δεν βελτιώνονται. Η πρώτη προτεραιότητα που υπερισχύει όλων των υπολοίπων είναι η επίτευξη συμφωνίας για τη χρηματοδότηση του προγράμματος της Ατζέντας 2000 αναφορικά με την περίοδο 2000-2006. Αλλά αυτή η συμφωνία κινδυνεύει να καθυστερήσει, μιας και η βουλιμία για εξουσία των ευρωπαϊκών θεσμικών οργάνων συναντά χρηματοπιστωτικές αντιστάσεις.
<P>
Η Επιτροπή ελπίζει εντούτοις να διευθετήσει το συγκεκριμένο θέμα πριν από τις ευρωεκλογές υπολογίζοντας προφανώς να φέρει τους πολίτες των κρατών μελών προ τετελεσμένου γεγονότος, σύμφωνα με τις παλιές καλές μεθόδους των φεντεραλιστών. Η Ομάδα των Ανεξαρτήτων για την Ευρώπη των Εθνών, ελπίζει αντίθετα, ότι θα καταστεί δυνατό να μιλήσουμε γι' αυτό κατά την προεκλογική εκστρατεία, ότι οι πολίτες θα έχουν και αυτοί κάτι να πουν και ότι το συγκεκριμένο θα είναι ενδεικτικό για τις θεσμικές μεταρρυθμίσεις οι οποίες θα πρέπει κάποτε να θεσπισθούν, προκειμένου να αποκατασταθεί ο απαραίτητος έλεγχος των κρατών επί της Ευρώπης.

<SPEAKER ID=68 NAME="Andersson, Hulthιn, Lφφw και Sandberg-Fries">
Μ' αυτήν την αιτιολόγηση ψήφου θέλουμε να τονίσουμε ιδιαιτέρως το γεγονός ότι δεν μπορούσαμε να στηρίξουμε τις προτάσεις τροπολογίας αριθ. 9 και 11 λόγω του ότι ο τρόπος που αυτές οι προτάσεις είναι διατυπωμένες δίνει την εντύπωση ότι η Ευρωπαϊκή Ένωση θα επηρεάσει την μισθολογική πολιτική. Θεωρούμε ότι αυτός ο τομέας αφορά τα διαπραγματευτικά δικαιώματα των εταίρων. Συμφωνούμε με το βασικό σκεπτικό των προτάσεων τροπολογίας αναφορικά με την αναγκαιότητα ύπαρξης ενός καλύτερου συντονισμού μεταξύ της οικονομικής πολιτικής και άλλων πολιτικών τομέων που συνδέονται μ' αυτήν, καθώς και για την αναγκαιότητα αύξησης των αποδοχών για να καταπολεμηθεί η φτώχεια. Ωστόσο, δεν μπορούμε να συμφωνήσουμε με διατυπώσεις οι οποίες μπορούν να ερμηνευθούν ως κοινοτικός περιορισμός του δικαιώματος των εταίρων να διαπραγματεύονται για τους μισθούς.
<P>
Δεν συμφωνούμε, επίσης, με τις προτάσεις που εκφράζονται στην παράγραφο αριθ. 34 του ψηφίσματος για την αμυντική πολιτική . Σημειώνουμε ότι η παράγραφος αριθ. 21 του ψηφίσματος ανακινεί εκ νέου το θέμα της Ανεξάρτητης Μονάδας Καταπολέμησης της Απάτης (OLAF). Λόγω της αναγκαιότητας να ασκηθεί ιδιαίτερα αυστηρή κριτική στους χειρισμούς της Επιτροπής, όσον αφορά τους κοινοτικούς πόρους, επιλέξαμε να υιοθετήσουμε τη θέση της Ομάδας μας σ' αυτό το θέμα.

<SPEAKER ID=69 NAME="Palm">
Δεν μπορώ να στηρίξω αυτό το ψήφισμα στην ολότητά του. Τόσο το ψήφισμα όσο και οι υποβληθείσες προτάσεις τροπολογίας περιέχουν θέσεις που είναι απαράδεκτες από τη σκοπιά της σουηδικής σοσιαλδημοκρατίας.
<P>
Στην παράγραφο αριθ. 28 του ψηφίσματος το Κοινοβούλιο παροτρύνει την Επιτροπή να «επισπεύσει το πρόγραμμά της αναφορικά με το νέο κοινό σύστημα του φόρου υπεραξίας». Είμαι της άποψης ότι ο ΦΠΑ, όπως και οι υπόλοιποι φόροι, είναι εθνική υπόθεση. Πρέπει να είναι δυνατόν για το κάθε κράτος μέλος να φορολογεί π.χ. με υψηλότερους φόρους τα οινοπνευματώδη, όπως επίσης να ρυθμίζει τον ΦΠΑ των τροφίμων.
<P>
Στην παράγραφο αριθ. 34 το Κοινοβούλιο ζητεί από την Επιτροπή να συγκεκριμενοποιήσει τις προτάσεις της περί «του τρόπου προαγωγής της υλοποίησης των γαλλο - βρετανικών προτάσεων για την αμυντική πολιτική σ' ένα πνεύμα μίας κοινής κοινοτικής πολιτικής». Θεωρώ ότι δεν υπάρχει κανένας απολύτως λόγος να έχει η ΕΕ μία κοινή αμυντική πολιτική. Και αυτή επίσης θα πρέπει να είναι εθνική υπόθεση.
<P>
Στις προτάσεις τροπολογίας αριθ. 9 και 11 (παράγραφος 14 και 15 αντίστοιχα) διατυπώνεται η επιθυμία να γίνει έκκληση στην Επιτροπή ώστε αυτή «να διασφαλίσει έναν καλύτερο συντονισμό μεταξύ της οικονομικης πολιτικής, της κοινωνικής πολιτικής και της μισθολογικής πολιτικής», καθώς και να «υποβάλει προτάσεις αναφορικά με το κατώτατο όριο μισθών». Θεωρώ ότι οι μισθοί και η διαδικασία διαμόρφωσής τους δεν είναι υπόθεση της ΕΕ, αλλά, των εταίρων της αγοράς εργασίας. Η φτώχεια είναι υπόθεση της ΕΕ, ο καλύτερος τρόπος, όμως, να λυθεί αυτό το πρόβλημα είναι η δημιουργία περισσότερων θέσεων εργασίας. Για να γίνει αυτό απαιτείται, τόσο στα κράτη μέλη όσο και σε κοινοτικό επίπεδο, μία οικονομική πολιτική περισσότερο προσανατολισμένη στη ζήτηση, καθώς και να εργαστούν οι χώρες από κοινού, αντί, όπως γίνεται τώρα, να ανταγωνίζονται η μία την άλλη με μηδενικό αποτέλεσμα, κάτι που συνεπάγεται ότι τα πλεονεκτήματα της μίας χώρας μετατρέπονται σε μειονεκτήματα σε άλλες. Δημιουργείται έτσι ο κίνδυνος να είναι το αποτέλεσμα μία σπειροειδής εξέλιξη, με κατιούσα φορά, όπου οι αποδοχές και οι κοινωνικές συνθήκες επιδεινώνονται σταδιακά. Ωστόσο, η Επιτροπή μπορεί να εργαστεί προς την κατεύθυνση της δημιουργίας συγκρίσιμων στατιστικών στοιχείων αναφορικά με τους μισθούς, το κόστος της εργατικής δύναμης και άλλων κοινωνικών δαπανών και να μην ασκεί μία άκαμπτη αντιπληθωριστική πολιτική, αλλά, μία πολιτική που θα ανακόπτει την κοινωνική περιθωριοποίηση.

<SPEAKER ID=70 NAME="Theorin και Wibe">
Δεν μπορούμε να στηρίξουμε ορισμένα σκέλη του ψηφίσματος. Θεωρούμε ότι οι μισθοί και η διαδικασία διαμόρφωσής τους δεν είναι υπόθεση της ΕΕ, αλλά, των εταίρων της αγοράς εργασίας. Η φτώχεια είναι υπόθεση της ΕΕ, ο καλύτερος τρόπος, όμως, να λυθεί αυτό το πρόβλημα είναι η δημιουργία περισσότερων θέσεων εργασίας, κάτι που απαιτεί μία οικονομική πολιτική περισσότερο προσανατολισμένη στη ζήτηση, όπου οι χώρες εργάζονται από κοινού και δεν ανταγωνίζονται η μία την άλλη, όπως γίνεται τώρα, με μηδενικό αποτέλεσμα, κάτι που συνεπάγεται ότι τα πλεονεκτήματα της μίας χώρας μετατρέπονται σε μειονεκτήματα σε άλλες. Το αποτέλεσμα αυτής της κατάστασης κινδυνεύει να πάρει τη μορφή μίας σπειροειδούς εξέλιξης με κατιούσα φορά όπου οι αποδοχές και οι κοινωνικές συνθήκες επιδεινώνονται σταδιακά. Ωστόσο, η Επιτροπή μπορεί να εργαστεί προς την κατεύθυνση της δημιουργίας συγκρίσιμων στατιστικών στοιχείων αναφορικά με τους μισθούς, το κόστος της εργατικής δύναμης και άλλων κοινωνικών δαπανών και να μην ασκεί μία άκαμπτη αντιπληθωριστική πολιτική, αλλά, μία πολιτική που θα ανακόπτει την κοινωνική περιθωριοποίηση.
<P>
Δεν συμμεριζόμαστε επίσης το περιεχόμενο της παραγράφου αριθ. 28, όπου διατυπώνεται το αίτημα της επίσπευσης του κοινού συστήματος για τον ΦΠΑ. Ο ΦΠΑ όπως και οι υπόλοιποι φόροι, είναι εθνική υποθέση. Φυσικά, δεν μπορούμε να στηρίξουμε μία κοινή αμυντική πολιτική όπως προτείνεται στην παράγραφο αριθ. 34. Η Σουηδία είναι στρατιωτικά αδέσμευτη και σε περίπτωση πολέμου αποσκοπεί στην ουδετερότητα και δεν πρόκειται να ενταχθεί σε μία κοινή στρατιωτική άμυνα.
<P>
Έκθεση Arroni (A4-0485/98)
<SPEAKER ID=71 NAME="Andersson, Hulthιn, Lφφw και Sandberg-Fries">
Θεωρούμε ότι είναι υψίστης σημασίας να γίνει παράλληλα η εισαγωγή του ευρώ παρέχοντας την καλύτερη δυνατή πληροφόρηση στους πολίτες. Θεωρούμε ότι κυρίως οι ομάδες που βρίσκονται σε εκτεθειμένη κατάσταση έχουν ανάγκη από ουσιαστική και συγκεκριμένη πληροφόρηση για το ευρώ, ώστε ο χειρισμός του νέου νομίσματος στην καθημερινότητα να μην καταστεί ένα υπερβολικά δύσκολο βήμα. Μία εκστρατεία πληροφόρησης για την εισαγωγή του ευρώ πρέπει, κατά την άποψή μας, να ειδωθεί σ' αυτό το πλαίσιο και όχι ως μία πολιτική εκστρατεία προσανατολισμένη στο να πειστούν πολιτικά οι πολίτες για την ενεργό συμετοχή ορισμένων χωρών στο κοινό νόμισμα.

<SPEAKER ID=72 NAME="Bιbιar">
Η μετάβαση στο ευρώ από την 1η Ιανουαρίου του ερχόμενου έτους, μας αφορά όλους, είτε ανήκουμε στον ενεργό πληθυσμό είτε είμαστε συνταξιούχοι, είτε είμαστε ενήλικες είτε παιδιά. Ωστόσο, λίγες ημέρες πριν από αυτό το άνευ προηγουμένου γεγονός, πολλοί Ευρωπαίοι παραμένουν ελλιπώς ενημερωμένοι, αδιάφοροι ή ξεκάθαρα εχθρικοί.
<P>
Το Ευρωπαϊκό Κοινοβούλιο δεν μπορεί να είναι ικανοποιημένο από αυτή την κατάσταση, καθώς το ενιαίο νόμισμα κινδυνεύει να οδηγηθεί σε αποτυχία, αλλά επίσης επειδή ένα «επιτυχημένο» ευρώ αποτελεί σημαντικό παράγοντα για μία κοινή ευρωπαϊκή ταυτότητα.
<P>
Μέχρι σήμερα, τα πλεονεκτήματα που διαθέτουμε για την ενημέρωση σε ό, τι αφορά τη μετάβαση στο ευρώ δεν έχουν, κατά την άποψή μου, χρησιμοποιηθεί ικανοποιητικά. Η ενημέρωση παραμένει υπερβολικά αποσπασματική, υπερβολικά ασαφής σε ό, τι αφορά τους επαγγελματίες, τους εμπόρους, καθώς και τις μικρομεσαίες επιχειρήσεις και βιοτεχνίες. Το ευρύ κοινό, ως ομάδα στόχος, δεν έχει ενημερωθεί επαρκώς. Τα 370 εκατομμύρια Ευρωπαίοι, είτε θα συμμετέχουν στο ευρώ είτε όχι, δεν ζητούν μεγάλες γενικότητες υπογραμμισμένες με αναδρομές στη νομισματική ιστορία από την εποχή του Μεσαίωνα. Επιθυμούν, ανάλογα με τη χώρα καταγωγής τους, συγκεκριμένες πληροφορίες οι οποίες θα τους παράσχουν εμπιστοσύνη.
<P>
Οι εκστρατείες ενημέρωσης είναι χρήσιμες, κυρίως όταν δεν είναι γενικές και ανταποκρίνονται στις ιδιαίτερες ανάγκες των ηλικιωμένων, των ατόμων με ειδικές ανάγκες, των ατόμων που αντιμετωπίζουν οικονομικές και κοινωνικές δυσκολίες. Θα υπάρξει η ανάγκη να αναδιαρθρώσουμε τις κλίμακες των υλικών αξιών μας, σε σχέση με τους μισθούς μας και τα καθημερινά μας έξοδα. Για ορισμένους αυτό θα είναι σχετικά εύκολο. Για κάποιους άλλους, αυτό θα προκαλέσει μεγαλύτερες αναστατώσεις. Σε αυτήν ακριβώς την ομάδα θα πρέπει να επικεντρώσουμε τις προσπάθειές μας προκειμένου να υπάρξουν θετικά αποτελέσματα.
<P>
Οι περιφερειακές και τοπικές αρχές δεν έχουν εμπλακεί αρκετά σε αυτή την προσπάθεια. Η Ευρωπαϊκή Ένωση θα πρέπει να χρησιμοποιήσει καλύτερα τις αρμοδιότητές της, οι οποίες επί του συγκεκριμένου θέματος είναι σχεδόν ανεξάντλητες. Οι εν λόγω αρχές αποτελούν επίσης την καλύτερη σύνδεση με τις ενώσεις οι οποίες δεν έχουν κινητοποιηθεί αρκετά παρά τις προσφορές τους.
<P>
Υπό αυτό το πρίσμα, δεν μπορώ παρά να επιδοκιμάσω την έκθεση Arroni. Βρισκόμαστε μόλις στην αρχή της καθιέρωσης του ευρώ. Εφεξής, η στρατηγική θα πρέπει να εξετάζεται και να αξιολογείται μονίμως για έναν μεγάλο αριθμό συμμετεχουσών χωρών και για μακρά χρονική διάρκεια.

<SPEAKER ID=73 NAME="Caudron">
Η ψηφοφορία επί της συγκεκριμένης έκθεσης μου δίνει τη δυνατότητα να επιμείνω στη διάσταση που αφορά τους πολίτες, την οποία θα πρέπει να προσλάβει η καθιέρωση του ευρώ. Θα πρέπει βέβαια να ενημερώσουμε τους πολίτες, όμως θα πρέπει επίσης και να τους φέρουμε σε επικοινωνία μεταξύ τους. Λόγω αυτού δημιουργήθηκαν στον Βορρά, με δική μου πρωτοβουλία, σύλλογοι για «Πολίτες συμμετέχοντες στο ευρώ».
<P>
Οι συγκεκριμένοι σύλλογοι, οι οποίοι συνενώνουν τους ενδιαφερόμενους πολίτες οποιασδήποτε άποψης και προέλευσης, εξετάζουν τις εκστρατείες ενημέρωσης και προτείνουν μεταβολές και τροποποιήσεις. Υποδεικνύουν νέες δράσεις και συμμετέχουν ενεργά σε αυτές τις εκστρατείες.
<P>
Ένας άλλος θεμελιώδης στόχος αυτών των συλλόγων είναι να ξεσκεπάσουν και να ανακαλύψουν όλες τις μικρές απάτες τις οποίες δίχως άλλο θα δημιουργήσει η έλευση του ευρώ.
<P>
Μεταξύ όσων θα προσπαθήσουν να παράσχουν υπηρεσίες με το αζημίωτο «λόγω του ευρώ» και όσων θα προσπαθήσουν να εκμεταλλευθούν τους ευάλωτους πληθυσμούς ...θα υπάρχουν χωρίς αμφιβολία πολλά να γίνουν.
<P>
Επί του παρόντος και για να ολοκληρώσω, θέλω να επιμείνω ιδιαίτερα στην περίοδο η οποία θα εγκαινιασθεί για την Ευρώπη σε 16 ημέρες, ... η οποία θα είναι μοναδική στα χρονικά.

<SPEAKER ID=74 NAME="Ewing">
To Hνωμένο Βασίλειο συμμετέχει στη στρατηγική πληροφόρησης για το ευρώ, γεγονός που θα προκαλέσει σύγχυση καθώς η εν λόγω χώρα δεν σκοπεύει να προσχωρήσει στην ΟΝΕ ούτε καν θα προσδιορίσει την ημερομηνία προσχώρησής της.

<SPEAKER ID=75 NAME="Gallagher">
Υποστηρίζω την κεντρική ιδέα αυτής της έκθεσης, η οποία ζητεί ουσιαστική αύξηση του προϋπολογισμού για ευρείας κλίμακας εκστρατείες πληροφόρησης σχετικά με τα θέματα που θα πρέπει να αντιμετωπισθούν στα πλαίσια της καθιέρωσης του ενιαίου ευρωπαϊκού νομίσματος στην Ευρώπη. Η ιρλανδική κυβέρνηση έχει βεβαίως ξεκινήσει το καθήκον της πληροφόρησης του ιρλανδικού λαού με συγκροτημένο και κατανοητό τρόπο και θα ήθελα να επαινέσω τις προσπάθειες του Συμβουλίου για τη Μετάβαση στο Ευρώ, το οποίο συστήθηκε για την επίβλεψη αυτού του ενημερωτικού καθήκοντος.
<P>
Το νόμισμα του ευρώ θα επηρεάσει κάθε πτυχή της συλλογικής ζωής και θα οδηγήσει σε πλήρη αναδιοργάνωση τις πολιτικές και τις διαδικασίες των εταιρειών. Η δημιουργία μίας ενιαίας αγοράς με ένα ενιαίο νόμισμα θα έχει ανυπολόγιστης σημασίας επιπτώσεις στις στρατηγικές του μάρκετινγκ, της παραγωγής και των προμηθειών για τις ιρλανδικές επιχειρήσεις. Το γεγονός ότι τα χαρτονομίσματα και τα κέρματα του ευρώ δεν θα τεθούν σε κυκλοφορία μέχρι την 1η Ιανουαρίου του 2002 δεν θα πρέπει να συγκαλύπτει το γεγονός ότι το ευρώ θα καταστεί πραγματικότητα σε όλες τις χρηματικές μορφές εκτός από τα μετρητά από την 1η Ιανουαρίου του ερχόμενου έτους. Αυτό σημαίνει ότι οι εταιρείες θα πρέπει να μεταβάλουν τις διαδικασίες τους με τον κατάλληλο τρόπο.
<P>
Η τεχνολογία των πληροφοριών θα κατέχει επίσης καίριο ρόλο σε ό, τι αφορά τη συμβολή για την αναμόρφωση του τρόπου διεξαγωγής των επιχειρήσεων. Η άφιξη του ενιαίου νομίσματος θα έχει συνέπειες οι οποίες θα φθάνουν πολύ πέρα από τα τμήματα της τεχνολογίας των πληροφοριών. Επιπλέον, οι εταιρείες θα πρέπει επίσης να καθορίσουν πολλά μέτρα τα οποία μπορούν να ληφθούν τόσο βραχυπρόθεσμα όσο και μεσοπρόθεσμα, προκειμένου να προστατεύονται συνεχώς οι επιχειρήσεις τους κατά την περίοδο που η Ιρλανδία θα συμμετέχει στην Οικονομική και Νομισματική Ένωση και η Βρετανία θα παραμένει εκτός της ζώνης ευρώ. Ένας μεγάλος φόβος πριν από την καθιέρωση του ενιαίου νομίσματος, το γεγονός ότι θα μπορούσε να συμβεί μία μεγάλη καταστροφή συστημάτων, υποχωρεί καθώς πλησιάζει η ημερομηνία έναρξης του ευρώ. Τώρα το ζήτημα είναι ποιός θα κερδίσει και ποιός θα χάσει στη νέα αγορά και πολλά θα εξαρτηθούν από τον τρόπο με τον οποίο θα χειρισθούν οι εταιρείες τη μεταβατική περίοδο μεταξύ του Ιανουαρίου του 1999 και του Ιανουαρίου του 2002.Η διασπορά πληροφοριών σε έναν πληθυσμό 291 εκατομμυρίων ανθρώπων στις ένδεκα χώρες που θα συμμετάσχουν στο ευρώ δεν είναι μία φθηνή άσκηση. Ο ευρωπαϊκός προϋπολογισμός θα πρέπει να αντικατοπτρίζει αυτό το γεγονός διασφαλίζοντας ότι θα πραγματοποιηθούν αρκετά μεγάλες αυξήσεις για τις εκστρατείες πληροφόρησης σχετικά με το νέο νόμισμα, το ευρώ. Επιπλέον, θα πρέπει να διατεθούν χρήματα για ευρείας κλίμακας εκστρατείες πληροφόρησης στις τέσσερεις χώρες, οι οποίες δεν θα συμμετάσχουν στο νέο καθεστώς του ευρωπαϊκού ενιαίου νομίσματος από την 1η Ιανουαρίου του 1999, δηλαδή η Ελλάδα, η Βρετανία, η Φινλανδία και η Σουηδία.
<P>
Εάν το ευρωπαϊκό ενιαίο νόμισμα πρόκειται να συμπληρώσει εξ ολοκλήρου τις εργασίες της εσωτερικής αγοράς στην Ευρώπη, τότε το ενιαίο ευρωπαϊκό νόμισμα θα πρέπει να εφαρμοσθεί και στα δεκαπέντε κράτη μέλη της ΕΕ. Οι εκστρατείες πληροφόρησης θα πρέπει να παίξουν τον ρόλο τους ως προς αυτό, ούτως ώστε να διασφαλισθεί ότι η Ευρωπαϊκή Ένωση θα έχει ένα ενιαίο νόμισμα, το οποίο θα κυκλοφορεί σε όλα τα κράτη μέλη στο άμεσο μέλλον.

<SPEAKER ID=76 NAME="Lindqvist (ELDR), Svensson (GUE/NGL), Gahrton (V), Bonde, Lis Jensen, Krarup και Sandbζk (Ι-EDN)">
Η ενημερωτική στρατηγική για το ευρώ επηρεάζει τόσο τα κράτη μέλη που συμμετέχουν, όσο και τις χώρες που βρίσκονται εκτός της ζώνης του ευρώ. Συμφωνούμε επίσης με τη διαπίστωση ότι η εισαγωγή του ευρώ θα επηρεάσει τους κατοίκους της ΕΕ περισσότερο από κάθε άλλο μεμονωμένο κοινοτικό μέτρο. Γι' αυτόν ακριβώς τον λόγο είναι σημαντικό η πληροφόρηση να είναι ακριβώς αυτό, δηλ. πληροφόρηση και να μη μετατραπεί σε προπαγάνδα. Κατά την άποψή μας οι προσπάθειες για τη δημιουργία μίας «ευρωπαϊκής ταυτότητας» βρίσκονται εκτός του πλαισίου της πληροφόρησης για το ευρώ.
<P>
Ερωτηματικά εγείρονται επίσης για τον ρόλο των παιδιών ως ιδιαίτερων μεταδοτών της πληροφόρησης για το ευρώ και γενικώς τα θεσμικά όργανα της ΕΕ, όπως επίσης και για την ομάδα - στόχο «οικοκυρές». Ο βασικός κανόνας πρέπει να είναι ότι όλη η πληροφόρηση πρέπει να είναι ακριβώς πληροφόρηση, θα πρέπει να είναι γενικευμένη και δεν θα αναμιγνύεται με προπαγάνδα υπέρ της ανάπτυξης της ΕΕ και των θεσμικών οργάνων της.

<SPEAKER ID=77 NAME="Palm">
Η ΟΝΕ είναι ένα πολιτικό εγχείρημα που επηρεάζει σε μεγάλο βαθμό την καθημερινότητα στην οποία ζούν οι πολίτες των κρατών μελών&#x02D9; η ΟΝΕ πρέπει συνεπώς να συζητηθεί, η έκθεση όμως αυτή δεν εξετάζει αυτό το θέμα. Αυτή η έκθεση ασχολείται αντίθετα με το ευρώ. Το ευρώ είναι ένα νόμισμα, δηλαδή χρήματα - και ο κόσμος γνωρίζει πως να χρησιμοποιεί τα χρήματα. Θεωρώ λοιπόν ότι δεν χρειάζεται πληροφοριακή στρατηγική.
<P>
Πέραν αυτού, διατηρώ μία επικριτική στάση ως προς τα σκέλη εκείνα της έκθεσης όπου δηλώνεται ότι το ευρώ θα πρέπει να είναι ένα βήμα προς τη δημιουργία μίας κοινής ευρωπαϊκής ταυτότητας, καθώς επίσης και ως προς τα σκέλη εκείνα τα οποία γελοιοποιούν καταφανώς τους πολίτες των κρατών μελών, εννοώντας ότι ένα σημαντικό τμήμα του πληθυσμού δυσκολεύεται να ανταποκριθεί στη φυσιολογική επικοινωνία, λόγω, π.χ. πολιτικής ή φιλοσοφικής τοποθέτησης!
<P>
Όπως είπα δεν υφίσταται καμία ανάγκη για μία εκστρατεία πληροφόρησης για το ευρώ. Στην έκθεση φαίνεται, ωστόσο, ότι καταβάλλονται προσπάθειες όπως εισαχθούν διά της πλαγίας οδού στοιχεία τα οποία είναι καθαρή πολιτική προπαγάνδα. Ένα σαφές παράδειγμα επ' αυτού είναι η παράγραφος αριθ. 19. Δεν είναι υπόθεση ενός πολιτισμένου δημοκρατικού κοινωνικού συστήματος να ασκεί αυτό το είδος της προπαγανδιστικής δραστηριότητας που προτείνεται στην έκθεση. Αυτή η μέθοδος να πειστούν οι πολίτες για την υπεροχή της ασκούμενης πολιτικής είναι κάτι που η Ευρώπη θα έπρεπε να είχε αφήσει πίσω της στον σκουπιδοτενεκέ της ιστορίας.

<SPEAKER ID=78 NAME="Rovsing">
Η μετάβαση στο κοινό νόμισμα της ΕΕ συνεπιφέρει την μεγαλύτερη ανταλλαγή χρημάτων στην Ιστορία. Μια τέτοια μετατροπή συνεπάγεται ότι πρέπει να καθοριστούν αυστηρές απαιτήσεις για στρατηγική ενημέρωσης. Μια σωστή και συντονισμένη πολιτική ενημέρωσης είναι εξάλλου αποφασιστικής σημασίας παράγοντας στις προσπάθειες να εισαχθεί το ευρώ και στη Δανία, όπου η λαϊκή καχυποψία εν μέρει οφείλεται στην ελλιπή πληροφόρηση για τα οφέλη του κοινού νομίσματος. Ως εκ τούτου, είναι θετικό το ότι η Επιτροπή και το Ευρωπαϊκό Κοινοβούλιο κάνουν μια τέτοια ολοκληρωμένη χρηματοπιστωτική και πολιτική προσπάθεια στον τομέα της ενημέρωσης.

<SPEAKER ID=79 NAME="Trizza">
Συμμερίζομαι την άποψη που εκφράζεται στην έκθεση Arroni σχετικά με την ανάγκη να προβλεφθεί επαρκής δράση συνδρομής και πληροφόρησης προς τους πολίτες και τους δημόσιους και ιδιωτικούς φορείς προκειμένου η μετάβαση στο ευρώ να μην ενέχει καμία δυσκολία για τις κατηγορίες αυτές.
<P>
Θα ήθελα επίσης να υπογραμμίσω τη σπουδαιότητα των δράσεων των μεμονωμένων κρατών μελών τα οποία, σε συνεννόηση με την Ευρωπαϊκή Επιτροπή, πρέπει να θέσουν σε εφαρμογή ενημερωτικές εκστρατείες για κάποιες μειονεκτούσες κοινωνικές κατηγορίες - ανάπηρους, ηλικιωμένους κτλ. και επιμένω στην ανάγκη επιβολής, ενόψει όλων των προγραμματιζόμενων δράσεων, περιοδικών δραστηριοτήτων παρακολούθησης και ελέγχου των αποτελεσμάτων.
<P>
Έκθεση Metten (A4-0422/98)
<SPEAKER ID=80 NAME="Andersson, Hulthιn, Lφφw και Sandberg-Fries">
Θέλουμε να ευχαριστήσουμε τον εισηγητή για μία σημαντική έκθεση. Κατά την άποψή μας, η εισαγωγή ενός κοινού νομίσματος θα έχει σημασία για την αύξηση της απασχόλησης, την ισχυρότερη βιώσιμη ανάπτυξη και τη μεγαλύτερη ανταγωνιστικότητα. Ταυτόχρονα, έχουμε επίγνωση των κινδύνων που ένα κοινό νόμισμα μπορεί να συνεπάγεται. Θεωρούμε ότι, οι πτυχές, στις οποίες αναφέρεται η έκθεση για τους κινδύνους που ενυπάρχουν από τα ασύμμετρα σοκ, πρέπει να αντιμετωπιστούν με μεγαλύτερη προσοχή και με σαφείς προσανατολισμούς προς την ανάγκη ύπαρξης ρυθμιστικών μηχανισμών. Οι κίνδυνοι που ενυπάρχουν από τα ασύμμετρα σοκ είναι ένα θέμα που έχει σημασία για ολόκληρη την Ευρωπαϊκή Ένωση, όχι μόνο για τις 11 χώρες της ζώνης του ευρώ.

<SPEAKER ID=81 NAME="Blak, Iversen, Kirsten Jensen και Sindal">
Οι Δανοί σοσιαλδημοκράτες ψήφισαν σήμερα υπέρ της έκθεσης Alman Metten σχετικά με τον μηχανισμό προσαρμογής σε περιπτώσεις ασύμμετρων πληγμάτων, δεδομένου ότι ο προτεινόμενος μηχανισμός προσαρμογής θα συμβάλει στη διασφάλιση της ευρωπαϊκής οικονομικής σταθερότητας όταν ξεκινήσει το τρίτο στάδιο της ΟΝΕ, πράγμα που συμφέρει όλες τις χώρες της ΕΕ.
<P>
Όταν οι 11 συμμετέχουσες χώρες του κοινού νομίσματος καθορίσουν την 1η Ιανουαρίου 1999 τη σύνδεση των συναλλαγματικών ισοτιμιών και το 2002 αντικαταστήσουν τα εθνικά τους νομίσματα με το ευρώ, δεν θα μπορούν πλέον να εκμεταλλεύονται τη συναλλαγματική πολιτική, τουτέστιν δεν θα μπορούν πλέον να προβαίνουν σε ανατίμηση ή υποτίμηση του νομίσματός τους. Αυτό από θεωρητικής άποψης τις θέτει σε δυσμενέστερη θέση σε περίπτωση που δεχθούν το επονομαζόμενο ασύμμετρο πλήγμα στην οικονομία τους. Όταν λέμε ότι το πλήγμα είναι ασύμμετρο εννοούμε ότι βάλλει μόνο μία χώρα ή έναν μόνο βιομηχανικό κλάδο. Για να ανακτηθεί η χαμένη ανταγωνιστικότητα που απορρέει από το οικονομικό πλήγμα μπορούσε κανείς στο παρελθόν να προβεί σε υποτίμηση του εθνικού νομίσματος.
<P>
Αυτό το μέσο πλέον δεν είναι διαθέσιμο, ήταν κατάλοιπο παλιών οικονομικών μεθοδεύσεων που σε γενικές γραμμές χρησιμοποιούνταν ως πολιτική δημόσιων δαπανών, όμως εδώ περιορίζεται επίσης και η ελευθερία δράσης των χωρών του ευρώ, με την έννοια ότι πρέπει να πληρούν τα κριτήρια που καθορίζονται από το Σύμφωνο Σταθερότητας και Ανάπτυξης, τα οποία μεταξύ άλλων συνεπάγονται ότι το δημόσιο έλλειμμα δεν πρέπει κατά μέγιστο να ξεπερνά το 3 % του Ακαθάριστου Εθνικού Προϊόντος (ΑΕΠ), ενώ το δημόσιο χρέος πρέπει το ανώτερο να μην υπερβαίνει το 60 % του ΑΕΠ. Η έκθεση προτείνει λοιπόν να συσταθεί ένα ταμείο σταθεροποίησης το οποίο, σε περιπτώσεις που μια χώρα ή μια βιομηχανία πλήττονται από παρόμοιο οικονομικό πλήγμα, θα μπορεί να δανείζει χρήματα στην εν λόγω χώρα ή στην εν λόγω βιομηχανία και με αυτόν τον τρόπο να αποσοβεί το πλήγμα. Η κατανομή των δανείων αυτών γίνεται αποκλειστικά με ομοφωνία του Συμβουλίου, το οποίο εξάλλου αποφασίζει και τους όρους εφαρμογής της ενίσχυσης.

<SPEAKER ID=82 NAME="Caudron">
Το κείμενο που βρίσκεται σήμερα ενώπιόν μας είναι το αποτέλεσμα ενός εμπεριστατωμένου έργου εκ μέρους της Επιτροπής Οικονομικής, Νομισματικής και Βιομηχανικής Πολιτικής και του εισηγητή της Alman Metten. Για μία ακόμη φορά, αυτή η κοινοβουλευτική πρωτοβουλία μαρτυρά το πνεύμα δημιουργικότητας του Σώματος σε οποιασδήποτε φύσεως προβλήματα.
<P>
Υποστηρίζω αυτή την έκθεση, διότι μολονότι είμαι πεπεισμένος για τον χαρακτήρα του ευρώ ως «εγγύηση ασφάλειας», θεωρώ ότι θα πρέπει από σήμερα κιόλας να προλάβουμε τους κινδύνους, οι οποίοι μολονότι είναι μικροί είναι ωστόσο πάντοτε υπαρκτοί.
<P>
Σε αυτό το πλαίσιο, η δημιουργία ενός κοινοτικού ταμείου για την ενίσχυση των χωρών της ζώνης του ευρώ, σε περίπτωση που υπάρξουν ασύμμετρα πλήγματα, θα επιτρέψει να παράσχουμε στο ενιαίο νόμισμά μας, και κυρίως στις χώρες που αποφάσισαν να το καθιερώσουν, μία στέρεη βάση για το μέλλον. Αποτελεί επίσης εγγύηση σταθερότητας του ευρώ σε σχέση με τα ισχυρά νομίσματα, όπως το γιεν και το δολλάριο.
<P>
Από την άλλη, μολονότι μπορούμε να σκεφθούμε ότι οι ασυμμετρικοί κλονισμοί θα είναι λιγότεροι από την 1η Ιανουαρίου του 1999, πρόβλεψη η οποία επιβεβαιώνεται τους τελευταίους μήνες, κατά τους οποίους υπήρξε μεγάλη σταθερότητα των νομισμάτων της ζώνης του ευρώ, θα πρέπει να λάβουμε υπόψη την ανομοιογένεια των νομοθεσιών και των πολιτικών. Ναι, οι μεγάλες ανισομέρειες έχουν τη δύναμη να εξασθενίσουν το κοινοτικό οικοδόμημα.
<P>
Επιπλέον, συμπαρατάσσομαι με όσους ζητούν καλύτερο συντονισμό των οικονομικών μας πολιτικών και προσέγγιση των κοινωνικών εισφορών, και πιο συγκεκριμένα των έμμεσων εισφορών.

<SPEAKER ID=83 LANGUAGE="DA" NAME="Lis Jensen (I-EDN).">
Η Δανία, ως γνωστόν, δεν συμμετέχει στο τρίτο στάδιο της ΟΝΕ που ξεκινά την 1η Ιανουαρίου 1999. Ο υπουργός Οικονομίας της Δανίας επιχειρηματολογεί θερμά υπέρ του τρίτου σταδίου και εφαρμόζει μια πολιτική «προσανατολισμένη στη σταθερότητα», σαν να επρόκειτο να συμμετάσχουμε. Κάποια πράγματα από αυτά που ο υπουργός Οικονομίας δεν λέει στις συζητήσεις στη Δανία προκύπτουν ξεκάθαρα από την έκθεση Metten, τουτέστιν ότι άμα τη εφαρμογή της ΟΝΕ ίσως καταστεί αναγκαίο για τις συμμετέχουσες χώρες να έχουν ένα όργανο που θα τους επιτρέπει να αντιμετωπίζουν τυχόν οικονομικές κρίσεις στο σύστημα του ευρώ. Κατά συνέπεια, πρέπει να συσταθεί ένα ταμείο σταθεροποίησης για να αποσοβεί τις μεγαλύτερες ζημιές. Παράλληλα, στοχεύει στην εφαρμογή μιας πιο δραστικής δημοσιονομικής και εισοδηματικής πολιτικής, και ειδικά σε μικρές χώρες όπως η Δανία, συνιστάται άμεση συγκράτηση των μισθών.
<P>
Στη Δανία όμως συμβαίνει το εξής: επιτρέπουμε στους εταίρους της αγοράς εργασίας να διαπραγματεύονται τις μισθολογικές σχέσεις και, κατά τη γνώμη μου, πρέπει να παραμείνει έτσι - χωρίς καμία απολύτως παρέμβαση της ΕΕ στον συγκεκριμένο τομέα! Επισημαίνεται στην έκθεση ότι το κάθε μεμονωμένο κράτος χάνει την επιρροή στη νομισματική αλλά και στη χρηματοπιστωτική πολιτική. Αυτό ήδη φαίνεται μέσω των περικοπών του δημόσιου τομέα. Στη Δανία, όπου σε γενικές γραμμές όλες οι κοινωνικές παροχές χρηματοδοτούνται από το δημόσιο, κάτι τέτοιο θα έχει σοβαρές συνέπειες στους ανθρώπους που εξαρτώνται από τις δημόσιες παροχές.
<P>
Τον τελευταίο καιρό βλέπουμε σε σχέση με τη συζήτηση για τον προϋπολογισμό ότι το καθεστώς συνταξιοδότησης σταδιακά ιδιωτικοποιείται. Σκέφτομαι ειδικά τις ειδικές συνταξιοδοτικές εισφορές που θα πρέπει να πληρώνει στο εξής το κάθε μεμονωμένο μέλος του ταμείου ανεργίας, εάν σε ένα αργότερο χρονικό στάδιο θέλει να βγει στη σύνταξη. Αυτό είναι το πρώτο μα σίγουρα όχι το τελευταίο βήμα που βλέπουμε, εάν συνεχιστεί αυτή η εξέλιξη. Δεν προκαλεί έκπληξη ότι η χρονική στιγμή αυτής της εξέλιξης σχεδόν συμπίπτει με μια κριτική επιστολή εκ μέρους της Επιτροπής σχετικά με το υπάρχον καθεστώς. Ούτε επίσης προκαλεί έκπληξη ότι η τροποποίηση του καθεστώτος συνταξιοδότησης ενισχύει τον χαρακτήρα του ως ατομική ασφάλιση. Το μόνο παράξενο στην όλη υπόθεση είναι ότι η τροποποίηση δεν ήταν αρκετά δραστική για να ικανοποιήσει την Επιτροπή της ΕΕ!

<SPEAKER ID=84 NAME="Lindqvist (ELDR), Eriksson, Sjφstedt και Svensson (GUE/NGL), Gahrton, Holm, Lindholm και Schφrling (V), Bonde, Lis Jensen, Krarup και Sandbζk (I-EDN)">
Η έκθεση Alman Metten σχετικά με τον μηχανισμό προσαρμογής σε περιπτώσεις ασύμμετρων πληγμάτων περιέχει μια σειρά αναφορών στην ανάγκη ύπαρξης αυξημένου συντονισμού των οικονομικών πολιτικών των 11 χωρών του ευρώ, όσον αφορά τις δημοσιονομικές και εισοδηματικές τους πολιτικές. Επισημαίνεται στην έκθεση ότι, ο κίνδυνος πληγμάτων τα οποία πλήττουν μεμονωμένες χώρες μετά την καθιέρωση του ευρώ δεν θα εξαφανιστεί και ότι, συνεπώς, είναι απαραίτητο να συσταθεί ένα ταμείο σταθεροποίησης που θα μπορεί να χορηγεί δάνεια στις χώρες του ευρώ σε περιπτώσεις ασύμμετρων πληγμάτων. Συμφωνούμε ότι ο κίνδυνος να πληγούν μεμονωμένες χώρες από ασύμμετρα πλήγματα δεν θα εκλείψει εντός της ζώνης του ευρώ. Παρά την ουσιαστική κάθετη ολοκλήρωση που σημειώθηκε τα τελευταία χρόνια σε σχέση με τον συντονισμό των οικονομιών των κρατών μελών, υπάρχει επίσης σωρεία παραδειγμάτων σαφών ασύμμετρων πληγμάτων που έπληξαν μεμονωμένες χώρες.
<P>
Η εισαγωγή του ευρώ θα έχει ως αποτέλεσμα έναν οριστικό καθορισμό των νομισματικών και συναλλαγματικών πολιτικών των 11 χωρών που συμμετέχουν στο ευρώ. Κατ' αυτόν τον τρόπο, χάνουν οι 11 χώρες μέλη ένα σημαντικότατο οικονομικό μέσο παρέμβασης σε περιπτώσεις οικονομικής κρίσης. Η δυνατότητα να υποτιμούν ή να αφήνουν το νόμισμά τους να διακυμαίνεται ελεύθερα, όπως συνέβη για παράδειγμα στη Φινλανδία στις αρχές της δεκαετίας του 1990 με το φινλανδικό μάρκο, με μεγάλη επακόλουθη επιτυχία στη συνέχεια (αύξηση των εξαγωγών και χαμηλός πληθωρισμός), καταργείται οριστικά και αμετάκλητα. Τα κράτη μέλη μπορούν αντ' αυτού να προσπαθούν να βελτιώσουν την ανταγωνιστικότητα με το να αφήνουν την οικονομική κρίση να περάσει στη δομή των μισθών με συνέπεια χειρότερους ελάχιστους μισθούς και συνθήκες εργασίας. Η κατάσταση αυτή θα επιδεινωθεί από το γεγονός ότι η ΕΕ δεν είναι ο αρτιότερος τομέας συναλλάγματος, λόγω μεταξύ άλλων του γεγονότος ότι το εργατικό δυναμικό δεν μετακινείται ιδιαίτερα πέρα από τα σύνορα. Παράλληλα, ένα ταμείο σταθεροποίησης δεν αλλάζει αισθητά τα σοκ που πλήττουν μεμονωμένες χώρες, διότι τίθεται ένα ανώτατο επίπεδο 1.27 % του συνολικού ΑΕΠ στον προϋπολογισμό της ΕΕ. Ως εκ τούτου δεν θα είναι δυνατόν να διοχετευθούν επαρκή ρευστά μέσα στις περιφέρειες ή στις χώρες που αντιμετωπίζουν οικονομική κρίση.
<P>
Η Δανία και η Σουηδία επέλεξαν μαζί με την Αγγλία να μείνουν εκτός του τρίτου σταδίου της ΟΝΕ. Εμμένουμε στη συγκεκριμένη πολιτική, διότι θεωρούμε αποφασιστικής σημασίας να εναπόκειται στους πολίτες του κάθε κράτους μέλους να αποφασίζουν τους οικονομικούς στόχους και μέσα της κοινωνίας τους. Αυτή η ρυθμιστική εξουσία δεν πρέπει να παραχωρηθεί αποκλειστικά στην ευρωπαϊκή ελίτ και την Ευρωπαϊκή Κεντρική Τράπεζα. Η έκθεση του Alman Metten, που δίνει βαρύτητα στην ενίσχυση της οικονομικής αρμοδιότητας της ΕΕ στα πλαίσια της ΟΝΕ, στην ανάγκη «συντονισμού των οικονομικών πολιτικών των κρατών μελών» και στην ανάγκη προώθησης «ενός συντονισμού των ακαδημαϊκών σπουδών και της επαγγελματικής κατάρτισης και την κατάργηση των εμποδίων για την μεταφορά των κοινωνικών παροχών», είναι συνεπώς ένα βήμα προς λάθος κατεύθυνση.

<SPEAKER ID=85 NAME="Palm (PSE)">
Η έκθεση θίγει ένα εκ των προβλημάτων που το κοινό νόμισμα θα συνεπάγεται. Στην πρώτη παράγραφο καταδεικνύεται το βασικό πρόβλημα μίας αυστηρά ρυθμιζόμενης κοινής νομισματικής πολιτικής. Στην έκθεση διατυπώνονται πολλές καλές ιδέες, όμως, διατηρώ μία πολύ επικριτική στάση ως προς ένα μεγάλο μέρος της έκθεσης και, ως εκ τούτου, δεν μπορώ να την υπερψηφίσω.
<P>
Η ΟΝΕ είναι ένα πολιτικό εγχείρημα το οποίο συνεπάγεται μία κοινή νομισματική πολιτική. Στην παράγραφο αριθ. 2 της έκθεσης αναφέρεται επίσης ότι «θα χρειάζεται αυξημένος συντονισμός των οικονομικών στρατηγικών που ακολουθούν οι κυβερνήσεις των κρατών μελών». Η οικονομική πολιτική είναι το κατευθυντήριο μέσο που έχουμε στη διάθεσή μας για να διασφαλίσουμε την απασχόληση και την ευημερία. Μία οικονομική πολιτική η οποία δεσμεύεται να είναι σύμφωνη με τα κριτήρια της Συνθήκης της ΟΝΕ δεν ευνοεί, πρωτίστως, την απασχόληση και την ευημερία. Εξάλλου υπάρχουν κράτη μέλη τα οποία επέλεξαν να μη συμμετέχουν στην τρίτη φάση της νομισματικής ένωσης. Στην έκθεση διατυπώνεται επίσης η θέση ότι είναι αναγκαία μία μισθολογική αναπροσαρμογή, κάτι που φυσικά με βρίσκει αντίθετο.

<SPEAKER ID=86 NAME="Ribeiro">
Το ζήτημα των ασύμμετρων πληγμάτων αναδείχθηκε ως θέμα προτεραιότητας λόγω της χρονικής σύμπτωσης μεταξύ της επικείμενης έλευσης του ευρώ, αφενός, και της οικονομικής κρίσης που έχει ξεσπάσει και σηματοδοτεί τη διεθνή συγκυρία, αφετέρου.
<P>
Δεν είναι σωστό να λέγεται - όπως αναφέρεται ρητώς ή εμμέσως στην έκθεση - ότι υπάρχει μεν το ενδεχόμενο, παρά την καθιέρωση του ευρώ, να έλθουν τα κράτη μέλη αντιμέτωπα με ασύμμετρα πλήγματα, αλλά παρ' όλα αυτά το ενιαίο νόμισμα συμβάλλει στο να μειωθούν οι πιθανότητες παρόμοιων πληγμάτων.
<P>
Η εμφάνιση ασύμμετρων πληγμάτων οφείλεται στην ανισόμετρη ανάπτυξη των εθνικών οικονομιών, μια πραγματικότητα η οποία δεν πρόκειται να εκλείψει με το ευρώ, καθώς και στις μεθόδους αντίδρασης που δύναται να εφαρμόσει η κάθε εθνική οικονομία σε καταστάσεις και κλονισμούς που πλήττουν με ασύμμετρο τρόπο την μία ή την άλλη. Στην περίπτωση ορισμένων χωρών, αυτό που χάθηκε με το ευρώ είναι η δυνατότητά τους να χρησιμοποιούν ένα μέσο παρέμβασης, το εθνικό τους νόμισμα, και το παιχνίδι των συναλλαγματικών ισοτιμιών με άλλα νομίσματα. Οπότε, τα πλήγματα μπορούν να λάβουν σοβαρότερες διαστάσεις λόγω του ότι η άλλη πλευρά, αυτή που προκαλεί τα πλήγματα, διαθέτει πλέον ένα εργαλείο που μπορεί να επιδεινώσει τις συνέπειές τους, ενώ η πλευρά που υφίσταται τα πλήγματα βλέπει τους αμυντικούς της μηχανισμούς να διαχέονται μέσα σε ένα ευρύτερο σύνολο το οποίο δεν λαμβάνει υπόψει - αλλά μάλλον παραβλέπει - τις ανισότητες που χαρακτηρίζουν τις εθνικές οικονομίες.
<P>
Παρά τις επιφυλάξεις επί της ουσίας που διατυπώνουμε σχετικά με την πρόταση ψηφίσματος, συμφωνούμε με τη δημιουργία ενός ταμείου σταθεροποίησης. Εντούτοις, η συγκεκριμένη πρόταση εμφανίζεται ως αναγκαστική αποδοχή μίας κατάστασης που πρέπει να εκληφθεί ως αναπότρεπτη, εφόσον η λειτουργία του εν λόγω ταμείου δεν πρέπει να προσκρούει στο Σύμφωνο Σταθερότητας, το νευραλγικό αυτό υπόβαθρο της στρατηγικής, και έτσι δεν θα είναι παρά ένας ασφαλιστικός μηχανισμός που θα παρέχει δάνεια τα οποία θα πρέπει να επιστρέφονται με τόκο, κάτι με το οποίο διαφωνούμε.
<P>
Αν και υπερτονίζουμε το θετικό γεγονός που συνίσταται στη δημιουργία ενός ταμείου σταθεροποίησης με σκοπό την αντιμετώπιση ασύμμετρων πληγμάτων, η ψήφος μας αιτιολογείται από το όλο πνεύμα που διαπνέει την πρόταση ψηφίσματος, όπως και από τον απαράδεκτο χαρακτήρα που προσδίδεται σε αυτό το απαραίτητο ταμείο.

<SPEAKER ID=87 NAME="Rovsing">
Η συγκεκριμένη έκθεση πρωτοβουλίας εξ ονόματος της Επιτροπής Οικονομικής και Νομισματικής Πολιτικής αποτελεί έκφραση της ισχυρής βούλησης να ληφθούν υπόψη όλα τα προβλήματα που πιθανώς εμφανιστούν στις χρηματοπιστωτικές αγορές μετά την καθιέρωση του ευρώ. Αποτελεί, επίσης, αξιέπαινη έκφραση διεισδυτικότητας και ενδελεχέστατης οικονομικής ανάλυσης. Το κοινό νόμισμα θα μπορεί να είναι ο οικονομικός σταθεροποιητικός παράγοντας που όλοι περιμένουμε, μόνον εάν ταυτόχρονα λάβουμε δεόντως υπόψη όλα τα σημάδια κινδύνου που ανακύπτουν εντός και εκτός της ΕΕ. Η συγκεκριμένη έκθεση αποτελεί συστατικό στοιχείο της τρέχουσας αξιολόγησης όλων των σχετικών παραγόντων για τις πιθανές επιδράσεις του ευρώ.

<SPEAKER ID=88 NAME="Θεωνάς">
Μόλις 15 ημέρες πριν την έναρξη της 3ης φάσης της ΟΝΕ και τη δημιουργία του ευρώ, το Ευρωπαοκό Κοινοβούλιο ασχολείται, έστω και μερικώς, με τις συνέπειες που αυτά θα έχουν σε ξεχωριστά κράτη μέλη και περιοχές της Κοινότητας αλλά επίσης και σε βιομηχανικούς κλάδους και τομείς της οικονομίας. Είναι χαρακτηριστικό ότι παρά τις επανειλημμένες προτροπές, ακόμα και του ίδιου του Κοινοβουλίου που υιοθέτησε σχετικές τροπολογίες μας σε προηγούμενες εκθέσεις του, η Επιτροπή εξακολουθεί να σιωπά και να μην καταθέτει μελέτες, που είμαστε σίγουροι ότι βρίσκονται στα χέρια της, σχετικά με τις συνέπειες της ΟΝΕ στην οικονομία των κρατών μελών, των διαφόρων κλάδων και οικονομικών τομέων, στην απασχόληση, στις εργασιακές σχέσεις, την κοινωνική ασφάλιση και τα λαοκά εισοδήματα. Αντίθετα, σπαταλά δισεκατομμύρια σε προπαγάνδα υπέρ του ευρώ προσπαθώντας να το κάνει αποδεκτό από τους εργαζόμενους, οι οποίοι αντισκέκονται σθεναρά, εκφράζοντας την αποδοκιμασία τους με μαζικούς αγώνες σε όλα τα κράτη μέλη της Κοινότητας για την υπεράσπιση των δικαιωμάτων τους.
<P>
Στην έκθεση Metten γίνεται ίσως για πρώτη φορά αναφορά σε ορισμένες συνέπειες από την ΟΝΕ και το ευρώ που θα πλήξουν τα κράτη μέλη, ειδικά εκείνα με τις πιο αδύνατες οικονομίες. Πρόκειται για δημόσια αποδοχή του νόμου της ανισόμετρης ανάπτυξης που βρίσκεται στην ίδια τη φύση του καπιταλιστικού συστήματος και που παρατηρείται ακόμα και στο ίδιο το εσωτερικό των κρατών. Αυτά όμως, ακόμα και αν το χρησιμοποιούν αναποτελεσματικά, έχουν στα χέρια τους ένα σημαντικό μέσο αντιμετώπισής του, τους εθνικούς προϋπολογισμούς που φτάνουν σχεδόν στο 50 % του ΑΕΠ τους.
<P>
Στην έκθεση Metten, εκτός από μια δειλή αναφορά στον κοινοτικό προϋπολογισμό, προτείνεται ως μέσο αντιμετώπισης των επερχόμενων κρίσεων η δημιουργία ενός δανειοδοτικού ταμείου, όπου θα μπορούν να προσφεύγουν τα κράτη μέλη θύματα της κρίσης για να δανειοδοτηθούν, έντοκα, με σκοπό την αντιμετώπισή της. Η ίδια η έκθεση αναγνωρίζει ότι οι εθνικές νομισματικές πολιτικές θα σταματήσουν εντός της περιοχής του ευρώ, πράγμα που ουσιαστικά θα γίνεται και για τα κράτη μέλη εκτός της περιοχής του, και απόλυτος κυρίαρχος της νομισματικής πολιτικής θα είναι πλέον η Ευρωπαοκή Κεντρική Τράπεζα η οποία θα καθορίζει ενιαίο ποσοστό επιτοκίου, το οποίο θα είναι τελείως ακατάλληλο για μερικά μέλη, δημιουργώντας έτσι αιτίες κρίσης. Το ίδιο θα συμβεί και στην περίπτωση που κράτη μέλη θα βρίσκονται σε αδυναμία διατήρησης του δείκτη του ελλείμματος και θα καλούνται κατ'εφαρμογή του Συμφώνου Σταθερότητας να πληρώσουν πρόστιμα, ενώ την ίδια στιγμή θα ζητούν δανειοδότηση από το Ταμείο που προτείνεται.
<P>
Για την αντιμετώπιση των κρίσεων σε εθνικό αλλά και σε κοινοτικό επίπεδο και για την εναρμόνιση των οικονομιών προβάλλεται ως ουσιαστικό στοιχείο η εναρμόνιση της φορολογικής πολιτικής που θα σημάνει νέες επιβαρύνσεις για τους εργαζομένους, οι οποίοι ούτως ή άλλως και σε κάθε περίπτωση καλούνται να πληρώσουν το κόστος της οικονομικής και νομισματικής ένωσης, του ευρώ, της οικονομικής ύφεσης και των κρίσεων.
<P>
Η μεγάλη αλήθεια αυτής της έκθεσης είναι η υπογράμμιση ότι «μετά το τέλος της εθνικής νομισματικής κυριαρχίας θα απαιτούνται περισσότερο δραστικές δημοσιονομικές και μισθολογικές πολιτικές».
<P>
Μετά τον έλεγχο των δαπανών των εθνικών προϋπολογισμών, μέσω της δημοσιονομικής πειθαρχίας και του Συμφώνου Σταθερότητας, μετά την μείωση των δημόσιων δαπανών για την παιδεία, την υγεία, τις κοινωνικές ασφαλίσεις και την περιφερειακή ανάπτυξη, καλούνται τώρα τα κράτη μέλη να θέσουν υπό έλεγχο και τους πόρους των προϋπολογισμών τους αυξάνοντας εκείνους που προέρχονται από τα λαοκά στρώματα, τους εργαζομένους, τους αγρότες, τους αυταπασχολούμενους, καθώς και να εντείνουν τις πιέσεις τους για τη διατήρηση χαμηλών μισθών ή ακόμα και μείωση των εργασιακών αποδοχών μέσω της αλλαγής των εργασιακών σχέσεων.
<P>
Τα σχέδια αυτά δεν μπορούν και δεν γίνονται αποδεκτά από τους εργαζόμενους σε ολόκληρη την Ευρώπη, που με τους αγώνες τους αντιτάσσονται σ'αυτή την πολιτική που αντιβαίνει πλήρως τα συμφέροντα τους και εκφράζει τις επιλογές του μονοπωλιακού κεφαλαίου.
<P>
(Η συνεδρίαση διακόπτεται στις 13.05 και συνεχίζεται στις 15.00)

<CHAPTER ID=5>
Ευρωπαϊκό Συμβούλιο στη Βιέννη - ΑυστριακήΠροεδρία (συνέχεια)
<SPEAKER ID=89 NAME="Πρόεδρος">
Η ημερήσια διάταξη προβλέπει την συζήτηση επί της έκθεσης του Ευρωπαοκού Συμβουλίου και της δήλωσης της Επιτροπής μετά την Σύνοδο του Ευρωπαοκού Συμβουλίου στις 11 και 12 Δεκεμβρίου 1998 στην Βιέννη και επί της δήλωσης του Συμβουλίου για το εξάμηνο δραστηριότητας της αυστριακής Προεδρίας.

<SPEAKER ID=90 LANGUAGE="DE" NAME="Schiedermeier">
Κύριε Πρόεδρε, υπήρξαν εξωτερικοί παράγοντες που αναμφισβήτητα έκαναν πολύ δύσκολη την αποστολή της αυστριακής Προεδρίας. Εντούτοις, διαπιστώνουμε σήμερα ότι επιτεύχθηκε συμφωνία για τις κατευθυντήριες γραμμές της πολιτικής για την απασχόληση για το 1999. Είναι θετικός και ο ενδιάμεσος απολογισμός της Ευρωπαϊκής Τράπεζας Επενδύσεων σχετικά με την υλοποίηση του ειδικού προγράμματος δράσης με στόχο την απασχόληση. Το Συμβούλιο βρίσκεται, όπως ελπίζω, στα πρόθυρα να καταλήξει σε συμφωνία όσον αφορά την οδηγία για μία Ευρωπαϊκή Ανώνυμη Εταιρία. Αντίθετα, η πρόοδος σχετικά με την Ατζέντα 2000 είναι ανεπαίσθητη. Στο ζήτημα αυτό δεν συμμερίζομαι την αισιοδοξία της Προεδρίας.
<P>
Η πρόταση του αρμοδίου για τη γεωργική πολιτική Αυστριακού Επιτρόπου ο οποίος είναι παρών δεν μπορεί να γίνει αποδεκτή με αυτήν τη μορφή. Για τους δικούς μου αγρότες που ασχολούνται κυρίως με την κρεατοπαραγωγή και τη γαλακτοκομία, η εν λόγω πρόταση ισοδυναμεί με σίγουρο αφανισμό. Μια εθνική - στη Γερμανία, μία περιφεριακή - συγχρηματοδότηση για αντίστοιχα υψηλές αντισταθμιστικές αποζημιώσεις είναι μία εύλογη προσέγγιση. Η μελλοντική γερμανική Προεδρία μπορεί να αποδείξει κατά πόσο υποστηρίζει τους αγρότες, αφού η Αυστρία δεν έλυσε το πρόβλημα αυτό. Ταυτόχρονα θα μπορούσε με αυτόν τον τρόπο να αμβλυνθεί και το πρόβλημα των καθαρών χρηματοδοτών. Οι προτάσεις για τη διαρθρωτική πολιτική που αφορά τις περιφέρειες του Στόχου 2 είναι εμφανέστατα εις βάρος της υπαίθρου. Τούτο ισχύει ιδίως για τις περιφέρειες που έχουν κοινά σύνορα με τρίτες χώρες. Ούτε εδώ μπορώ να αναγνωρίσω κάποια πρόοδο, μολονότι ειδικά η Αυστρία θα έπρεπε να έχει μεγάλο συμφέρον να λυθεί το ζήτημα αυτό.
<P>
Στο πλαίσιο της επικουρικότητας πρέπει να δοθούν τώρα στους υπεύθυνους σε τοπικό και περιφερειακό επίπεδο πολύ μεγαλύτερες ελευθερίες στη χρήση εθνικών πόρων ενίσχυσης. Η αποφασιστικής σημασίας προστιθέμενη ευρωπαϊκή αξία είναι η εγγύτητα στον πολίτη. Όσο περισσότερο απομακρύνεται η Ένωση από τον στόχο αυτό, τόσο περισσότερο θέτει τον εαυτό της σε κίνδυνο. Όλες οι μελλοντικές αποφάσεις πρέπει να λαμβάνονται μέσα από αυτό το τόσο κρίσιμο πρίσμα. Το ίδιο ισχύει και για το ζήτημα της διεύρυνσης, η οποία πρέπει να χαιρετιστεί. Τα υποψήφια προς ένταξη κράτη πρέπει να συμβάλουν, και μάλιστα πριν από μας, με το δικό τους μερίδιο. Προς το συμφέρον τόσο των σημερινών όσο και των μελλοντικών κρατών μελών χρειάζονται μεταβατικές περίοδοι όσον αφορά τη γεωργία και την ελεύθερη κυκλοφορία των εργαζομένων. Η Προεδρία δυστυχώς δεν τοποθετήθηκε στο θέμα αυτό. Το να προσποιείται κανείς ότι δεν υπάρχουν προβλήματα δεν βοηθά όμως σε τίποτα. Ως εκ τούτου η Ευρωπαϊκή Ομάδα της Χριστιανοκοινωνικής Ένωσης, της CSU, θα παρακολουθήσει με μεγάλη προσοχή τις μελλοντικές εξελίξεις στα προβλήματα αυτά υπό τη γερμανική Προεδρία.

<SPEAKER ID=91 LANGUAGE="ES" NAME="Arias Caete">
Κύριε Πρόεδρε, κύριε Επίτροπε, η αξιολόγηση της δράσης μιας Προεδρίας απαιτεί, αφενός, τη στάθμιση των αντικειμενικών προόδων που επετεύχθησαν στη διαδικασία της ευρωπαϊκής οικοδόμησης και, αφετέρου, της αφοσίωσης και της βούλησης με τα οποία η Προεδρία ανέπτυξε τις δραστηριότητές της διαιτησίας και παροχής ώθησης.
<P>
Αυτήν την φορά, η αυστριακή Προεδρία είχε να αντιμετωπίσει, πέρα των άλλων προκλήσεων, ένα πολύ δύσκολο καθήκον: την ώθηση της ολοκλήρωσης εντός λογικών χρονικών ορίων των διαφόρων πυλώνων που αποτελούν την Ατζέντα 2000, και αυτό σε ένα πλαίσιο μεγάλων δημοσιονομικών εντάσεων εντός της Ένωσης. Κανείς που γνωρίζει την αντικειμενική δυσκολία των εκκρεμών ζητημάτων δεν θα ζητούσε από την αυστριακή Προεδρία να κλείσει τα σημαντικότερα στοιχεία της Ατζέντας 2000. Ο εσωτερικός προβληματισμός του Συμβουλίου, σε ένα πακέτο το οποίο πρέπει να προσεγγισθεί σφαιρικώς, δεν είχε ωριμάσει ακόμη.
<P>
Μπορούν, ωστόσο, να αξιολογηθούν ως θετικοί οι πρόοδοι σε πολυάριθμες τεχνικές πτυχές της Ατζέντας 2000 και που θα συμβάλλουν κατά τρόπο αποτελεσματικό στο να καταστεί εφικτή η τελική συνολική συμφωνία σχετικά με αυτήν κατά την τρέχουσα κοινοβουλευτική περίοδο.
<P>
Αυτό που τώρα όμως, κύριε Πρόεδρε, είναι συζητήσιμο είναι το γεγονός ότι κάποια στιγμή υποστήριξε η Προεδρία μη ισορροπημένες πρωτοβουλίες στον οικονομικό και δημοσιονομικό τομέα που αντί να διευκολύνουν την επίτευξη συμφωνίας μεταξύ των διαφόρων θέσεων των κρατών μελών, ακολουθούσαν την ίδια γραμμή με κάποια από τις εθνικές θέσεις.
<P>
Ωστόσο, χαιρόμαστε για το γεγονός ότι στο Ευρωπαϊκό Συμβούλιο της Βιέννης ανακτήθηκε η ισορροπία και που θα ληφθεί εκ νέου υπόψη η αρχική πρόταση της Επιτροπής, ως μια καλή βάση διαπραγμάτευσης, που θα πρέπει να υπάρχει στον πυρήνα της τελικής συμφωνίας, όπως επεσήμανε σήμερα το πρωί ο Πρόεδρος Santer.
<P>
Τέλος, θέλω να συγχαρώ την αυστριακή Προεδρία για την έμφαση που έδωσε στις ενεργές πολιτικές απασχόλησης, καλώντας τα κράτη μέλη να ορίσουν στα εθνικά σχέδια δράσης πολιτικές και να θέσουν επιπρόσθετους στόχους και ακριβέστερες προθεσμίες. Αυτό μπορεί να οδηγήσει στην έναρξη μια πραγματικής κοινοτικής κοινωνικής πολιτικής η οποία να συνοδεύει την ενιαία αγορά και το ενιαίο νόμισμα.
<P>
Μπορεί οι πρόοδοι που έχουν επιτευχθεί να μην είναι θεαματικοί, αλλά αυτό που κανείς σε αυτό το Κοινοβούλιο δεν θα μπορέσει να αρνηθεί είναι η προσπάθεια, η αφοσίωση και η επαγγελματικότητα της αυστριακής Προεδρίας κατά τη διάρκεια αυτού του εξαμήνου.

<SPEAKER ID=92 LANGUAGE="SV" NAME="Burenstam Linder">
Κύριε Πρόεδρε, η Διάσκεψη της Βιέννης είχε μικρότερη επιτυχία λόγω του ότι, εν αντιθέσει με τον αρχικό σκοπό αυτών των Διασκέψεων Κορυφής, παραμελήθηκαν τα στρατηγικά θέματα. Αφιερώθηκε χρόνος στην ακύρωση μίας προ πολλού ειλημμένης απόφασης για το καθεστώς των αφορολογήτων, με τη σκέψη ότι το καθεστώς του αφορολόγητου για το αλκοόλ και τον καπνό ωφελεί την απασχόληση. Θα μπορούσε ίσως να βγει κάτι καλό απ' αυτήν τη συζήτηση αν οι κυβερνήσεις που είναι υπέρμαχες της υψηλής φορολογίας κατέληγαν στο συμπέρασμα ότι καλό για την απασχόληση είναι οι χαμηλοί φόροι εν γένει και όχι μόνο αυτοί της ανήθικης αυτής γωνίτσας της οικονομίας.
<P>
Είναι λυπηρό ότι στη Διάσκεψη της Βιέννης ετέθησαν εμπόδια στην προς Ανατολάς διεύρυνση. Περισσότερο εμφανής είναι η εξαφάνιση της θέσης της Επιτροπής αναφορικά με τη Λεττονία και τη Λιθουανία. Η προς ανατολάς διεύρυνση δεν γίνεται μόνο για να ικανοποιηθούν αυτές οι δέκα χώρες της Ανατολικής και Κεντρικής Ευρώπης. Δεν κάνουμε δώρο σε φτωχούς γείτονες. Ήδη, πριν αυτές οι χώρες γίνουν μέλη, έχουν αποκομισθεί μεγάλα ωφέλη από την προς Ανατολάς διεύρυνση. Οι χώρες αυτές έχουν υλοποιήσει οικονομικές μεταρρυθμίσεις που μας απέφεραν νέες αγορές και νέα απασχόληση. Οι πολιτικές μεταρρυθμίσεις ενίσχυσαν τη δημοκρατία. Οι υποψήφιες χώρες γνωρίζουν τι απαιτείται απ' αυτές. Η επιδίωξη της βελτίωσης της δημοκρατίας και των ανθρώπινων δικαιωμάτων δημιούργησε μία Ευρώπη περισσότερο ειρηνική. Αν η προς Ανατολάς διεύρυνση μετατεθεί στο μέλλον τότε μπορεί να χαθούν αυτά τα οφέλη. Είναι σημαντικό να υπάρχουν λίγο πλησιέστεροι στόχοι και έτσι να υφίσταται πίεση ώστε να δαμαστούν οι αντικρουόμενες θελήσεις επί του έργου της μεταρρύθμισης.
<P>
Η πολιτική κατάσταση στην περιοχή της Βαλτικής σ' ό, τι αφορά την ασφάλεια είναι ευαίσθητη. Από τη δική μου οπτική είναι ιδιαίτερα λυπηρό ότι η σουηδική κυβέρνηση δέχτηκε τώρα μέχρι και τη συρρίκνωση ακόμη της θέση της Επιτροπής αναφορικά με τη Λεττονία και τη Λιθουανία.

<SPEAKER ID=93 LANGUAGE="ES" NAME="Valverde Lσpez">
Κύριε Πρόεδρε, πιστεύω πως όλοι πρέπει να χαρούμε που το Συμβούλιο, με διάφορους τρόπους, και σήμερα το πρωί ως το ίδιο το Ευρωπαϊκό Συμβούλιο, συμμετέχει στις συζητήσεις μας. Έτσι δίνεται η εικόνα του πραγματικού χαρακτήρα των κοινοτικών θεσμικών οργάνων. Αλλά ακριβώς για να μην υπάρξει σύγχυση στην κοινή γνώμη, κάθε θεσμικό όργανο πρέπει να διαδραματίζει τον αληθινό του ρόλο, και το Συμβούλιο όταν διεξάγει συνεδριάσεις τύπου και προβαίνει σε δηλώσεις, καλό θα ήταν να υπενθυμίζει πως ο ρόλος του Συμβουλίου της Ευρωπαϊκής Ένωσης είναι να χαράσσει τις σημαντικές πολιτικές κατευθύνσεις, και έπειτα καθήκον των άλλων θεσμικών οργάνων είναι να εκτελούν και να εγκρίνουν αυτές τις πολιτικές. Με αυτόν τον τρόπο θα αποφευχθεί η σύγχυση που έχει δημιουργηθεί τις τελευταίες εβδομάδες, κυρίως όσον αφορά τη χρηματοδότηση. Και καθένα από τα θεσμικά μας όργανα πρέπει να αναλάβει τις ευθύνες του.
<P>
Και στον τομέα της χρηματοδότησης, είναι αλήθεια πως εδώ και αρκετούς μήνες το Συμβούλιο είχε δηλώσει πως δεν ήταν διατεθειμένο να αυξήσει τους ίδιους πόρους της Ευρωπαϊκής Ένωσης. Είναι ένας πολιτικός προσανατολισμός. Αλλά έπειτα αναλογούσε στην Επιτροπή να την αποδεχτεί ή να την συζητήσει ή να υποβάλει κάποια αρκετά φιλόδοξη πρόταση. Σε αυτήν την περίπτωση η Επιτροπή δεν στάθηκε στο ύψος των περιστάσεων, δεν είχε την ακριβή φιλοδοξία, και όλη η κοινή γνώμη, καθώς και αυτό το Κοινοβούλιο, εξεπλάγη που η Επιτροπή έκανε λόγο για τις δημοσιονομικές προοπτικές για μια ακόμη επταετία χωρίς να έχει επιτευχθεί αυτό που θα έπρεπε να είχε επιτευχθεί ως το τέλος του περασμένου χρόνου. Αυτό αποτελεί την πηγή όλων των προβλημάτων και των εντάσεων που θα ζήσουμε μέσα στους επόμενους μήνες και, βέβαια ξεχνάμε πως η πρώτη από τις αρχές που επικαλούνται τα κράτη μέλη όσον αφορά την ευρωπαϊκή οικοδόμηση, είναι επίσης η αρχή της ακριβούς προσαρμογής. Δηλαδή πως κάθε θεσμικό όργανο πρέπει να διαθέτει επαρκή μέσα για την εξάσκηση των αρμοδιοτήτων που του έχουν ανατεθεί. Αν δεν διαθέτουμε επαρκή προϋπολογισμό δεν μπορούμε να επιτύχουμε τους στόχους μας.

<SPEAKER ID=94 LANGUAGE="DE" NAME="Mann, Thomas">
Κύριε Πρόεδρε, επιστρέψαμε και πάλι στην καθημερινότητα. Για άλλη μία φορά, μία Διάσκεψη Κορυφής ανήγαγε το ζήτημα της απασχόλησης σε πρώτη προτεραιότητα. Για άλλη μία φορά δεν έγινε τίποτα ως προς τις προσδοκίες του Κοινοβουλίου που περίμενε να δοθεί νέα έμφαση στον συντονισμό της οικονομικής και της νομισματικής πολιτικής. Είναι βέβαια άξια επαίνου η σύσταση να καθορισθούν επιπλέον ποσοτικοποιημένοι στόχοι και προθεσμίες σε εθνικά επίπεδα, αλλά δεν υπάρχουν συγκεκριμένες συμφωνίες. Εξαίρεση αποτελεί, Επίτροπε Fischler, η Ευρωπαϊκή Επιτροπή. Ο Jacques Santer είπε ότι τα υπάρχοντα προγράμματα θα συγκεντρωθούν σε δέσμες με κατεύθυνση το Ευρωπαϊκό Κοινωνικό Ταμείο και το πρόβλημα της απασχόλησης. Αυτό αποτελεί πραγματικά προστιθέμενη ευρωπαϊκή αξία, αποτελεί μία σημαντική πρωτοβουλία.Είναι όμως πολύ αμφισβητούμενο κατά πόσο θα επιτευχθεί το Σύμφωνο για την Απασχόληση σε ευρωπαϊκό επίπεδο, το οποίο θα πρέπει να ολοκληρώσουν οι Γερμανοί μέχρι το Μάρτιο. Η νέα γερμανική κυβέρνηση προσπαθεί με κηρύγματα σε εθνικό επίπεδο να επιτύχει το σύμφωνο αυτό, αλλά με πενιχρότατα αποτελέσματα. Ο άπειρος στα νέα του καθήκοντα, και ιδίως σε ευρωπαϊκό επίπεδο, καγκελάριος Schrφder μας προετοιμάζει ήδη, λέγοντας ότι δεν πρέπει να είναι υπερβολικές οι προσδοκίες μας απέναντι στη γερμανική Προεδρία. Ο Αυστριακός υπουργός Εξωτερικών, είχε δίκιο όταν, αναφερόμενος στην Κοινή Εξωτερική Πολιτική και Πολιτική Ασφάλειας, είπε ότι πρέπει να βελτιωθούν πολλά πράγματα. Το ίδιο ισχύει εξάλλου και για την απασχόληση. Δεν έχουμε να προσθέσουμε τίποτα σ' αυτά.

<SPEAKER ID=95 LANGUAGE="DE" NAME="Menrad">
Κύριε Πρόεδρε, το περασμένο εξάμηνο δεν υπήρξαν θεαματικές αποφάσεις στο πλαίσιο του Συμβουλίου Υπουργών. Εντούτοις, η φιλόπονη αυστριακή διπλωματία ώθησε την Κοινότητα να προχωρήσει. Θέλω να επικεντρώσω την παρέμβασή μου σε έναν ιδιαίτερο τομέα, στην επέκταση του κοινωνικού διαλόγου. Στο επίπεδο των επιχειρήσεων θέλω να παραπέμψω στην αυστριακή συμβιβαστική πρόταση για την Ευρωπαϊκή Ανώνυμη Εταιρία, μια πρόταση που υποβλήθηκε μετά από πολυετείς συζητήσεις. Το Ευρωπαϊκό Κοινοβούλιο έκανε το 1997 σαφές ότι το ζητούμενο είναι να αποφευχθεί η απλή εξαγωγή μερικών εθνικών προτύπων συναπόφασης, καθώς επίσης και να μην υπάρχει στα κράτη που ισχύουν ευρύτατα τέτοιου είδους δικαιώματα αποφυγή της συναπόφασης. Η αυστριακή συμβιβαστική πρόταση ανταποκρίνεται σε μεγάλο βαθμό στο συγκεκριμένο αίτημα. Έχουμε κάνει πια αρκετές συζητήσεις. Από την ερχόμενη γερμανική Προεδρία περιμένουμε ότι θα επιτύχει επιτέλους μία πολιτική απόφαση στην πολύ καλή βάση της αυστριακής πρότασης.

<SPEAKER ID=96 LANGUAGE="PT" NAME="Cunha">
Κύριε Πρόεδρε, το Ευρωπαϊκό Συμβούλιο της Βιέννης οδηγήθηκε σε μια παταγώδη αποτυχία, παρά τις προσπάθειες που κατέβαλε η αυστριακή Προεδρία. Εφόσον τα πάντα παραπέμπονται στη γερμανική Προεδρία, το μόνο που απομένει είναι ένα αρνητικό τελικό αποτέλεσμα που σηματοδοτείται από ένα επίμαχο υπόμνημα αναφορικά με τη χρηματοδότηση της Ένωσης, βάσει του οποίου θα υπάρξει περικοπή των γεωργικών δαπανών κατά 10 % και οι πόροι των διαρθρωτικών ταμείων θα μειωθούν κατά 25 %.
<P>
Οφείλουμε να αντιμετωπίσουμε δίχως φόβο και πάθος τα πιο λεπτά προβλήματα που καλούμαστε να επιλύσουμε, όπως είναι η χρηματοδότηση της διεύρυνσης ή η διόρθωση των υφιστάμενων ανισόμετρων συνεισφορών ορισμένων εκ των πλουσιοτέρων κρατών μελών στο πλαίσιο της χρηματοδότησης της Ευρωπαϊκής Ένωσης. Αλλά θα ήταν ακατανόητο, από πολιτικής άποψης, το να διευθετήσουμε τα δύο προαναφερθέντα προβλήματα σε βάρος των πόρων που προορίζονται για τις φτωχότερες χώρες και περιφέρειες της σημερινής Ευρωπαίκής Ένωσης των Δεκαπέντε, καθιστώντας έτσι νεκρό γράμμα το άρθρο 2 της Συνθήκης του Μάαστριχτ, που αναφέρεται στην οικονομική και κοινωνική συνοχή.
<P>
Υπό αυτή την έννοια, το υπόμνημα περί χρηματοδότησης, που υπεβλήθη από την Προεδρία, αποτελεί ένα έγγραφο το οποίο δεν τιμά αυτούς που το συνέταξαν και, επομένως, διέπεται από πολιτική επιπολαιότητα. Και το τονίζω αυτό επειδή η Προεδρία, όταν κατέθετε το εν λόγω έγγραφο, γνώριζε κάλλιστα ότι αυτό δεν θα μπορούσε να χρησιμοποιηθεί ως αξιόπιστη βάση για περαιτέρω εργασία, λόγω του άδικου και κοντόφθαλμου χαρακτήρα του. Συνεπώς, το μόνο συμπέρασμα που μπορώ να βγάλω είναι ότι η Προεδρία προχώρησε σε αυτή την ενέργεια για λόγους τακτικής, με σκοπό να εξαναγκάσει τα κράτη μέλη της συνοχής να μειώσουν τις προσδοκίες τους όσον αφορά την Ατζέντα 2000. Διότι στην προκειμένη περίπτωση, εάν έπρεπε να επιλέξουν μεταξύ μίας καταστροφής και ενός κατακλυσμού, προφανώς η πρώτη επιλογή θα ήταν το μη χείρον βέλτιστον.
<P>
Για όλους τους λόγους που προανέφερα, μένω με την αγωνιώδη απορία εάν η παραπάνω θέση ελήφθη ή όχι σε συνεννόηση με την επερχόμενη Προεδρία του Συμβουλίου. Εάν ναι, τότε η ιστορία της Ευρωπαϊκής Ένωσης διέρχεται από μια σοβαρή κρίση, σε μια εποχή μάλιστα όπου οι ένδεκα από τους δεκαπέντε πρωθυπουργούς είναι σοσιαλιστές.
<P>
Όλοι μας συνειδητοποιούμε την πολυπλοκότητα που χαρακτηρίζει τις διαπραγματεύσεις για την Ατζέντα 2000, καθώς και τη δυσκολία του Συμβουλίου να εξεύρει δίκαιες και λογικές λύσεις. Αλλά προς το σκοπό αυτό εξελέγησαν οι διαφορετικές κυβερνήσεις που απαρτίζουν το Συμβούλιο. Σεβόμαστε το έργο που επιτέλεσε η αυστριακή Προεδρία, παρ' ότι διαφωνούμε με κάποιες από τις επιλογές της, και ευχόμαστε κάθε επιτυχία στη γερμανική Προεδρία, που θα αναλάβει καθήκοντα σε δύο εβδομάδες.

<SPEAKER ID=97 LANGUAGE="NL" NAME="Maij-Weggen">
Κύριε Πρόεδρε, δυστυχώς δεν μπορούμε να πούμε ότι η Σύνοδος Κορυφής της Βιέννης ήταν επιτυχημένη. Στην ουσία τα πράγματα είναι ακόμη χειρότερα. Η Σύνοδος απέτυχε, ήταν μια παταγώδης αποτυχία. Ωστόσο, δεν νομίζω ότι υπεύθυνη για την κατάσταση αυτή είναι η αυστριακή Προεδρία. Πιστεύω ειλικρινά ότι η κ. Ferrero, ο κ. Schόssel και ο κ. Klima έκαναν ότι μπορούσαν. Όμως, κατά κάποιο τρόπο ο εξωτερικός συντονισμός δεν ήταν τέτοιος που να μπορούσε να βελτιώσει τα πράγματα.
<P>
Αδυνατώ να καταλάβω το λόγο για τον οποίο η ευρωπαϊκή Σύνοδος Κορυφής των αρχηγών κρατών και κυβερνήσεων ασχολείται με τα καταστήματα αφορολογήτων ειδών και με το ΦΠΑ για τις υπηρεσίες που προσφέρουν οι κομμωτές και οι υποδηματοποιοί. Δεν θέλω να πω ότι τα θέματα αυτά δεν είναι σημαντικά, ωστόσο μπορούν να διευθετηθούν στις συναντήσεις των αρμόδιων Υπουργών. Όλα αυτά συμβαίνουν τη στιγμή που στα σύνορά μας στο Κοσσυφοπέδιο οι μάχες αναζωπυρώνονται, τη στιγμή που η κατάσταση στη Μέση Ανατολή είναι εξαιρετικά τεταμένη, τη στιγμή που η νομισματική και οικονομική κρίση στην Ασία και τη Λατινική Αμερική μεταφέρεται στη Ρωσία, τη στιγμή που η ανεργία παραμένει υψηλή. Ακριβώς αυτή τη στιγμή διαλέγουν οι αρχηγοί των κρατών και των κυβερνήσεων της ΕΕ να ασχοληθούν με τα καταστήματα αφορολόγητων ειδών και τον ΦΠΑ για τους κομμωτές.
<P>
Ακόμη σοβαρότερο είναι το γεγονός ότι η Σύνοδος Κορυφής της Βιέννης μας έδωσε μια πρώτη εντύπωση της συζήτησης για τη μελλοντική χρηματοδότηση της Ένωσης. Το θέμα αυτό, οι εισφορές, προκάλεσε πολύ σοβαρές φιλονικίες. Αυτό σημαίνει στην ουσία ότι το όλο θέμα των εισφορών θα αρχίσει να καθηλώνει σε ολοένα και μεγαλύτερο βαθμό τα σημαντικότερα προγράμματα της Ευρωπαϊκής Ένωσης και συγκεκριμένα την προσχώρηση νέων χωρών σ'αυτήν. Η εξέλιξη αυτή είναι κατά τη γνώμη μου δραματική. Πιστεύω ότι θα ήταν χρήσιμο να ορισθούν, για παράδειγμα, από την Επιτροπή υψηλά ιστάμενα πρόσωπα τα οποία θα αναλάμβαναν να βρουν μια λύση για την προβληματική της χρηματοδότησης και να υποβάλουν μια αντικειμενική και δίκαιη πρόταση για την επίλυση του θέματος αυτού. Κατ' αυτό τον τρόπο θα προλαμβάναμε το ενδεχόμενο να καθορισθεί από το θέμα αυτό η ημερήσια διάταξη της Ένωσης για ολόκληρους μήνες.
<P>
Κύριε Πρόεδρε, ήταν η πρώτη φορά που είχαμε μια Σύνοδο Κορυφής με τη συμμετοχή έντεκα αρχηγών σοσιαλδημοκρατικών κυβερνήσεων. Βλέποντας όμως το αποτέλεσμα, είμαι υποχρεωμένη να ομολογήσω ότι τα κύρια χαρακτηριστικά της Συνόδου δεν ήταν ο καλός συντονισμός και η αποφασιστικότητα. Ελπίζω ότι στο μέλλον τα πράγματα θα είναι καλύτερα και ότι το πνεύμα του Jacques Delors και του Helmut Kohl θα εμπνεύσει τους αρχηγούς των κυβερνήσεών μας, διαφορετικά θα βαδίσουμε προς μια μελλοντική καταστροφή.

<SPEAKER ID=98 LANGUAGE="FI" NAME="Matikainen-Kallstrφm">
Αξιότιμε κύριε Πρόεδρε, μολονότι τα αποτελέσματα της Συνόδου Κορυφής της Βιέννης είναι πενιχρά, τονίζουν ιδιαίτερα το θέμα της βόρειας διάστασης. Το έγγραφο της Επιτροπής σχετικά με τη βόρεια διάσταση της Ένωσης, το οποίο παρουσιάστηκε επίσημα στη Βιέννη, είναι εξαιρετικό. Καλύπτει πολλές πτυχές της πολιτικής, από τη μελλοντική κατάσταση στον τομέα της πυρηνικής ενέργειας και του περιβάλλοντος μέχρι το θέμα της συνεργασίας σε τοπικό επίπεδο. Το έγγραφο περιέχει σαφείς και λειτουργικές προτάσεις για τον τρόπο ανάπτυξης των μορφών συνεργασίας.
<P>
Δεν μπορεί να υποβαθμιστεί η σημασία του σταθεροποιητικού ρόλου της βόρειας διάστασης. Η πολιτική και οικονομική κρίση της Ρωσίας έχει επιτείνει την ανάγκη ενεργητικής δράσης εκ μέρους της Ένωσης, προκειμένου να μετριασθούν οι επιπτώσεις της κρίσης. Εάν επιδεινωθεί η κατάσταση στη Ρωσία, τότε ενδέχεται να υπάρξουν πολλαπλές σοβαρές επιπτώσεις, μεταξύ άλλων, στα θέματα της πυρηνικής ασφάλειας καθώς και στο θέμα της διεύρυνσης της Ένωσης, ειδικά σε ό, τι αφορά τις Βαλτικές χώρες.
<P>
Είναι απαραίτητο αυτές οι λειτουργικές προτάσεις της Επιτροπής να γίνουν επίσης πραγματικότητα. Επιβάλλεται να αναπτυχθεί η συνεργασία μεταξύ των κρατών της Βαλτικής Θάλασσας. Θα πρέπει να επισπευθεί η λήψη μέτρων για την καταπολέμηση της ρύπανσης των θαλασσίων περιοχών. Η καλύτερη αξιοποίηση των τεράστιων ενεργειακών πόρων της βορειοδυτικής Ρωσίας και γενικότερα της περιοχής του Barents, θα πρέπει να αναδειχθεί σε έναν από τους κεντρικούς στόχους για τη βόρεια διάσταση.
<P>
Έχω ανησυχήσει πολύ για την εξέλιξη του ζητήματος της πυρηνικής ασφάλειας στη Ρωσία, καθώς η κοινωνική κρίση δημιουργεί μεγάλη αναταραχή. Εκφράζω την ευχή η Επιτροπή να υλοποιήσει το ταχύτερο δυνατόν τα ερευνητικά προγράμματα σχετικά με την πυρηνική ασφάλεια και την επεξεργασία των πυρηνικών αποβλήτων, τα οποία παρουσιάζονται στο έγγραφό της, προκειμένου να αποσαφηνιστεί η πραγματική κατάσταση του θέματος και να επιλυθούν τα προβλήματα μέσω της συνεργασίας το ταχύτερο δυνατόν.

<SPEAKER ID=99 NAME="Πρόεδρος">
Η κοινή συζήτηση έληξε.
<P>
Για το θέμα αυτό έχω λάβει επτά προτάσεις ψηφίσματος, σύμφωνα με το άρθρο 37, παράγραφος 2 του Κανονισμού.
<P>
Η ψηφοφορία θα διεξαχθεί αύριο Πέμπτη, στις 9.30.

<CHAPTER ID=6>
Ανθρώπινα δικαιώματα στον κόσμο
<SPEAKER ID=100 NAME="Πρόεδρος">
Η ημερήσια διάταξη προβλέπει την κοινή συζήτηση επί δύο εκθέσεων, εξ ονόματος της Επιτροπής Εξωτερικών Υποθέσεων, Ασφάλειας και Αμυντικής Πολιτικής:
<P>
του κ. Ρουμπάτη (A4-0409/98), σχετικά με την ανακοίνωση της Επιτροπής προς το Συμβούλιο και το Ευρωπαοκό Κοινοβούλιο με θέμα «Η Ευρωπαοκή «Ενωση και οι εξωτερικές όψεις της πολιτικής για τα δικαιώματα του ανθρώπου: από την Ρώμη στο Μάαστριχτ και επέκεινα» [COM(95)0567 - C4-0568/95] και-του κ. Barros Moura (A4-0410/98), σχετικά με τα δικαιώματα του ανθρώπου ανά τον κόσμο για τα έτη 1997-1998, και με την πολιτική της «Ενωσης στον τομέα των δικαιωμάτων του ανθρώπου, και επί της έκθεσης του κ. Torres Couto (A4-0466/98), εξ ονόματος της Επιτροπής Ανάπτυξης και Συνεργασίας, σχετικά με την πρόταση κανονισμού του Συμβουλίου που αφορά τον καθορισμό των προϋποθέσεων για την εφαρμογή των δράσεων συνεργασίας για την ανάπτυξη που συμβάλλουν στον γενικό στόχο της ανάπτυξης και της εδραίωσης της δημοκρατίας και του κράτους δικαίου καθώς και του σεβασμού των δικαιωμάτων του ανθρώπου και των θεμελιωδών ελευθεριών [COM(97)357-9581/98 - C4-0507/98-97/0191(SYN)].

<SPEAKER ID=101 NAME="Ρουμπάτης (PSE)">
Κύριε Πρόεδρε, μ' αυτή την έκθεση θέλω να αποτίσω φόρο τιμής στους πολλούς φίλους μου που χάθηκαν, θύματα της κτηνωδίας που χαρακτήρισε ένα μεγάλο μέρος της πρόσφατης ιστορίας μας. Στον Φελίπε τον ζωγράφο, τη γυναίκα του την Ελπίδα και τον γιό τους τον Ερνέστο, δύο ετών, που και οι τρεις τους εξαφανίστηκαν στη Χιλή του Πινοσέτ. Στον Μουσταφά και τον Ακίμ από το Βαν και το Ντιγιαρμπακίρ που δολοφονήθηκαν από τους Γκρίζους Λύκους στα Αδανα. Στον Θόδωρο, τον συμμαθητή μου, που δολοφονήθηκε στη διάρκεια της τουρκικής εισβολής στην Κύπρο. Στον Σάσα, τον δικαστή από τη Νις, ο οποίος πέθανε κάπου κοντά στο Σπλιτ μετά από φρικτά βασανιστήρια, όπως μάθαμε αργότερα. Στον Μάτε, τον γιατρό από το Ζάγκρεμπ, που τον βρήκαν με μια σφαίρα πίσω από το κεφάλι έξω από την Τούζλα όπου δούλευε εθελοντικά γιατί, όπως έλεγε, το αίμα είναι κόκκινο όποιος κι αν είσαι και πρέπει οι γιατροί να μην το αφήνουμε να τρέχει. Και στους άλλους από το Ανατολικό Τιμόρ, από τη Νιγηρία, από το Θιβέτ, που δεν πρόλαβα να τους γνωρίσω γιατί τους δολοφόνησαν.
<P>
Ξέρετε ότι μόνο αν προσωποιήσουμε τη βαρβαρότητα μπορούμε να καταλάβουμε τί σημαίνει η απώλεια μιας ανθρώπινης ζωής. Μόνο αν δούμε περιπτώσεις συγκεκριμένων ανθρώπων στο τέλος κάθε πολιτικής που αποφασίζουμε, θα μπορέσουμε να κατανοήσουμε τις επιπτώσεις αυτών που διακηρύσσουμε. Μόνον τότε θα δούμε ότι δεν μπορούμε με μεγαλόστομες και περίτεχνες εκφράσεις να απαλύνουμε τις ενοχές μας όταν οι διακηρύξεις μας δεν γίνονται πράξεις με δικιά μας υπαιτιότητα.
<P>
Υπάρχει ακόμα μεγάλη απόσταση, δυστυχώς, μεταξύ διακηρύξεων και πράξεων. Υπάρχει μια πολυμορφία στις αντιδράσεις της Ευρωπαοκής Ένωσης στο θέμα των ανθρωπίνων δικαιωμάτων. Όπως υπάρχει πολυδιάσπαση και στο ανθρώπινο δυναμικό που ασχολείται με θέματα ανθρωπίνων δικαιωμάτων και στα κοινοτικά κονδύλια που προορίζονται για δράσεις που αφορούν στα ανθρώπινα δικαιώματα. Είναι ανάγκη λοιπόν οι διοικητικές δομές και οι δομές λήψης αποφάσεων να οργανωθούν από την Ευρωπαοκή Επιτροπή ως αναπόσπαστη ενότητα; να επανεξεταστεί το θέμα της δημιουργίας μιας πλήρως αναπτυγμένης υπηρεσίας για τα δικαιώματα του ανθρώπου και της δημοκρατίας; να ανατεθεί σε έναν Αντιπρόεδρο της Επιτροπής ο συντονισμός των εξωτερικών σχέσεων και σε έναν Επίτροπο η αρμοδιότητα για θέματα που αφορούν στα δικαιώματα του ανθρώπου. Για να ξεπεραστεί μια από τις σημαντικότερες ελλείψεις στο ισχύον θεσμικό οικοδόμημα, είναι ανάγκη, κατά την άποψή μου, να δημιουργηθεί ένα ενοποιημένο σύστημα αξιολόγησης και ελέγχου των ανθρωπίνων δικαιωμάτων. Και αυτό πριν την υλοποίηση οποιασδήποτε απόφασης ή συμφωνίας που αφορά σε τρίτες χώρες.
<P>
Μια τέτοια αξιολόγηση, που θα χαρακτηρίζεται από συνέπεια και συνοχή, θα αποτελεί τη βάση για την μεταγενέστερη παρακολούθηση της κατάστασης των ανθρωπίνων δικαιωμάτων. Αυτό το ενοποιημένο σύστημα αξιολόγησης και ελέγχου των ανθρωπίνων δικαιωμάτων θα διέπεται από τις θεμελιώδεις αρχές που έχουν γίνει αποδεκτές από την Ευρωπαοκή Ένωση. Αρχές οι οποίες δεν πρέπει να αναιρούνται για λόγους οικονομικών, στρατηγικών ή πολιτικών συμφερόντων της Ένωσης ή ενός από τα μέλη της. Ξέρετε, είναι πολύ πιο εύκολο να είμαστε αυστηροί με χώρες οι οποίες διαθέτουν περιορισμένα μέσα. Αν πράγματι πιστεύουμε όμως στις αρχές που διακηρύσσουμε, τότε τα πολυεπίπεδα συμφέροντα, ο συνυπολογισμός διαφορετικών σκοπιμοτήτων που είναι αντίθετες προς τις απαιτήσεις της συνέπειας, οι αναφορές σε αίολα, στρατηγικά και άλλα επιχειρήματα δεν πρέπει να έχουν θέση στη συζήτηση για τα ανθρώπινα δικαιώματα. Γιατί τότε οι διακηρύξεις μας δεν γίνονται πράξεις και γίνονται επιζήμιες αυτές οι ίδιες οι διακηρύξεις.
<P>
Νομίζω ότι δεν μπορούμε να συνεχίσουμε με τον τρόπο με τον οποίο προχωρήσαμε έως τώρα, δηλαδή με μεγαλόστομες αναφορές σε αρχές και αξίες, αλλά και με έλλειψη δράσης. Και δεν μπορούμε να το κάνουμε αυτό για να απαλύνουμε τις όποιες ενοχές αισθανόμαστε γι' αυτή την έλλειψη δράσης. Μια συνεπής στάση απαιτεί να ξεκαθαρίσουμε ότι δεν υπάρχει άσυλο πουθενά για κανέναν τύραννο, ότι δεν υπάρχει άσυλο πουθενά για κανένα δυνάστη, ότι δεν υπάρχει άσυλο πουθενά για οποιονδήποτε από αυτούς τους ηγέτες που προσποιούμεθα ότι έχουν εκλεγεί με δημοκρατικές διαδικασίες σε απολύτως αντιδημοκρατικές καταστάσεις.
<P>
Είναι αλήθειες σκληρές αυτές, αλλά καλά θα κάνουμε να τις αντιμετωπίσουμε. Οι διακηρύξεις μας πρέπει να παίρνουν σάρκα και οστά. Η παράμετρος ανθρώπινα δικαιώματα αποτελεί ουσιαστικό παράγοντα και στοιχείο στην εξωτερική πολιτική της Ευρωπαοκής Ένωσης. Η διακήρυξη καλών προθέσεων δεν αρκεί. Τα ανθρώπινα δικαιώματα πρέπει να βρίσκονται στην καρδιά της εξωτερικής πολιτικής της Ευρωπαοκής Ένωσης. Και κάνω έκκληση, και στο Συμβούλιο και στην Επιτροπή, να αφήσουν τους όποιους συσχετισμούς σκέπτονται και να θεωρούν τα ανθρώπινα δικαιώματα σαν κάτι ξεχωριστό, και έτσι να ενεργούν.

<SPEAKER ID=102 NAME="Barros Moura">
Κύριε Πρόεδρε, αγαπητοί συνάδελφοι, επί τη ευκαιρία της παρουσίασης αυτής της έκθεσης, θα ήθελα να ξεκινήσω εκφράζοντας τις ευχαριστίες μου σε όλους όσοι συνεργάστηκαν στη σύνταξή της, ιδίως στους συναδέλφους της Επιτροπής Εξωτερικών Υποθέσεων και, πρώτα και κύρια, στα μέλη της Γραμματείας, των οποίων η υψηλή τεχνική κατάρτιση και η επαγγελματική συνείδηση στέκονται πράγματι στο ύψος των παραδόσεων δημοκρατικής κουλτούρας και σεβασμού των ανθρωπίνων δικαιωμάτων που τιμούν το Ευρωπαϊκό Κοινοβούλιο.
<P>
Η συζήτηση για την παρούσα έκθεση διεξάγεται σε μία ιδιαιτέρως σημαντική στιγμή για την υπόθεση των δικαιωμάτων του ανθρώπου: εορτάζουμε την 50ή επέτειο της Οικουμενικής Διακήρυξης και τη 10η επέτειο από την καθιέρωσητου Βραβείου Ζαχάρωφ. Με τις αποφάσεις σχετικά με την υπόθεση Pinochet, έχουμε την ευκαιρία να διανύσουμε ένα γιγαντιαίο βήμα κατά της ατιμωρησίας, θέτοντας τέρμα σε αυτό που θα μπορούσαμε να ονομάσουμε «ελεύθερη κυκλοφορία των δικτατόρων». Ο Σουχάρτο και οι υπόλοιποι ας προσέχουν...
<P>
Διαπιστώσουμε, έτσι, ότι η δύναμη της δημοκρατικής κοινής γνώμης είναι σε θέση να επικρατήσει επί των επιταγών της «ρεαλιστικής πολιτικής», ενεργοποιώντας και θέτοντας σε κίνηση τα στοιχεία - που ωστόσο βρίσκονται ακόμη στα σπάργανα - για την εγκαθίδρυση μίας διεθνούς τάξης πραγμάτων θεμελιωμένης στα δικαιώματα του ανθρώπου, η οποία άρχισε να διαμορφώνεται στην Ευρωπαϊκή Ένωση, με τα υπερεθνικά της θεσμικά όργανα που διαπνέονται από τις αρχές του κράτους δικαίου και λειτουργούν μέσα σε έναν χώρο ελευθερίας, ασφάλειας και δικαιοσύνης.
<P>
Η έκθεση ούτε συγκαλύπτει ούτε ωραιοποιεί την πραγματικότητα. Όσον αφορά τα στοιχειωδέστερα ανθρώπινα δικαιώματα, όπως είναι το δικαίωμα στη ζωή, στην ελευθερία και στην αξιοπρέπεια, σε μεγάλο βαθμό η Οικουμενική Διακήρυξη παραμένει νεκρό γράμμα. Θεώρησα, ωστόσο, σημαντικό και διαφωτιστικό, παρά τις κάποιες απαισιόδοξες απόψεις που ακούστηκαν τις τελευταίες ημέρες, να υπογραμμίσω ορισμένες θετικές εξελίξεις: τις κινήσεις προς την κατεύθυνση της κύρωσης διεθνών συμφώνων που παρατηρήθηκαν τελευταία, τη διαμόρφωση ή τη θέσπιση του καθεστώτος του Διεθνούς Ποινικού Διακαστηρίου, το οποίο, παρά την περιορισμένη του εμβέλεια, ανοίγει το δρόμο για την καθιέρωση μίας διεθνούς νομικής τάξης, και τέλος - το πιο σημαντικό απ' όλα -, την ανάδειξη της δύναμης της δημοκρατικής κοινής γνώμης, μιας οικουμενικής κοινής γνώμης που υπερβαίνει τα εθνικά σύνορα και είναι σε θέση να αγωνιστεί επιβάλλοντας όλο και πιο συχνά το σεβασμό των θεμελιωδών αρχών για τις οποίες αγωνιζόμαστε κι εμείς. Και πρόκειται για ένα κίνημα που θα έπρεπε να αναπτερώσει τις ελπίδες όλων μας, πρόκειται για ένα κίνημα που είναι εξαιρετικά ζωντανό την παρούσα στιγμή, όταν εορτάζουμε την 50ή επέτειο της Οικουμενικής Διακήρυξης.
<P>
Τώρα που ο ψυχρός πόλεμος αποτελεί πλέον παρελθόν, έφθασε η στιγμή να διαχωρίσουμε την πάλη για τα ανθρώπινα δικαιώματα από τις ιδεολογικές αντιπαραθέσεις, ώστε πράγματι να προκρίνουμε την υπόθεση των δικαιωμάτων του ανθρώπου με την οικουμενική τους διάσταση, με τη διάσταση του αδιαιρέτου και της αλληλεξάρτησης που τη χαρακτηρίζει. Καμία επιταγή ιδεολογικής ή γεωπολιτικής φύσεως δεν θα μπορούσε να νομιμοποιήσει την όποια διαφοροποίηση του βαθμού των απαιτήσεών μας όσον αφορά τα δικαιώματα του ανθρώπου. Δεν θα μπορούσε να νομιμοποιήσει την προσφυγή σε δύο μέτρα και δύο σταθμά, όπως συνέβαινε την εποχή του ψυχρού πολέμου, όταν δινόταν συγχωροχάρτι στον Σαλαζάρ, στον Φράνκο, στον Μομπούτου ή στον Σουχάρτο, στο βωμό μιας πειθαρχίας του αντισοβιετικού συνασπισμού.
<P>
Από την άλλη, δεν μπορούμε να αποδεχθούμε την επιχειρούμενη αντιπαράθεση μεταξύ των ατομικών δικαιωμάτων και των δικαιωμάτων των λαών, ούτε την αντιπαράθεση μεταξύ αστικών και πολιτικών δικαιωμάτων, αφενός, και οικονομικών, κοινωνικών και πολιτιστικών δικαιωμάτων, αφετέρου. Όπως επίσης, δεν νοείται μία ουσιαστική οικονομική και κοινωνική δημοκρατία η οποία θα παρέκκλινε από τους κανόνες της λεγόμενης «τυπικής δημοκρατίας». Όπως τουλάχιστον εμείς ανέκαθεν υποστηρίζαμε, συμφωνώντας με τον Γκορμπατσώφ, τα ανθρώπινα δικαιώματα αποτελούν αυτοσκοπό.Η έκθεση που σας παρουσιάζω εξ ονόματος της Επιτροπής Εξωτερικών Υποθέσεων ασχολείται με μια σειρά καθιερωμένων ζητημάτων που συγκαταλέγονται στη θεματολογία των δικαιωμάτων του ανθρώπου: θανατική ποινή, δικαιώματα των παιδιών, εμπορία γυναικών, πρόσφυγες. Πρόθεσή μου όμως ήταν - και σε αυτό εξέφρασε σύμφωνη γνώμη η Επιτροπή Εξωτερικών Υποθέσεων - να προχωρήσω λίγο παραπέρα στα θέματα που περιλαμβάνει η έκθεση, αξιολογώντας επίσης τις επιπτώσεις της παγκοσμιοποίησης της οικονομίας και του χρηματοπιστωτικού συστήματος επί της αποτελεσματικής λειτουργίας της δημοκρατίας και των ανθρωπίνων δικαιωμάτων.
<P>
Παρά το γεγονός ότι θεωρώ την παγκοσμιοποίηση, αυτή καθεαυτή, ως μια θετική εξέλιξη, η κατάσταση που διαμορφώνεται ενέχει κινδύνους. Και απαιτεί τη δημιουργία υπερεθνικών μηχανισμών που θα είναι σε θέση να διαδραματίζουν ρυθμιστικό πολιτικό ρόλο με σκοπό τη διαφύλαξη της δημοκρατίας, διατρανώνοντας συγχρόνως το σεβασμό των ανθρωπίνων δικαιωμάτων με την ουσιαστική τους διάσταση. Η έκθεση προβάλλει την άποψη ότι η ευρωπαϊκή πολιτική πρέπει να διαπνέεται από τα ανθρώπινα δικαιώματα. Αλλά δεν προτείνει την εξαγωγή μιας ευρωκεντρικής πολιτικής τάξης πραγμάτων. Προτείνει να εκλαμβάνεται η Ευρωπαϊκή Ένωση ως μία πολιτική δύναμη η οποία θα προάγει σε διεθνές επίπεδο τις αξίες της αλληλεγγύης και της δικαιοσύνης, όχι με πρόθεση να επιβάλλει την οποιαδήποτε τάξη πραγμάτων αλλά με σκοπό να διαφυλάττει, με τον τρόπο αυτόν, το δικό της ευρωπαϊκό πρότυπο δημοκρατίας και ανθρωπίνων δικαιωμάτων σε αντιπαράθεση με τις τάσεις ισοπέδωσης προς τα κάτω, δίχως ωστόσο να θέλει να επιβάλει τον όποιον προστατευτισμό. Κάτι τέτοιο όμως, αγαπητοί συνάδελφοι, προϋποθέτει - όπως αναφέρεται στην έκθεση - ότι η Ευρωπαϊκή Ένωση θα σταθεί ικανή να επιδείξει συνέπεια ανάμεσα στην εξωτερική πολιτική που ακολουθεί στο θέμα των δικαιωμάτων του ανθρώπου και σε παρόμοιες απαιτήσεις που οφείλει να έχει στην ίδια της την επικράτεια όσον αφορά τα δικαιώματα των ανθρώπων που κατάγονται από τρίτες χώρες οι οποίοι διαμένουν εδώ.
<P>
Κύριε Πρόεδρε, φρονώ ότι η Ευρωπαϊκή Ένωση διαθέτει τα μέσα, διαθέτει τα κατάλληλα εργαλεία και είναι σε θέση να δράσει. Είναι αναγκαίο να προχωρήσει στη δράση, υπό τον όρο ότι θα υπάρξει ανάλογη πολιτική βούληση. Ζητώ από την Επιτροπή να ανταποκριθεί στις συγκεκριμένες προτάσεις που περιλαμβάνονται στην παρούσα έκθεση. Επίσης σας ενημερώνω ότι προτίθεμαι να υποβάλω μια προφορική τροπολογία, όπου θα προτείνω την έγκριση από το Σώμα της διεθνούς εκστρατείας που προβάλλεται από τον Πρόεδρό μας με την ονομασία «Αμνηστία της Χιλιετίας», ούτως ώστε να διατρανώσουμε, με τον τρόπο αυτό, τις αξίες για τις οποίες αγωνιζόμαστε στο θέμα της προάσπισης των δικαιωμάτων του ανθρώπου.

<SPEAKER ID=103 NAME="Torres Couto">
Κύριε Πρόεδρε, κύριοι βουλευτές, συζητούμε σήμερα για τους κανόνες που θα πρέπει στο μέλλον να ρυθμίζουν την υλοποίηση των δράσεων της Κοινότητας οι οποίες συμβάλλουν, στο πλαίσιο της πολιτικής της στον τομέα της αναπτυξιακής συνεργασίας, στην επίτευξη του στόχου για παραπέρα ανάπτυξη και εδραίωση της δημοκρατίας και του κράτους δικαίου, για σεβασμό των ανθρωπίνων δικαιωμάτων και των θεμελιωδών ελευθεριών, καθώς και για χρηστή διαχείριση των δημοσίων υποθέσεων.
<P>
Με την έγκριση του υπό συζήτηση κανονισμού, η Επιτροπή θα καθορίσει τις προϋποθέσεις χορήγησης, εκταμίευσης και εκτέλεσης της παρεχόμενης βοήθειας, καθώς και τους όρους βιωσιμότητας των αναγκαίων δράσεων, ώστε να προσδώσει μεγαλύτερη ορατότητα στα αποτελέσματα αυτών των δράσεων επί της δημοκρατίας και των ανθρωπίνων δικαιωμάτων. Από τώρα και στο εξής, καταξιώνεται πλήρως η ανησυχία που εξέφρασε κατ' επανάληψη το Ευρωπαϊκό Κοινιοβούλιο, το οποίο ζητούσε από την Ευρωπαϊκή Ένωση να προσδίδει μεγαλύτερη σημασία στην προαγωγή των δικαιωμάτων του ανθρώπου και των δημοκρατικών αξιών σε όλες συνολικά τις αναπτυσσόμενες χώρες με τις οποίες διατηρεί σχέσεις συνεργασίας.
<P>
Θα έλεγα ακόμη ότι η προαγωγή των δικαιωμάτων του ανθρώπου, των δημοκρατικών αξιών, του κράτους δικαίου, της χρηστής διακυβέρνησης και της πάλης κατά της διαφθοράς θα πρέπει να αναδειχθεί ως ουσιαστικό στοιχείο όλων των μελλοντικών συμφωνιών. Όταν στρέφουμε τη ματιά μας στην αφρικανική ήπειρο και διαπιστώνουμε πως μαίνονται συγκρούσεις σε 16 χώρες, με τίμημα την καθημερινή απώλεια χιλιάδων ζωών και την κατασπατάληση σε πολεμικό υλικό αναγκαίων πόρων που θα μπορούσαν να χρησιμοποιηθούν για την υγεία, την εκπαίδευση και την παροχή νερού στον πληθυσμό, ή όταν γνωρίζουμε πως η αγοραστική δύναμη 1, 3 δισεκατομμυρίου ανθρώπων στις αναπτυσσόμενες χώρες είναι χαμηλότερη από ένα δολάριο την ημέρα, τότε δεν είναι δυνατόν να επιτρέψουμε τη διατήρηση ορισμένων διφορούμενων καταστάσεων που παρεμπόδισαν τη βοήθεια, η οποία παρέχεται στο πλαίσιο της συνεργασίας, να επιζητά ευγενείς στόχους και να υπηρετεί ευγενείς υποθέσεις θεμελιωμένες σε αρχές, με απτά αποτελέσματα προς την κατεύθυνση της ανακούφισης της απόλυτης ένδειας που μαστίζει τους πληθυσμούς.
<P>
Στην περίπτωση χωρών που επί δεκαετίες βρίσκονταν κάτω από το ζυγό στυγνών δικτατοριών, οι οποίες πολύ συχνά ενθαρρύνθηκαν ή μέχρι και υποστηρίχθηκαν από ευρωπαϊκά κράτη, ή στην περίπτωση άλλων χωρών, που μαστίζονται από παρατεταμένες και αιματηρές ένοπλες συγκρούσεις, δεν αρκεί η Ευρωπαϊκή Ένωση να εκφράζει ικανοποίηση επειδή διενεργήθηκαν ελεύθερες εκλογές, θεωρώντας ότι αυτές αποτελούν έναν επαρκή, σταθερό και βιώσιμο δρόμο μετάβασης προς τη δημοκρατία. Η διενέργεια εκλογών θα πρέπει να συνοδεύεται από τις αναγκαίες συνταγματικές και νομοθετικές μεταρρυθμίσεις που θα προάγουν την ενδυνάμωση του κράτους δικαίου, και συγκεκριμένα από τη στήριξη της ανεξαρτησίας και την ενίσχυση της δικαστικής εξουσίας, τη στήριξη ενός σοφρωνιστικού συστήματος το οποίο σέβεται τον άνθρωπο, όπως και την ενθάρρυνση του πλουραλισμού, τόσο σε πολιτικό επίπεδο όσο και στο επίπεδο της κοινωνίας των πολιτών, μέσω της ενίσχυσης των αναγκαίων θεσμών για τη διασφάλιση του πλουραλιστικού χαρακτήρα της κοινωνίας, συμπεριλαμβανομένων των μη κυβερνητικών οργανώσεων. Θα πρέπει ακόμη να συνοδεύεται από την προαγωγή της ανεξαρτησίας, του πλουραλισμού και της υπευθυνότητας των μέσων μαζικής επικοινωνίας, από τη στήριξη της ελευθεροτυπίας, από το σεβασμό του δικαιώματος και της ελευθερίας του συνέρχεσθαι και του συνεταιρίζεσθαι, καθώς και από την προώθηση της ισότητας των ευκαιριών και πρακτικών καταπολέμησης των διακρίσεων, όπου συμπεριλαμβάνονται μέτρα καταπολέμησης του ρατσισμού, της ξενοφοβίας και των διακρίσεων λόγω φύλου. Τέλος, θα πρέπει να συνοδεύεται από τη στήριξη πρωτοβουλιών που τάσσονται υπέρ της κατάργησης της θανατικής ποινής.
<P>
Εάν δεν διασφαλισθούν όλες οι προαναφερόμενες μεταρρυθμίσεις, το μόνο που θα συμβεί θα είναι να δοθούν δημοκρατικά εύσημα στους δικτάτορες και σε όσους κατέχουν την εξουσία σε χώρες με μονοκομματικό καθεστώς, δίχως ταυτόχρονα να αλλάξει η ουσία και οι ακολουθούμενες πολιτικές πρακτικές, δίχως να κατοχυρωθούν κανόνες δημοκρατικής εναλλαγής, κάτι που απαιτεί την υποστήριξη της παγίωσης δημοκρατικών πολιτικών κομμάτων. Εφόσον δεν λειτουργήσουν κοινοβούλια που να διαθέτουν πραγματικές ελεγκτικές εξουσίες, εφόσον δεν υπάρξουν δικαστήρια που να λειτουργούν στο πλαίσιο ενός ανεξάρτητου δικαστικού συστήματος, εφόσον δεν κατοχυρωθεί η ελευθερία του Τύπου και των μέσων επικοινωνίας, δεν πρόκειται ποτέ να επιτευχθεί η εδραίωση της δημοκρατίας και του κράτους δικαίου, ο σεβασμός των θεμελιωδών δικαιωμάτων και των δημοσίων ελευθεριών, και δεν πρόκειται να υπάρξει χρηστή διαχείριση των δημοσίων υποθέσεων, που αποτελούν εκ των ων ουκ άνευ προϋποθέσεις για την οικονομική ανάπτυξη και την πάλη κατά της ένδειας.
<P>
Σε όλο το φάσμα προβλημάτων που περιέγραψα, ιδιαίτερη έμφαση προσδίδω στην πάλη κατά της διαφθοράς και στη χρηστή διακυβέρνηση ως ουσιαστικά στοιχεία που πρέπει να περιλαμβάνονται σε όλες τις συμφωνίες αναπτυξιακής συνεργασίας που συνάπτονται με τρίτες χώρες. Η τελευταία έκθεση της Παγκόσμιας Τράπεζας, "Assessing Aid» , είναι σαφής όσον αφορά το συγκεκριμένο θέμα: η βοήθεια μπορεί να συμβάλει με εξαιρετικά θετικό και αποτελεσματικό τρόπο στην προαγωγή της οικονομικής ανόδου και στην ανακούφιση της ένδειας, εάν και εφόσον χορηγηθεί σε ένα υγιές οικονομικό περιβάλλον. Για τις αναπτυσσόμενες χώρες, μια αυστηρή οικονομική διαχείριση έχει μεγαλύτερη σημασία απ' ότι η διεθνής χρηματοδοτική βοήθεια, η οποία δεν έχει θετικό αντίκτυπο παρά μόνο σε χώρες που έχουν προχωρήσει στις αναγκαίες πολιτικές και θεσμικές μεταρρυθμίσεις.
<P>
Ας εξετάσουμε την υποδειγματική περίπτωση της Mοζαμβίκης, μία περίπτωση που οφείλουμε να συγκρατήσουμε, να προωθήσουμε και να πριμοδοτήσουμε. Η βοήθεια είναι χρήσιμη μόνον όταν καταλήγει στα χέρια εκείνων που ξέρουν πώς να τη χρησιμοποιήσουν. Εάν, αντιθέτως, πέφτει στα χέρια των διαφόρων Μομπούτου και Μουγκάμπε που κυκλοφορούν σε αυτό τον κόσμο, τότε οι μόνοι που θα ωφεληθούν θα είναι οι φορολογικοί παράδεισοι όπου ξεπλένονται μεγάλα ποσά βρώμικου χρήματος, ή μια χούφτα δυτικών πολιτικών και οικονομικών ιθυνόντων που τους υποστηρίζουν, διότι δεν πρέπει να ξεχνάμε πως, εάν στις αναπτυσσόμενες χώρες βασιλεύει η παθητική διαφθορά, αυτό οφείλεται στο ότι στις πλούσιες χώρες υπάρχουν κάποιοι ενεργητικοί διαφθορείς.
<P>
Το ότι η γενοκτονία στη Ρουάντα έλαβε χώρα, το ότι ο πόλεμος στην Αγκόλα συνεχίζει να μαίνεται, αυτό οφείλεται αποκλειστικά και μόνο στην υπαιτιότητα ορισμένων ευρωπαϊκών χωρών και συγκεκριμένων Ευρωπαίων ηγετών. Τη στιγμή που μιλάμε, κύριε Πρόεδρε, στο κεντρικό οροπέδιο της Αγκόλα πεθαίνουν παιδιά και αφανίζονται ανυπεράσπιστοι πληθυσμοί μόνο και μόνο επειδή στην Αμβέρσα υπάρχουν ορισμένοι που συνεχίζουν να αγοράζουν τα διαμάντια υπό συνθήκες απόλυτης ατιμωρησίας, γράφοντας στα παλιά τους τα παπούτσια τις κυρώσεις που επέβαλαν η Ευρωπαϊκή Ένωση και η διεθνής κοινότητα.
<P>
Δυστυχώς, πολλές είναι οι περιπτώσεις όπου τα συμφέροντα υπερισχύουν των καθηκόντων, συμβάλλοντας έτσι στην επιδείνωση της δυστυχίας που βιώνουν εκατομμύρια ανθρώπινα όντα. Σχεδόν καθημερινά μαθαίνουμε νέα για δικτάτορες των οποίων η προσωπική περιουσία είναι ισότιμη ή ξεπερνά το ύψος του εξωτερικού χρέους των χωρών τους. Είναι επίσης συχνά τα παραδείγματα χωρών όπως η Τανζανία, στην οποία διοχετεύθηκαν δύο δισεκατομμύρια δολάρια για την κατασκευή δρόμων και οι οδικοί άξονες βρίσκονται εκτός λειτουργίας λόγω έλλειψης συντήρησης.
<P>
Κύριε Πρόεδρε, κύριοι βουλευτές, οι χορηγοί βοήθειας θα πρέπει στο μέλλον να πωλούν σωστές ιδέες και όχι άσχημα σχέδια. Δεν θα πρέπει πλέον να επωφελούνται οι παραβάτες. Τουναντίον, βλέπουμε χώρες οι οποίες, με τεράστιες θυσίες, κατάφεραν να εγκαθιδρύσουν σταθερά μακροοικονομικά πλαίσια: τα ανοίγματα προς τις εμπορικές συναλλαγές, η επικράτηση του νόμου και του κράτους δικαίου, η πάλη κατά της διαφθοράς, όλα αυτά συνιστούν εξελίξεις που θα πρέπει να πριμοδοτούνται με την ενίσχυση της συνεργασίας και την ολοκληρωτική παραγραφή του εξωτερικού χρέους. Παραθέτοντας μια παράφραση του Martin Wolf, καταλήγω με ένα τελευταίο μήνυμα: έχουμε καθήκον να βοηθήσουμε κατά προτεραιότητα εκείνους που επιθυμούν να βοηθήσουν τον εαυτό τους.

<SPEAKER ID=104 NAME="Galeote Quecedo">
Κύριε Πρόεδρε, τα γεγονότα έχουν δείξει πως η προσπάθεια αυτού του Κοινοβουλίου να εξοπλίσει με μια σταθερή νομική βάση τη συνεργασία της Ευρωπαϊκής Ένωσης όσον αφορά τη δημοκρατία και τα ανθρώπινα δικαιώματα ήταν πλήρως βάσιμη. Κατά τη διάρκεια της κοινοβουλευτικής συζήτησης προσπαθήσαμε να βελτιώσουμε το κείμενο της Ευρωπαϊκής Επιτροπής.
<P>
Κατ' αρχάς, έχουν τεθεί οι βάσεις για κατάλληλες διαδικασίες, ώστε να διεξαχθεί ένας κοινός προγραμματισμός της ευρωπαϊκής συνεργασίας η οποία να επιτρέπει τον συνεκτικό προγραμματισμό των δράσεων, την επισήμανση στρατηγικών και προτεραιοτήτων και την οριοθέτηση του τρόπου αναζήτησης και επιλογής συγκεκριμένων δράσεων που θα πρέπει να διεξαχθούν ώστε να μεγιστοποιήσουν την ώθηση, την αειφορία και τη διαφάνεια των πόρων που θα αφιερωθούν στην εκτέλεσή τους.
<P>
Ένας άλλος βασικός στόχος είναι η γενίκευση των μέσων συντονισμού σε όλα τα επίπεδα, ιδιαίτερα όσον αφορά τη συνεργασία με τα κράτη μέλη της Ένωσης.
<P>
Κατά τη γνώμη μου, ειδική μνεία αξίζουν οι προτάσεις σχετικά με τις αρμοδιότητες της Επιτροπής, οι διαδικασίες που πρέπει να ακολουθηθούν για την έγκριση και την παρακολούθηση των έργων, η προβλεπόμενη παρέμβαση της συμβουλευτικής επιτροπής και, κυρίως ο ρόλος του Ευρωπαϊκού Κοινοβουλίου στην ανάπτυξη αυτών των προγραμμάτων. Αφ' ενός έχουν τεθεί σημαντικές τροποποιήσεις των συστημάτων παρακολούθησης και αξιολόγησης και μετέπειτα ενημέρωσης και ελέγχου, τόσο από σκοπιάς πολιτικής όσο και από σκοπιάς διαχείρισης, και αυτό θα επιτρέψει αναμφίβολα την ενδυνάμωση του αντίκτυπου των δράσεων, τη διόρθωση των ανωμαλιών και τη βελτίωση της μελλοντικής τους υλοποίησης.
<P>
Ιδιαίτερα άμεση σχέση με αυτό έχει ο ρόλος του Ευρωπαϊκού Κοινοβουλίου, που διαφαίνεται ανεπαρκής στην αρχική σύνταξη της πρότασης. Θα σταματήσω μόνο στην ετήσια έκθεση, η οποία θα περιέχει λεπτομέρειες σχετικά με την εκτέλεση των προγραμμάτων της προηγούμενης χρήσης και τον προγραμματισμό και την επιλογή των προγραμμάτων για την επόμενη χρήση και την οποία η Επιτροπή θα πρέπει να παραδώσει αρκετά ενωρίς στο Ευρωπαϊκό Κοινοβούλιο, ώστε αυτό να μπορέσει να διεξάγει την ετήσια συζήτηση στην Ολομέλεια κατά τη διάρκεια του πρώτου εξαμήνου του έτους και πριν από την εξέταση του αντίστοιχου κεφαλαίου του προϋπολογισμού κατά τη γενική συζήτηση σχετικά με τους ετήσιους προϋπολογισμούς.
<P>
Τελειώνω λέγοντας πως κατά τη γνώμη μου είναι απαραίτητο να συνοδεύεται η έγκριση αυτού του κανονισμού από τις παράλληλες δράσεις που να προσδίδουν μια πραγματική αποτελεσματικότητα στο περιεχόμενό του. Και θα σταματήσω σε δύο από αυτές που κατά τη γνώμη μου είναι μείζονος σημασίας: την ανάγκη αναθεώρησης του οργανογράμματος της Επιτροπής για την επίτευξη μεγαλύτερου συντονισμού μεταξύ των εμπλεκόμενων μονάδων όσον αφορά τη συνεργασία, σύμφωνα με την πρόταση για μια οριζόντια συντονιστική δομή, στην οποία έχει γίνει αναφορά σε προηγούμενα ψηφίσματα αυτού του Κοινοβουλίου και, τελευταίο, το κατεπείγον να βελτιωθεί η κατάσταση των ανθρωπίνων πόρων, η οποία σήμερα είναι ανεπαρκής για να αντιμετωπίσει το φιλόδοξο πρόγραμμα που θα αναπτυχθεί κατά την εκτέλεση του κανονισμού, όσον αφορά τη δημοκρατία και τα ανθρώπινα δικαιώματα.

<SPEAKER ID=105 NAME="Virrankoski">
Αξιότιμε κύριε Πρόεδρε, ο σεβασμός των δικαιωμάτων του ανθρώπου και των θεμελιωδών ελευθεριών, καθώς και η εδραίωση του κράτους δικαίου αποτελούν βασικές αρχές της ΕΕ. Η έκθεση του κυρίου Torres Couto αφορά τον κανονισμό ο οποίος ενισχύει τη νομική βάση για τέτοιες δράσεις στις αναπτυσσόμενες χώρες. Θέλω να ευχαριστήσω τον εισηγητή γι' αυτή την καλή έκθεση.
<P>
Η Επιτροπή Προϋπολογισμών συνέταξε μια γνωμοδότηση για το εν λόγω θέμα, η οποία επικεντρωνόταν κυρίως στις διαδικασίες χρηματοδότησης. Πρώτον, όσον αφορά την διάρκεια του προγράμματος, η επιτροπή πρότεινε να μην υπάρχει περιορισμός. Η σχετική πρόταση επιδοκιμάζεται και στην έκθεση. Ομοίως, έχει εγκριθεί η θέση της επιτροπής σύμφωνα με την οποία οι αποφάσεις για τις σχετικές πιστώσεις θα λαμβάνονται κατ' έτος στα πλαίσια της εξέτασης του προϋπολογισμού του Κοινοβουλίου.
<P>
Η Επιτροπή Προϋπολογισμών εξέφρασε επίσης την ανησυχία της για τη σαφή διαφοροποίηση της τεχνικής βοήθειας. Εξαιτίας αυτού, η επιτροπή επιθυμούσε την εισαγωγή μίας προσθήκης στην παράγραφο του άρθρου 3, η οποία να προβλέπει τη διαφοροποίηση αυτών των πιστώσεων στον προϋπολογισμό. Παρομοίως, η Επιτροπή Προϋπολογισμών προϋποθέτει ότι η Επιτροπή θα διατυπώσει μια πρόταση σχετικά με το εάν θα γίνει χρήση του τμήματος Α ή του τμήματος Β του προϋπολογισμού.
<P>
Ίσως μια από τις σημαντικότερες οργανωτικές αλλαγές της Επιτροπής Προϋπολογισμών είναι το γεγονός ότι δίνεται έμφαση στη σημασία της διοργανικής ομάδας εργασίας. Στα πλαίσια του φετεινού προϋπολογισμού ιδρύθηκε μια συμβουλευτική ομάδα εργασίας, η οποία επικεντρώνεται στα θέματα των δικαιωμάτων του ανθρώπου, τη λειτουργία της οποίας έχει εγκρίνει το Συμβούλιο και το Κοινοβούλιο για το επόμενο έτος. Σκοπός αυτής της ομάδας είναι ο συντονισμός των ετήσιων δράσεων και οι σχετικές διατάξεις έχουν συμπεριληφθεί στην έκθεση. Υπάρχουν καλές εμπειρίες από τέτοιου είδους ομάδες, μεταξύ άλλων στα πλαίσια του Προγράμματος MEDA, και υπάρχει η πρόθεση η συγκεκριμένη ομάδα να έχει την ίδια μεταχείριση όπως και η επιτροπή που απαρτίζουν τα κράτη μέλη.
<P>
Είναι εξαιρετικά σημαντικό να εγκριθεί αυτή η έκθεση, ώστε να δημιουργηθεί η νομική βάση για την εν λόγω πίστωση. Ως εκ τούτου, θα πρέπει να γίνουν έντονες εκκλήσεις προς το Συμβούλιο, προκειμένου αυτός ο κανονισμός να τεθεί σε ισχύ όσο το δυνατόν ταχύτερα, το αργότερο μέχρι τον Μάρτιο, οπότε και θα μπορούσαν να αξιοποιηθούν οι εν λόγω πιστώσεις.

<SPEAKER ID=106 NAME="Van Bladel">
Κύριε Πρόεδρε, συμφωνώ απολύτως με τις εκθέσεις των συναδέλφων Ρουμπάτη, Barros Moura και Torres Couto. Δεν θα υπεισέλθω σε λεπτομέρειες, ο Επίτροπος ξέρει ήδη τι πρέπει να κάνει. Πρόκειται για πολύ καλές γνωμοδοτήσεις. Θα ήθελα επίσης να εκφράσω την εκτίμησή μου για το έργο που επιτέλεσε τα τελευταία χρόνια στο Κοινοβούλιο η συνάδελφος Lenz. Ίσως να μας δοθεί η δυνατότητα να το κάνουμε αυτό πριν τη λήξη της περιόδου εντολής, όμως η συνεισφορά της δεν πρέπει να περάσει απαρατήρητη. Θα ήθελα επίσης να ευχαριστήσω και τους υπαλλήλους που σας επικουρούν με άριστο τρόπο.
<P>
Θα ήθελα να αναφερθώ σε μερικά σημεία. Κύριε Πρόεδρε, ποιος μπορούσε να φανταστεί πριν από 50 χρόνια ότι μια σύσταση στη Γενική Συνέλευση των Ηνωμένων Εθνών θα μπορούσε να διαδραματίσει ένα τόσο σημαντικό ρόλο; Πρόκειται για μία σύσταση που έχει ουτοπικό, παράδοξο χαρακτήρα. Η εξέλιξη βρίσκεται ακόμα στα σπάργανα. Παρ'όλα αυτά, το «ποτέ πια» της γενοκτονίας δεν έγινε πραγματικότητα. Θυμηθείτε τι έγινε στη Βοσνία, τη Ρουάντα, το Κοσσυφοπέδιο και, όπως ανάφερε και ο κ. Torres Couto, τις εξελίξεις στην Αγκόλα οι οποίες δεν προβάλλονται και τόσο στη δημοσιότητα. Η υλοποίηση και η τήρηση των ανθρωπίνων δικαιωμάτων ακολουθεί δύο οδούς: τη νομική και την πολιτική.
<P>
Θα ήθελα να κάνω μερικές παρατηρήσεις όσον αφορά τη νομική πλευρά του θέματος. Η Ευρωπαϊκή Ένωση πρόσφερε σημαντική υποστήριξη για την υλοποίηση της προσπάθειας αυτής εκτός της επικράτειάς της. Πιστεύω όμως, Πρόεδρε, ότι η πρόοδος που σημειώνεται στον τομέα αυτό απειλείται κατά κάποιο τρόπο, κυρίως επειδή υπάρχουν πάρα πολλά ανθρώπινα δικαιώματα. Για οποιοδήποτε πρόβλημα προβάλλεται σήμερα ένα ανθρώπινο δικαίωμα. Δικαίωμα σε διακοπές, δικαίωμα στον ύπνο, πιστεύω ότι έχουμε αρχίσει να υπερβάλλουμε. Αν συνεχίσουμε έτσι, σε λίγο θα καθιερωθεί και το δικαίωμα στην ευθανασία και γνωρίζουμε εκ των προτέρων ότι πρόκειται για ένα δικαίωμα που δεν μπορούμε να υλοποιήσουμε. Συνεπώς, θα ήθελα να προτείνω να περιοριστούμε κάπως, έτσι ώστε να μην χαθεί το νόημα των κλασικών δικαιωμάτων του ατόμου. Το λέω αυτό επειδή ο κίνδυνος υπάρχει, και προσωπικά θα ήθελα να τηρήσω στάση επαγρύπνησης.
<P>
Έρχομαι τώρα στην πολιτική πλευρά του θέματος. Υπάρχει ένας ύπατος αρμοστής, υπάρχει ένα Συμβούλιο Ασφαλείας, το οποίο αποφασίζει ή δεν αποφασίζει και, στην περίπτωση της Ρουάντα, αντιδρά πολύ αργά. Οι αρμόδιοι γνώριζαν τη γενοκτονία, δεν ήθελαν όμως να την αποκαλέσουν με το όνομά της. Αυτό είναι τραγικό. Η εξωτερική πολιτική της Ευρωπαϊκής Ένωσης παρουσιάζει μεταπτώσεις. Ο Ocalan δεν δικάζεται, αλλά δικάζεται ο Pinochet. Ο Castro δεν δικάζεται, ούτε και ο Kabila. Έχω αρχίσει να τα χάνω. Η αντιπολίτευση στην Κίνα λέει: «συνεχίστε να ασκείτε πίεση από τη βάση και θα δείτε ότι θα αποκατασταθεί το κράτος δικαίου και θα επιτύχει η πολιτική προσπάθεια». Συμφωνώ απολύτως με την άποψη αυτή, κύριε Πρόεδρε. Πρέπει να συνεχίσουμε να δρούμε κατ'αυτό τον τρόπο. Παρ' όλα αυτά, οι πολίτες θέλουν να δουν να γίνεται κάτι συγκεκριμένο. Στις 10 Δεκεμβρίου είδα στην εφημερίδα αυτό το χάρτη όπου αναφέρονται οι χώρες στις οποίες ισχύει ακόμη η θανατική ποινή. Ίσως να μην μπορείτε να το δείτε καλά, κύριε Επίτροπε, αλλά οι περιοχές οι οποίες είναι σκιαγραφημένες δεν είναι πάρα πολλές. Το βλέπετε, είναι αυτές που έχουν χρωματιστεί μπλε. Οι πολίτες θέλουν να γίνει αυτό και δεν θέλουν να βλέπουν παιδιά να συμμετέχουν ως στρατιώτες σε πολέμους. Υπάρχουν όμως θετικές εξελίξεις όσον αφορά τις πολυεθνικές επιχειρήσεις. Στις Κάτω Χώρες εκδόθηκε ένα βιβλίο για τα ανθρώπινα δικαιώματα και αυτό είναι σημαντικό. Κύριε Πρόεδρε, συμφωνώ με τα όσα δήλωσε ο κ. Gil-Robles στις 10 Δεκεμβρίου στη Βιέννη προτείνοντας αμνηστία για τους αντιρρησίες συνειδήσεως. Η πράξη αυτή θα ήταν καλή και συγκεκριμένη.

<SPEAKER ID=107 NAME="Kreissl-Dφrfler">
Κύριε Πρόεδρε σε κανέναν άλλο τομέα δεν είναι τόσο ορατή η παρουσία της Ευρωπαϊκής Ένωσης και δεν ασκεί τόσο μεγάλη επιρροή όσο στον τομέα των εξωτερικών οικονομικών σχέσεων. Συνεπώς η ενίσχυση των ανθρωπίνων δικαιωμάτων μέσα από τον εν λόγω τομέα είναι περισσότερο απαραίτητη και πολλά υποσχόμενη από ό, τι μέσα από άλλους. Δεν ασκούμε επιρροή στην κατάσταση των ανθρωπίνων δικαιωμάτων σε τρίτες χώρες μόνο με την παροχή βοήθειας για τη διενέργεια ελεύθερων εκλογών, την οικοδόμηση δικαϊκού συστήματος ή την αποτροπή κρίσεων. Την επιρροή αυτή την ασκούμε συχνά σε πολύ μεγαλύτερο βαθμό μέσω των εμπορικών μας σχέσεων μέσω των εξαγωγών και εισαγωγών, μέσω επενδύσεων ή ασφάλισης των εξαγωγικών πιστώσεων και τελευταίο αλλά εξ ίσου σημαντικό μέσω της γεωργικής πολιτικής. Εν προκειμένω μπορούμε και οφείλουμε να επεμβαίνουμε ρυθμίζοντας τα πράγματα στρεφόμενοι στους εταίρους μας στις τρίτες χώρες, αλλά και στους παράγοντες στην Ευρωπαϊκή Ένωση, π.χ. στους διεθνικούς ομίλους επιχειρήσεων.
<P>
Ωστόσο δεν επαρκεί να αναφερόμαστε στα δύο σύμφωνα για τα ανθρώπινα δικαιώματα καθώς και στις συμβάσεις της ΔΟΕ μόνο στα προοίμια των διμερών και πολυμερών συμβάσεων - βλέπε την τελευταία συμφωνία με το Μεξικό. Εδώ απαιτούμε για παράδειγμα μία ετήσια έκθεση τη Επιτροπής για την κατάσταση των ανθρωπίνων δικαιωμάτων και όπου χρειάζεται, απαιτούμε και την επιβολή συγκεκριμένων κυρώσεων. Από την άλλη πλευρά το ζητούμενο είναι επίσης και η ενεργή υποστήριξη θετικών εξελίξεων. Το νέο Σύστημα Γενικευμένων Προτιμήσεων, που περιέχει μία θετική ρήτρα κινήτρων η οποία επιβραβεύει την τήρηση των ανθρωπίνων δικαιωμάτων με μείωση των δασμών, αποτελεί σημαντική πρόοδο. Κράτη όπως η Κολομβία που ήδη χαίρουν της απαλλαγής από δασμούς θα πρέπει βέβαια να χάνουν αυτό το πλεονέκτημα, όταν παραβιάζονται διαρκώς τα ανθρώπινα δικαιώματα ανθρώπων όλων των ηλικιών. Όταν δεν υπάρχει ελευθερία του συνδικαλίζεσθαι, όταν τίθεται σε κίνδυνο η υγεία των εργαζομένων ή περιορίζεται ο βιοτικός χώρος αυτοχθόνων πληθυσμών, τις περισσότερες φορές συμμετέχουν σε αυτά διάφοροι ευρωπαϊκοί όμιλοι επιχειρήσεων. Για τον λόγο αυτό χρειαζόμαστε επειγόντως, ως ένα πρώτο βήμα, έναν δεσμευτικό κώδικα συμπεριφοράς για τους διεθνικούς ομίλους επιχειρήσεων που έχουν την έδρα τους στην Ευρωπαϊκή Ένωση.
<P>
Όλα αυτά τα προτεινόμενα μέτρα πρέπει όμως να χρησιμοποιηθούν με συνοχή και διαφάνεια. Αυτό σημαίνει βέβαια ότι πρέπει να ενισχυθεί το δικαίωμα λόγου του Ευρωπαϊκού Κοινοβουλίου, δεδομένου ότι ο δρόμος από τη Ρώμη μέσω Μάαστριχττ δεν οδηγεί μόνο στο Αμστερνταμ, αλλά πολύ πιο πέρα.
<P>
Τελειώνοντας θέλω ακόμα να πω ότι και μία μη ανάμιξη είναι σε πολλές περιπτώσεις μία πολύ βάναυση ανάμιξη.

<SPEAKER ID=108 NAME="Lenz">
Κύριε Πρόεδρε θα ήθελα να εκφράσω κι εγώ έναν έπαινο για την καλή συνεργασία όλων των πολιτικών ομάδων στις προκείμενες εκθέσεις στις διάφορες επιτροπές. Ωστόσο, δεν μπορώ να επαινέσω τους χειρισμούς του Προεδρείου που μας ωθεί να καθόμαστε εδώ αυτή τη στιγμή που στην κάτω αίθουσα συζητούν οι βραβευθέντες με το Βραβείο Ζαχάρωφ. Το Προεδρείο έδειξε και πάλι τη δεξιοτεχνία του.
<P>
Κύριε Πρόεδρε, χρόνος ομιλίας δύο λεπτών - γνωρίζουμε κάπως περισσότερα πράγματα για τα ανθρώπινα δικαιώματα και για τον λόγο αυτό δεν μπορούμε να συζητήσουμε εδώ διεξοδικά. Η Διακήρυξη του ΟΗΕ, την οποία τιμούμε σήμερα, ήταν το επακόλουθο ενός φρικαλέου πολέμου. Το Βραβείο Ζαχάρωφ είναι φόρος τιμής για τον αγώνα κατά των φρικαλέων συστημάτων ανελευθερίας. Τα ανθρώπινα δικαιώματα ήταν αρχικά αποκλειστικά αντικείμενο εθνικής πολιτικής και δεν υπήρχε δικαίωμα εξωτερικής ανάμιξης. Σήμερα είναι όμως άρρηκτα συνδεδεμένα με το κράτος δικαίου και τη δημοκρατία, με τη δραστηριότητα των μη κυβερνητικών οργανώσεων, με την κοινωνία των πολιτών και την ποικιλομορφία της καθώς και με την εξωτερική πολιτική της Ευρωπαϊκής Ένωσης. Τα ανθρώπινα δικαιώματα μπορούν να φθάσουν σε ένα αποφασιστικής σημασίας στάδιο υλοποίησης μόνον όταν υπερβούν πλέον τον πολύ συγκεκριμένο αγώνα κατά της παραβίασης της αξιοπρέπειας του κάθε ατόμου, γίνουν εργαλείο της πολιτικής ελευθέρων κρατών και δεν προσανατολίζονται μόνο στα ίδια συμφέροντα. Στην Ευρωπαϊκή Ένωση οφείλουμε συνεπώς να τα βιώνουμε και να τα αναγνωρίζουμε ως συγκεκριμένο συστατικό στοιχείο κάθε εσωτερικής και εξωτερικής πολιτικής.
<P>
Το θέμα της σημερινής μας συζήτησης δεν είναι μόνο η κατάσταση των ανθρωπίνων δικαιωμάτων τα τελευταία χρόνια, αλλά επίσης και αυτό που υπάρχει πέρα από αυτά και αφορά προ πάντων τις προσδοκίες μας μετά το Αμστερνταμ. Πρέπει και πρόκειται να παραμείνουν ένα σημαντικό τμήμα της εξωτερικής πολιτικής της Ευρωπαϊκής Ένωσης και μάλιστα ειδικά σήμερα χρειάζονται την ιδιαίτερη προσοχή του Κοινοβουλίου μας, επειδή μπορούν ακόμα να γίνουν εργαλεία των εθνικών πολιτικών. Το ζητούμενο δεν είναι μόνο η διάθεση πόρων, αλλά η διατύπωση κατευθυντήριων γραμμών των επιτροπών μας.
<P>
Εξ ονόματος της Επιτροπής Θεσμικών Θεμάτων έχω να πω ότι συμφωνούμε ως προς τις γενικές γραμμές της έκθεσης Ρουμπάτη και ότι υποστηρίζουμε τα σαφή αιτήματα που θέτει για την ενίσχυση και τη συγκέντρωση του υφιστάμενου διοικητικού δυναμικού σε έναν αντιπρόεδρο και την ανάθεση της συνολικής ευθύνης σε έναν Επίτροπο, καθώς και για την περιεκτική ανάλυση και υποβολή των σχετικών εκθέσεων στο Ευρωπαϊκό Κοινοβούλιο και ενδεχομένως για τη συγκρότηση μηχανισμού επιβολής κυρώσεων. Έχω ωστόσο ενδοιασμούς σε σχέση με τη δημιουργία ενός Κέντρου Ανθρωπίνων Δικαιωμάτων και θέλω να τονίσω σαφώς ότι αυτό θα μετέθετε και πάλι τα ζητήματα αυτά προς τα έξω και δεν θα έδινε στο Ευρωπαϊκό Κοινοβούλιο τις δυνατότητες ελέγχου τον οποίο χρειαζόμαστε.
<P>
Μερικές φορές είμαστε αντιφατικοί, ωστόσο στην πολιτική για τα ανθρώπινα δικαιώματα δεν επιτρέπεται να υπάρχει στασιμότητα, αλλά ούτε να ορίζεται πολύ σύντομος χρόνος ομιλίας, πρέπει αντίθετα να δημιουργηθούν προοπτικές για το μέλλον.

<SPEAKER ID=109 NAME="Πρόεδρος">
Κυρία Lenz, το Προεδρείο εφαρμόζει, αλλά δεν ορίζει την διαδικασία. Την ορίζει η Διάσκεψη των Προέδρων. Θα παρακαλούσα λοιπόν εκεί να απευθύνετε την διαμαρτυρία σας.

<SPEAKER ID=110 NAME="Glase">
Κύριε Πρόεδρε, τα ανθρώπινα δικαιώματα είναι ένα θέμα στο οποίο δίνει μεγάλη βαρύτητα το Ευρωπαϊκό Κοινοβούλιο. Στη Συνθήκη του Μάαστριχτ του 1993 ο σεβασμός των ανθρωπίνων δικαιωμάτων και των βασικών ελευθεριών αναφέρονται για πρώτη φορά στο άρθρο 2 και όχι στο προοίμιο της Συνθήκης. Ο σεβασμός των ανθρωπίνων δικαιωμάτων αποτελεί βασική προϋπόθεση για την πραγμάτωση της δημοκρατίας, της ανάπτυξης και της ειρήνης. Φραστικά, αυτό γράφεται πολύ γρήγορα στο χαρτί και όλοι συμφωνούν. Πώς είναι όμως η κατάσταση στην πραγματικότητα; Το ότι τα δικαιώματα της γυναίκας είναι άρρηκτα συνδεδεμένα με τα ανθρώπινα δικαιώματα είναι φυσικά λογικό. Ωστόσο χρειάστηκαν τεράστιες προσπάθειες μέχρι να βρει πρόσβαση στην αντίληψη των ανθρώπων. Τώρα πρέπει να καταβάλλυμε προσπάθειες, ώστε να γίνει πραγματικά κατανοητό.
<P>
Σε μερικές χώρες, οι φονταμενταλιστικές τάσεις στρέφονται όλο και περισσότερο κατά των γυναικών. Η φτώχια εξακολουθεί να έχει γυναικείο πρόσωπο και αυτό δεν ισχύει μόνο για τον λεγόμενο τρίτο κόσμο. Οι γυναίκες συναντούν διπλάσιες δυσκολίες για να αποκτήσουν πρόσβαση στην εκπαίδευση και στην ίδρυση μικρών επιχειρήσεων και είναι σχεδόν ανύπαρκτες στα όργανα λήψης αποφάσεων. Μας συγκλονίζει το γεγονός, όταν και εάν φθάσουν στα αυτιά μας ανταποκρίσεις για εμπόριο γυναικών, για περιπτώσεις κακοποίησης ή άσκησης βίας εις βάρος τους. Όλα αυτά συμβαίνουν όμως στην εποχή μας. Δεν αναφερόμαστε σε γεγονότα από τον περασμένο αιώνα. Η Επιτροπή για τα Δικαιώματα της Γυναίκας έθεσε στην γνωμοδότησή της το αίτημα να θεωρηθεί ο σεβασμός των δικαιωμάτων της γυναίκας τμήμα των ανθρωπίνων δικαιωμάτων και να περιληφθεί ως κριτήριο για τις εξωτερικές σχέσεις με τρίτες χώρες, συμπεριλαμβανομένων και των εμπορικών συμφωνιών και των συμφωνιών συνεργασίας.
<P>
Έχουμε μεν θεσπίσει τη διαφύλαξη των ανθρωπίνων δικαιωμάτων, αλλά στην Ευρωπαϊκή Ένωση χρειάζονται περαιτέρω βήματα για να απαιτήσουμε και να προστατεύσουμε την αξιοπρέπεια και τα ανθρώπινα δικαιώματα των γυναικών, τόσο σε ευρωπαϊκό όσο και σε παγκόσμιο επίπεδο.

<SPEAKER ID=111 LANGUAGE="DE" NAME="Swoboda">
Κύριε Πρόεδρε, κατ' αρχάς θέλω να εκφράσω τα θερμά μου συγχαρητήρια στους τρεις εισηγητές για τις εξαίρετες εκθέσεις τους, μολονότι οφείλω να ομολογήσω ότι γνωρίζω προσωπικά καλύτερα τις εκθέσεις Ρουμπάτη και Barros Moura και μπορώ συνεπώς να τις εκτιμήσω καλύτερα. Ο συνάδελφος Ρουμπάτης ήταν πολύ ποιητικός στην αρχή της εισήγησής του, ευχαριστώντας όλους εκείνους που αγωνίσθηκαν για τα ανθρώπινα δικαιώματα στην πατρίδα τους και αφιερώνοντάς τους την έκθεσή του. Τον λόγο είχαν μεν δύο Πορτογάλοι και ένας Έλληνας, αλλά και εγώ ως Αυστριακός γνωρίζω πόσο καλό μας έκανε εκείνη τη σκοτεινή εποχή της καταπίεσης στην ιστορίας μας, όταν παίρναμε μηνύματα αλληλεγγύης από άλλες χώρες του κόσμου. Στην περίπτωση της Αυστρίας τα μηνύματα αλληλεγγύης είχαν έλθει μάλιστα από το Μεξικό, δηλαδή από πάρα πολύ μακριά. Τα μηνύματα αλληλεγγύης είναι ένα σημαντικό καθήκον όχι μόνο του Ευρωπαϊκού Κοινοβουλίου, αλλά της Ευρωπαϊκής Ένωσης στο σύνολό της.
<P>
Η αναφορά εκείνων των γυναικών και των ανδρών, ή μερικών από αυτούς που αγωνίζονται όπως το βιώσαμε σήμερα στην διάρκεια της τελετής, είναι κάτι το επίσης σημαντικό επειδή πρέπει να καταστήσουμε σαφές το εξής. Το ζητούμενο δεν είναι η Ευρώπη να προβεί σε ενέργειες εναντίον της Αλγερίας, της Τουρκίας, της Ινδονησίας ή άλλων κρατών. Όχι, στην πραγματικότητα πολλές φορές υπηρετούμε τα μακροπρόθεσμα συμφέροντα των εν λόγω χωρών. Μπορεί να είμαστε εναντίον των κυβερνήσεων, των στρατιωτικών ή εκείνων που έχουν καταλάβει την εξουσία, αλλά είμαστε υπέρ των ανθρώπων που αγωνίζονται οι ίδιοι για την ελευθερία και τα ανθρώπινα δικαιώματα στις χώρες αυτές. Αυτό πρέπει συνεχώς να το καθιστούμε σαφές. Αυτούς θέλουμε να βοηθήσουμε και μάλιστα όχι από αντιπαλότητα, όχι με δασκαλίστικο τρόπο σαν κάποιοι που θα διορθώσουν τον κόσμο με την αρνητική έννοια.
<P>
Μολονότι είναι μερικές φορές αναγκαίο να επιβάλλουμε κυρώσεις, θα πρέπει να είμαστε ρεαλιστές. Αυτό που μπορούμε και πρέπει να κάνουμε - και στις εκθέσεις υπάρχουν πολύ καλές προσεγγίσεις - είναι να βοηθήσουμε εκείνους που διεξάγουν επί τόπου έναν πολύ δύσκολο αγώνα, υπό την απειλή της φυλάκισής τους, της τιμωρίας τους και ενδεχομένως και της εκτέλεσής τους. Συνεπώς - και αυτό το γνωρίζει ο Επίτροπος, το γνωρίζουμε και εμείς - είναι πολύ σημαντικό να διαθέσουμε αρκετούς πόρους, ώστε να βοηθήσουμε εκείνους που αγωνίζονται επί τόπου, να δημοσιοποιήσουμε πόσο υποφέρουν και να τους παρέχουμε πολιτική και ηθική υποστήριξη στον αγώνα τους. Με ψηφίσματα και λόγους δεν μπορούμε να κάνουμε αγώνα. Μπορούμε μόνο να επιστήσουμε την προσοχή σε ποιες χώρες ο αγώνας διεξάγεται από τους ίδιους τους θιγόμενους και να τους παρέχουμε ηθική, πολιτική αλλά και οικονομική υποστήριξη επιτόπου, προκειμένου να στεφθεί ο αγώνας τους τελικά με επιτυχία. Και τούτο, διότι ο επιτυχημένος αγώνας για τα ανθρώπινα δικαιώματα είναι μια συμβολή στην ειρήνη, και έχουμε όλοι δικαίωμα στην ειρήνη.

<SPEAKER ID=112 LANGUAGE="FR" NAME="Soulier">
Κύριε Πρόεδρε, αγαπητοί συνάδελφοι, λίγα λόγια στο τέλος ενός αιώνα κατά τον οποίο η ευρωπαϊκή ήπειρος γνώρισε τόσες σφαγές και απόπειρες αφανισμού διαφορετικών λαών. Έχουμε, χωρίς αμφιβολία - όπως δήλωσε και ο συνάδελφός μας κ. Swoboda πριν από λίγο - ορισμένα πράγματα να δηλώσουμε στον υπόλοιπο κόσμο, χωρίς πρόθεση να κάνουμε κήρυγμα σε κανέναν.
<P>
Για ποιόν λόγο κομπάζουμε, εμείς που είμαστε η πρώτη εμπορική δύναμη στον κόσμο, εφόσον, αυτή τη στιγμή που μιλάμε, ένας άνδρας υποφέρει στο βάθος μιας φυλακής, μία γυναίκα πιθανόν να σκοτώνεται. Σε τί θα χρησίμευε να λέμε εδώ λόγια, εάν, ακριβώς στο πλαίσιο του θεμελιώδους δόγματος το οποίο έχουμε οικοδομήσει κατά τη διάρκεια των πενήντα τελευταίων ετών, και ιδιαίτερα των δέκα τελευταίων ετών, δεν είμασταν ικανοί να δηλώσουμε, εμείς μία βιομηχανική δύναμη, ανεξάρτητα από τη χώρα καταγωγής μας: «δεν δεχόμαστε πλέον να δουλέψουμε μαζί σας, εάν δεν πάψετε τις σφαγές, εάν δεν σταματήσετε τα βασανιστήρια. Συνεπώς, δεν θα έχετε την παραμικρή ευκαιρία να αναπτύξετε επιχειρηματικές δραστηριότητες ούτε με τη μικρότερη ευρωπαϊκή επιχείρηση». Εάν δεν είμαστε ικανοί να δηλώσουμε αυτό το πράγμα, το οποίο δεν αποτελεί ούτε στοιχείο του συστήματος της διευθυνόμενης οικονομίας, ούτε ηθική δικτατορία, τότε δεν θα αποτελούμε αυτό, το οποίο όμως φαίνεται ότι είμαστε στα μάτια του κόσμου, τον σκληρό πυρήνα της δημοκρατίας. Πόσες δημοκρατίες υπάρχουν σήμερα σε ολόκληρο τον κόσμο; Σε κάθε περίπτωση, όχι πολύ περισσότερες από τον διπλάσιο αριθμό των δεκαπέντε χωρών που απαρτίζουν σήμερα την Ένωση, γεγονός που τονίζει ιδιαίτερα τα καθήκοντά μας.
<P>
Πιστεύω ότι είναι παρήγορο το γεγονός ότι συγκεντρώσαμε σήμερα ορισμένους άνδρες και γυναίκες - και μιλάνε αυτή τη στιγμή σε μία άλλη αίθουσα - που αγωνίστηκαν για την ελευθερία. Ας σκεφθούμε μόνο, τη στιγμή που θα ολοκληρώσω την παρέμβασή μου, ότι αυτή η ελευθερία είναι εύθραυστη και μπορεί να εξαφανισθεί παταγωδώς.

<SPEAKER ID=113 LANGUAGE="NL" NAME="Bertens">
Κύριε Πρόεδρε, κύριε Επίτροπε, η επέτειος της παρόδου πενήντα ετών από την Οικουμενική Διακήρυξη των Ανθρωπίνων Δικαιωμάτων είναι μια σημαντική στιγμή. Φυσικά, μιλάμε για υποθέσεις που έχουν μακροπρόθεσμο χαρακτήρα. Προσπαθήσαμε όλοι για να προωθήσουμε την υπόθεση αυτή, κάθε πολιτική ομάδα, κάθε ευρωβουλευτής. Αυτό το γνωρίζουμε. Όμως, οι μακροπρόθεσμες ανακοινώσεις δεν πρέπει να μας κάνουν να κλείνουμε τα μάτια μας μπροστά σε θέματα που έχουν περισσότερο βραχυπρόθεσμο χαρακτήρα. Πρέπει να θυμηθούμε το ψήφισμα που εγκρίθηκε πριν από δέκα ημέρες και ο Επίτροπος γνωρίζει βεβαίως ότι επαγρυπνούμε.
<P>
Η Ευρωπαϊκή Ένωση θα πρέπει να υποστασιοποιήσει την πολιτική της για τα ανθρώπινα δικαιώματα. Θα μπορούσε κανείς να μου πει πότε η παραβίαση ανθρωπίνων δικαιωμάτων συνιστά αφορμή για την αναστολή της ισχύος μιας συμφωνίας συνεργασίας ή μιας απλής σύμβασης; Θα γίνουν αμέσως προσπάθειες να ενσωματωθεί αυτό σε μία νέα σύμβαση Λομέ.
<P>
Κάτι παρόμοιο πρέπει να συμβεί και για τις χώρες που δεν συμμετέχουν στη σύμβαση Λομέ. Η παγκόσμια διακήρυξη των ανθρωπίνων δικαιωμάτων υπονοεί βεβαίως την ύπαρξη κριτηρίων με παγκόσμια ισχύ και το ενδεχόμενο κριτικής. Στη Διατλαντική Συνάντηση Κορυφής με τις Ηνωμένες Πολιτείες Αμερικής, η Ευρωπαϊκή Ένωση πρέπει να καταστήσει σαφές ότι αναμένει από τον σημαντικότερο υπέρμαχο του παγκόσμιου χαρακτήρα των ανθρωπίνων δικαιωμάτων, τις Ηνωμένες Πολιτείες, να μην υπονομεύουν το στοιχείο της παγκοσμιότητας. Αυτό που μπορούμε να περιμένουμε από τις Ηνωμένες Πολιτείες είναι, για παράδειγμα, συμμετοχή στο διεθνές ποινικό δικαστήριο, ενώ από την Ευρωπαϊκή Ένωση μπορούμε να περιμένουμε ότι θα θέσει το θέμα αυτό στις αμερικανικές αρχές.

<SPEAKER ID=114 LANGUAGE="IT" NAME="Caccavale">
Κύριε Πρόεδρε, αξιότιμοι συνάδελφοι, και εγώ θα ήθελα να συγχαρώ τους συναδέλφους Ρουμπάτη, Barros Moura και Torres Couto για το εξαιρετικό έργο τους, πιστεύω όμως και εγώ ότι δεν υπάρχουν πολλά γεγονότα που να μας χαροποιούν τη στιγμή που εορτάζονται τα πενήντα χρόνια της Οικουμενικής Διακήρυξης των Δικαιωμάτων του Ανθρώπου. Δεν υπάρχουν πολλά γεγονότα που να μας χαροποιούν για κάποιους λόγους που ήδη αναφέρθηκαν, αλλά θα ήθελα να τους επαναλάβω.Κατ' αρχάς, τίθεται υπό αμφισβήτηση η αρχή της οικουμενικότητας. Ακριβώς στα χρόνια αυτά γίνεται προσπάθεια να προβληθεί η ιδέα σύμφωνα με την οποία, επειδή υπάρχουν διαφορετικές παραδόσεις, οι κανόνες δεν μπορούν να θεωρούνται οικουμενικοί γιατί υπάρχουν αξίες διαφορετικές από τις δυτικές αξίες, λ.χ. οι ασιατικές αξίες, οι ισλαμικές αξίες. Αυτή είναι προφανώς μια αντίληψη που απορρίπτουμε, για την οποία ωστόσο η Ευρώπη θα πρέπει να καταβάλει μεγάλη προσπάθεια προκειμένου να μην δίνει πάντα και μονάχα την εντύπωση ότι «δίνει ξυλιές στα δάχτυλα», όπως ο δάσκαλος στο μαθητή. Επίσης, τίθεται υπό αμφισβήτηση η αρχή του αδιαίρετου: προβάλλεται πράγματι η ιδέα των ανθρωπίνων δικαιωμάτων κατά περίπτωση, σύμφωνα με την οποία καθένας επιλέγει τα ανθρώπινα δικαιώματα που θέλει και αντίθετα δεν σέβεται στο σύνολό τους τα αστικά και πολιτικά δικαιώματα, όπως και τα οικονομικά και κοινωνικά δικαιώματα. Επιπλέον, μου φαίνεται ότι δεν ισχύει ούτε η έννοια της αλληλεξάρτησης, δηλαδή το γεγονός ότι πρέπει και σε οικονομικό επίπεδο να διακηρύττουμε με σθένος και να αγωνιζόμαστε με κάθε τρόπο για τον εκδημοκρατισμό, για το σεβασμό του κράτους δικαίου και τα ανθρώπινα δικαιώματα, γιατί μόνο μέσω μιας ανοικτής και ελεύθερης κοινωνίας μπορεί να επιτευχθεί πραγματική ανάπτυξη, συμπεριλαμβανομένης της οικονομικής.
<P>
Από την άλλη πλευρά, μου φαίνεται ότι και στα δικά μας εδάφη τα πράγματα δεν πάνε τόσο καλά αφού η Ευρώπη δεν κατορθώνει να παίξει πρωταγωνιστικό ρόλο σε όλα αυτά: είναι γεγονός ότι διατηρούμε ακόμη μια τριμερή διάρθρωση των εξωτερικών δραστηριοτήτων της Ευρωπαϊκής Ένωσης, καθεμία με τις δικές της διοικητικές διαδικασίες και με ξεχωριστές εκτελεστικές διαδικασίες. Είναι γεγονός ότι υπάρχουν πολλές περιπτώσεις πλασματικού εκδημοκρατισμού. Είναι επίσης γεγονός ότι οι δικτάτορες εν συντάξει προσάγονται σε δίκη, ωστόσο οι δικτάτορες που βρίσκονται ακόμη και τώρα στο απόγειό τους παραμένουν στη θέση τους.

<SPEAKER ID=115 LANGUAGE="ES" NAME="Carnero Gonzαlez">
Κύριε Πρόεδρε, εντός εξήντα δευτερολέπτων θα ήθελα να τονίσω κάποιες έννοιες που κατ' εμέ είναι βασικές. Αυτές είναι η οικουμενικότητα και η ανεξαρτησία των ανθρωπίνων δικαιωμάτων και παράλληλα δύο άλλες συμπληρωματικές έννοιες, που είναι η προάσπιση και η προώθηση των ιδίων.
<P>
Για την προάσπιση των ανθρωπίνων δικαιωμάτων είναι απαραίτητο ένα μέσο με το οποίο θα δοθεί τέρμα στην ατιμωρησία. Παραδίδοντας στη δικαιοσύνη τον Χιλιανό δικτάτορα Augusto Pinochet, δώσαμε μια δυνατή γροθιά στο παραπέτασμα πίσω από το οποίο κρυβόταν για πολύ καιρό υπαίτιοι γενοκτονιών, δικτάτορες και σφετεριστές. Αλλά επίσης δεν πρέπει να ξεχνάμε όσον αφορά την αλληλεξάρτηση και την προώθηση των ανθρωπίνων δικαιωμάτων, πως η ανάπτυξη, οι πολιτικές ελευθερίες είναι εξίσου σημαντικές με τις οικονομικές ελευθερίες και κυρίως το δικαίωμα του αξιοπρεπούς βίου.
<P>
Η Ευρωπαϊκή Ένωση πρέπει να δράσει σύμφωνα με αυτήν την έννοια. Επιπλέον, εφαρμόζοντας αυό που με συνέπεια έχουμε προσφέρει σε εμάς, τη δημοκρατική ρήτρα και τα εποικοδομητικά μέτρα προώθησης των ανθρωπίνων δικαιωμάτων προς όλες τις κατευθύνσεις.
<P>
Η Ευρωπαϊκή Ένωση πρέπει να μπορέσει να ανταποκριθεί στο αίτημα της διπλωματίας των πολιτών. Η διπλωματία αυτή των πολιτών η οποία μπόρεσε να επιτύχει για παράδειγμα την υπογραφή συνθηκών για την απαγόρευση των ναρκών κατά του προσωπικού ή τη θέσπιση ενός Διεθνούς Ποινικού Δικαστηρίου, το οποίο παρότι είναι ανεπαρκές υπάρχει.

<SPEAKER ID=116 LANGUAGE="DE" NAME="Schroedter">
Κύριε Πρόεδρε, αγαπητοί συνάδελφοι, ο καθένας μας οφείλει να αναγνωρίζει την αξιοπρέπεια του άλλου. Η πρόταση αυτή γράφτηκε από τα νεότερα δημοκρατικά κόμματα του Βρανδεμβούργου στο νέο δημοκρατικό τους καταστατικό. Ποιος ήταν ο λόγος; Η εν λόγω πρόταση λέει σαφώς ότι η πολιτική για τα ανθρώπινα δικαιώματα δεν έχει μόνο να κάνει με εκκλήσεις ηθικού περιεχομένου, είναι και έμπρακτη πολιτική. Την πολιτική για τα ανθρώπινα δικαιώματα την εξαίρουν ακόμα και δικτατορικές κυβερνήσεις, αλλά η αξιόπιστη πολιτική για τα ανθρώπινα δικαιώματα είναι η ενεργή πολιτική στις πραγματικές συνθήκες ζωής. Έτσι και η Ευρωπαϊκή Ένωση κρίνεται σε παγκόσμιο επίπεδο με βάση τον τρόπο με τον οποίο διαφυλάσσει τα ανθρώπινα δικαιώματα με τις ενέργειές της στην πολιτική της καθημερινότητα. Και εδώ το ζητούμενο είναι η υποταγή της πολιτικής για το εμπόριο και την οικονομία στην πολιτική για τα ανθρώπινη δικαιώματα. Το ζητούμενο είναι να μην μπορούν ποτέ πια οι δικτάτορες σε όλον τον κόσμο να βασισθούν στο ότι δεν θα τους ζητηθεί να λογοδοτήσουν.
<P>
Η Ευρωπαϊκή Ένωση θα κριθεί επίσης παγκοσμίως με βάση το εάν με την επικύρωση και την οικονομική ενίσχυση του προγράμματος για τη δημιουργία του διεθνούς ποινικού δικαστηρίου θα αναγάγει το εν λόγω δικαστήριο σε αποτελεσματικό θεσμικό όργανο. Το ζητούμενο είναι επίσης τα κράτη μέλη της Ευρωπαϊκής Ένωσης να αποκτήσουν το θάρρος να σταματήσουν τις εξαγωγές όπλων σε κυβερνήσεις που καταπατούν τα ανθρώπινα δικαιώματα, όπως οι εξαγωγές όπλων στην Ινδονησία και την Τουρκία.
<P>
Αποτελεί διεθνιστικό μας καθήκον να μην αποσιωπήσουμε καμία περίπτωση παραβίασης ανθρωπίνων δικαιωμάτων. Το ζητούμενο είναι να μεριμνήσει η Επιτροπή ώστε να δοθεί ζωή στη ρήτρα περί ανθρωπίνων δικαιωμάτων στις συμβάσεις και να μην προσπαθεί συνεχώς να μας εξηγήσει γιατί είναι σημαντικότερα τα οικονομικά συμφέροντα. Τα ανθρώπινα δικαιώματα είναι καθολικά και απαράβατα.

<SPEAKER ID=117 LANGUAGE="NL" NAME="Maes">
Κύριε Πρόεδρε, τα ανθρώπινα δικαιώματα δεν πρέπει να υλοποιηθούν στο φεγγάρι αλλά σ'αυτόν τον κάπως σκοτεινό κόσμο. Η προσπάθεια αυτή μπορεί να υλοποιηθεί με τον καλύτερο τρόπο με το τρίγωνο ειρήνη-ανάπτυξη-δημοκρατία. Πρόκειται για τρεις πυλώνες, οι οποίοι είναι άρρηκτα συνδεδεμένοι και έχουν καθοριστική σημασία για τη δυνατότητα παροχής εγγυήσεων όσον αφορά τα ανθρώπινα δικαιώματα.
<P>
Από τις εκθέσεις των κοινοβουλευτικών επιτροπών, προκύπτει ότι οι συνάδελφοι στο Κοινοβούλιο έχουν επίγνωση της κατάστασης, δεν μπορεί όμως να λεχθεί το ίδιο σε πολλές περιπτώσεις όσον αφορά την πολιτική. Η Επιτροπή Ανάπτυξης και Συνεργασίας κατηγορεί ορθώς την Ένωση ότι τηρεί διφορούμενη στάση. Συχνά αποδίδεται περισσότερη σημασία σε εμπορικά και στρατηγικά συμφέροντα απ'ό, τι στα ανθρώπινα δικαιώματα. Εάν η εμπορική πολιτική μπορούσε να διασυνδεθεί περισσότερο με τη στρατηγική που ακολουθεί η Ευρωπαϊκή Ένωση όσον αφορά τα ανθρώπινα δικαιώματα, θα κάναμε ένα πάρα πολύ σημαντικό βήμα προς τα εμπρός. Η πολιτική αυτή θα πρέπει να μπορεί να επιβληθεί και εξαρτάται απόλυτα από τον έλεγχο της εφαρμογής συμφωνιών για τα ανθρώπινα δικαιώματα.
<P>
Συμφωνούμε βεβαίως με τις προτεραιότητες που έχουν τεθεί στο χώρο των ανθρωπίνων δικαιωμάτων. Δεν πρέπει όμως να κατηγορούμε πάντοτε άλλους. Παραβιάσεις των ανθρωπίνων δικαιωμάτων παρατηρούνται και στην Ευρώπη. Υπεύθυνοι γι' αυτές είμαστε εμείς οι ίδιοι. Τα ανθρώπινα δικαιώματα των προσφύγων τελούν υπό πίεση. Οι πιέσεις που ασκούνται για τη σκλήρυνση της πολιτικής παίρνουν τέτοιες διαστάσεις, που ο τρόπος μεταχείρισης ορισμένων ανθρώπων που ζητούν άσυλο και των επονομαζόμενων λαθρομεταναστών ή προσώπων χωρίς χαρτιά υπερβαίνει σε ορισμένες περιπτώσεις τα όρια του ανθρωπίνως παραδεκτού.
<P>
Οι παραβιάσεις των ανθρώπινων δικαιωμάτων συνεχίζονται και στην Ευρώπη. Αυτό δεν συμβαίνει, για παράδειγμα, μόνο στην Τουρκία αλλά και στο μακεδονικό τμήμα της Ελλάδας. Εξακολουθούμε να μην μπορούμε να προσφέρουμε αρκετές εγγυήσεις για τα δικαιώματα των παιδιών, ενώ η σωματεμπορία συνεχίζεται μπροστά στα μάτια μας, τη στιγμή που εμείς μιλάμε για τον αγώνα για την αντιμετώπιση της βίας κατά των γυναικών. Υπάρχει ένας κώδικας δεοντολογίας για το εμπόριο όπλων, γνωρίζετε όμως ότι παραβιάζεται. Θα μπορούσα να συνεχίσω κατ'αυτό τον τρόπο, ελπίζω όμως τελικά κύριε Πρόεδρε ότι, όταν θα μιλήσουμε αύριο για την Ατζέντα 2000, θα σκεφτούμε και τα ανθρώπινα δικαιώματα.

<SPEAKER ID=118 LANGUAGE="DE" NAME="Lukas">
Κύριε Πρόεδρε, η διεθνής οικονομική και χρηματοπιστωτική κρίση είχε ως αποτέλεσμα τη δραματική αύξηση της παιδικής εργασίας και του σεξοτουρισμού εις βάρος των παιδιών. Αναφέρομαι στο σημείο 26 της έκθεσης του κ. Ρουμπάτη και θεωρώ άκρως σημαντική και αναγκαία την εκεί απαιτούμενη εισαγωγή σταθερών ρητρών για τα δικαιώματα του ανθρώπου στα άρθρα των συμφωνιών. Ιδίως η κοινωνική και σεξουαλική κακοποίηση παιδιών είναι κάτι που η Ευρωπαϊκή Ένωση δεν επιτρέπεται να ανέχεται σιωπηρά και έμμεσα. Η τήρηση των ανθρωπίνων δικαιωμάτων και ιδιαίτερα η προστασία των παιδιών από κάθε είδους κακοποίηση πρέπει συνεπώς να αποτελέσει προϋπόθεση για τη χορήγηση κρατικής χρηματοδότησης σε επιχειρήσεις καθώς και για τη συμμετοχή τους σε διαγωνισμό για τη σύναψη δημόσιας σύμβασης. Δεν μας επιτρέπεται να ανεχόμαστε το γεγονός ότι πλημμυρίζουν οι ευρωπαϊκές αγορές με προϊόντα τρίτων χωρών τα οποία παράγουν παιδιά που εργάζονται σε συνθήκες παρόμοιες με εκείνες των σκλάβων καθώς και το γεγονός ότι Ευρωπαίοι τουρίστες μπορούν να επιδίδονται ανεμπόδιστα στην παιδεραστία σε χώρες στις οποίες χορηγείται οικονομική ενίσχυση από την Ευρωπαϊκή Ένωση.

<SPEAKER ID=119 LANGUAGE="IT" NAME="Vecchi">
Κύριε Πρόεδρε, πιστεύω ότι είναι σημαντικό το γεγονός ότι το Ευρωπαϊκό Κοινοβούλιο θέλησε να εορτάσει ανεπίσημα την 50ή επέτειο της Οικουμενικής Διακήρυξης των Δικαιωμάτων του Ανθρώπου, είτε με την απονομή, σήμερα το πρωί, του Βραβείου Ζαχάρωφ στον Ibrahim Rugova είτε προσδίδοντας σε αυτή την κοινή συζήτηση μια συγκεκριμένη προσέγγιση, σε μια προσπάθεια να καθορίσει μια ισχυρή πολιτική γραμμή έναντι θεμάτων σχετικών με τα δικαιώματα του ανθρώπου.
<P>
Πιστεύω ότι οι τρεις υπό συζήτηση εκθέσεις στέκονται στο ύψος των περιστάσεων και, ιδίως, ότι είναι σημάδι της ανάπτυξης των αρμοδιοτήτων και της πολιτικής βούλησης εντός της Ευρωπαϊκής Ένωσης να παρέμβει με συγκεκριμένα και ενεργά μέσα για την προώθηση των ανθρωπίνων δικαιωμάτων.
<P>
Αναφέρομαι ιδίως στην εξαίρετη έκθεση του κ. Torres Couto - τον οποίο συγχαίρω - σχετικά με την πρόταση κανονισμού, που αφορά τον καθορισμό των προϋποθέσεων για την εφαρμογή των δράσεων συνεργασίας για την ανάπτυξη, που συμβάλλουν στο γενικό στόχο της ανάπτυξης και της εδραίωσης της δημοκρατίας, των δικαιωμάτων του ανθρώπου και του κράτους δικαίου. Κατά τη γνώμη μου, η εν λόγω έκθεση υπογραμμίζει μια έννοια που θεωρώ θεμελιώδη, δηλαδή την ύπαρξη μιας αναγκαίας συνάρτησης μεταξύ της ανάπτυξης των ανθρωπίνων δικαιωμάτων και της ανάπτυξης καθεαυτής. Εάν, όπως βεβαιώνουμε πάντα, η ανάπτυξη πρέπει να είναι ανθρώπινη, συμμετοχική και βιώσιμη, αυτό δεν μπορεί να πραγματοποιηθεί εάν παραβιάζονται τα ανθρώπινα δικαιώματα ή αμφισβητούνται τα δημοκρατικά δικαιώματα.
<P>
Κατά συνέπεια, πιστεύω πως πρέπει να συνειδητοποιήσουμε ότι η προώθηση των ανθρωπίνων δικαιωμάτων συνίσταται σίγουρα στην εδραίωση του απαράγραπτου δικαιώματος κάθε ατόμου και κάθε κοινωνικής, εθνοτικής και άλλης ομάδας, δεν είναι μόνο όμως αυτό: είναι πράγματι και προϋπόθεση για την ανάπτυξη κάθε λαού, κάθε κοινωνικουύ συνόλου και ολόκληρης της ανθρωπότητας. Η προώθηση των ανθρωπίνων δικαιωμάτων, όπως και η προώθηση της δημοκρατίας, του κράτους δικαίου και της ορθής διακυβέρνησης είναι λογικά και στενά συνδεδεμένες και στην εδραίωσή τους δεν υπάρχει ούτε ανάμιξη ούτε ευρωκεντρισμός.
<P>
Είναι τώρα σημαντικό να σχεδιαστεί συνεπής δράση της Ευρωπαϊκής Ένωσης και των κρατών μελών της που να εκτείνεται σε διάφορους άξονες, που είναι κυρίως: η ανάπτυξη του διεθνούς δικαίου, ιδίως στα συγκεκριμένα μέσα εκτέλεσής του, η πλήρης ενσωμάτωση των δικαιωμάτων του ανθρώπου ως στόχος όλων των μέσων διεθνούς συνεργασίας και η ανάπτυξη συγκεκριμένων και άμεσων δράσεων, στις οποίες αναφέρεται η πρόταση κανονισμού.
<P>
Είναι εμφανές ότι πρέπει να υπάρχει ευρεία θεώρηση των δικαιωμάτων του ανθρώπου που να περιλαμβάνει και τα οικονομικά, κοινωνικά και πολιτιστικά δικαιώματα πέρα από τα αστικά και τα πολιτικά δικαιώματα, και ότι είναι απαραίτητο να αγωνιστούμε για την ανάπτυξη συγκεκριμένων διαδικασιών μετάβασης και διαμόρφωσης των ανθρωπίνων και θεσμικών συνθηκών για την πραγματοποίηση αυτών των αρχών.
<P>
Θα ήθελα να ολοκληρώσω λέγοντας ότι η επένδυση στα δικαιώματα του ανθρώπου είναι σήμερα η πιο επικερδής, αφενός επειδή πλήττεται σήμερα από τις εμφανέστερες παραβιάσεις και αφετέρου επειδή υπάρχουν πολλοί που θέλουν έναν κόσμο όπου στο επίκεντρό του να βρίσκεται ο άνθρωπος. Είναι επίσης η καλύτερη ασφάλεια για τη ζωή μας.

<SPEAKER ID=120 LANGUAGE="ES" NAME="Fernαndez Martνn">
Κύριε Πρόεδρε, όπως και ο εισηγητής, κ. Torres Couto, στην αιτιολογική του έκθεση, θέλω να επισημάνω επίσης πως αυτό το Κοινοβούλιο και η Επιτροπή Ανάπτυξης και Συνεργασίας προσέδιδαν ανέκαθεν τη μέγιστη σημασία στην προώθηση των ανθρωπίνων δικαιωμάτων και των δημοκρατικών αξιών ως στοιχεία που αποτελούν την πηγή έμπνευσης των σχέσεών τους με τις αναπτυσσόμενες χώρες.
<P>
Υπάρχει ένας τεράστιος αριθμός προηγούμενων που δεν θα επαναλάβω. Πρέπει όμως να αναφερθώ στις πρόσφατες εκθέσεις των κυρίων Rocard και Martens επ' ευκαιρία του νέου πλαισίου των σχέσεών μας με τις χώρες ΑΚΕ και θα αναφέρω επίσης την έκθεση σχετικά με τον εκδημοκρατισμό, τα ανθρώπινα δικαιώματα και την καλή διακυβέρνηση στο νέο πλαίσιο των σχέσεών μας με τις χώρες ΑΚΕ, της οποίας είμαι εισηγητής και που θα συζητήσουμε τον επόμενο μήνα.
<P>
Όπως δυστυχώς συμβαίνει πολύ συχνά, τα θεσμικά όργανα και οι νομοθέτες μερικές φορές παρασυρόμαστε από τα γεγονότα. Η κοινωνία των πολιτών έχει τη δική της δυναμική, δημιουργεί προσδοκίες, ελπίδες και προβλήματα στα οποία πρέπει να προσφέρουμε απαντήσεις. Πρόκειται για χαρακτηριστική περίπτωση. Περισσότερες από δύο δεκαετίες πείρας στην πολιτικής μας συνεργασίας μας οδηγούν τώρα να θέσουμε περισσότερη έμφαση σε νέες πτυχές, σε μια νέα άποψη, σε μια νέα ώθηση στις σχέσεις με τις αναπτυσσόμενες χώρες.
<P>
Η ενδυνάμωση μιας ωριμότερης κοινωνίας των πολιτών, δημοκρατικών θεσμών που δρουν συνοδευτικά, μηχανισμών επόπτευσης και ελέγχου των δημοσίων δραστηριοτήτων, της καταπολέμησης όλων των μορφών διαφθοράς, αποτελούν στόχους για τους οποίους όχι μόνο αξίζει να αγωνιστούμε, αλλά, αυτοί οι στόχοι πρέπει να εμπνέουν το καθημερινό έργο μας.
<P>
Ο κ. Torres Couto, στην έκθεσή του, κάνει μια σειρά ενδιαφερουσών προτάσεων που μπορούν να συμβάλλουν στη θέσπιση ενός κανονιστικού νομικού σώματος το οποίο να μας επιτρέψει να περάσουμε από τις μεγάλες δηλώσεις ως προς τις αρχές, στο πεδίο δράσης και σε συγκεκριμένα γεγονότα.
<P>
Στην 50η επέτειο από την Οικουμενική Διακήρυξη των Ανθρωπίνων Δικαιωμάτων, που τόσο έχουν καταπατηθεί σε όλο τον κόσμο, πιστεύω πως πρόκειται για την καλύτερη συνεισφορά που μπορούμε να προσφέρουμε για την υπεράσπισή τους.

<SPEAKER ID=121 LANGUAGE="FR" NAME="Andrι-Lιonard">
Κύριε Πρόεδρε, η Οικουμενική Διακήρυξη των Δικαιωμάτων του Ανθρώπου, η οποία κατέστη στυλοβάτης των δημοκρατικών αξιών, γιόρτασε την πεντηκοστή επέτειό της. Με την ευκαιρία αυτή διοργανώθηκαν πολλαπλοί εορτασμοί σε όλο τον κόσμο, ευκαιρίες για ωραία λόγια και έκφραση ευσεβών πόθων αναφορικά με τα δικαιώματα του ανθρώπου και την οικοδόμηση ενός δικαιότερου κόσμου.
<P>
Ο απολογισμός σε σχέση με τα δικαιώματα του ανθρώπου παραμένει ωστόσο σε πολύ μέτρια επίπεδα. Διότι, εν τέλει, η Οικουμενική Διακήρυξη πενήντα χρόνια μετά την υπογραφή της, δεν αποτελεί αντικείμενο πραγματικού σεβασμού παρά μόνο σε τριάντα περίπου δημοκρατικές χώρες, οι οποίες αριθμούν λιγότερο από ένα δισεκατομμύριο κατοίκους. Αντίθετα, χλευάζεται από τα αυταρχικά καθεστώτα άλλων τριάντα χωρών, στις οποίες κατοικούν σχεδόν δύο δισεκατομμύρια άνθρωποι. Η έκθεση της Διεθνούς Αμνηστίας βρίσκεται εδώ για να επιβεβαιώσει αυτή την ταπεινωτική εικόνα αναφορικά με βασανιστήρια, εξωδικαστικές εκτελέσεις και κρατούμενους συνείδησης οι οποίοι βρίσκονται φυλακισμένοι σε πολλές χώρες.
<P>
Βέβαια, έχουν ευτυχώς σημειωθεί πρόοδοι, όμως η πικρία παραμένει μεγάλη. Τα νομικά μέσα έχουν πολλαπλασιασθεί, αλλά γιατί οι Ηνωμένες Πολιτείες, η πρώτη δύναμη στον κόσμο, δεν έχουν επικυρώσει ως τώρα το Σύμφωνο του 1966 για τα οικονομικά, κοινωνικά και πολιτιστικά δικαιώματα; Γιατί ισχύει ακόμη η θανατική ποινή; Για ποιόν λόγο η συνθήκη, η οποία υπογράφηκε τον Ιούλιο στη Ρώμη για τη σύσταση ενός διεθνούς ποινικού δικαστηρίου έχει συγκεντρώσει μέχρι σήμερα μόνο εξήντα υπογραφές; Γιατί ένα δισεκατομμύριο τριακόσια εκατομμύρια άνθρωποι έχουν στη διάθεσή τους λιγότερο από ένα δολλάριο την ημέρα για να ζήσουν; Γιατί τριάντα πέντε χιλιάδες παιδιά πεθαίνουν κάθε μέρα από αρρώστιες, οι οποίες θα μπορούσαν να προληφθούν; Για ποιό λόγο διακόσια πενήντα εκατομμύρια παιδιά είναι υποχρεωμένα να εργάζονται για να επιβιώσουν; Γιατί τόση βία εναντίον των γυναικών; Ο κατάλογος με τα «γιατί» θα μπορούσε να συνεχισθεί επί μακρόν.
<P>
Μήπως πενήντα χρόνια είναι ήδη πάρα πολλά για να μένουμε ασυγκίνητοι και να φωλιάζουμε μέσα στην αδιαφορία και τον εγωισμό που κάνουν αποδεκτή τη σκληρότητα του κόσμου και την ανισότητα των ευκαιριών; Πολύ φοβάμαι ότι όλα τα πολιτικά και νομικά μέσα δεν χρησιμεύουν σε τίποτα εάν εξακολουθεί να υπάρχει τόση αδικία μεταξύ των ανθρώπων που κατοικούν στον κόσμο μας.

<SPEAKER ID=122 NAME="Δασκαλάκη">
Κύριε Πρόεδρε, πενήντα χρόνια μετά τη Διακήρυξη για τα Δικαιώματα του Ανθρώπου, η συζήτηση αυτή που κάνουμε τώρα κανονικά δεν θα έπρεπε καν να χρειάζεται. Το υπογράμμισε μόλις πριν από 2 λεπτά η κ. Andrι - Leonard. Εντούτοις το πρόβλημα, δυστυχώς, πάντα υπάρχει και υπάρχει οξύτατο στο μεγαλύτερο τμήμα του κόσμου και γι'αυτό οι δύο πολύ σημαντικές εκθέσεις που εξετάζουμε σήμερα διατηρούνται πάντοτε επίκαιρες.
<P>
Το Ευρωπαοκό Κοινοβούλιο έχει πάντοτε δείξει, τουλάχιστον στις συζητήσεις, ευαισθησία στα ανθρώπινα δικαιώματα. Πριν από οτιδήποτε άλλο θα ήθελα να υπογραμμίσω ότι η δική μας ομάδα στηρίζει και τις δύο εκθέσεις και συμμερίζεται την άποψη ότι ο σεβασμός των ανθρωπίνων δικαιωμάτων εξαρτάται από πολλούς παράγοντες που δεν είναι μόνο πολιτικοί, κοινωνικοί, οικονομικοί ή πολιτιστικοί. «Ετσι, δεν μπορεί κανείς παρά να επιδοκιμάσει την άποψη που διατυπώνει ο κ. Ρουμπάτης για την ανάγκη δημιουργίας ενός σφαιρικού συστήματος ετησίων προγραμμάτων για τα ανθρώπινα δικαιώματα, το οποίο θα περιλαμβάνεται στα πλαίσια της εξωτερικής πολιτικής.
<P>
Το ενοποιημένο αυτό σύστημα θα είναι σε θέση να προστατεύσει περισσότερο την ουσία των ανθρωπίνων δικαιωμάτων και να βοηθήσει έτσι, ώστε τα συμφέροντα να μην έχουν το προβάδισμα στην ηθική -και αυτή είναι μία συζήτηση που έγινε εν εκτάσει εδώ- και οι καλές προθέσεις στην εξωτερική πολιτική να μην υποκαθιστούν τις θετικές δράσεις.
<P>
'Οπως μάλιστα τονίζει, τα ανθρώπινα δικαιώματα είναι αναπόσπαστο τμήμα αυτής της πολιτικής της «Ενωσης και αυτό πρέπει να γίνει συνείδηση σε όλα τα όργανά της και σε όλα τα επίπεδα.
<P>
Ο κ. Barros Moura με τη σειρά του δίνει πολύ σωστά έμφαση στην παγκοσμιοποίηση που, όπως αναφέρει, περιορίζει την ουσιαστική άσκηση της δημοκρατίας και των ανθρωπίνων δικαιωμάτων. Εμείς πρέπει να το προσέξουμε ιδιαίτερα αυτό, γιατί συχνά και εδώ μέσα ακόμα δυστυχώς, η αξιολόγηση της παραβίασης των ανθρωπίνων δικαιωμάτων μοιάζει να εξαρτάται από το μέγεθος ορισμένων διεθνών πολιτικοοικονομικών συμφερόντων και σκοπιμοτήτων.
<P>
Τελειώνοντας, θα ήθελα να συγχαρώ τους δύο εισηγητές για τις πολύ καίριες διαπιστώσεις τους και για τις προτάσεις που έχουν υποβάλει, που συμβάλλουν στην ουσιαστική και θετική αντιμετώπιση από μέρους μας ενός τόσο σοβαρού θέματος.

<SPEAKER ID=123 NAME="Θεωνάς">
Κύριε Πρόεδρε, δεν υπάρχει αμφιβολία ότι οι εκθέσεις που συζητάμε περιέχουν πολύ σημαντικές και ενδιαφέρουσες ιδέες για τα ανθρώπινα δικαιώματα.
<P>
Το ίδιο μπορεί να πει κανείς ότι περιέχουν και οι ανακοινώσεις της Επιτροπής και των άλλων οργάνων της Ευρωπαοκής «Ενωσης. Τίθεται όμως το ερώτημα, πόση άραγε αξιοπιστία έχουν αυτές οι διακηρύξεις. «Ενα παράδειγμα μπορεί κατά τη γνώμη μου να αποδείξει την έκταση της υποκρισίας που υπάρχει. Με την ευκαιρία των 50 χρόνων από την Οικουμενική Διακήρυξη των Δικαιωμάτων του Ανθρώπου, ο τουρκικός Τύπος διεκτραγωδεί την κατάσταση στην χώρα αυτή. Δεν υπάρχουν, υπογραμμίζει, δικαιώματα, υπάρχουν μόνο παραβιάσεις, ασκούνται εκτεταμένα βασανιστήρια από τις αρχές. Φέτος, 150 άτομα υπήρξαν θύματα δολοφονίας από αγνώστους, 86 εκτελέσθηκαν χωρίς δίκη κατά την διάρκεια της κράτησής τους, 118 κοινωνικές οργανώσεις απαγορεύθηκαν, 275 εκδόσεις κατασχέθηκαν, 3.000 μέλη του νόμιμου κόμματος HADEP συνελήφθησαν μετά την εμφάνιση της υπόθεσης Οτσαλάν. Ε, την ώρα που συμβαίνουν όλα αυτά, το Ευρωπαοκό Συμβούλιο, η Επιτροπή, το Συμβούλιο και ορισμένες από τις πιο ισχυρές χώρες της «Ενωσης αναζητούν τρόπο να εντάξουν την Τουρκία στη διαδικασία του προενταξιακού διαλόγου ως δωδέκατη υπό ένταξη χώρα. Είναι φανερό ότι όταν υπάρχουν οικονομικά και γεωπολιτικά συμφέροντα, τα ανθρώπινα δικαιώματα μπορούν να περιμένουν.

<SPEAKER ID=124 LANGUAGE="EN" NAME="McKenna">
Kύριε Πρόεδρε, όταν μιλάμε για τις παραβιάσεις των δικαιωμάτων του ανθρώπου στον κόσμο θα πρέπει να κοιτάξουμε τους εαυτούς μας και να δούμε τις ευθύνες μας. Θα πρέπει να εξετάσουμε με ποιό τρόπο τα κράτη μέλη της Ευρωπαϊκής Ένωσης τροφοδοτούν τις συγκρούσεις ανά τον κόσμο και τις παραβιάσεις των δικαιωμάτων του ανθρώπου. Επί παραδείγματι, είναι αναγκαία η ύπαρξη ενός κώδικα συμπεριφοράς για τις εξαγωγές όπλων. Θέλω να αναφέρω τα ακόλουθα: εκπαίδευση των δυνάμεων ασφαλείας και των εκτελεστικών αποσπασμάτων στη Ρουάντα από τους Γάλλους, πωλήσεις όπλων από τους Βέλγους στη Ρουάντα, εκπαίδευση των ινδονησιακών στρατευμάτων από τους Βρετανούς, γερμανικά υποπολυβόλα χρησιμοποιήθηκαν σε ένα μακελειό σε φυλακή της Βραζιλίας, αεριωθούμενα τύπου hawk στάλθηκαν στους Ινδονήσιους ώστε να μπορούν να καταδιώξουν τον πληθυσμό του Aνατολικού Τιμόρ, πωλήσεις όπλων του Ηνωμένου Βασιλείου σε μέρη όπως η Τουρκία και η Σαουδική Αραβία, όπλα βασανιστηρίων πωλούνται σε χώρες έτσι ώστε να μπορούν να επιβάλλουν τις παραβιάσεις των δικαιωμάτων του ανθρώπου σε ανθρώπους ανά τον κόσμο.
<P>
Θα πρέπει να εξετάσουμε το θέμα και να αναρωτηθούμε εάν είναι ηθικά σωστό. Μπορούμε να μιλάμε από θέση ισχύος σε ό, τι αφορά την ηθική, όταν η Ευρωπαϊκή Ένωση, χάριν του κέρδους, και μόνον αυτού, πουλά σε όλον τον κόσμο όπλα και εργαλεία με τα οποία επιβάλλεται η τιμωρία και ο θάνατος στους ανθρώπους. Θα πρέπει να κοιτάξουμε πρώτα τους εαυτούς μας και να δούμε τί πράττουμε για την τροφοδότηση των παραβιάσεων των δικαιωμάτων του ανθρώπου στον κόσμο.

<SPEAKER ID=125 LANGUAGE="IT" NAME="Amadeo">
Κύριε Πρόεδρε, γιορτάσαμε τις μέρες αυτές τα 50 χρόνια από τη Διακήρυξη των Δικαιωμάτων του Ανθρώπου. Σήμερα, δίνουμε έμφαση στα δικαιώματα αυτά με την παρούσα συζήτηση και το κάνουμε επειδή ακόμη σήμερα αντιπροσωπεύουν το όνειρο όλων μας και επειδή ολόκληροι πληθυσμοί του κουρασμένου πλανήτη μας αγνοούν τις αρχές τους που αποτελούν συγχρόνως πολιτική δέσμευση και πνευματική επιδίωξη.
<P>
Πολλοί από μας θα ακούσουν αυτούς τους εορτασμούς χωρίς να αισθανθούν τίποτα, ιδίως επειδή τα ανθρώπινα δικαιώματα αποτελούν μέρος των αρχών που διδάσκονται στα σχολεία και στις οικογένειες, αρχές που δεν έχουν γίνει μόνο πολιτική ηθική αλλά και σχολική ιστορία, και επειδή στα τέλη του αιώνα αυτού οι άνθρωποι έχουν ελάχιστη εμπιστοσύνη στα λόγια και τις υποσχέσεις. Γιατί να μην θυμόμαστε ότι μετά το 1789 υπήρξε δυστυχώς το 1893 με τον τρόμο; Μπορούμε ακόμη να πιστέψουμε στη σημασία των λέξεων; Τέλος, γιατί η τηλεόραση μεταδίδει κάθε βράδυ εικόνες τρόμου αφιερωμένες σε ανθρώπους που σκορπίζουν τον τρόμο, στη Ρουάντα, τη Βοσνία, το Κοσσυφοπέδιο, την Αλγερία, στο σύνολο του κομουνιστικού κόσμου;
<P>
Ποιος ανησυχούσε για τα ανθρώπινα δικαιώματα στη Ρωσία την εποχή του Στάλιν, στην Κίνα την εποχή του Μάο και ακόμη και σήμερα στην Καμπότζη του Πολ Ποτ, στη Νότιο Αμερική, την Αϊτή, την Ανατολική Γερμανία του Honecker; Στο κατώφλι του 21ου αιώνα, τα δικαιώματα του ανθρώπου βρίσκονται ακόμη σε λυπηρό νηπιακό στάδιο. Δυστυχώς, εξακολουθεί να υπάρχει η ανάγκη ίδρυσης διεθνών δικαστηρίων αρμόδιων να δικάζουν τους εγκληματίες πολέμου. Εξακολουθούν να υπάρχουν οι προσδοκίες ενός κόσμου όπου η δημοκρατία να μπορεί να επεκτείνεται όλο και περισσότερο και η συνειδητοποίηση ότι, αργά ή γρήγορα, με την ανώτερη, αργή μα αμείλικτη, δικαιοσύνη θα επιβληθεί πραγματικά ο σεβασμός των ανθρωπίνων δικαιωμάτων.

<SPEAKER ID=126 LANGUAGE="ES" NAME="Terrσn i Cusν">
Κύριε Πρόεδρε, θα ήθελα κατ' αρχάς να συγχαρώ τους εισηγητές αυτών των εκθέσεων επειδή πιστεύω πως περιέχουν κάποιες πληροφορίες και κάποιες προτάσεις που μας είναι απολύτως χρήσιμες και που πιστεύω ότι περιέχουν σχεδόν όλα όσα θα πρέπει να κάνουμε και να πούμε, και λέω σχεδόν για να μην πω όλα, το οποίο πάντα ακούγεται υπερβολικό.
<P>
Αλλά θα ήθελα να κάνω κάποια σχόλια. Πρέπει να είμαστε περισσότερο αυστηροί, και θα ήθελα να το τονίσω αυτό, όσον αφορά όλα όσα μπορούμε να κάνουμε εντός της Ευρωπαϊκής Ένωσης και από αυτήν.
<P>
Δεν θέλω να αρχίσω τη συζήτηση η οποία θα διεξαχθεί αργότερα εντός της ημέρας, αλλά υπάρχουν ζητήματα σχετικά με τα οποία πρέπει να είμαστε πολύ προσεκτικοί, και θέλω να επισημάνω αυτό των δικαιωμάτων των γυναικών, του σεξουαλικού τουρισμού, που όπως υπενθύμισε κάποιος από τους ομιλητές, έχει μεγάλη σχέση με τη στάση των Ευρωπαίων, καθώς και αυτό της μεταχείρισης των πολιτών τρίτων χωρών, επειδή το τελευταίο κυρίως έχει σοβαρές επιπτώσεις όσον αφορά την αξιοπιστία μας στο εξωτερικό. Στη χώρα μου για παράδειγμα, το θέαμα της γρονθοκόπησης των μεταναστών στη Θέουτα ή τη Μελίγια δεν βοηθά στην υπεράσπιση των ανθρωπίνων δικαιωμάτων με την έμφαση και τον ενθουσιασμό που εδώ και καιρό εμείς θέτουμε σε αυτό το θέμα.
<P>
Πρέπει να υποστηριχθούν τα προγράμματα στήριξης της δημοκρατίας και τα προγράμματα στήριξης όσον αφορά τα ανθρώπινα δικαιώματα στο εξωτερικό. Πρέπει να υποστηριχθούν πολιτικώς, και αυτό το κάνει το Κοινοβούλιο, αλλά επίσης πρέπει να υποστηριχθεί η Επιτροπή ώστε να μπορεί να ενεργεί κατά τρόπο αποτελεσματικό και να λαμβάνει υπόψη το οικονομικό κόστος και το κόστος διαχείρισης των προγραμμάτων, γιατί κάποιες φορές δεν το γνωρίζουμε πλήρως και αν το γνωρίζουμε, ενεργούμε ανάρμοστα.
<P>
Και τρίτον, θέλω να επιμείνω, όπως τόση επιμονή εκφράσθηκε εδώ, αν και δεν πιστεύω πως χρησιμεύει, σχετικά με τη θέσπιση ενός Διεθνούς Ποινικού Δικαστηρίου και διεθνούς νομιμότητας γιατί μόνο αυτό θα μπορέσει να μας επιτρέψει να διεξάγουμε αποτελεσματικές δράσεις, οι οποίες να μην επιφέρουν νέα προβλήματα ή έναν νέο ιδεολογισμό ή μια νέα προσκόλληση στις παραδόσεις, όσον αφορά τα ανθρώπινα δικαιώματα και οι οποίες να μπορέσουν να φτάσουν σε όλον τον κόσμο. Πιστεύω πως η υπόθεση Pinochet αποδεικνύει πως μόνο μέσω αυτής της διεθνούς νομιμότητας, η οποία θα πρέπει να δημιουργηθεί δια μέσου συμφωνίας, θα μπορέσουμε να προχωρήσουμε.

<SPEAKER ID=127 NAME="Λαμπρίας">
Κύριε Πρόεδρε, στον ασφυκτικά στενό χρόνο που μου διατέθηκε για ένα θέμα τόσο ευρύ και κρίσιμο, περιορίζομαι να τονίσω ένα μόνο σημείο από την εμπεριστατωμένη και πραγματιστική έκθεση του κυρίου Ρουμπάτη.
<P>
Το άρθρο 31, που εφιστά την προσοχή να μην θυσιάζονται οι οικουμενικές αρχές για τα θεμελιώδη δικαιώματα στον βωμό των οικονομικών, στρατηγικών ή πολιτικών συμφερόντων της Ένωσης ή ενός των μελών της. Είναι ακριβώς αυτή η προτεραιότητα που δίδεται στα ποικίλα συμφέροντα, ο λόγος για τον οποίο, ενώ πανηγυρίζουμε την πεντηκονταετία από την ιστορική διεθνή διακήρυξη και συμφωνία, εθελοτυφλούμε στις κατάφωρες και διαρκείς παραβιάσεις αυτής της διακήρυξης ακόμη και στην γειτονιά μας. Αλλά η ανοχή που εξακολουθητικά δείχνουμε, όχι μόνο δεν διδάσκει τον σεβασμό των ανθρωπίνων δικαιωμάτων σε χώρες που ιστορικά απέχουν από τα δημοκρατικά πρότυπα, αλλά επιτρέπει στις χώρες αυτές να μας κατηγορούν για υποκρισία και διακριτική πολιτική μεταχείριση.
<P>
Η Ευρωπαοκή Ένωση οφείλει -και μπορεί- να αναλάβει πρωταγωνιστικό ρόλο για την παγκόσμια επιβολή του σεβασμού στις υπαρξιακές αυτές αξίες. Προϋπόθεση όμως είναι να παύσει να τις νοθεύει με άλλα κοντόθωρα και εγωιστικά κριτήρια.

<SPEAKER ID=128 NAME="Πρόεδρος">
Κύριε Λαμπρία, θα επωφεληθώ της ευκαιρίας για να επαναλάβω μία σύσταση που κάνω μονίμως στις πολιτικές ομάδες, να μην δίδουν χρόνο λιγότερο από δύο λεπτά σε λίαν αξιόλογους ομιλητές για να διατυπώνουν την άποψή τους σε αυτήν την αίθουσα. Δεν είναι δυνατόν και το θεωρώ εναντίον της αξιοπρεπείας των ευρωβουλευτών να δίδεται χρόνος λιγότερος από δύο λεπτά. Και προσωπικά έχω δηλώσει ότι δεν είμαι διατεθειμένος να διακόπτω τους ομιλητές στο ένα λεπτό, διότι το θεωρώ όχι μόνον απάνθρωπο, αλλά και αντίθετο στην αξιοπρέπειά τους.

<SPEAKER ID=129 LANGUAGE="SV" NAME="Cars">
Κύριε Πρόεδρε, μία πολύ ευρεία πλειοψηφία αυτής της Ολομέλειας θεωρεί το γεγονός της εκτέλεσης ενός πολίτη από ένα κράτος ως μία σοβαρή παραβίαση των ανθρωπίνων δικαιωμάτων. Γι' αυτόν τον λόγο καλωσορίζουμε με ικανοποίηση το γεγονός ότι η Βουλγαρία κατήργησε πρόσφατα τη θανατική ποινή. Μεταξύ των χωρών που αιτούνται ένταξης στην ΕΕ μόνο η Λεττονία, η Λιθουανία και η Τουρκία είναι οι χώρες εκείνες οι οποίες εξακολουθούν να διατηρούν στη νομοθεσία τους αυτήν την απόλυτα άδικη ποινή.
<P>
Όπως είπε ο Πρόεδρός μας, κ. Gil - Robles, νωρίτερα σήμερα σ' αυτήν την Ολομέλεια, ο σεβασμός των ανθρωπίνων δικαιωμάτων πρέπει να χαρακτηρίζει ιδιαιτέρως τις χώρες που επιθυμούν να ενταχθούν στην Ευρωπαϊκή Ένωση. Ας τονίσουμε λοιπόν από κοινού τη σημασία που έχει το γεγονός οι υποψήφιες χώρες, οι οποίες επιθυμούν πραγματικά να ενταχθούν στην ΕΕ, να συμβάλουν το συντομότερο δυνατό στη μετατροπή της θανατικής ποινής στην Ευρώπη σε μία φρικτή, αλλά, για κάθε χρόνο που περνά, όλο και περισσότερο μακρυνή και αμυδρή ανάμνηση.

<SPEAKER ID=130 LANGUAGE="SV" NAME="Theorin">
Κύριε Πρόεδρε, όταν σήμερα συζητάμε για τα ανθρώπινα δικαιώματα πρέπει να τεθούν στο τραπέζι κάποια στοιχεία. Οι τρεις πλουσιότεροι άνθρωποι του πλανήτη έχουν μία περιουσία η οποία υπερβαίνει το συνολικό ΑΕΠ των 48 φτωχότερων χωρών. Οι αδικίες αυξήθηκαν έντονα στον κόσμο κατά τη διάρκεια των δύο δεκαετιών του νεοφιλελευθερισμού. Σε περισσότερες από 70 χώρες το μέσο επίπεδο εισοδημάτων βρίσκεται σήμερα σε χαμηλότερα επίπεδα απ' ό, τι ήταν πριν 20 χρόνια. Το 1/3 των 4, 5 δισεκατομμυρίων ανθρώπων που ζούν σήμερα στις αναπτυσσόμενες χώρες δεν έχει πρόσβαση σε πόσιμο νερό. Είναι αυτή η κατάσταση προκαθορισμένη από τη μοίρα; Σίγουρα όχι! Σύμφωνα με υπολογισμους του ΟΗΕ, αν έμπαινε ένας φόρος κεφαλαίου της τάξης του 4 % στις 225 μεγαλύτερες περιουσίες θα ήταν αρκετό για να μπορούν να ικανοποιηθούν οι βασικές ανάγκες σε τροφή, νερό και υγεία όλων των ανθρώπων της γής. Η παροχή τροφής και ιατρικής περίθαλψης σε όλους τους ευρισκόμενους σε ένδεια θα κόστιζε 13 δισεκατομμύρια δολάρια, κάτι που αντιστοιχεί στα χρήματα που δαπανώνται ετησίως για αρώματα στις ΗΠΑ και την Ευρώπη.
<P>
30 εκατομμύρια άνθρωποι πεθαίνουν από ασιτία και 800 εκατομμύρια υποφέρουν από διαρκή υποσιτισμό - όχι ως συνέπεια αναπόφευκτων καταστροφών, αλλά, μάλλον, εξαιτίας του γεγονότος ότι η ασιτία έχει μετατραπεί σε ένα πολιτικό όπλο που χρησιμοποιείται για την προσέλκυση της προσοχής των μέσων ενημέρωσης. Η Σομαλία, η Λιβερία, το Σουδάν, η Βόρεια Κορέα, η Βιρμανία και το Αφγανιστάν είναι χώρες στις οποίες οι υπεύθυνες κυβερνήσεις, ή κάποιοι πολέμαρχοι, έχουν συλλάβει αθώους ως όμηρους πολέμου. Το κλίμα και οι φυσικές καταστροφές είναι περιθωριακές, μόνο, αιτίες των μεγάλων καταστροφών των θανάτων από ασιτία. Είναι, αντιθέτως, οι άνθρωποι αυτοί οι οποίοι οδηγούν στην πείνα και στον θάνατο τους ανθρώπους.
<P>
Οι σημερινές παραβιάσεις των ανθρωπίνων δικαιωμάτων είναι η αιτία των αυριανών συγκρούσεων. Ο Γενικός Γραμματέας του ΟΗΕ, κ. Kofi Annan, λέει ότι αυτός ο φαύλος κύκλος των παραβιάσεων και των συγκρούσεων μπορεί και πρέπει να σταματήσει. Έπειτα από 50 χρόνια τα ανθρώπινα δικαιώματα έχουν τώρα εδραιωθεί σταθερά και ήρθε η ώρα να γίνει το επόμενο βήμα. Ο επόμενος αιώνας πρέπει να είναι ο αιώνας της πρόληψης. Δεν μπορούμε πλέον να ισχυριζόμαστε ότι η έλλειψη πόρων μας εμποδίζει να δράσουμε. Αυτός ο φαύλος κύκλος των παραβιάσεων και των συγκρούσεων που οδηγεί σε νέες συγκρούσεις μπορεί και πρέπει να σταματήσει. Τα ανθρώπινα δικαιώματα αποτελούν αναπόσπαστο μέρος της ειρήνης και της ασφάλειας, της οικονομικής ανάπτυξης και της κοινωνικής ισότητας - και η ΕΕ έχει πολλές δυνατότητες να ηγηθεί αυτού του νέου βήματος για τα ανθρώπινα δικαιώματα.

<SPEAKER ID=131 LANGUAGE="NL" NAME="Maij-Weggen">
Κύριε Πρόεδρε, σήμερα εορτάζουμε την πεντηκοστή επέτειο της Οικουμενικής Διακήρυξης των Δικαιωμάτων του Ανθρώπου. Εορτάζουμε επίσης και τη δέκατη επέτειο του βραβείου Ζαχάρωφ. Θα ήθελα να αρχίσω δηλώνοντας ότι η λέξη «εορτασμός» είναι λανθασμένη γιατί, από το 1948 μέχρι σήμερα, υπήρξαν πάμπολλες παραβιάσεις των ανθρωπίνων δικαιωμάτων. Επίσης, είναι σωστό που το βραβείο Ζαχάρωφ απονέμεται σήμερα στον Rugova, γιατί κατ' αυτό τον τρόπο εφιστάται η προσοχή του κόσμου στην άδικη κατάσταση που επικρατεί στο Κοσσυφοπέδιο και στους ανθρώπους που έχουν το θάρρος να την καταγγέλλουν. Η απονομή του βραβείου Ζαχάρωφ δεν σημαίνει ότι θα βελτιωθεί μια συγκεκριμένη κατάσταση. Αυτό άλλωστε προκύπτει και από την περίπτωση της Aung San Sun Kyi, η οποία εξακολουθεί να κρατείται όμηρος στη Μυανμάρ, της Taslima Nasreen, που εξακολουθεί να αντιμετωπίζει απειλές στο Μπανγκλαντές, της Leyla Zana, η οποία εξακολουθεί να κρατείται στην Τουρκία και της Salima Ghezali, η οποία δεν μπορεί να επιστρέψει στην Αλγερία, λόγω των δολοφονικών επιθέσεων που παρατηρούνται στη χώρα αυτή. Πρόεδρε, η κατάσταση που επικρατεί στον κόσμο εξακολουθεί να είναι πάρα πολύ σοβαρή. Ένας από τους λόγους που δεν μπορούμε να κάνουμε πολλά πράγματα έγκειται στο ότι η Ευρωπαϊκή Ένωση είναι πάντα υποχρεωμένη να αποφασίζει ομόφωνα για τα ανθρώπινα δικαιώματα. Αυτό ισχύει τουλάχιστον όσον αφορά τις δράσεις για τα ανθρώπινα δικαιώματα. Πρόεδρε, για το θέμα αυτό κατάθεσα τροπολογία επί των εκθέσεων που έχουν κατατεθεί, σύμφωνα με την οποία θα πρέπει να απευθύνουμε έκκληση στο Ευρωπαϊκό Συμβούλιο των Υπουργών, προκειμένου να καταργηθεί κάποτε ο κανόνας της ομοφωνίας. Πιστεύω ότι αυτό θα ήταν ίσως το καλύτερο δώρο που θα μπορούσε να δοθεί στην επέτειο των Ηνωμένων Εθνών και του βραβείου Ζαχάρωφ.

<SPEAKER ID=132 LANGUAGE="IT" NAME="Imbeni">
Κύριε Πρόεδρε, πιστεύω πως μπορεί τώρα, ύστερα από πενήντα χρόνια, να πραγματοποιηθεί ένας αποφασιστικός απολογισμός. Εάν ωστόσο κοιτάξουμε το παρελθόν, μπορούμε να πούμε ότι ο κόσμος επιτέλεσε κάποια πρόδο: δεν υπάρχει πλέον ο κομουνισμός στις ανατολικές χώρες, δεν υπάρχει πλέον το απαρτχάιντ στη Νότιο Αφρική, δεν υπάρχουν πλέον τα τυραννικά καθεστώτα στη Νότιο Αμερική. Εάν όμως κοιτάξουμε γύρω μας, η απογοήτευση είναι μεγάλη, επειδή συνειδητοποιούμε καθημερινά ότι σε πολλές χώρες εξακολουθούν να παραβιάζονται τα ανθρώπινα δικαιώματα.
<P>
Υπάρχουν λοιπόν ακόμη πολλά να γίνουν, όπως επιβεβαιώνεται με μεγάλη σαφήνεια στις εκθέσεις και τα έγγραφά μας. Ωστόσο, πιστεύω πως κάποιο στοιχείο εμπιστοσύνης έχει επέλθει έστω και χάρη στην πρόσφατη εκπληκτική υπόθεση της σύλληψης του Πινοτσέτ, που αποφασίστηκε βάσει πρωτοβουλίας ενός ισπανού δικαστή και εκτελέστηκε από τις βρετανικές αρχές, σε αυτόν τον ευρωπαϊκό χώρο ελευθερίας. Ίσως αυτό να σημαίνει ότι στο μέλλον οι τύραννοι και οι δικτάτορες δεν θα μπορούν πια να γλιτώνουν παραμένοντας στο σπίτι τους! Ίσως στο εξής θα μπορούμε να πούμε ότι η δικαιοσύνη θα μπορεί να διασχίζει τα σύνορα χωρίς να παρακωλύεται, όπως συνέβαινε έως τώρα.
<P>
Φυσικά δεν σημαίνει ότι τα περισσότερα έχουν γίνει. Πολλά μένουν ακόμη να γίνουν. Πιστεύω ότι βασικός παράγοντας για την υπέρβαση της τεράστιας απόστασης που υπάρχει μεταξύ διακηρύξεων και πράξεων είναι να γίνουν τα ανθρώπινα δικαιώματα από μεγάλη οικουμενική διακήρυξη πολιτικό πρόγραμμα. Οι εθνικές κυβερνήσεις, η Ευρωπαϊκή μας Ένωση, οι κυβερνήσεις όλου του κόσμου θα πρέπει να εσνωματώσουν στο πολιτικό τους πρόγραμμα την εδραίωση των ανθρωπίνων δικαιωμάτων. Ίσως, με αυτόν τον τρόπο να μπορέσει η αισιοδοξία να γίνει πραγματικά δικαιολογημένη εμπιστοσύνη στο μέλλον μας.

<SPEAKER ID=133 LANGUAGE="IT" NAME="Baldi">
Κύριε Πρόεδρε, αξιότιμοι συνάδελφοι, η ζωή κάθε ανθρώπου είναι μοναδική και αναντικατάστατη. Όλοι οι άνθρωποι γεννιούνται ελεύθεροι, ίσοι από άποψη αξιοπρέπειας και δικαιωμάτων. Είναι αναμφισβήτητο ότι ο σεβασμός των δικαιωμάτων του ανθρώπου και το καθήκον ανάληψης ανθρωπιστικών δράσεων γίνονται θεμελιώδεις αξίες μιας κοινωνίας που θεωρείται εμφανώς ελεύθερη, πολιτισμένη, δημοκρατική και δίκαιη.
<P>
Κάθε άτομο απολαύει των λεγόμενων βασικών δικαιωμάτων που διασφαλίζουν τα θεμελιώδη στοιχεία της ζωής του και της προσωπικής του ανάπτυξης. Τα δικαιώματα αυτά, εκτός από βασικά, θεωρούνται και καθορίζονται ως απαραβίαστα, με την έννοια ότι τίποτα και κανένας δεν μπορεί να τα παραβιάζει ή να τα αμφισβητεί, δηλαδή να τα προσβάλλει, να τα περιορίζει και να τα εξαλείφει.
<P>
Η Ευρωπαϊκή Ένωση επιδιώκει να θέσει στο επίκεντρο των πολιτικών μας την προστασία των δικαιωμάτων, μένουν όμως ακόμη πολλά να γίνουν έως την εκπλήρωση του στόχου αυτού. Είναι απαραίτητος ο συντονισμός των παρεμβάσεων και των δράσεων πρόληψης και ελέγχου, που πρέπει να πραγματοποιηθεί μέσω μιας κοινής και αποτελεσματικής εξωτερικής πολιτικής ασφαλείας η οποία, έστω και μέσω δράσεων προληπτικής διπλωματίας, να επιτρέπει την πρόληψη των συγκρούσεων που προκαλούνται από σοβαρές πολιτικές κρίσεις οι οποίες επιφέρουν αβεβαιότητα, ξενοφοβία, γενοκτονίες, εθνικές εκκαθαρίσεις, αντίποινα, βασανιστήρια, κακοποιήσεις, κοινωνικές εντάσεις και παραβιάσεις των θεμελιωδών ανθρωπίνων δικαιωμάτων.
<P>
Πρέπει να δημιουργηθούν κατάλληλες θεσμικές διαρθρώσεις στις οποίες θα δοθούν επαρκείς εξουσίες και χρηματοοικονομικά μέσα που να διασφαλίζουν το σεβασμό των δικαιωμάτων του ανθρώπου, της γυναίκας και του παιδιού, με ιδιαίτερη αναφορά στα ανθρώπινα δικαιώματα των βρεφών, την προστασία των μειονοτήτων και της ανθρώπινης αξιοπρέπειας στις οπτικοακουστικές και ενημερωτικές υπηρεσίες, συμπεριλαμβανομένου του Internet, την καταπολέμηση του σεξοτουρισμού που εμπλέκει και παιδιά, τη δημιουργία μόνιμου διεθνούς ποινικού δικαστηρίου, την εφαρμογή της κοινωνικής ρήτρας. Είναι ωστόσο σημαντικό να εφαρμοστεί κυρίως ο σεβασμός των ανθρωπίνων δικαιωμάτων στις χώρες μας.

<SPEAKER ID=134 LANGUAGE="EN" NAME="Newens">
Κύριε Πρόεδρε, επιθυμώ να εκφράσω τα συγχαρητήριά μου στους τρεις εισηγητές, των οποίων οι εκθέσεις βρίσκονται ενώπιόν μας σήμερα και να δηλώσω ότι δεν θα πρέπει να είμαστε τόσο απαισιόδοξοι πως απομένουν τόσο πολλά να γίνουν πενήντα χρόνια μετά την Οικουμενική Διακήρυξη των Δικαιωμάτων του Ανθρώπου. Παρά το γεγονός ότι εξακολουθούν να συμβαίνουν μεγάλης έκτασης παραβιάσεις των δικαιωμάτων του ανθρώπου, υπάρχουν τώρα αποδεκτά παγκόσμια πρότυπα των δικαιωμάτων του ανθρώπου, η παραβίαση των οποίων καταδικάζεται διεθνώς.
<P>
Μολονότι είναι τραγικό να συμβαίνουν ακόμη διακρίσεις, φυλακίσεις, κακομεταχείριση, βασανιστήρια, τραυματισμοί και θάνατοι περιφρονώντας κατάφωρα τα θεμελιώδη δικαιώματα του ανθρώπου, τέτοιες πράξεις θεωρούνται πλέον ευρέως εγκληματικές και πολλά τυραννικά καθεστώτα έχουν στην πραγματικότητα ανατραπεί. Οι ποινικές διαδικασίες εναντίον ατόμων λόγω των πράξεών τους στην πρώην Γιουγκοσλαβία και εναντίον του στρατηγού Pinochet της Χιλής καταδεικνύουν ότι η λογοδοσία για τις παραβιάσεις των δικαιωμάτων του ανθρώπου θεωρείται τώρα ως υπερβαίνουσα τα εθνικά σύνορα.
<P>
Η Οικουμενική Διακήρυξη δηλώνει ότι τα δικαιώματα σε ένα επαρκές βιοτικό επίπεδο, στέγη, ιατρική περίθαλψη, κοινωνική ασφάλιση, εκπαίδευση και απασχόληση συνιστούν επίσης δικαιώματα του ανθρώπου. Μία πρόσφατη έκθεση για την ανάπτυξη στα πλαίσια των Ηνωμένων Εθνών περιέγραφε λεπτομερώς την υπερίσχυση της φτώχειας σε όλο τον κόσμο και δήλωνε ότι 358 δισεκατομμυριούχοι κατέχουν κεφάλαια ισοδύναμα με το ετήσιο εισόδημα σχεδόν του μισού παγκόσμιου πληθυσμού. Αυτό επεξηγεί πόσο μεγάλη είναι ακόμη η πρόκληση για εμάς εάν θέλουμε να εφαρμοσθούν τα βασικά δικαιώματα του ανθρώπου για τους φτωχούς και τους στερημένους στον κόσμο.
<P>
Παρ' όλες τις αδυναμίες, η Ευρωπαϊκή Ένωση και το Κοινοβούλιο είχαν εξαιρετικά πολύτιμη συμβολή στην προώθηση των δικαιωμάτων του ανθρώπου. Η μελέτη τους, την οποία προκάλεσαν ρήτρες για τα δικαιώματα του ανθρώπου σε συμφωνίες, εκθέσεις, προτάσεις κατεπείγοντος και άλλα μέσα σε χώρες ανά τον κόσμο, είναι μεγάλης σημασίας και, όπως γνωρίζω καλά, χαιρετίζεται από τους δημοκράτες στις εν λόγω χώρες. Υποστηρίζοντας τις εκθέσεις που βρίσκονται ενώπιόν μας σήμερα, ελπίζω ότι θα δεσμευθούμε όλοι να συνεχίσουμε και να προωθήσουμε περαιτέρω το έργο μας για τα δικαιώματα του ανθρώπου, το οποίο είναι προς το συμφέρον όλης της ανθρωπότητας.

<SPEAKER ID=135 NAME="Van den Broek">
Κύριε Πρόεδρε, αξιότιμα μέλη του Κοινοβουλίου, επιτρέψτε μου να αρχίσω εκφράζοντας και εγώ την εκτίμησή μου στους τρεις εισηγητές για τις εμπεριστατωμένες εκθέσεις που εκπόνησαν. Πιστεύω ότι συμφωνούμε όλοι ότι η εκπόνηση μιας παρόμοιας έκθεσης είναι ένα εξαιρετικά περίπλοκο καθήκον, δεδομένου ότι αναφερόμαστε σε ένα θέμα, τα όρια του οποίου είναι πρακτικά αδύνατο να καθοριστούν. Πρόκειται για ένα ιδίωμα της προβληματικής των ανθρωπίνων δικαιωμάτων, η οποία είναι πολύπτυχη και αποτελεί ένα ευρύτατο θέμα συζήτησης, όταν πρόκειται για την αναζήτηση και την ανεύρεση μιας πολιτικής, η οποία μπορεί να παραμείνει προσανατολισμένη στην επίτευξη αποτελεσμάτων.
<P>
Η Επιτροπή συμφωνεί ότι ο διάλογος αυτός, ο οποίος αποτελεί στην ουσία συνέχεια της ανταλλαγής απόψεων που μπορέσαμε να έχουμε με το Κοινοβούλιο κατά την προηγούμενη περίοδο συνόδου στο Στρασβούργο, έχει εξαιρετικά επίκαιρο χαρακτήρα. Αυτό ισχύει οπωσδήποτε για μια ημέρα που βρίσκεται τόσο κοντά στην πεντηκοστή επέτειο της παγκόσμιας διακήρυξης, που είναι ταυτόχρονα και η ημέρα της επίσημης απονομής του βραβείου Ζαχάρωφ στον Ibrahim Rugova, έναν άνδρα που πρέπει να προσπαθήσει να οδηγήσει το λαό του σε μια ειρηνική πολιτική διευθέτηση των προβλημάτων του και σε ένα καλύτερο μέλλον. Πρόκειται για μια δύσκολη αποστολή και η Επιτροπή αισθάνεται ιδιαίτερη ικανοποίηση για την απόφαση του Κοινοβουλίου να απονεμηθεί το βραβείο στον άνδρα αυτό.
<P>
Την περασμένη εβδομάδα στην Αυστρία, στη Βιέννη, εκφωνήσατε και εσείς, Πρόεδρε Gil-Robles, έναν εντυπωσιακό λόγο, το περιεχόμενο του οποίου γνωρίζετε βέβαίως. Επιτρέψτε μου να εκμεταλλευτώ την ευκαιρία που παρουσιάζεται για να υποστηρίξω και εκ μέρους της Επιτροπής την έκκληση που απηύθυνε με την ευκαιρία αυτή ο κ. Gil-Robles για να απελευθερωθούν πριν από την ολοκλήρωση της χιλιετηρίδας οι αντιρρησίες συνειδήσεως και οι πολιτικοί κρατούμενοι. Πιστεύω ότι πρόκειται για μια πάρα πολύ εύστοχη έκκληση, ιδιαιτέρως τώρα που βαδίζουμε προς την έναρξη της νέας χιλιετηρίδας, ολοκληρώνοντας κατ'αυτό τον τρόπο μια περίοδο η οποία δικαιολογεί οπωσδήποτε τις προσπάθειες του Κοινοβουλίου για την απελευθέρωση των προσώπων αυτών και τη σχετική έκκληση.
<P>
Αυτό είναι το ευρύτερο πλαίσιο εντός του οποίου θα ήθελα να τοποθετήσω και τις προτάσεις των τεσσάρων εκθέσεων του Ευρωπαϊκού Κοινοβουλίου, από τις οποίες θα εξετάσουμε αυτές που έχουν εκπονηθεί από τους κυρίους Ρουμπάτη, Barros Moura και Torres Couto, ενώ στη συνέχεια θα ασχοληθούμε με την έκθεση της κ. Schaffner. Για μας όμως, οι εκθέσεις αυτές αποτελούν ένα ενιαίο σύνολο και διαφωτίζουν τις διάφορες πτυχές της πολιτικής για τα ανθρώπινα δικαιώματα.
<P>
Επιτρέψτε μου να αρχίσω με μερικές παρατηρήσεις επί των δύο εκθέσεων για τις στρατηγικές πτυχές της πολιτικής για τα ανθρώπινα δικαιώματα και να συνεχίσω με την έκθεση του κ. Torres Couto για τα μέσα της στρατηγικής αυτής, ολοκληρώνοντας - όπως είπα - με την έκθεση της κ. Schaffner. Η Επιτροπή συμφωνεί με τις περισσότερες συστάσεις και απόψεις που περιλαμβάνονται στις δύο εκθέσεις που προαναφέρθηκαν. Κατ'αρχάς, συμφωνώ με τον κ. Barros Moura ότι η πρόοδος που σημειώνει η Ευρωπαϊκή Ένωση στον τομέα των ανθρωπίνων δικαιωμάτων είναι μεγαλύτερη στις περιπτώσεις που επικρατεί συμφωνία μεταξύ του Κοινοβουλίου και των άλλων θεσμικών οργάνων. Χάρις στη συνεργασία του Κοινοβουλίου, του Συμβουλίου, της Επιτροπής και του Δικαστηρίου, μπορέσαμε να χαράξουμε και να επεξεργασθούμε μια προενεργό πολιτική για τα ανθρώπινα δικαιώματα και τις θεμελιώδεις ελευθερίες. Επ'αυτού θα ήθελα να τονίσω και να αναγνωρίσω ότι το Κοινοβούλιο πρωτοστάτησε, καταγγέλλοντας διαρκώς τις σοβαρές παραβιάσεις των ανθρωπίνων δικαιωμάτων. Δεν περνάει συνεδρίαση του Κοινοβουλίου στην οποία να μην συμπεριλαμβάνεται το θέμα των ανθρωπίνων δικαιωμάτων σε κάποια ημερήσια διάταξη, είτε στη σύνοδο ολομέλειας, είτε στις συνεδριάσεις των διάφορων κοινοβουλευτικών επιτροπών.
<P>
Χάρις στις πρωτοβουλίες των θεσμικών οργάνων, η πολιτική της Ένωσης για τα ανθρώπινα δικαιώματα έχει εμβαθυνθεί σημαντικά στα χρόνια που πέρασαν. Τα ανθρώπινα δικαιώματα αποτελούν σήμερα στόχο προτεραιότητας στις εξωτερικές μας σχέσεις και στην αναπτυξιακή συνεργασία. Εξίσου σημαντικό είναι το γεγονός ότι τα ανθρώπινα δικαιώματα συνιστούν ουσιαστική προϋπόθεση για την προσχώρηση στην Ευρωπαϊκή Ένωση, έτσι ώστε να μπορεί να λεχθεί ότι διαδραματίζουν ιδιαίτερο ρόλο στις διεργασίες για τη διεύρυνση. Παρεμπιπτόντως, άκουσα ορισμένα μέλη του Κοινοβουλίου να παρατηρούν ότι θα ήταν σκόπιμο να συμπεριληφθεί σε όλες τις συμβάσεις που συνάπτουμε με τρίτες χώρες μια ρήτρα για τα ανθρώπινα δικαιώματα. Θα γνωρίζετε βεβαίως ότι, εδώ και αρκετά χρόνια, η ρήτρα αυτή περιλαμβάνεται σε κάθε νέα σύμβαση που συνάπτεται με τρίτες χώρες.
<P>
Εταίροι της Ευρωπαϊκής Ένωσης στην υλοποίηση όλων αυτών των πρωτοβουλιών είναι βεβαίως κατά κύριο λόγο τα κράτη μέλη, τα οποία και φέρουν κατ'αρχήν την ευθύνη για το σεβασμό των ανθρωπίνων δικαιωμάτων. Αλλοι εταίροι μας είναι βεβαίως διεθνείς οργανισμοί, όπως το Συμβούλιο της Ευρώπης, με το οποίο συνεργαζόμαστε ολοένα και πιο στενά στον τομέα αυτό. Το ίδιο ισχύει και για τον ΟΑΣΕ και τα Ηνωμένα Έθνη. Από την άποψη αυτή, η Ευρωπαϊκή Ένωση στηρίζεται και στη βοήθεια του Διεθνούς Ποινικού Δικαστηρίου καθώς και των ειδικών δικαστηρίων, όπως είναι αυτά που συστάθηκαν για την πρώην Γιουγκοσλαβία και τη Ρουάντα. Η Ευρωπαϊκή Ένωση συνέβαλε κυρίως στην ενεργό συμμετοχή αναπτυσσόμενων χωρών και μη κυβερνητικών οργανισμών στη διπλωματική διάσκεψη που οδήγησε στη σύσταση του Διεθνούς Ποινικού Δικαστηρίου.
<P>
Παράλληλα, ένα πολύ σημαντικό μέρος των δραστηριοτήτων της Ευρωπαϊκής Ένωσης στον τομέα των ανθρωπίνων δικαιωμάτων αφορά την παροχή υποστήριξης σε μη κυβερνητικούς οργανισμούς οι οποίοι ασχολούνται με την προάσπιση των ανθρωπίνων δικαιωμάτων σε τρίτες χώρες και προσφέρουν συγκεκριμένη βοήθεια σε θύματα παραβιάσεών τους. Όπως είναι φυσικό, τα θύματα είναι κυρίως μειονότητες, παιδιά και γυναίκες. Η παραβίαση των δικαιωμάτων τους οδηγεί σε πολλές περιπτώσεις σε βίαιες συγκρούσεις, πράγμα που αποδεικνύεται από τα πρόσφατα τραγικά συμβάντα στο Κοσσυφοπέδιο.
<P>
Όσον αφορά τις προτάσεις που περιλαμβάνονται στις εκθέσεις Barros Moura και Ρουμπάτη, οι οποίες απευθύνονται ειδικά στην Επιτροπή, έχω να πω τα εξής: σύμφωνα με την πρόταση του εισηγητή, η Επιτροπή υποσχέθηκε στο πρόγραμμά της για το 1999 να υποβάλει στο Συμβούλιο και το Κοινοβούλιο ανακοίνωση για τη γενική στρατηγική για τα ανθρώπινα δικαιώματα και τον εκδημοκρατισμό. Είναι αυτονόητο ότι η στρατηγική θα έχει στενή σχέση με τη μέθοδο που προτείνεται στο σχέδιο κανονισμών για τα προγράμματά μας για τα ανθρώπινα δικαιώματα, τα οποία, όπως γνωρίζετε, εξετάζονται επί του παρόντος.
<P>
Η Επιτροπή θα διαβιβάσει επίσης στο Συμβούλιο και το Κοινοβούλιο μία σύνοψη για τη διάθεση των πόρων του κεφαλαίου Β7, άρθρο 70 του προϋπολογισμού. Το κεφάλαιο αυτό είναι περισσότερο γνωστό με την επωνυμία ευρωπαϊκή πρωτοβουλία για τη δημοκρατία και την προστασία των ανθρωπίνων δικαιωμάτων. Πρόκειται για μια σύνοψη των δραστηριοτήτων για την περίοδο 1996-1998, η οποία θα καταρτισθεί παρεπιπτόντως σύμφωνα με τις κατευθυντήριες γραμμές που έχουν συμπεριληφθεί στην έκθεση του αντιπροέδρου Imbeni.
<P>
Επίσης, η Επιτροπή καλείται να καταρτίσει μια γενική έκθεση της Ευρωπαϊκής Ένωσης για την κατάσταση των ανθρωπίνων δικαιωμάτων σ'όλο τον κόσμο. Η δυνατότητα κατάρτισης μιας παρόμοιας έκθεσης περιλαμβάνεται και στη δήλωση της Βιέννης και η Επιτροπή θα μελετήσει περαιτέρω το θέμα. Θα ήθελα ωστόσο να εκμεταλλευτώ την ευκαιρία αυτή, Πρόεδρε, για να δηλώσω ότι πρέπει να έχουμε υπόψη μας ότι τα δεδομένα που αφορούν την κατάσταση των ανθρωπίνων δικαιωμάτων χρειάζονται, βεβαίως, συνεχή ενημέρωση. Επί του σημείου αυτού είμαστε πάντοτε πρόθυμοι να συζητήσουμε με το Κοινοβούλιο για οποιαδήποτε χώρα και αν πρόκειται. Αυτό βεβαίως το κάνουμε ήδη κατά τη διάρκεια των συνόδων ολομέλειας και των συζητήσεων για επείγοντα θέματα, καθώς και στις απαντήσεις σε γραπτές και προφορικές ερωτήσεις που υποβάλλετε. Παράλληλα, πρέπει να λάβουμε υπόψη ότι υπάρχουν και άλλες πηγές πληροφοριών στις οποίες βρίσκονται συγκεντρωμένα παρόμοια δεδομένα. Θέλουμε λοιπόν να προσέξουμε, ώστε να μην υπάρξουν επαναλήψεις επί του σημείου αυτού, εκτός άλλων και λόγω των περιορισμένων ανθρώπινων και οικονομικών πόρων που έχουμε στη διάθεσή μας. Σκέφτομαι, για παράδειγμα, το πλούσιο υλικό που υπάρχει στον τομέα αυτό χάρις στις εκθέσεις, για παράδειγμα, της Διεθνούς Αμνηστίας και του Παρατηρητηρίου των Ανθρωπίνων Δικαιωμάτων. Γνωρίζουμε, επίσης ότι οι αμερικανικές αρχές εκδίδουν κάθε χρόνο ένα βιβλίο για το σεβασμό των ανθρωπίνων δικαιωμάτων το οποίο καλύπτει όλο σχεδόν τον κόσμο. Πρέπει όμως να σημειωθεί ότι, για την κατάρτιση της έκθεσης αυτής η Αμερική διαθέτει ένα κολοσσιαίο μηχανισμό.
<P>
Μας ζητήσατε επίσης να προετοιμάσουμε μια σύνοψη των δράσεων για την υποστήριξη της δημοκρατίας. Θα ανταποκριθούμε και στην έκκληση αυτή. Εκτός από μια γενική έκθεση για τις προαναφερθείσες δράσεις για τα ανθρώπινα δικαιώματα την περίοδο 1996-1998, το έγγραφο θα περιλαμβάνει και ανακοίνωση για τις δράσεις της Ευρωπαϊκής Ένωσης που έχουν σχέση με την αποστολή παρατηρητών για τη διεξαγωγή εκλογών, καθώς και άλλων πτυχών της πολιτικής για τα ανθρώπινα δικαιώματα.
<P>
Έρχομαι τώρα στις συστάσεις που περιλαμβάνονται στις εκθέσεις και που αφορούν την οργανοδιοικητική επιμελητεία και διαχείριση. Αναφέρομαι, κυρίως, στην έκθεση του κ. Ρουμπάτη και θα ήθελα να πω ότι, σχετικά μ'αυτό το θέμα, έκανα μερικές παρατηρήσεις τον περασμένο μήνα κατά την περίοδο συνόδου του Κοινοβουλίου. Με την ευκαιρία αυτή ανάφερα ποια μέτρα έχουν ληφθεί για να εξασφαλισθεί η καλή διαχείριση ή για να βελτιωθεί. Στα πλαίσια αυτά νομίζω ότι παρατήρησα πως ο Πρόεδρος της Επιτροπής κ. Santer έχει την πρόθεση να παρουσιάσει το προσεχές έτος μία σύνοψη των προτάσεων για την οργάνωση της Επιτροπής, όσον αφορά τον τομέα των εξωτερικών σχέσεων από το 2000 και μετά. Πρόκειται για την ίδια σύσταση που έγινε και εδώ με την πρόταση για τον ορισμό ενός αντιπροέδρου ο οποίος θα αναλάβει την ευθύνη της εξωτερικής πολιτικής. Μπορώ κάλλιστα να φανταστώ, και αυτό αναφέρεται στην έκθεση του κ. Ρουμπάτη, ότι θα μπορούσε παράλληλα να οριστεί και ένας ειδικός Επίτροπος για τα ανθρώπινα δικαιώματα στα πλαίσια μιας οριζόντιας οργάνωσης. Ο κ. Ρουμπάτης θα γνωρίζει βεβαίως ότι στην ουσία αυτό συμβαίνει ήδη, επειδή ο Πρόεδρος της Επιτροπής είναι ο Επίτροπος που έχει αναλάβει τα ανθρώπινα δικαιώματα, ενώ ο υποφαινόμενος θεωρείται ότι έχει αναλάβει την καθημερινή εκτέλεση της σχετικής πολιτικής. Το λέω αυτό παραδεχόμενος ότι η σημερινή εσωτερική οργάνωσή μας δεν επιτρέπει πάντα το ίδιο εύκολα τον οριζόντιο συντονισμό. Πρόκειται για μια κατάσταση την οποία πρέπει οπωσδήποτε να προσπαθήσουμε να βελτιώσουμε σε μια προσεχή περίοδο εντολής της Επιτροπής.
<P>
Τον περασμένο μήνα επεσήμανα ήδη ότι είναι απαραίτητο, για το 1999, να συνοδευτούν οι σχετικές θέσεις του προϋπολογισμού από ένα σχόλιο το οποίο θα επιτρέψει στην Επιτροπή να επικαλείται εξωτερική υποστήριξη για την εκτέλεση των προγραμμάτων. Αυτό γίνεται για το 1999, πιστεύω όμως ότι πρέπει να υπάρξει σχετική πρόβλεψη και στη νομική βάση, δηλαδή στα σχέδια κανονισμού που εξετάζονται.
<P>
Με την παρατήρηση αυτή έρχομαι στην έκθεση Τorres Couto και στις τροπολογίες που προτείνονται για το σχέδιο κανονισμού που βασίζεται στο άρθρο 130 Β. Ίσως θα πρέπει να αναφερθώ πρώτα, για λίγο, στο θέμα της εξωτερικής υποστήριξης, που αναφέρεται στην τροπολογία 16, σε σχέση με το άρθρο 3. Η Επιτροπή είναι της γνώμης, ότι το προτεινόμενο ανώτατο όριο για τις δαπάνες, το οποίο θα καθορίζεται ετησίως, πρέπει να αφορά αποκλειστικά τις δραστηριότητες που αναφέρονται στην παράγραφο 4 του άρθρου 3, υπό την προϋπόθεση ότι θα συμπεριληφθεί σ'αυτήν ρητή παραπομπή στην προσφορά υποστήριξης στην Επιτροπή κατά τη διαχείριση προγραμμάτων, είτε ταυτοχρόνως στην Επιτροπή και τους αποδέκτες.
<P>
Η Επιτροπή είναι διατεθειμένη να εγκρίνει μεγάλο μέρος των άλλων προτάσεων, δεν μπορεί όμως να υιοθετήσει τροπολογίες οι οποίες αμφισβητούν τις αρμοδιότητες των διαφόρων θεσμικών οργάνων -και λέγοντάς το αυτό αναφέρομαι βεβαίως στις σημερινές αρμοδιότητες. Η Επιτροπή συμφωνεί με τις τροπολογίες οι οποίες εναρμονίζονται με την αρχική πρόταση, είτε πρόκειται για τη σύσταση μιας συμβουλευτικής επιτροπής, την άρση του περιορισμού όσον αφορά την περίοδο ισχύος του κανονισμού, ή την κατάργηση του ποσού αναφοράς.
<P>
Η Επιτροπή σημειώνει την επιθυμία του Κοινοβουλίου το οποίο ζητεί να ενημερώνεται σχετικά με τις εργασίες της. Σε σχέση όμως με την τροπολογία αυτή θα ήθελα να παραπέμψω στη διοργανική μέθοδο που εφαρμόζεται και σε άλλες περιπτώσεις. Πρόκειται για την προφορική ενημέρωση του Κοινοβουλίου, δεδομένου ότι η Επιτροπή τηρεί επιφυλακτική στάση, όσον αφορά τη δημοσιοποίηση των συνομιλιών της επιτροπής αυτής, δεδομένου ότι σε διαφορετική περίπτωση θα μπορούσε να εκτεθεί σε κίνδυνο ο εμπιστευτικός χαρακτήρας της επιλογής προγραμμάτων.
<P>
Η Επιτροπή δεν απορρίπτει τις τροπολογίες οι οποίες έχουν σχέση με τον προγραμματισμό ή την ετήσια αξιολόγηση των μέτρων και τη χαλάρωση των κριτηρίων που σχετίζονται με την πείρα των ενδεχόμενων αποδεκτών, θα ήθελε όμως να της δοθούν κάποιες διευκρινίσεις όσον αφορά ορισμένα σημεία.
<P>
Η παραπομπή σε μία διοργανική ομάδα εργασίας, ένα θέμα επί του οποίου έχουμε ήδη ανταλλάξει απόψεις, δημιουργεί προβλήματα. Η εφαρμογή των προτάσεων που έχουν υποβληθεί θα ισοδυναμούσε με παραβίαση των διαχειριστικών και εκτελεστικών αρμοδιοτήτων και θα μπορούσε ενδεχομένως να οδηγήσει στη μη εφαρμογή ή στην παραβίαση των διατάξεων του κανονισμού. Αυτή η ομάδα εργασίας, η οποία αναφέρεται και στην έκθεση Barros Moura, δεν μπορεί να αποτελέσει μια νέα διοργανική διάρθρωση, η οποία θα εξετάζει τη δράση της Επιτροπής κατά την πιστοποίηση προγραμμάτων εκ των προτέρων ή εκ των υστέρων. Βεβαίως, είμαι πρόθυμος να δεχθώ για παράδειγμα, και την πρόταση αυτή την έχουμε κάνει ήδη, να ανταλλάσσω απόψεις δύο φορές το χρόνο με το Κοινοβούλιο ή με κοινοβουλευτικές επιτροπές επί της πολιτικής για τα ανθρώπινα δικαιώματα, τα συγκεκριμένα θέματα, την προσέγγιση και την κατάσταση που επικρατεί γενικότερα σε κάθε χώρα.
<P>
Είχα μιλήσει και στο παρελθόν με τον Πρόεδρο της Επιτροπής Εξωτερικών Σχέσεων του Ευρωπαϊκού Κοινοβουλίου για μια ανεπίσημη διάρθρωση. Νομίζω ότι ήταν η κ. Lenz με την οποία αντάλλαξα απόψεις για το θέμα αυτό και την πρόταση που έκανα μόλις πριν λίγο την είχα κάνει και τότε.
<P>
Τέλος, σε σχέση με τις τρεις εκθέσεις, θα ήθελα να δηλώσω ότι η συνεργασία και ο διάλογος των θεσμικών οργάνων επέτρεψε το περασμένο έτος στην Επιτροπή να αναπτύξει περαιτέρω την πολιτική της για την προαγωγή και την προστασία των ανθρωπίνων δικαιωμάτων. Πρόκειται για ένα έργο με μακροπρόθεσμο χαρακτήρα το οποίο απαιτεί την ύπαρξη σταθερών βάσεων εντός του νομικού, διοικητικού και δημοσιονομικού πλαισίου. Από την άποψη αυτή, νομίζω ότι η δήλωση της Βιέννης μας πρόσφερε μερικές κατευθυντήριες γραμμές, ενώ πολύτιμη είναι και η δική σας συμβολή με τις συστάσεις που υποβάλατε. Πρέπει να λάβουμε υπόψη και τις προσδοκίες που έχουν δημιουργηθεί στους Ευρωπαίους πολίτες. Αν θέλουμε πραγματικά να πετύχουμε, πρέπει να παραδεχθούμε ότι έχουμε ανάγκη το διάλογο και τη διοργανική συνεργασία. Η Επιτροπή ελπίζει ότι θα έχει την υποστήριξη του Ευρωπαϊκού Κοινοβουλίου στην προσπάθεια για τη χάραξη μιας κοινοτικής πολιτικής για τα ανθρώπινα δικαιώματα. Εξακολουθούμε να πιστεύουμε - και θέλουμε να καταβάλλουμε προσπάθειες γι'αυτό - ότι τα ανθρώπινα δικαιώματα πρέπει να αποτελούν το επίκεντρο τόσο της εσωτερικής, όσο και της εξωτερικής πολιτικής της Ευρωπαϊκής Ένωσης. Κατ'αυτή την έννοια αναμένουμε με αδημονία τη συνέχεια ενός εντατικού διαλόγου με το Ευρωπαϊκό Κοινοβούλιο με αντικείμενο την πολιτική για την προστασία των ανθρωπίνων δικαιωμάτων.

<SPEAKER ID=136 NAME="Πρόεδρος">
Ο κύριος Van den Broek αγωνίσθηκε πραγματικά να καλύψει με τις απαντήσεις του τις παρατηρήσεις πολλών συναδέλφων και τρεις εκθέσεις και αυτό πρέπει να το λάβουμε υπό σημείωση. Δεν μπορώ ειλικρινά να διαμαρτυρηθώ για το ότι μίλησε αρκετή ώρα.
<P>
Η κοινή συζήτηση έληξε.
<P>
Η ψηφοφορία θα διεξαχθεί αύριο, στις 9.30.

<CHAPTER ID=7>
Ανθρώπινα δικαιώματα στην ΕΕ
<SPEAKER ID=137 NAME="Πρόεδρος">
Η ημερήσια διάταξη προβλέπει την συζήτηση επί της έκθεσης της κ. Schaffner (A4-0468/98), εξ ονόματος της Επιτροπής Πολιτικών Ελευθεριών και Εσωτερικών Υποθέσεων, σχετικά με τον σεβασμό των δικαιωμάτων του ανθρώπου στην Ευρωπαοκή «Ενωση (1998).

<SPEAKER ID=138 NAME="Schaffner">
Kύριε Πρόεδρε, ο ελεύθερος κόσμος εορτάζει μεγαλοπρεπώς, στα τέλη του έτους 1998, την πεντηκοστή επέτειο από την υπογραφή της Οικουμενικής Διακήρυξης των Δικαιωμάτων του Ανθρώπου.
<P>
Μολονότι, σε όλα σχεδόν τα κράτη του κόσμου, η έννοια των δικαιωμάτων του ανθρώπου περιλαμβάνεται στα Συντάγματα, τις διεθνείς συμβάσεις ή τους πολιτικούς λόγους, η καθημερινή πραγματικότητα αποδεικνύει ότι οι ενάρετες διακηρύξεις πόρρω απέχουν από τις πράξεις.
<P>
Το Σώμα μας δεν παραλείπει σε καμία περίπτωση να επισημαίνει αυτές τις παρεκτροπές, οι οποίες παρουσιάζονται με κάποιες σοβαρές και επαναλαμβανόμενες τάσεις, όπως επίσης και ορισμένες ανησυχητικές περιπτώσεις εθελοτυφλίας. Μήπως θα πρέπει ορισμένες φορές να διαβλέπουμε σε αυτές μία έλλειψη αντικειμενικότητας στο όνομα της πολιτικής ορθότητας; Η αξιοπιστία μας τίθεται υπό αμφισβήτηση.
<P>
Ομοίως, εάν το Σώμα επιθυμεί να αποφύγει τον σκόπελο του να δίνει την εντύπωση ότι κάνει κήρυγμα, τα κράτη μέλη της Ένωσης οφείλουν να είναι ανεπίληπτα και δεν μπορούμε να κλείνουμε τα μάτια στις αδυναμίες τις οποίες είναι δυνατόν να επισημαίνουμε.
<P>
Ωστόσο, σε αυτή την έκθεση, οφείλουμε εξίσου να εξάρουμε τις προόδους οι οποίες μπόρεσαν να επιτευχθούν σε ορισμένα κράτη. Είχαμε τη δύναμη να καταγγείλουμε τα κράτη. Ας αναγνωρίσουμε τις προσπάθειές τους. Μήπως συμβάλαμε και εμείς σε αυτό με κάποιο τρόπο; Δεν θα μπορούσα να αποφανθώ. Απλώς, είμαι ικανοποιημένη από το αποτέλεσμα. Δεν μπορεί παρά να μας χαροποιεί το γεγονός ότι το σχέδιο της Συνθήκης του Αμστερνταμ έρχεται να ενισχύσει το βάρος που αποδίδεται στα δικαιώματα του ανθρώπου, ως το ηθικό και πολιτικό θεμέλιο κάθε εσωτερικής και εξωτερικής δράσης της Ένωσης.
<P>
Αυτή η ευρωπαϊκή προσέγγιση των δικαιωμάτων του ανθρώπου θα πρέπει να οδηγήσει σε πρόοδο σε ορισμένους τομείς. Το πρώτο από αυτά τα δικαιώματα είναι το δικαίωμα στη ζωή. Όλα τα κράτη μέλη της Ένωσης έχουν καταργήσει τη θανατική ποινή και το γεγονός αυτό μόνο χαρμόσυνο μπορεί να είναι. Αλλά το συγκεκριμένο δικαίωμα εμπεριέχει ομοίως το δικαίωμα των ατόμων να μην υφίστανται απάνθρωπη μεταχείριση, να έχουν πρόσβαση στη νοσηλεία, όπως και το δικαίωμα σε ένα αξιοπρεπές τέλος της ζωής. Το πρόβλημα της ευθανασίας συνιστά κάτι περισσότερο από μία κοινωνική συζήτηση. Δεν θα πρέπει να εξετάσουμε το ενδεχόμενο νομιμοποίησης της ενεργούς ευθανασίας, χωρίς να φαντασθούμε όλες τις πιθανές παρεκτροπές, όμως θα πρέπει να καταστεί δυνατό οι άνθρωποι να ζουν τις τελευταίες ημέρες της ζωής τους με αξιοπρέπεια και γαλήνη, μέσω της εφαρμογής μονάδων ανακουφιστικής αγωγής, μέσω των πιο σύγχρονων μεθόδων καταπολέμησης του πόνου και χωρίς θεραπευτική μανία.
<P>
Το δικαίωμα στη ζωή οδηγεί επίσης και στο δικαίωμα στην ασφάλεια και κατά συνέπεια στην καταδίκη της τρομοκρατίας. Στο πλαίσιο αυτό, τα κράτη μέλη θα πρέπει να συνεργασθούν στενά, όμως αυτός ο αμείλικτος αγώνας δεν μπορεί να πραγματοποιηθεί παρά μόνο στο πλαίσιο του σεβασμού του κράτους δικαίου. Είτε πρόκειται για την τρομοκρατία, είτε για την εν γένει εγκληματικότητα, ο σεβασμός του κράτους δικαίου επιβάλλει το τεκμήριο της αθωότητας, την απαίτηση για νόμιμη και δίκαιη δίκη και τον σεβασμό των δικαιωμάτων του κατηγορουμένου, ενώ σε περίπτωση καταδίκης σε φυλάκιση, τον σεβασμό των δικαιωμάτων του κρατούμενου.
<P>
Ωστόσο, επί του προκειμένου, αρκετά κράτη μέλη μακράν απέχουν από το να διατηρούν μία ανεπίληπτη στάση είτε πρόκειται για το θέμα της προφυλάκισης, τη διάρκεια της δίκης, τη διαδικασία πολιτικής αγωγής και τις συνθήκες κράτησης στις κατάμεστες φυλακές. Αυτό το τελευταίο σημείο θα πραγματευθεί εξάλλου σε λίγο ο συνάδελφός μου κ. Pradier.
<P>
Ο σεβασμός της ιδιωτικής ζωής, η ελευθερία έκφρασης και συνείδησης καθώς και η θρησκευτική ελευθερία θα πρέπει να αποτελούν αντικείμενο σχολαστικού σεβασμού και υπεράσπισης, καθώς αυτές οι αξίες είναι εύθραυστες, διότι συχνά προκύπτουν από μία λεπτή ισορροπία μεταξύ των δικαιωμάτων. Μολονότι, υπάρχουν ακόμη ορισμένες δυσκολίες, δεν μπορεί παρά να μας χαροποιεί το γεγονός ότι η Ελλάδα θέσπισε νομοθεσία η οποία αναγνωρίζει το δικαίωμα των αντιρρησιών συνείδησης.
<P>
Στον τομέα των οικονομικών και κοινωνικών δικαιωμάτων υπάρχει μία επιτυχία και μία ανησυχία. Η επιτυχία συνίσταται στην υπογραφή του Χάρτη των Κοινωνικών Δικαιωμάτων του 1989 από το Ηνωμένο Βασίλειο. Η ανησυχία δημιουργείται από τη μη-υιοθέτηση εκ μέρους του Συμβουλίου του προγράμματος για την καταπολέμηση της φτώχειας.
<P>
Παρά τη συγκατάθεση των κρατών μελών να συμπεριλάβουν στη Συνθήκη του Αμστερνταμ διατάξεις οι οποίες δίδουν τη δυνατότητα για καταπολέμηση όλων των μορφών διάκρισης, τα γεγονότα καταδεικνύουν ακόμη πολλές στρεβλώσεις μεταξύ των ηθικών αρχών και των πράξεων: στον τομέα των δικαιωμάτων των γυναικών, των παιδιών, της προστασίας της οικογένειας, όπως επίσης και στην καταπολέμηση του ρατσισμού και της ξενοφοβίας.
<P>
Αυτές οι παραβιάσεις των βασικών δικαιωμάτων καθίστανται ακόμη περισσότερο απαράδεκτες όταν προέρχονται από κρατικά όργανα ή οργανισμούς αυτοδιοίκησης: διοικητικά όργανα, εκπαιδευτικούς λειτουργούς ή εκπροσώπους της αστυνομίας, δικαστικό ή σωφρονιστικό προσωπικό και μερικές φορές ακόμη και από κοινωνικούς λειτουργούς, γι' αυτό και είναι επιτακτική η ανάγκη ανάπτυξης προγραμμάτων επιμορφωτικών δράσεων.
<P>
Στην έκθεση και σε ορισμένες από τις κατατεθείσες τροπολογίες, υπάρχουν ορισμένα δύσκολα σημεία σε ό, τι αφορά τα προβλήματα του ασύλου και της μετανάστευσης. Θα ευχόμουν από τη μεριά μου, να αποφύγουμε όλοι τις υπερβολές για να μην πω τις προκλήσεις. Σκέπτομαι πιο συγκεκριμένα, ότι η πρόταση για χορήγηση του εκλογικού δικαιώματος στους μετανάστες κατά τις τοπικές εκλογές, ακόμη και αν είναι νόμιμοι και κατοικούν για περισσότερα από πέντε χρόνια σε ένα κράτος μέλος, είναι πρώιμη. Μολονότι, είναι ίσως αλήθεια, ότι μία τέτοια απόφαση θα αποτελούσε παράγοντα ενσωμάτωσης, θα πρέπει να συνειδητοποιήσουμε τον κίνδυνο παγιοποίησης των εκδηλώσεων ρατσισμού και ξενοφοβίας εναντίον αυτών των αλλοδαπών.
<P>
Σήμερα είμαι πεπεισμένη ότι κάθε κράτος θα πρέπει να προσεγγίσει το συγκεκριμένο θέμα με τον δικό του ρυθμό, αναλόγως προς την πολιτική του κατάσταση και την επιρροή των εξτρεμιστικών κομμάτων.
<P>
Το Κοινοβούλιο θα τιμούσε τον εαυτό του εάν ενέκρινε φέτος με μεγάλη πλειοψηφία την ετήσια έκθεση, αποφεύγοντας ταυτόχρονα και τα απρόοπτα ορισμένων παρελθοντικών εκθέσεων και μία μίζερη αντιμετώπιση της καθολικότητας των δικαιωμάτων του ανθρώπου.

<SPEAKER ID=139 LANGUAGE="FR" NAME="Lindeperg (PSE).">
Κύριε Πρόεδρε, η έκθεση την οποία συζητάμε σήμερα έχει μία εξαιρετική συμβολική σημασία. Η ιδιαίτερη συγκυρία της πεντηκοστής επετείου από την Οικουμενική Διακήρυξη των Δικαιωμάτων του Ανθρώπου έχει το καλό ότι υπενθυμίζει στους συμπολίτες μας και στους αρμόδιους πολιτικούς το περιεχόμενο αυτής της διακήρυξης, την οποία τα κράτη μέλη μας έχουν δεσμευθεί να σέβονται. Υπό το φως των τριάντα άρθρων της, μπορούμε να εκτιμήσουμε την υπάρχουσα κατάσταση την οποία ανέπτυξε σήμερα η κυρία Schaffner, την κατάσταση εξισορρόπησης μεταξύ των αστικών και πολιτικών δικαιωμάτων και των οικονομικών, κοινωνικών και πολιτιστικών δικαιωμάτων. Όπως και η Οικουμενική Διακήρυξη, η έκθεση Schaffner αφιερώνει ένα σημαντικό τμήμα σε αυτά τα τελευταία, καθώς θεωρεί ότι η φτώχεια και ο αποκλεισμός δεν αρμόζουν σε δημοκρατικές και ευημερούσες κοινωνίες και καλεί τα ευρωπαϊκά θεσμικά όργανα να επιλύσουν τα προβλήματα.
<P>
Γι' αυτό η έκθεση δεν προκρίνει την άποψη ότι όλα είναι υπέροχα σε ό, τι αφορά τον σεβασμό των λεγόμενων βασικών δικαιωμάτων. Η διατύπωση είναι εξάλλου ελάχιστα ικανοποιητική, επειδή στην πράξη δεν υπάρχει ιεράρχηση. Λόγω έλλειψης χρόνου, θα περιορισθώ σε ένα μόνο παράδειγμα, εξαιρετικής σημασίας, το οποίο τονίζει εξάλλου και η Διεθνής Αμνηστία στην έκθεσή της: τις αστυνομικές πράξεις βίας και τις σοβαρές ωμότητες και την μειωτική μεταχείριση που επιβάλλουν τα όργανα της τάξης, κατά τις ανακρίσεις ή τις προληπτικές κρατήσεις, τις περισσότερες φορές εναντίον των αλλοδαπών και των μαύρων. Ωστόσο, υπάρχει μία προϋπόθεση: δεν θα πρέπει να υπάρξει ούτε γενίκευση ούτε σκόπιμο μπέρδεμα. Τα ολισθήματα μιας μικρής μειονότητας δεν θα πρέπει να προκαλούν υποψίες για το σύνολο των δυνάμεων της τάξης, των οποίων το καθήκον καθίσταται όλο και δυσκολότερο. Στη Γαλλία, ορισμένοι συνδικαλιστές της αστυνομίας έχουν, και αυτοί επίσης, θορυβηθεί από τον πολλαπλασιασμό τέτοιων περιπτώσεων βίαιης, αντιδημοκρατικής συμπεριφοράς, η οποία περιφρονεί τους νόμους και τη Διακήρυξη των Δικαιωμάτων του Ανθρώπου, μολονότι η τελευταία βρίσκεται αναρτημένη σε όλα τα γαλλικά αστυνομικά τμήματα. Είναι συνεπώς πρωταρχικής σημασίας όλα τα κράτη να διαδηλώσουν χωρίς περιστροφές την άρνησή τους σε κάθε σκληρή, απάνθρωπη και μειωτική μεταχείριση. Τα κράτη που δεν το έχουν πράξει ακόμη, ας επικυρώσουν τη Σύμβαση του ΟΗΕ εναντίον των Βασανιστηρίων, ας αναγνωρίσουν την αρμοδιότητα της Επιτροπής κατά των Βασανιστηρίων και ας επαγρυπνούν, προκειμένου όλες οι καταχρήσεις εξουσίας να τιμωρούνται πραγματικά, γεγονός που συμβαίνει σπάνια στις μέρες μας.
<P>
Θα πρέπει επίσης να λεχθεί ότι αυτές οι αναξιοπρεπείς ενέργειες των αστυνομικών οργάνων στις δημοκρατικές χώρες ενθαρρύνονται, καλύπτονται και συγχωρούνται από την ολοκληρωτική και ρατσιστική ιδεολογία η οποία διαπνέει τα ρεύματα της άκρας δεξιάς. Δεν είναι τυχαίο το γεγονός ότι σε ορισμένα αστυνομικά τμήματα της Γαλλίας προτιμούν να αναρτήσουν τη φωτογραφία του Le Pen αντί για τη Διακήρυξη των Δικαιωμάτων του Ανθρώπου. Ο συγκεκριμένος, σε μία πρόσφατη συνέντευξή του αρνήθηκε πεισματωδώς να αναγνωρίσει οποιαδήποτε υποχρέωση απέναντι στη Διακήρυξη των Δικαιωμάτων του Ανθρώπου του 1789, η οποία ωστόσο εμπεριέχεται στο προοίμιο του γαλλικού Συντάγματος, γεγονός που δίνει μία μικρή ιδέα για το καθεστώς που ονειρεύεται να επιβάλει. Οι λόγοι της Ακρας Δεξιάς, οι οποίοι σε μεγάλο βαθμό αναμεταδίδονται από τον Τύπο, επαινούν τις διακρίσεις, τον αποκλεισμό, τη μισαλλοδοξία, μία ολοκληρωτική ηθική τάξη που ενθαρρύνει τον ρατσισμό και τον αντισημιτισμό. Προφανώς, καταλήγουν αναπόφευκτα στη βία και την παλινόρθωση του καθεστώτος της ωμής βίας. Αλλά, στον βωμό της ελευθερίας έκφρασης, οι δημοκρατικές κοινωνίες δυσκολεύονται να αντιπαρατεθούν σε αυτά, και θα πρέπει να παρακολουθήσουμε με ενδιαφέρον τις απόπειρες της βελγικής κοινωνίας, οι οποίες κινούνται τώρα προς αυτή την κατεύθυνση. Ωω, η ελευθερία έκφρασης! Ιδού, ένα τουλάχιστον δικαίωμα του ανθρώπου που διεκδικούν έντονα τα κόμματα της άκρας δεξιάς. Αξιώνουν, στο όνομα των αρχών μας, το ευεργέτημα το οποίο θα αρνούνταν σε μας στο όνομα των δικών τους αρχών, προτιμώντας να αγνοούν τους περιορισμούς που εμπεριέχουν οι διάφορες διακηρύξεις, περιορισμοί όπως οι νόμοι, τα δικαιώματα των άλλων και το γενικό συμφέρον.
<P>
Για να ολοκληρώσω, θα ήθελα να διευκρινήσω τη θέση της Ομάδας του Ευρωπαϊκού Σοσιαλιστικού Κόμματος σε σχέση με τις τροπολογίες που κατατέθηκαν στην Ολομέλεια. Θεωρώ ουσιαστική την υπερψήφιση αυτής της έκθεσης. Λίγες μέρες μετά τη δεκάτη Δεκεμβρίου θα ήταν αξιοθρήνητο να μην μπορέσουμε να καταλήξουμε σε συμφωνία. Η έκθεση της κυρίας Schaffner μου φαίνεται, βάσει των δεδομένων, απολύτως θετική και ισορροπημένη. Πιθανόν δεν είναι αυτό που θα πράτταμε εμείς. Και λοιπόν! Ένα κείμενο τέτοιου είδους δεν θα πρέπει να είναι μίας Ομάδας, ενός συγκεκριμένου πιστεύω, αλλά ένα ισχυρό μήνυμα, που θα απευθύνεται στα κράτη μέλη, προκειμένου να συνειδητοποιήσουν μία κατάσταση ελάχιστα ικανοποιητική και να δώσουν μεγαλύτερη προσοχή στο να συγκεκριμενοποιήσουν τις μεγάλες αρχές που υιοθέτησαν. Το μήνυμα θα καταστεί ακόμη περισσότερο αποτελεσματικό, εάν η έκθεση ψηφισθεί με μεγάλη πλειοψηφία, εάν λοιπόν κάθε Ομάδα λάβει σοβαρά υπόψη της τους δισταγμούς της άλλης. Από τη μεριά μας, δεν θα αποδεχθούμε τις πολλές τροπολογίες, με τις οποίες συμφωνούμε επί της ουσίας, αλλά οι οποίες θα δυσχεράνουν την τελική έγκριση. Ελπίζω να μπορούμε να υπολογίζουμε σε μία παρόμοια προσπάθεια και από τις άλλες Ομάδες, προκειμένου να μπορέσουμε αύριο να στείλουμε ένα ισχυρό μήνυμα στο Συμβούλιο, στην Επιτροπή και στα κράτη μέλη, ένα μήνυμα άξιο της εμβληματικής επετείου την οποία εορτάσαμε την προηγούμενη εβδομάδα.

<SPEAKER ID=140 LANGUAGE="ES" NAME="Hernαndez Mollar">
Κύριε Πρόεδρε, θα παρέμβω εξ ονόματος της συναδέλφου μου και φίλης, κυρίας Laura de Esteban, η οποία χρειάστηκε να απουσιάσει.
<P>
Κατ' αρχάς θέλω να συγχαρώ την κυρία Schaffner, εισηγήτρια αυτής της έκθεσης. Για ακόμη μια φορά αντιμετωπίζουμε μια ετήσια έκθεση σχετικά με τον σεβασμό προς τα ανθρώπινα δικαιώματα στην Ένωση που, στην τελική της έκδοση, παρουσιάζει μια εξαιρετική αιτιολογία, καλά διαρθρωμένη και με αξιόπιστα στοιχεία τα οποία προέρχονται από τα ευρωπαϊκά θεσμικά όργανα, και που επικεντρώνεται στις νομικές και πραγματικές πτυχές του σεβασμού προς τα ανθρώπινα δικαιώματα στην Ένωση.
<P>
Η πρόταση ψηφίσματος είναι επίσης συνεκτική με την αιτιολογική έκθεση και περιλαμβάνει 62 παραγράφους των οποίων η νομική βάση είναι η Ευρωπαϊκή Σύμβαση Ανθρωπίνων Δικαιωμάτων, βασικός οδηγός του σεβασμού των ανθρωπίνων δικαιωμάτων στην Ένωση, όπως καθορίζεται στη Συνθήκη μας.
<P>
Ωστόσο, το τελικό αποτέλεσμα της έκθεσης, μετά από την ψηφοφορία στην επιτροπή, έχει αποδυναμώσει εν μέρει τη δομή και τη συνεκτικότητα της ίδιας, όπως και τις προηγούμενες χρονιές, ως αντίδραση στην εισαγωγή τροπολογιών που περιλαμβάνουν και άλλες πτυχές που δεν συνδέονται με την κλασική πτυχή του θεμελιώδους δικαιώματος και πιθανώς ανταποκρίνονται σε διαφορετικά πολιτικά κίνητρα από αυτά που θα έπρεπε να καθοδηγούν τους στόχους αυτού του εγγράφου.
<P>
Το καθήκον μας ως μέλη αυτού του Σώματος είναι να προσδώσουμε στα ψηφίσματα του Ευρωπαϊκού Κοινοβουλίου έναν αυστηρό σεβασμό προς την ιδεολογική αμεροληψία και την ευρύτερη έννοια του Δικαίου. Και περισσότερο φέτος που η έγκριση της έκθεσης συμπίπτει με την 50η επέτειο της Διακήρυξης των Ανθρωπίνων Δικαιωμάτων.
<P>
Εμείς, τα μέλη της Ομάδας του Ευρωπαϊκού Λαϊκού Κόμματος, επιβεβαιώνουμε αυτήν την πρωτοποριακή παράδοση στην υπεράσπιση των ανθρωπίνων δικαιωμάτων. Επαναλαμβάνουμε τον απόλυτο σεβασμό για την αξιοπρέπεια και την αξία του ανθρώπου και την ισότητα των δικαιωμάτων μεταξύ ανδρών και γυναικών και δηλώνουμε εκ νέου πως όλα τα δικαιώματα είναι καθολικά, αδιαίρετα και ανεξάρτητα.
<P>
Για αυτόν τον λόγο, σε αυτήν την έκθεση, θα υπερψηφίσουμε εκείνες τις παραγράφους στις οποίες όντως αντανακλώνται τα προβλήματα που σχετίζονται με τα ανθρώπινα δικαιώματα, όπως είναι οι ατομικές ελευθερίες, τα δικαιώματα των κατηγορουμένων ή το δικαίωμα στη ζωή και την αξιοπρέπεια του ανθρώπου, καθώς επίσης και το δικαίωμα για σεβασμό της προσωπικής και οικογενειακής ζωής, της οικίας και της αλληλογραφίας, την προστασία των προσωπικών δεδομένων, την ελευθερία της έκφρασης ή τον περιορισμό όσον αφορά τον σεβασμό προς τους νόμους και την ελευθερία της σκέψης και του συνεταιρίζεσθαι, από την οποία εξαιρούνται οι παραθρησκευτικές οργανώσεις και τα επικίνδυνα κινήματα, προς δίκαιη υπεράσπιση των θυμάτων τους.
<P>
Συμμεριζόμαστε την ανησυχία για την προώθηση και την προστασία των δικαιωμάτων των παιδιών και την εξασφάλιση της προστασίας των δικαιωμάτων των ανθρώπων που ενδεχομένως να είναι ιδιαίτερα ευάλωτοι στην κακομεταχείριση ή την εγκατάλειψη, συμπεριλαμβανομένων των νέων και των αναπήρων ή ηλικιωμένων.
<P>
Είμαστε υπέρ του απόλυτου σεβασμού των δικαιωμάτων των κρατουμένων και τονίζουμε τη σπουδαιότητα των μέτρων επανεκπαίδευσης και επανένταξης.
<P>
Διατρανώνουμε εκ νέου την καταδίκη μας όσον αφορά τον ρατσισμό και την ξενοφοβία, καθώς και οποιαδήποτε άλλη μορφή διακρίσεων.
<P>
Επίσης, είμαστε υπέρ του επανακαθορισμού των δικαιωμάτων των πολιτών που υπήρξαν θύματα του δικαστικού συστήματος, ιδιαίτερα όσον αφορά τις συχνές περιπτώσεις στα κράτη μέλη που έχουν σχέση με τις αργές διαδικασίες των δικαστικών συστημάτων και υπερασπιζόμαστε τις γενικές αρχές του Δικαίου που αποτελούν τη βάση των νομολογιών των κρατών μελών, όπως είναι η αρχή του non bis in idem ή το τεκμήριο της αθωότητας.
<P>
Ωστόσο, θα πρέπει να αντιτεθούμε σε εκείνες τις παραγράφους της έκθεσης που δεν σέβονται την έννοια των ανθρωπίνων δικαιωμάτων, ή που υπερβαίνουν τις αρμοδιότητές μας, ή που αντιτίθενται στο κοινοτικό δίκαιο. Αναφέρομαι στις παραγράφους στις οποίες υπάρχει η πρόθεση συμπερίληψης στις νομολογίες των κρατών μελών των πολιτικών δικαιωμάτων τα οποία δεν αποτελούν αρμοδιότητα της Ένωσης, ή εκείνες που αναφέρονται στην υπηκοότητα. Από αυτής της απόψεως, η ομάδα μας υποβάλει μια τροπολογία στην οποία γίνεται υπενθύμιση μιας τόσο προφανούς αρχής όπως ότι η αναγνώριση και η ρύθμιση της υπηκοότητας αποτελούν αρμοδιότητα των κρατών μελών και πως η άσκηση των πολιτικών δικαιωμάτων είναι συνδεδεμένη με την απόκτηση της υπηκοότητας.
<P>
Ελπίζω πως με την επαρκή ψήφο αυτού του Κοινοβουλίου θα μπορέσουμε τελικά να εγκρίνουμε ένα ψήφισμα άξιο αυτού του θεσμικού οργάνου σε αυτόν τον σημαντικό πανηγυρισμό της 50ης επετείου της Διακήρυξης των Ανθρωπίνων Δικαιωμάτων.

<SPEAKER ID=141 LANGUAGE="FR" NAME="Goerens">
Κύριε Πρόεδρε, επιθυμώ να συγχαρώ εκ μέρους της Ομάδας μου την κυρία Schaffner για την έκθεσή της, για την οποία αφοσιώθηκε σε ένα έργο πολύ ευαίσθητο.
<P>
Η έκθεση αυτή αποτελεί τμήμα των ασκήσεων εκείνων που πραγματοποιούνται σε ετήσια βάση, με τις οποίες καλούμαστε να εξεύρουμε τον καλύτερο τρόπο για να γίνουν σεβαστά τα δικαιώματα του ανθρώπου στο εσωτερικό της Ευρωπαϊκής Ένωσης. Η εισηγήτρια μας παρουσίασε ένα πολύ λεπτομερές έργο. Κατά τη σύντομη παρέμβασή μου, δεν θα μπορούσα παρά να περιορισθώ σε γενικότητες και να υπενθυμίσω καταρχήν ότι τα δικαιώματα του ανθρώπου συνιστούν αυτοσκοπό και όχι μέσο. Έχει σημασία λοιπόν, εάν συμμεριζόμαστε αυτή τη διαπίστωση να πράξουμε τα πάντα για να αποτρέψουμε όχι μόνο τις πιο εμφανείς και άμεσες προσβολές, αλλά εξίσου και τις πιο ύπουλες απειλές, οι οποίες είναι πιθανό να υπονομεύσουν τα δικαιώματα του ανθρώπου.
<P>
Θα ήταν μάταιο να πιστεύουμε ότι η δημοκρατία θα αποτελούσε από μόνη της εγγύηση για τον σεβασμό των δικαιωμάτων του ανθρώπου. Η δημοκρατία είναι το μέσο, από το οποίο μπορεί να εκπηγάσει το καλύτερο, αλλά επίσης και το χειρότερο. Ως παράδειγμα, θα ήθελα να υπενθυμίσω ότι ο Χίτλερ κατέλαβε την εξουσία έπειτα από μία εκλογική, και συνεπώς δημοκρατική, διαδικασία.
<P>
Στη συνέχεια, εφόσον τα δικαιώματα του ανθρώπου συνιστούν αυτοσκοπό, η εφαρμογή τους θα πρέπει να παραμείνει όσο το δυνατόν πιο μακρυά από το πεδίο της Realpolitik, η οποία υπό αυτές τις συνθήκες αποτελεί τον τομέα του συμβιβασμού, του πραγματισμού, της παραχώρησης, του συσχετισμού δυνάμεων, του δούναι και λαβείν, της πονηριάς, του εξαναγκασμού, ακόμη και της συνενοχής.
<P>
Oι φορείς πολιτικής δράσης θα πρέπει εφεξής να αναρωτηθούν σχετικά με τα μέσα που θα χρησιμοποιήσουν προκειμένου να διασφαλίσουν τον σεβασμό των δικαιωμάτων του ανθρώπου και, πέρα από το πλήθος των πολλαπλών εργαλείων που θα διαθέτουν από δω και στο εξής, θα πρέπει να αναρωτηθούν σχετικά με την ικανότητα που διαθέτουν οι κοινωνίες μας, οι οποίες ανησυχούν για τη διαφύλαξη των δικαιωμάτων του ανθρώπου, ώστε να αντισταθούν σε οικονομικούς κλονισμούς, σε κοινωνικά χάσματα ή σε μία ιδεολογική δηλητηρίαση που εξαίρει τον αποκλεισμό, το φυλετικό μίσος ή τον αντισημιτισμό.
<P>
Αυτό είναι το βασικό ζήτημα στο οποίο θα πρέπει να απαντήσουν οι πολιτικοί πρωταγωνιστές, των οποίων η δράση δεν θα πρέπει να δείχνει αδιαφορία ή παθητικότητα απέναντι στα εκατομμύρια των ευρωπαίων πολιτών που νιώθουν εγκαταλειμμένοι ή προδομένοι από την επιχείρησή τους, το κοινωνικό περιβάλλον τους, το κόμμα τους, το συνδικάτο τους, με δύο λόγια, αισθάνονται αποκλεισμένοι. Κατά συνέπεια, είναι πολύ δεκτικοί στους ψευδοπροφήτες, οι οποίοι είναι πάντα έτοιμοι να παροτρύνουν μία κοινωνία που βρίσκεται στο χείλος του γκρεμού να κάνει το αποφασιστικό βήμα προς τα μπρος.
<P>
Βέβαια, δεν έχουμε φθάσει ακόμη σε αυτό το σημείο, αλλά το παρελθόν και η ιστορία βρίσκονται μπροστά μας για να μας υπενθυμίσουν ότι τα σκαμπανεβάσματα στα χρηματιστήρια και τα εκατομμύρια των ατόμων που δεν έχουν πλέον νόημα στη ζωή τους δεν αποτελούν κατ' ανάγκην το καλύτερο μέσο για να θριαμβεύσουν τα δικαιώματα του ανθρώπου και να καταστούν η απόλυτη προτεραιότητα.

<SPEAKER ID=142 LANGUAGE="IT" NAME="Caccavale">
Κύριε Πρόεδρε, πρέπει κατ' αρχάς να αναγνωρίσουμε τη μεγάλη προσπάθεια και το εξαιρετικό έργο της κ. Schaffner - για τα οποία τη συγχαίρουμε - πρέπει όμως και να παραδεχτούμε ότι δυστυχώς το χρόνο αυτόν, για άλλη μία φορά, δεν κατορθώσαμε να αποφύγουμε το σύνηθες μεγάλο πρόβλημα των ανθρωπίνων δικαιωμάτων και του μέρους που καταλαμβάνουν σε σχέση με όλα τα σοβαρά προβλήματα που βασανίζουν τις ευρωπαϊκές μας χώρες, και δεν κατορθώσαμε, ούτε αυτόν το χρόνο, να αποφύγουμε τη συνήθη πολιτικοποίηση του προβλήματος των ανθρωπίνων δικαιωμάτων, που βασίζεται στις ιδεολογικές διαφορές και στο γεγονός ότι κατά κάποιον τρόπο η απάντηση στην παραβίαση των δικαιωμάτων αυτών μπορεί να αλλάξει ανάλογα με την πολιτική θέση. Τούτο απορρίπτεται σίγουρα. Προσωπικά, δεν παθιάζομαι με τη συζήτηση αυτή, είμαι ωστόσο της άποψης ότι το ζήτημα του αδιαίρετου των ανθρωπίνων δικαιωμάτων, της Οικουμενικής Διακήρυξης, όπως ισχύει για τις χώρες εκτός της Ευρωπαϊκής Ένωσης, πρέπει να ισχύει και στο εσωτερικό της και συνεπώς πρέπει να ισχύουν και τα θέματα που συνδέονται με τα κοινωνικά, οικονομικά και πολιτιστικά δικαιώματα. Είναι ωστόσο σαφές ότι πρέπει να συμφωνήσουμε στη σημασία όλων αυτών. Δεν μπορούμε να θεωρούμε ότι η καταπολέμηση της φτώχειας ή και η ανεργία μπορούν να είναι αιτία κυρώσεων, επειδή το δικαίωμα υπάρχει εάν υπάρχει κύρωση. Διερωτώμαι λοιπόν τι πρέπει να γίνει με εκείνα τα κράτη που έχουν σήμερα ποσοστά ανεργίας 12, 13, 14 %. Τι κάνουμε; Τα προσάγουμε στο Διεθνές Δικαστήριο για τα Δικαιώματα του Ανθρώπου; Μου φαίνεται παράλογο να συνεχίζουμε τη συζήτηση αυτή.
<P>
Κατά τη γνώμη μου, υπάρχουν πραγματικά προβλήματα παραβίασης των ανθρωπίνων δικαιωμάτων στο εσωτερικό των χωρών μας: υπάρχει το ζήτημα της δικαιοσύνης, το κράτος δικαίου που ισχυριζόμαστε πως διδάσκουμε στις χώρες εκτός της Ευρώπης, και συνεπώς τα ζητήματα της καταστολής των δικαιωμάτων στην προστασία, των ατομικών εγγυήσεων, των συνθηκών στις φυλακές, το γεγονός ότι δεν υπάρχει καμία δραστηριότητα αποκατάστασης για τους κρατουμένους, γεγονός που επιφέρει προφανώς μια κοινωνική επιβάρυνση για όλα τα κράτη της Ένωσης. Στο θέμα αυτό πρέπει να εστιαστούμε και να επιβάλουμε κυρώσεις για τις παραβιάσεις που διαπράττονται - και είναι πολλές - στις χώρες μας.

<SPEAKER ID=143 LANGUAGE="FR" NAME="Pailler">
Κύριε Πρόεδρε, εάν θα έπρεπε να συγκρατήσω μόνο μία εικόνα από τις εκδηλώσεις για την πεντηκοστή επέτειο από την Οικουμενική Διακήρυξη των Δικαιωμάτων του Ατόμου, αυτή θα ήταν η πλατεία Trocadιro του Παρισιού, την Πέμπτη 10 Δεκεμβρίου. Μία πλατεία άδεια, έρημη από κάθε ανθρώπινη παρουσία, περιστοιχισμένη από μεταλλικά οδοφράγματα και δυνάμεις των ΜΑΤ, προκειμένου να εμποδισθούν τα άτομα που στερούνται επίσημων εγγράφων, οι άνεργοι και οι άστεγοι που συνοδεύονταν από δικηγόρους και εκλεγμένους να προσεγγίσουν το Palais de Chaillot, τον τόπο των εκδηλώσεων όπου οι λόγοι θα παραχωρούσαν τη θέση τους σε θετικές αποφάσεις.Φοβάμαι ότι από την πεντηκοστή επέτειο δεν μένει τίποτα άλλο παρά αυτή η δυσοίωνη εικόνα. Κάποια εντυπωσιακά ψήγματα λόγων και πολύς κυνισμός εκ μέρους των κυβερνήσεών μας.
<P>
Ο Lionel Jospin θα μπορούσε να επωφεληθεί από αυτές τις εκδηλώσεις και να δεσμευθεί για τη νομιμοποίηση των ατόμων που δεν διαθέτουν επίσημα έγγραφα. Δεν έκανε όμως την αναμενόμενη κίνηση ώστε να εξέλθουμε από το τωρινό αδιέξοδο. Συμμερίζομαι τα όσα είπε ο Robert Badinter σε μία συνέντευξη στην εφημερίδα L' Humanitι: «οι διακηρύξεις την Κυριακή και η πολιτική της ρεαλιστικής σχολής τη Δευτέρα, φτάνει πια!»
<P>
Αυτή η επισήμανση αφορά όλες τις κυβερνήσεις μας, όπως καταδεικνύει για μία ακόμη φορά η έκθεση της Επιτροπής Πολιτικών Ελευθεριών και Εσωτερικών Υποθέσεων, η οποία καταγγέλει τη σωρεία των παραβιάσεων των δικαιωμάτων του ανθρώπου στην Ευρωπαϊκή Ένωση. Εορτάζω δεν σημαίνει μόνο αγορεύω, σημαίνει επίσης κάνω απολογισμό. Αρκεί να διαβάσουμε ορισμένα άρθρα της Διακήρυξης του 1948, να κάνουμε τη σύγκριση με την πραγματικότητα των χωρών μας και η διαπίστωση είναι τρομερή. Αρθρο 1: « Όλοι οι άνθρωποι γεννιούνται ελεύθεροι και ίσοι στην αξιοπρέπεια και τα δικαιώματα». Όσοι στερούνται των απαραίτητων εγγράφων, οι άνεργοι, οι άστεγοι δεν έχουν δικαιώματα. Αλλά με τον αγώνα τους μας δίνουν μαθήματα αξιοπρέπειας. Αρθρο 13: «Καθένας έχει το δικαίωμα να εγκαταλείπει οποιαδήποτε χώρα, ακόμα και τη δική του, και να επιστρέφει σε αυτήν». Ο πόλεμος και η δυστυχία ωθούν ορισμένους να εγκαταλείπουν τη χώρα τους. Οι χώρες υποδοχής γίνονται πάρα πολύ συχνά χώρες εμποδίων. Τους επιβάλλουν την επιστροφή στη χώρα προέλευσης χωρίς δικαιώματα, φιμωμένοι μέχρι σημείου ασφυξίας ή θανάτου μέσα στα αεροπλάνα. Αρθρο 22: « Κάθε άτομο[...] έχει δικαίωμα κοινωνικής προστασίας.» Εκτός από τους λαθρομετανάστες και όσους δεν διαθέτουν τα απαραίτητα έγγραφα, οι οποίοι αποκλείονται. Αρθρο 23: « Καθένας έχει το δικαίωμα να εργάζεται και να επιλέγει ελεύθερα το επάγγελμά του...» Υπάρχουν 17 εκατομμύρια άνεργοι στην Ευρωπαϊκή Ένωση. Αρθρο 25: « Καθένας έχει δικαίωμα σε ένα βιοτικό επίπεδο ικανό...» Υπάρχουν 57 εκατομμύρια φτωχοί στην Ευρωπαϊκή Ένωση.
<P>
Δεν θα ολοκληρώσω προφανώς όλο τον κατάλογο των άρθρων. Θα μπορούσαν πολλά να ειπωθούν, αλλά κυρίως είναι επιτακτική μία πιο ισχυρή πολιτική βούληση εκ μέρους των κυβερνήσεών μας, για να καθαρίσουν την «κόπρο του Αυγεία» και να απομακρύνουν οποιοδήποτε στοιχείο απανθρωπιάς, που οδηγεί πολλούς πολίτες να γυρνούν την πλάτη στην πολιτική. Και αυτό είναι ένας υπαρκτός κίνδυνος για τις δημοκρατίες μας.
<P>
Γι' αυτούς τους λόγους συνεχίζω να εξεγείρομαι και να κάνω αυτόν τον αγώνα για τα δικαιώματα του ανθρώπου, τον αγώνα για τη νομιμοποίηση των ατόμων που δεν διαθέτουν τα απαραίτητα έγγραφα, για τα δικαιώματα των γυναικών, αλλά επίσης και για την αποκατάσταση των κοινωνικών δικαιωμάτων και για το 35ωρο, χωρίς αυτό βέβαια να είναι συνώνυμο της ευελιξίας. Αχ! πόσο συμμερίζομαι και προσπαθώ να διαδώσω και να κάνω κτήμα μου αυτή την όμορφη σκέψη του Albert Camus: «Εξεγείρομαι, συνεπώς υπάρχουμε».

<SPEAKER ID=144 NAME="Van den Broek">
Κύριε Πρόεδρε, θα ήθελα να ευχαριστήσω θερμά την κ. Schaffner και να εκφράσω την εκτίμησή μου για την ποιότητα της έκθεσής της. Είμαι βέβαιος, ότι οι ετήσιες εκθέσεις, που υποβάλλονται από το 1992 στο Κοινοβούλιο για τα ανθρώπινα δικαιώματα στην Ευρωπαϊκή Ένωση, συμβάλλουν επίσης στην αύξηση της συνοχής των κοινοτικών δράσεων. Γνωρίζουμε όλοι ότι στη Συνθήκη του Αμστερνταμ τονίζεται για άλλη μία φορά πόσο έντονα στηρίζεται η Ευρωπαϊκή Ένωση στις αρχές της ελευθερίας, της δημοκρατίας, του σεβασμού των ανθρωπίνων δικαιωμάτων και των θεμελιωδών ελευθεριών. Noblesse oblige και, οπωσδήποτε, τα μέσα που έχουμε στη διάθεσή μας θα μπορούσαν, ενδεχομένως, να βελτιωθούν. Από την άλλη πλευρά υπάρχουν η Ευρωπαϊκή Σύμβαση για τα Δικαιώματα του Ανθρώπου, η οποία μας δεσμεύει όλους, ο Ευρωπαϊκός Κοινωνικός Χάρτης και η Ευρωπαϊκή Συμφωνία για την πρόληψη των βασανιστηρίων και της απάνθρωπης ή ταπεινωτικής μεταχείρισης.
<P>
Θα ήθελα επίσης να αναφερθώ στην πρόσφατη σύσταση ενός νέου μονίμου δικαστηρίου. Τα εγκαίνιά του έγιναν πριν από μερικές ημέρες και είναι βέβαιο ότι θα συμβάλλει, στα πλαίσια του Συμβουλίου της Ευρώπης, στην αποτελεσματική εφαρμογή διατάξεων για τα ανθρώπινα δικαιώματα στην Ευρώπη.
<P>
Έρχομαι τώρα σε επίκαιρα προβλήματα όπως η έλλειψη ανεκτικότητας, ο ρατσισμός και η ξενοφοβία. Χαρήκαμε διαπιστώνοντας ότι οι αρχηγοί των κυβερνήσεών μας υπογράμμισαν για άλλη μία φορά στη Βιέννη τη σημασία που έχει ο αγώνας για την καταπολέμηση των φαινομένων αυτών και κάλεσαν για άλλη μία φορά την Επιτροπή να επεξεργαστεί επ' αυτού περαιτέρω προτάσεις.
<P>
Επί του παρόντος διεξάγεται με ενεργητικότητα συζήτηση για τους πρόσφυγες και την προβληματική των ατόμων που ζητούν άσυλο. Το Συμβούλιο των Υπουργών έλαβε πολύ πρόσφατα μια απόφαση για τη σύσταση μιας ομάδας δράσης για το άσυλο και τη μετανάστευση, η οποία θα προσπαθήσει, με βάση την κοινοτική πολιτική, την κοινή εξωτερική πολιτική και πολιτική ασφάλειας και τον τρίτο πυλώνα, να χαράξει μια ολοκληρωμένη πολιτική και για την προβληματική του ασύλου, η οποία όμως θα είναι κατά κύριο λόγο προσανατολισμένη στις χώρες προέλευσης.
<P>
Έρχομαι τώρα στα δικαιώματα των εθνικών μειονοτήτων. Μας επισημαίνονται καθημερινά παραβιάσεις των ανθρωπίνων δικαιωμάτων στο χώρο αυτό. Βεβαίως, η Ένωση πρέπει να δώσει το καλό παράδειγμα, όσον αφορά την καλύτερη δυνατή προστασία των δικαιωμάτων αυτών.
<P>
Υπάρχουν άλλα προβλήματα, όπως η σεξουαλική εκμετάλλευση γυναικών και παιδιών. Έχουν αναληφθεί πάμπολλες πρωτοβουλίες και θα περιοριστώ σε μια παραπομπή στη σχετική ανακοίνωση που υπέβαλε για το θέμα αυτό η Επιτροπή στο Συμβούλιο τον περασμένο Μάιο.
<P>
Κύριε Πρόεδρε, στην προηγούμενη συζήτηση που πραγματοποιήσαμε για τις τρεις εκθέσεις μου δόθηκε η ευκαιρία να αναλύσω μια θέση που είχε σχέση με τα αιτήματα που περιλαμβάνονταν στις εκθέσεις των κ. Barros Moura, Ρουμπάτη και Torres Couto. Πολλά από τα θέματα αυτά επανέρχονται και στην έκθεση της κ. Schaffner. Mutatis mutandis , επιτρέψτε μου όσον αφορά τις συστάσεις και τις προτάσεις που υποβάλλει η κ. Schaffner να παραπέμψω στις απαντήσεις που έδωσα στην προηγούμενη συζήτηση. Το μόνο που θα ήθελα να επαναλάβω, ολοκληρώνοντας, είναι ότι η Ευρωπαϊκή Ένωση και τα κράτη μέλη της οφείλουν στον εαυτό τους να δώσουν τα ίδια το καλό παράδειγμα, εάν θέλουν να είναι σε θέση να μπορούν να αναφέρονται με αξιοπιστία στην κατάσταση των ανθρωπίνων δικαιωμάτων σε οποιοδήποτε μέρος του κόσμου.

<SPEAKER ID=145 NAME="Πρόεδρος">
Η συζήτηση επί της έκθεσης της κ. Schaffner (A4-0468/98) διακόπτεται για να περάσουμε στην «Ωρα των Ερωτήσεων. Θα συνεχισθεί στις 21.00

<CHAPTER ID=8>
Ώρα των Ερωτήσεων (Συμβούλιο)
<SPEAKER ID=146 NAME="Πρόεδρος">
Η ημερήσια διάταξη προβλέπει την Ώρα των Ερωτήσεων προς το Συμβούλιο (Β4-0713/98).
<P>
Ξεκινούμε την Ώρα των Ερωτήσεων με επτά λεπτά καθυστέρησης, και για αυτόν τον λόγο σας ζητώ συγγνώμη, και ιδιαιτέρως στην κυρία Ferrero-Waldner.
<P>
Κυρίες και κύριοι, θέλω να σας προειδοποιήσω ότι στις ερωτήσεις προς το Συμβούλιο υπάρχουν διάφορες ομαδοποιήσεις ερωτήσεων στο σύνολό τους. Σας προειδοποιώ πως όταν φτάσουμε σε αυτό το σημείο, ούτως ώστε να διευκολύνουμε το έργο μας και ώστε αυτές οι ερωτήσεις να μην μετατραπούν στο μοναδικό θέμα της συζήτησής μας, θα δώσω κατ' αρχάς τον λόγο, όπως αρμόζει, στην Προεδρεύουσα του Συμβουλίου, και έπειτα, μόνον εάν υπάρχουν συμπληρωματικές ερωτήσεις, στους συντάκτες και τις συντάκτριες των ερωτήσεων, και στην περίπτωση που αυτοί ή αυτές έχουν αντικατασταθεί σύμφωνα με τον Κανονισμό, θα δώσω τον λόγο προς εκείνους και εκείνες τους βουλευτές που τους αντικαθιστούν. Σας προειδοποιώ για αυτό, κυρίες και κύριοι, γιατί, σε αντίθετη περίπτωση, μία μόνο ερώτηση θα μπορούσε να καταλάβει όλον τον χρόνο που είναι αφιερωμένος στην Ώρα των Ερωτήσεων.

<SPEAKER ID=147 NAME="Πρόεδρος">
Ερώτηση αριθ. 1 του κ. Felipe Camisσn Asensio (H-1051/98):
<P>
Θέμα: Ενδεχόμενη αντικατάσταση μονωτικών υλικών στα επιβατηγά αεροσκάφη
<P>
Έχει προβλέψει το Συμβούλιο ειδικό μέτρο για την αντικατάσταση των μεταλλικών μονωτικών υλικών τύπου «mylar» και «tedlar» των επιβατηγών αεροσκαφών, λαμβανομένων υπόψη των προσφάτων ατυχημάτων;
<P>
Κυρία Ferrero-Waldner, έχετε τον λόγο για να απαντήσετε στον κύριο Camisσn.

<SPEAKER ID=148 NAME="Ferrero-Waldner">
Κύριε Πρόεδρε, αξιότιμοι κυρίες και κύριοι, σχετικά με την πρώτη ερώτησηέχω να πω ότι το Συμβούλιο δίνει μεγάλη σημασία στην ασφάλεια της αεροπλοΐας και, όσον αφορά τον συγκεκριμένο τομέα, παραπέμπει προπάντων στην πρόσφατη πρόταση της Κοινότητας σχετικά με τους ελέγχους ασφαλείας σε αεροσκάφη τρίτων χωρών και ειδικότερα στην πρωτοβουλία για τη δημιουργία μίας νέας ευρωπαϊκής υπηρεσίας για την ασφάλεια της πολιτικής αεροπλοΐας καθώς και στις εργασίες που γίνονται επί του παρόντος για τη μείωση των εκπομπών ρύπων και της ηχορύπανσης από τα αεροπλάνα.
<P>
Θέλω όμως να παραπέμψω επίσης στο ότι η ασφάλεια της αεροπλοϊας στην Ευρωπαϊκή Ένωση εξαρτάται από τη συνεργασία μεταξύ των εθνικών υπηρεσιών, των διεθνών οργανισμών και της βιομηχανίας. Είναι επίσης αυτονόητο ότι τόσο η βιομηχανία αεροσκαφών όσο και οι εθνικές υπηρεσίες πρέπει να ερευνούν πολύ προσεκτικά όλα τα ατυχήματα και όλα τα συμβάντα, προκειμένου να αυξηθεί περαιτέρω η ασφάλεια της αεροπλοϊας μέσω αυτοελέγχων αλλά και με τη λήψη υποχρεωτικών μέτρων από τις εθνικές αρχές. Ως προς το θέμα των μονωτικών υλικών των επιβατηγών αεροσκαφών που αναφέρετε στην ερώτηση θέλω να επισημάνω το εξής: Σύμφωνα με τελευταίες πληροφορίες εντοπίσθηκε σε έρευνες που έγιναν ένα μεταλλικό μονωτικό υλικό τύπου mylar ως μία από τις ενδεχόμενες αιτίες για ένα αεροπορικό δυστύχημα που έγινε πρόσφατα. Μεταξύ άλλων οι καναδικές και οι αμερικανικές υπηρεσίες αλλά και οι ίδιοι οι κατασκευαστές αεροσκαφών διερευνούν αυτό το ενδεχόμενο. Εάν διαπιστωθεί ότι το εν λόγω υλικό είναι δυνατόν να θέσει τα αεροσκάφη σε κίνδυνο, τότε σε πρώτη γραμμή άμεσα υπεύθυνες είναι οι αρμόδιες εθνικές υπηρεσίες αεροπλοΐας να εκδώσουν τις αντίστοιχες οδηγίες και εντολές προκειμένου να εξαλειφθεί ο κίνδυνος.
<P>
Μολονότι έχουν προχωρήσει οι έρευνες, δεν υπάρχουν επί του παρόντος δεδομένα που να αποδεικνύουν πραγματικά ότι η χρησιμοποιηθείσα μόνωση μπορεί να προκαλέσει ατυχήματα κατά άμεσο ή έμμεσο τρόπο. Πολύ σύντομα περιμένουμε περισσότερα αποτελέσματα και βάσει αυτών θα είναι δυνατόν και πρέπει να ληφθούν τα αντίστοιχα μέτρα.

<SPEAKER ID=149 LANGUAGE="ES" NAME="Camisσn Asensio">
Το Συμβούλιο γνωρίζει πως υπάρχουν 12.000 εμπορικά αεροσκάφη τα οποία λειτουργούν ανά τον κόσμο, η πλειοψηφία των οποίων διαθέτει αυτήν την μόνωση τύπου «mylar» ή «tedlar»που, σύμφωνα με τα τελευταία πειράματα, αρχίζει να καίγεται ευκολότερα από ότι ήταν προβλεπόμενο. Αυτό δείχνει να είναι πιο σαφές υπό το φως του συμβάντος στο πρόσφατο ατύχημα της Suisse Aire στον Καναδά, κάτι για το οποίο υπήρχαν υποψίες εκ των προτέρων.
<P>
Το γεγονός αυτό, όπως γνωρίζει το Συμβούλιο, προκαλεί αρκετές αντιδράσεις στον κόσμο που συμβουλεύει να τροποποιηθεί επειγόντως αυτό το σύστημα μόνωσης, το οποίο τείνει να φλέγεται όταν βρίσκεται σε υψηλές θερμοκρασίες.
<P>
Βλέπω πως το Συμβούλιο είναι ενήμερο όσον αφορά αυτό το θέμα, αλλά επίσης ηγετικό ρόλο έχει η ΟΥΑ, η Ομοσπονδιακή Υπηρεσία Αεροπορίας των Ηνωμένων Πολιτειών, και η ερώτησή μου είναι συγκεκριμένα αν στην Ευρώπη παρακολουθούμε τις έρευνες που διεξάγονται στις Ηνωμένες Πολιτείες.

<SPEAKER ID=150 LANGUAGE="DE" NAME="Ferrero-Waldner">
Κύριε Πρόεδρε, κύριε βουλευτή Camisσn Asensio, τα πράγματα δεν είναι τόσο απλά όσο τα παρουσιάζετε. Επιτρέψτε μου να τα αναλύσω λίγο περισσότερο. Ενόψει της σημασίας που αποδίδει το Συμβούλιο στην ασφάλεια των επιβατών στην πολιτική αεροπλοΐα, είναι φυσικά αυτονόητο ότι θα δώσει προτεραιότητα σε όλες τις σχετικές προτάσεις που θα του υποβάλει ενδεχομένως η Επιτροπή. Όπως ασφαλώς γνωρίζετε, οι διατάξεις της Συνθήκης στην οποία στηρίζονται όλες οι ενέργειες της Ευρωπαϊκής Ένωσης ορίζουν ότι η Επιτροπή είναι γενικά αρμόδια για τη διατύπωση προτάσεων τις οποίες θεωρεί απαραίτητες προκειμένου να εκτελέσει τα καθήκοντά της.
<P>
Επί του παρόντος δεν έχει υποβληθεί στο Συμβούλιο κάποια αντίστοιχη πρόταση ή κάποια σχετική ανακοίνωση της Επιτροπής. Επιτρέψτε μου ωστόσο να προσθέσω ότι η συγκεκριμένη αφορμή - όπως είπατε και όπως φυσικά θεώρησα και εγώ - ήταν η πτώση ενός αεροπλάνου της Swiss Air στον Καναδά. Όπως ανέφερα προηγουμένως δεν έχει ακόμα διαλευκανθεί η αιτία του ατυχήματος. Οι έρευνες δεν εστιάζονται μόνο στα υλικά mylar και tedlar αλλά σε τρεις τομείς.
<P>
Πρώτον στη μόνωση των καλωδίων στο πιλοτήριο με το υλικό kapton, κατόπιν στα μονωτικά υλικά mylar και tedlar και τρίτο στο αμφίδρομο οπτικοακουστικό σύστημα του αεροσκάφους. Η εξέταση των ανευρεθέντων υπολειμμάτων του αεροσκάφους που περιείχαν τα αναφερόμενα μονωτικά υλικά δεν κατέληξε στο συμπέρασμα ότι δημιουργήθηκαν θερμικές αντιδράσεις που θα μπορούσαν να έχουν οδηγήσει στην πτώση του αεροσκάφους. Η Federal Aviation Authority των ΗΠΑ είχε ελέγξει και πιστοποιήσει τα υλικά αυτά ως προς την ανθεκτικότητά τους στη θερμότητα ήδη προτού χορηγήσει την άδεια για τη χρησιμοποίησή τους σε επιβατηγά αεροσκάφη. Αυτά τα προγράμματα ελέγχου γίνονται τώρα πιο αυστηρά και το μονωτικό υλικό πρέπει φυσικά να ελεγχθεί οπωσδήποτε για να αποκλεισθεί η πιθανότητα ότι μπορεί να προκαλέσει ατυχήματα.
<P>
Θέλω όμως να επαναλάβω ότι είναι πολύ νωρίς για να αποκλείσουμε τη χρήση ενός συγκεκριμένου μονωτικού, θεωρώντας το υπαίτιο για το ατύχημα, καθότι πρέπει να διερευνηθούν όλες οι πιθανές αιτίες και να μην καταλήξουμε σε πρόωρα συμπεράσματα και με τον τρόπο αυτό να παραβλέψουμε ενδεχομένως μία άλλη πιθανή εστία κινδύνου.

<SPEAKER ID=151 LANGUAGE="DE" NAME="von Habsburg">
Κύριε Πρόεδρε, κυρία Πρόεδρε του Συμβουλίου, μας δώσατε μερικές πολύ ενδιαφέρουσες πληροφορίες. Για τον λόγο αυτό επιτρέψτε μου να θέσω και πάλι ένα από τα παλιά αγαπημένα μου θέματα, δηλαδή το γεγονός ότι τοποθετούνται υπερβολικά πολλές αποσκευές χειρός στην καμπίνα των επιβατών και με αυτό τίθεται σε κίνδυνο η πτήση. Γνωρίζω ότι προετοιμάζετε κάποια πράγματα για να καταστήσετε επιτέλους πραγματικά ασφαλείς τις πτήσεις σε όλη την Ευρώπη. Συχνά ακουγόταν ότι αυτές είναι αποφάσεις που θα πρέπει να ληφθούν σε εθνικό επίπεδο ή από τις ίδιες τις αεροπορικές εταιρίες. Δεν αναφέρεται ωστόσο πουθενά ότι ο υπερβολικός αριθμός αποσκευών χειρός ειδικά σε κρίσιμες καταστάσεις αποτελεί τον μεγαλύτερο δυνατό κίνδυνο για τους επιβάτες. Για τον λόγο αυτό είναι σημαντικό να επιβληθούν επιτέλους εκείνες οι διατάξεις που είχαν συζητηθεί τότε στο πλαίσιο της ΙΑΤΑ, να περιορισθεί δηλαδή ο αριθμός στην μία αποσκευή χειρός.

<SPEAKER ID=152 LANGUAGE="DE" NAME="Ferrero-Waldner">
Κύριε Πρόεδρε, κύριε βουλευτή von Habsburg, επιτρέψτε μου να πω το εξής. Φυσικά και γνωρίζουμε όλοι εμείς που χρησιμοποιούμε συχνά τις αεροπορικές συγκοινωνίες ότι έχετε απόλυτο δίκιο, καθότι ο υπερβολικός αριθμός αποσκευών μπορεί να οδηγήσει φυσικά σε μεγάλους κινδύνους. Επιτρέψτε μου ωστόσο να σας πω ότι τόσο οι ίδιες οι αεροπορικές εταιρίες όσο και οι διάφοροι διεθνείς οργανισμοί που ασχολούνται με την ασφάλεια στην αεροπλοΐα, στρέφουν επανειλημμένα την προσοχή τους στο συγκεκριμένο θέμα. Διενεργούνται έρευνες και τα αποτελέσματα θα οδηγήσουν ασφαλώς στην κατεύθυνση που επιθυμείτε, αλλά οι συνέπειές τους δεν θα είναι και τόσο ευχάριστες για μας που χρησιμοποιούμε πολύ τα αεροπλάνα.

<SPEAKER ID=153 NAME="Πρόεδρος">
Ερώτηση αριθ. 2 του κ. Αλέξανδρου Αλαβάνου (Η-1053/98):
<P>
Θέμα: Νέα παραβίαση των ανθρωπίνων δικαιωμάτων στην κατεχόμενη Κύπρο
<P>
Οι Τουρκοκυπριακές «αρχές» σχεδιάζουν να ιδιοποιηθούν το ένα εκ των δύο ελληνοκυπριακών σχολείων που έχουν παραμείνει σε λειτουργία σε ολόκληρη την κατεχόμενη Κύπρο και στο οποίο σπουδάζουν 30 έλληνες μαθητές.
<P>
Δεδομένης της απόφασης του Ευρωπαϊκού Δικαστηρίου Ανθρωπίνων Δικαιωμάτων (υπόθ. Λοϊζίδου), του ψηφίσματος του Ευρωπαϊκού Κοινοβουλίου Β4-286/97 που «καταδικάζει απερίφραστα για μία ακόμη φορά τις σοβαρές και συνεχιζόμενες παραβιάσεις των ανθρωπίνων δικαιωμάτων και των θεμελιωδών ελευθεριών των «εγκλωβισμένων», τις οποίες διαπράττει το παράνομο καθεστώς κατοχής, καθώς και την αδιαλλαξία του καθεστώτος αυτού» και της απάντησης του Συμβουλίου στην ερώτηση Ε-0233/97 (4.7.1997) ότι «Το Συμβούλιο έλαβε δεόντως υπόψη το ψήφισμα αριθ. Β4-286/97 του Ευρωπαϊκού Κοινοβουλίου και παρακολουθεί με ιδιαίτερη προσοχή τις προσπάθειες του ΟΗΕ για τη βελτίωση των συνθηκών διαβίωσης των προσώπων που ζουν σε περίκλειστα εδάφη και για την αποκατάσταση των θεμελιωδών δικαιωμάτων τους».
<P>
Τί μέτρα προτίθεται να λάβει το Συμβούλιο προκειμένου να εμποδίσει μια νέα παραβίαση των ανθρωπίνων δικαιωμάτων στην κατεχόμενη Κύπρο; Κυρία Ferrero-Waldner, σας καλώ να απαντήσετε στην ερώτηση του κυρίου Αλαβάνου.

<SPEAKER ID=154 NAME="Ferrero-Waldner">
Κύριε Πρόεδρε όσον αφορά τη συγκεκριμένη ερώτηση επιτρέψτε μου να πω το εξής. Το Συμβούλιο ανησυχεί για την υπόθεση που ανέφερε ο κ. βουλευτής. Το Συμβούλιο έχει ωστόσο επισημάνει και προηγουμένως στην γραπτή ερώτηση του κ. βουλευτή ότι δεν διαθέτει καμία αρμοδιότητα για την παρακολούθηση της εκτέλεσης των αποφάσεων του Ευρωπαϊκού Δικαστηρίου για τα Ανθρώπινα Δικαιώματα.
<P>
Το Συμβούλιο είναι της άποψης ότι θα ήταν καλύτερο να αναζητηθεί κάποια λύση υπό την αιγίδα των Ηνωμένων Εθνών, προκειμένου να παρεμποδισθούν περαιτέρω παραβιάσεις των ανθρωπίνων δικαιωμάτων. Ο στόχος στον οποίο εξακολουθεί να προσβλέπει το Συμβούλιο είναι η σύσταση ομοσπονδίας που θα συνίσταται από δύο εθνότητες και από δύο ζώνες στη βάση μίας ευρείας πολιτικής ρύθμισης και σε συμφωνία με τα ψηφίσματα του Συμβουλίου Ασφαλείας του ΟΗΕ. Η Ευρωπαϊκή Ένωση είναι επίσης της άποψης ότι οι πρόοδοι προς την κατεύθυνση της ένταξης της Κύπρου στην ΕΕ και οι πρόοδοι προς μια δίκαιη και βιώσιμη λύση του Κυπριακού είναι φυσικό να αλληλοενισχύονται. Την λυπεί εξαιρετικά το γεγονός ότι δεν στάθηκε δυνατόν να βρεθεί μία πολιτική λύση έγκαιρα, πριν από την έναρξη των διαπραγματεύσεων, θεωρεί όμως ότι η ένταξη της Κύπρου στην ΕΕ θα ωφελήσει και τις δύο εθνότητες και θα συμβάλει στην ειρήνη και τη συμφιλίωση στην Κύπρο.
<P>
Εξάλλου, η Ευρωπαϊκή Ένωση εξακολουθεί να καλεί τις δύο πλευρές να λάβουν μέτρα για τη δημιουργία κλίματος εμπιστοσύνης στο πλαίσιο μίας ευρύτερης συνολικής λύσης και να αρχίσουν τον σταδιακό αφοπλισμό.
<P>
Πέραν τούτου, το Συμβούλιο υπενθυμίζει ότι το τέταρτο χρηματοδοτικό πρωτόκολλο έχει ουσιαστικά ως στόχο και το να ενισχύσει τις προσπάθειες για μία πολιτική λύση του Κυπριακού ζητήματος. Ωστόσο, λόγω της αποτυχίας που σημειώθηκε όσον αφορά την επανέναρξη των συνομιλιών μεταξύ των δύο εθνοτήτων, δεν ήταν μέχρι σήμερα πάντα δυνατή και η χορήγηση χρηματοδότησης.
<P>
Όσον αφορά το ρόλο της Τουρκίας, υπό το φως των συμπερασμάτων του Ευρωπαϊκού Συμβουλίου του Λουξεμβούργου, στο Συμβούλιο επικρατεί γενικότερα συμφωνία για το ότι η εντατικοποίηση των σχέσεων της Τουρκίας με την Ευρωπαϊκή Ένωση προϋποθέτει και μια θετική προσέγγιση καθώς και την ενεργή συμμετοχή από την πλευρά της Τουρκίας στην επίλυση του Κυπριακού.

<SPEAKER ID=155 NAME="Αλαβάνος">
Κύριε Πρόεδρε, ευχαριστώ και την κυρία Υπουργό, η απάντηση της ήταν πολύ εκτεταμένη και κάλυψε όλα τα θέματα, και ίσως γι'αυτό δυσκολεύει και τη δεύτερη ερώτησή μου. Παρ'όλα αυτά, εγώ θα σταθώ στο πολιτικό ζήτημα. Μπορεί να μας πει το Συμβούλιο εάν συμφωνεί με τις διαπιστώσεις και του Επιτρόπου Van den Broek και της Επιτροπής συνολικά, ότι η κυπριακή κυβέρνηση έχει κάνει όσες εποικοδομητικές προτάσεις μπορούσε για τη συμμετοχή και της τουρκοκυπριακής κοινότητας, στις διαπραγματεύσεις για την ένταξη, ότι η ευθύνη δυστυχώς ανήκει στην τουρκοκυπριακή κοινότητα και στην Τουρκία και ότι οι διαδικασίες και συζητήσεις ένταξης της Κυπριακής Δημοκρατίας δεν μπορούν τελικά να γίνουν όμηροι μιας αδιάλλακτης στάσης της Τουρκίας;

<SPEAKER ID=156 LANGUAGE="DE" NAME="Ferrero-Waldner">
Κύριε Πρόεδρε, στον βουλευτή κ. Αλαβάνο μπορώ να πω ότι κατ' αρχήν χαιρόμαστε για τις εποικοδομητικές προτάσεις που υπέβαλε η ελληνοκυπριακή κυβέρνηση σχετικά με τη συμμετοχή της βορειοκυπριακής αποστολής στις προενταξιακές διαπραγματεύσεις. Φυσικά είναι λυπηρό ότι αυτό δεν είχε επιτυχία. Ο στόχος μας - επιτρέψτε μου να το επαναλάβω - είναι η συμμετοχή στην ΕΕ μίας αδιαίρετης νήσου. Θέλουμε ως μέλος της Ευρωπαϊκής Ένωσης μία Κύπρο που έχει επιτύχει μία μόνιμη πολιτική λύση στο πρόβλημά της. Κάθε άλλη εναλλακτική λύση θα ήταν λιγότερο καλή.

<SPEAKER ID=157 NAME="Πρόεδρος">
Ερώτηση αριθ. 3 της κ. Anne Caroline B. McIntosh (H-1060/98):
<P>
Θέμα: Προσχώρηση της Κύπρου
<P>
Θα μπορούσε ο Πρόεδρος του Συμβουλίου να γνωστοποιήσει το προτεινόμενο χρονοδιάγραμμα για την προσχώρηση της Κύπρου στην Ευρωπαϊκή Ένωση; Κυρία Ferrero-Waldner, έχετε τον λόγο για να απαντήσετε στην κυρία McIntosh.

<SPEAKER ID=158 NAME="Ferrero-Waldner">
Όπως γνωρίζει η κ. βουλευτής, στη Διάσκεψή του στο Λουξεμβούργο το 1997, το Ευρωπαϊκό Συμβούλιο αποφάσισε να ξεκινήσει προενταξιακές διαπραγματεύσεις με την Κύπρο. Τούτο αποτελεί συστατικό στοιχείο της διαδικασίας ένταξης, η οποία έχει σφαιρική, εξελικτική κατεύθυνση που λαμβάνει υπόψη της όλα τα κράτη που επιθυμούν να ενταχθούν και περιλαμβάνει την Κύπρο και τα 10 κράτη της Κεντρικής και Ανατολικής Ευρώπης. Τα κράτη που επιθυμούν να προσχωρήσουν αξιολογούνται με τα ίδια κριτήρια. Οι ρυθμοί με τους οποίους προχωρά η διαδικασία αυτή ορίζονται φυσικά από το κάθε κράτος που επιθυμεί να προσχωρήσει ανάλογα με τον βαθμό στον οποίο έχουν προχωρήσει οι προετοιμασίες του.
<P>
Η έναρξη των προενταξιακών διαπραγματεύσεων με την Κύπρο και τα άλλα κράτη που επιθυμούν την προσχώρηση έγινε στις 31 Μαρτίου 1998. Στη δεύτερη προενταξιακή σύνοδο σε υπουργικό επίπεδο που έλαβε χώρα στις 10 Νοεμβρίου 1998, άρχισαν ουσιαστικές διαπραγματεύσεις με την Κύπρο και με τα υπόλοιπα 5 υποψήφια κράτη σχετικά με τα επτά πρώτα κεφάλαια του κεκτημένου της Ευρωπαϊκής Ένωσης και ο έλεγχος έχει ήδη ολοκληρωθεί. Τα θέματα ήταν επιστήμη και έρευνα, τηλεπικοινωνίες και τεχνολογίες πληροφοριών, εκπαίδευση και κατάρτιση, πολιτισμός και πολιτική για τα οπτικοακουστικά μέσα, βιομηχανική πολιτική, μικρομεσαίες επιχειρήσεις καθώς και η κοινή εξωτερική πολιτική και πολιτική ασφάλειας. Στη διάσκεψη διαπιστώθηκε ότι σε πέντε από αυτά τα κεφάλαια δεν χρειάζονται σε αυτό το στάδιο άλλες διαπραγματεύσεις με την Κύπρο, ίσως όμως να πρέπει σε μία επόμενη φάση να ασχοληθούμε εκ νέου με τα ζητήματα αυτά. Εκκρεμούν όμως ακόμα στο τραπέζι των διαπραγματεύσεων δύο κεφάλαια, εκείνο των τηλεπικοινωνιών και εκείνο της κοινής εξωτερικής πολιτικής και πολιτικής ασφάλειας, τα οποία θα πρέπει να συζητηθούν στο πλαίσιο της διάσκεψης σε δεδομένη στιγμή. Δεδομένου ότι διαρκεί ακόμη ο έλεγχος του κεκτημένου όσον αφορά και τα 31 υπό διαπραγμάτευση κεφάλαια και δεν είναι δυνατόν να ορισθούν σήμερα κοινές θέσεις της Ευρωπαϊκής Ένωσης σε σχέση με τις διαπραγματεύσεις, στο στάδιο αυτό είναι αδύνατο να ορίσουμε ένα χρονοδιάγραμμα για το τέλος των διαπραγματεύσεων και μάλιστα για την ημερομηνία ένταξης. Αυτό ισχύει τόσο για την Κύπρο όσο και για όλα τα άλλα κράτη που επιθυμούν την προσχώρηση.

<SPEAKER ID=159 LANGUAGE="EN" NAME="McIntosh">
Επικροτώ την απάντηση της Προεδρεύουσας του Συμβουλίου. Ωστόσο, απαντώντας στην απάντηση του προηγούμενου βουλευτή η ίδια δήλωσε ότι το Συμβούλιο ήλπιζε να επιφέρει την ένταξη μίας αδιαίρετης νήσου. Σαφώς και είναι προς το συμφέρον της Ένωσης να υπάρξει προσχώρηση μίας αδιαίρετης νήσου. Εάν όμως αυτό δεν καταστεί δυνατό, τότε μήπως η Προεδρεύουσα του Συμβουλίου παραδέχεται σήμερα ότι, εξαιτίας αυτού, ίσως υπάρξει καθυστέρηση στην ένταξη της Κύπρου; Μήπως θα εμπόδιζε αυτό την Κύπρο να γίνει ένα από τα νέα κράτη μέλη του πρώτου κύματος χωρών; Το γεγονός αυτό έχει σημαντικές επιπτώσεις στους πολίτες της Κύπρου και επίσης σε εκείνους τους πολίτες μας που επιθυμούν να αναπτύξουν επιχειρηματικές δραστηριότητες ή πιθανόν να ζήσουν στην Κύπρο.
<P>
Αναρωτιέμαι εάν η Προεδρεύουσα του Συμβουλίου μπορεί να επιβεβαιώσει ότι η μη επίτευξη εσωτερικής διευθέτησης του θέματος δεν θα αποτελέσει εμπόδιο στην ένταξη της Κύπρου στο επόμενο κύμα χωρών και ότι θα ακολουθηθεί το αρχικό χρονοδιάγραμμα.

<SPEAKER ID=160 LANGUAGE="DE" NAME="Ferrero-Waldner">
Κύριε Πρόεδρε, κυρία βουλευτή McIntosh, επιμένω στην θετική μου φόρμουλα. Οπωσδήποτε στόχος μας είναι η συμμετοχή μίας αδιαίρετης νήσου. Ταυτόχρονα πρέπει να είναι φυσικά σαφές, ότι δεν μπορεί να έχει κάποια τρίτη χώρα τη δυνατότητα άσκησης βέτο στη διαδικασία διεύρυνσης της Ευρωπαϊκής Ένωσης. Στην περίπτωση που δεν επιτευχθεί πολιτική λύση θα πρέπει να τεθεί βέβαια το ερώτημα σε ποιόν ανήκει η κύρια ευθύνη για την εν λόγω αποτυχία. Επί του παρόντος δεν έχω να προσθέσω τίποτα σχετικά με την ερώτησή σας κατά πόσο θα σημειωθεί καθυστέρηση. Επί του παρόντος υπάρχουν ωστόσο ελπίδες - και ενθαρρύνουμε σχετικά και τις δύο πλευρές - να βρεθεί στο πλαίσιο της διαδικασίας των Ηνωμένων Εθνών μία λύση προσανατολιζόμενη προς μία πολιτική συμφωνία.

<SPEAKER ID=161 NAME="Αλαβάνος">
Κύριε Πρόεδρε, ουσιαστικά θέλω να επανέλθω στη συμπληρωματική ερώτηση της κ. McIntosh. Απάντησε η κυρία Υπουργός -έχει ενδιαφέρον αυτό το στοιχείο που ανέφερε και θα ήθελα να το επαναλάβει ίσως- ότι θα ληφθεί υπόψη η ευθύνη για την ενδεχόμενη μη συμμετοχή ολόκληρου του νησιού ή συγκεκριμένα της τουρκοκυπριακής κοινότητας στις διαδικασίες για την ένταξη. Είναι ένα στοιχείο, νομίζω, σημαντικό, και ήθελα να ρωτήσω την κυρία Υπουργό: εάν τεθεί η πολιτική επίλυση ως όρος για την ένταξη, τότε αυτό δεν θα ήταν μια ώθηση στην ίδια την Τουρκία -που δεν θέλει την ένταξη- να μην κάνει καν βήματα προς την πολιτική επίλυση του Κυπριακού, βήματα που πιθανόν θα έκανε υπό άλλες συνθήκες;

<SPEAKER ID=162 LANGUAGE="DE" NAME="Ferrero-Waldner">
Κύριε Πρόεδρε, κύριε βουλευτή Αλαβάνο, δεν μπορώ παρά να επαναλάβω αυτό που τόνισα προηγουμένως, ότι δηλαδή δεν είναι δυνατόν να έχει κάποια τρίτη χώρα - και φυσικά ούτε η Τουρκία - τη δυνατότητα να ασκήσει βέτο σε αυτήν τη διαδικασία διεύρυνσης της Ευρωπαϊκής Ένωσης. Μας λυπεί το γεγονός ότι δεν κατέστη δυνατή η έγκαιρη εξεύρεση θετικής πολιτικής λύσης για τη διχοτόμηση της Κύπρου, ήδη πριν από την έναρξη των προενταξιακών διαπραγματεύσεων. Το Συμβούλιο Γενικών Υποθέσεων που έλαβε χώρα στις 5 Οκτωβρίου 1998, υπενθύμισε για ακόμα μία φορά ότι στόχος της Ευρωπαϊκής Ένωσης εξακολουθεί να είναι η ίδρυση μίας δικοινοτικής και διπολικής ομοσπονδίας στη βάση μίας ευρείας πολιτικής λύσης σε συμφωνία με τα ψηφίσματα των Ηνωμένων Εθνών. Μία πολιτική λύση θα επέτρεπε τη μεταφορά των διατάξεων του συμφώνου ένταξης σε ολόκληρη τη νήσο.
<P>
Η πρόοδος - και αυτό το τόνισα ήδη στην πρώτη μου απάντηση - στην πορεία προς την ένταξη καθώς και μία δίκαιη και βιώσιμη λύση του Κυπριακού, φυσικά, θα αλληλοσυμπλήρωναν η μία την άλλη. Ταυτόχρονα δεν έχουμε σταματήσει να τονίζουμε ότι η Ευρωπαϊκή Ένωση υποστηρίζει απεριόριστα τις προσπάθειες για την εξεύρεση λύσης υπό την αιγίδα των Ηνωμένων Εθνών. Το Ευρωπαϊκό Συμβούλιο τόνισε ότι υποστηρίζει και τις προσπάθειες του Γενικού Γραμματέα του ΟΗΕ για μία περιεκτική ρύθμιση στην Κύπρο, ιδιαίτερα όσον αφορά τη διαδικασία που βρίσκεται εν εξελίξει μέσω των ειδικών απεσταλμένων του, προκειμένου να μειωθούν οι εντάσεις και να δρομολογηθούν πρόοδοι προς την κατεύθυνση μίας δίκαιης και μόνιμης λύσης.

<SPEAKER ID=163 NAME="Πρόεδρος">
Ερώτηση αριθ. 4 της κ. Patricia McKenna (H-1066/98):
<P>
Θέμα: Ηλεκτρονική και ηλεκτρομαγνητική ασφάλεια στα Όργανα της ΕΕ
<P>
Ερωτάται το Συμβούλιο εάν λαμβάνει συνεχώς πληροφορίες σχετικά με την κατάσταση ανάπτυξης ηλεκτρομαγνητικού οπλισμού, σαν αυτόν του οποίου γινόταν χρήση εναντίον της πρεσβείας των ΗΠΑ στη Μόσχα κατά τη σοβιετική περίοδο , τεχνολογιών οι οποίες έχουν στο μεταξύ αναπτυχθεί πολύ περισσότερο και έχουν διαδοθεί πολύ ευρύτερα. Πραγματοποιεί το Συμβούλιο ελέγχους ή συνεχή παρακολούθηση για να βεβαιωθεί ότι δεν χρησιμοποιούνται παρόμοιοι οπλισμοί εναντίον κάποιων από τα Όργανα των ΕΕ ή εναντίον των βουλευτών του Κοινοβουλίου, των μελών της Επιτροπής, του Συμβουλίου, του Δικαστηρίου των Ευρωπαϊκών Κοινοτήτων και του Ελεγκτικού Συνεδρίου ή κατά υπαλλήλων, που κατέχουν θέσεις κλειδιά, στην ιδιωτική τους ζωή;
<P>
Εάν το ανωτέρω δεν υφίσταται ήδη, θα συμφωνήσει το Συμβούλιο να διοργανωθεί ένα γενικό πλαίσιο διαβούλευσης για την ασφάλεια, με την Επιτροπή, το Ευρωπαϊκό Κοινοβούλιο, το Δικαστήριο των Ευρωπαϊκών Κοινοτήτων και άλλα Όργανα με αντικείμενο αυτό το ζήτημα, που θα συμπεριελάμβανε επίσης το πρόβλημα ηλεκτρονικής επιτήρησης, που πρόσφατα αναδύθηκε μετά τις αποκαλύψεις σχετικά με το σύστημα ECHELON, ώστε να πληροφορηθούν τα Όργανα για το επίπεδο των σχετικών επικινδυνοτήτων ασφάλειας, να καθιερωθούν διάφορες μορφές των απαιτουμένων διαρκών παρακολουθήσεων, και να παρασχεθεί στα εκ του προσωπικού μέλη κλειδιά, συμπεριλαμβανομένων και εκείνων που ασχολούνται με παρόμοια ζητήματα, προσωπικές συσκευές παρακολούθησης που θα εγγυώνται την ασφάλειά τους κατά της ηλεκτρομαγνητικής ακτινοβολίας που προέρχεται από παρόμοια οπλικά συστήματα, στην καθ' υπόθεση απίθανη περίπτωση κατά την οποίαν τα συστήματα αυτά ευρίσκονται εν χρήσει;
<P>
Κυρία Ferrero-Waldner, σας καλώ να απαντήσετε στην ερώτηση της κυρίας McKenna.

<SPEAKER ID=164 NAME="Ferrero-Waldner">
Κύριε Πρόεδρε, κυρία βουλευτή, επιτρέψτε μου να παρατηρήσω σχετικά με την ενδιαφέρουσα ερώτησή σας πως το Συμβούλιο γνωρίζει φυσικά ότι επιβάλλεται μεγάλη προσοχή καθώς και συνεχείς έλεγχοι ώστε να μπορέσει να διασφαλισθεί σε ιδιαίτερα υψηλό βαθμό η ασφάλεια ανθρώπων, αγαθών και κτιρίων που ανήκουν στα ευρωπαϊκά θεσμικά όργανα. Το Συμβούλιο γνωρίζει επίσης, ότι υπάρχει σημαντικός αριθμός ηλεκτρομαγνητικών και άλλων συστημάτων υψηλής τεχνολογίας που μπορούν να προκαλέσουν σε ανθρώπους ψυχικές ή σωματικές βλάβες είτε σκόπιμα είτε ως γενικότερες παρενέργειες.
<P>
Δεν πρέπει όμως να πιστεύει κανείς ότι παρόμοια συστήματα μπορούν να χρησιμοποιηθούν ευρέως χωρίς να γίνουν αντιληπτά. Είναι τεχνικά περίπλοκα, πολύ ακριβά και τα αποτελέσματα από τη χρησιμοποίησή τους θα μπορούσαν στις περισσότερες περιπτώσεις να επιτευχθούν πιο εύκολα και με μικρότερο κόστος. Δεν έχει γίνει γνωστή χρήση παρόμοιων συστημάτων σε βάρος διοικητικών δομών. Ούτε στα ευρωπαϊκά θεσμικά όργανα παρουσιάστηκαν, από όσα γνωρίζω, μέχρι σήμερα επεισόδια εξ αιτίας τέτοιων συστημάτων, τα οποία βέβαια δεν πρέπει σε καμία περίπτωση να υποτιμηθούν.
<P>
Το Συμβούλιο καταβάλλει φυσικά κάθε προσπάθεια να αυξήσει την ασφάλεια των δικτύων επικοινωνίας του και όλων των προσώπων που εργάζονται στο πλαίσιό του. Θα λάβει υπόψη του όλες τις προτάσεις που θα του υποβληθούν προς αυτήν την κατεύθυνση. Σας παρακαλώ όμως να δείξετε κατανόηση για το γεγονός ότι πρόκειται για έναν τομέα, όπου τα πρώτα αποτελεσματικά μέτρα αντιμετώπισης του προβλήματος απαιτούν επίσης μία κάποια διακριτικότητα.

<SPEAKER ID=165 LANGUAGE="EN" NAME="McKenna">
Θα ήθελα να ευχαριστήσω την Προεδρεύουσα του Συμβουλίου για την απάντησή της. Είναι πολύ ενδιαφέρον το γεγονός ότι αναγνωρίζετε πως υπάρχει πραγματικά τέτοιο ενδεχόμενο. Όταν μιλά κανείς για τέτοια πράγματα είναι δύσκολο να πιστέψει ότι μπορεί να συμβαίνουν, αλλά χωρίς παρακολούθηση ή ελέγχους δεν μπορεί να είναι κανείς σίγουρος ότι συμβαίνουν. Συνέβη τόσο παλιά όσο το 1976. Αυτό επιβεβαιώνεται από τον ίδιο τον Henry Kissinger σε αλληλογραφία με την πρεσβεία των ΗΠΑ στη Μόσχα, όπου επιβεβαιώνει τις μόνιμες αρνητικές συνέπειες αυτών των οπλισμών στο προσωπικό της πρεσβείας.
<P>
Θεωρώ ότι είναι πιθανό. Θεωρώ ότι είναι δύσκολο να πούμε ότι δεν υπάρχει κανένας κίνδυνος ή απειλή εδώ, χωρίς κάποιο είδος παρακολούθησης και αξιολόγησης της κατάστασης.

<SPEAKER ID=166 LANGUAGE="DE" NAME="Ferrero-Waldner">
Κύριε Πρόεδρε, κυρία McKenna, αναφέρθηκα ήδη στο γεγονός ότι πρόκειται για πολύ σύνθετα από τεχνικής άποψης και πολύ ακριβά συστήματα. Πιστεύω ότι υπάρχει μεγάλη διαφορά σε σχέση με αυτό που συνέβη τότε, όταν ο Kissinger αναφέρθηκε στο συγκεκριμένο πρόβλημα. Τότε επρόκειτο για ένα κτίριο στη Σοβιετική Ένωση, το οποίο ήταν περικυκλωμένο από άλλα κτίρια στα οποία ασφαλώς ήταν πολύ πιό απλό να εγκατασταθούν τέτοιου είδους συστήματα. Σήμερα μιλάμε προπάντων για ευρωπαϊκά κτίρια, σε ευρωπαϊκά κράτη, σε εντελώς διαφορετικές συνθήκες. Θα πρέπει να συνυπολογίσουμε αυτή την αλλαγή της κατάστασης και στο σημείο αυτό θα περιόριζα κάπως τέτοιου είδους ανησυχίες.

<SPEAKER ID=167 NAME="Πρόεδρος">
Δεδομένου ότι αναφέρονται στο ίδιο θέμα, οι ερωτήσεις αριθ. 5 έως 14 θα εξεταστούν από κοινού:
<P>
Κυρίες και κύριοι, όπως σας έχω ήδη προειδοποιήσει, όταν πρόκειται για συμπληρωματικές ερωτήσεις θα δίνω τον λόγο μόνο στους συντάκτες των ερωτήσεων που βρίσκονται παρόντες και που θα μου τον ζητήσουν.
<P>
Ερώτηση αριθ. 5 της κ. Magda G.H. Aelvoet (H-1073/98):
<P>
Θέμα: Παρατηρητές της Ευρωπαϊκής Ένωσης στο δημοψήφισμα αυτοδιάθεσης στη Δυτική Σαχάρα
<P>
Σύμφωνα με το σχέδιο διακανονισμού των διενέξεων για τη Δυτική Σαχάρα και δυνάμει των συμφωνιών του Χιούστον, η παρουσία ανεξαρτήτων παρατηρητών κατά το δημοψήφισμα αυτοδιάθεσης συνιστά θεμελιώδη εγγύηση για να αποκτήσει αξιοπιστία η διαδικασία αυτή που πρέπει να είναι ελεύθερη, διαφανής και δημοκρατική.
<P>
Δεδομένου ότι υπάρχει παράδοση να αποστέλλονται παρατηρητές του Ευρωπαϊκού Κοινοβουλίου και της Επιτροπής σε ανάλογες διαδικασίες (Ναμίμπια και Νότιος Αφρική), ποιά μέσα και ποιά μέτρα θα επιλέξει το Συμβούλιο για να εξασφαλίσει μόνιμη παρουσία παρατηρητών κατά την τελευταία αυτή διαδικασία αποαποικιοποίησης της αφρικανικής ηπείρου; Ερώτηση αριθ. 6 του κ. Pierre Pradier (H-1074/98):
<P>
Θέμα: Υποστήριξη εκ μέρους της Ευρωπαϊκής Ένωσης για τον επαναπατρισμό των προσφύγων κατά το δημοψήφισμα αυτοδιάθεσης στη Δυτική Σαχάρα
<P>
Ενόψει του δημοψηφίσματος αυτοδιάθεσης στη Δυτική Σαχάρα, γνωρίζει το Συμβούλιο το πρόβλημα του προσεχούς επαναπατρισμού χιλιάδων προσφύγων Σαχραουΐ;
<P>
Λαμβανομένων υπόψη των μεγάλης έκτασης μετακινήσεων ολοκλήρων οικογενειών, με ποιό τρόπο προβλέπεται να συμβάλει η Ευρωπαϊκή Ένωση, τόσο από πλευράς υλικής όσο και έμψυχης βοήθειας; Ερώτηση αριθ. 7 της κ. Francisca Sauquillo Pιrez del Arco (H-1075/98):
<P>
Θέμα: Συνεργασία με τη Δυτική Σαχάρα
<P>
Έχει προβλέψει το Συμβούλιο την κατάρτιση προγράμματος μονίμου συνεργασίας για την ολοκληρωμένη ανάπτυξη της Δυτικής Σαχάρας, μόλις διενεργηθεί το δημοψήφισμα για την αυτοδιάθεση, σύμφωνα με τη σύσταση που διατύπωσε το Ευρωπαϊκό Κοινοβούλιο τον Μάρτιο 1998;
<P>
Εάν ναι, θα μπορούσε να γνωστοποιήσει στο Κοινοβούλιο τις βασικές κατευθυντήριες γραμμές του προγράμματος αυτού; Ερώτηση αριθ. 8 του κ. Josι Marνa Mendiluce Pereiro (H-1076/98):
<P>
Θέμα: Απάντηση του Συμβουλίου στη σύσταση του Ευρωπαϊκού Κοινοβουλίου σχετικά με το δημοψήφισμα αυτοδιάθεσης στη Δυτική Σαχάρα
<P>
Ποιά συνέχεια έχει δώσει το Συμβούλιο στο ψήφισμα που ενέκρινε η Επιτροπή Εξωτερικών Υποθέσεων και η ολομέλεια του Ευρωπαϊκού Κοινοβουλίου τον περασμένο Μάρτιο σχετικά με το δημοψήφισμα αυτοδιάθεσης του λαού Σαχραουΐ;
<P>
Ποιά πολιτικά και πρακτικά μέτρα σκοπεύει να λάβει για να εξασφαλίσει ότι το δημοψήφισμα για την αυτοδιάθεση θα διενεργηθεί υπό συνθήκες ελευθερίας, δημοκρατίας και διαφάνειας; Ερώτηση αριθ. 9 του κ. Carlos Carnero Gonzαlez (H-1077/98):
<P>
Θέμα: Υποστήριξη ειρηνικής λύσης για τη Δυτική Σαχάρα εκ μέρους του Συμβουλίου της Ευρωπαϊκής Ένωσης
<P>
Λαμβανομένων υπόψη των προσφάτων και πολλά υποσχομένων εξελίξεων όσον αφορά τη μελλοντική διοργάνωση δημοψηφίσματος για την αυτοδιάθεση του λαού Σαχραουΐ, όπως π.χ. η επίσκεψη στην περιοχή αυτή του Γενικού Γραμματέα των Ηνωμένων Εθνών και οι επιτυχείς διαπραγματεύσεις με τη μεσολάβηση του James Baker III, τι μέτρα σκοπεύει να λάβει το Συμβούλιο, στο πνεύμα της σύστασης που ενέκρινε το Ευρωπαϊκό Κοινοβούλιο, προκειμένου να συμβάλει στην εξεύρεση ειρηνικής και μόνιμης λύσης στη Δυτική Σαχάρα προς εκπλήρωση των διεθνών αποφάσεων; Ερώτηση αριθ. 10 της κ. Ludivina Garcνa Arias (H-1078/98):
<P>
Θέμα: Ανάγκη ευρωπαϊκής πρωτοβουλίας στον τομέα της εξωτερικής πολιτικής για τη Δυτική Σαχάρα
<P>
Τα Ηνωμένα Έθνη, σε συνεργασία με τον ΟΑΕ, υποστηρίζουν αποφασιστικά τη διοργάνωση δημοψηφίσματος αυτοδιάθεσης στη Δυτική Σαχάρα, με την αποτελεσματική μεσολάβηση του James Baker III, πρώην Υπουργό των ΗΠΑ, χωρίς μέχρι στιγμής η Ευρωπαϊκή Ένωση να έχει παράσχει ανοικτή και δημόσια υποστήριξη στην τελευταία αυτή διαδικασία αποαποικιοποίησης στην Αφρική.
<P>
Δεν φρονεί το Συμβούλιο ότι ο διακανονισμός προβλημάτων τόσο κοντινών γεωγραφικά προς την Ευρώπη καθώς και των συμφερόντων της ανατίθεται για άλλη μιά φορά σε άλλες χώρες και διεθνείς οργανισμούς, ελλείψει ευρωπαϊκής πρωτοβουλίας εξωτερικής πολιτικής για τη Δυτική Σαχάρα που θα συνέβαλε στην ανάπτυξη, την ειρήνη, τη δικαιοσύνη και τη σταθερότητα στην περιοχή αυτή; Ερώτηση αριθ. 11 της κ. Angela del Carmen Sierra Gonzαlez (H-1082/98):
<P>
Θέμα: Υποστήριξη της Ευρωπα κής Ένωσης στο Σχέδιο για την ειρήνη και την διεξαγωγή δημοψηφίσματος στην Δυτική Σαχάρα
<P>
Μπορεί να αναφέρει το Συμβούλιο, λαμβάνοντας υπόψη την Σύσταση του Ευρωπαίκού Κοινοβουλίου προς το Συμβούλιο που εκπονήθηκε τον περασμένο Μάρτιο με θέμα την ανάγκη να συμβάλει ενεργώς η Ευρωπαϊκή Ένωση στην διεξαγωγή ελεύθερου δημοψηφίσματος στην Δυτική Σαχάρα, εάν έχει ήδη καταρτίσει σχέδιο που να προβλέπει τους απαραίτητους ανθρώπινους πόρους και το αναγκαίο υλικό προκειμένου να διεξαχθεί το εν λόγω δημοψήφισμα με όλες τις εγγυήσεις; Ερώτηση αριθ. 12 της κ. Laura Gonzαlez Αlvarez (Η-1083/98):
<P>
Θέμα: Στήριξη της Ευρωπα κής Ένωσης στο Σχέδιο Ειρήνης και στη διεξαγωγή του δημοψηφίσματος στη Δυτική Σαχάρα
<P>
Δεδομένης της ανάγκης να κρατήσει η ΕΕ ενεργό στάση έναντι του Σχεδίου Ειρήνης για τη Δυτική Σαχάρα και της σύστασης προς το Συμβούλιο (Α4-0066/98) την οποία ενέκρινε το Ευρωπαϊκό Κοινοβούλιο τον παρελθόντα Μάρτιο,
<P>
Έχει ξεκινήσει το Συμβούλιο την εκπόνηση ενός σχεδίου που να συνδυάζει τη συμμετοχή της Ευρωπαϊκής Ένωσης, προκειμένου να παρασχεθεί η ενίσχυση που απαιτείται για τη διεξαγωγή του δημοψηφίσματος και να στηριχθούν δεόντως οι πρόσφυγες που πρέπει να επιστρέψουν στα χωριά τους; Ερώτηση αριθ. 13 του κ. Arthur Stanley Newens (H-1088/98):
<P>
Θέμα: Δυτική Σαχάρα
<P>
Θα μπορούσε η Προεδρία του Συμβουλίου να μας πληροφορήσει τί μέτρα λαμβάνονται από την Ευρωπαϊκή Ένωση για την παροχή βοήθειας και συνδρομής προς το λαό των Σαχαράουι κατά τη διάρκεια της διαδικασίας του δημοψηφίσματος για το μέλλον της Δυτικής Σαχάρας, καθώς και τί σχέδια υπάρχουν για την παροχή βοήθειας κατά την μετέπειτα περίοδο; Ερώτηση αριθ. 14 του κ. Wilfried Telkδmper (Η-1092/98):
<P>
Θέμα: Δημοψήφισμα στη Δυτική Σαχάρα
<P>
Προτίθεται η τρόϊκα να υποστηρίξει ενεργά την πρωτοβουλία των Ηνωμένων Εθνών για τη διεξαγωγή δημοψηφίσματος στη Δυτική Σαχάρα;
<P>
Εάν ναι, ποιά συγκεκριμένα μέτρα έλαβε μέχρι τώρα για τη διεξαγωγή του δημοψηφίσματος και ποιά θα λάβει στο άμεσο μέλλον;
<P>
Μου ζητούν τον λόγο οι κύριοι White και Smith επί θεμάτων διαδικασίας.Κύριε White, έχετε τον λόγο. Σας παρακαλώ να είσαστε σύντομος.

<SPEAKER ID=168 LANGUAGE="EN" NAME="White">
Θέλω να διευκρινήσω ό, τι είπατε μόλις τώρα αναφορικά με τον τρόπο με τον οποίο πρόκειται να το διευθετήσετε. Είπατε ότι θα κάνατε αποδεκτές συμπληρωματικές ερωτήσεις από τους ερωτώντες που είναι παρόντες. Θεωρώ, ωστόσο, ότι ο Κανονισμός επιτρέπει σε όσους από εμάς δεν είμαστε ερωτώντες να υποβάλουμε εν πάση περιπτώσει συμπληρωματικές ερωτήσεις. Διαφορετικά δεν θα ερχόμασταν εδώ σήμερα. Ο σκοπός του ερχομού μας εδώ είναι να υποβάλουμε συμπληρωματικές ερωτήσεις στις ερωτήσεις που έχουν υποβληθεί. Υποθέτω συνεπώς ότι θα μας δώσετε τη δυνατότητα να το πράξουμε.

<SPEAKER ID=169 NAME="Πρόεδρος">
Έχω ήδη προειδοποιήσει, δεν ήσαστε παρών στην έναρξη της Ώρας των Ερωτήσεων, πως για λόγους που έχουν να κάνουν αυστηρά με το χρόνο, θα έδινα τον λόγο για συμπληρωματικές ερωτήσεις μόνον στους συντάκτες των ερωτήσεων. Αν κάθε 10 ερωτήσεις επιτρέπουμε 20 συμπληρωματικές ερωτήσεις επιπλέον, τότε δεν μπορούμε να προχωρήσουμε. Επομένως, λόγω των ιδιαίτερων συνθηκών αυτής της συζήτησης η προεδρία οδηγήθηκε στο να λάβει αυτήν την απόφαση. Συνεπώς, σας προειδοποιώ πως όσο με αφορά, και με την εξουσία που μου δίδεται ως προς την ερμηνεία του Κανονισμού, δεν θα δώσω τον λόγο παρά στους συντάκτες των ερωτήσεων, αυτούς που είναι παρόντες ή που ενδεχομένως θα μου τον ζητήσουν.
<P>
Τον λόγο έχει ο κ. Smith, επί θέματος διαδικασίας

<SPEAKER ID=170 LANGUAGE="EN" NAME="Smith">
Κύριε Πρόεδρε, μόλις είπατε ότι λάβατε μία απόφαση χρησιμοποιώντας τη δική σας κρίση και όχι εφαρμόζοντας κατά γράμμα τον Κανονισμό.
<P>
Μολονότι εκτιμώ ότι η ομαδοποίηση αυτών των ερωτήσεων είναι λογική από άποψη αποτελεσματικότητας και μεγάλος αριθμός από τους ίδιους τους ερωτώντες δεν βρίσκεται εδώ, δεν βλέπω τον λόγο γιατί να αποκλείσετε τις συμπληρωματικές ερωτήσεις από τους βουλευτές που ενδιαφέρονται. Σκεφθείτε το προηγούμενο που δημιουργείτε. Αντί για τις 14 ερωτήσεις που έχουν υποβληθεί απόψε εδώ, θα είχατε 24 επειδή θα γνωρίζαμε ότι δεν θα είχαμε δικαίωμα συμπληρωματικής ερώτησης, παρά μόνο εάν καταθέταμε ερώτηση. Είναι αυτό πραγματικά ένα αποτελεσματικό προηγούμενο άξιο να δημιουργηθεί;
<P>
Σας ζητώ να επανεξετάσετε, κατά τη διακριτική σας ευχέρεια, τη χορήγηση του δικαιώματος να θέσουμε συμπληρωματικές ερωτήσεις όσοι από εμάς δεν έχουμε καταθέσει ερωτήσεις αλλά έχουμε κάποιο ενδιαφέρον για το θέμα και θέλουμε να υποβάλουμε συμπληρωματικές ερωτήσεις με βάση τις απαντήσεις που θα λάβουμε από το Συμβούλιο.

<SPEAKER ID=171 NAME="Πρόεδρος">
Κύριε Smith, δεν θα δώσω πλέον τον λόγο για παρεμβάσεις επί της διαδικασίας. Όσοι δεν συμφωνούν με την απόφαση της προεδρίας, έχουν το δικαίωμα να προσφύγουν στην Επιτροπή Κανονισμού ώστε να εξεταστεί το ζήτημα. Αλλά δεν θα επεκτείνω περαιτέρω τη συζήτηση, ακριβώς για να μπορέσω να ακούσω τις ερωτήσεις των οκτώ βουλευτών που τις έχουν διατυπώσει, που είναι παρόντες και που έχουν το πλήρες δικαίωμα να διατυπώσουν μια συμπληρωματική ερώτηση. Αν κάνετε απλά κάποιες αριθμητικές πράξεις, θα διαπιστώσετε πως δεν μπορούμε να προχωρήσουμε περαιτέρω με αυτήν την Ώρα των Ερωτήσεων, την τελευταία που θα έχουμε με την κυρία Ferrero-Waldner ώστε να μάθουμε τη γνώμη της σχετικά με άλλες ερωτήσεις.
<P>
Συνεπώς, κυρία Ferrero-Waldner έχετε τον λόγο. Και με την ευθύνη που αναλαμβάνω πλήρως, και κατανοώντας τους λόγους που επικαλείστε και πως είναι πιθανό να σας δικαιώσει η Επιτροπή Κανονισμού, αυτήν τη στιγμή, αναλαμβάνω αυτήν την ευθύνη και ζητώ από την κυρία Ferrero-Waldner να δώσει μια κοινή απάντηση στις 8 ερωτήσεις των κυρίων βουλευτών που είναι παρόντες.

<SPEAKER ID=172 NAME="Ferrero-Waldner">
Ο μεγάλος αριθμός των ερωτήσεων σχετικά με τη Δυτική Σαχάρα δείχνει πόσο μεγάλη σημασία προσδίδουν οι βουλευτές του Ευρωπαϊκού Κοινοβουλίου στο εν λόγω πρόβλημα. Δείχνει όμως επίσης ότι το θέμα είναι αφάνταστα περίπλοκο και έχει πολλές πτυχές ιστορικού, πολιτικού και ανθρωπιστικού χαρακτήρα. Θα τοποθετηθώ ευχαρίστως, με τη δέουσα συντομία, στις ερωτήσεις αυτές. Φυσικά και το Συμβούλιο παρακολουθεί προσεκτικά τις εξελίξεις σε αυτήν την περιοχή και καταβάλλει προσπάθειες να συμβάλει στην εξεύρεση μίας ειρηνικής και περιεκτικής λύσης αυτού του μακρόχρονου προβλήματος. Το Συμβούλιο υποστηρίζει πλήρως το ρυθμιστικό σχέδιο που έγινε αποδεκτό και από τις δύο πλευρές καθώς και από το Συμβούλιο Ασφαλείας των Ηνωμένων Εθνών το οποίο αφορά τη διεξαγωγή ελεύθερου, δίκαιου και αμερόληπτου δημοψηφίσματος για την αυτοδιάθεση του λαού της Δυτικής Σαχάρας.
<P>
Πριν από λίγο καιρό, στην 53η σύνοδο της Γενικής Συνέλευσης των Ηνωμένων Εθνών, στις 13 Οκτωβρίου 1998, η Ευρωπαϊκή Ένωση είχε την ευκαιρία να δώσει εκ νέου έμφαση στην πλήρη υποστήριξη που παρέχει στο σχέδιο των Ηνωμένων Εθνών. Έλαβε υπόψη της τις προόδους, π.χ. την εξακρίβωση της ταυτότητας περισσοτέρων των 147.000 αιτούντων στο πλαίσιο της διαδικασίας εξακρίβωσης της ταυτότητας για τη συμμετοχή στο δημοψήφισμα, αλλά ταυτόχρονα εξέφρασε την ανησυχία της για το γεγονός ότι ακόμα δεν έχει λυθεί το πρόβλημα των ομάδων που αποτελούνται από τρεις φυλές. Ωστόσο συμμερίζεται την ανησυχία που έχει εκφράσει και η Γενική Συνέλευση των Ηνωμένων Εθνών για την καθυστέρηση κατά την υλοποίηση του σχεδίου, η οποία οφείλεται προπάντων στην έλλειψη συνεργασίας μεταξύ των ενεχομένων και του Ύπατου Αρμοστή των Ηνωμένων Εθνών για τους πρόσφυγες καθώς και για την καθυστέρηση λόγω του ό, τι εκκρεμεί ακόμα η υπογραφή του συμφώνου σχετικά με το νομικό καθεστώς των στρατευμάτων, του λεγόμενου SOFA.
<P>
Η Ευρωπαϊκή Ένωση συνέστησε πέραν τούτου στους ενεχόμενους να συνεργαστούν ευρύτατα με τον Ύπατο Αρμοστή για τους πρόσφυγες και να τον διευκολύνουν στις απαιτούμενες προετοιμασίες για την επιστροφή των προσφύγων Σαχράουι.
<P>
Eκτός αυτού η Ένωση εκτίμησε δεόντως και το έργο της αποστολής των Ηνωμένων Εθνών για το δημοψήφισμα στη Δυτική Σαχάρα, της MINURSO, η οποία θα εξακολουθήσει να διαδραματίζει σημαντικό ρόλο στην ειρηνευτική διαδικασία. Πρέπει να σημειωθεί ότι τα κράτη μέλη της Ευρωπαϊκής Ένωσης συνέβαλαν στη βελτίωση της κατάστασης καθώς έγιναν πολλαπλές επισκέψεις στην περιοχή από εκπροσώπους τους κατά τη διάρκεια της διαδικασίας εξακρίβωσης της ταυτότητας των αιτούντων, προκειμένου να εκφράσουν με τον τρόπο αυτό την ύπαρξη διεθνούς υποστήριξης για το ρυθμιστικό σχέδιο. Η Ευρωπαϊκή Ένωση αναγνώρισε επίσης τον ρόλο της MINURSO στην οποία συμμετέχουν και τα κράτη μέλη. Η εν λόγω αποστολή, της οποίας η εντολή πρόκειται να παραταθεί σύντομα, εξακολουθεί να συμβάλλει εποικοδομητικά στην ειρηνευτική διαδικασία. Εντωμεταξύ, μέσω της Προεδρίας, το Συμβούλιο διατηρεί στενές επαφές με τον Γενικό Γραμματέα των Ηνωμένων Εθνών, Kofi Annan, προπάντων ενόψει της ενδεχόμενης λήψης υποστηρικτικών μέτρων από την πλευρά της Ευρωπαϊκής Ένωσης τα οποία δεν έχουν ακόμα καθοριστεί, τουλάχιστον μέχρι σήμερα.

<SPEAKER ID=173 LANGUAGE="ES" NAME="Izquierdo Collado">
Πιστεύω ότι η απάντηση της Προεδρίας, για την οποία την ευχαριστώ, επικεντρώθηκε στη στιγμή της διενέργειας του δημοψηφίσματος. Αλλά η ερώτηση της συναδέλφου μου, της κυρίας Sauquillo, στρεφόταν προς άλλη κατεύθυνση, και είναι ότι έπειτα από τη διεξαγωγή του δημοψηφίσματος, όποιο κι αν είναι το αποτέλεσμα, χρειάζεται ένα πραγματικά σημαντικό σχέδιο ανάπτυξης και συνεργασίας με τη Σαχάρα.
<P>
Πιστεύω πως η Προεδρία δεν υπήρξε αρκετά σαφής και θα ήθελα πραγματικά να γνωρίζω αν συμπεριλαμβάνεται στα σχέδιά της να διεξάγει μια συνεργασία και συνεπώς να ολοκληρώσει το σφαιρικό σχέδιο που αναπτύσσει το Γραφείο Ανθρωπιστικής Βοήθειας. Επομένως, τι μελλοντικά συμπληρωματικά σχέδια υπάρχουν για μετά το δημοψήφισμα;

<SPEAKER ID=174 LANGUAGE="DE" NAME="Ferrero-Waldner">
Κύριε βουλευτή, επιτρέψτε μου να πω το εξής. Είναι μάλλον πολύ νωρίς για να μιλήσουμε σχετικά με τα μελλοντικά μέτρα, καθότι όλοι μας γνωρίζουμε πόσο δύσκολο θα είναι να οδηγηθεί η Δυτικά Σαχάρα σε δημοψήφισμα και όλοι μας αγωνιζόμαστε, ώστε το δημοψήφισμα αυτό να λάβει πραγματικά χώρα. Είναι απόλυτα σαφές πως μετά το δημοψήφισμα θα υπάρξει μία σειρά βοηθητικών σχεδίων και βοηθητικών μέτρων καθώς μάλιστα υπάρχουν ήδη τέτοιου είδους βοηθητικά προγράμματα - εδώ μπορώ να πω μια και η ίδια είμαι υπουργός για την αναπτυξιακή συνεργασία, ότι εκτός από τα επίσημα προγράμματα της Ευρωπαϊκής Ένωσης, εκτός από το ECHO, υπάρχουν και διμερή προγράμματα. Σήμερα όμως είναι πραγματικά πολύ νωρίς να αναπτύσσουμε θεωρίες σχετικά με το τί θα γίνει την επόμενη ημέρα. Ας περιμένουμε πρώτα τα αποτελέσματα του δημοψηφίσματος και πρέπει, υποστηρίζοντας τα Ηνωμένα Έθνη, να κάνουμε το παν για να μπορέσει να λάβει χώρα το δημοψήφισμα αυτό. Όλοι γνωρίζουμε ότι υπάρχουν ακόμα μερικά εμπόδια προς αυτήν την κατεύθυνση και όταν ξεπερασθούν, τότε ευχαρίστως θα προβούμε σε σκέψεις και θα είμαστε σε θέση να παρουσιάσουμε ένα συγκεκριμένο σχέδιο.

<SPEAKER ID=175 LANGUAGE="ES" NAME="Mendiluce Pereiro">
Πολύ σύντομα και χωρίς όρεξη να υπερασπιστώ παρά τα ψηφίσματα των Ηνωμένων Εθνών, θα ήθελα να ρωτήσω το Συμβούλιο αν γνωρίζει πως, στη διεθνή πολιτική, υπάρχει η λήθη, η αμέλεια ή η απουσία που μερικές φορές κρύβουν πολιτικές θέσεις που δεν εκδηλώνονται, και δίνεται η εντύπωση πως η απουσία καθαυτής της Ευρωπαϊκής Ένωσης στην ανακούφιση και τη διαδικασία διαπραγματεύσεων για την επίλυση της σύγκρουσης, είναι μια από αυτές τις περιπτώσεις.
<P>
Γνωρίζει το Συμβούλιο πως η διατήρηση του status quo ευνοεί μία από τις πλευρές και πως λόγω έλλειψης επαρκούς πίεσης για την επίλυση της κατάστασης, ένας λαός καταδικάζεται να συνεχίζει να βρίσκεται εξόριστος και να στερείται των δικαιωμάτων του, και πως αυτή η συνέχιση, από όλους τους πιθανούς συμμετέχοντες στη δημοσκόπηση, έχει επιπτώσεις μόνο σε εκείνους που είναι υπέρ της ανεξαρτησίας;

<SPEAKER ID=176 LANGUAGE="DE" NAME="Ferrero-Waldner">
Κύριε Πρόεδρε, κύριε βουλευτή, επιτρέψτε μου να πω το εξής. Οπωσδήποτε δεν ευσταθεί το ότι η Ευρωπαϊκή Ένωση είναι εν προκειμένω απούσα. Συνειδητά δεν αναφέρθηκα νωρίτερα σε αυτό, για να μπορέσω να το χρησιμοποιήσω στη συζήτηση. Εγώ ή ίδια ανέφερα κατά την τελευταία Γενική Συνέλευση το συγκεκριμένο θέμα στον Γενικό Γραμματέα του ΟΗΕ, τον οποίο γνωρίζω πολύ καλά από την προηγούμενη εργασία μου στα Ηνωμένα Έθνη, και συνηγόρησα σε κάθε περίπτωση υπέρ μίας κοινής δράσης με κύριους συμμετέχοντες τα Ηνωμένα Έθνη, τον Γενικό Γραμματέα και οπωσδήποτε τον ειδικό απεσταλμένο Baker. Οφείλω να ομολογήσω ότι τότε δυστυχώς δεν είχε έρθει ακόμα η κατάλληλη στιγμή. Γνωρίζετε ωστόσο ότι ο Γενικός Γραμματέας επισκέφθηκε πριν από λίγο καιρό την περιοχή - το θεώρησε επί του παρόντος λογικότερο και συμφωνήσαμε μαζί του, διότι θέλουμε να σημειωθεί πρόοδος με τη θετική έννοια στην εν λόγω κατάσταση - και είχε διεξοδικές συνομιλίες με τις αντιμαχόμενες πλευρές.
<P>
Έχουμε ήδη στα χέρια μας την έκθεσή του η οποία συζητήθηκε ήδη χθες, στις 15 Δεκεμβρίου, και στο Συμβούλιο Ασφαλείας. Έπρεπε οπωσδήποτε να περιμένουμε να ολοκληρωθεί η διαδικασία αυτή, καθώς τα Ηνωμένα Έθνη είναι φυσικά αρμόδια για το προβλεπόμενο δημοψήφισμα. Τώρα πλέον η Ευρωπαϊκή Ένωση θα έρθει σε επαφή με τον Kofi Annan για να συζητήσει μαζί του το πρόβλημα εις βάθος. Με αυτήν την ευκαιρία θα συζητηθεί επίσης το θέμα της χρησιμότητας μίας δήλωσης της Ευρωπαϊκής Ένωσης σχετικά με το πρόβλημα της Δυτικής Σαχάρας καθώς και το ερώτημα πότε είναι η καταλληλότερη στιγμή για μία τέτοια δήλωση.
<P>
Επιτρέψτε μου επίσης να πω ότι μετά την παύση της διαδικασίας εξακρίβωσης ταυτότητας λόγω της διαφωνίας μεταξύ Μαροκινών και Σαχράουι σχετικά με την εξακρίβωση της ταυτότητας των φυλών Η41, Η61, J51και J52-πρόκειται για 65.000 άτομα περίπου - πριν από αρκετό καιρό, ο Γενικός Γραμματέας των Ηνωμένων Εθνών προέβη σε μία συμβιβαστική πρόταση, ένα λεγόμενο πακέτο. Το εν λόγω πακέτο έγινε αποδεκτό τόσο από την POLISARIO όσο και από την Αλγερία και τη Μαυριτανία, αλλά τέθηκε αρχικά υπό αμφισβήτηση από το Μαρόκο. Σε μία επιστολή που απευθυνόταν στον Γενικό Γραμματέα των Ηνωμένων Εθνών μαζί με το μνημόνιο της 20ης Νοεμβρίου του τρέχοντος έτους, το Μαρόκο έθεσε μία σειρά ερωτημάτων και ζήτησε την αποσαφήνισή τους. Σε μία περαιτέρω επιστολή της 15ης Δεκεμβρίου του τρέχοντος έτους το Μαρόκο εξέφρασε την αρνητική του στάση ως προς τη δυνατότητα να θεωρηθούν οι εν λόγω 65.000 υποψήφιοι, υποψήφιοι δευτέρας κατηγορίας. Ωστόσο η επίσημη απάντηση του Μαρόκου στη συμβιβαστική πρόταση του Γενικού Γραμματέα των Ηνωμένων Εθνών εκκρεμεί ακόμα.
<P>
Η προτεινόμενη από τον Γενικό Γραμματέα παράταση της εντολής της MINURSO μέχρι τα τέλη Ιανουαρίου του 1999 θα χρησιμοποιηθεί για διαβουλεύσεις μεταξύ των Ηνωμένων Εθνών και του Μαρόκου. Οι προοπτικές για μία επιτυχή έκβαση των διαβουλεύσεων φαίνεται ότι είναι ελάχιστες και παραθέτω αυτολεξεί από μία έκθεση των Ηνωμένων Εθνών την οποία λάβαμε μόλις τώρα: "...εκτός εάν το Μαρόκο επιτύχει αυτό που θέλει», δεν υπάρχει κανένας λογικός λόγος να περιμένουμε μέχρι το τέλος Ιανουαρίου για μία εκ νέου παρέμβαση του προσωπικού απεσταλμένου του Γενικού Γραμματέα, James Baker. Πιστεύω ότι εδώ είναι σαφές ότι θα πρέπει να παρέμβει για άλλη μία φορά ο James Baker. Αυτή είναι και η απάντησή μου, κύριε Πρόεδρε.

<SPEAKER ID=177 LANGUAGE="ES" NAME="Carnero Gonzαlez">
Στην απάντηση της αυστριακής Προεδρίας σαφώς λείπει μια αναφορά στη σύσταση που εγκρίθηκε από αυτό το Κοινοβούλιο. Λαμβάνοντας υπόψη πως αυτή η σύσταση είναι τόσο παλιά, είναι ακόμη πιο «κραυγαλέο» ότι στα πορίσματα του περασμένου Ευρωπαϊκού Συμβουλίου στη Βιέννη και στη στρατηγική εξωτερικών δράσεων που εγκρίθηκε από το ίδιο δεν γίνεται ούτε μια αναφορά στη Δυτική Σαχάρα.
<P>
Θα ήθελα να απαντήσει η κυρία Προεδρεύουσα σε τρία ζητήματα.
<P>
Κατ' αρχάς θα διαβιβάσει η αυστριακή Προεδρία στην επόμενη Προεδρία του Συμβουλίου της Ένωσης, δηλαδή στη γερμανική Προεδρία, την ανησυχία αυτού του Κοινοβουλίου όσον αφορά τις συγκρούσεις στη Δυτική Σαχάρα;
<P>
Δεύτερον, δεν πιστεύει η Προεδρία του Συμβουλίου πως η Ευρωπαϊκή Ένωση θα πρέπει να διεξάγει συνεντεύξεις και συνεδριάσεις με όλες τις πλευρές, δηλαδή με το Βασίλειο του Μαρόκου και το Μέτωπο Polisario;
<P>
Και τρίτον, θα μπορούσε να πει η Προεδρία αν η υπεύθυνη χώρα, δηλαδή η Ισπανία, ως παλαιότερη αποικιακή δύναμη είχε θέσει κάποια στιγμή το θέμα της Σαχάρας εντός του Συμβουλίου;

<SPEAKER ID=178 LANGUAGE="DE" NAME="Ferrero-Waldner">
Κύριε Πρόεδρε, κύριε βουλευτή, κατ' αρχάς είναι απόλυτα σαφές ότι δεν ασχολήθηκε φυσικά μόνο η Αυστριακή Προεδρία με αυτό το σημαντικό θέμα, και όπως είπα προηγουμένως, δεν χρειάζεται να γίνονται πάντα όλα δημοσίως. Με διακριτικότητα και συνεχείς επαφές με τα Ηνωμένη Έθνη διαπιστώσαμε σε ποια σημεία μπορούμε να παρέμβουμε προσφέροντας την υποστήριξή μας. Το ίδιο μπορώ να πω φυσικά και για την Γερμανική Προεδρία, δεδομένου ότι αυτό είναι ένα θέμα που μας απασχολεί όλους ιδιαίτερα και στο οποίο πρέπει επιτέλους να σημειωθεί κάποια πρόοδος. Σχετικά με τα άλλα ερωτήματα μπορώ βασικά μόνο να επαναλάβω το εξής. Το γεγονός ότι το συγκεκριμένο θέμα δεν αναφέρθηκε στα συμπεράσματα της Βιέννης, έχει να κάνει με το ότι συνειδητά δεν θελήσαμε να απαριθμήσουμε και πάλι στα τελικά συμπεράσματα το κάθε πολιτικό ζήτημα όπου υπάρχει κάποια σύγκρουση ή κάποιο πρόβλημα. Στη Βιέννη παρακολουθήσαμε το ζήτημα της αποδοτικότητας και το ίδιο έκανε και το μέλος του Συμβουλίου από την Ισπανία. Κύριε Πρόεδρε, θεωρώ ότι με αυτό έχω απαντήσει βασικά στην ερώτηση. Ευχαριστώ!

<SPEAKER ID=179 LANGUAGE="ES" NAME="Garcνa Arias">
Κυρία Προεδρεύουσα του Συμβουλίου, δίνετε μια πολύ διεξοδική εξήγηση, γεγονός που δείχνει το προσωπικό σας ενδιαφέρον και το ενδιαφέρον της χώρας σας. Είθε όλα αυτά να μπορέσουν να διαβιβαστούν στη γερμανική Προεδρία, και για αυτό είμαστε σίγουροι, αλλά σε αυτόν τον εορτασμό της 50ης επετείου των Ηνωμένων Εθνών και πριν από την πτώση της τελευταίας αποικιοκρατίας που εκκρεμεί στην αφρικανική ήπειρο, δεν μπορούμε να μην σκεφτόμαστε αυτήν την χαμένη γενιά όσον αφορά την ανάπτυξη, δηλαδή αυτήν των κατοίκων της Σαχάρας που βρίσκονται εξόριστοι και στις περιοχές που βρίσκονται υπό την μαροκινή κυβέρνηση. Και πρέπει επίσης, κυρία Προεδρεύουσα του Συμβουλίου, να αναφέρω την ανησυχία μου σχετικά με το ότι πολλές φορές συναντούμε πάντα βορειοαμερικανούς μεσολαβητές: στη Βοσνία, στη Μέση Ανατολή, στο Κοσσυφοπέδιο, και τώρα στη Σαχάρα.
<P>
Μιλάμε για 15 χώρες, και όλοι θα πρέπει να δεσμευτείτε περισσότερο όσον αφορά τη συμμετοχή σας σε αυτήν τη διαδικασία.

<SPEAKER ID=180 LANGUAGE="DE" NAME="Ferrero-Waldner">
Κύριε Πρόεδρε, κυρία βουλευτή, επιτρέψτε μου να πω ότι φυσικά και ασχολούμαστε με την εν λόγω διένεξη. Θέλω να σας διαβάσω μερικούς αριθμούς σχετικά με την ανθρωπιστική βοήθεια που χορηγήθηκε στους πρόσφυγες Σαχράουι, επειδή κάποτε θα πρέπει να ειπωθεί και αυτό: Το ECHO απελευθέρωσε την 1η Μαρτίου 1998 και πάλι 7, 2 εκ. Ecu και στις 2 Οκτωβρίου 10 εκ. Ecu. Τα δύο αυτά ποσά χρησίμευσαν κατά πρώτο λόγο στην επισιτιστική βοήθεια στην ιατροφαρμακευτική περίθαλψη καθώς και στη βελτίωση παροχής ύδατος στους καταυλισμούς των προσφύγων στην περιοχή Tindof της Αλγερίας. Συνολικά ζουν εκεί 150.000 πρόσφυγες που εξαρτώνται απόλυτα από την παροχή διεθνούς βοήθειας. Λόγω της μετάθεσης του δημοψηφίσματος που είχε σχεδιασθεί, το ECHO δεν έχει λάβει ακόμα αποφάσεις σχετικά με την υποστήριξη των προσπαθειών για τον επαναπατρισμό των προσφύγων, μολονότι τα αντίστοιχα σχέδια έχουν φυσικά προετοιμασθεί από καιρό και το ECHO έχει έρθει σε επαφή με τον ύπατο αρμοστή για τους πρόσφυγες μέσω του επί τόπου εκπροσώπου του για να συμφωνήσουν με ποιές διαδικασίες θα προχωρήσουν. Είπα ήδη ότι έχουμε μερικά διμερή προγράμματα που εκτελούμε εκεί οι ίδιοι εδώ και χρόνια.
<P>
Κατά δεύτερο ήθελα να αναφέρω ότι ειδικά στη δική μου χώρα, τη χώρα της Προεδρίας, σχεδόν εδώ και ένα χρόνο βρίσκεται σε ετοιμότητα μία μονάδα 260 στρατιωτών η οποία θα πήγαινε τις παραμονές του δημοψηφίσματος στην περιoχή Tindorf για να προετοιμάσει το δημοψήφισμα και φυσικά να φροντίσει για τη μετάβαση. Έχουμε λοιπόν αυτό το στράτευμα που περιμένει - και φυσικά κοστίζει ολόκληρη περιουσία - και πρέπει να το διατηρούμε σε ετοιμότητα. Ωστόσο - και τώρα έρχομαι στο τρίτο σημείο που αναφέρατε - έχουμε ήδη έναν Αμερικανό διαμεσολαβητή που ορίσθηκε από τα Ηνωμένα Έθνη και οφείλω να πω ότι o James Baker έκανε και αυτός κάτι το θετικό, δημιούργησε τις προϋποθέσεις για την αποδοχή του δημοψηφίσματος από τους Μαροκινούς. Για τον λόγο αυτό θεωρώ, μολονότι υποστηρίζω ότι εμείς οι Ευρωπαίοι πρέπει να παίζουμε ρόλο στην παγκόσμια πολιτική - και είμαστε πάντα υπέρ αυτού του ρόλου - ότι δεν είναι λογικό να παρεμβαίνουμε σε ζητήματα όπου υπάρχουν ήδη καλοί διαμεσολαβητές, γιατί με αυτόν τον διπλασιασμό προκύπτουν και διαφορετικές προσωπικότητες. Δεν νομίζω ότι αυτό συμβάλλει θετικά στη λύση του προβλήματος.
<P>
Αυτά ήθελα να πω και τελειώνοντας θα προσθέσω μία γενική παρατήρηση. Εγώ ή ίδια - είμαι υπεύθυνη και για την αναπτυξιακή συνεργασία - κατά την αναπτυξιακή συνεργασία στο τελευταίο Συμβούλιο Υπουργών Αναπτυξιακής Συνεργασίας έθεσα για πρώτη φορά το ζήτημα της πρόληψης συγκρούσεων γενικά ως ένα ζήτημα και της ανάπτυξης - και για πρώτη φορά μπορέσαμε να αποδεχθούμε στο πλαίσιο αυτό τελικά συμπεράσματα - διότι πιστεύω ότι αυτό που χορηγούμε κατ' αρχάς ως αναπτυξιακή βοήθεια, δηλαδή η εργασία πολλών ετών, μπορεί να καταστραφεί σε χρόνο μηδέν, τη στιγμή που θα ξεσπάσει μία σύγκρουση. Συνεπώς στο σημείο αυτό είμαι βασικά απόλυτα σύμφωνη με την άποψή σας αλλά εκεί όπου υπάρχουν ήδη διαμεσολαβητές που έχουν επιτύχει θετικά αποτελέσματα - και θεωρώ ότι ο James Baker είναι μία εξαίρετη προσωπικότητα που έχει ήδη κάνει πάρα πολλά και είναι αναγνωρισμένος και από τις αντιμαχόμενες πλευρές - θα πρέπει να τους υποστηρίξουμε και αυτό κάνουμε βέβαια.

<SPEAKER ID=181 LANGUAGE="ES" NAME="Sierra Gonzαlez">
Λυπάμαι πολύ που χρειάζεται να σηκωθείτε τόσες φορές, αλλά ήθελα μόνο, πολύ σύντομα, να κάνω μια ερώτηση για να σας ζητήσω μεγαλύτερη ακρίβεια όσον αφορά τα συγκεκριμένα πολιτικά και ανθρωπιστικά μέτρα που λαμβάνει το Συμβούλιο προκειμένου το δημοψήφισμα αυτοδιάθεσης της Σαχάρας να διέπεται από ελευθερία, διαφάνεια και δημοκρατία και ώστε να μην πληγεί από κάποια αναβολή sine die η οποία θα έχει μόνο αρνητικές επιπτώσεις σε μια από τις δύο πλευρές που εμπλέκονται στη σύγκρουση.

<SPEAKER ID=182 LANGUAGE="DE" NAME="Ferrero-Waldner">
Κύριε Πρόεδρε, αξιότιμη κυρία βουλευτή, μόλις τώρα παρέπεμψα στην ανθρωπιστική βοήθεια που διατέθηκε μέσω του ECHO καθώς και από πολλά κράτη σε διμερές επίπεδο. Θέλω ωστόσο να υπενθυμίσω ότι η συνολική διαδικασία για την επίτευξη της ειρήνης στη Σαχάρα λαμβάνει χώρα υπό την αιγίδα των Ηνωμένων Εθνών και ότι τα κράτη μέλη συμβάλλουν επί του παρόντος σε αυτό το πλαίσιο τόσο με υλικά όσο και με πολιτικά μέσα στην εξάλειψη των συγκεκριμένων δύσκολων προβλημάτων. Οπωσδήποτε μπορώ να σας διαβεβαιώσω ότι η Ευρωπαϊκή Ένωση εξακολουθεί να είναι παρούσα σε αυτό το τμήμα της αφρικανικής ηπείρου το οποίο διατηρεί εδώ και αιώνες προνομιούχες σχέσεις με την Ευρώπη και έχει για αυτήν στρατηγική σημασία. Αυτή είναι η απάντησή μου.

<SPEAKER ID=183 LANGUAGE="ES" NAME="Gonzαlez Αlvarez">
Ας γνωρίζει η κυρία Προεδρεύουσα του Συμβουλίου πως όταν υπάρχει μια βροχή ερωτήσεων όπως σήμερα, κάποιοι από εμάς αισθανόμαστε άσχημα που συνεχίζουμε να κάνουμε ερωτήσεις, αλλά ας γνωρίζει η κυρία Προεδρεύουσα του Συμβουλίου πως σκοπός αυτών των ερωτήσεων ήταν μια συζήτηση σχετικά με τη Σαχάρα.
<P>
Πιστεύω πως πρόκειται για μια συζήτηση που απουσιάζει από την Ευρωπαϊκή Ένωση και για αυτόν τον λόγο επιμένουμε. Αντί να θέσουμε μια ερώτηση, διότι έχετε απαντήσει σε πολλές ερωτήσεις, ακόμη και σε αυτές που θέλουν να αναφέρονται στο «μετά», εγώ θα ήθελα να πω πως με ανησυχεί περισσότερο το «πριν» του δημοψηφίσματος διότι εμείς που ακολουθούμε τον προορισμό του λαού της Σαχάρας από το 1992, όταν θα έπρεπε να είχε διεξαχθεί το δημοψήφισμα, και για εμάς που επισκεφτήκαμε τα στρατόπεδα και διαπιστώσαμε τις δυσκολίες επιβίωσης που αντιμετωπίζει αυτός ο λαός, δυσκολίες όσον αφορά την παιδεία, και τα παιδιά πηγαίνουν σχολείο, αποφοιτούν στα 16 τους πολύ καλά μορφωμένα ώστε να μπορούν να συνεχίσουν να σπουδάζουν, τις προσπάθειες που πρέπει να καταβάλλουν για να σιτιστούν, να επιβιώσουν, αναρωτούμαστε αν μπορεί η Ευρωπαϊκή Ένωση να συνεχίσει να λαμβάνει υπόψη τα προβλήματα του Μαρόκου.
<P>
Το Μαρόκο ανέκαθεν έθετε εμπόδια σε αυτό το δημοψήφισμα, γιατί αυτό που θέλει το Μαρόκο είναι η προσάρτηση της Σαχάρας. Αυτό ας το γνωρίζουμε πολύ καλά.
<P>
Αυτό που εμείς θα θέλαμε, και με αυτό τελειώνω, είναι μια ενιαία θέση της Ευρωπαϊκής Ένωσης, μια θέση ενεργή η οποία να λέει στο Μαρόκο, γιατί μπορεί να το κάνει: «κοιτάξτε, είναι δίκαιο να διεξαχθεί αμέσως το δημοψήφισμα, και δεν το ζητάνε αυτό μόνο τα Ηνωμένα Έθνη, αλλά και η Ευρωπαϊκή Ένωση που τόσους ιστορικούς δεσμούς έχει με τη Σαχάρα».
<P>
(Χειροκροτήματα)

<SPEAKER ID=184 LANGUAGE="DE" NAME="Ferrero-Waldner">
Κύριε Πρόεδρε, κυρία βουλευτή, επιτρέψτε μου να πω ότι και για μένα το ζήτημα πριν από το δημοψήφισμα είναι τουλάχιστον το ίδιο σημαντικό, όσο τα ζήτημα μετά από το δημοψήφισμα. Το είπα ήδη προηγουμένως, δεδομένου ότι οι δυσκολίες θα υπάρχουν όσο δεν έχει λάβει χώρα το δημοψήφισμα. Μας είναι απόλυτα συνειδητό και προσπάθησα μόλις προ ολίγου να παρουσιάσω, το πόσο προσπαθεί το Μαρόκο φυσικά να καθυστερήσει τα πράγματα, θέτοντας συνεχώς νέα ζητήματα. Ωστόσο θεωρώ ότι επί του παρόντος πρέπει να ακολουθήσουμε παρ' όλα αυτά τον δρόμο αυτό.
<P>
Βάσει των ήδη υπαρχόντων καταλόγων που προέκυψαν από την εξακρίβωση ταυτότητας, τα αποτελέσματα του δημοψηφίσματος θα είναι πιθανότατα υπέρ του POLISARIO. Υπάρχει φυσικά ο κίνδυνος ότι το Μαρόκο δεν θα το αποδεχθεί. Αυτό σημαίνει ότι στην περίπτωση που μέχρι το τέλος Ιανουαρίου 1999 δεν έχει τεθεί σε κίνηση η διαδικασία, ο Γενικός Γραμματέας του ΟΗΕ προτείνει στην τελευταία του έκθεση τα εξής: "Εάν έως τότε οι προοπτικές ολοκλήρωσης της διαδικασίας αναγνώρισης παραμένουν αβέβαιες, προτίθεμαι να επανέλθω στο Συμβούλιο Ασφαλείας και να ζητήσω από τον προσωπικό μου απεσταλμένο - τον James Baker - να αξιολογήσει εκ νέου την κατάσταση και τη βιωσιμότητα της εντολής της MINURSO». Στην περίπτωση λοιπόν που μέχρι τα τέλη του Ιανουαρίου δεν σημειωθεί επιτυχία θα τεθεί επίσης το ερώτημα σχετικά με το ενδιαφέρον της Διεθνούς Κοινότητας για τη συνέχιση της MINURSO.
<P>
Και στο αμερικανικό Κογκρέσο θα δυναμώσουν οι φωνές που θα ρωτούν κατά πόσο έχει νόημα το εγχείρημα αυτό. Συνεπώς θα πρέπει ίσως να προβούμε τότε και σε άλλες πολιτικού χαρακτήρα σκέψεις για τις οποίες είναι πολύ νωρίς αυτή τη στιγμή.

<SPEAKER ID=185 LANGUAGE="EN" NAME="Νewens">
Eυχαριστώ την Προεδρεύουσα του Συμβουλίου για τις πολυάριθμες λεπτομερείς απαντήσεις και εκτιμώ τόσο τη στενή επαφή που διατηρείται με τα Ηνωμένα Έθνη όσο και τον αποφασιστικό ρόλο του James Baker. Μολονότι, αναγνωρίζω την ανάγκη να αποφύγουμε διπλασιασμό της προσπάθειας, διατηρεί ωστόσο το Συμβούλιο στενή και συνεχή επαφή τόσο με τις μαροκινές αρχές όσο και με το μέτωπο Polisario ώστε να ασκήσει πιέσεις για τη διευθέτηση οποιωνδήποτε δυσκολιών ανακύψουν; Εφόσον έχουμε ένα ιδιαίτερο ενδιαφέρον, ίσως, διατηρώντας αυτή την επαφή, να μπορέσουμε να υποστηρίξουμε τη διαδικασία με έναν πολύ εποικοδομητικό τρόπο. Θα μπορούσε η Προεδρεύουσα του Συμβουλίου να σχολιάσει τις επαφές μας και με τις δύο πλευρές;

<SPEAKER ID=186 LANGUAGE="DE" NAME="Ferrero-Waldner">
Κύριε Πρόεδρε, κύριε βουλευτή, η Προεδρία βρίσκεται φυσικά σε πλήρη επαφή με τις αντιμαχόμενες πλευρές, όμως - όπως είπα ήδη -, πολύ διακριτικά. Όπως είπα ήδη στην αρχή, πρότεινα ή ίδια στον Γενικό Γραμματέα των Ηνωμένων Εθνών ότι είμαστε ανά πάσα στιγμή διατεθειμένοι να προβούμε σε μία κοινή αποστολή, είτε με εκείνον προσωπικά, είτε με τον James Baker. Στην αρχή της Προεδρίας μας είχα σκεφθεί ότι ίσως να έχει φθάσει μια τέτοια στιγμή, ωστόσο αυτό δεν ήταν δυνατόν, λόγω των προβλημάτων που προέκυψαν κατά την εξακρίβωση ταυτότητας των ατόμων που πρόκειται να συμμετάσχουν στο δημοψήφισμα.
<P>
Επιτρέψτε μου όμως να πω ότι το Συμβούλιο Ασφαλείας των Ηνωμένων Εθνών δίνει φυσικά συνειδητά μόνο βραχυπρόθεσμες παρατάσεις στην MINURSO, κανονικά 6 έως 8 εβδομάδες, για να μπορεί να ελέγχει τακτικά τις προόδους της ειρηνευτικής διαδικασίας και να ασκεί με τον τρόπο αυτό κάποια σχετική πίεση στο Μαρόκο να κάνει και αυτό κάποια βήματα. Έτσι οι αντιμαχόμενες πλευρές ωθούνται σε μία συνέχιση των προσπαθειών για την ανεύρεση λύσης κατά την ειρηνευτική διαδικασία και δεν πέφτουν σε απραξία. Σας παρακαλώ λοιπόν αφήστε μας να προχωρήσουμε στον δρόμο αυτό και εάν πράγματι, όπως λέει και ο ίδιος ο Γενικός Γραμματέας του ΟΗΕ, αποδειχθεί μέχρι τα τέλη Ιανουαρίου ότι είναι αναποτελεσματικός, τότε θα πρέπει πιθανότατα να αναζητήσουμε διαφορετικές πολιτικές λύσεις που θα πρέπει να συζητηθούν εκ νέου και φυσικά θα πρέπει να συζητηθούν και στο Συμβούλιο.

<SPEAKER ID=187 LANGUAGE="DE" NAME="Telkδmper">
Κύριε Πρόεδρε, αξιότιμη κυρία Πρόεδρε του Συμβουλίου, με απογοητεύσατε με την απάντηση που δώσατε στο ερώτημά μου. Είπατε ότι η Προεδρία του Συμβουλίου θα υποστηρίξει τα μέτρα και τις πρωτοβουλίες που θα λάβει ο Kofi Annan, δηλαδή ο ΟΗΕ. Εγώ όμως είχα ρωτήσει κατά πόσον είναι διατεθειμένη η τρόικα να υποστηρίξει ενεργά τα Ηνωμένα Έθνη κατά τη διεξαγωγή του δημοψηφίσματος. Μας είπατε ότι δεν έχουν ακόμα ληφθεί μέτρα ούτε για το παρόν ούτε για το μέλλον. Πιστεύω, ότι για την διεξαγωγή του δημοψηφίσματος - ένα έτος είναι σύντομο χρονικό διάστημα - πρέπει κανείς να καταρτίσει το σχέδιο ήδη τώρα και συνεπώς ήλπιζα ότι θα μας πείτε πως έχετε στείλει παρατηρητές και μία στρατιωτική μονάδα της Ευρωπαϊκής Ένωσης 2000 ή 3000 ατόμων, ή ότι είχατε προετοιμάσει την υποδομή. Πιστεύω ότι οι άνθρωποι εκεί αξίζουν κάτι τέτοιο. Εδώ και δεκαετίες ζουν σε προσφυγικούς καταυλισμούς, η περιοχή τους βρίσκεται υπό κατοχή. Μετά από την αποχώρηση των Ισπανών, η Ευρωπαϊκή Ένωση - κύριε Πρόεδρε, την ώρα μπορείτε να την κοιτάζετε από εδώ και μπρος καθότι τα προηγούμενα αφορούσαν την ερώτησή μου που δεν απαντήθηκε. Η συμπληρωματική ερώτησή μου είναι η εξής. Τον επόμενο χρόνο πρέπει να υπογραφεί εκ νέου με το Μαρόκο ένα σύμφωνο περί αλιείας. Είναι η Προεδρία του Συμβουλίου διατεθειμένη να συσχετίσει τις συνθήκες; Δηλαδή να θέσει τον όρο πως εάν το Μαρόκο δεν επιτρέψει το δημοψήφισμα, τότε δεν θα υπάρξει ούτε σύμφωνο περί αλιείας. Πού είναι τα σύνορα; Ποιό είναι το γεωγραφικό πλάτος της ακτής που ανήκει στο Μαρόκο και ποιό της ακτής που ανήκει στη Δυτική Σαχάρα; Αυτή είναι η συμπληρωματική ερώτηση που είχα να θέσω.

<SPEAKER ID=188 LANGUAGE="DE" NAME="Ferrero-Waldner">
Κύριε Πρόεδρε, κύριε βουλευτή, φοβούμαι ότι δεν ήσασταν προηγουμένως παρών όταν ανέφερα ότι ειδικά η Αυστρία που επί του παρόντος κατέχει ακόμα την Προεδρία, διατηρεί σε ετοιμότητα ένα στράτευμα 260 στρατιωτών - για το οποίο έχει δώσει την συγκατάθεσή του το κοινοβούλιο - προκειμένου να μπορεί να είναι έτοιμο το ταχύτερο δυνατόν - δηλαδή έξι μήνες πριν από το δημοψήφισμα - και να προετοιμάσει τα πάντα για το δημοψήφισμα με τον καλύτερο δυνατό τρόπο. Δυστυχώς, επειδή σημειώθηκε ελάχιστη πρόοδος προ πάντων στη διαδικασία εξακρίβωσης ταυτότητας, δεν ήταν δυνατόν. Όλα αυτά τα ανέφερα προηγουμένως.
<P>
Γιατί δεν έγινε μία αποστολή της τρόικα; Στην πρώτη μου δήλωση ανέφερα επίσης ότι σχετικά με το θέμα αυτό βρισκόμουν η ίδια σε στενή επαφή με τον Γενικό Γραμματέα του ΟΗΕ μετά από την τελευταία Γενική Συνέλευση. Στο κάτω-κάτω, ο ΟΗΕ είναι ένας θεσμός, παγκοσμίως αναγνωρισμένος και ο οποίος έχει σημειώσει πραγματικές προόδους στο συγκεκριμένο θέμα - ας θυμηθούμε τον ειδικό απεσταλμένο James Baker, τον οποίο ανέφερα και εγώ. Κάναμε σε σκέψεις μήπως έπρεπε να προβούμε σ μία κοινή αποστολή με τα Ηνωμένα έθνη και τον James Baker.Ο ΟΗΕ θεώρησε ότι είναι πολύ νωρίς για κάτι τέτοιο. Προσωπικά είπα ότι δεν θέλουμε να διπλασιάσουμε τις δράσεις γιατί αυτό δεν επιφέρει κανένα αποτέλεσμα, απλά θέλουμε να συμβάλουμε στην επίλυση ενός προβλήματος.
<P>
Ως προς το σύμφωνο περί αλιείας οφείλω να πω ότι σχετικά με το θέμα αυτό θα πρέπει να τοποθετηθεί η επόμενη Προεδρία. Αυτή τη στιγμή είναι πολύ νωρίς να δοθεί κάποια απάντηση στο συγκεκριμένο ερώτημα.

<SPEAKER ID=189 NAME="Πρόεδρος.">
Ευχαριστώ πολύ, κυρία Ferrero-Waldner.
<P>
Κυρίες και κύριοι, κηρύσσω τη λήξη αυτών των 10 ερωτήσεων που κατέλαβαν 40 λεπτά από τον χρόνο της Ώρας των Ερωτήσεων.
<P>
Δεδομένου ότι η συντάκτριά της απουσιάζει, η ερώτηση αριθ. 15 καθίσταται άκυρη.

<SPEAKER ID=190 NAME="Πρόεδρος.">
Ερώτηση αριθ. 16 του κ. Josι Valverde Lσpez (H-1090/98):
<P>
Θέμα: Μέτρα του Συμβουλίου για τη χρησιμοποίηση χαρτιού μακράς διάρκειας ζωής και την προστασία των δικαιωμάτων των καταναλωτών
<P>
Το ψήφισμα του Συμβουλίου του Μαΐου 1989 σχετικά με την προώθηση του βιβλίου και της ανάγνωσης αναφερόταν στην ανάγκη χρησιμοποίησης χαρτιού μακράς διάρκειας ζωής προκειμένου να αποφευχθεί η συνέχιση της έκδοσης εκατομμυρίων τόμων βιβλίων που κινδυνεύουν να καταστραφούν λόγω του χαρτιού τους.
<P>
Το Νοέμβριο του 1991 το Συμβούλιο και οι Υπουργοί Πολιτισμού έξέτασαν μια έκθεση σχετικά με τη συντήρηση βιβλίων εκτυπωμένων σε χαρτί που περιέχει οξέα και τη χρησιμοποίηση χαρτιού μακράς διάρκειας ζωής.
<P>
Σε ποιές ενέργειες έχει προχωρήσει το Συμβούλιο για την έναρξη της χρησιμοποίησης χαρτιού μακράς διάρκειας ζωής στο πλαίσιο των αρμοδιοτήτων του και την προώθησή της μεταξύ των κρατών μελών, καθώς και για την προστασία των καταναλωτών; Κυρία Προεδρεύουσα του Συμβουλίου, σας καλώ να απαντήσετε στην ερώτηση του κυρίου Valverde Lσpez.

<SPEAKER ID=191 NAME="Ferrero-Waldner">
Κύριε Πρόεδρε, κύριε βουλευτή επιτρέψτε μου να πω ότι τα κοινοτικά μέτρα στον τομέα του πολιτισμού υπόκεινται στο άρθρο 128 της Συνθήκης περί ιδρύσεως της Ευρωπαϊκής Κοινότητας, βάσει του οποίου ο τομέας του πολιτισμού δεν αποτελεί εξαίρεση από τον κανόνα σύμφωνα με τον οποίο το Συμβούλιο ενεργοποιείται μόνο μετά από πρόταση της Επιτροπής. Μέχρι σήμερα δεν έχουν υποβληθεί στο Συμβούλιο προτάσεις σχετικά με τον τομέα που αναφέρει ο κ. Βουλευτής στην ερώτησή του.

<SPEAKER ID=192 LANGUAGE="ES" NAME="Valverde Lσpez">
Ευχαριστώ το Συμβούλιο για την απάντησή του, αλλά το θέμα του χαρτιού, της χρήσης του χαρτιού διαρκείας, και η θέσπιση ενός ευρωπαϊκού κανονισμού τυποποίησης όσον αφορά την κατασκευή χαρτιού διαρκείας και τη χρήση του για βιβλία, καθώς και η προστασία των καταναλωτών δεν αποτελούν πολιτιστικό ζήτημα. Πρόκειται για θέμα εσωτερικού εμπορίου, πρώτων υλών και εμπορίας βιβλίων, που βέβαια έπειτα επηρεάζει τα πολιτιστικά προγράμματα. Εδώ και δώδεκα χρόνια προσπαθώ να ευαισθητοποιήσω το Συμβούλιο και την Επιτροπή σχετικά με αυτό το θέμα. Έχω ήδη επιτύχει να γίνει αναφορά σε ένα Συμβούλιο Πολιτισμού το 1989, και έπειτα το 1991, αλλά αυτό είναι θέμα εσωτερικής αγοράς. Το Συμβούλιο καθαυτό επίσης θα μπορούσε να λάβει μέτρα όσον αφορά τη χρήση του, για παράδειγμα, στα μητρώα. Προκειμένου να μείνετε στην ιστορία θα πρέπει να λάβετε αυτά τα μέτρα όπως και εμείς εδώ στο Κοινοβούλιο επίσης πρέπει να κάνουμε το ίδιο.
<P>
Μπορείτε να κάνετε κάτι ώστε να διαβιβάσετε αυτήν την ανησυχία σε αυτούς που θα σας διαδεχτούν, για να δούμε αν μέσα σε δέκα χρόνια θα μπορέσουμε να κάνουμε κάτι;

<SPEAKER ID=193 NAME="Πρόεδρος.">
Ευχαριστώ πολύ, κύριε Valverde. Είθε οι μελλοντικές εκλογές να σας επιτρέψουν να συνεχίσετε για πέντε επιπλέον χρόνια να επιμένετε σχετικά με αυτό το θέμα, ή τουλάχιστον ελέγχοντας το αν τηρείται.
<P>
Κυρία Ferrero-Waldner, έχετε τον λόγο.

<SPEAKER ID=194 LANGUAGE="DE" NAME="Ferrero-Waldner">
Κύριε Πρόεδρε, κύριε βουλευτή Valverde, το Συμβούλιο έχει φυσικά πλήρη συνείδηση της σημασίας που έχει η συντήρηση βιβλίων, τα οποία αποτελούν μέχρι σήμερα το προτιμώμενο μέσο για τη μετάδοση και τη διάδοση πολιτισμικών περιεχομένων. Αυτό ισχύει ακόμα περισσότερο δεδομένου ότι τα σημερινά βιβλία θα αποτελέσουν για τις μελλοντικές γενεές τις συλλογικές μνήμες του αύριο.
<P>
Όσον αφορά το θέμα αυτό θα μου επιτρέψετε ασφαλώς να παραπέμψω σε μία από της βασικές αρχές της Ευρωπαϊκής Ένωσης. Πραγματικά λόγω της κατανομής των αρμοδιοτήτων στα όργανα η οποία ορίζεται στη Συνθήκη, είναι υπόθεση της Επιτροπής να εκπονεί προτάσεις που θεωρεί σκόπιμες. Εμείς, δηλαδή το Συμβούλιο, είμαστε της άποψης, ότι θα έπρεπε το κάθε θεσμικό όργανο να ανταποκρίνεται στις υποχρεώσεις του με τον τρόπο που θεωρεί το ίδιο καλύτερο εν όψει της επίτευξης των στόχων που έχει θέσει στο πλαίσιο ενός καθήκοντος. Εντούτοις, κύριε βουλευτά, θα επιληφθώ ευχαρίστως της σύστασής σας και θα την μεταφέρω στην Επιτροπή, επειδή κατανοώ φυσικά την ανησυχία σας εφόσον, όπως μας είπατε, παραπέμψατε στο ζήτημα αυτό για πρώτη φορά ήδη το 1989.

<SPEAKER ID=195 NAME="Πρόεδρος">
Ερώτηση αριθ. 17 του κ. Karl Habsburg-Lothringen (H-1094/98):
<P>
Θέμα: Η εφαρμογή της συμφωνίας του Ντέυτον
<P>
Πώς εκτιμά το Συμβούλιο την μέχρι σήμερα εφαρμογή της συμφωνίας του Ντέυτον; Κυρία Προεδρεύουσα, έχετε τον λόγο για να απαντήσετε στην ερώτηση του κυρίου Habsburg-Lothringen.

<SPEAKER ID=196 NAME="Ferrero-Waldner">
Κύριε Πρόεδρε, κύριε βουλευτή, η Βοσνία-Ερζεγοβίνη σημείωσε τον περασμένο χρόνο μεγάλες προόδους. Τα κύρια πολιτικά αλλά και οικονομικά θεσμικά όργανα αρχίζουν πλέον να αποκτούν συγκεκριμένη μορφή. Ψηφίσθηκαν ήδη σημαντικοί νόμοι για τις ξένες επενδύσεις και για ιδιωτικοποιήσεις. Η ελευθερία κινήσεων στο εσωτερικό της χώρας έχει βελτιωθεί σημαντικά. Η βασική μεταρρύθμιση των μαζικών μέσων επικοινωνίας βρίσκεται εν εξελίξει και αυτό συμβάλλει στην οικοδόμηση μίας δημοκρατικότερης κοινωνίας. Στις τελευταίες εκλογές του Σεπτεμβρίου διαφάνηκε μία τάση προς τον αυξανόμενο πλουραλισμό και την ανοχή. Η Διεθνής Κοινότητα στο σύνολό της και ειδικότερα η Ευρωπαϊκή Ένωση πρέπει ωστόσο να συνεχίσουν τις προσπάθειές τους για μία πραγματικά μόνιμη ειρήνη.
<P>
Πρέπει να γίνουν ακόμα πολλά πράγματα. Η ειρήνη στη Βοσνία-Ερζεγοβίνη εξακολουθεί να στηρίζεται σε μία εύθραυστη βάση και δυστυχώς δεν θα ήταν δυνατόν να διατηρηθεί χωρίς την παρούσα διεθνή υποστήριξη. Υπάρχουν ειδικά τρεις εστίες κινδύνου στις οποίες πρέπει να στρέψουμε την προσοχή μας. Η έλλειψη πλήρους ενσωμάτωσης όλων των εθνοτήτων, η αναγκαιότητα μίας πλήρους οριοθέτησης των αρμοδιοτήτων του κράτους και των περιφερειών καθώς και η ύπαρξη κομματικών μονοπωλίων στα μέσα παραγωγής.
<P>
Μετά τη λήξη της φάσης σταθεροποίησης τα επόμενα χρόνια θα έχουν αποφασιστική σημασία για την ενδυνάμωση της δημοκρατίας. Η Βοσνία-Ερζεγοβίνη είναι επί του παρόντος ένα από τα κράτη που λαμβάνουν την μεγαλύτερη υποστήριξη στον κόσμο. Η διεθνής βοήθεια, της οποίας το μεγαλύτερο ποσοστό χορηγείται από την Ευρωπαϊκή Ένωση, έχει φθάσει στο μέγιστο δυνατό βαθμό και αναγκαστικά θα πρέπει σύντομα να αρχίσει να μειώνεται. Συνεπώς, η Βοσνία-Ερζεγοβίνη πρέπει να εκμεταλλευτεί τον υπόλοιπο χρόνο για να προετοιμαστεί για την ύπαρξή της δίχως ξένη βοήθεια και να αντιμετωπίσει τις προκλήσεις που απορρέουν από τη μεταρρύθμιση της οικονομίας προς την κατεύθυνση της δημιουργίας θέσεων εργασίας και της επίτευξης ενός υψηλότερου βιοτικού επιπέδου. Παράλληλα, θα πρέπει να αρχίσουν να αναλαμβάνουν και οι τοπικές αρχές περισσότερες ευθύνες. Το Συμβούλιο για την υλοποίηση της ειρήνης θα λάβει χώρα στις 15 και 16 του μηνός στη Μαδρίτη και θα εξετάσει την πρόοδο που σημειώθηκε κατά την εκτέλεση του συμφώνου ειρήνης.
<P>
Επίσης θα αποσαφηνιστούν τα μέτρα που πρέπει να ληφθούν, ώστε να μπορεί να διατηρηθεί η ειρήνη δίχως εξωτερική βοήθεια. Το Συμβούλιο για τη μεταφορά της ειρήνης, η λεγόμενη Διάσκεψη PIC θα χρησιμοποιήσει ασφαλώς το επόμενο κρίσιμο χρονοδιάγραμμα για να προωθήσει τον επαναπατρισμό των προσφύγων και των εκτοπισθέντων, να ενδυναμώσει τη Βοσνία-Ερζεγοβίνη τόσο προς τα έξω όσο και προς τα έσω και δημιουργήσει σταθερές σχέσεις μεταξύ των θεσμών της Βοσνίας-Ερζεγοβίνης και της Ευρωπαϊκής Ένωσης.
<P>
Ο Υψηλός Εκπρόσωπος έχει συμβάλει ουσιαστικά στο ότι επιτεύχθηκε σημαντική πρόοδος κατά την ειρηνευτική διαδικασία του Ντέϋτον. Πρέπει να τονισθεί εκ νέου θετικά ο ρόλος του ως τελευταίας ανώτατης αρχής στην ερμηνεία πτυχών του συμφώνου που αφορούν υποθέσεις αστικού δικαίου και ως συντονιστή των αντίστοιχων εκτελεστικών οργάνων. Χωρίς την δική του συμβολή και εξουσία θα είχαμε σημειώσει στους τελευταίους 12 μήνες πολύ λιγότερη πρόοδο.

<SPEAKER ID=197 LANGUAGE="DE" NAME="Habsburg-Lothringen">
Κυρία Πρόεδρε του Συμβουλίου σας ευχαριστώ πολύ για την παρουσίαση της κατάστασης στη Βοσνία-Ερζεγοβίνη. Θα ήθελα να θέσω ακόμα δύο σύντομες ερωτήσεις. Η πρώτη αφορά το πρόβλημα των προσφύγων στο οποία αναφερθήκατε στο τέλος εν συντομία. Το συγκεκριμένο πρόβλημα οφείλεται φυσικά σε μεγάλο βαθμό στην αντίστοιχη νομοθεσία όχι μόνο στη Βοσνία-Ερζεγοβίνη αλλά και στις γειτονικές της χώρες. Γνωρίζω για παράδειγμα ότι στην Κροατία ακυρώθηκαν ήδη κάποιοι νόμοι που αφορούσαν οικήματα τα οποία είχαν δοθεί μακροπρόθεσμα σε πρόσφυγες στα οποία όμως θέλουν να επιστρέψουν τώρα άλλοι πρόσφυγες. Ελπίζω ότι θα έχουμε και στην Βοσνία-Ερζεγοβίνη σύντομα μία νομοθεσία που θα επιτρέπει κάτι τέτοιο. Γνωρίζετε κατά πόσον υπάρχουν ενδείξεις για την αντίστοιχη εναρμόνιση της νομοθεσίας;
<P>
Καθώς μιλάμε για χώρες που ανήκουν στους συνυπογράφοντες της Συμφωνίας του Ντέϋτον - και σε αυτές ανήκει για παράδειγμα και η Κροατία - θέλω να σας θέσω και ένα δεύτερο ερώτημα. Ποιά είναι κατά την γνώμη σας η παρούσα κατάσταση στην Κροατία, και τι πρέπει να κάνει η Κροατία, ώστε να υλοποιηθεί εκεί και πάλι πλήρως το πρόγραμμα PHARE και να μπορέσει να ακολουθήσει και η Κροατία μία κανονική πορεία που να οδηγεί στην Ευρώπη;

<SPEAKER ID=198 LANGUAGE="DE" NAME="Ferrero-Waldner">
Κύριε Πρόεδρε, κύριε βουλευτή, σχετικά με την κατάσταση της νομοθεσίας στη Βοσνία-Ερζεγοβίνη, οφείλω δυστυχώς να διαπιστώσω ότι τα πράγματα δεν εξελίχθηκαν ακόμα έτσι όπως θα έπρεπε. Για τον λόγο αυτό, ο Πρόεδρος του Συμβουλίου Schόssel, άσκησε στη διάρκεια της Peace Implementation Conference κριτική στην κακή συνεργασία των βοσνιακών αρχών, μεταξύ άλλων, στο συγκεκριμένο ζήτημα, αλλά και στο ζήτημα του επαναπατρισμού των προσφύγων. Ο επαναπατρισμός των Βοσνίων πολιτών και προπάντων εκείνων που ανήκουν σε μειονότητες εξακολουθεί να παρεμποδίζεται από την έλλειψη προθυμίας για συνεργασία σε όλα τα επίπεδα της διοίκησης και προ πάντων από τις γενικότερες κακές συνθήκες ασφάλειας. Εξέφρασε και την απογοήτευσή του για την έλλειψη προόδου στον τομέα αυτό και την ελπίδα του ότι το 1999 θα σημειωθούν πολύ καλύτερα αποτελέσματα. Πρέπει να κατορθώσουμε να επιστρέψει στη Βοσνία ένας κρίσιμος αριθμός προσφύγων που ανήκουν σε μειονότητες, έτσι ώστε η διαδικασία να μην είναι αναστρέψιμη. Αυτή είναι η βασική ιδέα που διατύπωσε.
<P>
Όσον αφορά την Κροατία και το πρόγραμμα PHARE, θέλω να επισημάνω ότι η Κροατία πρέπει να εκπληρώσει τους όρους που τέθηκαν στο πλαίσιο του περιφερειακού σχεδίου, προκειμένου να έχει τις πλήρεις απολαβές του εν λόγω προγράμματος και να μπορέσει να προχωρήσει σε διαπραγματεύσεις για ένα σύμφωνο εμπορίου και συνεργασίας ως προκαταρκτική φάση για ένα σύμφωνο συμμετοχής στην Ευρωπαϊκή Ένωση. Όπως ασφαλώς γνωρίζετε, το Συμβούλιο ενέκρινε ήδη τον Απρίλιο του 1997 μία συνολική στρατηγική, το λεγόμενο περιφερειακό σχέδιο ως προς τις σχέσεις με τις χώρες των Δυτικών Βαλκανίων και συγκεκριμένα την Κροατία, τη Βοσνία Ερζεγοβίνη, την Ομοσπονδιακή Δημοκρατία της Γιουγκοσλαβίας, την Πρώην Γιουγκοσλαβική Δημοκρατία της Μακεδονίας και την Αλβανία. Στην προσπάθεια εδραίωσης της ειρήνης και της σταθερότητας στην εν λόγω περιοχή και στήριξης της οικονομικής της ανοικοδόμησης, αλλά προ πάντων προώθησης των προσπαθειών της Ευρωπαϊκής Ένωσης αποφασίσθηκε η σταδιακή οικοδόμηση των σχέσεων της ΕΕ με αυτές τις χώρες.
<P>
Για τον σκοπό αυτό, η Ευρωπαϊκή Ένωση όρισε, όπως γνωρίζετε, πολιτικές και οικονομικές προϋποθέσεις που πρέπει να εκπληρωθούν ώστε να μπορέσουν να προχωρήσουν οι χώρες αυτές σε αυτόνομες εμπορικές προτιμησιακές σχέσεις και αμέσως μετά να ενταχθούν στο πρόγραμμα PHARE, ώστε τελικά να φθάσουν σε συμβατικές σχέσεις. Το συμβούλιο παρακολουθεί τακτικά τις προόδους κατά την εκπλήρωση των εν λόγω προϋποθέσεων και αποδέχθηκε στις 9 Νοεμβρίου τα σχετικά συμπεράσματα.

<SPEAKER ID=199 LANGUAGE="DE" NAME="Posselt">
Κύριε Πρόεδρε, κυρία Προεδρεύουσα του Συμβουλίου, σας ευχαριστώ πολύ για την πραγματογνωμοσύνη με την οποία απαντήσατε όχι μόνο στη συγκεκριμένη ερώτηση, αλλά σε όλες τις ερωτήσεις μας το τελευταίο εξάμηνο. Εντούτοις θέλω να κάνω μία κριτική παρατήρηση όχι σε σας προσωπικά, αλλά γενικά στο Συμβούλιο. Θεωρώ ότι η έκφραση Δυτικά Βαλκάνια είναι εξαιρετικά ατυχής. Είναι μία απόλυτα κατασκευασμένη έκφραση που ποτέ δεν υπήρξε στην πραγματικότητα. Η Κροατία δεν ανήκε ποτέ στα Βαλκάνια, η Μακεδονία είναι Βαλκάνια, αλλά Δυτικά Βαλκάνια δεν υπήρχαν ποτέ, είναι ένας απόλυτα τεχνητός όρος.
<P>
Θα ήθελα να προτείνω να αναπτύξουμε κάτι παρόμοιο όπως μία δημοκρατική, μία θετική θεωρία ντόμινο, δηλαδή να σταθεροποιούμε τη μία χώρα μετά την άλλη. Εάν θέλουμε να σταθεροποιήσουμε τη Βοσνία-Ερζεγοβίνη, θα πρέπει να σταθεροποιήσουμε πρώτα την Κροατία και δεν είναι δυνατόν να την θέσουμε σε χειρότερη μοίρα από ό, τι για παράδειγμα την Αλβανία όσον αφορά το πρόγραμμα PHARE και το σύμφωνο εμπορίου και συνεργασίας. Για αυτό δεν συντρέχει κανένας απολύτως αντικειμενικός λόγος. Θεωρώ ότι το Συμβούλιο πρέπει να ξανασκεφθεί τα κριτήρια αυτά και να προσπαθήσει να σπάσει την απομόνωση της Κροατίας, διότι με μία τέτοια απομόνωση δεν θα σημειωθεί πρόοδος.

<SPEAKER ID=200 LANGUAGE="DE" NAME="Ferrero-Waldner">
Κύριε Πρόεδρε, κύριε βουλευτή Posselt, επιτρέψτε μου να πω το εξής. Θεωρώ ότι η ονομασία Δυτικά Βαλκάνια πηγάζει από την ιδέα ότι θα πρέπει να υπάρχει ένα σχέδιο για την εν λόγω περιοχή. Μπορεί βέβαια να δώσει κανείς τη δική σας ερμηνεία και να πει ότι πρόκειται για κάτι ιστορικά ανύπαρκτο. Μπορεί όμως να της δώσει και μία θετική ερμηνεία λέγοντας ότι πρέπει να προσφέρει κανείς μία προοπτική για τη συνολική περιοχή και στην περίπτωση αυτή πρόκειται επίσης για μία θετική προσέγγιση. Σε κάθε περίπτωση επιτρέψτε μου να σας πω ότι η Ευρωπαϊκή Ένωση είναι απόλυτα αποφασισμένη να επιτύχει την πλήρη πραγμάτωση της συμφωνίας του Ντέϋτον. Και θέλει επίσης να επιτύχει την αποδοχή της μεταφοράς του Ντέϋτον από όλες τις δυνάμεις. Τούτο εξαρτάται φυσικά κατά πολύ από το τί είναι δυνατόν να γίνει με την Κροατία.
<P>
Επιτρέψτε μου επίσης να επισημάνω ότι η Peace Implementation Conference υποχρέωσε την Κροατία να δημιουργήσει κάποιες προϋποθέσεις που ευνοούν προ πάντων τον ασφαλή επαναπατρισμό των προσφύγων. Γνωρίζετε ότι ιδίως μετά από τη λήξη της εντολής των Ηνωμένων Εθνών για την μεταβατική διοίκηση της Ανατολικής Σλαβονίας - δηλαδή τον Δούναβη και τον Τίσα - , οι φυσικές επιθέσεις και η συνειδητή γραφειοκρατική ταλαιπωρία εις βάρος των Σέρβων οδήγησαν δυστυχώς σε ένα συνεχές μεταναστευτικό ρεύμα των Σέρβων κυρίως προς τη Βοσνία, την Ομοσπονδιακή Δημοκρατία της Γιουγκοσλαβίας, αλλά και γενικότερα προς τη δυτική Ευρώπη. Πρέπει δυστυχώς να πούμε ότι μόνο μετά από τη συνεχή διεθνή πίεση δέχθηκε η Κροατία τελικά ένα αποδεκτό και περιεκτικό σχέδιο για τον επαναπατρισμό των προσφύγων. Τώρα πρέπει βέβαια να περιμένουμε να δούμε πως θα υλοποιηθεί το σχέδιο αυτό.
<P>
Προηγουμένως παρέπεμψα στον υπουργό Εξωτερικών, Schussel, ο οποίος συμμετείχε στη χθεσινή διάσκεψη PIC στη Μαδρίτη και οφείλω να δυστυχώς να επισημάνω πως μία χώρα που ήταν πάντα φιλικά διακείμενη προς την Κροατία, όπως η χώρα μου, η Αυστρία, αναγκάσθηκε εντούτοις να ασκήσει κριτική επειδή δεν είχε σημειωθεί επαρκής πρόοδος στο ζήτημα αυτό. Αυτό πρέπει να υπογραμμισθεί. Επίσης και η ομιλία του Προέδρου Tudjman στο συνέδριο του κόμματος στις 21 Φεβρουαρίου, έτυχε δυστυχώς σφοδρής κριτικής από την πλευρά της Διεθνούς Κοινότητας και μάλιστα τόσο για τον τόνο που χρησιμοποίησε ο Πρόεδρος, όσο και για το περιεχόμενο της ομιλίας του διότι βρισκόταν σε σαφή αντίθεση με τις υποχρεώσεις του Ντέϋτον. Για τον λόγο αυτό δεν είμαι της άποψης ότι μερικοί κύκλοι της Ευρωπαϊκής Ένωσης ακολουθούν συστηματικά μία εχθρική προς την Κροατία πολιτική άλλα αντιθέτως ότι η Κροατία θα πρέπει να κάνει ακόμα πολλά πράγματα για να εκπληρώσει όλα τα αντικειμενικά κριτήρια που έχουν ορισθεί. Είναι ωστόσο γνωστό ότι μερικά μέλη της κυβέρνησης είναι στο σημείο αυτό πιο ανοικτά από μερικά άλλα.

<SPEAKER ID=201 NAME="Πρόεδρος">
Ευχαριστώ πολύ, κυρία Ferrero-Waldner.
<P>
Δεδομένου ότι ο χρόνος της Ώρας των Ερωτήσεων προς το Συμβούλιο έληξε, οι ερωτήσεις αριθ. 18 έως 45 θα απαντηθούν γραπτώς.
<P>
Κυρίες και κύριοι, αυτή είναι η τελευταία φορά που θα έχουμε εδώ την κυρία Ferrero-Waldner για να απαντήσει στις ερωτήσεις που απευθύνονται στο Συμβούλιο. Επιτρέψτε μου να την ευχαριστήσω για την προσοχή της, την αυστηρότητα και την μέριμνα της κατά τη διάρκεια των πέντε συνόδων που είχαμε αυτό το εξάμηνο, δεν καταφέραμε να έχουμε έξι, επιτρέψτε μου να της εκφράσω τις θερμές μου ευχαριστίες εκ μέρους της Προεδρίας για αυτήν την προσοχή, την αυστηρότητα, τη βούληση για επικοινωνία, συζήτηση και διοργανική συμπληρωματικότητα που είναι η Ώρα των Ερωτήσεων στις σχέσεις μεταξύ Συμβουλίου και Κοινοβουλίου.
<P>
Κυρία Ferrero-Waldner, ευχαριστώ πολύ. Και λόγω των ημερών επιτρέψτε μου να σας ευχηθώ καλές γιορτές μαζί με τους δικούς σας και ευτυχισμένο το νέο έτος στη Μεσόγειο, κυρία, γιατί γνωρίζω πως αγαπάτε πολύ τη Μεσόγειο, και συμφωνούμε πλήρως και σε αυτό αλλά και σε πολλά άλλα πράγματα.
<P>
(Η συνεδρίαση διακοπείσα στις 19.05, συνεχίζεται στις 21.00)

<CHAPTER ID=9>
Ανθρώπινα δικαιώματα στην Ένωση (συνέχεια)
<SPEAKER ID=202 NAME="Πρόεδρος.">
Η ημερήσια διάταξη προβλέπει τη συνέχεια της συζήτησης σχετικά με τα ανθρώπινα δικαιώματα στην Ευρωπαϊκή Ένωση.

<SPEAKER ID=203 LANGUAGE="SV" NAME="Lindholm">
Κύριε Πρόεδρε, θέλω να συγχαρώ την κ. Schaffner για μία πολύ καλή έκθεση την οποία η Ομάδα των Πρασίνων στηρίζει. Θέλω επίσης να επιστήσω την προσοχή των συναδέλφων στην πρόταση τροπολογίας αριθ. 58 αναφορικά με την αρχή της δημοσιότητας. Όταν η αρχή της δημοσιότητας, συμπεριλαμβανομένης της προστασίας του καταγγέλοντος, λειτουργεί είναι ένα αποτελεσματικό όπλο στον αγώνα κατά της απάτης και των παρατυπιών, κάτι που παρέχει στους πολίτες και στους πολιτικούς και τα μ.μ.ε. δικαίωμα επίβλεψης, πληροφόρησης και δημοκρατικού ελέγχου. Εάν υπήρχε κάτι τέτοιο οι ελλείψεις π.χ. της Επιτροπής θα είχαν κατά πάσα πιθανότητα ανακαλυφθεί πολύ νωρίτερα, ή δεν θα είχαν, ίσως, ποτέ παρουσιαστεί.
<P>
Προκαλεί ικανοποίηση το γεγονός ότι η αναγνώριση της ομοφυλοφιλικής νομικής σχέσης είχε τη στήριξη της Επιτροπής του Κοινοβουλίου. Ελπίζω ότι αυτό θα συμβάλει στο να πάψουν, επιτέλους, να υφίστανται διακρίσεις εις βάρος των ομοφυλόφιλων ζευγαριών σε ορισμένα κράτη μέλη και στα θεσμικά όργανα της ΕΕ.
<P>
Στους καιρούς του φιλελευθερισμού της αγοράς στους οποίους ζούμε η προάσπιση των συνδικαλιστικών δικαιωμάτων, συμπεριλαμβανομένου του δικαιώματος της απεργίας, είναι εξαιρετικά σημαντική, τόσο από ανθρώπινης όσο και δημοκρατικής σκοπιάς κάτι το οποίο τονίζει επίσης και η έκθεση.
<P>
Ανησυχούμε για τον διαρκώς αυξανόμενο όγκο των καταχωρήσων και των συστημάτων δεδομένων, ιδιαίτερα όσον αφορά το σύστημα Echelon το οποίο θεωρούμε ότι είναι εντελώς απαράδεκτο.
<P>
Εμείς, οι Σουηδοί της Ομάδας των Πρασίνων, ψηφίζουμε κατηγορηματικά όχι στις προτάσεις τροπολογίας που πρεσβεύουν τη φιλελευθεροποίηση των ναρκωτικών, καθώς επίσης και στις προτάσεις τροπολογίας που επικρίνουν το δικαίωμα της ελεύθερης εθελουσίας διακοπής της κύησης.

<SPEAKER ID=204 LANGUAGE="FR" NAME="Buffetaut">
Κύριε Πρόεδρε, κυρία Επίτροπε, κάθε χρόνο - τόσο συστηματική είναι πια η «τελετουργία» - επανέρχεται ενώπιον του Σώματός μας η έκθεση σχετικά με το σεβασμό των δικαιωμάτων του ανθρώπου στην Ευρωπαϊκή Ένωση. Δεδομένου ότι το 1998 ήταν η 50ή επέτειος της Οικουμενικής Διακήρυξης, ήταν σημαντικό να διαπνέεται η έκθεση από σοβαρότητα και αξιοπιστία. Αυτή εξάλλου ήταν και η πρόθεση της συναδέλφου μας, Anne-Marie Schaffner, και όπως κάθε χρόνο κατατέθηκε ένας μεγάλος αριθμός τροπολογιών, εκ των οποίων ορισμένες φαίνονται να είναι άκαιρες και με έντονη ιδεολογική χροιά, δίχως την πραγματική σχέση με το θέμα των ανθρωπίνων δικαιωμάτων. Συνεπώς, η θέση μας επί της έκθεσης αυτής θα εξαρτηθεί από την αποδοχή ή την απόρριψή τους από το Σώμα. Θα ήθελα ωστόσο να επισημάνω την υψηλή ποιότητα των τροπολογιών 35, 36 και 37, που κατέθεσαν οι συνάδελφοί μας Colombo Svevo και Stefan Martin, εξ ονόματος της Ομάδας του ΕΛΚ. Σε γενικές γραμμές, εγκρίνουμε τις τροπολογίες της εν λόγω Ομάδας, καθώς και τις τροπολογίες της εισηγήτριας.
<P>
Στην πραγματικότητα, είναι σαφές ότι τα ανθρώπινα δικαιώματα, που θα έπρεπε να αποτελούν ένα θέμα ενότητας ή ένωσης, γίνονται αντιληπτά με διαφορετικό τρόπο ανάλογα με τις πολιτικές επιλογές του καθενός. Βρίσκω εξάλλου αρκετά παράξενο, και μάλιστα διασκεδαστικό, το γεγονός ότι οι ίδιοι άνθρωποι που καταδικάζουν τον στρατηγό Πινοτσέτ κολακεύουν τον Κάστρο, του οποίου τη συνείδηση βαραίνουν δέκα φορές περισσότεροι θάνατοι. Εκείνοι που διατείνονται πως εκδιώκουν τον υποτιθέμενο εξτρεμισμό της Δεξιάς δεν ενδιαφέρονται ποτέ για τον εξτρεμισμό της Αριστεράς. Ο Κάρλος, που όπως ξέρουμε χρηματίστηκε από τον Τσαουσέσκου, δεν ήταν κανένας αφελής, όχι περισσότερο από τον Bader και τη συμμορία του. Είναι όμως γεγονός ότι ορισμένοι, στο ημικύκλιο αυτό, έτρεφαν ένοχη συμπάθεια για τους τρομοκράτες αυτούς. Θαύμαζαν τον Μάο εν πλήρη Πολιτιστική Επανάσταση, που στοίχισε στον κινεζικό λαό την ευτελή ποσότητα των δέκα χιλιάδων νεκρών. Και οι αναγνώστες μιας μεγάλης γαλλικής απογευματινής εφημερίδας κόντεψαν να παραλύσουν διαβάζοντας την πρωτοσέλιδη είδηση περί απελευθέρωσης της Πνομ Πενχ, τη στιγμή που ο κομμουνιστής Πολ Ποτ κυρίευε την πρωτεύουσα των Χμερ. Θα ήταν ευκταίο ορισμένοι υπερασπιστές των δικαιωμάτων του ανθρώπου να επεδείκνυαν κάποια συνέπεια μεταξύ του έκδηλου πάθους τους για τα ανθρώπινα δικαιώματα και της συμπεριφοράς τους.

<SPEAKER ID=205 LANGUAGE="IT" NAME="Angelilli">
Κύριε Πρόεδρε, η έκθεση της κ. Schaffner χαράζει σαφές πλαίσιο σχετικά με το σεβασμό των ανθρωπίνων δικαιωμάτων στην Ευρωπαϊκή Ένωση, δικαιωμάτων που δεν μπορούν να θεωρούνται απλές διακηρύξεις αρχής αλλά που εντάσσονται στην απτή πραγματικότητα επειδή, όπως δείχνει και η έκθεση, τα δικαιώματα του ανθρώπου είναι προφανώς απολύτως απαραίτητα σε ακραίες και σοβαρότατες καταστάσεις, υφίστανται όμως και στην καθημερινή ζωή μας για να γίνουν μέρος της κοινής νοοτροπίας. Θα παραθέσω ορισμένα παραδείγματα: τα δικαιώματα της γυναίκας πρέπει να προστατεύονται μέσω της καταπολέμησης της κακοποίησης και της σεξουαλικής βίας, αλλά και με την τελική εδραίωση της ίσης πρόσβασης στον κόσμο της εργασίας και του δικαιώματος στην ίση αμοιβή. Τα δικαιώματα του παιδιού προσανατολίζονται κατά της σεξουαλικής εκμετάλλευσης, αλλά και κατά της εργασίας των ανηλίκων και υπέρ του δικαιώματος στις σπουδές. Το ίδιο ισχύει και για τους ανάπηρους, που δεν έχουν μόνο ανάγκη μιας ορθής κοινωνικής και υγειονομικής περίθαλψης, για να νιώσουν ίσοι και πλήρως ενταγμένοι στην κοινωνία, αλλά και του δικαιώματος στην εργασία.
<P>
Αντιλαμβάνομαι ωστόσο μια κάποια παράλειψη όταν γίνεται λόγος για το δικαίωμα στη ζωή. Εν προκειμένω, γίνεται λόγος για τον ορθό αγώνα κατά της θανατικής ποινής, της τρομοκρατίας και της ευθανασίας, αγνοείται όμως το πρόβλημα της διακοπής της κύησης. Δεν θα ήθελα φυσικά, με την ευκαιρία αυτή, να ξεκινήσω μια σταυροφορία κατά των εκτρώσεων, αλλά μου φαίνεται πραγματικά υπερβολικό να εκφράζει τη λύπη του το Ευρωπαϊκό Κοινοβούλιο για το γεγονός ότι σε ορισμένα κράτη μέλη απαγορεύεται ή απλώς περιορίζεται η πληροφόρηση σχετικά με την εκούσια διακοπή της εγκυμοσύνης, όπως προκύπτει από την παράγραφο 56 της έκθεσης.
<P>
Δεν είναι δυνατόν να τίθενται στο ίδιο επίπεδο το δικαίωμα στη ζωή και το δικαίωμα έκτρωσης. Σε μια έκθεση που πολύ ορθά προσδίδει τόση σπουδαιότητα στην προστασία των δικαιωμάτων όλων των ανθρώπινων όντων, ιδίως των πιο ανυπεράσπιστων και μειονεκτούντων, θα ήταν σκόπιμο να αναφερθεί επίσης η προστασία των πιο ανυπεράσπιστων από τα ανθρώπινα όντα, των εμβρύων. Θα ήθελα να ολοκληρώσω λέγοντας ότι πολλές περιπτώσεις διακοπής της κύησης δεν θα είχαν πραγματοποιηθεί εάν τα κράτη μέλη και η Ευρωπαϊκή Ένωση στο σύνολό της πρόσφεραν στις γυναίκες μέτρα εναλλακτικά στην έκτρωση, συνεπώς επαρκείς οικονομικές και κοινωνικές ενισχύσεις και μια πολιτική σειρά πληροφόρησης και πρόληψης.

<SPEAKER ID=206 LANGUAGE="FR" NAME="Pradier">
Κύριε Πρόεδρε, η εν λόγω έκθεση αποτελεί μια υφολογική προσπάθεια για την οποία αξίζει να συγχαρούμε την εισηγήτρια. Ωστόσο, κατά τη γνώμη μου, η προσπάθεια επίτευξης ισορροπίας της κ. Schaffner δεν αξίζει μόνο το σεβασμό μας αλλά και την υποστήριξή μας. Πιστεύω εξάλλου ότι η έκθεση αυτή θα ψηφιστεί με ενθουσιασμό, δεδομένου ότι στόχος της είναι να επιστήσει την προσοχή στα δικαιώματα εκείνων που προστατεύονται λιγότερο, ιδίως των αλλοδαπών. Είναι γεγονός ότι η υποχρέωση σεβασμού των συμβάσεων της Γενεύης και των συμπληρωματικών πρωτοκόλλων της είναι ένα πολύ σημαντικό στοιχείο. Το δικαίωμα ασύλου και η προσωρινή προστασία που υπαγορεύεται από τις συμφορές που έπληξαν την ήπειρό μας μέσα σε λίγα χρόνια είναι στοιχεία που υπογραμμίζονται και αξίζουν απολύτως την υποστήριξή μας.
<P>
Αυτή η προσπάθεια της έκθεσης σχετικά με τα δικαιώματα του ανθρώπου, που μας δίνει τη δυνατότητα να επιλύσουμε πρώτα τα δικά μας προβλήματα προτού δώσουμε μαθήματα στα άλλα έθνη του κόσμου, είναι ιδιαίτερα επωφελής. Το μειονέκτημα είναι ότι μας καθιστά σκλάβους της συναίνεσης. Κατέθεσα μια τροπολογία, η Ομάδα ΕΡΣ κατέθεσε μια τροπολογία. Δεν έχουν πολλές πιθανότητες να υπερψηφιστούν. Το θέμα της πορνείας, γυναικών ή ανδρών - στην εποχή μας, ο αριθμός των εκδιδόμενων ανδρών αυξάνει σχεδόν τόσο γρήγορα όσο και ο αριθμός των γυναικών - αξίζει να αποτελέσει αντικείμενο μιας νομοθεσίας, μιας κανονιστικής διάταξης που να προστατεύει τις ελευθερίες τους και την αξιοπρέπειά τους. Δεν υπάρχει σε όλα τα κράτη και θα έπρεπε ωστόσο να σκεφτούμε σοβαρά την εφαρμογή της.
<P>
Ένα δεύτερο στοιχείο είναι ο διαχωρισμός εκκλησίας και κράτους και ο σεβασμός της θρησκείας. Όσον αφορά τις νέες θρησκείες, φαίνεται να υπάρχει σήμερα μια λυπηρή σύγχυση μεταξύ του ποινικού κώδικα και των καταφανών επιθέσεων κατά του νόμου, και των διώξεων που έχουν οργανωθεί σήμερα εναντίον τους. Να με συγχωρείτε αλλά οι ομοφυλόφιλοι, οι χρήστες ναρκωτικών, ακόμη παράνομων σήμερα, είναι επίσης άνθρωποι των οποίων τα δικαιώματα θα έπρεπε να προστατεύουμε. Λυπάμαι, δεν έχω τον χρόνο να μιλήσω γι' αυτό.

<SPEAKER ID=207 LANGUAGE="NL" NAME="d'Ancona">
Κύριε Πρόεδρε, θα κάνω μερικές επισημάνσεις ενώπιον των πολυάριθμων μελών που παρίστανται ακόμη εδώ. Είναι παράδοση πια να εκπονούμε κάθε χρόνο μια έκθεση για την κατάσταση των ανθρωπίνων δικαιωμάτων στον κόσμο και μια δεύτερη έκθεση στην οποία αναλύουμε τα δικά μας, θέτοντας το ερώτημα: τί γίνεται με τα ανθρώπινα δικαιώματα μέσα στην ίδια την Ένωση; Και είναι σύνηθες φαινόμενο, κύριε Πρόεδρε, να συμφωνούμε ευκολώτερα με την έκθεση που κοιτάζει προς τα έξω, παρά με την έκθεση που κοιτάζει προς τα μέσα. Εκφράζω την ευχή να είναι τα πράγματα διαφορετικά αύριο και να υποστηρίξουμε εν ομονοία την έκθεση της κ. Schaffner. Διότι θα μας πάρουν στα σοβαρά μόνον όταν τολμήσουμε να κρατήσουμε κριτική στάση και απέναντι των καταστάσεων μέσα στην Ένωση. Θα αποτελούσε πρόοδο σε σχέση με ορισμένες άλλες εμπειρίες στο θέμα τούτο.
<P>
Εντούτοις, αν το σκεφθεί κανείς καλά, αυτός ο διαχωρισμός ανάμεσα στα ανθρώπινα δικαιώματα αλλού και τα ανθρώπινα δικαιώματα μέσα στην Ένωση, είναι συχνά κάπως τεχνητός. Και δεν είναι πάντα ταιριαστό. Έχω την εντύπωση ότι πολλές φορές πρόκειται για μια αντιπαράθεση μεταξύ του ευημερούντος μέρους του κόσμου όπου βρισκόμαστε εμείς και του υπόλοιπου κόσμου· η παραβίαση ανθρωπίνων δικαιωμάτων τοποθετείται όλο και συχνότερα στον χώρο αυτής της αντιπαράθεσης.
<P>
Μιλώντας για το άσυλο και τη μετανάσταση, το επισήμανε και ο συνάδελφος κ. Pradier. Εφόσον ζούμε σε ένα μέρος του κόσμου με τόση εξαιρετική ευημερία σε σχέση με τα άλλα, είναι λογικό οι άλλοι άνθρωποι να έρχονται προς εμάς. Μπορεί αυτό να μας προβληματίζει, όχι όμως να μας προξενεί κατάπληξη. Και όταν οι αιτήσεις τους δεν γίνονται δεκτές, οι άνθρωποι δεν επιστρέφουν, αλλά περνούν στην ανομία. Γίνονται άτομα που επισήμως δεν υπάρχουν. Μιλώντας για παραβίαση ανθρωπίνων δικαιωμάτων, πρέπει να λάβουμε υπόψη και αυτή την κατηγορία ανθρώπων. Λόγω της ανομίας τους, τους εκμεταλλεύονται και έτσι δημιουργείται μια κατακριτέα κατάσταση. Συμβαίνει επίσης, και το έχουμε συζητήσει κατά το παρελθόν, οι άνθρωποι να στέλνονται πίσω στην χώρα προέλευσής τους δια της βίας. Οπότε σημειώνονται συχνά ατυχήματα. Οι διαφορά πλουσίων-φτωχών έχει όμως και άλλα επακόλουθα. Αναφέρω ενδεικτικά το δουλεμπόριο και ιδίως μια ειδική μορφή του: το εμπόριο γυναικών. Απόψε παρεβρίσκεται εδώ μια Επίτροπος που έδωσε μεγάλες μάχες για το θέμα αυτό. Την συγχαίρω, διότι αυτό το μεγάλο θέμα πρέπει να τύχει της ιδιαίτερης προσοχής μας, ειδικά απόψε που συζητάμε για τα ανθρώπινα δικαιώματα.
<P>
Τέλος, κύριε Πρόεδρε, λίγα λόγια εκτίμισης για όλες τις ΜΚΟ που αναπτύσσουν δραστηριότητα σε αυτό το θέμα, όχι μόνον για τη Διεθνή Αμνηστία, αλλά και την Ύπατη Αρμοστεία του ΟΗΕ, το ECRE· ασφαλώς έχω παραλήψει και άλλες οργανώσεις. Δίνουμε όλο και περισσότερο επισταμένη προσοχή στις εκθέσεις και ειδήσεις από τον κόσμο των ΜΚΟ και αυτό είναι πολύ θετικό. Από το βήμα εδώ θέλω να ευχαριστήσω για άλλη μια φορά όλους όσους συμβάλλουν, συχνά αφιλοκερδώς, στη λειτουργία των ΜΚΟ. Πιστεύω ότι χάρη στην δική τους ύπαρξη, ο πολιτικός κόσμος και εμείς λειτουργούμε καλύτερα.

<SPEAKER ID=208 LANGUAGE="DE" NAME="Pirker">
Κύριε Πρόεδρε, κυρία Επίτροπε, θα ήθελα κι εγώ να ξεκινήσω ευχαριστώντας την κυρία Schaffner, επειδή κατέβαλε μια σοβαρή προσπάθεια να αντιμετωπίσει το ζήτημα της προάσπισης των ανθρωπίνων δικαιωμάτων στην Ευρωπαϊκή Ένωση. Δεν θέλω να ευχαριστήσω ούτε να δείξω αναγνώριση σε εκείνους που κατά τα προηγούμενα χρόνια και με πρόσχημα τα ανθρώπινα δικαιώματα διατύπωσαν κάθε είδους πολιτικές απόψεις και ιδεολογικές επιθυμίες και τις υπέβαλαν με τη μορφή τροπολογιών. Δυστυχώς, με αυτό νόθευσαν και την έκθεση της κ. Schaffner.
<P>
Μας περιμένουν ακόμη κάποιες τροπολογίες που είναι για μένα απαράδεκτες, τουλάχιστον και σε ό, τι αφορά τη συζήτηση με θέμα τα ανθρώπινα δικαιώματα. Θέλω να αναφέρω επιλεκτικά ορισμένα σημεία, όπως π.χ. το αίτημα για νομιμοποίηση της χρήσης ναρκωτικών - εδώ υπάρχουν εντελώς διαφορετικές απόψεις - ή το αίτημα για παθητικό και ενεργητικό εκλογικό δικαίωμα των αλλοδαπών εργατών ή την εξίσωση των ζευγών ομοφυλοφίλων με τη συνηθισμένη οικογένεια με τη συνακόλουθη αναγνώριση των ζευγών ομοφυλοφίλων ως οικογένεια, και ακόμη τη συνένωση οικογενειών για ζεύγη ομοφυλοφίλων και, πράγμα που είναι το χειρότερο κατά τη γνώμη μου, το ότι π.χ. ζητείται επίσης να αρθούν οι προστατευτικές διατάξεις για τους νέους έναντι ομοφυλοφιλικών προσβολών, να μειωθεί το όριο της προστατευόμενης ηλικίας. Είμαι εναντίον κάθε διάκρισης, όμως τα αιτήματα αυτά είναι για μένα εντελώς απαράδεκτα. Η προστασία των νέων, η προστασία των παιδιών πρέπει πάντοτε να τίθεται υπεράνω της επιθυμίας να υποκύψει κανείς στις ατομικές σεξουαλικές κλίσεις του και να τις βιώσει στην πράξη. Η προστασία των νέων, κυρίες και κύριοι που τα ζητάτε αυτά, είναι για μένα ανθρώπινο δικαίωμα! Τα ανθρώπινα δικαιώματα είναι για μένα πολύ πολύτιμα για να γίνονται αντικείμενο εκμετάλλευσης και να χρησιμοποιούνται ως όχημα μεταφοράς κάποιων ιδεολογιών.
<P>
(Χειροκροτήματα)

<SPEAKER ID=209 LANGUAGE="ES" NAME="Mohamed Alν">
Κύριε Πρόεδρε, για ακόμη μία φορά ασχολούμαστε με την ετήσια έκθεση του Ευρωπαϊκού Κοινοβουλίου σχετικά με τον σεβασμό των ανθρωπίνων δικαιωμάτων στην Ένωση, και πάνω από όλα χαίρομαι που στην έκθεση παραμένει η υποστήριξη των κοινωνικών και οικονομικών καθώς και των πολιτιστικών δικαιωμάτων, ως ουσιαστικό μέρος των θεμελιωδών δικαιωμάτων.
<P>
Από αυτής της απόψεως, θα ήθελα να τονίσω τη συνδρομή της Ομάδας μας σε αυτήν την έκθεση, στην οποία ζητείται η αναγνώριση και προώθηση των περιφερειακών γλωσσών και η κύρωση του Ευρωπαϊκού Χάρτη Περιφερειακών και Μειονοτικών Γλωσσών εκ μέρους των κρατών μελών.
<P>
Δεν πρέπει να ξεχνάμε ότι η συζήτηση της εν λόγω ετήσιας έκθεσης γίνεται κατά την 50ή επέτειο της Διακήρυξης των Ανθρωπίνων Δικαιωμάτων, η οποία αποτελεί αδιαφιλονίκητο πλαίσιο αναφοράς μέσα στο οποίο μπορεί να κινηθεί η δημόσια δράση όλων των εθνικών και διεθνών θεσμικών οργάνων και οργανισμών.
<P>
Δεν θα ήθελα επίσης να ξεχάσω αυτήν τη στιγμή το εξαίρετο έργο που επιτέλεσαν οι διάφορες μη κυβερνητικές οργανώσεις, στις οποίες αναφέρθηκε ο συνάδελφός μου στην προηγούμενη παρέμβαση, στον αγώνα για την εγκαθίδρυση και τον σεβασμό των ανθρωπίνων δικαιωμάτων στις κοινωνίες μας. Οι συνεχείς καταγγελίες και αξιώσεις εκ μέρους αυτών των οργανώσεων έχει συνεισφέρει σε μεγάλο βαθμό σε μια καλύτερη εφαρμογή της Οικουμενικής Διακήρυξης των Ανθρωπίνων Δικαιωμάτων.
<P>
Τέλος, θα ήθελα να αναφερθώ σε ένα σημείο το οποίο συμπεριελήφθη στην έκθεση έπειτα από πρωτοβουλία της Ομάδας μας, δηλαδή την ανάγκη για τη θέσπιση μιας ύπατης αρχής, ανεξάρτητης από τις δημόσιες εξουσίες και επιφορτισμένη με την εξασφάλιση του σεβασμού των κανόνων δεοντολογίας εκ μέρους των σωμάτων ασφαλείας, μια αρχή στην οποία οι πολίτες θα μπορούν να απευθύνονται άμεσα. Η παρουσία αυτής της αρχής θα μπορούσε να συμβάλλει στον καλύτερο καθορισμό των αρμοδιοτήτων των σωμάτων ασφαλείας σε περιπτώσεις όπως αυτή στη Μελίγια πριν από κάποιες εβδομάδες, όπου έγινε σύλληψη δύο τοπικών αστυνομικών με την κατηγορία ότι είχαν προβεί στον βιασμό μιας Μαροκινής, ή αυτή στην Τουλούζη, στην οποία είχαμε τη δολοφονία ενός πολίτη του Μαγκρέμπ από την τοπική αστυνομία.

<SPEAKER ID=210 LANGUAGE="EN" NAME="McKenna">
Κύριε Πρόεδρε, όταν μιλάμε για τα ανθρώπινα δικαιώματα, πρέπει να μιλάμε για το δικαίωμα όλων στην ίση μεταχείριση, τόσο απέναντι στο νόμο όσο και στην ίδια την κοινωνία. Πρόκειται για εξαιρετικά σημαντική έκθεση επειδή η Ευρωπαϊκή Ένωση πρέπει να εξετάσει πρώτα τα δικά της λάθη και προβλήματα προτού ασκήσει κριτική σε άλλα μέρη του κόσμου.
<P>
Κάθε χρόνο έχουμε εκθέσεις στο Κοινοβούλιο για το θέμα αυτό, όμως τα δικαιώματα ορισμένων τμημάτων της κοινωνίας εξακολουθούν να αγνοούνται. Για παράδειγμα, οι ομολφυλόφιλοι άνδρες και γυναίκες συνεχίζουν να υφίστανται διακρίσεις σε πολλές ευρωπαϊκές χώρες λόγω των σεξουαλικών προτιμήσεών τους. Οι γυναίκες, παρά το γεγονός ότι αντιπροσωπεύουν περισσότερο από το 50 % του πληθυσμού, συνεχίζουν να υφίστανται διακρίσεις. Όταν εξετάζουμε τα νομικά συστήματα σε πολλές χώρες, διαπιστώνουμε ότι η πραγματική εφαρμογή του νόμου είναι απαράδεκτη. Στη χώρα μου, την Ιρλανδία, έχουμε ειδικά ποινικά δικαστήρια που έχουν καταδικαστεί από την Επιτροπή των Ηνωμένων Εθνών για τα Δικαιώματα του Ανθρώπου και όμως ακόμη χρησιμοποιούνται, όχι μόνο για τις λεγόμενες τρομοκρατικές πράξεις αλλά και για συνηθισμένα αδικήματα. Σε ορισμένα κράτη μέλη της Ευρωπαϊκής Ένωσης επικρατεί μια κατάσταση όπου άνθρωποι κρατούνται για μεγάλες περιόδους χωρίς να τους έχει απευθυνθεί κατηγορία. Η κατάσταση αυτή είναι αντίθετη με την Ευρωπαϊκή Σύμβαση για τα Δικαιώματα του Ανθρώπου. Πρέπει να εξετάσουμε τα θέματα αυτά και να αποφασίσουμε ότι οι χώρες αυτές δεν πρέπει να επιτρέπεται να δρούν κατά τον τρόπο αυτόν. Όλοι πρέπει να σέβονται τις ευρωπαϊκές συμβάσεις για τα δικαιώματα του ανθρώπου και κάθε κράτος μέλος στην Ένωση έχει να απαντήσει σε σοβαρά ερωτήματα σε σχέση με την εφαρμογή του νόμου.

<SPEAKER ID=211 LANGUAGE="IT" NAME="Casini C.">
Κύριε Πρόεδρε, τα δικαιώματα του ανθρώπου είναι σίγουρα το καύχημα του αιώνα μας και για να το συνειδητοποιήσουμε αυτό αρκεί να θυμηθούμε ορισμένα ερωτήματα που έχουν μείνει στην ιστορία του ανθρώπου, όπως εκείνο που θέτει ο Σωκράτης τη νύχτα πριν από την εκτέλεσή του: «Τι είναι σωστό; Ο σεβασμός του νόμου; », το ερώτημα του Αγίου Αυγουστίνου «τι διαχωρίζει το κράτος από μια καλά οργανωμένη εγκληματική ένωση; », το ερώτημα που γεννιέται από τις δίκες της Νυρεμβέργης στα μισά του αιώνα, όταν οι ναζί εγκληματίες υπερασπίζονταν τον εαυτό τους λέγοντας «Εμείς εφαρμόσαμε το νόμο». «Γι' αυτόν ακριβώς το λόγο σας καταδικάζουμε!» απαντούσαν οι δικαστές.
<P>
Τι είναι λοιπόν σωστό; Στην καρδιά του αιώνα μας, η διακήρυξη του 1948 δεν απαντά τόσο με τα άρθρα της όσο με το προοίμιο: «Το θεμέλιο της ελευθερίας, της δικαιοσύνης και της ειρήνης στον κόσμο συνίσταται στην αναγνώριση της αξιοπρέπειας κάθε όντος που ανήκει στην ανθρώπινη οικογένεια.» Η Ευρωπαϊκή Ένωση είναι συνδεδεμένη με τα δικαιώματα του ανθρώπου. Το πραγματικό της καύχημα δεν είναι ούτε το ευρώ, ούτε η αγορά, αλλά η ανθρώπινη αξιοπρέπεια. Διαβάζοντας όμως το προοίμιο της Διακήρυξης του 1948, συνειδητοποιούμε ότι βρισκόμαστε σε μια καμπή εξαιτίας των τραγικών συνεπειών: όλη η θεωρία των ανθρωπίνων δικαιωμάτων προορίζεται να πέσει σαν πύργος από άμμο, εάν δεν γνωρίζουμε ποιος είναι ο δικαιούχος των δικαιωμάτων. Με άλλα λόγια, ακριβώς εδώ στην καρδιά της Ένωσης τίθεται το οριστικό ερώτημα που είναι πιο ανησυχητικό από εκείνο του Σωκράτη, του Αγίου Αυγουστίνου και της Νυρεμβέργης, είναι όμως το οριστικό ερώτημα: ποιος είναι ο άνθρωπος, ποιος είναι μέλος της ανθρώπινης οικογένειας, σε τι συνίσταται η αξιοπρέπεια;
<P>
Οι φτωχότερες στιγμές της ανθρωπότητας, οι στιγμές της περιθωριοποίησης, των αναπηριών, της γέννησης, του θανάτου, οι στιγμές όπου αποκαλούμαστε έμβρυα, ετοιμοθάνατοι, δεν είναι μήπως στιγμές που θέτουμε το θεμελιώδες ερώτημα: ποιος είναι ο άνθρωπος, ποιος είναι δικαιούχος των ανθρωπίνων δικαιωμάτων; Εκφράζω ωστόσο τη λύπη μου για το γεγονός ότι η έκθεση, κατά τα άλλα αξιόλογη, μιλά για τη θανατική ποινή αλλά δεν αναφέρεται στη θανατική καταδίκη εκείνων που είναι αθώοι, μιλά για τα βρέφη αλλά δεν αναφέρεται σε εκείνα που είναι περισσότερο βρέφη από όλα. Ας επιδιώξουμε λοιπόν να βελτιώσουμε το κείμενο, κατά τρόπο που να μπορεί να είναι ένα κείμενο που να προστατεύει τους πάντες και να μπορεί να ψηφιστεί από το μεγαλύτερο δυνατό αριθμό βουλευτών.

<SPEAKER ID=212 LANGUAGE="DE" NAME="Zimmermann">
Κύριε Πρόεδρε, αγαπητοί συνάδελφοι, αγαπητή κ. Gradin, εφέτος η ετήσια έκθεση του Ευρωπαϊκού Κοινοβουλίου για τον σεβασμό των ανθρωπίνων δικαιωμάτων στην Ευρωπαϊκή Ένωση έχει ιδιαίτερη σημασία. Στο κάτω-κάτω, εφέτος εορτάζουμε τα 50 χρόνια της Γενικής Διακήρυξης των Ανθρωπίνων Δικαιωμάτων. Για μένα είναι ιδιαίτερα ευχάριστο ότι κατορθώσαμε με αφορμή αυτήν την επέτειο να ασχοληθούμε σήμερα με τα ανθρώπινα δικαιώματα εντός και εκτός της Ένωσης.
<P>
Κατ' αυτόν τον τρόπο καθίσταται επίσης σαφές για την κοινή γνώμη ότι τα μέλη του Ευρωπαϊκού Κοινοβουλίου απαιτούν να γίνονται σεβαστά τα ανθρώπινα δικαιώματα σε όλον τον κόσμο. Δεν πρέπει να υποτιμηθεί η επίδραση του μηνύματος αυτού. Πολύ συχνά εμφανίζονται μομφές κατά των κρατών μελών για προσβολή των ανθρωπίνων δικαιωμάτων στην επικράτειά τους, ενώ εκείνα επιχειρούν ταυτόχρονα να εξαναγκάσουν τους εμπορικούς εταίρους τους στην τήρηση των ανθρωπίνων δικαιωμάτων μέσω αντιστοίχων ρητρών των εμπορικών συμφωνιών. Όμως, η έκθεση καθιστά επίσης σαφές ότι οι αδύναμοι και οι υφιστάμενοι κοινωνικό αποκλεισμό θίγονται ιδιαίτερα όσον αφορά τα ατομικά τους δικαιώματα. Το ότι το Ευρωπαϊκό Κοινοβούλιο, σε πείσμα όλων των επιθέσεων από τις δικές του τάξεις, παρέμεινε μέχρι τώρα ακλόνητο και έθεσε τον δάκτυλο στις πληγές των δημοκρατιών μας εκφράζει την πνευματική παράδοση της Ευρώπης.
<P>
Ως εκ τούτου, είναι για μένα ιδιαίτερα σημαντικό ότι η έκθεση για τα ανθρώπινα δικαιώματα αναφέρεται και στην κατάσταση των προσφύγων και των αλλοδαπών, των παιδιών και των μειονοτήτων. Αυτοί κατά κανόνα δεν έχουν εκλογικά δικαιώματα, συνεπώς δεν μπορούν να συμμετάσχουν στην εκλογή των κυβερνώντων. Αν πέσουν θύμα προσβολής των ανθρωπίνων δικαιωμάτων, συχνά οι πράξεις αυτές μένουν ατιμώρητες. Τότε λέγεται ότι φταίνε οι ίδιοι, γιατί το προκάλεσαν και δεν προσαρμόζονται. Αυτές είναι οι δικαιολογίες που ακούγονται πάρα πολύ συχνά για τέτοιες περιπτώσεις. Όμως, το να είναι κανείς ξένος, ομαλός ή μη ομαλός δεν σημαίνει ότι δεν είναι κανείς παρ' όλα αυτά άνθρωπος με δικαιώματα και ότι δεν πρέπει να τυγχάνει σεβασμού. Αυτό και τίποτα παραπάνω θέλουμε να επισημάνουμε με την έκθεσή μας στις κυβερνήσεις της Ευρώπης.

<SPEAKER ID=213 LANGUAGE="SV" NAME="Cederschiφld">
Κύριε Πρόεδρε, κυρία Επίτροπε, κύριοι συνάδελφοι, μπορεί να τεθεί το δικαίωμα στη ζωή στο ίδιο επίπεδο με το δικαίωμα των διακοπών; Υπάρχει κάποια διαφορά στο βάρος μεταξύ των πολιτικών απόλυτων δικαιωμάτων και των οικονομικών και πολιτιστικών; Τα ανθρώπινα δικαιώματα αποτελούν σήμερα μέρος του διπλωματικού διαλόγου, με τη μορφή, όμως, των κλασικών δικαιωμάτων όπως το δικαίωμα της επίσημης προανακριτικής εξέτασης και δίκης, της προστασίας της ζωής και της σωματικής ακεραιότητας, του δικαιώματος της ψήφου και της ισότητος ενώπιον του νόμου.
<P>
Τα οικονομικά δικαιώματα βασίζονται σε εξαντλήσιμους πόρους και το μεγαλύτερο μέρος του πληθυσμού του πλανήτη δεν μπορεί να τους τηρήσει ως απαράβατους όρους, αλλά, περισσότερο ως επιδιώξιμες επιθυμίες.
<P>
Το δικαίωμα όλων στην εργασία είναι υποκρισία, ακόμη και σε ορισμένα κράτη μέλη της Ένωσης. Όταν διατυπώθηκε η διακήρυξη των δικαιωμάτων του ΟΗΕ, η Σοβιετικη'Ένωση προσπάθησε να προκαλέσει σύγχυση όσον αφορά τα δικαιώματα για να κρύψει το γεγονός ότι δεν τηρούσε τα θεμελιώδη δικαιώματα. Αυτή η τακτική ενέχει τον κίνδυνο να οδηγήσει σε διάβρωση των θεμελίων του κράτους δικαίου.
<P>
Όταν τα οικονομικά δικαιώματα γίνονται το άλλοθι των ελλείψεων και των ασαφειών όσον αφορά τα πολιτικά δικαιώματα, τότε τα πράγματα είναι άσχημα. Τα πολιτικά δικαιώματα όπως η δημοκρατία, η ελευθερία έκφρασης, το δικαίωμα ιδιοκτησίας και το δικαίωμα του επιχειρείν είναι προϋποθέσεις για να αναπτυχθούν οι επιχειρηματικές δραστηριότητες, η απασχόληση και η ευημερία τα οποία επιδιώκουμε όλοι.
<P>
Τα ανθρώπινα δικαιώματα δεν έχουν καμμία σχέση με την άδεια με αποδοχές. Ας επιστρέψουμε στον πυρήνα του θέματος: ο John Locke και τα ανθρώπινα δικαιώματά του βασίζονται στη ζωή, την ελευθερία και την ιδιοκτησία, τα οποία οι αμερικάνοι έχουν μετεξελίξει τώρα σε life, liberty and the pursuit of happiness και που ο ΟΗΕ αποκαλεί ως ζωή, ελευθερία και προσωπική ασφάλεια.
<P>
Τα θέματα όπως οι αμβλώσεις, η νομοθεσία για τη νομική σχέση των ομοφυλοφίλων και του αιτήματός τους να έχουν δικαίωμα να υιοθετήσουν παιδιά, είναι θέματα αξιών που ανήκουν στην εθνική οικογενειακή νομοθεσία. Γι' αυτόν τον λόγο θα ψηφίσουμε κατά των διακρίσεων, αλλά θα απέχουμε όταν η ψηφοφορία θα περάσει σε εθνικά οικογενειακά θέματα. Ακόμη κι αν δεν μπορούμε να στηρίξουμε την έκθεση, θέλω να απονείμω έναν θερμό έπαινο στην κ. Schaffner που περάτωσε επάξια ένα έργο το οποίο ήταν σχεδόν αδύνατον να διεκπεραιωθεί.

<SPEAKER ID=214 LANGUAGE="FI" NAME="Ojala">
Αξιότιμε κύριε Πρόεδρε, τα ανθρώπινα δικαιώματα αφορούν όλον τον κόσμο. Αυτό ασφαλώς το διαπιστώνουμε όλοι. Δυστυχώς, πολύ συχνά αυτή η διαπίστωση μένει μόνο στα λόγια. Και εδώ είχαμε την ευκαιρία να ακούσουμε ότι αναφορικά, επί παραδείγματι, με τους ομοφυλόφιλους, δεν έχουν όλοι απαραίτητα την ίδια άποψη για το θέμα. Ομοίως, θα παρακαλούσα να ρίξουμε μια ματιά και στα δικά μας «χωράφια» σε ό, τι αφορά την μεταχείριση των Ρομ στην Ευρώπη. Υπό αυτό το πρίσμα, σε κάθε χώρα υπάρχουν περιθώρια βελτίωσης. Τα ανθρώπινα δικαιώματα αυτής της μειονότητας δεν γίνονται απολύτως σεβαστά.
<P>
Το άρθρο 13 της Συνθήκης του Αμστερνταμ θα μας δώσει μελλοντικά τη δυνατότητα να αναλάβουμε ενεργητική δράση για την καθιέρωση της οδηγίας πλαισίου κατά των διακρίσεων καθώς και της οδηγίας κατά του ρατσισμού. Αυτές οι οδηγίες θα συνιστούσαν τις συγκεκριμένες πράξεις τις οποίες προσδοκούν οι πολίτες, τόσο από την Επιτροπή και το Κοινοβούλιο, όσο και από το Συμβούλιο. Από αυτή την άποψη, η συνάντηση των πολιτών, η οποία οργανώθηκε στη Βιέννη με θέμα το άρθρο 13, εναπόθεσε μεγάλες προσδοκίες και στο Ευρωπαϊκό Κοινοβούλιο επίσης.

<SPEAKER ID=215 LANGUAGE="DE" NAME="Berger">
Κύριε Πρόεδρε, είναι δικαιολογημένο το ότι σήμερα, που συζητούμε τις ετήσεις εκθέσεις για τα ανθρώπινα δικαιώματα στο πλαίσιο της 50ής επετείου της Οικουμενικής Διακήρυξης των Ανθρωπίνων Δικαιωμάτων, στην ημερήσια διάταξη συμπεριλαμβάνεται με μεγαλύτερη επισημότητα παρά ποτέ και το ζήτημα της βελτίωσης της θεσμικής και νομικής διασφάλισης των ανθρωπίνων δικαιωμάτων και εντός της Ευρωπαϊκής Ένωσης. Το συγκεκριμένο ζήτημα ήρθε και πάλι στην επικαιρότητα με πρωτοβουλία τόσο της Ομάδας Ειδικών Ανωτάτου Επιπέδου όσο και της αυστριακής Προεδρίας, αλλά και της πολιτικής μου Ομάδας εδώ στο Σώμα.
<P>
Βέβαια, όπως αναφέρθηκε ήδη αρκετές φορές σήμερα, η Συνθήκη του Αμστερνταμ έφερε κάποιες προόδους για τη νομική διασφάλιση των ανθρωπίνων δικαιωμάτων εντός της Ευρωπαϊκής Ένωσης. Ιδιαίτερα το άρθρο 13 θα μπορούσε να θεωρηθεί σημαντική πρόοδος, παρά τα διαδικαστικά νομικά εμπόδια που περιλαμβάνει. Σε μια διάσκεψη στη Βιέννη, το άρθρο αυτό αποκλήθηκε sleeping child . Πιστεύω ότι καθήκον μας είναι να το ξυπνήσουμε. Όμως, ακόμη λείπει από το δίκαιο της Ευρωπαϊκής Ένωσης η αποφασιστική παγίωση ακόμη και των κλασικών ανθρωπίνων δικαιωμάτων. Αυτό καθίσταται ακόμη πιο θλιβερό και ύποπτο, καθώς η Ένωση αναλαμβάνει όλο και περισσότερα εξαιρετικά ευαίσθητα καθήκοντα στον τομέα των θεμελιωδών δικαιωμάτων, ιδίως στην περιοχή του τρίτου πυλώνα, όπως για παράδειγμα την ανάπτυξη μιας κοινής πολιτικής για θέματα μετανάστευσης και ασύλου, κοινά μέτρα για την καταπολέμηση του οργανωμένου εγκλήματος, νέες διαδικασίες επιτήρησης και την αστυνομική και δικαστική συνεργασία σε πανευρωπαϊκό επίπεδο.
<P>
Οι πολιτικές αυτές πρέπει να συνοδεύονται και να περιορίζονται από θεμελιώδη και ανθρώπινα δικαιώματα που θα ισχύουν στηριζόμενα άμεσα στο δίκαιο της Ένωσης. Όπως άλλωστε ξέρουμε από οδυνηρές εμπειρίες, ένας τομέας της πολιτικής μπορεί να παγιωθεί τότε μόνον, αν είναι επίσης δεδομένη η αντίστοιχη θεσμική ασφάλεια. Ως εκ τούτου, με μία τροπολογία προτείνουμε στο μέλλον κάθε μέλος της Επιτροπής που θα έχει αρμοδιότητες στον τομέα της ελευθερίας, της ασφάλειας και του δικαίου να είναι επίσης αρμόδιο για τον σεβασμό των ανθρωπίνων δικαιωμάτων εντός της Ευρωπαϊκής Ένωσης και να διευρυνθεί το παρατηρητήριο για τον ρατσισμό που έχει έδρα στη Βιέννη σε γενικό παρατηρητήριο για τα ανθρώπινα δικαιώματα στην Ευρωπαϊκή Ένωση.

<SPEAKER ID=216 LANGUAGE="PT" NAME="Ribeiro">
Κύριε Πρόεδρε, κυρία Επίτροπε, είμαστε απολύτως σύμφωνοι στο ότι είναι αναγκαίο να ενισχύσουν τα κράτη μέλη τις νομοθετικές τους ρυθμίσεις και τις ακολουθούμενες πρακτικές με σκοπό το σεβασμό των δικαιωμάτων του ανθρώπου στην Ευρωπαϊκή Ένωση.
<P>
Αλλά αντιθέτως, δεν δεχόμαστε την τακτική τού να λέει ο γάιδαρος τον πετεινό κεφάλα. Στο θέμα των ανθρωπίνων δικαιωμάτων, δεν πρέπει να αγνοούμε ή να υποτιμούμε τα κοινωνικά δικαιώματα. Η εισηγήτρια αναφέρεται σε αυτά τα δικαιώματα - και το εκτιμούμε - αλλά, ως συνήθως, θεωρούμε ότι η αναφορά που γίνεται είναι ανεπαρκής. Για τον πρόσθετο λόγο ότι στην Ευρώπη θα πρέπει να παύσουμε πλέον να τηρούμε αμυντική στάση όσον αφορά τα κοινωνικά δικαιώματα, λες και τα δικαιώματα αυτά είναι πολυτέλεια και πως η παγκοσμιοποίηση και η ανταγωνιστικότητα μάς υποχρεώνουν να προβαίνουμε σε μία - όπως λέγεται - ρεαλιστική επανεξέταση του θέματος.
<P>
Και δυο λόγια για τη θετική πλευρά, σχετικά με δύο προτάσεις: αυτές που αφορούν την ανακήρυξη του 1999 ως Ευρωπαϊκό Έτος καταπολέμησης της βίας κατά των γυναικών και την εντατικοποίηση του αγώνα κατά των διεθνών δικτύων και των δουλεμπόρων που διακινούν λαθρομετανάστες.
<P>
Τελειώνοντας, μιλώντας για ένα πιο συγκεκριμένο ζήτημα, ας ελπίσουμε ότι η Πορτογαλία δεν θα αποτελεί πλέον το αντικείμενο αναφορών σε κρούσματα βασανιστηρίων και απάνθρωπης μεταχείρισης κατά φυλακισμένων προσώπων ή που τελούν υπό κράτηση σε αστυνομικά τμήματα, και τα οποία διαπράττονται από όργανα της τάξης.

<SPEAKER ID=217 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 9.30.

<CHAPTER ID=10>
Συνθήκες κράτησης
<SPEAKER ID=218 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A4-0369/98) του κ. Pradier, εξ ονόματος της Επιτροπής Πολιτικών Ελευθεριών και Εσωτερικών Υποθέσεων, σχετικά με τις συνθήκες κράτησης στις φυλακές της Ευρωπαϊκής Ένωσης: διευθετήσεις και εναλλακτικές ποινές.

<SPEAKER ID=219 NAME="Pradier">
Κύριε Πρόεδρε, κυρία Επίτροπε, είναι μεγάλη μου τιμή να μιλώ ενώπιόν σας, επειδή πιστεύω ότι τόσο το Συμβούλιο όσο και η Επιτροπή και το Κοινοβούλιο θα πρέπει να λάβουν σημαντικές αποφάσεις επί του θέματος που μας ενδιαφέρει. Πράγματι, το θέμα αυτό δεν είναι ιδιαίτερα δημοφιλές. Δεν ανήκει στα προεκλογικά θέματα. Επιτρέψτε μου ωστόσο να πω ότι σήμερα, τη στιγμή αυτή, στις 9 το βράδυ, 400.000 συμπολίτες μας βρίσκονται στη φυλακή. Γιατί ακόμη κι αν είναι λίγοι αυτοί που έχουν την ατυχία, ή ίσως την ευτυχία, να έχουν ένα σύζυγο, ένα ή δύο παιδιά, ή ηλικιωμένους γονείς, 1.500.0-2.000.000 Ευρωπαίοι ενδιαφέρονται άμεσα, αυτή τη στιγμή, για την κατάσταση των κρατουμένων. Σήμερα, η φυλακή αποτελεί ένα αναγκαίο κακό. Ο ρόλος της, που είναι αφενός να στερήσει την ελευθερία ορισμένων εγκληματιών, δηλαδή ρόλος σωφρονιστικός, πρέπει οπωσδήποτε να συνοδεύεται από την προετοιμασία για την έξοδο, την αποκατάσταση, τον επαναπροσανατολισμό. Δεν χρειάζεται να σας πω, αγαπητοί μου συνάδελφοι, ότι αυτή την αποστολή, οι φυλακές στην Ευρώπη δεν την εκπληρώνουν καθόλου ή την εκπληρώνουν κάκιστα, εκτός από ορισμένες σπάνιες χώρες, και θα έχουμε αργότερα την ευκαιρία να τους αποτίσουμε φόρο τιμής.
<P>
Ποιοι βρίσκονται στη φυλακή; Θα σας πω εγώ ποιοι βρίσκονται στη φυλακή. Δεν πρόκειται εδώ να τους παραστήσω σαν αγγελούδια. Όσοι βρίσκονται στη φυλακή είναι ένοχοι, έχουν καταδικαστεί. Και ίσως αυτό να είναι καλό. Ποιοι είναι όμως; Είναι φτωχοί, εκ των οποίων οι περισσότεροι βρίσκονται κάτω από το κατώφλι της φτώχειας. Είναι αγράμματοι, ή άνθρωποι με καταφανώς ελλιπή παιδεία. Είναι άνθρωποι χωρίς ηθικές, εσώτερες ή οικογενειακές, αναφορές, άνθρωποι που συγχρόνως είναι άνεργοι, άνθρωποι που έπεσαν θύματα της εγκληματικότητας προτού καν τη διαπράξουν. Τέλος, είναι άνθρωποι των οποίων απειλείται σοβαρά η σωματική ή η ψυχική υγεία. 95 % όσων βρίσκονται σήμερα στη φυλακή πληρούν τουλάχιστον τρία από τα κριτήρια αυτά.
<P>
Οι φυλακές είναι υπερπλήρεις, είναι γεγονός. Είναι υπερπλήρεις γιατί οι καταδίκες είναι όλο και πιο βαριές. Μιλήσαμε για την ανάγκη κατασκευής φυλακών. Ίσως να πρέπει να κατασκευαστούν φυλακές, αναμφίβολα μάλλον. Σίγουρα όχι για να αυξήσουμε τον αριθμό τους αλλά για να προσφέρουμε καλύτερες συνθήκες διαμονής στους τροφίμους τους. Δύο ή τρία στοιχεία είναι, κατά τη γνώμη μου, σημαντικά. Το πρώτο είναι να αφήσουμε μεγαλύτερο χώρο στις εναλλακτικές ποινές σε σχέση με τη φυλάκιση. Δύο χρόνια φυλάκισης δεν έχουν και μεγάλο νόημα. Ο μικροεγκληματίας, ο μικροαπατεώνας θα συναντήσει στη φυλακή μεγαλοεγκληματίες που ξέρουν πώς να τον παρασύρουν στη μεγάλη εγκληματικότητα. Και στον τομέα αυτόν, ορισμένα κράτη, μέσω εναλλακτικών ποινών, μέσω της κοινωφελούς εργασίας, των ημερών-προστίμων, βρήκαν τρόπους για μια επανόρθωση καλύτερης ποιότητας από τη φυλάκιση.
<P>
Ένα δεύτερο στοιχείο, κατά τη γνώμη μου τουλάχιστον εξίσου σημαντικό, είναι η επανόρθωση. Όταν ένας εγκληματίας διαπράττει αδικία εις βάρος κάποιου, η επανόρθωση δεν πρέπει να έχει ως στόχο το κράτος - όλοι αδιαφορούν για το κράτος όπως και όλος ο πληθυσμός αδιαφορεί για τους φυλακισμένους. Αντίθετα, η ανάπτυξη κάποιου δεσμού μεταξύ του εγκληματία και του θύματός του, αυτή είναι άμεση επανόρθωση και πιθανώς μία από τις λύσεις που θα πρέπει να προωθήσουμε.
<P>
Θα ήθελα να επιστήσω την προσοχή σας σε δύο στοιχεία που αποτελούν το αντικείμενο τροπολογιών. Το πρώτο είναι ότι, ακόμη και σήμερα, σε ορισμένα κράτη, η χρήση κάποιας παράνομης ουσίας αρκεί για τον εγκλεισμό κάποιου στη φυλακή. Αυτό είναι λάθος και πρέπει να επανέλθουμε. Εν προκειμένω, πιστεύω ότι η συνάντηση στο πλαίσιο της Επιτροπής, συνάντηση εξαιρετικά ενδιαφέρουσα και ζωντανή, επέτρεψε να επιτύχουμε κάποια σχετική συναίνεση. Το δεύτερο στοιχείο είναι η ιδιωτικοποίηση των σωφρονιστικών ιδρυμάτων. Η θεσμική βία που αντιπροσωπεύει η στέρηση της ελευθερίας είναι και πρέπει να παραμείνει αρμοδιότητα του κράτους. Είναι η βασιλική αποστολή του κράτους που πρέπει να διασφαλίζει την πειθαρχία, την τήρηση των κανονισμών και την ασφάλεια εντός των ιδρυμάτων. Ορισμένες χώρες έκριναν ότι μπορούσαν να αποσπάσουν και να μεταβιβάσουν την ευθύνη αυτή σε ιδιωτικές επιχειρήσεις. Ο Θεός ξέρει αν είμαι υπέρ της ιδιωτικής επιχείρησης, εδώ όμως πρόκειται για τομέα του κράτους που δεν πρέπει να εγκαταλείψουμε. Σε κάθε περίπτωση, θα ήταν ένδειξη ευγένειας εάν την αφήναμε στα χέρια του.

<SPEAKER ID=220 LANGUAGE="NL" NAME="Van Lancker">
Κύριε Πρόεδρε, κυρία Επίτροπε, πρώτα-πρώτα επισημαίνω ότι η ομάδα μου είχε ζητήσει να λάβει και τον χρόνο ομιλίας της Bernie Malone, κανονικά έχω λοιπόν τέσσερα λεπτά. Δεν επιμένω όμως.
<P>
Κύριε Πρόεδρε, κυρία Επίτροπε, αγαπητοί συνάδελφοι, από όλα τα μέρη όπου υπάρχει κίνδυνος παραβίασης ανθρωπίνων δικαιωμάτων, οι φυλακές είναι ένα μέρος με τους μεγαλύτερους κινδύνους. Διότι όπως διαπίστωσε και ο κ. Pradier, ο έλεγχος είναι ελάχιστος, διότι το θέμα δεν είναι δημοφιλές, διότι οι φυλακές πλημμυρίζουν. Είναι λοιπόν σωστό να συζητείται το θέμα μαζί με τα ανθρώπινα δικαιώματα. Διότι πενήντα χρόνια μετά από την παγκόσμια διακήρυξη των δικαιωμάτων του ανθρώπου, οι χώρες της Ευρώπης δεν μπορούν ακόμα να παρουσιάσουν έναν ικανοποιητικό απολογισμό για την κατάσταση των ανθρωπίνων δικαιωμάτων στις φυλακές. Εξ ονόματος της ομάδας μου, εκφράζω στον συνάδελφο Pradier τις θερμές και ειλικρινείς ευχαριστίες μας για την έκθεσή του και τη προθυμία του να λάβει υπόψη τις τροπολογίες μας. Μπορώ να τον πληροφορήσω ότι η έκθεσή του αποτελεί ήδη τώρα αντικείμενο ολοσέλιδων δημοσιευμάτων του βελγικού συνασπισμού για τα δικαιώματα του ανθρώπου. Αυτό λέει πολλά, πιστεύω.
<P>
Εξ ονόματος της ομάδας μου αναφέρω δύο θέματα που θεωρούμε πολύ σημαντικά. Πρώτον, και το επισήμανε και ο κ. Pradier, η ποινή φυλάκισης αποτελεί μόνον μία από τις δυνατές αντιδράσεις της κοινωνίας στην εγκληματικότητα. Ο κ. Pradier την αποκάλεσε mal nιcessaire. Κι όμως, από άποψη ηθικής, κοινωνικής, ακόμα και από άποψη αποτελεσματικότητας, δεν αποτελεί ούτε καν το πιο αποδοτικό μέσον. Όσοι απαιτούν περισσότερες και βαρύτερες ποινές φυλάκισης σαν απάντηση στην εγκληματικότητα, υπερεκτιμούν κατά πολύ την αποτρεπτική απόδοση των ποινών φυλάκισης για το άτομο και το σύνολο. Ξεχνούν ότι έτσι δεν αποκαθίσταται η ζημιά που υπέστει το θύμα· δεν ωφελεί ούτε το θύμα, ούτε την κοινωνία στην οποία κάποτε γυρίζει ο δράστης που στιγματίστηκε πια ως πρώην κατάδικος. Επομένως, στην επιβολή και εκτέλεση των ποινών πρέπει να επιλεγούν όπου γίνεται εναλλακτικές ποινές, ποινές με τις οποίες το βάρος μετατίθεται στην αποκατάσταση της ζημιάς και στην επανένταξη στην κοινωνία.
<P>
Η Oμάδα μου θεωρεί για παράδειγμα ότι άτομα που συλλαμβάνονται μόνον και μόνο για κατοχή ναρκωτικών, δεν έχουν θέση στις φυλακές. Θεωρούμε ακόμη ότι ούτε οι νέοι δεν έχουν θέση στις φυλακές. Παραμένουμε πεπεισμένοι ότι ο εγκλεισμός σε φυλακή έχει αρνητική επίδραση σε νεαρά άτομα, παρότι που φυσικά αναγνωρίζουμε τα μεγάλα προβλήματα που μας δημιουργούν οι νεαροί εγκληματίες - καμιά φορά πολύ μικρής ηλικίας. Ζητάμε όμως έναν εποικοδομητικό και ανθρώπινο ποινικό κώδικα για τους νέους, με τον οποίο οι νέοι να τίθενται μεν ενώπιον των ευθυνών τους, αλλά να τους δίδονται συγχρόνως όσο γίνεται περισσότερες πιθανότητες να επανενταχθούν στην κοινωνία.
<P>
Δεύτερο θέμα μας: οι ποινές φυλάκισης πρέπει να εκτελούνται κατά τρόπο ανθρώπινο. Αυτό σημαίνει ότι τα κράτη μέλη οφείλουν όχι μόνον να σεβασθούν τους κανόνες του Συμβουλίου της Ευρώπης, αλλά παρακαλώ πολύ και τις συστάσεις της Ευρωπαϊκής Επιτροπής για την Πρόληψη Βασανιστηρίων, η οποία επιτροπή εκπόνησε συγκεκριμένες συστάσεις. Σημαίνει ότι χώρες όπως το Βέλγιο που δεν καταπιάστηκαν ακόμη με έναν νόμο-πλαίσιο για τα δικαιώματα και τις υποχρεώσεις των κρατουμένων, που δεν καταπιάστηκαν ούτε με τον ανεξάρτητο έλεγχο των παραβιάσεων ανθρωπίνων δικαιωμάτων, πρέπει να καταπιασθούν με αυτά τα θέματα δίχως άλλη χρονοτριβή. Εάν τα κράτη μέλη είχαν εισακούσει τις συστάσεις της επιτροπής, του Συμβουλίου της Ευρώπης - οι οποίες επαναλήφθηκαν άλλωστε στην έκθεση του Pierre Pradier - τότε η έκθεση του Pierre Pradier δεν θα χρειαζόταν και δεν θα χρειαζόταν να επιληφθούμε σήμερα του θέματος. Τον συγχαίρω για άλλη μια φορά για την έκθεσή του και ελπίζω να δοθεί συνέχεια σε αυτή την πρωτοβουλία του Ευρωπαϊκού Κοινοβουλίου.

<SPEAKER ID=221 LANGUAGE="IT" NAME="Colombo Svevo">
Κύριε Πρόεδρε, εάν εμείς σήμερα ψηφίζουμε αυτή την έκθεση το οφείλουμε σε μεγάλο βαθμό στην πολιτική οξυδέρκεια του συντάκτη της και στην ικανότητά του να εστιάζεται στο σημαντικό, αγνοώντας την ιδεολογική ακαμψία για να επωφεληθεί κυρίως από την ευκαιρία μιας έκθεσης επί της οποίας υπάρχει μεγάλη σύγκλιση.
<P>
Πιστεύω ότι κατ' αρχάς πρέπει να διερωτηθούμε για ένα στοιχείο: σε όλες τις δημοσκοπήσεις που πραγματοποιήθηκαν στην Ευρώπη, εθνικές και ευρωπαϊκές, το πρόβλημα της λεγόμενης ασφάλειας παρουσιάζει εξαιρετικό ενδιαφέρον για τους πολίτες. Οι πολίτες ζητούν μια ειρηνική συμβίωση. Υπάρχει συνεπώς αντίθεση μεταξύ αυτής της εύλογης επιθυμίας και της έκθεσης αυτής.Θα ήθελα κατ' αρχάς να πω ότι η ασφάλεια των πολιτών αποτελεί μέριμνα όλων και όχι μόνο ορισμένων από μας. Οι πολίτες γνωρίζουν ωστόσο ότι μέρος αυτής της ειρηνικής συμβίωσης αποτελεί και η καλή οργάνωση των φυλακών, με τη βεβαιότητα της ποινής, την ασφάλεια των φυλακών, σαφείς εναλλακτικές ποινές αποδεκτές ακόμη και από την κοινή γνώμη. Το να αγνοούμε τις συχνά σκληρές συνθήκες διαβίωσης στις φυλακές δεν ενθαρρύνει την ασφάλεια των πολιτών και συχνά η σκληρότητα της ποινής καλύπτει την πολιτική αδυναμία να διασφαλιστεί η ειρηνική συμβίωση.
<P>
Δεύτερον, πρέπει να θυμηθούμε τους στόχους που είχαμε προκαθορίσει με αυτή την έκθεση. Λαμβάνοντας υπόψη τις διαφορές αλλά και τις θετικές αλλαγές που προέκυψαν στις δικαστικές νομοθεσίες και εκφράζοντας ανησυχία για ορισμένα δικαιώματα που ακόμη δεν αναγνωρίζονται, λ.χ. η λανθασμένη χρήση της προφυλάκισης και η υπερπληρότητα των φυλακών σε ορισμένες χώρες, θελήσαμε με αυτή την έκθεση να επιλέξουμε ορισμένες γραμμές που ήδη ισχύουν σε κάποιες χώρες και να τις παρουσιάσουμε στις άλλες χώρες. Είναι ένα εγχείρημα ορθής πρακτικής, θα μπορούσαμε να πούμε, που δεν προσβάλλει ούτε περιορίζει την εθνική κυριαρχία, αλλά επισημαίνει έναν σαφή στόχο στο Ευρωπαϊκό Κοινοβούλιο.
<P>
Εκφράζουμε τη λύπη μας για το γεγονός ότι το επίμαχο θέμα των ναρκωτικών υπεισήλθε στην έκθεση αυτή θέτοντας σχεδόν υπό αμφισβήτηση μια ομοφωνία που ελπίζω να επιτευχθεί εκ νέου. Θα ήθελα να διευκρινίσω ότι όλες οι τροπολογίες που εξέτασα, ιδίως η δική μου και η τροπολογία της Ana Palacio, είχαν ως στόχο να επιστήσουν την προσοχή του Κοινοβουλίου στο γεγονός ότι όποιος κάνει χρήση ναρκωτικών δεν έχει ανάγκη φυλάκισης αλλά εναλλακτικών ποινών, λ.χ. αποκατάσταση σε κάποια κοινότητα ή εντός εξειδικευμένων υπηρεσιών. Αυτό ήταν το νόημα της τροπολογίας μας.
<P>
Σημειώνω ότι κατατέθηκαν διάφορες τροπολογίες και θεωρώ ότι αυτές βοηθούν να ξαναβρούμε τη λογική και την ισορροπία ακόμη και εντός των ομάδων. Εάν αυτή η ισορροπία ξαναβρεθεί σε μία από τις τροπολογίες, θα έχουμε εκπληρώσει λοιπόν το στόχο μας, δηλαδή την επίτευξη της μεγαλύτερης δυνατής σύγκλισης για την έκθεση αυτή.

<SPEAKER ID=222 LANGUAGE="IT" NAME="Caccavale">
Κύριε Πρόεδρε, κυρία Επίτροπε, ο χρόνος είναι τόσο σύντομος και η έκθεση του βουλευτή Pradier τόσο καλογραμμένη, ευφυής και οξυδερκής που θα περιοριστώ σε δύο μόνο προβληματισμούς. Πρώτον, είναι γεγονός, και δεν πρόκειται για εκλογικό επιχείρημα, υπάρχει όμως μια λανθασμένη ιδέα που πρέπει να καταρρίψουμε, η ιδέα ότι το να ρίχνουμε τους πολίτες στην φυλακή μπορεί να λύσει τα προβλήματά τους και, κατά κάποιον τρόπο, και τα δικά μας. Δεν υπάρχει πιο λανθασμένη ιδέα, να λαμβάνουμε ως δεδομένο αυτό που δεν είναι δεδομένο, αγαπητέ Pierre: υπάρχουν πολλοί πολίτες στη φυλακή που δεν είναι ένοχοι, αντίθετα είναι αθώοι, που υποχρεώνονται σε προφυλάκιση απαράδεκτης διάρκειας. Ε λοιπόν, αυτοί που έχουν αυτή την ατυχία - αλλά και αυτοί που είναι πραγματικά ένοχοι - στη φυλακή θα μάθουν μόνο να είναι καλύτεροι εγκληματίες, γιατί σήμερα πολλές από τις φυλακές μας έχουν γίνει σχολεία εγκληματιών, όπου μαθαίνουν να γίνονται εγκληματίες δυνατότεροι, τολμηρότεροι και πιο επικίνδυνοι για την κοινωνία.
<P>
Το δεύτερο σημείο, αγαπητέ Pierre, είναι ότι εδώ δεν υπάρχουν δύο κοινωνίες: δεν υπάρχουν εκείνοι που βρίσκονται μέσα στη φυλακή και εκείνοι που είναι έξω. Εσύ πολύ σωστά έδωσες τα στοιχεία όλων των ευρωπαίων πολιτών που θίγονται κατά κάποιο τρόπο από το πρόβλημα επειδή είναι συγγενείς ατόμων που βρίσκονται στη φυλακή. Πρέπει να εξηγήσουμε στους πολίτες, μια φορά και για πάντα, ότι η δημιουργία ενός μέσου αποκατάστασης των κρατουμένων που βρίσκονται σήμερα στη φυλακή και η εγγύηση ότι θα μπορέσουν να επανενταχθούν στον πολιτικό βίο αποτελούν παράγοντες που ωφελούν όλους μας, που ωφελούν την κοινωνία, που ωφελούν τη δημιουργία δικαιότερης και ορθότερης κοινωνίας.

<SPEAKER ID=223 LANGUAGE="PT" NAME="Mendes Bota">
Κύριε Πρόεδρε, από άποψης καταγραφής της κατάστασης, η παρούσα έκθεση εμφανίζει κάποια πλεονεκτήματα. Ψάχνει για ενδείξεις, αναζητά την εξήγηση και την προέλευση των προβλημάτων, καταγγέλλει τα εν λόγω προβλήματα. Εντούτοις, όταν περνάει στις συγκεκριμένες προτάσεις, αρχίζει και «χάνει», επειδή χώνεται σε χωράφια που δεν είναι τα δικά της. Θα μπορούσε κανείς να επικαλεστεί κάθε είδους κοινωνικό, πολιτικό, μέχρι και οικονομικό επιχείρημα ώστε να δικαιολογήσει τους υπέρμαχους της αποποινικοποίησης της κατανάλωσης παράνομων ναρκωτικών. Όμως το επιχείρημα που ισχυρίζεται ότι η εν λόγω αποποινικοποίηση θα συμβάλει στην επίλυση του προβλήματος της υπερπληρότητας των φυλακών δεν στέκει, διότι αυτό είναι θέμα άλλης συζήτησης, και όχι της παρούσας.
<P>
Όσο για τα μέσα ενημέρωσης, μόνο πού και πού θορυβούνται με τις αδυναμίες και τα καρκινώματα του συστήματος, εάν προκύψει κάποια θεαματική απόδραση, κάποια αιματηρή εξέγερση, ή όταν φυλακίζεται κάποιο διάσημο πρόσωπο. Σπανίως όμως κατεβαίνουν στα έγκατα του συστήματος για να καταγράψουν τα ανησυχητικά κρούσματα μόλυνσης από τον ιό του AIDS, ή τα κρούσματα ηπατίτιδας ή φυματίωσης. Σπανίως γίνεται αντιληπτό πόσο δραματική είναι η κατάσταση της υπερπληρότητας των φυλακών, πόσο δραματικές είναι οι υγειονομικές συνθήκες, η επικρατούσα βία ή η ανεπάρκεια των μέσων κοινωνικής επανένταξης ή παρακολούθησης νεαρών ατόμων, μητέρων, ψυχασθενών, αλκοολικών ή τοξικομανών.
<P>
Το επισφράγισμα όλων αυτών είναι ότι φθάνουμε μέχρι το σημείο να αγνοούμε τον αριθμό των αυτοκτονιών πίσω από τα κάγκελα της φυλακής, να αγνοούμε πόσος κόσμος χάνεται μέσα στην απόγνωση όταν βρίσκεται στον πάτο της ανθρώπινης αξιοπρέπειας. Ως Πορτογάλος, νιώθω άσχημα για το γεγονός ότι η Πορτογαλία κατέχει την πρώτη θέση στον κατάλογο των χειρότερων συνθηκών κράτησης στις φυλακές. Στις 15 Οκτωβρίου του τρέχοντος έτους, ο πληθυσμός των φυλακών της Πορτογαλίας ανήρχετο σε 14.592 κρατούμενους, μεταξύ καταδικασθέντων, προφυλακισμένων και ατόμων στα οποία δεν έχει καταλογισθεί κατηγορία. Η πληρότητα των 52 σωφρονιστικών καταστημάτων της Πορτογαλίας ανέρχεται μόνο σε 10.763 θέσεις. Εάν αναλογιστούμε ότι, από αυτούς τους κρατούμενους, οι 4.111 είναι προφυλακισμένοι, πολλοί εκ των οποίων κρατούνται για χρονικές περιόδους μεγαλύτερες από το επιθυμητό και απ' ότι ορίζει ο νόμος, είμαστε υποχρεωμένοι να συμφωνήσουμε με τον εισηγητή στο σημείο όπου τονίζει ότι η καταχρηστική προσφυγή στη διαδικασία της προφυλάκισης από μεριάς του δικαστικού συστήματος συνιστά μία από τις κυριότερες αιτίες της υπερπληρότητας των φυλακών, και ότι ένα μέτρο το οποίο θα έπρεπε να αποτελεί εξαίρεση, στην πραγματικότητα κατέστη κανόνας.

<SPEAKER ID=224 LANGUAGE="NL" NAME="Oostlander">
Κύριε Πρόεδρε, ο αξιότιμος συνάδελφος κ. Pradier παρουσίασε μια έκθεση που οφείλουμε να διαβάσουμε πολύ προσεκτικά, διότι πρόκειται για σημαντικό θέμα.
<P>
Σχολιάζοντας την έκθεση, θέλω να μπω κατ' ευθείαν σε συγκεκριμένο θέμα: την παράγραφο 35 της έκθεσης. Στο αρχικό κείμενο, αναφέρθηκε ως λόγος για τον μη εγκλεισμό στις φυλακές, η υπερπλήρωση. Επισημαίνω ότι στη χώρα μου - και πιστεύω ότι το ίδιο ισχύει και για τις περισσότερες άλλες χώρες - πρέπει να έχεις κάνει πολλά, πρέπει να φταις πολύ για να καταλήξεις στη φυλακή. Πρέπει να έχεις παραβιάσει και εσύ ένα σωρό ανθρώπινα δικαιώματα. Δεν νομίζω λοιπόν ότι μπορεί να δικαιολογήσει κανείς τη μή φυλάκιση με το επιχείρημα της υπερπλήρωσης.
<P>
Αν λένε ότι τους ναρκομανείς δεν πρέπει να τους φυλακίσεις απλά και μόνον για χρήση ναρκωτικών, απαντώ: φυσικά. Όχι όμως για λόγους υπερπλήρωσης, αλλά για άλλους λόγους. Θα το θεωρούσα παράλογο να καταφύγουμε σε λάθος επιχειρήματα για να αποκαταταστήσουμε κάποιον. Η υπερπλήρωση αναφέρεται στο αρχικό κείμενο, αλλά και σε διάφορες τροπολογίες. Παραξενεύομαι. Μόνο στην προτάση τροπολογίας της Colombo Svevo και των δικών της δεν γίνεται λόγος για κάτι τέτοιο. Εκεί γράφουν απλά ότι δεν πρέπει να φυλακισθεί ένας ναρκομανής μόνο και μόνο επειδή κάνει χρήση ναρκωτικών. Αυτό συμβαδίζει με τη θέση που υιοθετήθηκε στις Κάτω Χώρες προ πολλού: ο ναρκομανής είναι κατ' αρχήν ασθενής· ο έμπορος είναι ο μέγας εγκληματίας που πρέπει να καταδιώκεται. Να κλείνονται οι έμποροι στη φυλακή, μου φαίνεται λογικό· όποιος δεν έκανε κανένα παράπτωμα παρά να καπνίσει ή να κάνει χρήση ναρκωτικών, δεν έχει θέση στη φυλακή. Παρά ταύτα, οι φυλακές γέμισαν από άτομα που χρησιμοποίησαν ή χρησιμοποιούν ακόμα ναρκωτικά. Ο λόγος είναι ότι επακολούθησαν άλλες πράξεις, εγκληματικές πράξεις. Αλλά εδώ πρόκειται για εντελώς διαφορετική υπόθεση, και θα ήθελα να γίνει αυτός ο διαχωρισμός στην έκθεση.
<P>
Μου λείπουν ακόμη οι πρότασεις πώς να διατηρήσεις μια φυλακή ή μια πτέρυγα φυλακής καθαρή από ναρκωτικά. Διότι αυτό έχει σημασία. Μου λείπει ακόμη ένας προσδιορισμός για το τί είναι εθνική αρμοδιότητα και πρέπει να μείνει εθνική αρμοδιότητα και τί μπορεί εδώ να κάνει κατά βάθος η Ευρωπαϊκή Ένωση. Εδώ νομίζω ότι θα καταλήξουμε κυρίως στην ανταλλαγή εμπειριών και λοιπά. Δεν μας βλέπω όμως να κάνουμε κοινή νομοθεσία καθεστώτος φυλάκισης. Από πολιτιστική άποψη, μου φαίνεται άτοπο.

<SPEAKER ID=225 NAME="Gradin">
Κύριε Πρόεδρε, η Επιτροπή εκφράζει την ικανοποίησή της για την έκθεση του κ. Pradier και τις προτάσεις του για τη βελτίωση των συνθηκών κράτησης στις φυλακές της Ένωσης.
<P>
Συμφωνούμε με τον εισηγητή ότι πρέπει να δοθεί μεγαλύτερη προσοχή στα σχεδόν 400.000 άτομα που βρίσκονται στις φυλακές των διαφόρων κρατών μελών. Χρειάζεται μεγάλη προσπάθεια για να επιτύχουμε την αποκατάσταση των κρατουμένων και ιδιαίτερη προσοχή πρέπει να δοθεί στο σεβασμό των ανθρωπίνων δικαιωμάτων. Πρέπει να διασφαλιστεί η συμμόρφωση με τους καθιερωμένους κανόνες για τη μεταχείριση των κρατουμένων που εγκρίθηκαν από το Συμβούλιο της Ευρώπης. Αυτό επισημαίνεται επίσης στην έκθεση 1997 σχετικά με το σεβασμό των δικαιωμάτων του ανθρώπου στην Ευρωπαϊκή Ένωση.
<P>
Με τη Συνθήκη του Αμστερνταμ η Ευρωπαϊκή Ένωση θα έχει τη δυνατότητα να εναρμονίσει τους κανόνες που αφορούν τις συνθήκες κράτησης. Στο πλαίσιο αυτό, θα έχει επίσης τη δυνατότητα να ενισχύσει τη συνεργασία σχετικά με την εκτέλεση των αποφάσεων και να προβλέψει περιπτώσεις πρόωρης ή υπό όρους αποφυλάκισης και μέσα επανένταξης των κρατουμένων. Αυτό είναι σημαντικό προκειμένου να διασφαλιστεί η ίση μεταχείριση των κρατουμένων στην Ένωση.
<P>
Αυτές οι ευκαιρίες για στενότερη συνεργασία μεταξύ των κρατών μελών στον τομέα των συνθηκών κράτησης αποτελούν σημαντική συνιστώσα για την επίτευξη ασφάλειας υψηλού επιπέδου εντός του χώρου ελευθερίας, ασφάλειας και δικαιοσύνης που όλοι εμείς - το Κοινοβούλιο, η Επιτροπή και το Συμβούλιο - πρέπει τώρα να υλοποιήσουμε.
<P>
Η Επιτροπή θα εξετάσει την έκθεση αυτή πολύ προσεκτικά στο πλαίσιο των αρμοδιοτήτων που της δίνει η Συνθήκη του Αμστερνταμ στον τομέα αυτόν.

<SPEAKER ID=226 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 9.30.

<CHAPTER ID=11>
Πώληση και εγγυήσεις καταναλωτικών αγαθών
<SPEAKER ID=227 NAME="Πρόεδρος">
Η ημερήσια διάταξη προβλέπει τη σύσταση για τη δεύτερη ανάγνωση της κ. Kuhn (Α4-0469/98), εξ ονόματος της Επιτροπής Περιβάλλοντος, Δημόσιας Υγείας και Προστασίας των Καταναλωτών, σχετικά με την κοινή θέση που καθόρισε το Συμβούλιο για ορισμένες πτυχές της πώλησης και των εγγυήσεων καταναλωτικών αγαθών.

<SPEAKER ID=228 NAME="Kuhn">
Κύριε Πρόεδρε, αγαπητοί συνάδελφοι, όλα τα ευρωπαϊκά θεσμικά όργανα μιλούν για την Ευρώπη των πολιτών. Το Κοινοβούλιο έχει την ευκαιρία κατά την ψηφοφορία γι' αυτήν την οδηγία περί εγγυήσεων να δείξει πόσο φιλικό προς τους πολίτες είναι. Η κοινή θέση πρέπει να επικροτηθεί και αποτελεί μια καλή βάση για τη δεύτερη ανάγνωση. Το Συμβούλιο έκανε δεκτές σημαντικές τροπολογίες του Κοινοβουλίου, δυστυχώς όχι όλες. Όμως, το Συμβούλιο προσέθεσε και μερικά καινούργια πράγματα. Θετικό είναι το ότι το Συμβούλιο δέχθηκε τη διετή εγγύηση. Κατά τη γνώμη μου, η τροποποίηση που αφορά στα μεταχειρισμένα αυτοκίνητα είναι ανεκτή. Σύμφωνα μ' αυτήν, τα κράτη μέλη μπορούν να κανονίσουν ο αγοραστής και ο πωλητής να συμφωνούν μικρότερες προθεσμίες, πάντως όχι μικρότερες του ενός έτους.
<P>
Το Συμβούλιο δέχθηκε επίσης ότι στο πρώτο εξάμηνο μετά την αγορά υπάρχει αντιστροφή του βάρους της απόδειξης. Δηλαδή αν ένα προϊόν δεν αντιστοιχεί στις προδιαγραφές της σύμβασης, θεωρείται δεδομένο ότι το ελάττωμα υπήρχε ήδη κατά την αγορά του, εκτός εάν ο πωλητής αποδείξει το αντίθετο. Επίσης, έγινε δεκτό ότι ο πωλητής φέρει ευθύνη για δημόσιες δηλώσεις για τα προϊόντα, π.χ. στη διαφήμιση, αν δεν αποδείξει ότι δεν τις γνώριζε. Μολονότι το Συμβούλιο προτείνει για την εμπορική εγγύηση των κατασκευαστών ή των πωλητών μια λιγότερο αυστηρή ρύθμιση, αυτή μελλοντικά θα έχει μεγαλύτερη διαφάνεια. Αυτό που αναγράφεται στην εγγύηση πρέπει να τηρείται. Σημαντικό είναι ότι πρέπει να επισημαίνεται ότι ο καταναλωτής έχει νόμιμα δικαιώματα που δεν θίγονται από την εγγύηση, πράγμα που σημαίνει ότι επικράτησε το αίτημα του Κοινοβουλίου.
<P>
Η ιεράρχηση που απαιτεί το Κοινοβούλιο για τα μέτρα σε περίπτωση που ένα προϊόν είναι ελαττωματικό έγινε δεκτή από το Κοινοβούλιο, όμως κατά τη γνώμη μου είναι δυσνόητα διατυπωμένη. Ο καταναλωτής μπορεί να ζητήσει επισκευή, αν αυτή είναι δυνατή και εύλογη, ή αντικατάσταση του προϊόντος, αν αυτό είναι δυνατόν. Αν και τα δύο είναι αδύνατα, μπορεί να ζητήσει λύση της σύμβασης ή μείωση της τιμής. Μέχρι εδώ, όλα είναι αποδεκτά. Αυτό όμως που δεν θα έπρεπε να δεχτεί το Κοινοβούλιο είναι ότι ο αγοραστής δεν μπορεί να ζητήσει λύση της σύμβασης αν η έλλειψη συμμόρφωσης προς τους όρους της είναι ασήμαντη. Αυτό σημαίνει στην πράξη ότι ο αγοραστής, αν ένα ελαττωματικό προϊόν δεν μπορεί να επισκευαστεί και δεν υπάρχει διαθέσιμο άλλο προϊόν για να το αντικαταστήσει, ναι μεν έχει κάποια έκπτωση, όμως του μένει το ελαττωματικό προϊόν. Εγώ το θεωρώ αυτό απαράδεκτο.
<P>
Εκτός τούτου, τίθεται το ερώτημα ποιός ορίζει ότι είναι ασήμαντη η έλλειψη συμμόρφωσης στους όρους της σύμβασης. Η οδηγία δεν θα έπρεπε βασικά να είναι μέτρο που θα παρέχει δουλειά στους δικηγόρους. Γι' αυτό, παρακαλώ το Κοινοβούλιο να διαγράψει την παράγραφο 5 του άρθρου 3. Μία ακόμη υπόδειξη: υπάρχει ένα μεταφραστικό λάθος στην παράγραφο 4 του ίδιου άρθρου, στο γερμανικό και στο αγγλικό κείμενο. Πρέπει να λέει, όπως στο γαλλικό κείμενο, «κατάλληλη προθεσμία ή» και όχι «κατάλληλη προθεσμία και».
<P>
Με την οδηγία αυτή, η Επιτροπή, το Συμβούλιο και το Κοινοβούλιο επεδίωκαν μια ελάχιστη εναρμόνιση της εγγύησης καταναλωτικών αγαθών. Όμως, αυτό φαίνεται πως το ξέχασε ως προς ένα σημείο το Συμβούλιο στις διαβουλεύσεις του. Η κοινή θέση θέλει να έχουν τα κράτη μέλη τη δυνατότητα να καθορίζουν προθεσμία δύο μηνών από τότε που διαπιστώθηκε η έλλειψη συμμόρφωσης στους όρους της σύμβασης. Μέσα στο διάστημα αυτό, ο καταναλωτής οφείλει να ενημερώσει τον πωλητή ότι διεκδικεί τα δικαιώματά του. Αυτό αντίκειται σε μια ελάχιστη εναρμόνιση. Τα κράτη που θέλουν αυτή την υποχρεωτική ειδοποίηση είναι λίγα. Αυτό ήταν μια καραμέλα για να δελεασθεί ένα κράτος μέλος να υπερψηφίσει την κοινή θέση, πράγμα που όμως τελικά δεν έκανε.
<P>
Μια προθεσμία δύο μηνών για την καταγγελία της έλλειψης συμμόρφωσης σε μερικά κράτη της ΕΕ είναι αντίθετη στους ενιαίους κανόνες της εσωτερικής αγοράς, ωθεί τον καταναλωτή σε ψέμματα - γιατί ποιος πωλητής μπορεί να ξέρει πότε εγώ διαπίστωσα το ελάττωμα; - και παραπλανά τον καταναλωτή όταν κάνει αγορές σε ένα άλλο κράτος της ΕΕ. Ένας Γάλλος, που στην πατρίδα του δεν υπάρχει τέτοια υποχρέωση ενημέρωσης, αγοράζει ένα προϊόν στη Γερμανία, δεν δηλώνει έγκαιρα το ελάττωμα εξ αιτίας του χρόνου ή της απόστασης και λέει επιπλέον από άγνοια την αλήθεια, χάνει όλα του τα δικαιώματα. Ο αγοραστής που αγοράζει ένα προϊόν στη γειτονιά του και ανακαλύπτει ένα ελάττωμα, θα το δηλώσει αμέσως στον πωλητή, γιατί θέλει να χρησιμοποιήσει το προϊόν. Προφανώς, αυτό αποτελεί τον κανόνα. Για τον λόγο αυτόν, η επιτροπή απαιτεί να διαγραφεί αυτή η διάταξη και να μην αντικατασταθεί από άλλην, παρακαλώ δε και το Κοινοβούλιο να δώσει την έγκρισή του.
<P>
Για τη μεταφορά σε εθνικό δίκαιο, το Συμβούλιο ζητά 36 μήνες, εμείς 24. Με την καθιέρωση του ευρώ, θα υπάρξει μεγαλύτερη διαφάνεια στις τιμές. Γι' αυτό, ελπίζω ότι οι καταναλωτές θα χρησιμοποιήσουν περισσότερο την εσωτερική αγορά. Γι' αυτό, η ελάχιστη εναρμόνιση της εγγύησης καταναλωτικών αγαθών πρέπει να έχει γίνει το αργότερο με την καθιέρωση του ευρώ στις συναλλαγές με μετρητά. Ως εκ τούτου θα πρέπει να παραμείνουμε στους 24 μήνες. Η επιτροπή επανέφερε και άλλες τροπολογίες από την πρώτη ανάγνωση. Την τροπολογία αριθ. 25 την έχουμε δεχθεί πολλές φορές σε άλλες οδηγίες. Ξέρω ότι στο μεταξύ μια Ομάδα είναι αντίθετη σ' αυτό. Το ίδιο ισχύει για την τροπολογία αριθ. 27. Το Κοινοβούλιο την είχε κάνει δεκτή με μεγάλη πλειοψηφία στην έκθεση για την πρόσβαση του καταναλωτή στο δίκαιο. Σχετικά με την τροπολογία αριθ. 17, όλοι σας λάβατε, όπως κι εγώ, επιστολές από πιστωτικά ιδρύματα. Στην τροπολογία αριθ. 17 διατυπώνεται όμως σαφώς ότι πρόκειται για τη δυνατότητα αναστολής της καταβολής των δόσεων που συμφωνήθηκαν με τον πωλητή, μέχρι εκείνος να αποκαταστήσει το ελάττωμα. Δεν πρόκειται για τραπεζική πίστωση. Αυτή, φυσικά, δεν μπορεί να διακοπεί εξ αιτίας κάποιου ελαττωματικού προϊόντος.
<P>
Δυστυχώς, δεν μπορώ να αιτιολογήσω όλες τις τροπολογίες, λόγω έλλειψης χρόνου. Μπορώ όμως να διαβεβαιώσω το εξής: τόσο η επιτροπή όσο και το Κοινοβούλιο κατά την πρώτη ανάγνωση πρόσεξαν να υπάρχει παντού ισορροπία μεταξύ αγοραστών, πωλητών και κατασκευαστών. Τώρα θέλω τελειώνοντας να απευθύνω σε όλους τις ευχαριστίες μου, στην Επιτροπή, στη βρετανική και λουξεμβουργιανή Προεδρία και στους συναδέλφους που με υποστήριξαν.

<SPEAKER ID=229 LANGUAGE="EN" NAME="Whitehead">
Κύριε Πρόεδρε, θα ήθελα να συγχαρώ τη συνάδελφο, Annemarie Kuhn, της οποίας αυτή θα μπορούσε να είναι η τελευταία σημαντικότερη έκθεση στο Κοινοβούλιο αυτό. Εργάστηκε σκληρά για την ολοκλήρωση της έκθεσης από την αρχή μέχρι το τέλος και φτάσαμε πλέον στο σημείο να μπορούμε να πούμε ότι λάβαμε δεόντως υπόψη την παλαιά αρχή «caveat emptor» - μετά την πώληση, μόνος υπεύθυνος για την ποιότητα του προϊόντος είναι ο αγοραστής. Προσφέραμε στον αγοραστή/καταναλωτή επαρκή πρόσβαση στα μέσα επανόρθωσης, διαμαρτυρίας και ενημέρωσης στον τομέα αυτόν.
<P>
Έχει σχηματιστεί εδώ και καιρό ένα λόμπι βουλευτών του Κοινοβουλίου αυτού που υποστηρίζουν ότι η κοινή θέση είναι ικανοποιητική ως έχει, ότι δεν θα έπρεπε να αλλάξει και ότι θα ήταν πολύ κουραστικό εάν στο στάδιο αυτό παρεμβαλλόταν μια διαδικασία συναπόφασης. Φυσικά, εάν παρεμβαλλόταν μια διαδικασία συναπόφασης, είναι απολύτως λογικό ότι θα διαρκούσε περισσότερο. Ωστόσο, θα μπορούσε επίσης να βελτιώσει ελαφρώς αυτό που σήμερα είναι βασικά μια χρήσιμη νομοθετική διάταξη, που έχει επιτύχει μια νέα ισορροπία στη σχέση παραγωγών και καταναλωτών. Οι περισσότερες τροπολογίες που προώθησε η εισηγήτρια πράγματι βελτιώνουν την εν λόγω οδηγία εντός των ορίων αυτών. Εκφράζω την ιδιαίτερη ικανοποίησή μου για τη διαγραφή των τμημάτων που αφορούν την υποχρέωση του καταναλωτή να ενημερώνει τον πωλητή για την έλλειψη συμμόρφωσης εντός προθεσμίας δύο μηνών, επειδή υπάρχει σαφές πρακτικό πρόβλημα, για την ανανέωση των εγγυήσεων για οποιοδήποτε προϊόν παρέχεται προς αντικατάσταση του ελαττωματικού, επειδή είναι προφανές ότι πρέπει να ισχύουν οι ίδιοι όροι, και για τη διαγραφή του άρθρου 3, παράγραφος 5 της κοινής θέσης, που εμποδίζει τον καταναλωτή να υπαναχωρεί από τη σύμβαση πώλησης εάν το ελάττωμα είναι ασήμαντο, δεδομένου ότι το ασήμαντο ελάττωμα μπορεί να επαναλαμβάνεται συνεχώς καθόλη τη διάρκεια της περιόδου εγγύησης.
<P>
Έχω ωστόσο περισσότερες αμφιβολίες όσον αφορά την κατάσταση στο Ηνωμένο Βασίλειο, σχετικά με μία ή δύο από τις άλλες τροπολογίες, ιδίως εκείνες που επιτρέπουν στον καταναλωτή να αναστείλει την πληρωμή των δόσεων μονομερώς υπό οιεσδήποτε συνθήκες, που μπορεί να οδηγήσει σε δυσκολίες σε ορισμένες περιπτώσεις. Υπάρχει επίσης η τροπολογία της Ομάδας ΦΙΛ που καθιερώνει κοινή ευθύνη του παραγωγού και του πωλητή που δεν ασκεί πλέον δραστηριότητα ή δεν γνωρίζει την υποτιθέμενη έλλειψη συμμόρφωσης. Εάν η εν λόγω τροπολογία ψηφιστεί, θα μας δώσει μια ευκαιρία για περαιτέρω σκέψη και προβληματισμό στο στάδιο της συναπόφασης.
<P>
Τέλος, θα ήθελα να αναφέρω την τροπολογία που υπέβαλα με την κ. Jackson και ορισμένους άλλους βουλευτές διαφόρων ομάδων του Κοινοβουλίου. Αυτή αφορά την εξαίρεση των οίκων πλειστηριασμών που πωλούν με πλειστηριασμό και όπου οι τιμές καθορίζονται μόνο από αυτόν τον πλειστηριασμό και συνήθως λειτουργούν ως αντιπρόσωποι αντικών και έργων υψηλής τέχνης. Η τροπολογία μας αριθ. 34 επί του θέματος, που ελπίζω ότι θα τύχει της υποστήριξής σας, αφορά συγκεκριμένα ορισμένες διατάξεις που υπάρχουν ήδη στην κοινή θέση. Tην προτείνω στο Σώμα.

<SPEAKER ID=230 LANGUAGE="NL" NAME="Oomen-Ruijten">
Κύριε Πρόεδρε, ας αρχίσω με τις θερμές ευχαριστίες μου προς την κ. Kuhn για τον πραγματικά ευχάριστο τρόπο με τον οποίο πάντα συνεργαστήκαμε. Το λέω με την καρδιά μου, διότι θα μας λείψει η συνάδελφος, όταν δεν θα παρευρίσκεται πλέον στο Κοινοβούλιο και δεν θα αγωνιά πια για θέματα καταναλωτών.
<P>
Ας περάσω εν συνέχεια στο θέμα των ομάδων πίεσης. Νομίζω ότι δεν με ενόχλησαν όπως ενόχλησαν τον κ. Whitehead. Διαπιστώνω απλά ότι συζητάμε σήμερα για μια τροπολογία σχετικά με τις εγγυήσεις για καταναλωτικά αγαθά, μια τροπολογία που υποβλήθηκε από το Sotheby's - από τα μεγάλα ονόματα. Για τις ομάδες πίεσης δεν πρέπει να ισχυρισθούμε εδώ ότι είμαστε οι πιο καθαροί. Η ομάδα μου θα υποστηρίξει άλλωστε την τροπολογία, αν και θεωρούμε πάντα πως δεν είναι απαραίτητη.
<P>
Με την οδηγία επιδιώκουμε μια καλή θέση για τον καταναλωτή ο οποίος στην εσωτερική αγορά αγοράζει όλο και συχνότερα πολυτελή καταναλωτικά αγαθά πέρα από τα σύνορα. Αγοράζοντας τέτοια προϊόντα, ο καταναλωτής πρέπει να μπορεί να βασίζεται στο να μην εξαρτάται μόνο και αποκλειστικά από την εγγύηση του κατασκευαστη, αλλά να του παρέχονται εγγυήσεις για μια περίοδο δύο ετών για καινούρια προϊόντα και ενός έτους για μεταχειρισμένα.
<P>
Υπάρχει όμως ένας περιορισμός στο άρθρο 3, παράγραφο 3 στο οποίο ρυθμίζεται η μορφή αποζημίωσης αν κάποιο προϊόν παρουσιάσει ελάττωμα. Στην περίπτωση που αγοράζει κανείς για παράδειγμα φτηνό μεταχειρισμένο αυτοκίνητο της τάξης των 500 φιορινίων, η υποχρέωση για ένα έτος εγγύησης πρέπει λογικά και δικαιολογημένα να θεωρηθεί δυσανάλογη. Όλοι όσοι ανησυχούν για τέτοιες περιπτώσεις, βρήκαν όμως στην οδηγία διατάξεις με τις οποίες ρυθμίζονται μεν σωστά τα δικαιώματα του καταναλωτή, αλλά χωρίς να δημιουργούνται προβλήματα για τον λιανοπωλητή.
<P>
Νέο στοιχείο της οδηγίας είναι η αναστροφή του βάρος της απόδειξης. Έμεινα ικανοποιημένη με τον τρόπο διατύπωσής της.
<P>
Αλλο θέμα είναι οι μικρομεσαίες επιχειρήσεις. Για αυτές, για τον στριμωχμένο λιανοπωλητή που αντιμετωπίζει το βάρος του δικαιώματος ανάκλησης, ρυθμίσαμε μερικά θέματα με μια τροπολογία της ομάδας μου. Δεν θέλουμε για τις ΜΜΕ, για την ήδη πιεσμένη μικρή επιχείρηση λιανικού εμπορίου, να υποχρεώνονται με κάθε αγορά ενός πελάτη να παραδίδουν και κατάλογους με διευθύνσεις σερβίς στις διάφορες χώρες. Το θεωρούμε περιττό. Αγοράζοντας μια συσκευή Philips ή Siemens η οποιασδήποτε άλλης φίρμας, το φροντίζει ήδη ο κατασκευαστής και η συσκευή ήδη συνοδεύεται από κατάλογο. Δεν πρέπει λοιπόν να ζητάμε παντού και άλλον κατάλογο. Εδώ νομίζω ότι διατυπώνουμε υπερβολικές απαιτήσεις.
<P>
Ανησυχώ για το άρθρο 3, το κέντρο της νομοθεσίας, και για το άρθρο 5. Ανησυχώ επειδή μου είπαν ότι δήθεν υποσκάπτω τα δικαιώματα του καταναλωτή. Κι όμως: υπέβαλα εξ ονόματος της ομάδας του ΕΛΚ μια τροπολογία για το άρθρο 3, παράγραφο 3. Υπέβαλα μια τροπολογία για τη διαγραφή του άρθρου 3, παράγραφο 5. Πρόκειται για τη διαφορά μεταξύ a reasonable time και without any significant inconvenience και μια appropriate period having regard to. Έχω τη γνώμη ότι το δικό μου appropriate είναι πιο συγκεκριμένο από το «εύλογο χρονικό διάστημα» που αναφέρεται σε αυτή την κακή διατύπωση της νομοθεσίας. Εάν συμφωνούν για τη διαγραφή του άρθρου 3, παράγραφος 5, ζητώ από τη σοσιαλιστική ομάδα να υποστηρίξουν και την άλλη τροπολογία.

<SPEAKER ID=231 LANGUAGE="NL" NAME="Kestelijn-Sierens">
Κύριε Πρόεδρε, κυρία Επίτροπε, συνάδελφοι, η Ομάδα μου θεωρεί ότι κατά την πρώτη ανάγνωση δεν κατορθώσαμε να βρούμε μια σωστή ισορροπία ανάμεσα στα συμφέροντα των καταναλωτών αφενός, των πωλητών και των παραγωγών αφετέρου. Καλούμεθα λοιπόν για άλλη μια φορά να αναλογισθούμε τις επιπτώσεις που επιφέρουν οι θέσεις της Επιτροπής, του Συμβουλίου και του Κοινοβουλίου.
<P>
Διατυπώνουμε λοιπόν και πάλι μερικές τροπολογίες. Πρώτα και κυριότερα το θέμα των μεταχειρισμένων προϊόντων. Επιθυμούσαμε να αποκλεισθούν πλήρως, αλλά στην παρούσα φάση της διαδικασίας δεν είναι πια εφικτό. Ζητάμε λοιπόν έναν υποχρεωτικό περιορισμό της περιόδου εγγύησης σε ένα έτος, με τη δυνατότητα περαιτέρω περιορισμού βάσει συμβάσεως.
<P>
Δεύτερον, θεωρούμε ασαφές το κείμενο του Συμβουλίου για τις δυνατότητες αποζημίωσης. Κανείς δεν ωφελείται από μια ασαφή νομοθεσία, παρά μόνον οι δικηγόροι. Πιστεύουμε ότι το δικό μας κείμενο παρουσιάζει μια σαφή σειρά προτεραιότητας σε μια σαφέστερη διατύπωση.
<P>
Τέλος, προτείνουμε για έναν περιορισμένο αριθμό περιπτώσεων την εγγύηση του κατασκευαστή αντί του πωλητή. Η προτεινόμενη νομοθεσία παρέχει υπερβολική προστασία στον καταναλωτή, αλλά προφανώς δεν ανησυχεί κανείς αν αυτός ο ίδιος ο καταναλωτής αγοράζει κάτι στο εξωτερικό και δεν δυνάται πια να απευθυνθεί στον πωλητή ή στον καταστηματάρχη.
<P>
Εφόσον δεν βρεθεί καλύτερη ισορροπία, η ομάδα των φιλελευθέρων θα ψηφίσει κατά. Ο καταναλωτής δεν ωφελείται άλλωστε από μια υπερβολική προστασία για την οποία μάλλον καλείται να πληρώσει ο ίδιος υπό μορφή μεγαλύτερης τιμής.

<SPEAKER ID=232 LANGUAGE="DE" NAME="Breyer">
Κύριε Πρόεδρε, αγαπητοί συνάδελφοι, ως Ομάδα των Πρασίνων θα θέλαμε να είχε επιτευχθεί κατά την πρώτη ανάγνωση μια ακόμη ευρύτερη προστασία του καταναλωτή. Είχαμε άλλωστε συνηγορήσει για μια πενταετή ισχύ της εγγύησης, για να παρασχεθεί αυξημένο κίνητρο να παράγονται πραγματικά βιώσιμα προϊόντα, γιατί πρέπει να είναι σαφές το εξής: η αρχή της βιωσιμότητας πρέπει να περιληφθεί και στην προστασία του καταναλωτή. Γι' αυτό, λυπόμαστε που τότε δεν υπήρξε πλειοψηφία ως προς αυτό.
<P>
Τώρα όμως σκέφτομαι ότι τελικά δύο χρόνια εγγύησης είναι καλύτερα από ένα εξάμηνο, όπως προβλέπεται σήμερα στη Γερμανία, όπου δυστυχώς υπήρξαμε ουραγοί στον συγκεκριμένο τομέα. Πιστεύω ότι είναι πολύ σημαντικό να ενισχύσουμε εδώ την προστασία του καταναλωτή και μέρος αυτής της ενίσχυσης είναι να έχει ο καταναλωτής τη συγκεκριμένη εγγύηση. Όμως αυτό δεν πρέπει να έχει ως επακόλουθο να θίγεται η αρχή της βιωσιμότητας όταν υπάρχει ένα ασήμαντο ελάττωμα. Δηλαδή αν υπάρχει ένας μικρός λεκές στη μοκέτα, δεν πρέπει αυτό να οδηγήσει στο να πεταχτεί ολόκληρη η μοκέτα, γιατί τότε δεν διασφαλίζεται το να λαμβάνεται υπ' όψιν η προστασία του περιβάλλοντος.
<P>
Ακόμη, πολύ ουσιαστική βρίσκουμε την κοινή ευθύνη κατασκευαστού και πωλητού - αυτό πρέπει επίσης να συμπεριληφθεί οπωσδήποτε στην οδηγία - καθώς επίσης, φυσικά, το να μη μειωθεί η προθεσμία της υποχρέωσης ενημέρωσης, ώστε να μην περιοριστούν τα σχετικά δικαιώματα των αγοραστών και των καταναλωτών.
<P>
Θα θέλαμε αυτά τα δικαιώματα να είχαν επεκταθεί ενωρίτερα. Θεωρώ ότι συνολικά είμαστε μερικώς μόνο ικανοποιημένοι από τη συγκεκριμένη έκθεση. Θέλω να αναφέρω ένα τελευταίο σημείο. Θα θεωρούσα καλύτερο να είχαμε υποχρέωση σήμανσης για τη συνολική διάρκεια ζωής ενός προϊόντος, προκειμένου να μπορεί πραγματικά ο καταναλωτής να ασκεί πολιτική με το καλάθι για τα ψώνια, να μπορεί να ασκήσει πίεση ώστε να παράγονται πραγματικά βιώσιμα προϊόντα. Αυτό είναι το μέλημά μας και καθίσταται φανερό ότι πρέπει να φροντίσουμε και εδώ, συνδυάζοντας την προστασία του περιβάλλοντος με την προστασία του καταναλωτή, ώστε να υλοποιηθούν αυτοί οι στόχοι.

<SPEAKER ID=233 LANGUAGE="DA" NAME="Sandbζk">
Κύριε Πρόεδρε, δυστυχώς οδηγούμαι στη διαπίστωση ότι η θέση μου επί της πρότασης αυτής δεν έχει αλλάξει σημαντικά από την τελευταία φορά που συζητήθηκε στο Κοινοβούλιο τον Μάρτιο. Συνεχίζω να θέτω ερωτηματικά για το αν είναι αναγκαία η εναρμόνιση και διαχωρίζω ρητώς τη θέση μου από την άποψη ότι η υποβληθείσα οδηγία ζημιώνει το νομικό καθεστώς των καταναλωτών σε πολλές χώρες, συμπεριλαμβανομένης και της Δανίας, όπου άμεσα υποσκάπτει τις διατάξεις του νόμου αγοράς και διάθεσης στην αγορά. Πρέπει να έχουμε κατά νου το νομικό καθεστώς των ευρωπαίων καταναλωτών και όχι το πώς η ΕΕ μπορεί να διεγείρει την αγοραστική επιθυμία των πολιτών όταν επισκέπτονται άλλα κράτη μέλη. Για να προστατέψουμε τους καταναλωτές πρέπει να απαλειφθούν ορισμένες διατάξεις της οδηγίας. Αναφέρομαι στο άρθρο 1, παράγραφος 2 β)· το τελευταίο τμήμα του άρθρου 2 β)· το άρθρο 2, σημείο 4, πρώτο τμήμα, και άρθρο 3, σημείο 5. Η οδηγία παρουσιάζει μια βασική έλλειψη, ότι άπτεται μόνο της σχέσης μεταξύ καταναλωτή και πωλητή και δεν λαμβάνει υπόψη την ευθύνη προηγούμενων παραγόντων για πληθώρα προϊόντων.
<P>
Είναι επίσης προβληματικό το γεγονός ότι δεν υπάρχει πιστή υποχρέωση ενημέρωσης εκ μέρους του πωλητή, όπως επίσης είναι παράλογο το συμφέρον του καταναλωτή να αναφέρεται ως ένα ακόμη συμφέρον ανάμεσα σε τόσα άλλα. Το συμφέρον του καταναλωτή πρέπει πάντα να έχει την ύψιστη προτεραιότητα. Εξάλλου υπάρχουν πολλές ασάφειες στην πρόταση στις οποίες δεν μου επιτρέπει ο χρόνος να υπεισέλθω λεπτομερώς. Στηρίζω φυσικά τις τροπολογίες επί της έκθεσης, οι οποίες επιχειρούν να διορθώσουν τις ελλείψεις και τις ασάφειες, εντούτοις δεν είναι ικανοποιητικές κι έτσι δυστυχώς δεν μπορώ να στηρίξω την πρόταση στο σύνολό της.

<SPEAKER ID=234 LANGUAGE="EN" NAME="Jackson">
Κύριε Πρόεδρε, πιστεύω πως η ιδέα της οδηγίας αυτής είναι πολύ χρήσιμη. Γνωρίζουμε ότι στην Ευρωπαϊκή Ένωση ένας αυξανόμενος αριθμός καταναλωτών αγοράζει προϊόντα σε άλλες χώρες και αυτός ενδέχεται να αυξηθεί με τη χρήση του ενιαίου νομίσματος. Γνωρίζουμε επίσης ότι στις περιπτώσεις αυτές οι καταναλωτές είναι συχνά ανενημέρωτοι και μπερδεμένοι σχετικά με τη φύση των εγγυήσεων που συνοδεύουν τα προϊόντα που αγοράζουν.
<P>
Συμφωνώ με την άποψη της κ. Sandbζk. Ο ευκολότερος τρόπος για να αντιμετωπιστεί αυτό το πρόβλημα θα ήταν η εισαγωγή ενός απλού μέτρου που να επιβάλει ότι οι καταναλωτές θα ενημερώνονται για τα δικαιώματά τους σχετικά με τις εγγυήσεις στη χώρα που αγοράζουν τα προϊόντα τη στιγμή της συγκεκριμένης αγοράς. Εάν αγοράσουν κάτι στη Δανία, το ξέρουν πως βρίσκονται στη Δανία. Μπορούν να κοιτάξουν από το παράθυρο και να δουν Δανούς να περπατούν πάνω κάτω και να μιλούν δανέζικα. Δεν πρόκειται να πάρουν γαλλική εγγύηση, θα πάρουν δανέζικη εγγύηση. Πιστεύω ότι αυτό το απλό μέτρο θα βελτίωνε σε μεγάλο βαθμό την κατάσταση όπως έχει αυτή τη στιγμή σε πολλά κράτη μέλη.
<P>
Το μειονέκτημα θα ήταν ότι η Διεύθυνση Καταναλωτών θα έχανε το λόγο ύπαρξής της στην Ευρωπαϊκή Επιτροπή. Το δέλεαρ μιας οδηγίας εναρμόνισης αποδείχτηκε πολύ μεγάλο για τους υπαλλήλους της. Έτσι, σε αυτό το σχέδιο οδηγίας η Επιτροπή προσπάθησε να εναρμονίσει τη φύση της εγγύησης που προσφέρεται σε όλα τα κράτη μέλη και τα δικαιώματα των καταναλωτών δυνάμει της εγγύησης αυτής.
<P>
Η συμβολή της Επιτροπής στην εκπόνηση της οδηγίας δεν ήταν η δέουσα. Το αρχικό κείμενο ήταν πολύ κακογραμμένο και η δήλωση επιπτώσεων ανέφερε απλά ότι οι δαπάνες συμμόρφωσης είναι αμελητέες, γεγονός που διαψεύσθηκε καθαρά από τη δήλωση οικονομικών επιπτώσεων που εκπόνησε για την Επιτροπή η Συμβουλευτική Ομάδα Wilhelm που διαπίστωσε ότι ήταν πιθανό να προκύψουν σημαντικές συμπληρωματικές δαπάνες σε ορισμένους τομείς λιανικής πώλησης. Τώρα το Συμβούλιο βελτίωσε τα κείμενα. Πρέπει να πούμε ότι η η κοινή θέση είναι προτιμότερη από το αρχικό κείμενο και από την, κατά τη γνώμη μου, προσπάθεια «ρετουσαρίσματος» της εισηγήτριας.
<P>
Η Επιτροπή επέκτεινε επίσης το πεδίο εφαρμογής της οδηγίας προκειμένου να καλύψει όλα τα μεταχειρισμένα προϊόντα. Πόσο ρεαλιστικό είναι αυτό; Θα ίσχυε για τα προϊόντα που πωλούνται για παράδειγμα σε φιλανθρωπικά καταστήματα και σε υπαίθριες αγορές; Εάν οι πωλητές έπρεπε να προσφέρουν ελάχιστη εγγύηση ενός έτους, όπως δηλώνει η οδηγία, τότε η οδηγία αυτή δεν θα απειλούσε τη μελλοντική τους λειτουργία; Ούτε η Επιτροπή ούτε το Συμβούλιο Υπουργών εξέτασαν τις επιπτώσεις που θα έχει η επέκταση της ελάχιστης εγγύησης ενός έτους στα μεταχειρισμένα προϊόντα. Το άρθρο 7 καθιστά αρκετά σαφές ότι αυτή η εγγύηση θα καλύπτει όλα τα μεταχειρισμένα προϊόντα για τουλάχιστον ένα χρόνο. Το ξέρουν αυτό στο φιλανθρωπικό ίδρυμα Oxfam; Είναι ευχαριστημένοι με αυτό στην υπαίθρια αγορά της γειτονιάς σας;
<P>
Επιλέγοντας να καλύψει τα μεταχειρισμένα προϊόντα, η Επιτροπή συμπεριέλαβε κατά λάθος στο πεδίο εφαρμογής της οδηγίας τις πωλήσεις έργων τέχνης, αντικών και συλλεκτικών ειδών. Τρεις από τις τέσσερις λύσεις που προτείνονται στο σχέδιο οδηγίας δεν θα μπορούσαν να εφαρμοστούν στα είδη αυτά. Πώς είναι δυνατό να αντικαταστατήσει κανείς ή να επιδιορθώσει έναν Καναλέττο; Η μείωση της τιμής θα ήταν δύσκολο να συμφωνηθεί. Η τροπολογία αριθ. 34, την οποία κατέθεσα με τον κ. Whitehead, προσφέρει τη δυνατότητα εξαίρεσης της ευθύνης του πωλητή για οποιαδήποτε έλλειψη συμμόρφωσης σε τέτοιες περιπτώσεις. Ελπίζω ότι αυτή η λογική τροπολογία θα τύχει υποστήριξης.
<P>
Τέλος, η οδηγία και η εισηγήτρια δείχνουν συγκινητική εμπιστοσύνη στην ανθρώπινη φύση. Η οδηγία προσπαθεί, αλλά δεν κατορθώνει να αποσαφηνίσει τα δικαιώματα του απληροφόρητου καταναλωτή, στην πραγματικότητα, όμως προσφέρει βοήθεια και ανακούφιση στον ασυνείδητο καταναλωτή που με μεγάλη του χαρά θα χρησιμοποιήσει όλα τα νομικά παραθυράκια που δημιουργήθηκαν για να μπορεί να απαιτεί αντικατάσταση των προϊόντων ή επιστροφή της τιμής αγοράς. Η κ. Kuhn επιδείνωσε ακόμη περισσότερο την κατάσταση.
<P>
Για να συνοψίσω, υπάρχει μία και μόνο μία ομάδα ατόμων που θα επωφεληθεί από την οδηγία αυτή: οι δικηγόροι της Ευρώπης. Εάν εγκριθεί η οδηγία αυτή, μπορώ να προβλέψω με βεβαιότητα ότι θα ενθαρρύνει τη νομική αβεβαιότητα και θα αυξήσει τις δικαστικές διαδικασίες. Οι καταναλωτές της Ευρώπης ελάχιστα θα αποκομίσουν από αυτήν και θα την πληρώσουν οι μικρές επιχειρήσεις της Ευρώπης. Ο κ. Santer υπόσχεται λιγότερους αλλά καλύτερους νόμους. Εδώ έχουμε περισσότερους και χειρότερους νόμους.

<SPEAKER ID=235 LANGUAGE="IT" NAME="Garosci">
Κύριε Πρόεδρε, ένα από τα καθήκοντά μας είναι να μεσολαβούμε μεταξύ των απαιτήσεων της αγοράς και των επακόλουθων απαραίτητων νόμων που τη ρυθμίζουν. Αυτό είναι ιδιαίτερα αληθές σήμερα με την ανάπτυξη μιας τεράστιας αγοράς 370 εκατομμυρίων καταναλωτών. Εργαζόμαστε για έναν καταναλωτή που ζητεί σήμερα προϊόντα και υπηρεσίες νέες ή ανανεωμένες, που κοιτά όμως και προς το παρελθόν επειδή θέλει εγγυήσεις για τα προϊόντα που πάντα τον ικανοποίησαν, έναν καταναλωτή που ζητεί σήμερα όλο και περισσότερες πληροφορίες για ό, τι καταναλώνει, απλούστερες και λιγότερο επικίνδυνες συσκευασίες, σαφέστερες ετικέτες και όλο και λιγότερο ρυπογόνα οικοσυμβατά υλικά. Σε τελευταία ανάλυση, ο καταναλωτής σήμερα ζητεί περισσότερη βεβαιότητα και μεγαλύτερες εγγυήσεις, και ακριβώς αυτά είναι τα θέματα που πραγματεύεται το υπό συζήτηση σήμερα έγγραφο.
<P>
Προσωπικά, πιστεύω ότι, χάρη στη συμβολή του Κοινοβουλίου, η πρόταση της Επιτροπής σίγουρα βελτιώθηκε, αν και ακόμη και τώρα διατηρεί διατάξεις εν μέρει συζητήσιμες, όπως η διάταξη σχετικά με τα μεταχειρισμένα προϊόντα. Ίσως δεν θα ήταν σκόπιμο να υποστηριχθούν όλες οι τροπολογίες, επειδή πιθανώς θα προκαλούσαν τη διατάραξη των ισορροπιών της αγοράς, δημιουργώντας μεγαλύτερη σύγχυση για τους καταναλωτές και τους εμπόρους, και θα επέφεραν συμπληρωματικές δαπάνες για τους εμπορικούς και βιομηχανικούς τομείς χωρίς ωστόσο να αποφέρουν πρακτικά οφέλη για τον τελικό καταναλωτή.
<P>
Τέλος, η έγκριση περαιτέρω, δύσκολων τροπολογιών ή έστω αλλαγών θα επιβράδυνε την ολοκλήρωση της νομοθετικής διαδικασίας. Είναι αντίθετα ώρα να τεθεί τέλος στην αβεβαιότητα του τελικού χρήστη και να αποφευχθεί μια διαδικασία συνδιαλλαγής που θα ήταν σίγουρα μακρόχρονη και δύσκολη. Θεωρώ συνεπώς ότι η κοινή θέση έλαβε υπόψη τα κυριότερα αιτήματα του Ευρωπαϊκού Κοινοβουλίου στην πρώτη του ανάγνωση. Ίσως θα ήταν προτιμότερο να εγκριθεί αμέσως η κοινή θέση και να διασφαλιστεί ότι η οδηγία θα εγκριθεί πριν από το τέλος της παρούσας νομοθετικής περιόδου. Αυτή θα είναι η νόμιμη συμβολή μας στην προστασία του καταναλωτή.

<SPEAKER ID=236 NAME="Bjerregaard">
Κύριε Πρόεδρε, η πρόταση οδηγίας που τώρα υποβάλλεται για δεύτερη ανάγνωση έχει ιδιαίτερα μεγάλη σημασία για την εύρυθμη λειτουργία της εσωτερικής αγοράς και την προστασία των καταναλωτών. Θα ήθελα να ευχαριστήσω την εισηγήτρια, κ. Annemarie Kuhn, η οποία όπως και κατά την πρώτη ανάγνωση επιτέλεσε τεράστιο, σπουδαίο και ουσιαστικό έργο. Θέλω επ' αυτής της ευκαιρίας να εξηγήσω συντόμως τη θέση που πήρε η Επιτροπή στην ετήσια σύνοδο για τις υποθέσεις καταναλωτών τον Απρίλιο, με αναφορά στην κοινή θέση του Συμβουλίου. Η Επιτροπή προσυπέγραψε στο τέλος την πολιτική συμφωνία που αποτελούσε έκφραση ενός σφαιρικού συμβιβασμού που προέκυψε μετά από ειδική πλειοψηφία των κρατών μελών. Η Επιτροπή είχε ήδη καταγράψει τα θετικά και αρνητικά σημεία της πρότασης πριν διαμορφώσει τη θέση της. Μεταξύ των ουσιαστικότερων θετικών στοιχείων είναι η εναρμόνιση του όρου «έλλειψη συμφωνίας στη σύμβαση πώλησης», ένα εύχρηστο σύστημα για τα δικαιώματα των καταναλωτών το οποίο είναι προσαρμοσμένο στις παρούσες συνθήκες της αγοράς, μια γενικευμένη περίοδος εγγύησης δύο ετών, ποιος έχει το βάρος της απόδειξης, καθώς και οι πρώτες διατάξεις περί εμπορικών εγγυήσεων που εξασφαλίζουν στους καταναλωτές μια κάποια προστασία σε συνάρτηση με την ιδέα της διαφάνειας.
<P>
Ένα αρνητικό σημείο είναι ότι τα κράτη μέλη αποκτούν τη δυνατότητα να θεσπίσουν υποχρέωση αναφοράς εκ μέρους των καταναλωτών η οποία θα αποτελεί όρο ώστε να ισχύσουν τα σχετικά δικαιώματά τους. Δύσκολα ταιριάζει η συγκεκριμένη διάταξη με την ιδέα καθιέρωσης μιας κοινής ελάχιστης προστασίας των καταναλωτών. Από τα παραπάνω προκύπτει ξεκάθαρα ότι υπάρχουν περισσότερα θετικά παρά αρνητικά σημεία στην κοινή θέση, γεγονός που είναι και η αιτία που η Επιτροπή την προσυπέγραψε.
<P>
Ως συνέπεια της θέσης της, η Επιτροπή μπορεί να δεχτεί τις τροπολογίες 7, 8, 9, 19, 20, 24 και 26, την τελευταία όμως με μια συντακτική αλλαγή. Η Επιτροπή μπορεί επίσης να δεχτεί την τροπολογία 15 αλλά με μια μικρή αλλαγή, ώστε να ληφθεί υπόψη το πρόβλημα που επισήμανε το Συμβούλιο. Η Επιτροπή δεν μπορεί να δεχτεί την τροπολογία 11 με την παρούσα μορφή της, προτείνει ωστόσο να την τροποποιήσει σε μια άποψη που θα εκφράζει το περιεχόμενο του νέου άρθρου 153, το οποίο διασαφηνίζει το προηγούμενο άρθρο 129 Α της Συνθήκης. Από τις τροπολογίες που η Επιτροπή δέχεται θα ήθελα να υπογραμμίσω τη σημασία των τροπολογιών 7, 8 και 20, οι οποίες τονίστηκαν και κατά τη συζήτηση απόψε. Αφαιρούν τη δυνατότητα των κρατών μελών να θεσπίζουν υποχρέωση αναφοράς εκ μέρους καταναλωτών ως όρο για να ισχύσουν τα δικαιώματά τους. Οι τροπολογίες αυτές συμβάλλουν λοιπόν στο να καταστεί το περιεχόμενο της οδηγίας συμβατό με την ιδέα της εσωτερικής αγοράς και με τον στόχο ότι μέσω της οδηγίας θα καθιερωθεί μια κοινή ελάχιστη προστασία των καταναλωτών.
<P>
Όσον αφορά τι θα συμβεί αργότερα με την προκείμενη πρόταση οδηγίας κατά τη δεύτερη ανάγνωση και την πιθανή διαδικασία συνδιαλλαγής διαπιστώνω με μεγάλη ικανοποίηση ότι αν λάβουμε υπόψη τις τροπολογίες που κατέθεσε και αιτιολόγησε η εισηγήτρια, η βασική θέση του Συμβουλίου για τα προβλήματα δεν διαφέρει τόσο πολύ από τη θέση του Ευρωπαϊκού Κοινοβουλίου. Θεωρώ λοιπόν ότι υπάρχουν καλές πιθανότητες να ψηφιστεί πολύ γρήγορα η προκείμενη πρόταση οδηγίας, ώστε να μπορέσουμε να εξασφαλίσουμε στους ευρωπαίους καταναλωτές κάποια σκόπιμα και απαραίτητα δικαιώματα.

<SPEAKER ID=237 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 9.30.

<CHAPTER ID=12>
Εκπομπές CO2 από τα νέα επιβατικά αυτοκίνητα
<SPEAKER ID=238 NAME="Πρόεδρος">
Η ημερήσια διάταξη προβλέπει την συζήτηση επί της έκθεσης της κ. Gonzαlez Αlvarez (A4-0492/98), εξ ονόματος της Επιτροπής Περιβάλλοντος, Δημόσιας Υγείας και Προστασίας των Καταναλωτών, σχετικά με την πρόταση απόφασης του Συμβουλίου που αφορά την καθιέρωση συστήματος παρακολούθησης των μέσων όρων των ειδικών εκπομπών διοξειδίου του άνθρακα από τα νέα επιβατικά αυτοκίνητα [COM(98)0348 - C4-0425/98-98/0202(SYN)].

<SPEAKER ID=239 NAME="Gonzαlez Αlvarez">
Κύριε Πρόεδρε, μία από τις σημαντικότερες προκλήσεις των επομένων χρόνων για τον πλανήτη και την Ευρωπαϊκή Ένωση είναι πιθανώς η μείωση των εκπομπών αερίων που έχουν επιπτώσεις στο κλίμα. Και αυτή η μερική και ταπεινή πρόταση έχει σχέση με τη μέτρηση των εκπομπών διοξειδίου του άνθρακα από τα νέα αυτοκίνητα.
<P>
Επομένως, η έκθεση υπενθυμίζει τη δέσμευση της ήδη πολύ παλιάς Διάσκεψης του Ρίο ντε Τζανέιρο σχετικά με τη σταθεροποίηση των εκπομπών διοξειδίου του άνθρακα για το έτος 2000 στα επίπεδα του 1990. Υπενθυμίζει επίσης τη δέσμευση που αναλάβαμε στο Κιότο, δηλαδή τη μείωση της τάξης του 8 % στις εκπομπές των 6 αερίων που προκαλούν το φαινόμενο του θερμοκηπίου, στο διάστημα από το 2008 έως το 2012. Παρότι ήταν μια μέτρια πρόταση, ήταν κατά τη γνώμη μας η καλύτερη.
<P>
Λαμβάνοντας υπόψη πως οι εκπομπές διοξειδίου του άνθρακα από τα τροχόσπιτα αποτελούν το 50 % των εκπομπών του εν λόγω αερίου στον τομέα των μεταφορών και το 12 % των συνολικών εκπομπών διοξειδίου του άνθρακα στην Ευρωπαϊκή Ένωση, θυμόμαστε πως είχε ήδη προταθεί στην θέση του Συμβουλίου το 1996 η μείωση των εκπομπών διοξειδίου του άνθρακα το 2005, ή περισσότερο το 2010, σε 120 γραμμάρια ανά χιλιόμετρο.
<P>
Στο έγγραφο που υπέβαλε η Επιτροπή λέγεται πως αυτήν τη στιγμή οι εκπομπές διοξειδίου του άνθρακα είναι 170 γραμμάρια ανά χιλιόμετρο, ενώ σύμφωνα με την EUROSTAT, αυτές είναι τουλάχιστον 186 γραμμάρια ανά χιλιόμετρο.
<P>
Η έκθεση υπενθυμίζει την ανάγκη για φορολογικά κίνητρα, εξοικονόμηση καυσίμων και επίσης ανάγκη για τη σήμανση και την ενημέρωση των πολιτών, η οποία είναι κατά τη γνώμη μας σημαντική και που επίσης περιέχεται σε μια έκθεση που συζητιόταν παράλληλα και εισηγητής της οποίας ήταν ο κ. Fitzsimons.
<P>
Στην έκθεση χαιρετίζεται η πρόταση ενός σχεδίου παρακολούθησης, παρότι δεν καταλαβαίνω πολύ καλά γιατί υπάρχει τέτοια επιμονή ότι δεν θα εναρμονιστούν τα σχέδια των διαφόρων κρατών μελών γιατί φαίνεται να είναι απαραίτητη κάποια εναρμόνιση.
<P>
Η έκθεση επίσης υπενθυμίζει τις επιφυλάξεις εκ μέρους του Ευρωπαϊκού Κοινοβουλίου όσον αφορά τις εθελοντικές συμφωνίες, παρότι γνωρίζω πως η κυρία Επίτροπος τις υπερασπίζεται, εγώ τις θεωρώ λιγότερο κακό, και χαιρετίζει επίσης αυτό το σχέδιο γιατί βασιζόμενο είτε στις εν λόγω συμφωνίες ή τον κανονισμό, το εν λόγω σχέδιο παρακολούθησης των εκπομπών διοξειδίου του άνθρακα από τα νέα αυτοκίνητα θα καταστεί απαραίτητο.
<P>
Πιστεύουμε, και αυτό είπαμε στην αιτιολογική έκθεση, πως η ποικιλία προτάσεων και οδηγιών θα προκαλέσει σύγχυση στους καταναλωτές καθώς και θα περιπλέξει τη συμπερίληψη τους στο Δίκαιο των διαφόρων κρατών μελών. Υπάρχουν πάρα πολλές οδηγίες που αναφέρονται σε θέματα μεταξύ τους αλληλένδετα.
<P>
Στην έκθεση γίνεται η διαπίστωση πως αν δεν ληφθούν μέτρα και δεν διεξαχθούν έλεγχοι, στα επόμενα χρόνια οι εκπομπές θα αυξηθούν στο 40 %.
<P>
Υπενθυμίζει την ανάγκη για την ύπαρξη ενός κανονισμού, στην περίπτωση που η συμφωνία με την αυτοκινητοβιομηχανία αποτύχει.
<P>
Εκφράζεται η ανησυχία για την εξασφάλιση αξιολόγησης πριν από το 2003, και για αυτόν τον λόγο προτείνεται να μετατοπισθεί η προθεσμία λίγο ενωρίτερα.
<P>
Στην έκθεση, λαμβάνονται υπόψη τα προβλήματα που ενδέχεται να παρουσιάσουν στο μέλλον τα οχήματα τα οποία θα χρησιμοποιούν ηλεκτρική ενέργεια και άλλα καύσιμα όπως είναι το φυσικό αέριο, και διαπιστώνουμε πως στην πρόταση της Επιτροπής τίθεται η δυνατότητα συμπερίληψης αυτών των οχημάτων στο μέλλον. Επίσης δεν συμφωνούμε με την εξαίρεση των οχημάτων με πινακίδες κυκλοφορίας που έχουν εκδοθεί εκτός της Ευρωπαϊκής Ένωσης. Τα οχήματα αυτά αποτελούν έναν τομέα που ολοένα αυξάνεται και που θα τεθεί εκτός ελέγχου, για αυτόν τον λόγο εγκρίναμε μια σχετική τροπολογία που υπέβαλλε ο κ. Lange.
<P>
Τελειώνω, κυρία Επίτροπε, λέγοντας πως κάποιες από τις τροπολογίες που αποδεχτήκαμε, και που υπέβαλλε ο κ. Lange, αναφέρονται στη συμπερίληψη των ελαφρών βιομηχανικών οχημάτων σε αυτήν τη μέθοδο παρακολούθησης και μεταθέτουν λίγο ενωρίτερα τις προθεσμίες. Ο εκπρόσωπος της Επιτροπής μας είπε σαφώς να μετατεθούν λίγο ενωρίτερα, εφόσον πάντα υπάρχουν καθυστερήσεις όσον αφορά τις προθεσμίες, . Υπενθυμίζουμε, και την τελευταία στιγμή υποβάλλαμε δύο σχετικές τροπολογίες, πως θα ήταν απαραίτητη η αξιολόγηση της ποιότητας των δεδομένων και αν τα δεδομένα δεν είναι επαρκή για τη διεξαγωγή αυστηρής παρακολούθησης, τότε θα πρέπει να ειπωθεί στα κράτη μέλη να τροποποιήσουν τη μέθοδο περισυλλογής αυτών των δεδομένων και να συμπεριληφθούν επίσης σε αυτήν τη μέθοδο παρακολούθησης τα οχήματα με μεγαλύτερη ιπποδύναμη και κυβισμό.
<P>
Κυρία Επίτροπε, όντως γνωρίζουμε τις δυσκολίες που ενδέχεται να αντιμετωπίσουν το Συμβούλιο ή η Επιτροπή στην αποδοχή κάποιων από τις τροπολογίες μας, αλλά γνωρίζετε πολύ καλά πως το Κοινοβούλιο πάντα επιμένει στις πολιτικές προτάσεις και στις προτάσεις για την μετάθεση ενωρίτερα των προθεσμιών, γιατί γνωρίζει πολύ καλά πως αν δεν γίνει αυτό ενδέχεται να υπάρξουν καθυστερήσεις.

<SPEAKER ID=240 LANGUAGE="DE" NAME="Lange">
Κύριε Πρόεδρε, κυρία Επίτροπε, αγαπητοί συνάδελφοι, βρίσκω ευχάριστο το ότι μπορούμε να συζητήσουμε γι' αυτή τη νομοθεσία σ' αυτό το φιλικό πλαίσιο. Ίσως θα ήταν πιο ωραία να μπορούσαμε να το κάνουμε έξω από αυτόν τον χώρο, πίνοντας μάλιστα και ένα ποτό, δυστυχώς όμως αυτό δεν γίνεται. Τον τελευταίο καιρό, βρίσκω τη στάση της ευρωπαϊκής αυτοκινητοβιομηχανίας πολύ πιο προοδευτική από τα προηγούμενα χρόνια. Αυτό φάνηκε στη νομοθεσία για τα λιπαντικά, αλλά και στο ζήτημα της μείωσης εκπομπής διοξειδίου του άνθρακα των αυτοκινήτων. Μου προξένησε έκπληξη η προσφορά αυτοδέσμευσης στα 140 γραμμάρια για το 2008, αν και δεν ήταν ακριβώς αυτό που θέλουμε. Δεν θα ήθελα τώρα να αναφερθώ στη φράση του Λένιν «καλή είναι η εμπιστοσύνη, καλύτερος όμως ο έλεγχος», όμως πρέπει βέβαια να δράσουμε στον συγκεκριμένο τομέα και να προσέξουμε να τηρηθεί πραγματικά αυτή η αυτοδέσμευση.
<P>
Χρειαζόμαστε ένα αντικειμενικό και λογικό σύστημα δεδομένων, προκειμένου να μπορέσουμε στ' αλήθεια να διεξαγάγουμε αυτόν τον έλεγχο. Για τον λόγο αυτόν, υποστηρίζω πλήρως την έκθεση της κ. Gonzαlez, η οποία βελτιώνει σε σημαντικά σημεία την πρόταση της Επιτροπής. Χρειαζόμαστε πληροφορίες για τη μέση κατανάλωση για κάθε κατασκευαστή και τύπο οχήματος, ώστε να μπορούμε να πούμε σε ενδεχόμενη αναθεώρηση της αυτοδέσμευσης: αυτό δεν γίνεται. Πρέπει να επέμβουμε με νομοθετικές ρυθμίσεις. Στο σημείο αυτό θέλω να καλέσω την Επιτροπή να πει ποια θα μπορούσε να είναι η κατεύθυνση μιας παρόμοιας νομοθετικής ρύθμισης. Μερικές φορές, σκέφτομαι την οδική κυκλοφορία. Δεν επιτρέπεται ταχύτητα μεγαλύτερη των 50 km/h, όμως μερικοί οδηγούν πιο γρήγορα, και τότε έρχεται ένας αστυνόμος που λέει ότι αυτό δεν επιτρέπεται, κι ας δούμε τί θα κάνουμε. Θεωρώ ότι πρέπει να είναι εκ των προτέρων σαφές ότι θα υπάρχει πρόστιμο ή αφαίρεση άδειας ή κάτι παρόμοιο όταν ξεπερνά κανείς τα 50 km/h. Αφού έχουμε το όργανο ελέγχου, πρέπει και να ξέρουμε τί θα συμβεί αν διαπιστώσουμε βάσει των δεδομένων ότι κάτι δεν επιτρέπεται.
<P>
Θα έπρεπε επίσης να συμπεριλάβουμε τα ελαφρά φορτηγά οχήματα, γιατί φυσικά κι αυτά εκπέμπουν διοξείδιο του άνθρακα και ειδικά στις πόλεις έχουν έντονη παρουσία. Υπάρχει όμως ένα παραθυράκι. Υπάρχει π.χ. σε ένα μεγάλο κράτος μέλος, που το γνωρίζω αρκετά καλά, μια αυτοδέσμευση. Κάποτε όμως διαπίστωσαν ότι δεν λειτουργούσε και εξαίρεσαν κάποια φορτηγά οχήματα, και συγκεκριμένα οχήματα που μπορούν επίσης να πάρουν άδεια κυκλοφορίας ως ελαφρά. Θα έπρεπε τουλάχιστον να μην ξεχνά κανείς ότι υπάρχει το συγκεκριμένο παραθυράκι. Αυτή είναι η αιτία για την τροπολογία μας να συμπεριληφθούν στην παρακολούθηση και τα ελαφρά φορτηγά οχήματα και η παράκληση να τροποποιηθεί η οδηγία 70/156.

<SPEAKER ID=241 LANGUAGE="DE" NAME="Flemming">
Κύριε Πρόεδρε, κυρία Επίτροπε, αξιότιμοι κυρίες και κύριοι, για όσους ενδιαφέρονται για το περιβάλλον και τη θετική εξέλιξή του είναι σαφές ότι το πρωτόκολλο του Κυότο κατέστησε δυνατή τη δημιουργία ενός ουσιαστικού λειτουργικού πλαισίου για τον περιορισμό των εκπομπών διοξειδίου του άνθρακα. Η Ευρωπαϊκή Ένωση συμφώνησε με τους άλλους συμμετέχοντες να προβλέψει δεσμευτικούς στόχους μείωσης των εκπομπών διοξειδίου του άνθρακα. Το δεδομένο ότι οι εκπομπές των επιβατηγών οχημάτων αποτελούν το 12 % των συνολικών εκπομπών διοξειδίου του άνθρακα στην Ευρωπαϊκή Ένωση εξαναγκάζει κάθε πολιτικό με συναίσθηση της ευθύνης του σε άμεση δράση.Η Κοινότητα είχε θέσει ως στόχο να μειώσει μέχρι το 2000 τις ειδικές εκπομπές διοξειδίου νέων επιβατηγών οχημάτων στα 120 g/km. Δυστυχώς όμως δεν υπάρχει μέχρι σήμερα σε κοινοτικό επίπεδο κανένα σύστημα που θα ελέγχει αποτελεσματικά την επίτευξη αυτού του στόχου. Ένα σύστημα παρακολούθησης είναι απολύτως απαραίτητο προκειμένου να διαπιστωθεί γρήγορα η αποδοτικότητα των διάφορων μέτρων και να μπορούν να θεσπισθούν ενδεχομένως κατευθυντήρια μέτρα. Αυτό μπορεί να επιτευχθεί, όπως προτείνεται στην παρούσα έκθεση, μόνον με την επίσημη συλλογή στοιχείων σχετικά με τις ειδικές εκπομπές διοξειδίου, τη μάζα, την ισχύ και τον κυβισμό του κινητήρα των νεοταξινομουμένων αυτοκινήτων. Τα πλεονεκτήματα της συλλογής αυτών των στοιχείων δεν είναι απλώς ότι καθιστούν εφικτή την αξιολόγηση της επιτυχίας των μέτρων που στοχεύουν στη μείωση της κατανάλωσης, αλλά επίσης ότι με τον τρόπο αυτόν μπορούν να περιγραφούν ικανοποιητικά οι βασικές τάσεις της πολιτικής στον τομέα των μεταφορών. Τα μέτρα που προτείνονται στην έκθεση αυτήν αποτελούν ένα πολύ ουσιαστικό βήμα για τη μεταφορά του πρωτοκόλλου του Κυότο, γιατί οι στόχοι δεν επαρκούν για την αποτροπή αρνητικών επιπτώσεων στο παγκόσμιο κλίμα. Αντιθέτως, είναι απαραίτητο να θεσπιστούν προδιαγραφές ελέγχου και να ελέγχονται με μεγάλη ακρίβεια. Μόνο έτσι μπορεί η Ευρωπαϊκή Ένωση να προσφέρει την ασφαλώς ουσιαστική συμβολή της, ώστε να μη μείνουν από το πρωτόκολλο του Κυότο μόνο τα ωραία λόγια.

<SPEAKER ID=242 LANGUAGE="DA" NAME="Dybkjζr">
Κύριε Πρόεδρε, ο εισηγητής της Ομάδας, ο κ. Doeke Eisma, δεν μπορεί να παρευρεθεί σήμερα, γι' αυτό θα μιλήσω εγώ εκ μέρους του. Όσον αφορά την παρατήρηση του κ. Lange - ξέρω ότι βρίσκεται κι η κόρη του εδώ - ελπίζω να πιει το ποτό που θέλει και που ίσως κι εμείς οι υπόλοιποι λαχταράμε αυτή τη στιγμή στην Ολομέλεια.
<P>
Θέλω επίσης εκ μέρους του όμως να ξεκινήσω συγχαίροντας την εισηγήτρια, η οποία εξ ονόματος της επιτροπής κατέθεσε ορισμένες σημαντικές τροπολογίες. Η Ομάδα των Φιλελευθέρων πάντα είχε ενδοιασμούς, για να μην πω ότι ήταν τελείως αντίθετη, όσον αφορά τη σύναψη εθελοντικής συμφωνίας της Ευρωπαϊκής Επιτροπής με την αυτοκινητοβιομηχανία, αλλά τώρα που την έχουμε τη συμφωνία το ελάχιστο που μπορούμε πλέον να κάνουμε είναι να εξασφαλίσουμε ότι από δω και στο εξής θα εφαρμοστεί ορθά. Η εθελοντική συμφωνία συνεπάγεται ότι οι εκπομπές θα μειωθούν στα 140 γραμμάρια διοξειδίου του άνθρακα ανά χιλιόμετρο το έτος 2008. Το Κοινοβούλιο ήταν της άποψης ότι έπρεπε να είναι 90 γραμμάρια ανά χιλιόμετρο ώστε να συμμορφώνονται με τους στόχους του Κυότο. Στην προκειμένη περίπτωση, δηλαδή, έχουμε μια μείωση το πολύ κατά 25 %, αλλά απαιτείται πολύ μεγαλύτερη όταν συγχρόνως ξέρουμε ότι η μεγαλύτερη απειλή για το περιβάλλον στο μέλλον είναι η ανάπτυξη των μεταφορών.
<P>
Ως εκ τούτου, συμφωνούμε με την εισηγήτρια ότι θα ήταν επιθυμητή μια εφεδρική νομοθεσία σε περίπτωση που συμβεί κάτι και οι συμφωνίες δεν τηρηθούν, και θα ήθελα να στηρίξω τις σχετικές απόψεις της εισηγήτριας. Θα κλείσω, κύριε Πρόεδρε, λέγοντας ότι οι εθελοντικές συμφωνίες μπορεί να είναι εξαιρετικές και θα ήθελα επίσης να συγχαρώ και την αυτοκινητοβιομηχανία, αλλά γνωρίζουμε επίσης ότι εάν θέλουμε αυτού του είδους οι συμφωνίες να πετύχουν είναι άκρως απαραίτητος ο έλεγχος και οι κυρώσεις, αν θέλουμε να υπάρξει μακροπρόθεσμη επιτυχία.

<SPEAKER ID=243 LANGUAGE="FI" NAME="Hautala">
Αξιότιμε κύριε Πρόεδρε, η εισηγήτρια πολύ ορθώς ζητά να συμπεριληφθούν σε αυτή την συμφωνία και τα ελαφρά φορτηγά οχήματα. Τα πράγματα είναι έτσι ακριβώς όπως τα περιέγραψε ο συνάδελφος κύριος Lange πριν από λίγο: στο συγκεκριμένο σημείο υπάρχει ένα κενό. Τα ελαφρά φορτηγά αυτοκίνητα, των οποίων οι εκπομπές διοξειδίου του άνθρακα είναι εξαιρετικά υψηλές, δεν συμπεριλαμβάνονται στη συμφωνία. Υποστηρίζουμε πραγματικά τις τροποποιήσεις τις οποίες προτείνει η εισηγήτρια. Θέλω επίσης να τονίσω ότι το επίπεδο των στόχων που αφορά αυτή την εθελοντική συμφωνία, είναι αρκετά χαμηλό. Είναι πραγματικά δυνατόν, όταν το 1986 ο μέσος όρος κατανάλωσης των επιβατικών αυτοκινήτων ήταν 7 λίτρα ανά 100 χιλιόμετρα, η Επιτροπή να συγκατατεθεί ώστε η βιομηχανία αυτοκινήτων να προοδεύσει μέχρι τα 6 λίτρα ανά 100 χιλιόμετρα μέσα σε 22 χρόνια, δηλαδή μέχρι το έτος 2008; Από τις στατιστικές καθίσταται σαφές ότι στην Ευρώπη κατασκευάζονται υπερβολικά μεγάλα αυτοκίνητα.Θα έπρεπε να μπορεί να γίνει κάτι γι' αυτό.

<SPEAKER ID=244 NAME="Bjerregaard">
Κύριε Πρόεδρε, επιτρέψτε μου καταρχάς να ευχαριστήσω την Επιτροπή Περιβάλλοντος και ειδικά την εισηγήτρια, κ. Gonzαlez Αlvarez, για το καταπληκτικό έργο της στη συγκεκριμένη πρόταση. Αληθεύει όπως ειπώθηκε τόσο από την εισηγήτρια όσο και από τον κ. Lange ότι η πρόταση για την οποία μιλάμε αποτελεί τμήμα της στρατηγικής μας για το κλίμα, ενώ συγχρόνως αποτελεί και συνέχιση των προγραμμάτων Auto-Οil, άρα συμβάλλει στη βελτίωση της ποιότητας της ατμόσφαιρας στην Ευρώπη εν γένει. Η Επιτροπή συμφωνεί με πολλές από τις εποικοδομητικές τροπολογίες που κατέθεσε η επιτροπή. Πιο συγκεκριμένα η Επιτροπή δέχεται τις τροπολογίες 1 και 2, την 6 όσον αφορά το δεύτερο τμήμα της που τονίζει την ανάγκη παρακολούθησης, τις 7, 8 και 27 επί της αρχής, την 29 με μια συντακτική αλλαγή, τις 33 και 35, 42-45 όσον αφορά τα τμήματα που αυξάνουν τον αριθμό ταξινόμησης των κατηγοριών των μεγαλύτερων οχημάτων, και τέλος την 46 επί της αρχής.
<P>
Υπάρχει επίσης μια ομάδα τροπολογιών που η Επιτροπή δυστυχώς δεν μπορεί να δεχτεί. Αυτό δεν οφείλεται σε πολιτικές αιτίες αλλά σε τεχνικούς περιορισμούς. Υπάρχουν τμήματα των τροπολογιών 9-26 και 36-45 που στοχεύουν στη συμπερίληψη φορτηγών στο σύστημα εποπτείας. Κατ' αρχήν δεν είχαμε τίποτα εναντίον στο να μη συμπεριλάβουμε και τέτοια οχήματα στο σύστημα εποπτείας, άλλωστε από περιβαλλοντικής άποψης είναι αναμφισβήτητα ορθό. Παρ' όλα αυτά, η κατάσταση είναι τέτοια ώστε η μέτρηση των εκπομπών διοξειδίου του άνθρακα των εν λόγω οχημάτων δεν αποτελεί τμήμα της κοινοτικής διαδικασίας έγκρισης τύπου και ως εκ τούτου πολύ απλά δεν μπορούμε να τα συμπεριλάβουμε στη συγκεκριμένη φάση. Εκτιμούμε ότι οι τροπολογίες 47 και 48 επιχειρούν να ενισχύσουν τον ρόλο της Επιτροπής εξασφαλίζοντας ότι τα κράτη μέλη θα μας παρέχουν αξιόπιστες πληροφορίες. Παρ' όλα αυτά αδυνατούμε να δεχθούμε τις συγκεκριμένες τροπολογίες κι αυτό οφείλεται στο ότι η παρούσα διατύπωση εκφράζει κατά τη γνώμη μας τη σωστή ισορροπία ανάμεσα σ' έναν αποτελεσματικό ρόλο για την Επιτροπή και στο συνεχιζόμενο δικαίωμα των κρατών μελών να χρησιμοποιούν τα δικά τους συστήματα. Δεν μπορούμε να δεχτούμε ούτε και τα τμήματα των τροπολογιών 28 έως 30, τα οποία στοχεύουν να επισπεύσουν την εφαρμογή. Οι ημερομηνίες που πρότεινε η Επιτροπή ήδη παρέχουν στα κράτη μέλη ελάχιστο χρόνο για να εφαρμόσουν την απόφαση.
<P>
Στη συνέχεια έχουμε την τροπολογία 31, η οποία επισπεύδει την ημερομηνία υποβολής έκθεσης για την εφαρμογή του προγράμματος. Ούτε και αυτή μπορούμε να δεχτούμε, διότι θα θέλαμε να έχουμε επαρκείς πληροφορίες στη διάθεσή μας ώστε εκπονήσουμε μια έκθεση αρκετά υψηλής ποιότητας. Ούτε και την τροπολογία 34 δεν αποδεχόμαστε. Έχουμε τις τροπολογίες 12, 14 και 38, τις οποίες δεν μπορούμε επίσης να δεχτούμε. Θεωρούμε πως δεν είναι σκόπιμο να συμπεριλάβουμε αυτοκίνητα που ταξινομούνται για δεύτερη φορά. Το μόνο που θα καταφέρουμε είναι να δυσκολέψουμε περισσότερο την επεξεργασία των πληροφοριών.
<P>
Στη συνέχεια έχουμε τη μελλοντική αναφορά της ακριβούς μορφής της διαβίβασης των πληροφοριών. Εδώ η Επιτροπή δεν μπορεί να δεχτεί τα σχετικά τμήματα της τροπολογίας 28 και 38, διότι από αυτή την άποψη έχουμε καθορίσει την ακριβή μορφή στο παράρτημα 4 της πρότασης. Η τροπολογία 34 αφορά τον ορισμό του έτους 2002 ως σημείο αναφοράς για την παρακολούθηση της περιβαλλοντικής συμφωνίας με τους κατασκευαστές αυτοκινήτων. Η συμφωνία ωστόσο βασίζεται σε σταθερούς αριθμητικούς στόχους, ώστε δεν είναι απαραίτητη η αναφορά χρονολογίας. Εάν η συμφωνία βασιζόταν σε ποσοστιαία μείωση τότε η αναφορά χρονολογίας θα ήταν ζωτικής σημασίας. Αυτός είναι ο λόγος που δεν μπορούμε να δεχτούμε την τροπολογία αυτή. Από την άλλη πλευρά, θα ήθελα να διαβεβαιώσω το Κοινοβούλιο ότι η εξέλιξη της συμφωνίας θα παρακολουθείται εκ του σύνεγγυς κάθε χρόνο.
<P>
Δεν πρέπει να προκαλεί ιδιαίτερα μεγάλη έκπληξη στο Κοινοβούλιο ότι η Επιτροπή δεν μπορεί να δεχτεί τις τροπολογίες 3, 4 και 5, οι οποίες επικρίνουν τη συμφωνία. Είχα για την ακρίβεια την ευκαιρία να κάνω μια αρκετά θερμή - οφείλω να πω - συζήτηση σχετικά με αυτό με την Επιτροπή Περιβάλλοντος όχι και τόσο καιρό πριν. Επίσης λόγω παρόμοιων εκτιμήσεων η Επιτροπή δεν μπορεί να δεχτεί ούτε το τμήμα της τροπολογίας 6 που συνεπάγεται ότι η Επιτροπή ξεκινά το τεχνικό έργο με στόχο την κατάρτιση νομικού πλαισίου. Και επ' αυτού του τμήματος είχαμε την ευκαιρία να συζητήσουμε διεξοδικά στην ίδια συνάντηση.
<P>
Σε γενικές γραμμές μπορώ ωστόσο να πω, κύριε Πρόεδρε, ότι η Επιτροπή στηρίζει πολλές από τις υποβληθείσες τροπολογίες και είμαστε φυσικά πολύ ικανοποιημένοι που η πρότασή μας γενικά έτυχε θετικής υποδοχής από την εισηγήτρια και την Επιτροπή Περιβάλλοντος.

<SPEAKER ID=245 LANGUAGE="DE" NAME="Lange">
Κυρία Επίτροπε, επιτρέψτε μου μια συμπληρωματική ερώτηση για τα ελαφρά φορτηγά οχήματα. Φυσικά έχουμε συνειδητοποιήσει ότι δεν υπάρχουν μέχρι στιγμής κριτήρια για τη μέτρηση της εκπομπής διοξειδίου του άνθρακα των ελαφρών φορτηγών αυτοκινήτων στο πλαίσιο των ελέγχων σύμφωνα με την οδηγία 70/156. Όμως μπορεί κανείς, βέβαια, να τα δημιουργήσει. Όταν λοιπόν λέμε ότι τα χρειαζόμαστε, πρέπει να τροποποιηθεί η οδηγία 70/156. Αλλωστε, στη νομοθεσία Auto-Oil, στη νέα οδηγία 98/69 περιέχεται μία αιτιολογική σκέψη όπου ζητείται ακριβώς αυτό. Πού υπάρχει λοιπόν αντίρρηση στο να υποβάλει η Επιτροπή μια ανάλογη τροπολογία;

<SPEAKER ID=246 NAME="Bjerregaard">
Κύριε Πρόεδρε, είμαι σίγουρη ότι ο κ. Lange συγκράτησε ότι είπα πως δεν μπορούμε να συμπεριλάβουμε τα εν λόγω οχήματα στη συγκεκριμένη φάση, κι αυτό το λέω διότι συμμερίζομαι την αντίληψη του κ. Lange, ότι δηλαδή θα ήταν άκρως χρήσιμο να τα συμπεριλάβουμε. Γι' αυτό λοιπόν θα δρομολογήσουμε την τεχνική δουλειά που προϋποτίθεται για κάτι τέτοιο. Δεν θέλω να κάνω την έξυπνη και να πω πόσο καιρό θα μας πάρει αυτή η τεχνική δουλειά αλλά κάποιον καιρό σίγουρα θα τον πάρει. Θα κάνουμε όμως ό, τι μπορούμε, και συμφωνούμε ότι θα ήταν καλό να μπορούσαμε να εφαρμόσουμε τις συγκεκριμένες τροπολογίες.

<SPEAKER ID=247 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 9.30.

<CHAPTER ID=13>
Πληροφορίες για την κατανάλωση καυσίμου τωννέων επιβατικών αυτοκινήτων
<SPEAKER ID=248 NAME="Πρόεδρος">
Η ημερήσια διάταξη προβλέπει την συζήτηση επί της έκθεσης της κ. Kestelijn-Sierens (A4-0489/98), εξ ονόματος της Επιτροπής Περιβάλλοντος, Δημόσιας Υγείας και Προστασίας των Καταναλωτών, σχετικά με την πρόταση οδηγίας του Συμβουλίου που αφορά τις πληροφορίες που πρέπει να τίθενται στην διάθεση των καταναλωτών σχετικά με την οικονομία καυσίμου όσον αφορά την εμπορία νέων επιβατικών αυτοκινήτων [COM(98)0489 - C4-0569/98-98/0272(SYN)].

<SPEAKER ID=249 NAME="Kestelijn-Sierens">
Κύριε Πρόεδρε, κυρία Επίτροπε, συνάδελφοι, το υπό συζήτηση μέτρο απορρέει από τη δέσμευση που ανέλαβε στο Κυότο η Ευρωπαϊκή Ένωση να μειώσει στην περίοδο 2008-2012 τις εκπομπές διοξειδίου του άνθρακα και πέντε άλλων αερίων που συμβαλλουν στο φαινόμενο του θερμοκηπίου κατά 8 % σε σχέση με το 1990. Όπως είπαμε και σε προηγούμενη συζήτηση, τα επιβατικά αυτοκίνητα ευθύνονται για το 12 % περίπου των συνολικών εκπομπών CO2 στην Ένωση.
<P>
Η τρισδιάσταση στρατηγική της Επιτροπής για τον περιορισμό των εκπομπών CO2 περιλαμβάνει την πρόταση να διατίθενται στους αγοραστές νέων αυτοκινήτων πληροφορίες για την κατανάλωση καυσίμου. Αυτό το σύστημα ενημέρωσης περιλαμβάνει τέσσερα μέτρα. Το πρώτο και κυριότερο είναι μια ετικέτα που θα προσκολλάται σε κάθε επιβατικό αυτοκίνητο που προσφέρεται για πώληση με τα ακόλουθα στοιχεία: κατανάλωση καυσίμου, εκπομπή CO2 , προειδοποίηση για τη σχέση μεταξύ CO2 και παγκοσμίων μεταβολών του κλίματος, καθώς και προειδοπόηση για τη σχέση μεταξύ εξοικονόμησης καυσίμου και τρόπου οδήγησης.
<P>
Δεύτερον, η έκδοση περιληπτικού οδηγού που θα διανέμεται δωρεάν με τα προαναφερόμενα στοιχεία για όλα τα μοντέλλα αυτοκινήτων στην αγορά. Ο οδηγός πρέπει να περιλαμβάνει και έναν κατάλογο των καλύτερων σε απόδοση αυτοκινήτων σχετικά με την κατανάλωση καυσίμου.
<P>
Τρίτον, η Επιτροπή προτείνει να αναρτηθεί μια αφίσα στον τόπο πώλησης με συνοπτικά στοιχεία της κατανάλωσης καυσίμου όλων των αυτοκινήτων που προσφέρονται για πώληση στον χώρο. Τέλος, τα στοιχεία της κατανάλωσης καυσίμου πρέπει να περιληφθούν και στο έντυπο διαφημιστικό υλικό.
<P>
Στις 8 Δεκεμβρίου, η επιτροπή περιβάλλοντος ενέκρινε ομόφωνα την έκθεσή μου, με μερικές χρήσιμες συμπληρώσεις συναδέλφων. Οι προτάσεις μας στοχεύουν στο να καταστεί το σύστημα ενημέρωσης των καταναλωτών ακόμα πιο σαφές, καλύτερο και αποδοτικότερο. Θα τις διευκρινίσω:
<P>
Προτείνουμε να διαγραφεί η αναφορά του υπολογιζόμενου κόστους καυσίμου για τους ακόλουθους λόγους. Σε όλα τα κράτη μέλη εκτός από το Ηνωμένο Βασιλείο, τα πετρέλαια απολαμβάνουν φορολογικών πλεονεκτημάτων. Οι δαπάνες καυσίμου για ένα αυτοκίνητο ντήζελ είναι λοιπόν αισθητά χαμηλότερες από τις δαπάνες για ένα παρόμοιο αυτοκίνητο που καίει βενζίνη. Γνωρίζουμε όμως ότι τα αυτοκίνητα ντήζελ δεν είναι πιο καλά για το περιβάλλον, διότι το πετρέλαιο περιέχει σωματίδια και οξείδιο του άζωτου. Με την αναφορά των δαπανών για καύσιμα, θα μπορούσε να παρακινηθεί ο καταναλωτής λαθασμένα να διαλέξει ένα αυτοκίνητο ντήζελ, με βλαβερές συνέπειες για το περιβάλλον και τη δημόσια υγεία. Στη Σουηδία το σύστημα πληροφόρησης είναι χρόνια τώρα υποχρεωτικό· πρόσφατα διαγράψανε όμως την αναφορά του κόστους καυσίμου. Εφόσον η διαφορά τιμής ανάμεσα στο πετρέλαιο και τη βενζίνη παραμένει, η αναφορά του κόστους καυσίμου δεν έχει νόημα.
<P>
Οι εκτιμήσεις του κόστους καυσίμου μπορούν άλλωστε να ποικίλλουν ανάλογα με τον τρόπο οδήγησης, με την κυκλοφορία στην πόλη ή στον αυτοκινητόδρομο, ή το επίπεδο συντήρησης του αυτοκινήτου. Τέλος, στις τιμές καυσίμου υπάρχουν και διακυμάνσεις.
<P>
Μια δεύτερη σειρά προτάσεών μου στοχεύει σε μία όσο γίνεται πιο απλή και ξεκάθαρη ετικέτα. Η κατανάλωση καυσίμου να αναφέρεται κατά ενιαίο τρόπο. Να διαχωρισθεί η κατανάλωση ανάλογα με την κυκλοφορία μέσα ή έξω από κατοικημένη περιοχή. Ζητάμε ακόμη μια προειδοποίηση για τις συνέπειες του CO2 που να έχει περισσότερο αντίκτυπο στον καταναλωτή.
<P>
Εγκρίναμε ακόμη μια τροπολογία με την οποία διευκρινίζεται ότι ο κλιματισμός και άλλες συσκευές μπορούν να επηρεάσουν την κατανάλωση καυσίμου.
<P>
Αλλη σημαντική πρόταση είναι ο κατάλογος με τα δέκα πρώτα σε απόδοση ενέργειας αυτοκίνητα στον οδηγό κατανάλωσης καυσίμου. Ζητώ καταλογο των δέκα πρώτων ανά κατηγορία αυτοκινήτου, διότι η οικονομία καυσίμου θα παροτρύνει τον καταναλωτή να διαλέξει άλλο αυτοκίνητο μόνον εφόσον είναι της ίδιας κατηγορίας· δεν θα παροτρύνει τον ενδιαφερόμενο για μεγάλο αυτοκίνητο να αγοράσει ένα minicar ή smartcar.
<P>
Ως προς τα διαφημιστικά έντυπα, θεωρούμε ότι δεν πρέπει να αναφέρεται σε αυτά μόνο η κατανάλωση καυσίμου, αλλά και οι εκπομπές CO2 . Είναι αλήθεια ότι ο καταναλωτής δεν έχει εξοικειωθεί ακόμη με την έννοια της εκπομπής CO2 , καιρός είναι λοιπόν να αλλάξει αυτό. Επιθυμούμε να ισχύσουν οι διατάξεις της οδηγίας και για τη διαφήμηση στο Διαδικτύο.
<P>
Μια πέμπτη πρόταση αφορά την αξιολόγηση. Θέλουμε να μελετήσει η Επιτροπή σε τρία χρόνια τί άλλο πρέπει να εναρμονισθεί.
<P>
Ελπίζω όλοι να αποδεχθούν αυτές τις προτάσεις, ώστε να μπορέσει να τεθεί σε ισχύ η οδηγία την 1η Ιανουαρίου του 2000, όπως προγραμματίστηκε.

<SPEAKER ID=250 LANGUAGE="DE" NAME="Lange">
Κύριε Πρόεδρε, κυρία Επίτροπε, η οδηγία για την οποία συζητήσαμε προηγουμένως αναφέρεται γι' άλλη μια φορά στην αυτοδέσμευση της αυτοκινητοβιομηχανίας να μειώσει τις εκπομπές διοξειδίου του άνθρακα με τη βοήθεια τεχνικών μέτρων. Αυτό που συζητούμε τώρα αφορά περισσότερο την αλλαγή της συμπεριφοράς των καταναλωτών, δηλαδή συμπληρωματικά μέτρα. Θεωρώ σωστό το ότι αυτό σχεδιάζεται να επιτευχθεί με πληροφόρηση και όχι με μια νομική διάταξη, γιατί δεν θέλουμε να επιβάλουμε μία δικτατορία στις ανάγκες των καταναλωτών, αλλά να τους ενημερώσουμε, ώστε εν συνεχεία οι πολίτες να μπορούν να αποφασίσουν μόνοι τους. Μου φαίνεται πολύ ενδιαφέρον να μη βλέπει κανείς πια, κοιτάζοντας τις μεγάλες πινακίδες πάνω στα αυτοκίνητα σε κάποιο κατάστημα πωλήσεως, πόσους ίππους έχει ένα αυτοκίνητο ή πόση ταχύτητα αναπτύσσει ή άλλα παρόμοια, αλλά για το ένα αυτοκίνητο η πινακίδα να λέει 3 λίτρα κι για ένα άλλο, εξ ίσου μεγάλο, 1, 5 λίτρα, ίσως πάνω σε πιο έντονο φόντο, κίτρινο, μαύρο, κόκκινο ή πράσινο - αυτό δεν θέλω να το καθορίσω, γιατί το ποια χρώματα θα προτιμήσει κανείς είναι περισσότερο πολιτικό ζήτημα - πάντως σε έντονο φόντο, και τότε ασφαλώς η αντίδραση των αγοραστών θα αλλάξει.
<P>
Πιστεύω ότι, φυσικά, η πληροφόρηση πρέπει - το επεσήμανε ήδη η εισηγήτρια - να συμπληρωθεί, προκειμένου να υπάρξει ειλικρίνεια, επειδή ο έλεγχος, που άλλωστε δυστυχώς ακόμη δεν υπάρχει για τα ελαφρά φορτηγά αυτοκίνητα, δεν λαμβάνει υπ' όψιν τον ειδικό εξοπλισμό όπως είναι ο κλιματισμός ή η θέρμανση εν στάσει, που όμως μπορούν να προκαλέσουν κατά 20 % μεγαλύτερη κατανάλωση. Νομίζω ότι αυτό θα έπρεπε να το πει κανείς στον καταναλωτή προκειμένου να είναι ειλικρινής, όχι αναλυτικά, αλλά με τη μορφή υπόδειξης, ότι δηλαδή αν κανείς εγκαταστήσει κάτι τέτοιο, θα αυξηθεί ανάλογα η κατανάλωση. Θεωρώ ακόμη ότι, για να αυξηθεί η διαφάνεια, θα έπρεπε να επιτραπεί και να προωθηθεί περισσότερο η προσφορά μέσω Internet, έτσι ώστε ο καταναλωτής που θέλει να αγοράσει καινούργιο αυτοκίνητο να μπορεί να δει με ακρίβεια και στο σπίτι του, στην οθόνη του υπολογιστή του, πόση κατανάλωση έχει ένα αυτοκίνητο με ειδικό εξοπλισμό και ποιες εκπομπές συνεπάγεται αυτό. Και στα καταστήματα πωλήσεως θα μπορεί κανείς να δει ότι αυτό το αυτοκίνητο, ακριβώς αυτό το μοντέλο, έχει την τάδε κατανάλωση. Αυτό είναι επίσης σημαντικό, γιατί επίκειται ακόμη ως τρίτος πυλώνας της στρατηγικής η προώθηση με φορολογικά κίνητρα των αυτοκινήτων με μικρή κατανάλωση. Ως εκ τούτου, πρέπει ο καταναλωτής να ξέρει ακριβώς ποια είναι η κατανάλωση ενός αυτοκινήτου και ποια ενδεχόμενα φορολογικά πλεονεκτήματα παρουσιάζει η αγορά του. Γι' αυτό, επικροτώ τη συμπλήρωση της εισηγήτριας και την υποστηρίζω πλήρως, προκειμένου να επιτευχθεί ακόμη περισσότερη διαφάνεια για τον καταναλωτή.

<SPEAKER ID=251 LANGUAGE="DE" NAME="Rόbig">
Κύριε Πρόεδρε, αξιότιμοι συνάδελφοι, η παρούσα πρόταση για ένα σύστημα ενημέρωσης των καταναλωτών για την κατανάλωση των αυτοκινήτων νέας κυκλοφορίας σε καύσιμα εμπεριέχει σημαντικές πτυχές. Προ πάντων, είναι ένα σημαντικό στοιχείο στο πλαίσιο της στρατηγικής της Κοινότητας για τη μείωση των εκπομπών διοξειδίου του άνθρακα των επιβατικών αυτοκινήτων. Η ιδέα αυτή δεν είναι καινούργια. Στη χώρα μου, υπάρχουν εδώ και αρκετά χρόνια εθελοντικές συμφωνίες να αναφέρεται αναλυτικά στις διαφημίσεις η κατανάλωση καυσίμων. Αλλωστε, την ιδέα αυτήν ευχαρίστως την αποδέχονται και οι κατασκευαστές, ιδιαίτερα μάλιστα, όπως είναι φυσικό, όσοι μπορούν να προσφέρουν οικονομικά αυτοκίνητα. Πιστεύω ότι μια έτικέτα που δεν θα τοποθετείται μόνο κατά την πώληση, αλλά θα υπάρχει και πάνω στα αυτοκίνητα που κυκλοφορούν, θα έχει μελλοντικά πολύ μεγαλύτερη επίδραση στην αγοραστική συμπεριφορά των καταναλωτών.
<P>
Για τον ίδιο λόγο όμως θα ήθελα στις αντίστοιχες στρατηγικές να γίνεται περισσότερο χρήση των συστημάτων παροχής κινήτρων και λιγότερο των ποινών. Ειδικά σε τέτοια ζητήματα, η αγορά θα μπορούσε άριστα να αυτορυθμίζεται. Η αγορά θα ρυθμιζόταν πιο γρήγορα, αν δημιουργούνταν από την πλευρά του κράτους θετικά κίνητρα, όπως συστήματα bonus ή φορολογική ενίσχυση, τα οποία ευνοούν την ενημέρωση των καταναλωτών και κινητοποιούν τη βιομηχανία προς αυτήν την κατεύθυνση. Επιπλέον, με τη βοήθεια μιας τέτοιας ετικέτας κατανάλωσης θα υποστηρίζονταν οι προσπάθειες των κατασκευαστών αυτοκινήτων. Ο μεγάλος στόχος όλων αυτών είναι η μείωση της εκπομπής ρύπων, ώστε να εκπληρωθούν οι υποχρεώσεις που απορρέουν από τη συμφωνία του Κυότο.
<P>
Επικροτώ επίσης ιδιαίτερα την αυτοδέσμευση της Ευρωπαϊκής Ένωσης Αυτοκινητοβιομηχανιών να υλοποιήσει σταδιακά στα επόμενα χρόνια τα δεδομένα για τη μείωση του διοξειδίου. Η δήλωση αυτή εξυπηρετεί τόσο τους κατασκευαστές όσο και τους καταναλωτές και, ιδιαίτερα, το περιβάλλον. Έχει όμως και μια δευτερεύουσα πτυχή, ότι δηλαδή συμβάλλει σημαντικά στην απλούστευση της νομοθεσίας. Στο κάτω-κάτω, οι ειδικοί καθόρισαν τους δεσμευτικούς κανόνες, που άλλωστε είναι στόχος παρόμοιος με εκείνον που επιδιώκουμε με την οδηγία περί κατασκευής λεωφορείων στην έκθεση Murphy. Είναι σημαντικό το ότι οι ενώσεις για την προστασία του καταναλωτή, π.χ. ο οργανισμός ελέγχου Stiftung Warentest, η ADAC, προβαίνουν σε αυτήν τη συγκριτική αξιολόγηση, έτσι ώστε ο καταναλωτής να παίρνει υπεύθυνες πληροφορίες όχι μόνο από τον κατασκευαστή του αυτοκινήτου, αλλά και από ειδικές ενώσεις που έχουν αυτόν τον προορισμό. Αυτό το είδαμε ήδη στην Πράσινη Βίβλο για αποδοτικές τιμές στις μεταφορές.
<P>
Τα περισσότερα προβλήματα δημιουργούνται από το μποτιλιάρισμα στις πόλεις. Εκεί, η κατανάλωση είναι ιδιαίτερα υψηλή και ιδίως στα αστικά κέντρα, οι επιπτώσεις του μποτιλιαρίσματος πρέπει φυσικά να λαμβάνονται ανάλογα υπ' όψιν. Γι' αυτό, απαιτείται εντατική εργασία στον συγκεκριμένο τομέα ώστε να αρθούν αυτά τα προβλήματα. Πιστεύω επίσης ότι, όπως αναφέρθηκε στην Πράσινη Βίβλο «Αποδοτικές τιμές στις μεταφορές» δεν πρέπει να υπάρξουν διασταυρούμενες επιδοτήσεις, επειδή έχουμε αρκετά προβλήματα με τα αυτοκίνητα και γι' αυτό πρέπει πρωταρχικά να ασκηθεί πίεση ώστε αυτά να γίνουν φιλικά για το περιβάλλον και για τις πόλεις.

<SPEAKER ID=252 NAME="Bjerregaard">
Καταρχάς θα ήθελα να ευχαριστήσω την Επιτροπή Περιβάλλοντος και ειδικά την εισηγήτρια, κ. Kestelijn-Sierens, όχι μόνο επειδή εκπόνησε μια έκθεση τόσο υψηλής ποιότητας αλλά κι επειδή επεξεργάστηκε την πρόταση τόσο γρήγορα. Η Επιτροπή συμφωνεί με πολλές από τις εποικοδομητικές τροπολογίες που υπέβαλε η επιτροπή· πιο συγκεκριμένα μπορούμε να δεχτούμε τις ακόλουθες τροπολογίες ως έχουν: 1, 2, 5, 7, το πρώτο τμήμα της 15, 18, 20, 22 και το δεύτερο τμήμα της 23. Τις τροπολογίες 9, 12, 14, το πρώτο τμήμα της 19 καθώς και το πρώτο τμήμα της 23 μπορούμε να τις δεχτούμε επί της αρχής, ενώ τέλος μπορούμε να δεχτούμε την τροπολογία 17 όσον αφορά τις συνέπειες των ειδικών εξοπλισμών.
<P>
Θα αιτιολογήσω γιατί δεν μπορούμε να δεχτούμε μερικές από τις άλλες τροπολογίες. Καθώς στόχος της πρότασης είναι η ενημέρωση των καταναλωτών - συμφωνώ με τον κ. Lange που είπε περίπου ότι η πρόταση αυξάνει τη διαφάνεια προς όφελος των καταναλωτών - δεν μπορούμε να δεχτούμε τις τροπολογίες 10, 11, 16 και 21, ή τα τμήματα των τροπολογιών 19, 23 και 24, τα οποία στοχεύουν να απαλείψουν κάθε αναφορά στο ύψος των δαπανών για καύσιμα που συνδέονται με την οδήγηση σε απόσταση 10.000 χλμ. Κατά την αντίληψη της Επιτροπής, τέτοια μεγέθη αποτελούν σαφές μήνυμα που μπορεί να ωθήσει τους καταναλωτές να αλλάξουν συμπεριφορά. Η Επιτροπή έχει επίγνωση ότι το ντίζελ σε πολλά κράτη μέλη φορολογείται λιγότερο από τη βενζίνη, αλλά τα κράτη μέλη μπορούν ελεύθερα να συμπεριλάβουν πρόσθετους φόρους στο ύψος των δαπανών, και αυτή τη στιγμή διεξάγουμε συζητήσεις με το Συμβούλιο για να διευκρινιστεί επ' αυτού η οδηγία. Καθώς δε η Επιτροπή έχει κατά νου να διατηρήσει τις πληροφορίες για τις δαπάνες των καυσίμων στην πρόταση, δεν μπορούμε να δεχτούμε ούτε και την τροπολογία 3. Επίσης, η Επιτροπή δεν μπορεί να δεχτεί την τροπολογία 8. Από αυτή την άποψη συμφωνούμε ότι οι διαφημίσεις στο Διαδίκτυο πρέπει να καλύπτονται από την έκφραση «διαφημιστική βιβλιογραφία» αλλά πρέπει να εναπόκειται στα κράτη να αποφασίσουν εάν μια διαφήμιση στο Διαδίκτυο καλύπτεται από τις διαφημίσεις στην επικράτειά τους. Κατόπιν έχουμε τις τροπολογίες 4 και 6 που διευρύνουν την οδηγία για να συμπεριλάβει τα σχεδόν νέα αυτοκίνητα. Αυτό δεν μπορούμε να το δεχτούμε. Διότι σε πρώτη φάση η οδηγία συμπεριλαμβάνει μόνο τα ολοκαίνουργια επιβατικά αυτοκίνητα, αλλά είναι μια σκέψη να συμπεριληφθούν και τα μεταχειρισμένα κάποια στιγμή στο μέλλον. Εξάλλου οι εν λόγω τροπολογίες προσβλέπουν στη συμπερίληψη μόνο των αυτοκινήτων με ημερήσια ταξινόμηση. Ο παρών ορισμός των ολοκαίνουργιων επιβατικών αυτοκινήτων στην οδηγία ήδη καλύπτει αυτή την περίπτωση.
<P>
Τέλος φτάνουμε στα τμήματα των τροπολογιών 15, 18, 24 και 28, που προσβλέπουν στην απλοποίηση της μορφής με την οποία θα αναφέρονται τα δεδομένα κατανάλωσης καυσίμου, δηλαδή ότι πάντα πρέπει τα δεδομένα να αναφέρονται σε λίτρα ανά 100 χμ και όχι είτε σε λίτρα ανά 100 χλμ είτε σε χιλιόμετρα ανά λίτρο. Αυτό δεν μπορούμε να το δεχτούμε, δεδομένου ότι κάθε κράτος μέλος έχει τη δική του παράδοση για το πώς αναφέρονται τα δεδομένα κατανάλωσης καυσίμου, οπότε είναι σημαντικό να είμαστε ευέλικτοι αν θέλουμε να γίνουν αποδεκτά τα μέτρα από τους καταναλωτές των διάφορων κρατών μελών. Οι συντακτικές αλλαγές στις τροπολογίες 17 και 25 δεν γίνονται δεκτές. Θεωρούμε ότι η παρούσα διατύπωση για τις κλιματικές μεταβολές και τα αυτοκίνητα αποτελεί πετυχημένο συμβιβασμό ανάμεσα στην προσπάθεια να επιστήσουμε την προσοχή στο πρόβλημα και παράλληλα να διασαφηνιστεί στους αυτοκινητιστές ο ρόλος τους.
<P>
Σε γενικές γραμμές η Επιτροπή συνυπογράφει μεγάλο μέρος των τροπολογιών. Χαιρόμαστε για τη γρήγορη συζήτηση και τη θετική υποδοχή της πρότασης από την Επιτροπή Περιβάλλοντος και την εισηγήτριά της.

<SPEAKER ID=253 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 9.30.

<CHAPTER ID=14>
Ουσίες που καταστρέφουν το στρώμα του όζοντος
<SPEAKER ID=254 NAME="Πρόεδρος">
Η ημερήσια διάταξη προβλέπει την συζήτηση επί της έκθεσης της κ. Graenitz (A4-0465/98), σχετικά με την πρόταση κανονισμού του Συμβουλίου για τις ουσίες που καταστρέφουν το στρώμα του όζοντος [COM(98)0398 - C4-0580/98-98/0228(SYN)].

<SPEAKER ID=255 NAME="Graenitz">
Κύριε Πρόεδρε, κυρία Επίτροπε, αγαπητοί συνάδελφοι, το στρώμα του όζοντος που προστατεύει τους ανθρώπους, τα ζώα και τα φυτά της Γης από τη βλαβερή κοσμική υπεριώδη ακτινοβολία έχει αραιώσει από την έναρξη των μετρήσεων κατά τη δεκαετία του '80 κατά 10 %, ενώ στο βόρειο ημισφαίριο πάνω από τη Σκανδιναβία και τη Σιβηρία παρατηρείται αποδόμηση έως και 45 %.
<P>
Με το πρωτόκολλο του Μόντρεαλ, είχαμε βρει πριν από περισσότερα από δέκα χρόνια έναν δρόμο να θεσπίσουμε μέτρα για την ελεγχόμενη κατάργηση ουσιών που καταστρέφουν το στρώμα του όζοντος. Πριν από λίγες εβδομάδες, κατά τη 12η διάσκεψη των συμβαλλομένων μερών, έγινε η έναρξη εκείνου του τμήματος του πρωτοκόλλου, όπου δεσμεύθηκαν και οι αναπτυσσόμενες χώρες να μειώσουν σταδιακά τη χρησιμοποίηση υδροχλωροφθορανθράκων. Στην Ευρωπαϊκή Ένωση, η σταδιακή κατάργηση των πλήρως αλογονωμένων υδροχλωροφθορανθράκων άρχισε ήδη από το 1995. Τώρα αρχίζουμε την κατάργηση των μερικώς αλογονωμένων υδροχλωροφθορανθράκων.
<P>
Πιστεύω ότι η πρόταση της Επιτροπής είναι μια πολύ καλή και λογική πρόταση για να αρχίσει η κατάργηση αυτή συντομότερα από ό, τι προβλέπει το πρωτόκολλο του Μόντρεαλ.
<P>
Στην έκθεσή μου, έκανα μερικές τροποποιήσεις στις προτάσεις της Επιτροπής, επειδή θεωρώ ότι σε ορισμένους τομείς η κατάργηση μπορεί να επιταχυνθεί κι άλλο, ότι υπάρχουν υποκατάστατες ουσίες, ότι σε ορισμένους τομείς είναι αναγκαία μια κάποια ενοποίηση της διεξαγωγής της κατάργησης, ούτως ώστε να μην υπάρχουν πολλές και διαφορετικές προθεσμίες για μεμονωμένες σειρές προϊόντων. Εκτός αυτού, είναι αναγκαία η σταδιακή κατάργηση των αλογονωμένων υδροχλωροφθορανθράκων, ώστε να μπορέσει να προσαρμοστεί η βιομηχανία στη σταδιακή μείωση της παραγωγής. Θεωρώ ότι αυτό είναι κάτι που ανταποκρίνεται απόλυτα στα αιτήματα της βιομηχανίας μας.
<P>
Στην έκθεσή μου, προσπάθησα επίσης να θίξω με τροπολογίες άλλα προβλήματα. Από τη μια πλευρά, το ζήτημα του λαθρεμπορίου που γίνεται όλο και πιο επείγον. Στις παλαιές εγκαταστάσεις, υπάρχουν κλειστά κατά βάσιν συστήματα, από τα οποία όμως επανειλημμένα διαφεύγουν ουσίες. Ήδη μικρές ποσότητες, π.χ. 20 ή 50 λίτρα υδροχλωροφθοράνθρακα, είναι αρκετά για να διατηρήσουν σε λειτουργία τις παλαιές αυτές εγκαταστάσεις για μερικά ακόμη χρόνια, και γι' αυτό γίνεται λαθρεμπόριο υδροχλωροφθοράνθρακα. Ελπίζω ότι αυτές οι τροπολογίες που αναφέρονται σε αυστηρότερους ελέγχους και σε ενισχύσεις για τις επιχειρήσεις, ώστε να προβούν πιο σύντομα σε κατάργηση, μπορούν να εφαρμοστούν αποτελεσματικά.
<P>
Από την άλλη πιστεύω ότι χρειαζόμαστε επίσης μια διάταξη για την εξαγωγή ουσιών που είναι ήδη απαγορευμένες στην Ένωση. Πρότεινα μια συγκεκριμένη μεταβατική προθεσμία, έτσι ώστε κυρίως οι αναπτυσσόμενες χώρες, που σύμφωνα με το πρωτόκολλο του Μόντρεαλ μπορούν να χρησιμοποιούν αλογονωμένους υδροχλωροφθοράνθρακες για μεγαλύτερο διάστημα από την Ευρωπαϊκή Ένωση, να μη χρειαστεί να δημιουργήσουν δικές τους βιομηχανίες ούτε να προβούν στην κατάργηση ταυτόχρονα με εμάς, αλλά να έχουν τη δυνατότητα πρόσβασης σε νέες ουσίες και να δημιουργήσουν από την αρχή πολύ καλύτερες βιομηχανίες με νέες υποκατάστατες ουσίες.
<P>
Θέλω να αναφέρω δύο ακόμη σημεία που μου φάνηκαν πολύ δύσκολα και για τα οποία δεν έχω βρει πραγματική λύση. Από τη μια, το ζήτημα της χρήσης των αλογονωμένων υδροχλωροφθορανθράκων σε πυροσβεστήρες. Δυστυχώς, μόλις σήμερα πληροφορήθηκα από την Επιτροπή ότι η χρησιμοποίηση αλογονωμένων υδροχλωροφθορανθράκων σε πυροσβεστήρες απαγορεύεται βάσει μιας απόφασης που έλαβε το Ευρωπαϊκό Δικαστήριο αυτό το καλοκαίρι. Είναι πολύ λυπηρό που δεν είχαμε αυτήν την πληροφορία στην επιτροπή κατά την ψηφοφορία. Πιστεύω επίσης ότι και όλοι εκείνοι, των οποίων οι τροπολογίες έγιναν δεκτές στην επιτροπή και οι οποίοι είχαν συμβουλευθεί σχετικά τους αντίστοιχους οικολόγους Υπουργούς Περιβάλλοντος δεν ήξεραν τίποτα γι' αυτό. Λυπάμαι πολύ που το έμαθα μόλις απόψε, και δεν μπόρεσα ούτε εγώ να μιλήσω σχετικά με τον Πρόεδρο της επιτροπής. Θα ενημερώσω αύριο, πριν από την ψηφοφορία για το ζήτημα αυτό, το Κοινοβούλιο για αυτό το δεδομένο, έτσι ώστε η ψηφοφορία να έχει το ανάλογο αποτέλεσμα.
<P>
Ένα τελευταίο σημείο είναι το μεθυλοβρωμίδιο. Εδώ βρέθηκε μετά τις συζητήσεις και ψηφοφορίες στην επιτροπή ένας συμβιβασμός που θα καταστήσει δυνατό για τα κράτη μέλη του Νότου να χρησιμοποιούν το μεθυλοβρωμίδιο για μεγαλύτερο διάστημα για ψεκασμούς εδάφους. Ξέρω ότι ένας τέτοιος συμβιβασμός είναι δύσκολος και ουσιαστικά απορριπτέος από τη σκοπιά της πολιτικής για το περιβάλλον, όμως παρακαλώ την Επιτροπή, και σύμφωνα με το πνεύμα όσων συζητούνται τώρα στο Συμβούλιο, να βρει και έναν τρόπο να διασφαλίσει μια ομαλή μετάβαση.

<SPEAKER ID=256 LANGUAGE="SV" NAME="Hulthιn">
Κύριε Πρόεδρε, οι μετρήσεις στην τρύπα του στρώματος του όζοντος πάνω από την Ανταρκτική τον Οκτώβριο του τρέχοντος έτους έδειξαν ότι ήταν η μεγαλύτερη που έχει ποτέ μετρηθεί. Το προστατευτικό στρώμα του όζοντος έχει καταστραφεί σήμερα σε τέτοιον βαθμό ώστε η τρύπα έχει το τριπλάσιο μέγεθος της επιφάνειας ολόκληρης της Αυστραλίας. Βρισκόμαστε ενώπιον μίας τεράστιας απειλής για την επιβίωση του ανθρώπου, μία κατάσταση για την οποία πρέπει να βρούμε από κοινού λύση. Ακριβώς τώρα το στρώμα του όζοντος αραιώνει με τόσο μεγάλη ταχύτητα ώστε δεν μπορούμε κάν να φανταστούμε τις συνέπειες για το μέλλον. Γνωρίζουμε επίσης ότι το ήδη αραιωμένο στρώμα του όζοντος έχει μεγάλες επιπτώσεις ήδη σήμερα, ιδιαίτερα στις περιοχές όπου γνωρίζουμε ότι το στρώμα του όζοντος είναι λεπτό και όπου τα περιστατικά καρκίνου του δέρματος πολλαπλασιάζονται διαρκώς.
<P>
Η σημασία της υπερεθνικής συνεργασίας δεν μπορεί να είναι σαφέστερη από όσο είναι σ' αυτό το θέμα - και πρέπει να επιτευχθούν γρήγορα αλλαγές. Γνωρίζουμε ότι αν δεν συμφωνήσουμε να μειώσουμε δραστικά τις εκπομπές των ρύπων ουσιών που καταστρέφουν το όζον αναμένεται μία ταχεία αραίωση του στρώματος του όζοντος τα επόμενα χρόνια.
<P>
Γι' αυτόν τον λόγο καλωσορίζω την πρωτοβουλία που ανέλαβε η Επιτροπή προτείνοντας να βελτιωθούν και να γίνουν περισσότερο αυστηροί οι κανονισμοί που αφορούν τις καταστροφικές για το όζον ουσίες. Θέλω, επίσης, να ευχαριστήσω την κ. Graenitz διότι μ' έναν εξαίρετο και ικανό τρόπο ανέλαβε αυτόν τον πολύ τεχνικό και δύσκολο τομέα και διότι έκανε προτάσεις για αλλαγές σε πολλούς τομείς οι οποίες συνεπάγονται ότι η πρόταση της Επιτροπής γίνεται ακόμη πιο αυστηρή.
<P>
Σ' αυτό το πλαίσιο υπάρχει ένα θέμα το οποίο θέλω ιδιαιτέρως να προβάλω. Συνεχώς αναλύπτονται ουσίες που καταστρέφουν το όζον. Είναι ουσίες η χρήση των οποίων δεν έχει καταχωρηθεί ακόμη στο πρωτόκολλο του Μόντρεαλ και οι οποίες δεν ρυθμίζονται από τον κοινοτικό κανονισμό που αφορά τις ουσίες που καταστρέφουν το όζον. Σήμερα γνωρίζουμε, επί παραδείγματι, ουσίες που έχουν πολύ πιο καταστροφική επίδραση απ' ό, τι έχουν ορισμένες από τις ουσίες που ήδη καλύπτονται από συμφωνίες και νομοθεσία.
<P>
Για να μπορέσουμε να ανταποκριθούμε στους στόχους για τους οποίους συμφωνήσαμε στο πρωτόκολλο του Μόντρεαλ είναι σημαντικό να επιλύσουμε τα προβλήματα που ανακύπτουν από τις νέες ουσίες που καταστρέφουν το όζον. Για να καταστεί αυτό δυνατόν πρέπει να βρούμε έναν τρόπο να ρυθμίζουμε γρήγορα και απλά τα θέματα που αφορούν τις καταστροφικές για το όζον ουσίες, ώστε να μπορούν να καλύπτονται από τον κανονισμό αμέσως μόλις ανακαλύπτονται. Γι' αυτόν τον λόγο θέλω να κάνω έκκληση στην Ολομέλεια να στηρίξει τις υπάρχουσες προτάσεις της Επιτροπής του Κοινοβουλίου όταν θα προταθούν λύσεις για τον τρόπο με τον οποίο θα καλύπτονται από τον κανονισμό οι νέες καταστροφικές για το όζον ουσίες.
<P>
Έχουμε ήδη αναφέρει ότι γνωρίζουμε ότι η τρύπα στο στρώμα του όζοντος είναι μεγαλύτερη από ποτέ. Γι' αυτόν τον λόγο θα ήθελα να πω ότι ορισμένα πράγματα στη ζωή ίσως να μην είναι όντως συμβιβάσιμα. Η τρύπα στο στρώμα του όζοντος είναι ένα από αυτά. Δεν βοηθά το γεγονός ότι υπάρχουν βιομηχανίες που πιθανώς παράγουν αυτές τις ουσίες και απειλούνται με κλείσιμο αν απαγορεύσουμε αυτές τις ουσίες. Είναι ίσως, παρ' όλα αυτά, σημαντικότερο να απαγορευτούν οι βιομηχανίες, εφόσον γνωρίζουμε τις συνέπειες. Γι' αυτόν τον λόγο είμαι πολύ επιφυλακτικός ως προς τους συμβιβασμούς που κάναμε, από περιβαλλοντικής μεταξύ άλλων σκοπιάς, αλλά, και από τη σκοπιά του ανταγωνισμού.

<SPEAKER ID=257 LANGUAGE="DE" NAME="Flemming">
Κύριε Πρόεδρε, αρχικά θα ήθελα να ευχαριστήσω θερμά την κ. Graenitz για την έκθεσή της. Δεν ήταν εύκολο έργο, και κατέβαλε κάθε δυνατή προσπάθεια. Παρά τις δυσκολίες, το αποτέλεσμα είναι αξιοσημείωτο. Νομίζω ότι θα ήταν πολύ εύκολο για την κ. Graenitz, αλλά και για μένα, που είμαστε Αυστριακές, να υποβάλουμε μια εντελώς διαφορετική έκθεση. Όμως εμείς ως Αυστριακοί αναγκαζόμαστε να μάθουμε στην Ευρωπαϊκή Ένωση με οδυνηρό τρόπο ότι δεν γίνονται όλα όπως θα θέλαμε. Υπάρχουν και γείτονες στον Νότο που ακόμη δεν μπορούν να προχωρήσουν σε κάποια πράγματα.Ασφαλώς πρέπει να θεωρηθεί μεγάλη επιτυχία του πρωτοκόλλου του Μόντρεαλ το ότι η ταχύτητα με την οποία μειώνεται το στρώμα του όζοντος - για να μην παρεξηγηθώ στο σημείο αυτό - ελαττώθηκε κάπως τα τελευταία χρόνια. Δεν έγινε μικρότερη η τρύπα, αλλά ελαττώθηκε κάπως η ταχύτητα της μείωσης του στρώματος. Η παρούσα έκθεση αναγνωρίζει το πρόβλημα της καταστροφής του στρώματος του όζοντος και συνεπώς τάσσεται σαφώς υπέρ της κατάργησης της παραγωγής και της χρησιμοποίησης των ουσιών που την προξενούν. Όλοι γνωρίζουμε τί προβλήματα προκαλούν, π.χ. καρκίνο του δέρματος ή προβλήματα όρασης. Έχουν όμως επίδραση και σε όλα τα φυσικά οικοσυστήματα. Γι' αυτό άλλωστε η Επιτροπή Περιβάλλοντος, Δημόσιας Υγείας και Προστασίας των Καταναλωτών προσπάθησε να επιτύχει σε αυτό το τόσο σημαντικό ζήτημα κατά το δυνατόν ευρεία συναίνεση, λαμβάνοντας ταυτόχρονα υπ' όψιν ιδιαίτερα συμφέροντα.
<P>
Για τον λόγο αυτόν, προσπάθησα να συμβάλω όσο μπορώ στην επίτευξη ενός συμβιβασμού με τους συναδέλφους των κρατών μελών του Νότου σχετικά με το ζήτημα της χρησιμοποίησης του μεθυλοβρωμιδίου στη γεωργία. Αυτό εννοείται ότι δεν είναι αυστριακό μέλημα! Εμείς δεν το χρειαζόμαστε καθόλου, γενικά δεν χρειάζεται καθόλου, υπάρχουν όμως κράτη με ιδιαίτερο κλίμα που πιστεύουν ότι εξ αιτίας της ιδιαίτερης κατάστασής τους δεν μπορούν να κάνουν διαφορετικά. Θεωρώ ότι το Ευρωπαϊκό Κοινοβούλιο συμβάλλει στην όσο γίνεται πιο σύντομη μεταφορά των περιβαλλοντικών ρυθμίσεων που είναι απόλυτα απαραίτητες. Όλοι γνωρίζουμε ότι εδώ υπάρχουν παντού και πάντα τάσεις χαλάρωσης και ότι πρέπει να αμυνθούμε στην επικράτησή τους.
<P>
Θα ήθελα όμως στο σημείο αυτό να ευχαριστήσω παρ' όλ' αυτά τους συναδέλφους μου του Νότου για τη συνεργασία, γιατί ήταν άλλωστε ενδιαφέρον να παρατηρεί κανείς ότι έφθαναν τροπολογίες από Ιταλούς συναδέλφους από διάφορες Ομάδες, τόσο από τη δική μου όσο και από εκείνη της κ. Graenitz. Εδώ προφανώς υπάρχει πρόβλημα για την ύπαιθρο. Ως βουλευτές του Ευρωπαϊκού Κοινοβουλίου, ως φορείς ευθύνης για ένα βιώσιμο περιβάλλον, είναι καθήκον και αποστολή μας να αποτρέπουμε ζημίες που καταστρέφουν το θεμέλιο της ζωής μας και μελλοντικά να μειώσουμε κάπως ή να αποφύγουμε σφάλματα που ασφαλώς διαπράξαμε στο παρελθόν.

<SPEAKER ID=258 LANGUAGE="DA" NAME="Dybkjζr (ELDR).">
Κύριε Πρόεδρε, παρ' όλο που σε διεθνές επίπεδο τις τελευταίες δεκαετίες έχουν γίνει πολλά, όπως ανέφεραν αρκετοί ομιλητές σήμερα, έχουμε ακόμα πολύ δρόμο να διανύσουμε και γι' αυτό οι αυξημένες δυνατότητες για πρόσβαση σε εναλλακτικές ουσίες μας ωθούν φυσικά να προσπαθήσουμε να κάνουμε κάτι περισσότερο. Η συγκεκριμένη πρόταση είναι ένα βήμα προς τη σωστή κατεύθυνση. Γίνεται λόγος για περιορισμό ή και άμεση απαγόρευση, γίνεται λόγος για καθιέρωση ειδικών αδειών για την εξαγωγή. Ένα από τα πράγματα δυστυχώς με τα οποία δεν ασχολούμαστε στην Ευρωπαϊκή Ένωση - νομίζω ότι η Επίτροπος συμφωνεί μαζί μου όταν λέω δυστυχώς - είναι οι δυνατότητες που παρέχει η φορολόγηση, διότι είναι ένας άκρως αποτελεσματικός τρόπος για να αλλάξουν οι συμπεριφορές. Μπορώ μάλιστα να πω πως όταν στη Δανία χρησιμοποιήσαμε αυτό το μέσο στην αρχή πιστέψαμε ότι θα έμπαιναν και χρήματα στο δημόσιο ταμείο, αλλά τελικά αναγκάζομαι να παραδεχτώ ότι λεφτά δεν είδαμε, ωστόσο ο κόσμος αμέσως άρχισε να χρησιμοποιεί εναλλακτικές ουσίες. Αυτό δείχνει περί τίνος πρόκειται. Πάνω απ' όλα έχει να κάνει με την οικονομία. Όπως όμως ειπώθηκε δεν μπορούμε όλοι να ακολουθήσουμε την ίδια μέθοδο. Θέλω να ευχαριστήσω την εισηγήτρια για όλο τον κόπο που έκανε με την έκθεση και να πω ότι η Ομάδα μας θα υπερψηφίσει τις τροπολογίες που αναφέρονται στους περιορισμούς. Καταλαβαίνω καλά την πρόταση συμβιβασμού της εισηγήτριας με την Ομάδα PPE. Θα θεωρούσα όπως κι η εισηγήτρια ότι θα ήταν καλή ιδέα, αλλά εγώ με την ομάδα μου τασσόμαστε υπέρ αυστηρότερων κανόνων. Κρίνουμε ότι το μεθυλοβρωμίδιο μπορεί ήδη από τώρα να αντικατασταθεί. Έχει ήδη αντικατασταθεί λόγου χάρη στα θερμοκήπια των σκανδιναβικών χωρών και δεν υπάρχει κανένα πρόβλημα με τη χρήση των εναλλακτικών λύσεων. Αρα θα μπορούσε να γίνει και στις νότιες χώρες.

<SPEAKER ID=259 LANGUAGE="SV" NAME="Sjφstedt">
Κύριε Πρόεδρε, σ' αυτήν την έκθεση υπάρχουν πολλά καλά σημεία τα οποία συνεπάγονται μία ισχυρότερη νομοθεσία, που φυσικά θα στηρίξουμε, όμως, υπάρχουν και αρκετές απογοητεύσεις. Αφορά ιδιαίτερα τους κανονισμούς για το μεθυλοβρωμίδιο. Κυρίως, μου προκαλούν ερωτηματικά οι υπ. αριθ. 32 και 33 συμβιβαστικές προτάσεις των Ομάδων του ΕΣΚ και ΕΛΚ, οι οποίες συνεπάγονται ότι παρέχεται μία αρκετά ευρεία εξαίρεση, η οποία δεδομένης της κατάστασης του στρώματος του όζοντος είναι αρνητική. Εκτός αυτού εγκρίνεται εξαίρεση για μία ουσία η οποία είναι αρκετά επικίνδυνη για την υγεία, ενώ υπάρχουν διαμορφωμένες εναλλακτικές λύσεις που μπορούν να χρησιμοποιηθούν. Εκφράζω τη λύπη μου για το γεγονός ότι δεν επιδιώχθηκε ένας συμβιβασμός με άλλες Ομάδες, κάτι που προφανώς μπορούσε να γίνει σ' αυτήν την Ολομέλεια. Θα ήθελα, επίσης, να επισημάνω τις προτάσεις τροπολογίας της Ομάδας των Πρασίνων και της Ομάδας ΕΕΑ/ΑρΠρΒΧ, που κατά την άποψή μου είναι μία καλύτερη εναλλακτική λύση.
<P>
Νομίζω επίσης ότι είναι ενδιαφέρον το γεγονός ότι αυτό το είδος της οδηγίας εκλαμβάνεται ως οδηγία ανήκουσα στο άρθρο 130, εφόσον αφορά χημικές ουσίες. Υπάρχει, σίγουρα, η δυνατότητα να εφαρμοστεί σε περισσότερες οδηγίες που αφορούν διάφορες χημικές ουσίες, που δεν αφορά την εναρμόνιση, αλλά, παρέχει τη δυνατότητα μίας περισσότερο προοδευτικής νομοθεσίας σε διάφορες χώρες. Θα έπρεπε να γίνει χρήση αυτής της δυνατότητας.

<SPEAKER ID=260 LANGUAGE="DE" NAME="Breyer">
Κύριε Πρόεδρε, αγαπητοί συνάδελφοι, αισθάνομαι κι εγώ απογοήτευση για τη συγκεκριμένη έκθεση. Νομίζω ότι το να μιλάμε εδώ για την προστασία του στρώματος του όζοντος, ενώ επιτρέπουμε να εξακολουθήσει να παραμένει στην αγορά ο χειρότερος δολοφόνος του όζοντος, δηλαδή το μεθυλοβρωμίδιο, αποτελεί μεγάλη ντροπή! Το Ευρωπαϊκό Κοινοβούλιο αφέθηκε να γίνει μπαλάκι κοντόφθαλμων συμφερόντων εθνικών λόμπυ κι αυτό είναι πολύ λυπηρό.
<P>
Όλοι γνωρίζουμε ότι το μεθυλοβρωμίδιο είναι μια από τις χειρότερες ουσίες που επιφέρουν αυτήν την καταστροφή του στρώματος του όζοντος. Όμως η θρηνολογία για την επέκταση της τρύπας του όζοντος δεν βοηθά καθόλου, όταν δεν λαμβάνουμε τα αντίστοιχα μέτρα. Θεωρώ εξαιρετικά λυπηρό το ότι η Επιτροπή δεν πρότεινε να καθιερωθεί αυτή η απαγόρευση από το 2001. Έτσι κι αλλιώς, οι μεγάλες Ομάδες την θέλουν μόνο από το 2004. Θεωρώ ότι αυτό αντιβαίνει σε όσα γίνονται στα διάφορα κράτη μέλη. Θεωρώ ότι αυτό είναι ακόμη πιο λυπηρό, τη στιγμή που υπάρχουν εναλλακτικές ουσίες. Αυτό το απέδειξαν αρκετά κράτη μέλη. Βρίσκω απόλυτα εξευτελιστικό το ότι εδώ αποδεχόμαστε μη αναστρέψιμες βλάβες του οικοσυστήματος, αλλά και της υγείας, όπως π.χ. καρκίνο του δέρματος, προκειμένου να υποχωρήσουμε στην πίεση των λόμπυ.

<SPEAKER ID=261 LANGUAGE="EN" NAME="Weber">
Κύριε Πρόεδρε, η πρόταση της Επιτροπής για τις ουσίες που καταστρέφουν το στρώμα του όζοντος περιέχει ένα σοβαρό κενό που ορισμένοι από μας εντοπίσαμε. Μια πολυεθνική εταιρεία που έχει εργοστάσιο στην πατρίδα μου, το Λουξεμβούργο, αφήνεται να συνεχίζει να χρησιμοποιεί χλωροφθοράνθρακες CFC-11 ως διαλυτικό σε βιομηχανική διαδικασία, παρόλο που υπάρχει υποκατάστατο που δεν καταστρέφει το στρώμα του όζοντος και το οποίο χρησιμοποιείται από το 1995 σε δεύτερη γραμμή παραγωγής της ίδιας εταιρείας.
<P>
Για σχεδόν 15 χρόνια, η «Du Pont de Nemours» χρησιμοποιεί CFC-11 ως διαλυτικό για την παραγωγή δέρματος πολυουρεθάνης. Οι ετήσιες εκπομπές ήταν, κατά μέσο όρο, 15 τόνοι CFC-11, ποσότητα πολύ σημαντική. Πρόσφατα της χορηγήθηκε παράταση της άδειας. Η Du Pont de Nemours αποκαλεί τώρα το διαλυτικό της παράγοντα επεξεργασίας, πρόκειται όμως για κόλπο που της επιτρέπει να συνεχίζει τη χρήση των CFC-11.
<P>
Δεν θα πρέπει να επιτρέψουμε την περαιτέρω παράταση των αδειών αυτών, ειδικά αφού υπάρχει υποκατάστατο, το πεντάνιο, και έχει χρησιμοποιηθεί επιτυχώς σε παράλληλη γραμμή παραγωγής. Η Ομάδα μου ζήτησε ψηφοφορία κατά τμήματα για την τελευταία παράγραφο του Παραρτήματος VI της πρότασης, που ορίζει λίστα διαδικασιών όπου η χρήση των CFC-11 μπορεί ακόμη να επιτρέπεται ως παράγοντα επεξεργασίας. Προτείνω να διαγράψουμε απλώς αυτή την παράγραφο ψηφίζοντας «όχι» αύριο.
<P>
Τέλος, οι υδροχλωροφθοράνθρακες (HCFC) έχουν πολύ υψηλό δείκτη καταστροφής του όζοντος (ODP) καθώς και υψηλό δείκτη πλανητικής θέρμανσης. Απευθύνω έκκληση να μην επιτρέψετε τη χρήση υδροχλωροφθορανθράκων ως παράγοντα επεξεργασίας.

<SPEAKER ID=262 LANGUAGE="NL" NAME="Blokland">
Κυριε Πρόεδρε, χάρη και στο πρωτόκολλο του Μόντρεαλ θα απαγορευθεί σύντομα η χρήση ουσιών που συμβάλλουν στην αποδόμηση του στρώματος του όζοντος. Αλλά μόνο σε εκατό χρόνια αυτό θα έχει το ζητούμενο αποτέλεσμα, δηλαδή το κλείσιμο της τρύπας του όζοντος. Ελπίζουμε συγχρόνως να μειωθεί μέχρι τότε ο αριθμός των περιπτώσεων του καρκίνου του δέρματος.
<P>
Είναι καλό ότι η Ευρωπαϊκή Ένωση θέλει να πάρει μέτρα για να επισπεύσει την απαγόρευση αυτών των ουσιών. Μια που αυξάνονται ραγδαίως και οι εναλλακτικές λύσεις, είναι όντως ευφικτό. Επιπλέον κίνητρο είναι ότι τα οφέλη ξεπερνούν σαφώς τις δαπάνες μεταλλαγής. Η παραγωγή, χρήση και διάθεση στην αγορά του μεθυλοβρωμίδιου πρόκειται να σταματήσει από το 2001. Δεν μπορούν να παραχωρηθούν εξαιρέσεις λόγω κλιματολογικών συνθηκών. Στα θερμοκηπία των Κατω Χωρών και της Γερμανίας, επικρατούν οι ίδιες κλιματολογικές συνθήκες όπως και στα νότια κράτη μέλη. Εν τούτοις, από το 1992 στις Κάτω Χώρες και σήμερα επίσης στη Γερμανία, δεν χρησιμοποιείται πια το μεθυλοβρωμίδιο. Με τη χρήση σωστής τεχνολογίας, αυτό δεν προκαλεί απώλεια παραγωγής και είναι και πιο υγιεινό για τους εργαζόμενους.
<P>
Ως προς τη χρήση των υδροχλωροφθορανθράκων στην πυρόσβεση ως εναλλακτική λύση για τα halons, μπορώ να σας πληροφορήσω ότι και αυτή η ουσία ήδη απαγορεύεται - αυτό ισχύει και για την Ιταλία, η οποία δεν σέβεται την απαγόρευση παρά τη δικαστική απόφαση του Ευρωπαϊκού Δικαστηρίου. Και για τους HCFC υπάρχουν πια εναλλακτικές λύσεις, οι οποίες επιπλέον δεν έχουν καρκινογόνες παρενέργειες.
<P>
Η μόνη εξαίρεση που μπορεί κατά τη δική μας γνώμη να επιτραπεί, είναι η «ουσιαστικές εφαρμογές», όπως οι HCFC σε εισπνευτικές συσκευές ή χημικές ύλες για φαρμακευτικά προϊόντα. Εφόσον αυτές οι ουσίες δεν υπάρχουν έξω από την ΕΕ σε επαρκώς καθαρή μορφή, πρέπει να απαγορεύεται κάθε εμπόριο ουσιών που συμβάλλουν στην αποδόμηση του στρώματος του όζοντος με τις χώρες εκτός ΕΕ.

<SPEAKER ID=263 NAME="Bjerregaard">
Καταρχάς θα ήθελα να ευχαριστήσω την Επιτροπή Περιβάλλοντος και ιδιαίτερα την εισηγήτρια, κ. Graenitz, για την έκθεση που συζητάμε σήμερα εδώ. Οι τροπολογίες έχουν σχεδόν όλες στόχο να επισπεύσουν τη σταδιακή κατάργηση των ουσιών που καταστρέφουν το στρώμα του όζοντος. Στόχο με τον οποίο φυσικά συμφωνώ απολύτως. Παρ' όλα αυτά βρισκόμαστε εν μέσω αρκετά περίπλοκων διαπραγματεύσεων κατά τις οποίες πρέπει επίσης να ληφθούν υπόψη και οι απόψεις του Συμβουλίου. Συνεπώς η Επιτροπή δεν μπορεί στη συγκεκριμένη φάση να προχωρήσει σε ορισμένους τομείς τόσο πολύ όσο θα επιθυμούσε το Ευρωπαϊκό Κοινοβούλιο. Παρ' όλα αυτά ελπίζω ότι θα έχουμε τη δυνατότητα να επιστρέψουμε σε ορισμένες εν πάση περιπτώσει προτάσεις κάποια μελλοντική στιγμή της διαδικασίας.
<P>
Βάσει των παραπάνω μπορώ να σας πληροφορήσω ότι η Επιτροπή αποδέχεται τις τροπολογίες 14, 21, 22, 23 και 28 εξ ολοκλήρου, καθώς και τις 1, 2, 3, 4, 19, 24, 25, 26, 27 και 30 επί της αρχής. Επίσης θα ήθελα να σας δώσω ορισμένες πληροφορίες για τους λόγους που δεν μπορέσαμε να δεχτούμε τις υπόλοιπες τροπολογίες. Ορισμένες από τις τροπολογίες στοχεύουν να γίνουν πιο αυστηρές οι διαδικασίες παρακολούθησης, αναφοράς και επιθεώρησης. Μπορούμε να δεχτούμε τις περισσότερες εξ αυτών, αλλά η τροπολογία 20 κατά τη γνώμη μας θα επιφέρει μια αλληλοεπικάλυψη ήδη υπαρχουσών διαδικασιών και είναι συνεπώς περιττή. Όσον αφορά τη σταδιακή κατάργηση του μεθυλοβρωμιδίου η Επιτροπή δεν μπορεί να δεχτεί την τροπολογία 5, δεδομένου ότι η απαγόρευση της χορήγησης για γεωργικές χρήσεις κρίσιμης σημασίας μετά το 2006 θα ήταν αντίθετη με το πρωτόκολλο του Μόντρεαλ. Εάν τα κριτήρια χορήγησης για χρήσεις κρίσιμης σημασίας χρησιμοποιηθούν σωστά τότε η δυνατότητα χορήγησης θα πρέπει να συνεχίσει και μετά το 2006. Τέλος, έχουμε τις τροπολογίες 32 και 33, οι οποίες στοχεύουν στην αναβολή της σταδιακής κατάργησης του μεθυλοβρωμιδίου για το 2005 στα κράτη μέλη με ειδικές κλιματικές συνθήκες. Ήδη συζητήθηκε σήμερα εδώ και μπορώ να πω ότι συμφωνώ απόλυτα με τις παρατηρήσεις που έκανε η κ. Dybkjζr, ο κ. Sjφstedt, η κ. Breyer και ο κ. Blokland, αλλά όχι και με τις παρατηρήσεις που έκανε απόψε η κ. Flemming. Μια συνολική εξαίρεση για όλα τα νότια κράτη μέλη το μόνο που θα σήμαινε θα ήταν να εξαιρεθεί έως και το 80 % της κατανάλωσης μεθυλοβρωμιδίου, σε οποία περίπτωση δεν θα μπορούσαμε πλέον να τηρήσουμε τις υποχρεώσεις μας που απορρέουν από το πρωτόκολλο του Μόντρεαλ. Το πρωτόκολλο απαιτεί σαφώς κατάργηση του μεθυλοβρωμιδίου και δεν παρέχει τη δυνατότητα για συνεχιζόμενη χρήση μετά την κατάργηση, ούτε όταν χρησιμοποιούνται ειδικού τύπου πλαστικές μεμβράνες.
<P>
Ο έλεγχος της παραγωγής υδροχλωροφθορανθράκων αποτελεί τμήμα της κοινοτικής πολιτικής για το όζον. Η Επιτροπή πρότεινε η κατάσταση να αναθεωρηθεί πριν από το 2002 για να δούμε αν η εξέλιξη των παγκόσμιων τάσεων κατανάλωσης επιτρέπουν να ληφθούν περαιτέρω περιορισμοί. Οι τροπολογίες 6, 7, 8 και 9 θα περιόριζαν αυτή την ευελιξία, διότι συνεπάγονται επιπρόσθετες περικοπές ήδη από τώρα, προτού μάθουμε αν είναι σκόπιμες. Κατά συνέπεια η Επιτροπή δεν μπορεί αυτή τη στιγμή να δεχτεί τις εν λόγω προτάσεις. Στη συνέχεια έχουμε τις τροπολογίες που στοχεύουν στην προώθηση του ελέγχου της χρήσης υδροχλωροφθορανθράκων. Δεν μπορούμε να δεχτούμε τις τροπολογίες 11, 12, 13 και 31, δεδομένου ότι θα όξυναν τα προβλήματα και τις δαπάνες για τις μικρομεσαίες επιχειρήσεις μέσω της επίσπευσης των ημερομηνιών κατάργησης της χρήσης υδροχλωροφθορανθράκων στα διαλυτικά για εξοπλισμό ψύξης και στην αφρώδη πολυουρεθάνη. Η Επιτροπή δεν μπορεί επίσης να δεχτεί την τροπολογία 16 για την απαγόρευση της πώλησης χρησιμοποιημένου εξοπλισμού που περιέχουν υδροχλωροφθοράνθρακες, διότι αυτό θα αύξανε τις πιθανότητες παράνομης απόρριψης και διοχέτευσης υδροχλωροφθορανθράκων στην ατμόσφαιρα. Οι τροπολογίες 17 και 19 στοχεύουν στην απαγόρευση χρήσης υδροχλωροφθορανθράκων στην παραγωγή προϊόντων που προορίζονται για εξαγωγή σε χώρες όπου η χρήση εξακολουθεί να επιτρέπεται. Ως προς αυτό έχουμε επίγνωση ότι μια αυστηρή νομοθεσία στην Κοινότητα εύκολα μπορεί να οδηγήσει στην μετεγκατάσταση των εργοστασίων παραγωγής σε άλλα μέρη. Η Επιτροπή κατανοεί την πρόθεση της τροπολογίας 18 αλλά θα ήταν σε αντίθεση με την εξαίρεση για ειδικές περιπτώσεις του άρθρου 5, παράγραφος 6.
<P>
Στη συνέχεια έχουμε τις τροπολογίες 10 και 15, οι οποίες αφορούν τα halon και τους υδροχλωροφθοράνθρακες στα συστήματα πυροπροστασίας. Η κατάργηση των halon είναι κύριο μέλημα μας αλλά είναι σημαντικό να φροντίσουμε να αποφευχθούν αχρείαστες εκπομπές τους στην ατμόσφαιρα. Πολλά από τα κράτη μέλη δυστυχώς δεν έχουν ακόμη εγκαταστάσεις για να ανακτούν, να αποθηκεύουν ή να επαναχρησιμοποιούν ή εδώ που τα λέμε να καταστρέφουν τα halon με υπεύθυνο τρόπο. Θα πάρει χρόνο προτού συμβεί αυτό. Ως εκ τούτου η Επιτροπή δεν μπορεί να δεχτεί την τροπολογία 10. Η τροπολογία 15 στοχεύει να θεσπίσει μια νέα εξαίρεση σύμφωνα με την οποία οι υδροχλωροφθοράνθρακες θα μπορούν να αντικαθιστούν τα halon στα συστήματα πυροπροστασίας. Πιστεύω ότι αυτή ήταν η πρόταση στην οποία αναφέρθηκε η κ. Graenitz.
<P>
Εν κατακλείδι θα ήθελα να ευχαριστήσω και πάλι την κ. Graenitz και την Επιτροπή Περιβάλλοντος για την έκθεσή τους και την ενδελεχή ανάλυση της σχετικής πρότασης της Επιτροπής. Προσδοκώ με χαρά την περαιτέρω εποικοδομητική συνεργασία μας, η οποία θα εξασφαλίσει ότι η Κοινότητα θα εξακολουθήσει να παίζει πρωτεύοντα ρόλο στην προστασία του στρώματος του όζοντος.

<SPEAKER ID=264 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 21.30.
<P>
(Η συνεδρίαση λήγει στις 11.45)

