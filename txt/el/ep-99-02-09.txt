<CHAPTER ID=1>
Έγκριση των συνοπτικών πρακτικών
<SPEAKER ID=1 NAME="Πρόεδρος">
Τα συνοπτικά πρακτικά της συνεδρίασης έχουν διανεμηθεί.
<P>
Υπάρχουν παρατηρήσεις;

<SPEAKER ID=2 LANGUAGE="FR" NAME="Fabre-Aubrespy">
Κυρία Πρόεδρε, στην εβδομαδιαία εφημερίδα «Marianne» μόλις δημοσιεύθηκε ότι τα μέλη της επιτροπής εμπειρογνωμόνων, που συστήθηκε πρόσφατα από το Κοινοβούλιο και την Επιτροπή, θα εισπράττουν μηνιαίως 29 200 ευρώ, δηλαδή 191 000 γαλλικά φράγκα.
<P>
Δεδομένου ότι αυτή η επιτροπή συστήθηκε υπό την αιγίδα του Κοινοβουλίου, είναι σημαντικό να εξακριβωθεί κατά πόσον η πληροφορία αυτή είναι ακριβής. Σε αντίθετη περίπτωση, ποια είναι τα πραγματικά ποσά που πρέπει να γνωστοποιήσουμε στους φορολογούμενους των διαφόρων κρατών μελών και βάσει ποίου άρθρου του προϋπολογισμού θα χορηγούνται τα αντίστοιχα ποσά;
<P>
Θα ήθελα να μάθω κατά πόσον η πληροφορία αυτή είναι πράγματι ακριβής, ιδιαίτερα όσον αφορά τα μέλη της επιτροπής που εισπράττουν ήδη σύνταξη από τον κοινοτικό προϋπολογισμό, και εάν στην περίπτωση αυτή η προβλεπόμενη αποζημίωση πρόκειται να προστεθεί ή όχι στη σύνταξή τους.

<SPEAKER ID=3 NAME="Πρόεδρος">
Κυρίες και κύριοι, δεν μπορούμε να συζητούμε εδώ για κάθε άρθρο που δημοσιεύεται σε κάποια εφημερίδα. Υπάρχει απόφαση του Προεδρείου η οποία μπορεί να σας κοινοποιηθεί, και κατόπιν το ζήτημα μπορεί να συζητηθεί στο κατάλληλο επίπεδο. Όμως η ολομέλεια δεν προσφέρεται για κάτι τέτοιο.

<SPEAKER ID=4 LANGUAGE="EN" NAME="Hardstaff">
Κυρία Πρόεδρε, χθες βράδυ θέλησα να μελετήσω τις τροπολογίες επί της έκθεσης του κ. Philippe Martin, αλλά δεν ήταν διαθέσιμες στην αγγλική γλώσσα. Αν και έχω μια ολόκληρη στοίβα στα γερμανικά, θα προτιμούσα να είχαν μεταφραστεί στη γλώσσα μου. Καθώς πρόκειται για μια πολύ σημαντική και τεχνική έκθεση, θα σας παρακαλούσα να φροντίσετε να διατεθούν, έτσι ώστε να έχουν όλοι την ευκαιρία να τις μελετήσουν προσεκτικά στη μητρική τους γλώσσα πριν από την ψηφοφορία της Πέμπτης.

<SPEAKER ID=5 NAME="Πρόεδρος">
Ευχαριστώ πολύ που το επισημάνατε. Θα φροντίσουμε να διατεθούν όλες εγκαίρως.

<SPEAKER ID=6 LANGUAGE="EN" NAME="Ford">
Κυρία Πρόεδρε, θα ήθελα να ρωτήσω αν, εν όψει των πρόσφατων πολιτικών εξελίξεων στη Γαλλία, η Διάσκεψη των Προέδρων θα συμπεριλάβει το ζήτημα του άρθρου 31 στην ημερήσια διάταξη και εάν θα εξετάσει, για λόγους τήρησης της τάξης στο Σώμα, το ενδεχόμενο να χωριστεί στα πλαίσια του Εθνικού Μετώπου η υποδεέστερη παράταξη του κ. Mιgret από την πρωτοκλασάτη ομάδα του κ. Le Pen. Δεύτερον, απευθυνόμενος στον κ. Fabre-Aubrespy, υποψιάζομαι ότι η εφημερίδα που διαβάζει μοιάζει πολύ με τις εφημερίδες που κυκλοφορούν στο Ηνωμένο Βασίλειο για τις οποίες λέγεται ότι το μόνο που μπορεί να πιστέψει κανείς είναι η ημερομηνία.

<SPEAKER ID=7 LANGUAGE="DE" NAME="Flemming">
Κυρία Πρόεδρε, ζητώ συγγνώμη, αλλά εχθές είχα την τιμή και τη χαρά να μιλήσω για δύο λεπτά εδώ στο Σώμα. Προφανώς από την αναστάτωσή μου για το μεγάλο αυτό γεγονός ξέχασα να υπογράψω. Είναι απόλυτα σίγουρο ότι ήμουν παρούσα.

<SPEAKER ID=8 NAME="Πρόεδρος">
Φυσικά, άλλωστε το αποδεικνύει και η αγόρευσή σας.

<SPEAKER ID=9 LANGUAGE="IT" NAME="Azzolini">
Κυρία Πρόεδρε, παρεμβαίνω για τον ίδιο λόγο που παρενέβη η συνάδελφος που προηγήθηκε. Δεν βλέπω το όνομά μου στον κατάλογο παρουσιών, αν και χθες ήμουν παρών στην αίθουσα αυτή από τις 10.30.

<SPEAKER ID=10 NAME="Πρόεδρος">
Το σημειώνουμε και θα εξεταστεί.

<SPEAKER ID=11 LANGUAGE="IT" NAME="Barzanti">
Κυρία Πρόεδρε, θα ήθελα να αναφέρω απλώς ότι χτες ήμουν παρών. Επιθυμώ κατά συνέπεια να καταγραφεί η παρουσία μου, παρόλο που ξέχασα να υπογράψω.

<SPEAKER ID=12 NAME="Πρόεδρος">
Κυρίες και κύριοι, είναι καλό να δίδονται εκ των υστέρων στοιχεία παρουσίας, εφόσον πρόκειται για μία ή δύο περιπτώσεις. Όταν όμως αυτές γίνονται δέκα ή είκοσι, καταντά προβληματικό. Σας παρακαλώ θερμά να φροντίζετε οι ίδιοι για την καταχώρηση των ονομάτων σας.
<P>
Εγκρίνονται τα συνοπτικά πρακτικά

<SPEAKER ID=13 NAME="Πρόεδρος">
Χθες υπήρξε προφανώς μια παρεξήγηση, ανακοινώθηκε δηλαδή ότι η ψηφοφορία για την έκθεση Fitzsimons θα διεξαχθεί την Τετάρτη, κάτι που δεν είναι σωστό. Το σωστό είναι αυτό που αναγράφεται στην ημερήσια διάταξη, και η ψηφοφορία θα διεξαχθεί σήμερα, στις 12.00. Ο λόγος είναι ότι οι προβλεπόμενες προθεσμίες κατάθεσης τροπολογιών έληξαν σήμερα, που σημαίνει ότι, αν δεν γίνει ψηφοφορία, θα χάσουμε την ευκαιρία να εκφέρουμε γνώμη. Η ψηφοφορία πρέπει να γίνει σήμερα. Ήθελα απλώς να το γνωστοποιήσω για άλλη μια φορά.

<SPEAKER ID=14 LANGUAGE="NL" NAME="Blokland">
Κυρία Πρόεδρε, το καταλαβαίνω αυτό και έχετε απόλυτο δίκιο. Ωστόσο, ήθελα να επιστήσω την προσοχή σας στο γεγονός ότι σήμερα το πρωί οι τροπολογίες επί της έκθεσης Fitzsimons δεν ήταν ακόμα διαθέσιμες.

<SPEAKER ID=15 NAME="Πρόεδρος">
Και αυτό πρέπει να εξεταστεί. Θα ερευνήσουμε το ζήτημα .

<CHAPTER ID=2>
Φορολογία των ενεργειακών προϊόντων
<SPEAKER ID=16 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0015/99) του κ. Cox, εξ ονόματος της Επιτροπής Οικονομικής, Νομισματικής και Βιομηχανικής Πολιτικής, σχετικά με την πρόταση οδηγίας του Συμβουλίου που αφορά την αναδιάρθρωση του κοινοτικού πλαισίου φορολογίας των ενεργειακών προϊόντων (COM(97)0030 - C4-0155/97-97/0111(CNS)).

<SPEAKER ID=17 NAME="Cox">
Κυρία Πρόεδρε, η πρόταση της Επιτροπής για επέκταση και εμβάθυνση της βάσης της φορολογίας επί των ενεργειακών προϊόντων θα έχει την υποστήριξη του Κοινοβουλίου. Η οδηγία περί φορολογίας των ενεργειακών προϊόντων είναι επίκαιρη δεδομένων των δεσμεύσεων που έχουμε αναλάβει για τον περιορισμό του φαινομένου του θερμοκηπίου και παράλληλα επιθυμητή ως μέσο προώθησης της μεγαλύτερης ενεργειακής αποτελεσματικότητας και ενθάρρυνσης της μείωσης της τελικής ζήτησης ενέργειας ανά μονάδα ισχύος. Επιπλέον, είναι απαραίτητο να διερευνηθούν νέες φορολογικές βάσεις, προκειμένου να καταφέρουμε κάποτε να αντιμετωπίσουμε με επιτυχία τη διαρθρωτική δυσκολία πάρα πολλών κρατών μελών όσον αφορά τη μείωση της μη μισθολογικής επιβάρυνσης της εργασίας σε κοινωνίες όπου τα ποσοστά ανεργίας είναι απαράδεκτα υψηλά.
<P>
Εμείς στο Κοινοβούλιο θα πούμε «ναι» σε νέους φόρους, αλλά «όχι» σε περισσότερους φόρους. Δυστυχώς το Κοινοβούλιο δεν μπορεί να επιμείνει βάσει νόμου σε φορολογική ουδετερότητα, αλλά το πράττει λόγω πολιτικής πεποίθησης. Τα κράτη μέλη και το Συμβούλιο θα προδώσουν τον σκοπό αυτής της πρότασης, που αφορά την εξυπηρέτηση του ευρύτερου κοινού συμφέροντος, αν δεν χρησιμοποιήσουν τα επιπλέον έσοδα από τη φορολογία των ενεργειακών προϊόντων για να αντισταθμίσουν την υπερβολική μη μισθολογική επιβάρυνση της εργασίας που προκύπτει από τη φορολόγηση. Επιμένουμε σε αυτή την αντιστάθμιση, επειδή - επαναλαμβάνω - το Ευρωπαϊκό Κοινοβούλιο επιθυμεί μεν νέους, αλλά όχι περισσότερους φόρους.
<P>
Η Επιτροπή προτείνει επέκταση του καθεστώτος για τον ειδικό φόρο κατανάλωσης επί των υδρογονανθράκων σε μια πολύ περιεκτικότερη φορολογική βάση, συμπεριλαμβανομένων των τομέων που είχαν μέχρι τώρα εξαιρεθεί σε ορισμένα ή σε όλα τα κράτη μέλη - τομείς όπως ο γαιάνθρακας, το φυσικό αέριο, η ηλεκτρική ενέργεια και το πετρέλαιο θέρμανσης. Το Κοινοβούλιο υποστηρίζει αυτή την πρόταση ως αξιέπαινη, αλλά δεν πρόλαβε να ορισθεί αυτή η βάση φορολόγησης στην πρόταση της Επιτροπής και η ίδια η Επιτροπή προτείνει, μέσω μιας περίπλοκης σειράς από ολικές ή εν μέρει απαλλαγές, ολικές ή εν μέρει επιστροφές, ορισμένες από τις οποίες είναι υποχρεωτικές, ενώ άλλες προαιρετικές, μια μορφή φορολογικής διαχείρισης βασισμένη μάλλον σε εξαιρέσεις, παρά σε κανόνες. Κατά την άποψή μας πρόκειται για κακή νομοθετική πρόταση, επειδή είναι υπερβολικά περίπλοκη. Στερείται των χαρακτηριστικών ενός καλού φορολογικού νόμου, στα πλαίσια του οποίου ο φόρος θα πρέπει να είναι εύκολα κατανοήσιμος, εύκολα εισπράξιμος, προβλέψιμος ως προς τις νόμιμες επιπτώσεις του και δύσκολος να αποφευχθεί από τους έχοντες υποχρέωση να τον καταβάλουν.
<P>
Θα πρέπει να πω ότι ορισμένοι συνάδελφοι συγχέουν αυτή την πρόταση με τον φόρο επί του CO2. Αυτή η οδηγία δεν αφορά τον φόρο CO2. Οι υπηρεσίες της Επιτροπής, και σε τελική ανάλυση το Σώμα των Επιτρόπων, έχουν υποβάλει στο Κοινοβούλιο μια πρόταση που πιστεύουμε ότι εκφράζει πάρα πολλές από τις προτεραιότητες των παραγόντων άσκησης πίεσης με τις οποίες έχουν ασχοληθεί και ελάχιστο ενδιαφέρον για το γενικότερο συμφέρον των πολιτών.
<P>
Όταν μελέτησα για πρώτη φορά την πρόταση, θυμήθηκα το μάλλον αγενές σχόλιο που είχε διατυπωθεί για μια πρόσφατη Προεδρία των ΗΠΑ, όπου η συμπεριφορά του Προέδρου παρομοιαζόταν με ένα μαξιλάρι που, όπως αναφερόταν, έφερε πάντα τα σημάδια του τελευταίου πισινού που είχε καθίσει σε αυτό. Από ορισμένες απόψεις μου φαίνεται ότι η ιδιαιτερότητα αυτού του εγγράφου αντικατοπτρίζει αυτή τη λογική. Πρόκειται για το είδος των νομοθετικών προτάσεων που πρέπει να καταργηθούν. Με την έκθεσή μου προτείνεται μεν ριζική επέμβαση για την κατάργηση του υπερβολικά μεγάλου αριθμού φοροαπαλλαγών, αλλά παράλληλα η διατήρηση των «πράσινων» εξαιρέσεων.
<P>
Όσον αφορά την ενίσχυση της φορολογίας, πιστεύουμε ότι η Επιτροπή επέλεξε ένα άσκοπα περίπλοκο σύστημα. Προτείνουμε να αρχίσουμε με τις προτάσεις της Επιτροπής για τα φορολογικά ποσοστά του 2000 και στη συνέχεια να εφαρμοστεί κάποια αρχή «διατήρησης της ορμής» που θα υπόκειται σε αναθεώρηση μετά την πάροδο πενταετίας, αλλά που θα παραμένει σε ισχύ εν αναμονή του αποτελέσματος της αναθεώρησης. Έτσι έχουμε το πλεονέκτημα της σαφήνειας και της βεβαιότητας και αποτρέπονται οι συνεχείς θεσμικές περιπλοκές της εναλλακτικής λύσης που μας προτείνεται.
<P>
Εξακολουθεί να παραμένει η δυσκολία, όσον αφορά επιχειρήσεις και τομείς των οποίων τα έξοδα μπορεί να αυξηθούν σε σημαντικό βαθμό, σε σημείο μάλιστα να πληγεί η ανταγωνιστική τους θέση. Δεν αγνοούμε αυτό το θέμα: προτείνουμε μια μορφή περιορισμένης επικουρικότητας που θα μπορούσε να ανακουφίσει τις εν λόγω επιχειρήσεις και τομείς, υπό την προϋπόθεση ότι υφίστανται κάποια ελαφρυντικά, αλλά θα πρέπει να πληρούνται τα ευρύτερα κριτήρια αντικειμενικότητας της ΕΕ, έτσι ώστε να μην παραβιάζονται οι κανόνες του θεμιτού ανταγωνισμού ή οι κανόνες που σχετίζονται με τις κρατικές ενισχύσεις.
<P>
Προτείνω επίσης μια επιπλέον τροπολογία σε αυτό το στάδιο: οι τομείς όπου αυτό συμβαίνει συστηματικά θα πρέπει ενδεχομένως να υπόκεινται σε απαλλαγή ή επιστροφή κατά κατηγορίες με έγκριση της Επιτροπής.
<P>
Συνοψίζοντας, το Ευρωπαϊκό Κοινοβούλιο θα υποστηρίξει την επιβολή νέων φόρων επί των ενεργειακών προϊόντων και νέων οικολογικών φόρων, αλλά δεν τάσσεται υπέρ της επιβολής περισσότερων φόρων. Ζητούμε τη φορολογική ουδετερότητα των κρατών. Επιμένουμε στην ελάφρυνση της φορολογίας επί της εργασίας ως αντιστάθμισμα αυτού του φόρου. Θέλουμε έναν απλούστερο και περισσότερο σίγουρο φορολογικό ορισμό από αυτόν που προτείνει η Επιτροπή. Θέλουμε ένα πιο προβλέψιμο σύστημα ενίσχυσης της βάσης για τον καθορισμό της εξέλιξης των φορολογικών ποσοστών. Επιθυμούμε να αντιμετωπισθεί το ανταγωνιστικό μειονέκτημα στις περιπτώσεις που αποτελεί πραγματικό πρόβλημα, χωρίς όμως να χρησιμοποιείται ως πρόφαση για να είμαστε πιο επιεικείς όσον αφορά αλλαγές που είναι απαραίτητο να γίνουν. Συστήνω την έκθεση στο Σώμα.

<SPEAKER ID=18 NAME="Estevan Bolea">
Κυρία Πρόεδρε, κύριε Επίτροπε, η Επιτροπή Έρευνας, Τεχνολογικής Ανάπτυξης και Ενέργειας κατανοεί πολύ καλά ότι πρέπει να επιτευχθεί εναρμόνιση των φόρων και ότι - όπως ανέφερε ο κ.Cox - δεν θέλουμε περισσότερους φόρους, παρά διαφορετικές μορφές φορολόγησης των ευρωπαϊκών οικονομιών.
<P>
Λάβετε όμως υπόψη ότι αυτή τη στιγμή εφαρμόζουμε την οδηγία που ελευθερώνει τις αγορές ηλεκτρικής ενέργειας και τις αγορές φυσικού αερίου, με βασικό στόχο τη μείωση των τιμών της ενέργειας. Πράγματι δε αυτό επιτυγχάνεται. Προσωπικά γνωρίζω την περίπτωση της Ισπανίας, της πατρίδας μου, όπου η τιμή του ηλεκτρικού ρεύματος μειώθηκε κατά 11 %. Σε άλλες όμως χώρες δεν εξελίχθηκαν τα πράγματα με τόσο γρήγορο ρυθμό. Εφαρμόζονται αυτές οι οδηγίες και αρχίζει να πραγματοποιείται η ελευθέρωση των αγορών ηλεκτρικής ενέργειας. Εάν αυτή τη στιγμή φορολογούμε περισσότερο την ηλεκτρική ενέργεια, μου φαίνεται ότι επιχειρούμε να επιτύχουμε ταυτόχρονα υπερβολικά πολλούς στόχους.
<P>
Γι' αυτό, κύριε Επίτροπε, και βέβαια είμαστε σύμφωνοι να γίνουν στο μέλλον οι άμεσοι φόροι έμμεσοι και να φορολογούντα τα ενεργειακά προϊόντα, υπό την προϋπόθεση ότι θα υπάρξει πραγματική φορολογική ουδετερότητα και εφόσον αυτό δεν συνεπάγεται αύξηση του κόστους για τις επιχειρήσεις.
<P>
Βρισκόμαστε σε μια φάση που αναγκαστικά πρέπει να είμαστε περισσότερο ανταγωνιστικοί. Στις Ηνωμένες Πολιτείες η ενέργεια είναι πολύ φθηνή, όπως πολύ καλά γνωρίζετε κύριε Επίτροπε. Στην Ευρώπη το μεγαλύτερο μέρος του κόστους της ενέργειας - των υδρογονανθράκων για παράδειγμα - συνίσταται σε φόρους που σε μερικές χώρες - όπως η Γαλλία ή το Βέλγιο - είναι πολύ υψηλοί όσον αφορά τη μεταφορά και σε άλλες - όπως η Ισπανία - αρκετά χαμηλότεροι.
<P>
Στην Ένωση πρέπει να υπάρξει σχετικό νομοθετικό πλαίσιο για τις δεκαπέντε χώρες και αυτό δεν είναι κάτι απλό. Πρέπει να τεθεί σε λειτουργία η ελεύθερη αγορά ηλεκτρικής ενέργειας, η ελεύθερη αγορά φυσικού αερίου, πρέπει να είμαστε περισσότερο ανταγωνιστικοί και να εφαρμόσουμε αναρίθμητους κανόνες σχετικά με την προστασία του περιβάλλοντος, τους οποίους οι επιχειρήσεις οφείλουν να τηρήσουν. Αυτή την εβδομάδα θα εξετάσουμε την οδηγία για το νερό, η οποία επηρεάζει σε πολύ μεγάλο βαθμό τις βιομηχανίες, που πρέπει να προβούν σε τεράστιες επενδύσεις. Θα εξετάσουμε επίσης άλλες οδηγίες σχετικά με τα απόβλητα. Έχουμε την αίσθηση ότι θα έπρεπε να περιμένουμε λίγο για να εφαρμόσουμε αυτή την οδηγία. Γι' αυτό, αν και το πνεύμα της οδηγίας μας βρίσκει σύμφωνους, κύριε Επίτροπε, πιστεύουμε ότι η στιγμή δεν είναι κατάλληλη.
<P>
Δεν θα συνεχίσουμε να μιλάμε για τον φόρο επί του CO2. Είναι γεγονός ότι, εάν ανεβάσουμε τις τιμές της ενέργειας, η χρήση της θα είναι πιο αποτελεσματική και θα υπάρχει μικρότερη κατανάλωση. Αυτό όμως απαιτεί την πραγματοποίηση τεράστιων επενδύσεων και φυσικά θα εκπέμπεται λιγότερο CO2 και θα εκλύονται σε μικρότερο βαθμό άλλοι ρύποι.
<P>
Δεν θα υποστηρίξουμε την έκθεση του κ. Cox. Δεν πρόκειται να το πράξουμε, διότι, εάν η οδηγία που προτείνετε, κύριε Επίτροπε, είναι ήδη περίπλοκη, με πλήθος εξαιρέσεων, αυτό το οποίο κάνει ο κύριος Cox, και το οποίο έχει ήδη εγκρίνει η Επιτροπή Οικονομικής, Νομισματικής και Βιομηχανικής Πολιτικής, είναι πολύ πιο ριζοσπαστικό και επιπλέον ανεφάρμοστο: έξω όλες οι επιδοτήσεις, έξω όλες οι επιχορηγήσεις.
<P>
Θα ψηφίσουμε κατά των τροπολογιών 13, 14, 15 και 16 και κατά μερικών άλλων. Εάν δε το Σώμα τις εγκρίνει, θα καταψηφίσουμε την έκθεση. Τώρα πρόκειται για διαβούλευση, πιθανόν όμως στο μέλλον να υπάρξει συναπόφαση. Σε κάθε περίπτωση καλό θα ήταν να αναβάλουμε για λίγο αυτή την οδηγία.

<SPEAKER ID=19 NAME="Spencer">
Κυρία Πρόεδρε, επιτρέψτε μου να εκφράσω την ικανοποίησή μου που μου δίνεται η ευκαιρία να μιλήσω στο Σώμα γι' αυτό το θέμα. Θα ήθελα επίσης να προσθέσω ότι δεν υπέγραψα χτες στον κατάλογο παρουσίας, επειδή προφανώς κάτι θα μου απέσπασε την προσοχή.
<P>
Επιθυμώ να προσυπογράψω πλήρως όσα είπε ο εισηγητής. Θέλω να μιλήσω για τη γνωμοδότησή μου εξ ονόματος της Επιτροπής Περιβάλλοντος, στην οποία εγκρίθηκαν ομόφωνα οι τροπολογίες από όλους τους βουλευτές όλων των Ομάδων. Σκοπός αυτών των τροπολογιών είναι να δείξουν ότι, ενώ θα ήταν καλές οι προτάσεις του κ. Monti, θα ήταν ακόμη καλύτερο να δοθεί σε αυτές οικολογική διάσταση. Συνεπώς, κατά την άποψή μας «καλός είναι ο «καφέ' Monti, αλλά πολύ καλύτερος ο «πράσινος'». Ωστόσο, υποπτεύομαι ότι το Συμβούλιο δεν θα έχει τη σύνεση να αποδεχτεί τις «καφέ» προτάσεις του κ. Monti ή έστω κάποια «πράσινη» εκδοχή των εν λόγω προτάσεων που επιλέγουμε να του συστήσουμε. Πιστεύω ότι, όταν συζητάτε για την εναρμόνιση της φορολογίας, αναφέρεστε όχι μόνο στις τεχνικές λεπτομέρειες της εναρμόνισης των φόρων, αλλά και στον τρόπο χρήσης τους και - μου φαίνεται - ότι το Συμβούλιο θα χάσει μια τεράστια ευκαιρία, αν δεν επιλέξει τις προτάσεις του κ. Monti. Θα πρέπει να θυμάται τι έλεγε για το Κυότο και το Μπουένος Αιρες και να εκμεταλλευτεί την προκειμένη ευκαιρία, για να επηρεάσει τον τρόπο με τον οποίο χρησιμοποιείται η ενέργεια στην Κοινότητα.
<P>
Ως συνέπεια της δικής μου βλακείας, ενδέχεται η έκθεση Spencer για τον φόρο CO2/ενέργειας, της οποίας είμαι κατά παράδοση εισηγητής εδώ και δέκα σχεδόν χρόνια, να μη φθάσει στο Κοινοβούλιο επί των ημερών μου. Εξετάζεται στην επιτροπή και προτείνω να συνεχίσει οπωσδήποτε να εξετάζεται στην επιτροπή. Πιστεύω ότι η Επιτροπή και το Συμβούλιο θα πρέπει να επανέλθουν σε έναν φόρο CO2/ενέργειας ως έναν τρόπο για να υπάρξει ουσιαστική αλλαγή. Προτείνω στα μελλοντικά Κοινοβούλια να εξετάσουν αυτή την έκθεση στα πλαίσια της αρμόδιας κοινοβουλευτικής επιτροπής, και, αν μου επιτρέπετε να ακουστώ κάπως κακόβουλος, να αφήσουν ενδεχομένως σε αυτή τη λέξη Spencer, όχι για μένα, αλλά - εφόσον οι κλιματικές αλλαγές αποτελούν ένα μακροπρόθεσμο ζήτημα - ίσως για την εποχή που θα είναι οι κόρες μου σε αυτό το Κοινοβούλιο.

<SPEAKER ID=20 NAME="Randzio-Plath">
Κυρία Πρόεδρε, η Ομάδα του Ευρωπαϊκού Σοσιαλιστικού Κόμματος υποστηρίζει τόσο την πρόταση Monti, όσο και την πρόταση που περιέχει η έκθεση, επειδή σε πολλά ζητήματα προβαίνει σε διευκρινίσεις που ανταποκρίνονται καλύτερα στον στόχο της αναδιάρθρωσης του κοινοτικού φορολογικού πλαισίου. Ως εκ τούτου πρέπει να υπογραμμιστεί ότι η πρόταση οδηγίας, ακριβώς όπως και η τροποποιημένη από το Ευρωπαϊκό Κοινοβούλιο πρόταση οδηγίας, δεν μπορεί να είναι τίποτε άλλο παρά ένα πρώτο βήμα προς την κατεύθυνση μιας οικολογικού χαρακτήρα φορολογικής μεταρρύθμισης, ακόμη κι αν πρέπει να παραδεχθώ ότι ο κ. Spencer έχει δίκιο λέγοντας ότι η ίδια η πρόταση οδηγίας ουσιαστικά δεν προβλέπει «πράσινη» φορολογία των ενεργειακών προϊόντων. Για τον λόγο αυτό άλλωστε η Ομάδα μου υποστηρίζει την τροποποίηση της έκθεσης Cox με στόχο να κατασταστεί σε κάθε περίπτωση υποχρεωτικό για τα κράτη μέλη της Ευρωπαϊκής Ένωσης να μην επιβάλλουν φόρους στο ηλεκτρικό ρεύμα και σε άλλα προϊόντα που προέρχονται από ανανεώσιμες πηγές ενέργειας
<P>
Κατά τη γνώμη μου η πρόταση αυτή, που δικαίως αποσκοπεί στη φορολόγηση του πόρου «ενέργεια», προκειμένου να μειωθεί το βάρος της φορολογίας επί της εργασίας, όπως ήδη προβλέπεται στη Λευκή Βίβλo Delors, συνιστά βελτίωση της οδηγίας και περιέχει συνεπώς ένα στοιχείο που την καθιστά πιο «πράσινη». Αυτό δεν το θεωρώ αντικανονικό, παρά αναγκαίο. Θέλουμε βέβαια να καταστήσουμε περισσότερο λειτουργική την εσωτερική αγορά και να να εξαλείψουμε κάθε αρνητική επίπτωση και στη χώρα κατανάλωσης, όμως πρέπει να θυμόμαστε επίσης ότι, όταν το 1920 ο παλιός οικονομολόγος Pigou ανέπτυξε για πρώτη φορά την ιδέα της συμβολής στην προστασία των πόρων μέσω εισφορών, εισήγαγε με την προσέγγιση αυτή και μία ποιοτική μεταβολή στις συζητήσεις μας.
<P>
Είναι επίσης σημαντικό ότι στην πρόταση οδηγίας τονίζεται η φορολογική ουδετερότητα. Ως εκ τούτου πρέπει και κατά τη μεταφορά στα κράτη μέλη να γίνουν ενέργειες με στόχο τη φορολογική ελάφρυνση του παράγοντα της εργασίας, ώστε να μπορούν πραγματικά να υπάρξουν αποτελέσματα στον τομέα της απασχόλησης. Πρέπει να τονιστεί ότι ο φόρος επί των ενεργειακών προϊόντων δεν είναι οικολογικός φόρος. Θεωρώ ότι πρέπει πραγματικά να επαναλάβουμε επειγόντως τις θλιβερές συνομιλίες και συζητήσεις που μετά από το Ρίο και το Κυότο δεν οδήγησαν σε κανένα αποτέλεσμα σε ευρωπαϊκό επίπεδο. Πιστεύω ότι εν τω μεταξύ πολλά κράτη μέλη έχουν προχωρήσει περισσότερο από την πρόταση οδηγίας.
<P>
Θα θεωρούσα επίσης σημαντικό να αλληλοδιδαχθούν τα ευρωπαϊκά κράτη και θα επιδοκίμαζα εξαιρετικά τη συμφωνία των επιχειρήσεων με μεγάλη τελική ζήτηση ενέργειας, στις οποίες ασφαλώς πρέπει να εγκριθεί κάποια επιστροφή, να ακολουθήσουν το παράδειγμα της Δανίας, που εφάρμοσε με πολύ μεγάλη επιτυχία έλεγχο των ενεργειακών προϊόντων.

<SPEAKER ID=21 LANGUAGE="ES" NAME="Areitio Toledo">
Κυρία Πρόεδρε, αυτή η οδηγία έχει κατά βάση έναν τριπλό στόχο, που κατέστησε δύσκολη την ανάλυση, αλλά και την ίδια την έκθεση του κ. Cox. Αφενός θέτει έναν στόχο φορολογικής εναρμόνισης, με σκοπό τη βελτίωση της λειτουργίας της αγοράς και αφετέρου προτείνεται ένας οικονομικός στόχος: η μεταπήδηση από τη φορολόγηση της εργασίας στη φορολόγηση των ενεργειακών προϊόντων. Στα παραπάνω προστέθηκε επίσης ένας οικολογικός στόχος. Η μείξη τριών στόχων σε μία και μοναδική οδηγία είναι πάντα κάτι περίπλοκο. Πιστεύω ότι ο εισηγητής, ο κ. Cox, επιχείρησε να ελαφρύνει κάπως αυτό το βαρύ φορτίο στην έκθεσή του και να περιορίσει κάπως το πεδίο του τριπλού στόχου. Εν πάση περιπτώσει, είναι πολύ περίπλοκη η θέσπιση μιας οδηγίας εναρμόνισης εντός της Ευρωπαϊκής Ένωσης για ένα θέμα τόσο πολύπλοκο όπως η ενέργεια.
<P>
Πιστεύω ότι η Επιτροπή επιχείρησε μια πρώτη ορθή προσέγγιση, διότι το πρόβλημα απαιτεί την ύπαρξη και παρουσία αναρίθμητων εξαιρέσεων στον γενικό κανόνα. Δεν υπάρχει δε άλλος τρόπος αντιμετώπισης του θέματος. Η Ομάδα μας διαφωνεί σε αυτό το σημείο με την προσέγγιση του κ. Cox. Η αλήθεια είναι ότι, όταν πρόκειται να θεσπιστούν φορολογικοί κανόνες, οι εξαιρέσεις - όπως διαπιστώνουμε στο σύνολο των φορολογικών μας κανονισμών - αποτελούν γενικευμένη πρακτική, και δεν κατανοώ γιατί δεν δεχόμαστε και εδώ εξαιρέσεις τις οποίες θεωρούμε βασικές, προκειμένου να μην πλήξουμε την ανταγωνιστικότητα του παραγωγικού συστήματος της Ευρωπαϊκής Ένωσης.
<P>
Κατά συνέπεια, κυρία Πρόεδρε - όπως προανέφερε επίσης η κ. Estevan Bolea - εμείς, εάν διατηρηθεί η θέση του εισηγητή για κατάργηση μιας σειράς άρθρων - συγκεκριμένα τα άρθρα 13, 14, και 15 - θα καταψηφίσουμε την έκθεση, διότι πιστεύουμε ειλικρινά ότι η αντιμετώπιση του προβλήματος, εκτός των άλλων δυσκολιών που υπάρχουν, απαιτεί την παρουσία και σε βάθος ανάλυση κατά περίπτωση όλων των εξαιρέσεων που προβλέπει η Επιτροπή, πέραν των άλλων που γνωρίζουμε ότι πρόκειται να παρουσιάσει.

<SPEAKER ID=22 LANGUAGE="ES" NAME="Gasςliba i Bφhm">
Κυρία Πρόεδρε, κυρίες και κύριοι συνάδελφοι, θέλω να εκφράσω την υποστήριξη της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών στην έκθεση του συναδέλφου μας κ. Cox, η οποία συνιστά μια σειρά βελτιώσεων στην πρόταση οδηγίας της Επιτροπής και επιχειρεί μια κατάλληλη και ορθή προσέγγιση σε επίπεδο της Ευρωπαϊκής Ένωσης για την επίτευξη τριών βασικών στόχων.
<P>
Κατ' αρχάς ενίσχυση της εσωτερικής αγοράς, μια και η πρόταση φορολογικής εναρμόνισης σε αυτό το πεδίο προσανατολίζεται ακριβώς στην κατεύθυνση των στρεβλώσεων που υφίστανται στην παρούσα φάση.
<P>
Κατά δεύτερο λόγο εξασφάλιση της αύξησης του ανταγωνισμού της ευρωπαϊκής εσωτερικής αγοράς σε διεθνές επίπεδο. Είναι προφανές ότι, εάν επιτύχουμε καλύτερη φορολογική εναρμόνιση, όπως φιλοδοξεί η εφαρμογή αυτού του φόρου, θα είναι δυνατή η εξάλειψη ή μείωση του μη μισθολογικού κόστους εργασίας χωρίς μείωση του επιπέδου των φορολογικών εσόδων στην Ένωση και τα κράτη μέλη, και κατ' αυτόν τον τρόπο θα εισαγάγουμε στη διεθνή αγορά ένα επίπεδο ανταγωνιστικότητας στη διάρθρωση των δαπανών για το σύνολο της Ευρωπαϊκής Ένωσης.
<P>
Και κατά τρίτον - αν και σε αυτό το σημείο άκουσα μερικές κριτικές - είναι σημαντικός ο τρίτος στόχος, διότι προφανώς υπάρχει μια περιβαλλοντική πολιτική η οποία συμβάλλει σε μια αειφόρο οικονομία, που αποτελεί έναν από τους βασικούς στόχους της Ευρωπαϊκής Ένωσης. Κατανοούμε συγκεκριμένα ότι η έκθεση του κ.Cox επιτρέπει την επίτευξη αυτών των τριών στόχων αφήνοντας επιπλέον περιθώριο σημαντικής ευχέρειας στα κράτη μέλη για την προσαρμογή αυτής της οδηγίας, υπό την προϋπόθεση ότι - επιμένω - δεν στρεβλώνεται το επίπεδο ανταγωνιστικότητας ούτε η ολοκλήρωση της ευρωπαϊκής εσωτερικής αγοράς, που αποτελεί έναν από τους βασικούς στόχους της Ένωσης.

<SPEAKER ID=23 NAME="Θεωνάς">
Κυρία Πρόεδρε, αναφερόμενος στην πρόταση οδηγίας της Επιτροπής και στην έκθεση του συναδέλφου Cox, θα ήθελα να κάνω τρεις παρατηρήσεις:
<P>
Πρώτη παρατήρηση: δεν μπορεί να υπάρχει δεύτερη γνώμη για την ανάγκη προστασίας του περιβάλλοντος από τις εκπομπές των ενεργειακών προοόντων. Απαιτείται, όμως, θετική παρέμβαση υπέρ των ήπιων μορφών ενέργειας, υπέρ του εκσυγχρονισμού των εγκαταστάσεων και μεθόδων παραγωγής, ώστε να είναι πιο φιλικές προς το περιβάλλον και όχι φοροεισπρακτικά μέτρα έμμεσης φορολογίας που πλήττουν καίρια τα λαοκά εισοδήματα.
<P>
Δεύτερη παρατήρηση: η ένταση της φορολογίας των πάσης φύσεως ενεργειακών προοόντων, όπως προτείνεται, θα οδηγήσει, κατά τη γνώμη μας, σε δραματική αύξηση των τιμών που, σε ορισμένες περιπτώσεις, θα ξεπεράσει το 9 % έως 11 % και, σε μια περίοδο αυστηρών δημοσιονομικών περιορισμών στα πλαίσια της ΟΝΕ, θα εντείνει την πίεση στο επίπεδο και τους όρους ζωής των πιο πλατιών λαοκών στρωμάτων.
<P>
Τρίτη παρατήρηση: θα ήθελα, κυρία Πρόεδρε, να εκφράσω για άλλη μια φορά την ανησυχία μας για την προτεινόμενη υποκατάσταση των κοινωνικών εισφορών προς το σύστημα της κοινωνικής ασφάλισης, των λεγόμενων «φόρων επί της εργασίας», από τους λεγόμενους «ενεργειακούς φόρους». Μια τέτοια υποκατάσταση όχι μόνον δεν θα οδηγήσει σε ενίσχυση των πόρων των κοινωνικοασφαλιστικών φορέων, αλλά θα επιτρέψει στις κυβερνήσεις να ιδιοποιηθούν αυτούς τους πόρους, με δραματικές συνέπειες στο σύστημα της κοινωνικής ασφάλισης.

<SPEAKER ID=24 LANGUAGE="FI" NAME="Hautala">
Αξιότιμη κυρία Πρόεδρε, ο συνάδελφος κ. Cox έχει κάνει εξαιρετικά καλή δουλειά αναφορικά με την πρόταση της Επιτροπής. Θέλω επίσης να ευχαριστήσω τον κ. Tom Spencer για το έργο που έχει ήδη επιτελέσει επί έτη σε αυτό το Κοινοβούλιο σχετικά με την πρόταση για την καθιέρωση φόρου επί του διοξειδίου του άνθρακα. Η Ομάδα των Πρασίνων στο Ευρωπαϊκό Κοινοβούλιο συμφωνεί απόλυτα με τον κ. Tom Spencer, ότι δηλαδή θα πρέπει να διατηρήσουμε αυτή την πρόταση για τον φόρο επί του διοξειδίου του άνθρακα. Δεν θα πρέπει να εγκαταλείψουμε αυτή την πρόταση, διότι περιέχει περισσότερα στοιχεία τα οποία κατευθύνουν τη συμπεριφορά του κόσμου σε θέματα περιβάλλοντος από την επί του παρόντος εξεταζόμενη πρόταση, γνωστή ως πρόταση Monti.
<P>
Ωστόσο, ο συνάδελφος κ. Cox έχει πραγματικά καταστήσει αυτή την πρόταση Monti πιο «πράσινη». Περιλαμβάνει σαφείς αιτιολογήσεις για τις εξαιρέσεις, οι οποίες μάλιστα επιβάλλεται να είναι αιτιολογημένες από την άποψη του περιβάλλοντος. Επίσης, και η αιτιολόγηση του κύριου Cox για τον τρόπο με τον οποίο η βιομηχανία μπορεί να επωφελείται από φορολογικές ελαφρύνσεις επί των ενεργειακών προϊόντων είναι απόλυτα σαφής. Προτείνει ότι η βιομηχανία θα πρέπει να μπορεί να αιτιολογεί αυτές τις ελαφρύνσεις με κριτήρια που έχουν σχέση με την ανταγωνιστικότητα και ότι όλες οι διαδικασίες θα πρέπει έπειτα να διεξάγονται υπό τον έλεγχο της Επιτροπής.
<P>
Η έκθεση του κ. Cox προτείνει να θεσπισθεί ως σημείο εκκίνησης η φορολογική βάση του έτους 2000, η οποία θα αυξάνεται για πέντε έτη κατά ποσοστό 2 % ετησίως συν τον δείκτη πληθωρισμού. Αξιότιμοι συνάδελφοι, αυτός ο ρυθμός φορολογικής αύξησης είναι πολύ μετριοπαθής. Εάν επιθυμούμε η φορολόγηση να επιδράσει προς την κατεύθυνση της αειφόρου ανάπτυξης από την άποψη του περιβάλλοντος, θα μπορούσαμε να εξετάσουμε την υιοθέτηση μιας κάπως πιο τολμηρής γραμμής. Γι' αυτόν τον λόγο η Ομάδα των Πρασίνων στο Ευρωπαϊκό Κοινοβούλιο έχει καταθέσει μια πρόταση όπου αυτό το ετήσιο ποσοστό είναι 4 % συν τον δείκτη πληθωρισμού. Η διαφορά μεταξύ της πρότασης του κ. Cox και της δικής μας είναι πως η πρόταση του κ. Cox θα αυξήσει τον φόρο επί των ενεργειακών προϊόντων κατά 10 % περίπου σε πέντε χρόνια, ενώ και με τη δική μας πρόταση η αύξηση δεν θα υπερβεί το 20 %. Σας απευθύνω επομένως πραγματικά έκκληση να σκεφθείτε αυτή την πρόταση τροπολογίας της Ομάδας των Πρασίνων.

<SPEAKER ID=25 LANGUAGE="DA" NAME="Bonde">
Κυρία Πρόεδρε, το Κίνημα του Ιουνίου στηρίζει την ελάχιστη φορολόγηση των ενεργειακών προϊόντων, αλλά τα χρήματα πρέπει να παραμείνουν στα εθνικά ταμεία και όχι να αποτελέσουν νέο έσοδο για την ΕΕ. Επιθυμούμε το δικαίωμα για αύξηση της φορολογίας των ενεργειακών προϊόντων, ώστε να εξοικονομήσουμε ενέργεια, αλλά και να προωθήσουμε τη μετάβαση σε ανανεώσιμές πηγές ενέργειας. Το Κίνημα του Ιουνίου δίνει επίσης βαρύτητα στην αντιπροσώπευση όσων δεν έχουν δικαίωμα ψήφου, αυτών που θα έρθουν μετά από εμάς. Δεν μπορούμε να σπαταλάμε έτσι απλά τους περιορισμένους πόρους του πλανήτη. Εάν τα σύνορα μεταξύ Δανίας και Γερμανίας καταργηθούν, ο κόσμος θα ταξιδεύει στη Γερμανία για να αγοράσει φτηνή βενζίνη και πετρέλαιο θέρμανσης και οι φόροι θα καταλήξουν στα γερμανικά, αντί στα δανικά κρατικά ταμεία. Κατά συνέπεια θα αναγκαστούμε να μειώσουμε τους φόρους και τα τέλη, ώστε να αντιστοιχούν στα γερμανικά επίπεδα, με αποτέλεσμα να εισέρχονται λιγότερα χρήματα στα δημόσια ταμεία για τη χρηματοδότηση των εκπαιδευτικών υποτροφιών, των συντάξεων και των επιδομάτων. Υπάρχει μεγαλύτερη ισότητα ανάμεσα στους ανθρώπους στη Δανία από ό, τι στη Γερμανία και την υπόλοιπη ΕΕ. Το Κίνημα του Ιουνίου προασπίζει το συγκεκριμένο σκανδιναβικό πρότυπο πρόνοιας, κι αυτός είναι ο λόγος που ψηφίζουμε υπέρ των υψηλότερων δυνατών ελαχίστων τιμών, ενώ παράλληλα θέλουμε να έχουμε δικαίωμα να φορολογούμε τα ενεργειακά προϊόντα που εισάγονται σε χαμηλότερες τιμές, ώστε η γαλλική ατομική ενέργεια να μην παραγκωνίσει τελικά τον αγώνα για μετάβαση σε ανανεώσιμες πηγές ενέργειας, όπως την ηλιακή και την αιολική. Εγγυημένες ελάχιστες τιμές για την αιολική ενέργεια υπάρχουν μόνο σε τρεις κοινοτικές χώρες: τη Γερμανία, την Ισπανία και τη Δανία. Εκεί δε ακριβώς υπάρχει και το κύριο μέρος των ανεμογεννητριών του κόσμου. Ο άνεμος και ο ήλιος δεν πρέπει να αντικατασταθούν από την ατομική ενέργεια.

<SPEAKER ID=26 LANGUAGE="DE" NAME="Lukas">
Κυρία Πρόεδρε, ο εισηγητής πέτυχε έναν εύλογο συμβιβασμό μεταξύ των αναγκών που υπαγορεύονται από τον τομέα του περιβάλλοντος και της ανάγκης μείωσης της νομικής επιβάρυνσης του παράγοντα «εργασία». Πρόκειται για μια επιτυχή πράξη εξισορρόπησης των δύο βασικών κατευθύνσεων της πολιτικής μας, οι οποίες έρχονται σε αντίθεση όταν ασκούνται βάσει φονταμενταλιστικής λογικής. Σε μία εποχή όπου η καταπολέμηση της τεράστιας ανεργίας αποτελεί το κύριο μέλημα της ευρωπαϊκής οικονομικής και κοινωνικής πολιτικής και όπου όλοι γνωρίζουμε τους κινδύνους επιβάρυνσης του περιβάλλοντος από τις μη ανανεώσιμες πηγές ενέργειας, ο σωστός δρόμος φαίνεται να είναι ένας δρόμος προσεκτικός, αλλά σαφής, όπως αυτός που χαράζεται εδώ.
<P>
Ελπίζουμε ότι θα γίνουν δεκτές ορισμένες από τις τροπολογίες που καθιστούν σαφέστερα την έκθεση αυτή μια «πράσινη» έκθεση και που τονίζουν και ενισχύουν ακόμη περισσότερο στο πλαίσιο αυτό την καθοριστική για το μέλλον θέση των ανανεώσιμων πηγών ενέργειας. Από την άλλη πλευρά πρέπει να απορριφθούν τροπολογίες όπως η υπ' αριθ. 13, που συνεπάγεται μεγάλες απώλειες για ορισμένους βιομηχανικούς κλάδους και θα επέφερε την κατάργηση εργατικού δυναμικού.

<SPEAKER ID=27 LANGUAGE="DE" NAME="Lange">
Κυρία Πρόεδρε, κύριε Επίτροπε, αγαπητοί συνάδελφοι, υποστηρίζω θερμά την έκθεση του κ. Cox, η οποία καθιστά σαφέστερη την πρόταση της Επιτροπής και εγγυάται μια αποδοτική εξέλιξη. Παρ' όλα αυτά θα ήθελα να αναφερθώ σε δύο σημεία της έκθεσης της Επιτροπής Περιβάλλοντος. Στο σημείο αυτό θα ήθελα επίσης να ευχαριστήσω ιδιαίτερα τον κ. Spencer για τις ακαταπόνητες προσπάθειές του στο ζήτημα αυτό και για τη γεμάτη εμπιστοσύνη συνεργασία του.
<P>
Το πρώτο σημείο αφορά το ζήτημα των ανανεώσιμων πηγών ενέργειας. Είμαι της γνώμης ότι, αν θέλουμε να έχει αυτή η φορολογική μεταρρύθμιση και μια κατευθυντήρια δράση, πρέπει να εξαιρέσουμε τις ανανεώσιμες πηγές ενέργειας από αυτόν τον φόρο, γιατί δεν θα πρέπει να τις εντάξουμε στον εθνικό ανταγωνισμό. Η μία χώρα υποστηρίζει την εξαίρεσή τους, η άλλη τη μη εξαίρεσή τους, και τότε το ζήτημα αυτό γίνεται αυτομάτως έρμαιο του ανταγωνισμού. Γι' αυτό πρέπει να δοθεί ένα σαφές μήνυμα βάσει της πρότασης του κ. Cox - σαφείς, αποδοτικές ρυθμίσεις. Προσωπικά συνηγορώ υπέρ της εξαίρεσης των ανανεώσιμων πηγών ενέργειας από αυτόν τον φόρο.
<P>
Το δεύτερο σημείο αφορά τον τομέα όπου σημειώνεται σήμερα η μεγαλύτερη αύξηση των εκπομπών CO2, δηλαδή την αεροπλοΐα. Κατά το τελευταίο έτος οι εκπομπές CO2 αυξήθηκαν στον εν λόγω τομέα κατά 17 %. Ο τομέας αυτός έχει μείνει εκτός, επειδή υπάρχουν ορισμένα προβλήματα στην επιβολή του συγκεκριμένου φόρου επί της κηροζίνης. Εντούτοις, δεν είναι δυνατόν να κάνουμε μια πρόταση και να αφήνουμε έξω τον τομέα που προκαλεί τη μεγαλύτερη ποσοστιαία αύξηση. Ως εκ τούτου τάσσομαι σαφώς υπέρ της έγκρισης της τροπολογίας 29, και πρέπει να πούμε ότι αυτός είναι ο σκοπός μας και αναθέτουμε στην Επιτροπή να προτείνει σχετικά μια κατάλληλη λύση, ώστε να μπορεί να συμπεριληφθεί και ο τομέας αυτός.

<SPEAKER ID=28 LANGUAGE="NL" NAME="Thyssen">
Κυρία Πρόεδρε, με την παρούσα πρόταση για την καθιέρωση εναρμονισμένων κατώτατων φορολογικών ποσοστών για τα προϊόντα ενέργειας επιδιώκεται η εξυπηρέτηση πολλών πλευρών. Στόχος είναι να βελτιωθεί το περιβάλλον διαβίωσης, να μειωθούν οι επιβαρύνσεις που επιβάλλονται στην εργασία, να προωθηθεί η καλύτερη δυνατή λειτουργία της εσωτερικής αγοράς, και όλα αυτά χωρίς κίνδυνο να επιδεινωθεί η ανταγωνιστική θέση των επιχειρήσεών μας. Η πρόταση στηρίζεται αναμφισβήτητα σε ωραίες αρχές, αλλά τόσο η ίδια, όσο και η τροποποιημένη παραλλαγή της, με κάνουν να διερωτώμαι ποιες θα είναι συγκεκριμένα οι συνέπειες για τις επιχειρήσεις υψηλής έντασης εργασίας, στις οποίες συμπεριλαμβάνονται πολλές μικρομεσαίες. Εάν υπάρχει πρόθεση, με βάση δικαιολογημένες ανησυχίες για την ανταγωνιστική θέση των επιχειρήσεων υψηλής έντασης ενέργειας, να χορηγηθεί απαλλαγή ή να επιτραπεί επιστροφή ή μείωση του φόρου επί των ενεργειακών προϊόντων ενδεχομένως σε μεμονωμένη βάση, διερωτώμαι μήπως υπάρχει κίνδυνος να υποχρεωθούν τελικά να καταβάλουν τον φόρο CO2 οι επιχειρήσεις υψηλής έντασης εργασίας. Εάν υποτεθεί ότι η αρχή της φορολογικής ουδετερότητας δεν εφαρμοστεί ανά επιχειρηματική μονάδα, αλλά με ένα γενικότερο, πιο οριζόντιο τρόπο, το ερώτημα είναι μήπως κινδυνεύει να υπάρξει μια μετατόπιση των φορολογικών βαρών από τις επιχειρήσεις μεγάλης τελικής ζήτησης ενέργειας στις επιχειρήσεις υψηλής έντασης εργασίας. Διερωτώμαι επίσης μήπως κατ' αυτόν τον τρόπο επιτύχουμε το αντίθετο από αυτό που επιδιώκουμε. Οι μικρές επιχειρήσεις που ρυπαίνουν πληρώνουν συγκριτικά περισσότερο από τις μεγάλες, ενώ οι επιχειρήσεις υψηλής έντασης εργασίας πλήττονται περισσότερο από τις επιχειρήσεις μεγάλης τελικής ζήτησης ενέργειας.
<P>
Κύριε Επίτροπε, οι μικρομεσαίες επιχειρήσεις δεν είναι και τόσο ικανοποιημένες με την πρόταση. Αντιμετωπίζω προβλήματα, όταν καλούμαι να την υπερασπιστώ στα μάτια της κοινής γνώμης, και θα ήθελα πάρα πολύ να σας ακούσω να προβάλλετε επιχειρήματα που αντικρούουν τους ισχυρισμούς μου. Θα ήθελα επίσης πάρα πολύ να πληροφορηθώ την άποψή σας επί του χρονοδιαγράμματος. Πότε πιστεύετε ότι το Συμβούλιο θα αποφασίσει επί του θέματος;

<SPEAKER ID=29 LANGUAGE="FI" NAME="Seppδnen">
Αξιότιμη κυρία Πρόεδρε, ένας καλός φόρος για το περιβάλλον είναι εκείνος που μπορεί κανείς να αποφύγει, δεδομένου ότι καθοδηγεί τη συμπεριφορά των παραγωγών και των καταναλωτών κατά τρόπο θετικό από την άποψη του περιβάλλοντος. Πρωταρχικός στόχος αυτού του φόρου δεν μπορεί να είναι ο φοροεισπρακτικός του χαρακτήρας.
<P>
Ωστόσο, υπάρχουν ζητήματα τα οποία δεν μπορούμε να αποφύγουμε. Αυτή είναι η άποψη του Βορρά σχετικά με το συγκεκριμένο θέμα. Στη διάρκεια του φετινού χειμώνα καταγράφηκε στη Φινλανδία νέο ρεκόρ ψύχους: 54 βαθμοί υπό το μηδέν. Στο Ελσίνκι επικρατεί αυτή τη στιγμή θερμοκρασία 30 βαθμών υπό του μηδενός και στις βόρειες περιοχές θερμοκρασία μικρότερη των 40 βαθμών υπό του μηδενός. Εκτός αυτού, θα ήθελα να επισημάνω το γεγονός ότι οι αποστάσεις στις βόρειες περιοχές είναι μεγάλες και απαιτούν ενέργεια για τις μετακινήσεις. Η δική μου εκλογική περιφέρεια καλύπτει 1300 χιλιόμετρα. Λαμβάνοντας επομένως υπόψη μας αυτούς τους δύο παράγοντες, τις ανάγκες θέρμανσης και μετακίνησης, θα πρέπει να είναι δυνατές οι εξαιρέσεις, και αυτές οι εξαιρέσεις θα πρέπει να μπορούν να ισχύουν και για τα νοικοκυριά. Διαφορετικά οι κοινοί άνθρωποι που κατοικούν σε απομακρυσμένες περιφέρειες θα αναγκαστούν να πληρώσουν τις φορολογικές ελαφρύνσεις, οι οποίες στην προκειμένη περίπτωση προορίζονται για τη χρήση των βιομηχανιών με μεγάλη τελική ζήτηση ενέργειας. Προτείνεται να μειωθούν οι κοινωνικές εισφορές που καταβάλλουν οι εργοδότες, αλλά στη δική μας περίπτωση αυτές οι μειώσεις θα προέρχονται από λανθασμένους σκοπούς.
<P>
Επειδή οι φυσικές συνθήκες διαφέρουν στην Ευρωπαϊκή Ένωση, επιβάλλεται να υπάρχει επίσης η δυνατότητα εφαρμογής διαφορετικών φορολογικών συστημάτων. Αποδεχόμαστε τα ελάχιστα πρότυπα, όμως εκεί θα πρέπει να σταματήσει η επιβολή ρυθμίσεων από την ΕΕ.

<SPEAKER ID=30 LANGUAGE="DE" NAME="Breyer">
Κυρία Πρόεδρε, κι εγώ ως μέλος της Ομάδας των Πρασίνων στο Ευρωπαϊκό Κοινοβούλιο θα προτιμούσα φυσικά να γίνει αυτή η πρόταση ακόμη πιο «πράσινη», όπως είπε ο κ. Spencer. Παρ' όλα αυτά μπορώ να πω ως μέλος των Πρασίνων ότι τη θεωρώ ένα σημαντικό, διστακτικό βήμα, ουσιαστικά μόνο ένα πρώτο μικρό βήμα προς τη σωστή κατεύθυνση, προς την επιβολή φορολογίας, ή τουλάχιστον προς μια εναρμόνιση σε αυτόν τον τομέα.
<P>
Επιτρέψτε μου όμως να αναφερθώ επίσης σε δύο σημεία. Θεωρώ σωστή την άποψη, όπως του κ. Cox, ότι πρέπει να εξαιρεθούν οι ανανεώσιμες πηγές ενέργειας, γιατί ένα ζητούμενο είναι και να εγκαινιασθεί μια αλλαγή στην ενεργειακή πολιτική. Όλοι γνωρίζουμε ότι το μέλλον ανήκει στις ανανεώσιμες πηγές ενέργειας και ότι εδώ πρέπει να χαράξουμε μια σωστή πορεία.
<P>
Θα ήθελα όμως επίσης να υποστηρίξει η ολομέλεια την τροπολογία μας για εξαίρεση της τοπικής δημόσιας αστικής συγκοινωνίας, καθώς και αυτό αποτελεί ένα σημαντικό θέμα. Αν θέλουμε να συμβάλουμε στη μείωση του CO2, πρέπει να περιορίσουμε κάπως την επιβλαβή κυκλοφορία με ΙΧ αυτοκίνητα, πράγμα που άλλωστε επιδιώκουμε με αυτόν τον φόρο κατανάλωσης. Ωστόσο, το ζητούμενο πρέπει επίσης να είναι η δημιουργία κινήτρων για μία τοπική δημόσια αστική συγκοινωνία φιλική προς το περιβάλλον.
<P>
Είμαστε κι εμείς της γνώμης ότι δεν θα πρέπει να συνεχίσουμε να επιτρέπουμε την επιδότηση της αεροπλοΐας. Υπάρχουν άλλες δυνατότητες, όπως π.χ. μια εισφορά για εκπομπές CO2, που θα μπορούσαν να έχουν ως αποτέλεσμα να μη χρειαζόμαστε την αρχή της ομοφωνίας και που θα μπορούσαν επίσης να συνδυαστούν με τις διεθνείς συμφωνίες. Ως εκ τούτου ελπίζουμε ότι η Επιτροπή θα υποβάλει επιτέλους τον Μάρτιο μια κατάλληλη σχετική πρόταση.
<P>
Επιτρέψτε μου λοιπόν να συνοψίσω λέγοντας ότι θεωρούμε πως πρόκειται για ένα σημαντικό βήμα προς τη σωστή κατεύθυνση.

<SPEAKER ID=31 LANGUAGE="NL" NAME="Metten">
Κυρία Πρόεδρε, τις δύο τελευταίες δεκαετίες η εργασία επιβαρύνεται όλο και περισσότερο στην Ευρωπαϊκή Ένωση. Εάν αντιστραφεί η τάση αυτή, κάτι που έγινε στη χώρα μου από το 1994 και αποτελεί εξαίρεση η οποία επιβεβαιώνει τον κανόνα, θα μειωθεί σημαντικά η επίμονα υψηλή ανεργία που παρατηρείται στην Ευρωπαϊκή Ένωση. Αυτό είναι το πλαίσιο εντός του οποίου πρέπει να θεωρήσουμε τις δύο εκθέσεις για τη φορολογία που εξετάζουμε σήμερα, τις εκθέσεις των κ.κ. Cox και Perez Royo. Η φορολογική πίεση πρέπει να μετατοπιστεί από την εργασία στο περιβάλλον και στην απόδοση κεφαλαίων. Η έκθεση Cox ασχολείται με τους ειδικούς φόρους κατανάλωσης επί των ενεργειακών προϊόντων. Το σημαντικότερο πρόβλημα της υφιστάμενης νομοθεσίας έγκειται στις σοβαρές ελλείψεις της φορολογικής βάσης. Ορισμένα ενεργειακά προϊόντα, όπως το φυσικό αέριο, ο γαιάνθρακας και ο ηλεκτρισμός, απαλλάσσονται μέχρι στιγμής από την επιβολή ειδικών φόρων κατανάλωσης. Για άλλα καύσιμα, τα οποία υπόκεινται φυσιολογικά σε φορολογία, απαλλάσσεται η χρήση τους για ειδικούς σκοπούς, όπως συμβαίνει με την κηροζίνη στις αερομεταφορές ή τα καύσιμα που χρησιμοποιούνται στη ναυσιπλοΐα και την αλιεία.
<P>
Ένα τρίτο πρόβλημα είναι ότι τα ίδια καύσιμα υπόκεινται σε διαφορετικούς φορολογικούς συντελεστές, ανάλογα με τη χρήση τους. Έτσι καύσιμα που χρησιμοποιούνται στις μεταφορές υπόκεινται σε μεγαλύτερη φορολογία από ό, τι καύσιμα που χρησιμοποιούνται για θέρμανση. Παράλληλα, καύσιμα που χρησιμοποιούνται για βιομηχανικούς σκοπούς υπόκεινται σε χαμηλότερη φορολογία από ό, τι καύσιμα που χρησιμοποιούνται για καταναλωτικούς σκοπούς. Ένα τελευταίο πρόβλημα είναι ότι οι κατώτεροι συντελεστές είναι μεν εναρμονισμένοι σε ευρωπαϊκή κλίμακα, όμως σε τόσο χαμηλό επίπεδο, ώστε να είναι πλέον σχεδόν άνευ σημασίας.
<P>
Οπωσδήποτε στην έκθεση Cox δεν μπορούν να αντιμετωπιστούν δια μιας όλα αυτά τα προβλήματα. Πρόκειται για νομοθεσία η θέσπιση της οποίας απαιτεί ομόφωνη απόφαση του Συμβουλίου, γεγονός που αποτελεί συνήθως εγγύηση καθήλωσης της διαδικασίας. Η προσπάθεια όμως που καταβάλλεται στην έκθεση - και την οποία υποστηρίζουμε θερμά - είναι να υποστηριχθεί η διεύρυνση της φορολογικής βάσης για τους γαιάνθρακες, το φυσικό αέριο και τον ηλεκτρισμό, να προταθεί η κατάργηση τμήματος από τις υποχρεωτικές απαλλαγές στη χρήση τους καθώς και η αύξηση και η τιμαριθμική προσαρμογή των κατώτατων συντελεστών. Στην περίπτωση εξάλλου της τιμαριθμικής αναπροσαρμογής εισάγεται και η ιδέα της «διατήρησης της ορμής». Κάθε χρόνο οι φόροι δεν πρέπει να αναπροσαρμόζονται ανάλογα με τον πληθωρισμό, αλλά και να τον υπερβαίνουν κατά δύο εκατοστιαίες μονάδες.
<P>
Τέλος, στην έκθεση Cox διατηρούνται επιλεκτικές απαλλαγές που μπορούν να παραχωρούν τα κράτη μέλη, ταυτόχρονα όμως γίνονται αυστηρότερες οι σχετικές προϋποθέσεις. Σε γενικές γραμμές η έκθεση αυτή αποτελεί σημαντικό βήμα προς τη σωστή κατεύθυνση, όχι μόνο από την άποψη της μετατόπισης των φορολογικών βαρών, αλλά και από την άποψη του περιβάλλοντος, επειδή θα φορολογηθούν για πρώτη φορά ορισμένα είδη χρήσης τα οποία ήταν μέχρι στιγμής αφορολόγητα. Ωστόσο, είναι σαφές ότι και από τις δύο απόψεις θα πρέπει να γίνουν ακόμη πάρα πολλά. Για παράδειγμα, οι χαμηλοί συντελεστές που ισχύουν για ενεργειακά προϊόντα βιομηχανικής χρήσης δεν μπορούν να αιτιολογηθούν από την άποψη του περιβάλλοντος, επειδή πρόκειται ακριβώς για τα καύσιμα που ρυπαίνουν περισσότερο.
<P>
Τέλος, οι επιλεκτικές απαλλαγές που μπορούν να παραχωρούνται ακόμη από τα κράτη μέλη είναι εντελώς παράλογες από την άποψη του περιβάλλοντος. Παρ' όλα αυτά η έκθεση είναι απολύτως απαραίτητη και αποτελεί σημαντικό μήνυμα προς το Συμβούλιο για την κατεύθυνση που επιθυμεί να ακολουθήσει το Κοινοβούλιο. Το μήνυμα αυτό είναι απαραίτητο, δεδομένου ότι το Συμβούλιο φαίνεται να προσπαθεί, αντί να ενισχύσει τις προτάσεις της Επιτροπής, να τις αποδυναμώσει σε τέτοιο βαθμό, ώστε να μην έχουν πλέον καμία σημασία. Αυτός είναι και ο λόγος για τον οποίο απευθύνω έκκληση στα μέλη του κόμματός μου που συμμετέχουν στις κυβερνήσεις των κρατών μελών της Ευρωπαϊκής Ένωσης να ασχοληθούν περισσότερο με την ανάγκη μετατόπισης των φορολογικών επιβαρύνσεων από την εργασία από ό, τι με τα βραχυπρόθεσμα εθνικά συμφέροντά τους. Πρόκειται κατά τη γνώμη μου για έναν φάκελο ο οποίος θα πρέπει να εκληφθεί ως υπόδειγμα για την περίπτωση αυτή.

<SPEAKER ID=32 LANGUAGE="PT" NAME="Porto">
Κυρία Πρόεδρε, σπανίως συναντάμε ζητήματα όπως αυτό της φορολόγησης των ενεργειακών προϊόντων, όπου επιβάλλεται μια ψύχραιμη αντιμετώπιση και μελέτη, ξεκαθαρίζοντας την καταλληλότητά της ως προς τους στόχους που επιδιώκουμε να επιτύχουμε και λαμβάνοντας επίσης υπόψη συγκεκριμένους στόχους δικαιοσύνης και συνοχής, τους οποίους δεν πρέπει να παραβλέπουμε.
<P>
Όπως και στην περίπτωση της πρωτοβουλίας για επιβολή φόρου επί των εκπομπών διοξειδίου του άνθρακα, έτσι και τώρα επισημαίνεται ότι ο προσδοκώμενος στόχος είναι η φορολογική ουδετερότητα, καθώς και κάποιος στόχος για υποκατάσταση της φορολογικής επιβάρυνσης της εργασίας, κάτι που θα συμβάλει στην προαγωγή της απασχόλησης. Πέρα από την τυπική πλευρά του θέματος, που συνίσταται στο γεγονός ότι δεν μπορεί να χαρακτηρίζεται από ουδετερότητα κάτι που μεταβάλλει τις λειτουργίες της παραγωγής, εκείνο που έχει σημασία να μάθουμε είναι, αφενός, μήπως η επιβολή φόρων που επιβαρύνουν τα ενεργειακά προϊόντα αποτελέσει αντικίνητρο για τις επενδύσεις - ιδίως όσον αφορά τις μικρομεσαίες επιχειρήσεις - και συνεπώς για τη δημιουργία θέσεων απασχόλησης και, αφετέρου, μέχρι ποίου σημείου θα μπορέσει να υποκαταστήσει ουσιαστικά τη φορολόγηση της εργασίας μία φορολογική επιβάρυνση η οποία, παρ' όλο που θα αποδειχθεί αποτελεσματική, εφόσον θα αποθαρρύνει τη χρήση της ενέργειας, δεν πρόκειται εντούτοις να επιφέρει πρόσθετους χρηματοδοτικούς πόρους... Παρατηρείται επομένως μια σύγκρουση μεταξύ ενός παραφορολογικού στόχου και αυτού καθαυτού του φορολογικού στόχου: δεν είναι δυνατόν να έχουμε και την πίτα ολόκληρη και τον σκύλο χορτάτο.
<P>
Οφείλουμε επίσης να αναρωτηθούμε πώς είναι δυνατόν να διασφαλισθεί ότι η φορολογική επιβάρυνση δεν θα μειώνεται σταδιακά, δεδομένου ότι τα άτομα με λιγοστούς πόρους ξοδεύουν μεγαλύτερα ποσοστά του εισοδήματός τους για την ενέργεια, όπως επίσης πώς θα εξασφαλισθεί ότι δεν θα επιβαρυνθούν περαιτέρω οι φτωχότερες και πιο απομακρυσμένες χώρες, που διαθέτουν απαρχαιωμένο εξοπλισμό και υποχρεούνται να δαπανούν μεγαλύτερα ποσά στις μεταφορές. Το πρόβλημα τίθεται βεβαίως στον Βορρά, όπως επεσήμανε ο συνάδελφος Seppδnen, αλλά επίσης, και ακόμα εντονότερο, στον Νότο. Ειδικότερα, δεν μπορούμε να αποδεχθούμε την επιβάρυνση των οδικών μεταφορών, εφόσον δεν δρομολογηθούν καταλληλότερες εναλλακτικές λύσεις, και συγκεκριμένα η προώθηση των σιδηροδρομικών μεταφορών, τις οποίες η Ευρωπαϊκή Ένωση οφείλει να στηρίξει ως πρωταρχική προτεραιότητα.
<P>
Εάν εξετάσουμε τους αριθμούς, θα διαπιστώσουμε άλλωστε ότι ήδη σήμερα οι χρήστες του οδικού δικτύου καταβάλλουν, μεταξύ των φόρων επί των καυσίμων, των φόρων επί των οχημάτων και των διοδίων, τα διπλάσια έξοδα από αυτά που δαπανώνται για τους δρόμους. Το αντίστοιχο ποσοστό είναι 56 % στην περίπτωση των σιδηροδρόμων και 18 % για τις εσωτερικές πλωτές οδούς. Όλες οι παραπάνω επιβαρύνσεις αντιστοιχούν στο 2 % του ΑΕΠ της Ευρωπαϊκής Ένωσης.
<P>
Προκειμένου να αποτραπούν οι στρεβλώσεις μεταξύ των διαφόρων μέσων μεταφοράς, συμπεριλαμβανομένων των ρυπογόνων εναερίων μεταφορών, θα πρέπει να υποστηριχθεί μία τροπολογία που κατέθεσε στην ολομέλεια η συνάδελφος της Ομάδας μου κ. Estevan Bolea.

<SPEAKER ID=33 LANGUAGE="SV" NAME="Schφrling">
Κυρία Πρόεδρε, η πρόταση της Επιτροπής για τη φορολόγηση των ενεργειακών προϊόντων είναι περίπου αυτό που αναφέρεται στη γνωμοδότηση της Επιτροπής Περιβάλλοντος, Δημόσιας Υγείας και Προστασίας των Καταναλωτών, δηλαδή μια πρόταση που στοχεύει στη δημιουργία μιας αποτελεσματικότερης ενιαίας αγοράς. Ο εισηγητής κ. Cox και οι γνωμοδοτήσεις άλλων κοινοβουλευτικών επιτροπών, καθώς και κάποιες προτάσεις τροπολογίας, μετέτρεψαν όντως αυτή την έκθεση σε μία «πράσινη» πρόταση, κάτι που συνεπάγεται ότι βρισκόμαστε στον σωστό δρόμο προς την υλοποίηση των συμφωνιών που συνάψαμε στο Κυότο και στο Μπουένος Αιρες και των δεσμεύσεων που αναλάβαμε στο πλαίσιο άλλων Συνθηκών για την αντιμετώπιση των ρύπων του διοξειδίου του άνθρακα. Σε συνδυασμό με τις φορολογικές εξαιρέσεις όσον αφορά την ηλιακή, αιολική και υδροηλεκτρική ενέργεια αυτό μπορεί επίσης να αποτελέσει ένα σαφές μήνυμα προς τη βιομηχανία κατά την πραγματοποίηση των επενδύσεών της, και μπορεί έτσι να διευκολυνθεί η μετάβαση στα ανανεώσιμα ενεργειακά προϊόντα. Θεωρώ, επομένως, ότι πρόκειται για ένα πρώτο βήμα προς τη σωστή κατεύθυνση.
<P>
Μια πάρα πολύ καλή πρόταση η οποία έχει έναν απολύτως «πράσινο» προσανατολισμό είναι επίσης η επιθυμία να υπάρξει φορολογική ουδετερότητα, το γεγονός δηλαδή ότι συνιστάται στα κράτη μέλη να μειώσουν τη φορολόγηση της εργασίας και να φορολογήσουν αντ' αυτής την ενέργεια, η αποκαλούμενη φορολογική αντιστροφή. Σας ζητώ επίσης να στηρίξετε τις προτάσεις τροπολογίας που υπεβλήθησαν από την Ομάδα των Πρασίνων στο Ευρωπαϊκό Κοινοβούλιο.

<SPEAKER ID=34 LANGUAGE="ES" NAME="Garcνa Arias">
Κυρία Πρόεδρε, είναι βέβαιο ότι πρέπει να υπάρξει φορολογική εναρμόνιση στον ενεργειακό τομέα, αν και είναι δύσκολο με δεδομένες τις υπάρχουσες διαφορές μεταξύ των δεκαπέντε κρατών μελών και με δεδομένο το γεγονός ότι δεν πρέπει να αυξήσουμε τις τιμές, διότι, αντίθετα με τους προς επίτευξη στόχους, ενδέχεται να μειωθεί η ανταγωνιστικότητα και η απασχόληση.
<P>
Για την ώρα αυτή η πρόταση σημαίνει αύξηση των φορολογικών συντελεστών και άνοδο των τιμών μεταφοράς σε εκείνες ακριβώς τις «χώρες συνοχής» που βρίσκονται στην περιφέρεια και οι οποίες προκαλούν μάλιστα λιγότερη ρύπανση στην Ευρώπη.
<P>
Από την άλλη πλευρά, με την επέκταση του φόρου σε άλλα ενεργειακά προϊόντα φτάνουμε στο σημείο, αντί να εναρμονίζουμε την εσωτερική αγορά, να στρεβλώνουμε την ανταγωνιστικότητα ανάμεσα στις διαφορετικές πηγές ενέργειας, επιβαρύνοντας - για παράδειγμα - κυρίως τον άνθρακα, που εξακολουθεί να αποτελεί την κύρια πηγή εγχώριας ενέργειας και όπου πραγματοποιούνται τεράστιες τεχνικές προσπάθειες.
<P>
Αναφορικά δε με τις προσπάθειες του κ. Cox, βρισκόμαστε ενώπιον μιας αμφιλεγόμενης κατάστασης. Θα χάσουμε σε ανταγωνιστικότητα, εάν εξαιρέσουμε τις ευρωπαϊκές βιομηχανίες που καταναλώνουν ενέργεια και καταβάλλουν σημαντικές προσπάθειες εξοικονόμησης ενέργειας. Θα ήταν σα να τιμωρούμε αυτές τις τεχνολογικές προσπάθειες, θα καταστήσουμε δε πιο περίπλοκη την ικανότητά τους σε διεθνές επίπεδο. Ένα παράδειγμα για πολλές από αυτές τις βιομηχανίες αποτελεί ο τομέας της σιδηρουργίας, όπου υπάρχει ανταγωνισμός εντός Ευρωπαϊκής Ένωσης - και η ενεργειακή συνιστώσα είναι παράγοντας ανταγωνισμού - αλλά και διεθνώς.
<P>
Ούτως εχόντων των πραγμάτων, υπάρχουν μια σειρά από μονόπλευρες προτάσεις που δύσκολα γίνονται αποδεκτές. Οι Ισπανοί σοσιαλιστές, κυρία Πρόεδρε, θα ψηφίσουμε κατά των προτάσεων του κ. Cox και ελπίζουμε ότι το Συμβούλιο θα μπορέσει να καταλήξει σε συμφωνίες, όμως κατά βάση - και το παραδέχομαι - είναι δύσκολο, εάν λάβουμε υπόψη ότι πρέπει να εναρμονίσουμε διαφορετικά ενεργειακά πλαίσια σε διαφορετικές χώρες και επιπλέον να απαιτήσουμε μια προσπάθεια που πλήττει ιδιαίτερα τις χώρες που δεν είναι οι κυρίως υπεύθυνες για την τεράστια ρύπανση στην Ευρώπη.

<SPEAKER ID=35 LANGUAGE="DE" NAME="Hoppenstedt">
Κυρία Πρόεδρε, κύριε Επίτροπε, η πολυπλοκότητα του ζητήματος γίνεται σαφής από το γεγονός ότι το κουβαλάμε μαζί μας άλυτο για πολύ καιρό, και αυτό θα συνεχιστεί αρκετά ακόμη εξαιτίας της διαφοράς των θέσεων σχετικά με το συγκεκριμένο θέμα. Φυσικά η πρόθεση της προσέγγισης του κ. Cox να επιτύχει κατ' αρχήν μια απλούστευση της πρότασης είναι αξιέπαινη. Όμως, όπως ήδη υπογραμμίστηκε, δεν τυγχάνει της έγκρισης της πλειοψηφίας της Ομάδας του Ευρωπαϊκού Λαϊκού Κόμματος.
<P>
Θεωρώ ότι εμείς έχουμε ήδη καταστήσει σαφές στην Επιτροπή Οικονομικής, Νομισματικής και Βιομηχανικής Πολιτικής ότι εγκρίνουμε το περιεχόμενο των άρθρων 13 και 15, όπως αυτά διατυπώθηκαν αρχικά από την Επιτροπή, και δεν επιθυμούμε τη διαγραφή τους. Προτιμούμε την προσέγγιση της Επιτροπής σύμφωνα με την οποία πρέπει να καθορίζονται οι σημαντικές εξαιρέσεις από την ΕΕ και όχι από τα κράτη μέλη, επειδή πιστεύουμε ότι κατά τον καθορισμό παρεκκλίσεων από τα κράτη μέλη θα παίξει μεγάλο ρόλο το θέμα του ανταγωνισμού, αφού άλλωστε δεν ορίζεται η τάξη μεγέθους στην οποία πρέπει να κινούνται οι παρεκκλίσεις. Εδώ θα υπάρξει πληθώρα μέτρων ελέγχου.
<P>
Ακούσαμε και γνωρίζουμε ότι το περιβάλλον, όπως όμως και η εργασία, βρίσκονται στο επίκεντρο. Εδώ όμως διακυβεύεται επίσης ειδικά η ανταγωνιστικότητα των καταναλωτών μεγάλης τελικής ζήτησης ενέργειας, όπως είναι ο τομέας του χάλυβα, του τσιμέντου, του αλουμινίου και άλλοι, και θα έπρεπε, ιδιαίτερα υπό το πρίσμα του ανταγωνισμού από τρίτες χώρες, να δημιουργηθεί μια ενιαία ρύθμιση στην ΕΕ, όπως υποστηρίχθηκε από την Επιτροπή.
<P>
Απορρίπτουμε την αύξηση της τιμής της ενέργειας, όπως προτείνεται από την Επιτροπή Οικονομικής, Νομισματικής και Βιομηχανικής Πολιτικής, και συγκεκριμένα στις τροπολογίες του κ. Cox, γιατί ειδικά αυτό μας φαίνεται αντιπαραγωγικό για τον παράγοντα εργασία.

<SPEAKER ID=36 LANGUAGE="DE" NAME="Linkohr">
Κυρία Πρόεδρε, θεωρώ κι εγώ την πρόταση του κ. Cox λογική και θα την ενέκρινα. Θέλω επίσης να ευχαριστήσω τον Tom Spencer που διατηρεί, ως γνωστόν, εδώ και πολλά χρόνια αναμμένη αυτή τη φλόγα. Δυστυχώς φαίνεται ότι η φλόγα θα πρέπει να καίει για πολύ ακόμα, γιατί υποθέτω πως το Συμβούλιο των Υπουργών δεν θα καταλήξει σε συμφωνία, όπως δείχνει ήδη η πολύ αντιφατική εικόνα που εμφανίζεται εδώ στο Σώμα. Αυτό είναι το βασικό πρόβλημα. Ως εκ τούτου θεωρώ έξυπνη την πρόταση της Επιτροπής, επειδή δεν λαμβάνει ως σημείο εκκίνησης το περιβάλλον, αλλά το άρθρο 99, δηλαδή την εναρμόνιση υφισταμένων φόρων. Θεωρώ αυτή την κίνηση πολύ πιο έξυπνη και ίσως να μας φέρνει πιο κοντά στον στόχο, επειδή η ελευθέρωση των αγορών μάς αναγκάζει να εναρμονίσουμε και το λειτουργικό πλαίσιο. Τόσο το καλύτερο που αυτό ωφελεί δευτερευόντως και το περιβάλλον. Δεν ξέρω αν το Συμβούλιο το καταλαβαίνει, αλλά υποθέτω ότι θα υπάρξουν ως προς αυτό μεγάλες δυσκολίες. Πάντως εύχομαι στη γερμανική Προεδρία καλή επιτυχία και πρόοδο στον συγκεκριμένο τομέα.
<P>
Μία ακόμη παρατήρηση: η βιομηχανία σημείωσε τα τελευταία χρόνια τη μεγαλύτερη επιτυχία ως προς την εξοικονόμηση ενέργειας, πράγμα παράδοξο, ενώ η κατανάλωση ενέργειας από τα νοικοκυριά και τις συγκοινωνίες μάλλον αυξήθηκε. Αυτό είναι εξαιρετικά σαφές στα κράτη της Κεντρικής Ευρώπης. Η κατανάλωση ενέργειας έχει μειωθεί σε σχέση με το ΑΕΠ, και μάλιστα σε ορισμένες περιπτώσεις δραστικά, ενώ η κατανάλωση ενέργειας των νοικοκυριών και των συγκοινωνιών αυξήθηκε. Αν λοιπόν θέλει κανείς να έχει ένα μέσο, ένα οικολογικό μέσο μείωσης της κατανάλωσης ενέργειας, πρέπει να στρέψει κυρίως την προσοχή του στα νοικοκυριά και στις συγκοινωνίες, όσο κι αν λυπάμαι που το λέω, και να κατασκευάσει ένα φορολογικό μέσο για να τα πλήξει καίρια. Αυτός είναι προφανώς ο λόγος που ο φόρος αυτός είναι τόσο λίγο δημοφιλής. Κανένα κόμμα δεν πρόκειται να κερδίσει εκλογές, αν του δώσει κεντρική θέση. Παρ' όλα αυτά θεωρώ ότι πρόκειται για μακροπρόθεσμο καθήκον που πρέπει να αναλάβουμε, και θα ήθελα να ευχαριστήσω όλους εκείνους που συνεργάστηκαν γι' αυτό το μέτρο που, χωρίς να είναι βέβαια καθόλου δημοφιλές, είναι εύλογο.

<SPEAKER ID=37 LANGUAGE="DE" NAME="Schmidbauer">
Κυρία Πρόεδρε, ως μέλος της Επιτροπής Μεταφορών και Τουρισμού και ως εισηγήτρια για την Πράσινη Βίβλο σχετικά με την εσωτερικοποίηση των εξωτερικών δαπανών και για τη Λευκή Βίβλο της Επιτροπής σχετικά με δίκαιες και αποδοτικές τιμές για τη χρήση της υποδομής, που έπεται τώρα της Πράσινης, χαίρομαι που μου δίνεται σε αυτή τη συζήτηση η ευκαιρία θεώρησης του περίπλοκου θέματος του ενεργειακού φόρου από μια ειδική πτυχή της πολιτικής για τις μεταφορές.
<P>
Η Επιτροπή στην πρόταση οδηγίας της που αφορά την αναδιάρθρωση του φορολογικού πλαισίου των ενεργειακών προϊόντων υπέβαλε μια πρόταση για τις οδικές μεταφορές, την οποία ο εισηγητής κ. Cox θεωρεί προφανώς μία μόνο από τις πολλές δυσνόητες παρεκκλίσεις που θέλει να εξαλείψει από την πρόταση οδηγίας. Η Επιτροπή στο άρθρο 16 του σχεδίου της προτείνει να επιτρέπεται στα κράτη μέλη να χορηγούν μειώσεις φόρου για τις οδικές μεταφορές, αν παράλληλα εισπράττονται κατά τρόπο που να μην εισάγει διακρίσεις τέλη που θα αντιστοιχούν στο κόστος για έργα υποδομής, το κόστος για την προστασία του περιβάλλοντος, καθώς και το κόστος που απορρέει από τη συμφόρηση της οδικής κυκλοφορίας.
<P>
Όπως γνωρίζετε, οι συνάδελφοί μου της Ομάδας του Ευρωπαϊκού Σοσιαλιστικού Κόμματος ψήφισαν στις επιτροπές κατά της διαγραφής του άρθρου 16, και θέλω να σας καλέσω όλους επειγόντως να πράξετε το ίδιο κατά την ψηφοφορία εδώ στην ολομέλεια, γιατί αυτό που θέλει να διαγράψει ο εισηγητής από την πρόταση οδηγίας είναι η απαρχή ενός αναπροσανατολισμού της ευρωπαϊκής πολιτικής για τις μεταφορές, μιας πολιτικής για τις μεταφορές που θα είναι φιλική για το περιβάλλον και αποδοτική. Η Επιτροπή ενσωματώνοντας την αρχή καταβολής τελών στην πρότασή της για τον ενεργειακό φόρο φάνηκε απλώς συνεπής, διότι αυτό αντιστοιχεί σε όσα έχει προτείνει στην Πράσινη Βίβλο και προτείνει και τώρα στη Λευκή Βίβλο.
<P>
Ως εισηγήτρια συμφωνώ με τις αρχές που περιέχονται εκεί και γι' αυτό θα ήθελα να συστήσω στο Κοινοβούλιο να επιδείξει κι αυτό συνέπεια και να υποστηρίξει αυτή τη νέα προσέγγιση της πολιτικής για τις μεταφορές στο πλαίσιο της συζήτησης για τη φορολογία των ενεργειακών προϊόντων, εφόσον μάλιστα έτσι πράξαμε ήδη εδώ στο Σώμα κατά τη λήψη απόφασης σχετικά με την Πράσινη Βίβλο. Σας καλώ επομένως να καταστήσετε δυνατή μια αποδοτική και αειφόρο πολιτική για τις μεταφορές στην Ευρώπη υπερψηφίζοντας το άρθρο 16 με τη μορφή που έχει στην πρόταση της Επιτροπής!

<SPEAKER ID=38 LANGUAGE="DE" NAME="Rόbig">
Κυρία Πρόεδρε, αξιότιμοι κυρίες και κύριοι, η κ. Schmidbauer αναφέρθηκε στο καίριο σημείο: το πρότυπο των αποδοτικών τιμών στις μεταφορές μάς έδειξε ότι πρέπει να εργαστούμε στα ουσιώδη σημεία, να εγκαταλείψουμε δηλαδή τις έμμεσες επιδοτήσεις. Η μη μισθολογική επιβάρυνση της εργασίας είναι ένας εντελώς ανεξάρτητος τομέας με τον οποίο πρέπει να ασχοληθούμε. Στον συγκεκριμένο τομέα χρειαζόμαστε μεγαλύτερο ανταγωνισμό και στόχος πρέπει να είναι η μείωση των δαπανών και η ευρύτερη εισαγωγή στο σύστημα της αρχής της ιδίας ευθύνης.
<P>
Η φορολόγηση των ενεργειακών προϊόντων είναι ένας εντελώς διαφορετικός τομέας, όπου το ζητούμενο είναι ουσιαστικά να καταστεί ευνοϊκότερη η φορολόγηση, προκειμένου να αποκτήσουμε μεγαλύτερη ανταγωνιστικότητα διεθνώς και να δημιουργήσουμε νέες θέσεις εργασίας. Αν αυξήσουμε υπερβολικά το κόστος της ενέργειας, απλώς θα καταλήξουμε στην απώλεια των θέσεων εργασίας στους τομείς με μεγάλη τελική ζήτηση ενέργειας, όπως π.χ. στον τομέα του χάλυβα - είναι γνωστοί όλοι αυτοί οι τομείς. Πρέπει επίσης να τονίσω ότι δεν μπορούμε να παρακάμψουμε τον καταναλωτή. Σε τελευταία ανάλυση ο καταναλωτής δημιουργεί τις θέσεις εργασίας αποφασίζοντας ποιά προϊόντα θα αγοράσει και ποιές υπηρεσίες θα χρησιμοποιήσει. Αυτές οι αποφάσεις δεν μπορούν να προκληθούν με τη βία, με γενικές νομικές ρυθμίσεις.
<P>
Για τον λόγο αυτό θεωρώ επίσης πολύ σημαντικό ένα ανώτατο όριο για επιχειρήσεις με μεγάλη τελική ζήτηση ενέργειας, το οποίο θα διασφαλίζει ότι θα τυγχάνουν αναγνώρισης οι επιχειρήσεις που έχουν ήδη στο παρελθόν εκσυγχρονίσει τις τεχνικές εγκαταστάσεις τους επιτυγχάνοντας έτσι τον περιορισμό της κατανάλωσης ενέργειας, ώστε να προσεγγίζει σε μεγάλο βαθμό την ελάχιστη κατανάλωση. Πρέπει να ανταμείβουμε όσους ελαχιστοποιούν τη χρησιμοποιούμενη ενέργεια. Με έναν υψηλότερο φόρο επί των ενεργειακών προϊόντων δεν θα μπορούμε πλέον να επιτύχουμε μεγαλύτερη εξοικονόμηση. Όμως, παράλληλα με το επιχείρημα της προστασίας του περιβάλλοντος αμφισβητήθηκε και το αποτέλεσμα μείωσης της επιβάρυνσης της ανθρώπινης εργασίας. Μόνο ανταγωνιστικές επιχειρήσεις είναι σε θέση να ανταποκριθούν στις συγκεκριμένες απαιτήσεις. Ως εκ τούτου τάσσομαι υπέρ μιας ρύθμισης κατά περίπτωση, που όμως θα δίνει επίσης τη δυνατότητα ουσιαστικής υλοποίησης των στόχων που έχουν τεθεί.

<SPEAKER ID=39 NAME="Monti">
Κυρία Πρόεδρε, αξιότιμοι κύριοι βουλευτές, επιθυμώ να απευθύνω ένα μεγάλο ευχαριστώ στον αξιότιμο κύριο Cox για την έκθεσή του, η οποία χαρακτηρίζεται από σαφήνεια και συνοχή, καθώς και για τα συμπεράσματα τα οποία επεξεργάστηκε σε αυτή. Χαίρομαι πραγματικά που συμφωνείτε πλήρως με την επιχειρηματολογία στην οποία βασίζεται αυτή η πρόταση και με τον τρόπο που αυτή πραγματοποιήθηκε.
<P>
Η Επιτροπή παρουσίασε στο Συμβούλιο μια πρόταση ο κύριος στόχος της οποίας συνίσταται στην ανάγκη να εκσυγχρονιστεί το κοινοτικό σύστημα φορολόγησης των υδρογονανθράκων, επεκτείνοντας επίσης το πεδίο εφαρμογής του σε όλα τα ενεργειακά προϊόντα. Αυτό είναι αναγκαίο, για να βελτιωθεί η λειτουργία της ενιαίας αγοράς. Πράγματι, τα μέτρα που προτείνονται στοχεύουν στη μείωση των συνεπαγομένων φορολογικών στρεβλώσεων που υφίστανται σήμερα σε αυτόν τον τομέα.
<P>
Η Επιτροπή επωφελήθηκε επιπλέον της ευκαιρίας που προσφέρθηκε από αυτή την πρόταση, για να εκπληρώσει το καθήκον της αναθεώρησης των κατώτατων συντελεστών φορολόγησης των υδρογονανθράκων, ανταποκρινόμενη συγχρόνως στο αίτημα του Συμβουλίου ECOFIN να παρουσιάσει νέες πρότασεις έπειτα από το αδιέξοδο στο οποίο καταλήξαμε, ως γνωστό, κατά τις διαπραγματεύσεις σχετικά με τον φόρο CO2/ενέργειας.
<P>
Σπεύδω επίσης να τονίσω ότι παρατηρείται όλο και μεγαλύτερο ενδιαφέρον - το οποίο εκδηλώθηκε φανερά σήμερα το πρωί - σχετικά με τις περιβαλλοντικές επιπτώσεις της καύσης των ορυκτών καυσίμων, όπως προκύπτει και από το γεγονός ότι το Συμβούλιο, ως απάντηση στο Πρωτόκολλο του Κυότο, ενέκρινε πρόσφατα τα όρια τα οποία έχουμε θέσει ως στόχο να πετύχουμε στην Ένωση όσον αφορά τις ρυπογόνες εκπομπές. Η επίτευξη αυτών των στόχων δεν θα είναι εύκολη και τα φορολογικά μέτρα - όπως τόνισαν ο κύριος Spencer και διάφοροι άλλοι βουλευτές - αποτελούν ένα από τα συγκεκριμένα μέσα που μπορούν να χρησιμοποιηθούν για να τους επιτύχουμε. Είμαι επίσης ευγνώμων για την αναγνώριση, προερχόμενη από πολλούς τομείς, σύμφωνα με την οποία πρόκειται, και από περιβαλλοντική άποψη, για ένα πρώτο βήμα προς την σωστή κατεύθυνση.
<P>
Η Επιτροπή μπορεί να αποδεχτεί τις τροπολογίες αριθ. 1, 2, 4 και 5 και μέρος των τροπολογιών αριθ. 12 και 14, και όσον αφορά την τελευταία το τμήμα που αναφέρεται στις ανανεώσιμες πηγές ενέργειας. Ωστόσο, δεν μπορούμε να αποδεχτούμε την πρόταση να μεταβούμε απευθείας στη δεύτερη φάση, που προβλέπεται για τους ελάχιστους φορολογικούς συντελεστές, από τον Ιανουάριο του 2000 και να προχωρήσουμε έπειτα σε ετήσιες αυξήσεις που θα υπολογίζονται με βάση τον δείκτη πληθωρισμού αυξημένο κατά 2 τοις εκατό για τα πέντε προσεχή έτη. Επιπλέον, όσον αφορά την κατάργηση της αρχικής φάσης αύξησης των κατώτατων φορολογικών συντελεστών, για την οποία είχε προβλεφθεί η αρχική ημερομηνία της 1ης Ιανουαρίου 1998, πρέπει να σημειώσουμε ότι η προθεσμία έχει παρέλθει προ πολλού. Ωστόσο, οι συζητήσεις στα πλαίσια του Συμβουλίου κατέστησαν φανερό ότι ακόμα και τα κατώτατα επίπεδα θα δημιουργούσαν δυσκολίες σε ορισμένα κράτη μέλη. Κατά συνέπεια οποιαδήποτε αύξηση αυτών των επιπέδων δεν μπορεί να γίνει αποδεκτή.
<P>
Η ίδια άποψη ισχύει και για την πρόταση σύμφωνα με την οποία τα ελάχιστα επίπεδα φορολογικών συντελεστών θα μπορούσαν να αυξάνονται ετησίως βάσει του δείκτη πληθωρισμού αυξημένου κατά 2 τοις εκατό για μια περίοδο πέντε ετών. Η πρόταση της Επιτροπής περιορίζει τις αυξήσεις φόρου στον δείκτη πληθωρισμού, για να διευκολύνει τα κράτη μέλη που θα ήταν αναγκασμένα να επιβάλλουν σημαντικές αυξήσεις φόρου απλά για να επιτύχουν το ελάχιστο προκαθορισμένο όριο. Κατά συνέπεια είναι απαράδεκτο να αναγκάζουμε τα κράτη μέλη να επιβάλλουν αυξήσεις που είναι μάλιστα ανώτερες από τον δείκτη πληθωρισμού.
<P>
Επιπλέον, δεν μπορεί να γίνει αποδεκτή η κατάργηση του μεγαλύτερου μέρους των απαλλαγών και των μειώσεων που έχουν προταθεί, τόσο υποχρεωτικών, όσο και προαιρετικών, σχετικά με προϊόντα που δεν υπόκεινται αυτή τη στιγμή σε φορολόγηση. Οι εν λόγω απαλλαγές και μειώσεις διατυπώθηκαν για συγκεκριμένους λόγους: ορισμένες βρίσκονται ήδη στην ισχύουσα κοινοτική νομοθεσία, ενώ άλλες είναι απαραίτητες για την εκπλήρωση ορισμένων κοινοτικών υποχρεώσεων που απορρέουν από διεθνείς συμφωνίες. Τέλος, μια τελευταία ομάδα θεωρείται απαραίτητη, για να διαφυλάξει την ανταγωνιστικότητα των κοινοτικών βιομηχανιών απέναντι στους αντιπάλους τους από τις τρίτες χώρες. Δεν χρειάζεται εξάλλου να υπενθυμίσω στο Ευρωπαϊκό Κοινοβουλίο ότι για το θέμα που εξετάζουμε απαιτείται ομοφωνία.
<P>
Η κυρία Thyssen και άλλοι βουλευτές ζήτησαν πληροφορίες σχετικά με την πορεία που θα ακολουθήσει το ζήτημα στα πλαίσια του Συμβουλίου και το σχετικό χρονοδιάγραμμα. Μπορώ να διαβεβαιώσω ότι ζητήσαμε από την αρμόδια ομάδα εργασίας του Συμβουλίου να παρουσιάσει στο Συμβούλιο ECOFIN στις 15 Μαρτίου μια έκθεση, η οποία θα υποβληθεί έπειτα στο Ευρωπαϊκό Συμβούλιο που θα διεξαχθεί τον Ιούνιο στην Κολωνία. Κατά συνέπεια θα έχουμε το συντομότερο την ευκαιρία να διαπιστώσουμε στην πράξη εάν υπάρχει ή όχι πολιτική συναίνεση. Προσωπικά το εύχομαι ολόψυχα.
<P>
Θα ήθελα να κλείσω, κυρία Πρόεδρε, με μια παρατήρηση. Βρισκόμαστε στο πεδίο του φορολογικού συντονισμού, ο οποίος ανταποκρίνεται όχι μόνο σε απαιτήσεις που θέτει η ενιαία αγορά, αλλά και σε περιβαλλοντικές απαιτήσεις, όπως συμβαίνει στην προκειμένη περίπτωση, ικανοποιώντας επιπλέον την ανάγκη, την οποία πολλοί ετόνισαν, να ενισχυθεί η εξισορρόπηση του φορολογικού βάρους προς όφελος της απασχόλησης. Μερικές φορές κατά την διάρκεια των συζητήσεων που έλαβαν χώρα πρόσφατα στα πλαίσια των ευρωπαϊκών οργάνων, παρατηρείται μια περίεργη στάση: κοιτάζουμε πίσω, κοιτάζουμε στις Λευκές Βίβλους του παρελθόντος, λες και από τότε δεν έχουν γίνει βήματα για την υλοποίηση του εν λόγω συντονισμού. Αντίθετα, με την ευκαιρία αυτή μπορούμε να διαπιστώσουμε στην πράξη την πρόοδο που έχει σημειωθεί: σήμερα το πρωί η έκθεση Cox σχετικά με την ενέργεια και σε λίγο η έκθεση Pιrez Royo σχετικά με την αποταμίευση. Εν τω μεταξύ βρίσκεται σε εξέλιξη η εφαρμογή του κώδικα συμπεριφοράς κατά του επιζήμιου φορολογικού ανταγωνισμού και την επόμενη εβδομάδα θα παρουσιάσω στην Επιτροπή την πρόταση να επιτραπεί στα κράτη μέλη που το επιθυμούν η εφαρμογή ενός μειωμένου συντελεστή ΦΠΑ επί των υπηρεσιών με υψηλή ένταση εργασίας. Κατά συνέπεια μπορείτε να διαπιστώσετε ότι τα διάφορα στοιχεία που συνθέτουν έναν πραγματικό μηχανισμό για την επίτευξη του φορολογικού συντονισμού υπέρ της απασχόλησης έχουν ήδη τεθεί σε λειτουργία. Όλα τυγχάνουν δε της θερμότατης υποστήριξης αυτού του Κοινοβουλίου, μιας υποστήριξης για την οποία σας είμαι εξαιρετικά ευγνώμων.

<SPEAKER ID=40 NAME="Πρόεδρος">
Ευχαριστώ πολύ, Επίτροπε Monti!
<P>
Η συζήτηση έληξε.
<P>
Η ψηφοφορία θα διεξαχθεί σήμερα, στις 11.30.

<CHAPTER ID=3>
Ελάχιστο επίπεδο φορολόγησης των εισοδημάτων της αποταμίευσης υπό μορφή τόκων
<SPEAKER ID=41 NAME="Πρόεδρος">
Η ημερήσια διάταξη προβλέπει τη συζήτηση της έκθεησης (Α4-0040/99) του κ. Pιrez Royo, εξ ονόματος της Επιτροπής Οικονομικής, Νομισματικής και Βιομηχανικής Πολιτικής, σχετικά με την πρόταση οδηγίας του Συμβουλίου που αφορά την εξασφάλιση ελαχίστου επιπέδου πραγματικής φορολόγησης των εισοδημάτων της αποταμίευσης υπό μορφή τόκων στην Κοινότητα (COM(98)0295 - C4-0404/98-98/0193(CNS)).

<SPEAKER ID=42 NAME="Pιrez Royo">
Κυρία Πρόεδρε, αγαπητοί συνάδελφοι, η πρόταση οδηγίας που έχουμε ενώπιόν μας προσκρούει σε ένα δύσκολο θέμα, όπως είναι πάντα στο πλαίσιο της Ένωσης τα θέματα και τα ζητήματα που σχετίζονται με τη φορολογία και για την έγκριση των οποίων απαιτείται, όπως γνωρίζετε πολύ καλά, ομοφωνία στους κόλπους του Συμβουλίου.
<P>
Επιτρέψτε μου μια μικρή ιστορική αναδρομή σε σχέση με την πρόταση οδηγίας. Πρόκειται για μια πρόταση αναμενόμενη εδώ και περισσότερο από δέκα χρόνια. Η αφετηρία της σημερινής πρότασης είναι πράγματι η οδηγία για την ελευθέρωση της κυκλοφορίας κεφαλαίων, που ενεκρίθη το 1988 στο πλαίσιο του προγράμματος για την οικοδόμηση της εσωτερικής αγοράς.
<P>
Αυτή η οδηγία για την ελευθέρωση της κυκλοφορίας κεφαλαίων δημιούργησε πράγματι ένα νομικό πλαίσιο που διευκόλυνε τη λειτουργία της εσωτερικής αγοράς όσον αφορά τις επενδύσεις κεφαλαίων. Ταυτόχρονα όμως με αυτή την οδηγία άνοιγε ο δρόμος για τον φορολογικό ανταγωνισμό μεταξύ των κρατών μελών, τα οποία θα έπρεπε να δημιουργήσουν συγκεκριμένες φορολογικές προϋποθέσεις για την προσέλκυση κεφαλαίων άλλων κρατών μελών.
<P>
Γι' αυτό η ίδια η οδηγία για την ελευθέρωση της κυκλοφορίας κίνησης κεφαλαίων προέβλεψε συγκεκριμένο χρονοδιάγραμμα για την εναρμόνιση της φορολόγησης της αποταμίευσης με το οποίο να αποφεύγεται αυτός ο επιζήμιος ανταγωνισμός. Δυστυχώς - όπως γνωρίζετε πολύ καλά κυρίες και κύριοι συνάδελφοι - η πρόταση οδηγίας που παρουσιάστηκε το 1989 - εδώ λοιπόν και δέκα χρόνια - από την κ. Scrivener ούτε καν πρόλαβε να συζητηθεί σοβαρά και αποσύρθηκε τότε.
<P>
Στο μεταξύ τα κράτη μέλη ενέκριναν κανόνες που έκαναν διάκριση μεταξύ μόνιμων και μη μόνιμων κατοίκων κατά τη φορολόγηση των προϊόντων αποταμίευσης. Οι μόνιμοι κάτοικοι επιβαρύνονταν με τον αντίστοιχο φόρο, ενώ για πληρωμές σε μη μόνιμους κατοίκους προβλεπόταν φοροαπαλλαγή.
<P>
Εξ αυτού προκλήθηκε μια σειρά από επικίνδυνες καταστάσεις. Κατ' αρχάς προέκυψε μια κατάσταση επιζήμια για την ίδια τη λειτουργία της εσωτερικής αγοράς, στην οποία τα κεφάλαια επενδύονταν όχι σε συνάρτηση με παράγοντες σχετικούς με την απόδοση του κεφαλαίου, αλλά σε συνάρτηση με φορολογικά κριτήρια. Κατά δεύτερον προκλήθηκε αύξηση της απάτης, της φοροδιαφυγής. Τρίτον, και ως συνέπεια του προηγούμενου, προέκυψε σταδιακή μετατόπιση του φορολογικού βάρους εις βάρος του παράγοντα της εργασίας.
<P>
Μετά από δέκα χρόνια παρουσιάζεται μια νέα πρόταση που βελτιώνει - αυτό πρέπει να ειπωθεί σαφέστατα - την προηγούμενη από τεχνική άποψη, ουσιαστικά όμως - και αυτό είναι το βασικό - παρουσιάζεται σε ένα πιο ευνοϊκό πολιτικό πλαίσιο. Εντάσσεται - όπως αναφέρω - σε ένα πιο ευνοϊκό πλαίσιο που καθιστά δυνατή - ευελπιστούμε - την υπέρβαση των εμποδίων για την έγκρισή της.
<P>
Πρόκειται για μια πρόταση που παρουσιάζεται στο πλαίσιο μιας ευέλικτης στρατηγικής και εντάσσεται σε ένα ευρύτερο πακέτο και σε ένα κλίμα στο οποίο κατέστη δυνατό να ενσωματωθεί στο κεκτημένο της κοινής μας γλώσσας η έννοια του «επιζήμιου» φορολογικού ανταγωνισμού, του επικίνδυνου φορολογικού ανταγωνισμού. Είναι δε σαφές ότι στην προκειμένη περίπτωση βρισκόμαστε ενώπιον ενός ξεκάθαρου παραδείγματος αυτού του επιζήμιου φορολογικού ανταγωνισμού, στον οποίο επιχειρείται να τεθεί ένα όριο με αυτή την οδηγία, η οποία είναι εξάλλου ήσσονος εμβέλειας και θέτει σχετικά περιορισμένους στόχους.
<P>
Η οδηγία βασίζεται σε ένα μοντέλο συνύπαρξης, προσφέρει δηλαδή στα κράτη μέλη τη δυνατότητα να επιλέξουν ανάμεσα σε δύο εναλλακτικές λύσεις: είτε να προβαίνουν σε αποτελεσματική παρακράτηση στις καταβολές τόκων που γίνονται στην επικράτειά τους, χωρίς διάκριση μεταξύ μόνιμων και μη μόνιμων κατοίκων, είτε να θεσπίσουν ένα σύστημα πληροφόρησης, άρσης του τραπεζικού απορρήτου, για τις πληρωμές που πραγματοποιούνται επίσης στην επικράτειά τους στους μη μόνιμους κατοίκους.
<P>
Πρόκειται για μια ευέλικτη πρόταση που επιτρέπει τον συντονισμό ή την εναρμόνιση των τόκων των διαφόρων κρατών μελών, την οποία υποστήριξε κατά πλειοψηφία η Επιτροπή Οικονομικής, Νομισματικής και Βιομηχανικής Πολιτικής και την οποία υποστηρίζει αποφασιστικά και ο ομιλών. Υπήρξαν μόνο κάποιες μεμονωμένες τροπολογίες που εναντιώνονταν σε αυτή την φιλοσοφία και οι οποίες απερρίφθησαν.
<P>
Υπάρχουν φυσικά θέματα ανοιχτά προς συζήτηση. Το πλέον σημαντικό είναι το πρόβλημα των τρίτων χωρών. Κανείς δεν παραγνωρίζει το γεγονός ότι μια τέτοιου είδους οδηγία απαιτεί, προκειμένου να διατηρηθεί η ανταγωνιστικότητα του ευρωπαϊκού χρηματοπιστωτικού τομέα, εφαρμογή παρόμοιων μέτρων σε άλλους συγγενείς χώρους, κυρίως στον χώρο των εμπορικών μας εταίρων και των χωρών όπου μπορούν να τοποθετηθούν τα ευρωπαϊκά κεφάλαια.
<P>
Σε σχέση με αυτό το σημείο υπάρχουν δύο τρόποι προσέγγισης, δύο φιλοσοφίες. Βάσει της πρώτης θεσπίζονται προϋποθέσεις ή η έγκριση ή εφαρμογή αυτής της οδηγίας υπόκειται στην επίτευξη συμφωνίας με αυτές τις τρίτες χώρες. Η δεύτερη προσέγγιση, αυτή που εφαρμόζει η Επιτροπή και υποστηρίζει και ο ομιλών, συνίσταται στην κατανόηση ότι η καλύτερη στρατηγική είναι να προωθήσει η Επιτροπή τη δική της νομοθεσία και κατ' αυτόν τον τρόπο να κερδίσει ηθική νομιμότητα και συναίνεση, προκειμένου να επιτύχει την επιβολή ή την περάτωση των διαπραγματεύσεων σε αυτό το πεδίο.
<P>
Αυτό είναι το σημείο ως προς το οποίο συμφώνησε η επιτροπή μας, στην οποία - τελειώνω, κυρία Πρόεδρε - εγκρίθηκε μία και μόνο τροπολογία, με συγκεκριμένο σκεπτικό, που θεσπίζει μείωση του ελάχιστου συντελεστή παρακράτησης από 20 σε 15 %. Προσωπικά αντιλαμβάνομαι ότι αυτό είναι θέμα που πρέπει να τεθεί προς συζήτηση στο Συμβούλιο, αλλά εν πάση περιπτώσει όσον αφορά το Κοινοβούλιο δηλώνω από τώρα ότι εξ ονόματος της Ομάδας του Ευρωπαϊκού Σοσιαλιστικού Κόμματος θα ψηφίσουμε την πρόταση για το 20 %.

<SPEAKER ID=43 NAME="Randzio-Plath">
Κυρία Πρόεδρε, η Ομάδα μου υποστηρίζει τη θέση του εισηγητή. Ακριβώς όπως ο εισηγητής, τον οποίο συγχαίρω, θέλω κι εγώ να εκφράσω για άλλη μια φορά την ικανοποίησή μου που δέκα χρόνια μετά από την τελευταία αποτυχία της πρότασης είναι πλέον επιτέλους δυνατόν να επιτευχθεί πρόοδος στον συγκεκριμένο τομέα. Θεωρώ ότι αυτό αποτελεί επίσης μια επιταγή για φορολογική δικαιοσύνη στην Ευρωπαϊκή Ένωση. Η επιταγή αυτή για φορολογική δικαιοσύνη είναι επίσης μια αρχή που πρέπει να τηρείται στην εσωτερική αγορά, δεν γίνεται δηλαδή να υφίσταται δυνατότητα εξαίρεσης των εισοδημάτων της αποταμίευσης υπό μορφή τόκων από τη φορολόγηση. Η πρόταση οδηγίας, όπως και η έκθεση του εισηγητή, καθιστούν εξαιρετικά σαφές ότι ανήκει πλέον στο παρελθόν η ευνοϊκότερη μεταχείριση των μη εχόντων τη φορολογική τους κατοικία στο κράτος μέλος που προβαίνει στην εν λόγω φορολόγηση - όρος που ουσιαστικά δεν συμβιβάζεται ούτε με την έννοια της εσωτερικής αγοράς - επειδή η οδηγία δεν επιτρέπει πλέον διακρίσεις.
<P>
Φυσικά η πρόταση παρουσίαζε τη μεγάλη δυσκολία ότι ίσχυε και εξακολουθεί να ισχύει και εδώ η ανάγκη ύπαρξης ομοφωνίας. Στο σημείο αυτό θα πρέπει να τονίσω και πάλι ότι θα πρέπει οπωσδήποτε να δρομολογηθεί μια περαιτέρω διαβούλευση για το ζήτημα της κατά πλειοψηφίαν απόφασης στο Συμβούλιο.
<P>
Η πρόταση της Επιτροπής δικαίως περιλαμβάνει ένα μοντέλο συνύπαρξης, γιατί πιστεύω ότι μόνο επ' αυτής της βάσης κατέστη δυνατό να επιτευχθεί μια δυνατότητα λήψης απόφασης, αν και νομίζω ότι κατόπιν θα πρέπει να υπάρξει μια μόνιμη και ενιαία ρύθμιση.
<P>
Είναι σημαντικό ότι αυτή η πρόταση αποτελεί μέρος του φορολογικού πακέτου, γιατί κατ' αυτόν τον τρόπο ο επιζήμιος φορολογικός ανταγωνισμός ανήκει πια στο παρελθόν. Αυτός είναι και ο λόγος που δεν ήταν δυνατόν να επιτραπούν εξαιρέσεις, γιατί διαφορετικά θα είχαμε επιτρέψει να υπάρχει σε έναν συγκεκριμένο επιμέρους τομέα ένα είδος φορολογικής όασης. Πρέπει συνεπώς να υποστηρίξω την πρόταση της Επιτροπής, η οποία συμπεριλαμβάνει στη ρύθμιση και τις ευρωομολογίες.
<P>
Θα ήθελα όμως να θίξω εν συντομία τα προβλήματα που σχετίζονται με την αποκλειστική επιβολή φορολογίας στους τόκους που προέρχονται από τα εισοδήματα της αποταμίευσης. Ακόμη κι αν η συγκεκριμένη πρόταση δεν συμπεριλαμβάνει τώρα τους τόκους όσον αφορά τα νομικά πρόσωπα και τις επιχειρήσεις, πρέπει να εξακολουθήσει να εξετάζεται, και υπό το πρίσμα της περαιτέρω φορολογικής δικαιοσύνης και της δυνατότητας είσπραξης εσόδων για όλα τα κράτη μέλη της ΕΕ, πώς μπορεί να επεκταθεί περαιτέρω το πεδίο εφαρμογής της συγκεκριμένης οδηγίας.
<P>
Θέλω επίσης να υποστηρίξω σαφώς το αίτημα του εισηγητή να παραμείνουμε στην πρόταση της Επιτροπής αναφορικά με το ύψος της παρακράτησης φόρου στην πηγή, δηλαδή στο 20 %.

<SPEAKER ID=44 LANGUAGE="NL" NAME="Thyssen">
Κυρία Πρόεδρε, το γεγονός ότι αρκετά κράτη μέλη, σε σύγκριση με τους κατοίκους τους, επιφυλάσσουν ευνοϊκότερη φορολογική μεταχείριση στα κινητά περιουσιακά στοιχεία προσώπων που δεν είναι εγκατεστημένα στην επικράτειά τους, δημιουργεί προβλήματα στην ενιαία αγορά. Έτσι οι πολίτες αναζητούν την καλύτερη φορολογική προσφορά για να επενδύσουν τις αποταμιεύσεις τους και, όπως είναι ευνόητο, ξεχνούν καμιά φορά να δηλώσουν τα έσοδα που αποκομίζουν σε ένα άλλο κράτος μέλος στις φορολογικές αρχές του κράτους στο οποίο κατοικούν. Κατ' αυτόν τον τρόπο οι πολίτες που επενδύουν αποφεύγουν τη φορολογία. Παράλληλα το κράτος μέλος κατοικίας τους υφίσταται απώλεια φορολογικών εσόδων και η ενιαία αγορά σοβαρές παρενοχλήσεις. Τα κράτη μέλη καταβάλλουν προφανώς προσπάθειες να διατηρήσουν σε χαμηλά επίπεδα, ή ακόμη και να μειώσουν, τη φορολογική πίεση που ασκείται σε «θερμά» κεφάλαια, με αποτέλεσμα να εμφανίζονται σε πολλές περιπτώσεις ανοδικές πιέσεις όσον αφορά την επιβάρυνση του παράγοντα της εργασίας.
<P>
Τώρα που μπήκαμε στην περίοδο του ευρώ και συνεπώς εξέλιπαν οι συναλλαγματικοί κίνδυνοι, ενώ το ίδιο θα συμβεί σύντομα και με το κόστος συναλλαγών, επικρατούν σοβαρές ανησυχίες για αύξηση της ελκυστικότητα αυτού του είδους φοροδιαφυγής. Παρεμπιπτόντως, οι φορολογικές αρχές του Βελγίου διαθέτουν μεγάλη εμπειρία σχετικά με την κατάσταση αυτή. Μεταξύ Βελγίου και Λουξεμβούργου οι συναλλαγματικοί κίνδυνοι είναι όντως ανύπαρκτοι εδώ και χρόνια και τα τραίνα με τα «κουπόνια» για το Λουξεμβούργο είναι πάντα γεμάτα.
<P>
Παρόλο που η προτεινόμενη οδηγία απαριθμεί μόνο δεκαπέντε άρθρα, η Επιτροπή Οικονομικής, Νομισματικής και Βιομηχανικής Πολιτικής κατέθεσε 89 τροπολογίες. Η Ομάδα του Ευρωπαϊκού Λαϊκού Κόμματος (ΕΛΚ) θεωρεί ευτύχημα το γεγονός ότι εγκρίθηκαν μόνο 10, με τις οποίες και συμφωνεί απολύτως.
<P>
Κυρία Πρόεδρε, κύριε Επίτροπε, η Ομάδα του ΕΛΚ επιθυμεί να μείνει όσο γίνεται πιο κοντά στην πρόταση της Επιτροπής. Μόνο που το ποσοστό της παρακράτησης φόρου στην πηγή πρέπει να κατέβει στο 15 %. Ελπίζουμε ότι η τροπολογία αυτή, η οποία εγκρίθηκε και από την Επιτροπή Οικονομικής, Νομισματικής και Βιομηχανικής Πολιτικής, θα εγκριθεί και στη σύνοδο της ολομέλειας. Περαιτέρω, η Ομάδα του ΕΛΚ συνεχίζει να αντιτίθεται στη διεύρυνση του πεδίου εφαρμογής και στα νομικά πρόσωπα και στην εξαίρεση των ευρωομολογιών για λόγους που προβλήθηκαν σαφέστατα στις συζητήσεις που διεξήχθησαν στους κόλπους της κοινοβουλευτικής επιτροπής.
<P>
Τέλος, η Ομάδα του ΕΛΚ δεν υποστηρίζει τις τροπολογίες στις οποίες προτείνεται να εξαρτηθεί η θέση σε ισχύ της οδηγίας από την επίτευξη συμφωνίας σε επίπεδο ΟΟΣΑ. Κατά τη γνώμη μας υπάρχουν βάσιμοι λόγοι να υπάρξει διαφορετική μεταχείριση της ενδοκοινοτικής και της διεθνούς κίνησης κεφαλαίων, μεταξύ άλλων όσον αφορά την ελεύθερη κυκλοφορία κεφαλαίων και την απουσία ή την ύπαρξη συναλλαγματικών κινδύνων.
<P>
Κυρία Πρόεδρε, η οδηγία αυτή δεν προσφέρει την οριστική και συνολική λύση του προβλήματος, αλλά αποτελεί ένα σημαντικό βήμα προόδου. Εμείς θέλουμε να την υποστηρίξουμε και συνεπώς θα υπερψηφίσουμε την πρόταση της Επιτροπής. Ολοκληρώνοντας, θα ήθελα να πω ότι επιθυμώ να μάθω από τον Επίτροπο πότε πιστεύει ότι το Συμβούλιο θα παράσχει την έγκρισή του.

<SPEAKER ID=45 LANGUAGE="NL" NAME="Goedbloed">
Κυρία Πρόεδρε, η πρόταση που έχει υποβληθεί ως αποτέλεσμα μιας εκτεταμένης συζήτησης η οποία οδήγησε πριν από 10 χρόνια σε αδιέξοδο αναζωογονήθηκε με την επιλογή ενός προτύπου συνύπαρξης. Πιστεύω ότι η λύση αυτή είναι καλή και αποτελεί ένα θετικό βήμα για την επίλυση των διαφορών που υφίστανται, και ιδιαιτέρως των αδικαιολόγητων.
<P>
Η Ομάδα του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών υποστηρίζει σε γενικές γραμμές την πρόταση όπως έχει κατατεθεί και είναι ικανοποιημένη που εξαιρέθηκαν από το πεδίο εφαρμογής της οι επιχειρήσεις, παρά την αντίθετη αρχική πρόταση, με αποτέλεσμα να περιοριστούμε στα έσοδα ιδιωτών από τόκους. Κατά τη γνώμη μας, όπως παρατηρήθηκε και στην προηγούμενη πρόταση, όταν συζητάμε για τα έσοδα ιδιωτών από τόκους πρέπει να εξετάσουμε εάν υπάρχουν περιθώρια για τον περιορισμό των επιβαρύνσεων του παράγοντα της εργασίας. Αυτός είναι και ο λόγος για τον οποίο αυτή τη φορά καταθέσαμε τις τροπολογίες μας ανανεωμένες, έτσι ώστε να φροντίσουμε να υπάρξει κάποιο είδος φορολογικής ουδετερότητας, με αποτέλεσμα οι εν λόγω πόροι να επιστραφούν στους πολίτες. Σε τελευταία ανάλυση είναι αλήθεια ότι, επειδή ορισμένοι - και πρόκειται για αρκετά μεγάλες ομάδες - μπορούσαν να μην πληρώνουν καθόλου φόρους, υπάρχουν συνέπειες και για τους υπόλοιπους πολίτες, δεδομένου ότι τα χρήματα αυτά θα πρέπει κατ' αρχάς να βρεθούν. Εάν λοιπόν επιβληθούν τώρα φόροι, και μάλιστα σε μία κοινή βάση, πιστεύω ότι πρέπει να υπάρξει μέριμνα ώστε και οι άλλοι πολίτες, οι οποίοι υποχρεώθηκαν να πληρώσουν περισσότερο, να αποζημιωθούν με τη μείωση της φορολογίας των εισοδημάτων τους.
<P>
Θα ήθελα να κάνω άλλη μία παρατήρηση σε σχέση με το άρθρο και την τροπολογία του κ. Pιrez Royo, όπως εγκρίθηκαν από την κοινοβουλευτική επιτροπή, σχετικά με την πώληση πριν από τη λήξη των σχετικών τίτλων. Κατέθεσα μία τεχνική τροπολογία επί του σημείου αυτού, σύμφωνα με την οποία πρέπει να προβλεφθεί μια ρύθμιση για τους ιδιώτες που θα προβαίνουν σε επαναγορά τίτλων πριν από τη λήξη, δηλαδή μετά από την έκδοση, ιδιαιτέρως σήμερα που οι προσφερόμενοι τίτλοι προσαρμόζονται όλο και περισσότερο στις εξελίξεις της κεφαλαιαγοράς.

<SPEAKER ID=46 LANGUAGE="EN" NAME="Gallagher">
Κυρία Πρόεδρε, αρχικά θα ήθελα να ευχαριστήσω τον εισηγητή, κ. Pιrez Royo, για την έκθεσή του σχετικά με την πρόταση οδηγίας του Συμβουλίου που αφορά τη φορολόγηση των εισοδημάτων της αποταμίευσης.
<P>
Η δυσκολία που συνεπάγεται η προσπάθεια εξεύρεσης ενός συστήματος που στοχεύει στην εξασφάλιση ελαχίστου επιπέδου φορολόγησης των εισοδημάτων της αποταμίευσης εντός της Ευρωπαϊκής Ένωσης γίνεται πιο έντονα αισθητή, καθώς σημειώνεται πρόοδος ως προς την ελευθέρωση της κυκλοφορίας των κεφαλαίων. Αυτή η ελευθέρωση έχει ηλικία 12 περίπου ετών.
<P>
Είναι σημαντικό να θυμηθούμε ότι η οδηγία της Επιτροπής με σκοπό την εισαγωγή ενός ενιαίου κοινοτικού προγράμματος για την φορολόγηση των τόκων στην πηγή δεν έτυχε της ομόφωνης συναίνεσης του Συμβουλίου. Αποσύρθηκε και αντικαταστήθηκε από την πρόταση που βρίσκεται σήμερα υπό συζήτηση.
<P>
Το 1997 το Συμβούλιο συμφώνησε ότι η Επιτροπή θα πρέπει να διατηρήσει την ιδέα ενός μοντέλου συνύπαρξης όσον αφορά τη φορολόγηση, που σημαίνει ότι κάθε κράτος μέλος θα έχει διάφορες επιλογές: είτε να εφαρμόσει την παρακράτηση φόρου είτε να παράσχει στα άλλα κράτη μέλη πληροφορίες για τα εισοδήματα της αποταμίευσης που καταβάλλονται σε κατοίκους ή ακόμη και έναν συνδυασμό των δύο. Η Επιτροπή πρότεινε παρακράτηση φόρου ελαχίστου ύψους 20 % από τον φορέα πληρωμής. Η επιτροπή μας επέλεξε, αν και με ισχνή πλειοψηφία, τη μείωση του ποσοστού του παρακρατούμενου φόρου σε 15 %.
<P>
Είναι σημαντικό που τα κράτη μέλη κατάφεραν να συμφωνήσουν ότι η Ένωση θα πρέπει να προωθήσει την καθιέρωση ανάλογων μέτρων σε τρίτες χώρες παράλληλα με τις συζητήσεις για την προτεινόμενη οδηγία. Η Επιτροπή αναμένεται να υποβάλει έκθεση στο Συμβούλιο ECOFIN τον επόμενο μήνα για τις διαβουλεύσεις με τις τρίτες χώρες. Η επαφή με τις τρίτες χώρες και τις περιοχές που συνδέονται με αυτές πρέπει να καλύπτει το ίδιο θέμα: με άλλα λόγια το ελάχιστο ύψος φορολόγησης σύμφωνα με το μοντέλο ισοδύναμης συνύπαρξης και την υιοθέτηση της μεθόδου του φορέα πληρωμής. Υποστηρίζω ανεπιφύλακτα την ανάγκη για επαφές με τρίτες χώρες. Σε αυτό το στάδιο είναι προφανώς απαραίτητο να περιοριστούν οι αρχικές επαφές στις γειτονικές τρίτες χώρες, όπως π.χ. την Ελβετία και το Μονακό.
<P>
Η Ομάδα μας μπορεί να υποστηρίξει την αρχή της πρότασης οδηγίας.

<SPEAKER ID=47 LANGUAGE="DE" NAME="Wolf">
Κυρία Πρόεδρε, κύριε Επίτροπε, αγαπητοί συνάδελφοι, δεν είναι ανάγκη να αναφερθώ εδώ στο γενικό πρόβλημα του φορολογικού ανταγωνισμού, όπου υπάρχει γενικά σύγκρουση μεταξύ της δημοκρατικής αρχής του ίσου δικαιώματος ψήφου με την οικονομική αρχή της αγοραστικής δύναμης. Συμφωνούμε ως προς το γεγονός ότι υπάρχει εντός της ΕΕ ένας επιζήμιος φορολογικός ανταγωνισμός. Ο μηχανισμός επίδρασης αυτού που πάντα παρουσιάζεται σαν εξαναγκασμός παγκοσμιοποίησης έγκειται ακριβώς στην ύπαρξη μεταξύ των κρατών μελών ενός καταστροφικού ανταγωνισμού στην εσωτερική αγορά, που ωθεί προς τα κάτω, υπονομεύει τη φορολογική βάση, τη φορολογική δικαιοσύνη, τη δυνατότητα των φόρων να ενισχύσουν την απασχόληση. Εδώ μπορούμε να αναλάβουμε δράση. Σε αυτόν τον μηχανισμό μπορούμε να επέμβουμε ξεκινώντας από εμάς τους ίδιους, αντί να περιμένουμε μόνο τον ΟΟΣΑ ή παγκόσμιες διαπραγματεύσεις σύμφωνα με την αρχή της συνοδείας προστασίας.
<P>
Θα αναφερθώ σε τρία σημεία. Πρώτον δεν θα πρέπει να είμαστε περισσότερο διστακτικοί από την Επιτροπή. Βασικά θα έπρεπε να εφαρμόσουμε εδώ το πρότυπο των ΗΠΑ και να ζητήσουμε 25 %. Δεύτερον δεν θα πρέπει να επιτρέψουμε την επ' αόριστον αναβολή ούτε να επιβάλουμε περιορισμό στα φυσικά πρόσωπα. Αν το επιτύχουμε αυτό, πιστεύω ότι δεν θα είναι μόνο ένα βήμα προς τη σωστή κατεύθυνση, κυρία Thyssen και κύριε Goedbloed, αλλά πραγματικά ένα πρώτο βήμα προς τη μεταρρύθμιση, προς την πολιτική ένωση. Στο σημείο αυτό θέλω να ευχαριστήσω θερμά τον Επίτροπο Monti για την υπομονή, την ακρίβεια και την αντοχή του, γιατί πραγματικά μόνο έτσι θα ξεπεράσουμε την αρχή της ομοφωνίας, προωθώντας δηλαδή τη φορολόγηση σε συνάρτηση με την εσωτερική αγορά.

<SPEAKER ID=48 LANGUAGE="FR" NAME="Castagnθde">
Kύριε Πρόεδρε, γνωρίζετε ότι ως προς αυτό το θέμα του ελαχίστου επιπέδου φορολόγησης των εισοδημάτων της αποταμίευσης υπό μορφή τόκων δεν υπάρχει πλήρης ομοφωνία μεταξύ των κρατών μελών και αυτή η απόκλιση απόψεων εκφράζεται και εντός της Ομάδας μας. Κατά συνέπεια, μιλώντας εδώ και προσωπικά και εξ ονόματος της πλειοψηφίας της Ομάδας της Ευρωπαϊκής Ριζοσπαστικής Συμμαχίας, θα ήθελα να εκφράσω την υποστήριξή μας για την πρόταση οδηγίας της Επιτροπής, όσον αφορά ένα ελάχιστο επίπεδο φορολόγησης των τόκων σε ποσοστό 20 %, σε συνδυασμό με την εναλλακτική επιλογή δήλωσης των τόκων που καταβάλλονται στις φορολογικές αρχές της χώρας κατοικίας του επενδυτή.
<P>
Υπερασπιζόμαστε αυτή τη θέση για δύο βασικούς λόγους, στις λεπτομέρειες των οποίων δεν θα επεισέλθω: αφενός την ανάγκη - την οποία υπενθύμισε προ ολίγου ο Επίτροπος Monti - επανεξισορρόπησης της φορολόγησης στην Ένωση, φορολόγηση που σήμερα επιβαρύνει υπερβολικά τον παράγοντα «εργασία», και αφετέρου την ανάγκη προσέγγισης των συστημάτων άμεσης φορολόγησης σύμφωνα με τις αρχές ενός υγιούς φορολογικού ανταγωνισμού, χωρίς να φθάσουμε σε σημείο εναρμόνισης αυτών των συστημάτων.
<P>
Η υποστήριξή μας προς τη θέση της Επιτροπής συνοδεύεται απλά από κάποιες προτάσεις. Ευχαριστούμε εκ των προτέρων την Επιτροπή που θα κάνει ό, τι είναι δυνατόν, προκειμένου να επεκτείνει αυτή τη φορολόγηση ελαχίστου επιπέδου πέραν της Ένωσης, κυρίως δε στις χώρες του ΟΟΣΑ. Ίσως θα έπρεπε επίσης να καταβάλουμε επιπλέον προσπάθειες, για να καταλήξουμε σε μία συναίνεση όλων των κρατών επ' αυτής της ελαχίστου επιπέδου φορολόγησης, ενδεχομένως χάρη σε ένα κατάλληλο χρονοδιάγραμμα.
<P>
Θεωρούμε επίσης σημαντική την επίτευξη μιας καλής διάρθρωσης μεταξύ των διατάξεων των φορολογικών συμβάσεων και αυτού του σχεδίου για ελαχίστου επιπέδου φορολόγηση. Εκεί ακριβώς αποσκοπεί κατά τη γνώμη μας η τροπολογία την οποία καταθέσαμε και ενέκρινε η Επιτροπή, να επιδείξουμε δηλαδή μεγάλη προσοχή στη διάρθρωση μεταξύ της ελαχίστου επιπέδου φορολόγησης και των διατάξεων των φορολογικών συμβάσεων. Από αυτή την άποψη είναι κάπως λυπηρό το γεγονός ότι τα μέσα που διαθέτουμε για την εξάλειψη της διπλής φορολόγησης στο πλαίσιο της Ένωσης βασίζονται σήμερα σε διμερείς συμβάσεις.
<P>
Τέλος, ας επανέλθουμε στην εξαιρετική έκθεση του κ. Pιrez Royo και ας υπενθυμίσουμε απλά και λακωνικά ότι δεν συμμεριζόμαστε την ιδέα μιας επέκτασης της φορολόγησης στους τόκους που καταβάλλονται προς εταιρείες. Αντιθέτως, τασσόμαστε υπέρ της φορολόγησης των τόκων που καταβάλλονται με τη μεσολάβηση οργανισμών συλλογικών επενδύσεων σε κινητές αξίες.

<SPEAKER ID=49 LANGUAGE="DA" NAME="Lis Jensen">
Κύριε Πρόεδρε, στο τέλος της έκθεσης ο εισηγητής αναφέρεται στον σκοπό της ως εξής: ένα σημαvτικό βήμα για τηv αvτιμετώπιση της φoρoδιαφυγής και τωv στρεβλώσεωv της λειτoυργίας τωv χρηματoπιστωτικώv αγoρώv σε κoιvoτικό επίπεδo. Πολύ όμορφος σκοπός, οφείλω να ομολογήσω, αλλά όλη αυτή την ώρα διερωτώμαι εάν αρκεί. Με άλλα λόγια, αρκεί να θεσπίζουμε μέτρα κατά της φοροδιαφυγής των εισοδημάτων από τόκους σε κοινοτικό επίπεδο; Κατά την προσωπική μου γνώμη η απάντηση σε αυτή την ερώτηση πρέπει να είναι σαφώς αρνητική. Το πρόβλημα εντοπίζεται μάλλον σε παγκόσμιο, παρά σε κοινοτικό επίπεδο. Είναι απαραίτητο να θεσπιστούν μέτρα σε παγκόσμιο επίπεδο στον συγκεκριμένο τομέα. Θεωρώ περιττό να υπενθυμίσω στους παρευρισκόμενους ότι υπάρχουν φορολογικοί παράδεισοι και σε άλλα μέρη του κόσμου εκτός της ΕΕ. Οι δυνατότητες συνεχίζουν να υπάρχουν.
<P>
Η Επιτροπή αναφέρει στο σημείο 8 του εγγράφου της ότι «ο στόχος της παρούσας οδηγίας, η πραγματική φορολόγηση των εισοδημάτων και της αποταμίευσης σε όλη την Κοινότητα, δεν μπορεί να εκπληρωθεί επαρκώς από τα κράτη μέλη. Ως εκ τούτου μπορεί σύμφωνα με την αρχή της επικουρικότητας, πρβλ. άρθρο 3 Β της Συνθήκης, να υλοποιηθεί καλύτερα σε κοινοτικό επίπεδο.» Αναρωτιέμαι μήπως στην πραγματικότητα το θέμα είναι άλλο - τουλάχιστον έτσι πιστεύω εγώ - και αφορά το γεγονός ότι μετά από την καθιέρωση του κοινού νομίσματος, του ευρώ, από την 1η Ιανουαρίου 1999, δεν βλέπουν την ώρα να εφαρμόσουν την περαιτέρω εναρμόνιση σε ολόκληρο τον φορολογικό τομέα. Και δικαιολογημένα μάλιστα, αν θυμηθούμε ότι ο στόχος της νομισματικής ένωσης είναι η μεγαλύτερη πολιτική ενοποίηση. Ο πρώην Πρόεδρος της Ευρωπαϊκής Επιτροπής, ο κ. Jacques Delors, το έθεσε ως εξής: η ΟΝΕ είναι ένα εφαλτήριο για την πολιτική ένωση. Πιο ξεκάθαρα δεν μπορεί να ειπωθεί. Δεν είναι όμως ακριβώς αυτές οι λέξεις που χρησιμοποιούμε καθημερινά, όταν απευθυνόμαστε στους σαστισμένους πολίτες των χωρών της ΕΕ. Γιατί δεν παίζουμε με ανοιχτά χαρτιά και να τους πούμε ότι, εάν θέλουμε να λειτουργήσει ικανοποιητικά η νομισματική ένωση, πρέπει αναγκαστικά να υπάρχει κοινή χρηματοπιστωτική, φορολογική και εισοδηματική πολιτική; Έτσι, ο κόσμος θα έχει τουλάχιστον μια ευκαιρία να καταλάβει περί τίνος πρόκειται. Ίσως δεν μιλάμε ανοιχτά γιατί φοβόμαστε την αντίδραση του κόσμου, αν αποκαλυφθεί όλη η αλήθεια.

<SPEAKER ID=50 LANGUAGE="FR" NAME="Fιret">
Το γεγονός ότι κλείνει τις πόρτες των φορολογικών παραδείσων αποταμίευσης πρέπει να καταλογιστεί στα υπέρ της Επιτροπής, η οποία με μία μόνο ενέργεια βάζει σε μπελάδες τα πιο διεφθαρμένα πολιτικά κόμματα της Ευρώπης, το Γαλλόφωνο Σοσιαλιστικό Κόμμα του Βελγίου (PS) και το φλαμανδικό παρακλάδι του (PS), τα οποία απέκτησαν την αισχρή συνήθεια να χρησιμοποιούν ως κρυψώνα για τα λάφυρά τους κάποιους φιλόξενους τραπεζίτες του Λουξεμβούγου, που μετατρέπονται άθελά τους σε κλεπταποδόχους, με παχυλά λαδώματα χάρη στη γενναιοδωρία των Dassault και Augusta.
<P>
Ωστόσο, δεν μπορώ να μη σκέφτομαι συγκινημένος τον μικρό Βέλγο αποταμιευτή ο οποίος, αφού πλήρωσε έναν υπερβολικά μεγάλο άμεσο φόρο, που παρακρατήθηκε από τον μόχθο του, θα υποβληθεί σε νέα βαριά φορολόγηση των τίμια κερδισμένων μικροοικονομιών του. Αυτός δεν έχει την τύχη να λαμβάνει αστρονομικά εισοδήματα που προκαλούν την ευμένεια του πληρεξουσίου Πρίγκηπα του Μονακό, για τον οποίο η Ευρωπαϊκή Ένωση νομιμοποιεί χωρίς ίχνος ευαισθησίας, χωρίς προβλήματα συνειδήσεως και με τον πιο παράνομο και ανήθικο τρόπο το καθεστώς του φορολογικού παραδείσου που προορίζεται για τους πλούσιους, ασχέτως της προέλευσης του πλούτου τους.

<SPEAKER ID=51 LANGUAGE="FR" NAME="Berθs">
Κύριε Πρόεδρε, κύριε Επίτροπε, αγαπητοί συνάδελφοι, γνωρίζουμε καλά ότι μετά από την καθιέρωση του ευρώ η καταπολέμηση του φορολογικού ντάμπινγκ αποτελεί έναν από τους σημαντικούς τομείς δράσης μας. Σε αυτό το πλαίσιο η πρωτοβουλία του Επιτρόπου Monti έφθασε στην κατάλληλη στιγμή. Το κείμενο που εξετάζουμε σήμερα, βάσει της εξαιρετικής έκθεσης του συναδέλφου μου Pιrez Royo, αποτελεί μία από τις πτυχές του θέματος. Η άλλη πτυχή αφορά τους τόκους και τα τέλη. Ας μην ανακατεύουμε τους τομείς δράσης. Κατανοώ την ανησυχία όσων δεν ήθελαν να θίξουμε μέσω αυτού του κειμένου το θέμα του δικαίου των εταιρείων και των νομικών προσώπων, που εμπίπτει σαφώς στο άλλο σχέδιο οδηγίας. Όσον αφορά τις προτεινόμενες επιλογές, νομίζω ότι έχουν το πλεονέκτημα να καθιστούν ευκολότερη την επίτευξη ομοφωνίας στους κόλπους του Συμβουλίου. Ας χρησιμοποιήσουμε λοιπόν αυτό το τέχνασμα, εάν μας επιτρέπει να σημειώσουμε πρόοδο.
<P>
Κατανοώ ότι το θέμα του ποσοστού φορολόγησης επιδέχεται διαπραγμάτευση. Ορισμένοι πρότειναν ποσοστό 15 %, κάτι που εμείς θεωρούμε απολύτως απαράδεκτο. Η Επιτροπή αποδέχεται στην πρότασή της το ποσοστό του 20 %. Στην πατρίδα μου το τρέχον εν ισχύι ποσοστό είναι 25 %. Πρόκειται για ένα θέμα ως προς το οποίο θα υπάρξουν διαπραγματεύσεις και θεωρώ χρήσιμη την πρόταση της Επιτροπής.
<P>
Όσον αφορά το πεδίο εφαρμογής της οδηγίας, τέθηκε το θέμα των ευρωομολογιών. Εκφράζω την ικανοποίησή μου για την πρόταση της Επιτροπής, που περιλαμβάνει τις ευρωομολογίες στο πεδίο εφαρμογής της οδηγίας, επειδή δεν θα είχε νόημα μια οδηγία επί του συγκεκριμένου θέματος, η οποία δεν θα συμπεριελάμβανε τις ευρωομολογίες, τη στιγμή που, όπως γνωρίζουμε καλά, αποτελούν για ορισμένα κράτη μέλη το ουσιαστικό τμήμα της αγοράς τίτλων. Αυτή η οδηγία έχει νόημα, μόνο εάν μπορεί να εφαρμοστεί για όλους τους φορείς και τους παράγοντες σε όλα τα κράτη μέλη: υπό αυτό το πνεύμα την καταρτίσατε, κύριε Επίτροπε, και ευελπιστώ ότι με το ίδιο πνεύμα θα μπορέσει να την αποδεχθεί και το Συμβούλιο.
<P>
Με την ευκαιρία αυτής της έκθεσης, έχω την εντύπωση ότι θα πρέπει ίσως να αρχίσουμε να διδασκόμαστε ως προς τη μέθοδο που πρέπει να εφαρμοστεί σχετικά με τη φορολογική εναρμόνιση. Προκύπτουν δύο προσεγγίσεις, μία εκ των οποίων είναι ο πραγματισμός. Η οδηγία που μας προτείνεται σήμερα ακολουθεί προφανώς αυτή την προσέγγιση, γεγονός για το οποίο εκφράζουμε την ικανοποίησή μας, και θα αδράξουμε κάθε ευκαιρία που καθιστά δυνατή την εφαρμογή της. Η άλλη είναι πιο μακροπρόθεσμη. Από αυτή την άποψη διαχωρίζω τρεις πτυχές. Η πρώτη αφορά προφανώς το θέμα των φορολογικών παραδείσων, που πρέπει κάποτε να επιλύσουμε, γιατί δεν μπορούμε να προβλέπουμε δραστικά μέσα εντός της Ευρωπαϊκής Ένωσης και να βλέπουμε φορολογικούς παραδείσους να ανθούν μπροστά στην πόρτα μας ή και μέσα στους ίδιους τους κόλπους της Κοινότητας.
<P>
Η δεύτερη πτυχή αφορά το ζήτημα της ειδικής πλειοψηφίας. Ορισμένοι πιστεύουν ότι η μετάβαση στην ειδική πλειοψηφία προσκρούει κατ' αρχάς σε ένα πρόβλημα μεταβίβασης κυριαρχίας. Δυστυχώς το ζήτημα είναι ακόμα πιο περίπλοκο. Σε ορισμένα από τα κράτη μέλη μας υπάρχουν κατά πάσα πιθανότητα ερωτηματικά σχετικά με τη μεταβίβαση κυριαρχίας που θα συνεπαγόταν η μετάβαση στην ειδική πλειοψηφία, αλλά υπάρχουν επίσης τα αποκλίνοντα συμφέροντα των κρατών που βρίσκονται εντός της ζώνης και όσων βρίσκονται εκτός.
<P>
Τέλος, κύριε Πρόεδρε, και με αυτό ολοκληρώνω, η τρίτη πτυχή αφορά τα εξωτερικά θέματα. Από αυτή την άποψη η πρόταση του εισηγητή μας, σύμφωνα με την οποία θα μπορούσαν να συναφθούν πολυμερείς συμφωνίες με τους σημαντικότερους εταίρους μας, τις ΗΠΑ και την Ελβετία, χωρίς αυτό να είναι εκ των ων ουκ άνευ, φαίνεται απολύτως αξιόπιστη και ρεαλιστική σε πιο μακροπρόθεσμη βάση.

<SPEAKER ID=52 LANGUAGE="IT" NAME="Secchi">
Κύριε Πρόεδρε, παρεμβαίνω και εγώ εξ ονόματος της Ομάδας του Ευρωπαϊκού Λαϊκού Κόμματος σχετικά με αυτή την εξαιρετικά σημαντική πρόταση της Επιτροπής, η οποία, όπως ήδη έχει υπενθυμιστεί, εντάσσεται σε ένα ευρύτερο πακέτο που προσπαθεί να δώσει το έναυσμα για μια διαδικασία φορολογικού συντονισμού μεταξύ των κρατών μελών για όλους εκείνους τους τομείς όπου ο υπερβολικός φορολογικός ανταγωνισμός έχει κατάφωρα αρνητικές επιπτώσεις που απαιτούν κατά συνέπεια την εξεύρεση λύσης. Θα ήθελα να τονίσω όμως τη βαθιά πεποίθηση που διακατέχει την Ομάδα μας ότι είναι βέβαια σημαντικό να προχωρήσουμε προς αυτή την κατεύθυνση, αλλά είναι εξίσου σημαντικό να περιοριστούμε στις καταστάσεις όπου οι ζημίες είναι έκδηλες, χωρίς να θέτουμε σε κίνδυνο τα πλεονεκτήματα ενός υγιούς φορολογικού ανταγωνισμού, ο οποίος μπορεί να οδηγήσει σε σύγκλιση των φορολογικών συστημάτων, και ιδιαίτερα προς χαμηλότερα επίπεδα φορολογικής πίεσης, γεγονός που θα αποβεί συμφέρον για την ανταγωνιστικότητα του συστήματος της Ευρωπαϊκής Ένωσης.
<P>
Όσον αφορά την οδηγία και την πρόταση οδηγίας στην οποία επικεντρώνουμε σήμερα την προσοχή μας, συμφωνώ με όσα είπε η συνάδελφός μου κυρία Thyssen και με όλους αυτούς που συνεχάρησαν τον εισηγητή, κύριο Pιrez Royo, για την εργασία του, παρότι δεν είμαστε σύμφωνοι με μερικές προτάσεις του. Εμείς πιστεύουμε ότι η πρόταση της Επιτροπής είναι σε μεγάλο βαθμό αποδεκτή, εκτός από μερικές βελτιώσεις τεχνικού χαρακτήρα που η Επιτροπή Οικονομικής, Νομισματικής και Βιομηχανικής Πολιτικής προσπάθησε να προτείνει. Είμαστε συγκεκριμένα πεπεισμένοι ότι η πρόταση αυτή πρέπει να περιοριστεί στα φυσικά πρόσωπα μη φορολογικούς κατοίκους, εξαιρουμένων συνεπώς των εταιριών που ήδη φορολογούνται βάσει των προϋπολογισμών. Συμφωνούμε με το μοντέλο συνύπαρξης και πιστεύουμε ότι, όσον αφορά τον προτεινόμενο φορολογικό συντελεστή, εφόσον φυσικά εξακολουθούν να ισχύουν τα προνόμια του Συμβουλίου, η ιδέα να τον μειώσουμε σε πρώτη φάση από το 20 στο 15 τοις εκατό μπορεί να βοηθήσει και στην αποφυγή της διαρροής κεφαλαίων σε τρίτες χώρες. Πράγματι, εμείς επιμείναμε να ξεκινήσει η Επιτροπή το συντομότερο δυνατόν διαπραγματεύσεις κυρίως με τις πλησιέστερες στην Ευρωπαϊκή Ένωση χώρες, με σκοπό να επεκτείνει τις ίδιες αρχές που διέπουν την οδηγία και στα δικά τους συστήματα φορολόγησης. Ωστόσο, αντιλαμβανόμαστε ότι δεν θα είναι μια εύκολη διαδικασία, παρότι δεν θέλουμε να υπάρξει κανενός είδους δέσμευση στο έργο που ζητάμε από την Επιτροπή για την αποφυγή της επ' αόριστον αναβολής της θέσης σε ισχύ αυτής της οδηγίας. Αντίθετα, ευχόμαστε να δώσει το Συμβούλιο το συντομότερο τη συγκατάθεσή του. Είναι σημαντικό να υλοποιηθεί το σύνολο της δέσμης μέτρων το συντομότερο δυνατόν, γεγονός που θα μας δώσει επίσης τη δυνατότητα να αποκτήσουμε την πείρα που θα μας βοηθήσει να αναλάβουμε δράσεις και σε άλλα μέτωπα: αναφέρομαι ενδεικτικά στη φορολόγηση του εισοδήματος των επιχειρήσεων και στη φορολόγηση της δραστηριότητας διασυνοριακής εργασίας, θέματα για τα οποία η ευχή δικαιολογείται και με βάσει όσα αναφέρθηκαν προηγουμένως.
<P>
Συμφωνούμε με τις τροπολογίες αριθ. 1 έως 10 της Επιτροπής Οικονομικής, Νομισματικής και Βιομηχανικής Πολιτικής, ενώ είμαστε αντίθετοι με όλες τις υπόλοιπες, παρότι αντιμετωπίζουμε θετικά τις τροπολογίες αριθ. 23 και 24 της Ομάδας ΦΙΛ και την υπ' αριθ. 25 της Ομάδας του ΕΣΚ, τις οποίες κατά συνέπεια θα στηρίξουμε.

<SPEAKER ID=53 LANGUAGE="FR" NAME="Weber">
Κύριε Πρόεδρε, θα μιλήσω ως οικολόγος και Λουξεμβουργιανός. Επιτρέψτε μου να συνδέσω την έκθεση Pιrez Royo με την έκθεση Cox, επί της οποίας συζητήσαμε προ ολίγου.
<P>
Μια φορολογική μεταρρύθμιση αντάξια του ονόματός της στο πλαίσιο της Ευρωπαϊκής Ένωσης διέρχεται αναγκαστικά από μια επανεξισορρόπηση των φορολογικών επιβαρύνσεων προς όφελος του περιβάλλοντος και της εργασίας, και πιστεύω ότι δεν θα επιδράσει θετικά η καθιέρωση φόρου αποταμίευσης παρακρατούμενου στην πηγή. Συμφωνώ με τη θέσπιση φόρων ενεργειακών προϊόντων, προκειμένου να προαχθεί η ενεργειακή αποτελεσματικότητα, και οφείλω να διευκρινίσω σχετικά ότι μιλώ και ως εκπρόσωπος μιας χώρας η οποία δεσμεύθηκε στο πλαίσιο του Πρωτοκόλλου του Κυότο να μειώσει τις εκπομπές της κατά 28 %. Είναι βέβαιο ότι το Λουξεμβούργο θα πρέπει να κάνει κάτι όσον αφορά τη φορολογία των ενεργειακών προϊόντων.
<P>
Νομίζω εξάλλου ότι δεν ενδείκνυται η καθιέρωση ενός ενιαίου φόρου ύψους 20 % επί της αποταμίευσης για τους κατοίκους και μη, απλά επειδή θα την πληρώσουν οι μεσαίες τάξεις, τη στιγμή που η αποταμίευση αποτελεί γι' αυτές μέσο εξασφάλισης ενός συμπληρώματος της σύνταξης. Αυτοί οι αποταμιευτές, που συχνά δεν διαθέτουν και πολύ καλά συνταξιοδοτικά καθεστώτα, είναι άδικο να θιγούν από τη γενική καθιέρωση φορολόγησης των εισοδημάτων της αποταμίευσης. Να είστε βέβαιοι ότι οι μεγάλες εταιρείες, οι πολυεθνικές, θα καταφέρουν να οργανωθούν για να φυγαδεύσουν να κεφάλαιά τους σε σίγουρο μέρος εκτός της Ένωσης. Επιτρέποντας κάτι τέτοιο δεν είμαι σίγουρος ότι εξυπηρετούμε τις χρηματαγορές μας στο εσωτερικό της Ευρωπαϊκής Ένωσης.
<P>
Συνοψίζοντας, κύριε Πρόεδρε: ναι σε μία φορολογική μεταρρύθμιση μέσω μιας επανεξισορρόπισης προς όφελος του περιβάλλοντος και της εργασίας, αλλά όχι στη φορολόγηση των εισοδημάτων της αποταμίευσης.

<SPEAKER ID=54 LANGUAGE="FR" NAME="Fayot">
Κύριε Πρόεδρε, κύριε Επίτροπε, συμμερίζομαι τη βασική προσέγγιση της μεγάλης πλειοψηφίας του Ευρωπαϊκού Κοινοβουλίου, σύμφωνα με την οποία ένας ενιαίος οικονομικός και νομισματικός χώρος απαιτεί και κάποιον βαθμό φορολογικού συντονισμού χωρίς τον οποίο βαδίζουμε προς το φορολογικό και κοινωνικό ντάμπινγκ. Συμμερίζομαι επίσης τη θέση όσων επιθυμούν - και νομίζω ότι πρόκειται για τη μεγάλη πλειοψηφία των βουλευτών του Ευρωπαϊκού Κοινοβουλίου - επανεξισορρόπηση των φορολογικών επιβαρύνσεων της εργασίας, του κεφαλαίου και των φυσικών πόρων με σκοπό να συμβάλουν στην καταπολέμηση της ανεργίας. Επιμένω επίσης να εκτελεστεί στο σύνολό του το πακέτο φορολογικών μέτρων που καταρτίσθηκε υπό τη λουξεμβουργιανή Προεδρία.
<P>
Ας έρθουμε τώρα στην οδηγία επί της οποίας καλείται σήμερα να αποφανθεί το Ευρωπαϊκό Κοινοβούλιο και η οποία θα αποτελέσει κατά πάσα πιθανότητα επί μακρόν αντικείμενο παζαρεμάτων στο Συμβούλιο, όπου απαιτείται ομοφωνία. Πρέπει να ειπωθεί ότι το φορολογικό μέσο, μαζί με μια ολόκληρη σειρά νομοθετικών και κανονιστικών διατάξεων, είναι ουσιαστικής σημασίας για την ανάπτυξη των χρηματοπιστωτικών υπηρεσιών στην Ευρώπη. Δεν μπορούμε να διαχειριζόμαστε αυτό το μέσο χωρίς να ενδιαφερόμαστε για τους ανταγωνιστές και τους άμεσους γείτονές μας, διαφορετικά κινδυνεύουμε να εξασθενίσουμε τον σημαντικό αυτό τομέα υπηρεσιών στην Ευρωπαϊκή Ένωση. Χαιρετίζω επομένως τις τροπολογίες που εγκρίθηκαν στην Επιτροπή Οικονομικής, Νομισματικής και Βιομηχανικής Πολιτικής σχετικά με το εν λόγω θέμα.
<P>
Θα ήθελα να ρωτήσω επίσης τον Επίτροπο σε ποιό σημείο βρίσκονται οι διαπραγματεύσεις με τις τρίτες χώρες που αποτελούν στον τομέα των χρηματοπιστωτικών υπηρεσιών τους άμεσους ανταγωνιστές των χρηματαγορών της Ευρωπαϊκής Ένωσης. Κατά πόσον αυτές οι διαπραγματεύσεις άρχισαν σοβαρά; Πώς πρόκειται να εξελιχθούν; Πότε προβλέπεται να υπάρχουν αποτελέσματα; Θεωρώ ότι η απάντηση σε αυτές τις ερωτήσεις είναι πρωταρχικής σημασίας για τη συνέχεια των γεγονότων, και κυρίως των διαπραγματεύσεων στο πλαίσιο του Συμβουλίου.
<P>
Είμαι της άποψης ότι μόνο με δεσμευτικές συμφωνίες σχετικά με έναν κώδικα συμπεριφοράς όσον αφορά τη φορολογία μπορεί να δημιουργηθεί στο πλαίσιο της Ευρωπαϊκής Ένωσης ένα ευρωπαϊκό σύστημα φορολόγησης της αποταμίευσης. Ακούω την άποψη να αρχίσουμε πρώτα από την Ευρωπαϊκή Ένωση και τα υπόλοιπα θα ακολουθήσουν, αλλά δεν είμαι καθόλου πεπεισμένος γι' αυτό. Πιστεύω μάλλον ότι θα δημιουργηθεί αναστάτωση, ότι τα κεφάλαια θα μεταφερθούν αλλού, εκεί όπου επικρατούν οι καλύτερες φορολογικές συνθήκες, και ότι ο τομέας των χρηματοπιστωτικών υπηρεσιών θα υποφέρει από τις δυσμενείς συνέπειες αυτής της κατάστασης.
<P>
Παρατηρούμε εξάλλου ότι οι επαγγελματικοί κύκλοι είναι αρκετά επιφυλακτικοί όσον αφορά το διπλό σύστημα που προτείνεται από την οδηγία. Η τραπεζική ομοσπονδία της Ευρωπαϊκής Ένωσης αποδέχεται ένα ελάχιστο ποσοστό 10 % φόρου κινητής περιουσίας, αλλά αρνείται το σύστημα παροχής πληροφοριών. Είναι αλήθεια ότι αυτό το σύστημα παροχής πληροφοριών αποτελεί μεγάλη επιβάρυνση από τεχνική άποψη και κινδυνεύει να καταστεί γραφειοκρατικό. Ωστόσο, παρουσιάζει το πλεονέκτημα ότι διευκολύνει τον συντονισμό της φορολογίας της αποταμίευσης και μπορεί να συμβάλει, όπως μόλις επεσήμανε η κ. Berθs, στην επίτευξη της ομοφωνίας στο πλαίσιο του Συμβουλίου.
<P>
Είμαι της άποψης ότι ένας φόρος της τάξεως του 10 %, και επιπλέον με εξοφλητική ισχύ, θα επιτρέψει την καλή λειτουργία της εσωτερικής κεφαλαιαγοράς - και επιμένω στην έννοια της εσωτερικής αγοράς - καθώς και την ανάπτυξη του τομέα των υπηρεσιών. Εάν επιμένω σε αυτές τις πτυχές, κύριε Πρόεδρε, είναι επειδή ενδιαφέρομαι πάνω απ' όλα για την ανάπτυξη ενός τομέα υπηρεσιών με μεγάλες δυνατότητες δημιουργίας θέσεων εργασίας τόσο στην πατρίδα μου, όσο και σε όλες τις χώρες της Ευρωπαϊκής Ένωσης.

<SPEAKER ID=55 LANGUAGE="DE" NAME="Langen">
Κύριε Πρόεδρε, βλέπετε ότι στον κατάλογο ομιλητών περιλαμβάνεται ολόκληρη σειρά συναδέλφων από το Λουξεμβούργο. Η συζήτηση πρέπει να έχει κάποια σχέση με το Λουξεμβούργο. Θυμάμαι πολύ καλά ότι ο Πρωθυπουργός και Υπουργός Οικονομικών του Λουξεμβούργου, κ. Jean-Claude Juncker, έχει επανειλημμένα πει ότι σε ένα σύστημα συνύπαρξης βλέπει ασφαλώς μια δυνατότητα να καταλήξουμε ως προς αυτό το ζήτημα σε μια κάπως ανεκτή εναρμόνιση της φορολόγησης των τόκων. Διότι, κυρία Randzio-Plath, δεν πρόκειται μόνο για εισοδήματα αποταμίευσης, αλλά για κάθε είδους εισοδήματα φυσικών προσώπων. Γι' αυτό και η πρόταση της επιτροπής ήταν να συμπεριληφθούν στο πεδίο εφαρμογής της οδηγίας οι ευρωομολογίες, ώστε να αποφευχθεί κατά το δυνατόν η εξαίρεση της Μεγάλης Βρετανίας, της χρηματαγοράς του Λονδίνου.
<P>
Το δεύτερο κρίσιμο σημείο στο Ευρωπαϊκό Κοινοβούλιο, στην Επιτροπή Οικονομικής, Νομισματικής και Βιομηχανικής Πολιτικής, ήταν το ύψος του φόρου που πρέπει να επιλεγεί στο συγκεκριμένο μοντέλο συνύπαρξης. Η Επιτροπή πρότεινε 20 %, ο συνάδελφος Fayot 10 %. Δεν βλέπω όμως καμία τροπολογία για το 10 %, μολονότι τις διάβασα όλες. Εμείς προτείναμε 15 % και θεωρώ ότι πρόκειται για λογικό ποσοστό. Ο συνάδελφος Pιrez Royo μίλησε περιέργως προ ολίγου για 20 % - δεν έχει τέτοιο δικαίωμα. Εμείς κάναμε δεκτή την έκθεση με 15 %, γεγονός που ο εισηγητής είναι υποχρεωμένος να αναφέρει. Θέλω να συστήσω να υποστηρίξουμε πλήρως τον συμβιβασμό υπό τη μορφή που έλαβε στην Επιτροπή Οικονομικής, Νομισματικής και Βιομηχανικής Πολιτικής, με ελάχιστο επίπεδο φορολόγησης 15 %, και να ζητήσω να επιδιωχθούν περαιτέρω εναρμονίσεις στο πλαίσιο διαπραγματεύσεων με τρίτες χώρες σε επίπεδο ΟΟΣΑ, έχοντας συναίσθηση, Επίτροπε Monti, ότι η αξιέπαινη εργασία σας για τη φορολογική εναρμόνιση χρειάζεται επιτέλους ένα αποτέλεσμα άξιο προβολής. Αυτή η ευχή μας απευθύνεται τόσο προς εσάς, όσο και προς εμάς. Ελπίζω ότι, παρά την αρχή της ομοφωνίας, θα καταστεί δυνατή η εξεύρεση μιας λογικής λύσης.

<SPEAKER ID=56 LANGUAGE="NL" NAME="Metten">
Κύριε Πρόεδρε, η πρόταση για την καθιέρωση ενός ελαχίστου επιπέδου πραγματικής φορολόγησης των εισοδημάτων της αποταμίευσης είναι πραγματικά πολύ άτολμη. Τα περισσότερα κράτη μέλη φορολογούν τους τόκους που εισπράττονται από τους κατοίκους τους, αλλά όχι τους τόκους που εισπράττονται από τους κατοίκους άλλων χωρών. Όπως είναι φυσικό, η κατάσταση αυτή αποτελεί πρόσκληση φοροδιαφυγής, με αποτέλεσμα να χρησιμοποιείται σε μεγάλη κλίμακα. Εάν είναι τόσο εύκολο να αποφεύγεται η φορολογία των κινητών περιουσιακών στοιχείων, δεν πρέπει να μας εκπλήσσει το γεγονός ότι αυξάνονται οι φορολογικές πιέσεις επί του παράγοντα της εργασίας, ο οποίος δεν μπορεί να κρυφτεί τόσο εύκολα. Όποιος θέλει να αντιστρέψει την τάση αυτή - κάτι που αποτελεί οπωσδήποτε επιθυμία μας - πρέπει συνεπώς να φροντίσει για τη φορολόγηση των κινητών περιουσιακών στοιχείων.
<P>
Η πρόταση της Επιτροπής για ένα πρότυπο συνύπαρξης δεν κάνει τίποτα περισσότερο από αυτό. Τα κράτη μέλη μπορούν είτε να ανταλλάσσουν πληροφορίες με τη φορολογική αρχή της χώρας κατοικίας του αποταμιευτή σχετικά με τα εισοδήματα από τόκους, έτσι ώστε να μπορεί η εν λόγω αρχή να τα φορολογήσει, είτε να προβαίνουν τα ίδια στην παρακράτηση του φόρου στην πηγή, χωρίς ανταλλαγή πληροφοριών για τον αποταμιευτή. Η πρόταση αυτή είναι μεν καλύτερη από το τίποτα, υπολείπεται όμως κατά πολύ του ιδανικού. Γιατί, παρά το γεγονός ότι η παρακράτηση φόρου στην πηγή δεν απαλλάσσει θεωρητικά τον ενδιαφερόμενο, εφόσον κατ' αρχήν μπορεί να συμψηφιστεί με τον φόρο εισοδήματος στη χώρα κατοικίας, στην πράξη μπορεί πολύ εύκολα να ισοδυναμεί με απαλλαγή, επειδή δεν θα ανταλλάσσονται πληροφορίες για τους φόρους που παρακρατήθηκαν στην πηγή. Συνεπώς, θα ήταν καλύτερο να είχε προταθεί ένα πρότυπο υποχρεωτικής ανταλλαγής πληροφοριών. Λόγω της έλλειψης αυτής έχει ιδιαίτερη σημασία ο συντελεστής παρακράτησης φόρων στην πηγή να είναι όσο το δυνατόν υψηλότερος, έτσι ώστε να υπάρχει και κίνητρο για τον συμψηφισμό με τις φορολογικές αρχές στη χώρα κατοικίας.
<P>
Η πρόταση η οποία εγκρίθηκε με πολύ μικρή πλειοψηφία στην Επιτροπή Οικονομικής, Νομισματικής και Βιομηχανικής Πολιτικής και σύμφωνα με την οποία ο συντελεστής παρακράτησης φόρου στην πηγή μειώνεται σε 15 % είναι παντελώς αναξιόπιστη. Κατ' αυτόν τον τρόπο παρακινούνται οι αρχές να μειώσουν, αντί να αυξήσουν, τους συντελεστές φορολόγησης εισοδημάτων από τόκους. Δεν με πείθει το επιχείρημα ότι σε αντίθετη περίπτωση οι αποταμιευτές θα καταφεύγουν στην Ελβετία ή στην Ανατολική Ευρώπη. Η διαπραγματευτική θέση της Ευρωπαϊκής Ένωσης έναντι των χωρών αυτών είναι τόσο ισχυρή, ώστε η διαφυγή κεφαλαίων προς αυτές μπορεί να προληφθεί, εφόσον η ίδια η Ένωση θεσπίσει μια αξιόπιστη ρύθμιση. Επιπλέον, ο συναλλαγματικός κίνδυνος θα αποθαρρύνει τους περισσότερους αποταμιευτές.
<P>
Τέλος, η πρόταση Βρετανίας-Λουξεμβούργου να εξαιρεθούν οι ευρωομολογίες είναι απαράδεκτη. Στον βαθμό που στην εγχώρια αγορά γίνεται χρήση των ομολογιών αυτών, πρόκειται απλώς για φοροδιαφυγή. Οι βουλευτές του Σώματος που προτείνουν την εξαίρεση των ευρωομολογιών θα έπρεπε να σκεφτούν επ' αυτού κάπως περισσότερο. Συνεπώς, παρά τις ελλείψεις της η πρόταση πρέπει να υποστηριχθεί, αν και ο συντελεστής παρακράτησης φόρου στην πηγή πρέπει να είναι υψηλότερος του 15 %.

<SPEAKER ID=57 LANGUAGE="EN" NAME="Cassidy">
Κύριε Πρόεδρε, επιτρέψτε μου να ξεκινήσω λέγοντας - και αυτό δεν πρόκειται να προκαλέσει έκπληξη στον Επίτροπο - πως δεν βλέπω λόγο ύπαρξης της συγκεκριμένης οδηγίας, επειδή πιστεύω ότι είναι σκέτη ανοησία η έννοια του επιζήμιου φορολογικού ανταγωνισμού. Εμείς στο Ευρωπαϊκό Κοινοβούλιο πιστεύουμε ότι ο ανταγωνισμός είναι καλός για τον καταναλωτή στον τομέα αγαθών και υπηρεσιών. Ποιο είναι λοιπόν το πρόβλημα με τον φορολογικό ανταγωνισμό; Καταλήγω στο συμπέρασμα ότι ορισμένα κράτη μέλη βλάπτουν τον εαυτό τους έχοντας υπερβολικά υψηλούς φορολογικούς συντελεστές, ενώ στην ουσία ο στόχος τους θα έπρεπε να είναι η φορολογική ελάφρυνση των πολιτών τους. Ωστόσο, λόγω του περιορισμένου χρόνου που έχω στη διάθεσή μου δεν μπορώ να αναπτύξω λεπτομερώς τους μηχανισμούς επίτευξης αυτού του στόχου, αλλά ευχαρίστως θα συζητήσω μαζί σας σχετικά μετά το πέρας της συζήτησης.
<P>
Ωστόσο, υποστηρίζω ένθερμα το εξαιρετικό έργο του εισηγητή από μία άποψη. Δυστυχώς, ούτε εγώ ούτε τα υπόλοιπα μέλη της Ομάδας μου μπορέσαμε να συμφωνήσουμε μαζί του, όταν πρότεινε την επέκταση της ισχύος της οδηγίας σε εταιρείες: αυτό θα έβλαπτε ανεπανόρθωτα τους πολίτες της Ευρώπης, καθώς θα είχε αρνητικές συνέπειες τόσο π.χ. για επιχειρήσεις υπεύθυνες για συναλλαγές μεταβιβάσιμων χρεογράφων, όσο και για τις δυνατότητες διασυνοριακών ταμείων συντάξεων. Η Επιτροπή Οικονομικής, Νομισματικής και Βιομηχανικής Πολιτικής έκανε καλά που απέρριψε την τροπολογία του εισηγητή, και μάλιστα από αυτή την άποψη είμαι πιο ικανοποιημένος με όσα προτείνει η Επιτροπή.
<P>
Κατανοώ το γεγονός ότι ορισμένα κράτη μέλη διατηρούν επιφυλάξεις για τις λεπτομέρειες. Θα μπορούσε ο Επίτροπος να μας πει λίγα πράγματα για αυτά τα κράτη μέλη και τις τεχνικές τους επιφυλάξεις; Δεύτερον, καταλαβαίνω ότι η Προεδρία, η Επιτροπή και η προηγούμενη Προεδρία έχουν αρχίσει αναγνωριστικά επαφές με τρίτες χώρες για την πιθανότητα επέκτασης της οδηγίας. Τρίτον, θέλω να απευθύνω μια ερώτηση προς την Ομάδα του Ευρωπαϊκού Σοσιαλιστικού Κόμματος (ΕΣΚ): είναι άραγε πολιτική της Ομάδας του ΕΣΚ η υποστήριξη της τροπολογίας 25 του κ. Hendrick, με την οποία ζητείται η εναρμόνιση του φόρου υπεραξίας στην Ευρώπη;

<SPEAKER ID=58 LANGUAGE="NL" NAME="Willockx">
Κύριε Πρόεδρε, κυρίες και κύριοι συνάδελφοι, είτε το θέλουμε είτε όχι, ο φορολογικός συντονισμός έχει μεγάλη σημασία. Ο φάκελος αυτός ενεργοποιήθηκε χάρη στον Επίτροπο Monti, κάτι που γνωρίζω και προσωπικά. Ο κώδικας συμπεριφοράς για τη φορολογία επιχειρήσεων έχει τεθεί ήδη σε εφαρμογή. Σήμερα εξετάζουμε δύο οδηγίες, μία από τις οποίες αφορά τα έσοδα από τόκους.
<P>
Πρέπει να καταστεί σαφές ότι η συζήτηση αυτή έχει καθοριστική σημασία από τρεις απόψεις. Πρώτον, από την άποψη της ενιαίας αγοράς, στην οποία αναφέρθηκε η κ. Thyssen. Δεύτερον, από την άποψη της διάθεσης επαρκών δημοσιονομικών πόρων στην Κοινότητα και, τέλος, από την άποψη της αναστροφής της διαρκούς ανοδικής τάσης των επιβαρύνσεων επί του παράγοντα της εργασίας και της διαρκούς καθοδικής τάσης των επιβαρύνσεων επί των εισοδημάτων από κεφάλαια και άλλες κινητές φορολογικές βάσεις.
<P>
Το πρότυπο της συνύπαρξης δεν είναι ιδανικό. Βραχυπρόθεσμα όμως ήταν η μοναδική δυνατότητα επίτευξης συμβιβασμού. Εξακολουθώ να ελπίζω και να είμαι βέβαιος ότι στην πορεία της διαδικασίας για τη λήψη αποφάσεων στο Συμβούλιο ECOFIN θα μπορέσουμε να προχωρήσουμε στην καθιέρωση ενός συστήματος, το οποίο θα πρέπει να είναι μάλλον το σύστημα παρακράτησης φόρου στην πηγή.
<P>
Είναι σαφές ότι οι επικριτές του προτύπου της συνύπαρξης έχουν δίκιο να υποστηρίζουν ότι το σύστημα δεν επιτρέπεται ποτέ να οδηγήσει σε ένα είδος επιχορήγησης των κρατών μελών με το μεγαλύτερο τραπεζικό απόρρητο, που είναι συγκεκριμένα τα κράτη μέλη όπου έχουν επενδύσει οι περισσότεροι κάτοικοι τρίτων χωρών και τα οποία θα πρέπει να παρακρατούν φόρους στην πηγή. Τα έσοδα αυτά θα πρέπει να συμψηφίζονται. Γι' αυτό και υποστηρίζω να ενταχθεί η συζήτηση αυτή στη γενικότερη συζήτηση για τους ιδίους πόρους της Ευρωπαϊκής Ένωσης. Αυτή είναι άλλωστε και η σημερινή θέση του Βελγίου στη συζήτηση για τους ιδίους πόρους. Πιστεύω ότι πρόκειται για μία άποψη η οποία πρέπει να εξεταστεί με σοβαρότητα.
<P>
Τέλος, είμαι βέβαιος ότι η ρύθμιση των συντελεστών δεν πρέπει να γίνει από εμάς. Το ύψος των συντελεστών εξαρτάται απόλυτα από το εάν είναι ικανοποιητικοί ή όχι. Κατά τη γνώμη μου αυτή η ρύθμιση είναι καθήκον των Υπουργών Οικονομικών των κρατών μελών της Ευρωπαϊκής Ένωσης κατά τον τελικό γύρο των διαπραγματεύσεων. Είναι η πολλοστή φορά που ο κανόνας της ομοφωνίας υποβάλλεται σε δοκιμασία. Ελπίζω και υπολογίζω ότι καμία χώρα δεν θα τολμήσει να ασκήσει βέτο, για να μην επιτρέψει να υλοποιηθεί αυτό που επιθυμεί η μεγάλη πλειοψηφία των λαών της Ευρώπης, η μετατόπιση δηλαδή των βαρών από την εργασία στο κεφάλαιο.

<SPEAKER ID=59 LANGUAGE="FR" NAME="Lulling">
Kύριε Πρόεδρε, θα ήθελα κατ' αρχάς να υπενθυμίσω ότι μια ιστορική επιτυχία για την εναρμόνιση των συστημάτων άμεσης φορολόγησης επετεύχθη υπό τη λουξεμβουργιανή Προεδρία, την 1η Δεκεμβρίου 1997. Τότε εγκρίθηκαν τέσσερα στοιχεία τα οποία θα μπορούσαν να αποτελέσουν μια βάση για μια πρόταση οδηγίας όσον αφορά τη φορολόγηση της αποταμίευσης. Ένα από τα στοιχεία αυτά είναι η συνύπαρξη του συστήματος της παρακράτησης φόρου στην πηγή και του συστήματος παροχής πληροφοριών.
<P>
Δυστυχώς το σύστημα που περιγράφεται στην πρόταση οδηγίας είναι υπερβολικά περίπλοκο και δαπανηρό για τους φορείς πληρωμής, εάν επιθυμούμε να είναι λειτουργικό. Η διαδικασία χορήγησης πιστοποιητικών που προβλέπεται στο πλαίσιο της παρακράτησης φόρου είναι εξαιρετικά περίπλοκη και καθιστά τη διαχείριση του συστήματος συνύπαρξης πρακτικά αδύνατη, σε σημείο μάλιστα αλλοίωσής του. Εξαιρουμένων αυτών των διοικητικών τερατουργημάτων, η προτεινόμενη παρακράτηση φόρου στην πηγή ελάχιστου ύψους 20 % θα αποσταθεροποιούσε τις χρηματαγορές της Ένωσης. Το 15 % είναι επίσης απαράδεκτο, ενώ προσωπικά θεωρώ ότι η μέγιστη παρακράτηση πρέπει να ανέρχεται σε 10 % με εξοφλητική ισχύ. Επιπλέον, ο εκτεταμένος ορισμός των τόκων, ο οποίος διαφέρει από τους ορισμούς των συμβάσεων εναντίον της διπλής φορολόγησης, προκαλεί διαμάχες, ίσως και διακρίσεις, μεταξύ χρηματοπιστωτικών προϊόντων που μοιάζουν καταπληκτικά με άλλα.
<P>
Η συμπερίληψη στο πεδίο εφαρμογής της οδηγίας των οργανισμών συλλογικών επενδύσεων, υπό την έννοια της οδηγίας του 1985, τις διώχνει οριστικά από την Ευρωπαϊκή Ένωση, εάν δεν έχουν ήδη «αδειάσει τη γωνιά» - συγχωρείστε μου την έκφραση - και έχουν βρεθεί εκτός Ευρώπης λόγω των διοικητικών φορτίων που θα καταλήξουν ενδεχομένως σε ένα ανταγωνιστικό μειονέκτημα όσον αφορά τις δαπάνες τους ενδοεπιχειρησιακής διαχείρισης. Ο θάνατος των ευρωπαϊκών οργανισμών συλλογικών επενδύσεων έχει επομένως προγραμματισθεί, όπως ακριβώς και η επαναγορά των ευρωομολογιών πριν από τη λήξη, η αγορά των οποίων θα δημιουργηθεί εκτός της Ευρώπης. Δεν θεωρούμε παρήγορο να είναι λίγα φυσικά πρόσωπα κάτοχοι ευρωομολογιών και να καταφέρνουν επομένως οι μεγάλοι καπιταλιστές να τα βολεύουν εκτός της Κοινότητας. Θα ήταν σαν να αποδεχόμασταν να εφαρμοσθεί η παρακράτηση φόρου στην πηγή μόνο για τις καταθέσεις των μικρών αποταμιευτών.
<P>
Δεδομένης της σημερινής κατάστασης, η έγκριση αυτού του παραπλανητικού κειμένου, όπου το μόνο που προτείνεται είναι συμφωνίες με τις τρίτες χώρες που προσφέρουν ένα περιβάλλον ιδιαιτέρως συμφέρον για τους μη κατοίκους, συνιστά περίτρανη παράβλεψη του γεγονότος ότι η Ελβετία, για παράδειγμα, που ήδη τρίβει τα χέρια της, δεν κάνει διάκριση μεταξύ κατοίκων και μη κατοίκων όσον αφορά τη φορολόγηση της αποταμίευσης. Χρειάζονται συμφωνίες με όλες τις τρίτες χώρες που είναι πολύ πιθανό να προσελκύσουν τα κεφάλαια της Ένωσης για την ταυτόχρονη θέσπιση μέτρων ανάλογων με αυτά που εγκρίνονται σε μία οδηγία. Δεν πρέπει να υπάρχει ενδεχόμενο να μην εφαρμοσθεί η οδηγία, εφόσον εγκριθεί, σε επικράτεια που εξαρτάται ή συνδέεται με τα κράτη μέλη. Κύριε Πρόεδρε, πρέπει να σας πω ότι δεν θα επιτρέψουμε να πιαστούμε κορόιδα.

<SPEAKER ID=60 LANGUAGE="DE" NAME="Ettl">
Κύριε Πρόεδρε, έχω εκφράσει επανειλημμένα θαυμασμό για την υπομονή με την οποία ο Επίτροπος Monti προσπαθεί να βγάλει από τον δρόμο τα ευρωπαϊκά στοιχεία που εμποδίζουν τον συντονισμό της φορολογικής πολιτικής. Πραγματικά αξίζει γι' αυτό τον μεγαλύτερο σεβασμό μας. Στον συντονισμό λοιπόν της φορολογικής πολιτικής ισχύει η ανάγκη περιορισμού κυρίως των μετατοπίσεων και των στρεβλώσεων στις κεφαλαιαγορές. Το ζητούμενο είναι η μείωση του επιζήμιου φορολογικού ανταγωνισμού μεταξύ των κρατών μελών. Αλλωστε ισότητα ευκαιριών στην οικονομία σημαίνει ότι οι επενδυτές υφίστανται ανάλογη φορολογική επιβάρυνση, τουλάχιστον αυτή πρέπει να είναι η προσέγγιση. Υπό αυτό το πρίσμα η πρόταση της Επιτροπής είναι σαφώς ένα βήμα προς τη σωστή κατεύθυνση και αυτό θεμελιώνεται επίσης ανάλογα στα βασικά του σημεία από τον εισηγητή μας κ. Pιrez Royo.
<P>
Όμως, ακριβώς επειδή στο Κοινοβούλιο συμφωνούμε, τουλάχιστον στα λόγια, ως προς τις αρχές, οι τροπολογίες που έγιναν δεκτές από την Επιτροπή Οικονομικής, Νομισματικής και Βιομηχανικής Πολιτικής αποτελούν εν μέρει κάτι περισσότερο από μια διανοητική τροχοπέδη ή ένα μέτρο επίδειξης προσοχής για την περαιτέρω ανάπτυξη της ευρωπαϊκής φορολογικής πολιτικής. Η επιθυμία όμως να μειωθεί ο φόρος στην πηγή σε 15 % ή 10 %, αντί εκείνου που προτείνει η Επιτροπή, ανήκει στην κατηγορία «επιστροφή στο σημείο εκκίνησης». Δεν πρέπει να ξεχνάμε σε σχέση με αυτό ότι υπάρχουν χώρες στην Ευρωπαϊκή Ένωση που επιβάλλουν φόρο 25 %, μεταξύ των οποίων και η χώρα μου. Σε τελευταία ανάλυση, πρέπει επίσης να περιορισθεί η έλλειψη ισορροπίας μεταξύ της φορολόγησης μισθών και ημερομισθίων αφενός και του κεφαλαίου αφετέρου, και αυτό έχουμε θέσει ως στόχο.
<P>
Πέρα τούτου - και αυτό πρέπει επίσης να αναφερθεί - η εξαίρεση των ευρωομολογιών από τη φορολόγηση, όπως προβλέπεται ή επιθυμείται από ορισμένες ευρωπαϊκές χρηματαγορές, θα ευνοούσε ουσιαστικά την αγορά τίτλων έναντι άλλων μέσων αποταμίευσης και θα αποτελούσε έναν σημαντικό περιορισμό του πεδίου εφαρμογής της οδηγίας. Με το σύνθημα «μήπως γίνεται να είναι λίγο λιγότερο; » δεν θα μπορέσουμε να προωθήσουμε τον συντονισμό της φορολογικής πολιτικής. Σας εύχομαι υπομονή, κύριε Επίτροπε!

<SPEAKER ID=61 LANGUAGE="FR" NAME="Caudron">
Kύριε Πρόεδρε, κύριε Επίτροπε, αγαπητοί συνάδελφοι, ως σοσιαλιστής και Γάλλος βρίσκομαι σήμερα στην ιδιαίτερα ευχάριστη θέση να παράσχω την έγκρισή μου σε ένα σχέδιο οδηγίας που θα θέσει επιτέλους τέλος σε μία κατάσταση στο πλαίσιο της οποίας ένα μεγάλο μέρος των εισοδημάτων της αποταμίευσης δεν φορολογείται καθόλου στους ίδιους τους κόλπους της Ευρωπαϊκής Ένωσης. Θέλω να ευχαριστήσω γι' αυτό τον Επίτροπο Monti και την ομάδα του και να συγχαρώ φυσικά θερμά τον συνάδελφό μας και εισηγητή κ. Pιrez Royo για τη σημαντική και σοβαρή εργασία του σχετικά με αυτόν τον φάκελο.
<P>
Αγαπητοί συνάδελφοι, τη στιγμή που το ενιαίο νόμισμα πρόκειται να ευνοήσει τις διασυνοριακές κινήσεις κεφαλαίων, το κείμενο αυτό ήταν κάτι παραπάνω από επείγον: είναι απλούστατα ζωτικής σημασίας για τη συνοχή της Ένωσης. Συμφωνώ φυσικά, όπως πολλοί, να αρνηθούμε να εξαιρεθούν οι ευρωομολογίες από το πεδίο εφαρμογής της οδηγίας, καθώς αυτό θα συνεπαγόταν μεγάλο κίνδυνο φοροδιαφυγής και στρέβλωσης του ανταγωνισμού. Τέλος, είμαι φυσικά επίσης αντίθετος να τεθεί ως προϋπόθεση για την έγκριση της οδηγίας η ταυτόχρονη εφαρμογή της από τρίτες χώρες.
<P>
Τελειώνοντας θα αναφερθώ σε ένα πολύ σημαντικό σημείο το οποίο συζητήθηκε ευρέως σήμερα το πρωί, και συγκεκριμένα στο ποσοστό παρακράτησης φόρου στην πηγή: αν και προσωπικά θα προτιμούσα ποσοστό 25 %, μπορώ, μαζί με τον εισηγητή και την Ομάδα του Ευρωπαϊκού Σοσιαλιστικού Κόμματος, να αποδεχθώ το 20 % που προτείνει η Επιτροπή, και τούτο σε ένα πνεύμα συμβιβασμού και διαπραγμάτευσης.
<P>
Ευελπιστώ τώρα, κύριε Επίτροπε, αγαπητοί συνάδελφοι, ότι αυτός ο φάκελος θα κλείσει, όπως προβλέπεται, το αργότερο τον Δεκέμβριο του 1999 στο Ελσίνκι και ότι στη συνέχεια θα επιταχυνθεί ο ρυθμός της φορολογικής εναρμόνισης.

<SPEAKER ID=62 LANGUAGE="DE" NAME="Rbig">
Αξιότιμε κύριε Πρόεδρε, θέλω κι εγώ να επιδοκιμάσω αυτή την πρόταση που επιδιώκει τον συντονισμό. Πιστεύω ότι το ζητούμενο είναι η εξεύρεση κοινών ορισμών και η διαμόρφωση κοινού πλαισίου που θα καταστήσουν δυνατό έναν δίκαιο ανταγωνισμό.
<P>
Το ερώτημά μου είναι αν υπάρχει ήδη μια μελέτη ή ένα πρότυπο υποθετικού σεναρίου σχετικά με τις επιπτώσεις των αποφάσεων ή των σχεδίων που έχουν υποβληθεί. Πώς θα εξελιχθεί βάσει των τροποποιημένων διατάξεων ο ανταγωνισμός στην Ευρωπαϊκή Ένωση και πώς θα μπορέσει η Ευρωπαϊκή Ένωση να αντιμετωπίσει τον διεθνή ανταγωνισμό;
<P>
Πιστεύω ότι είναι επίσης σημαντικό να επισημαίνουμε διαρκώς την υφιστάμενη διαφορά μεταξύ της φορολόγησης επιχειρήσεων και των επιπτώσεών της αφενός και της φορολόγησης των καταναλωτών αφετέρου. Σε τελευταία ανάλυση, αυτό που μας ενδιαφέρει είναι η γενική μείωση των φορολογικών επιβαρύνσεων, προκειμένου να καταστούμε πιο ανταγωνιστικοί και να διασφαλίσουμε στους καταναλωτές ένα υψηλότερο ατομικό εισόδημα.
<P>
Το τελευταίο μου ερώτημα είναι πότε θα συμφωνηθούν με τον ΟΟΣΑ οι συγκεκριμένες προτάσεις και επιπλέον κατά πόσο διεξάγονται διαπραγματεύσεις με την Ελβετία και το Λίχτενσταϊν.

<SPEAKER ID=63 NAME="Monti">
Κύριε Πρόεδρε, θα ήθελα να ευχαριστήσω τον αξιότιμο κ. Pιrez Royo για την εξαιρετική του έκθεση, καρπό της μεγάλης του ικανότητας, και για την στήριξη που παρείχε για την ταχεία έγκριση της οδηγίας. Ευχαριστώ και τα άλλα μέλη της Επιτροπής Οικονομικής, Νομισματικής και Βιομηχανικής Πολιτικής και όλους τους αξιότιμους βουλευτές για την συμβολή τους στη συζήτηση, καθώς και για την εκτίμηση που θέλησαν να εκφράσουν απέναντι στην Επιτροπή.
<P>
Η παρούσα πρόταση εντάσσεται σε ένα πακέτο που, όπως όλοι υπενθύμισαν, εγκρίθηκε κατά την διάρκεια της Προεδρίας του Λουξεμβούργου και το πρώτο στοιχείο του οποίου - ο κώδικας συμπεριφοράς - οδηγήθηκε ταχύτατα σε υλοποίηση από τη βρετανική Προεδρία. Κατά συνέπεια, σπεύδω να τονίσω ότι το Λουξεμβούργο και το Ηνωμένο Βασίλειο - που ίσως διατηρούν επιφυλάξεις σχετικά με ορισμένα σημεία - συμμετέχουν πλήρως σε αυτή τη διαδικασία κατά του επιζήμιου φορολογικού ανταγωνισμού, ο σκοπός της οποίας, όπως υπενθύμισε ο κύριος Secchi και άλλοι παρεμβαίνοντες, δεν συνίσταται στη γενικευμένη εναρμόνιση, αλλά πολύ περισσότερο στη συγκέντρωση κατά των επιβλαβών επιδράσεων του φορολογικού ανταγωνισμού. Ο σκοπός δεν είναι να αυξήσουμε την φορολογική πίεση στην Ευρώπη, αλλά αντίθετα να επιτρέψουμε μια σταδιακή και ομαλή μείωση. Σκοπός φυσικά είναι και η επανεξισορρόπηση της φορολογικής επιβάρυνσης που αυτή τη στιγμή υφίσταται σε υπερβολικά μεγάλο βαθμό η εργασία.
<P>
Αποδέχομαι την πρόταση τροπολογίας που παρουσίασε ο εισηγητής, η οποία αποβλέπει στη βελτίωση του παρόντος κειμένου του άρθρου 5 γ), ώστε να διευκρινιστούν τα κριτήρια αναγνώρισης των οργανισμών συλλογικών επενδύσεων. Πιστεύω ότι μπορώ να πω εκ των προτέρων ότι οι υπηρεσίες της Επιτροπής, αν και επιφυλάσσομαι για ενδεχόμενες βελτιώσεις σε επίπεδο τεχνικής σύνταξης, διάκεινται θετικά ως προς την πιθανότητα να συμπεριλάβουν την εν λόγω τροπολογία, καθώς και αυτή που αφορά τον φορολογικό ανταγωνισμό, τη νέα δηλαδή αιτιολογική σκέψη 7α, σε μια τροποποιημένη πρόταση οδηγίας. Παρότι εκτιμώ το πνεύμα των άλλων τροπολογιών που παρουσιάστηκαν στο πλαίσιο εφαρμογής της οδηγίας, πιστεύω ότι στην παρούσα φάση οι τροπολογίες αυτές πρέπει να θεωρηθούν μάλλον χρήσιμη συνεισφορά στη συζήτηση, παρά άμεση συμβολή στο κείμενο νομοθετικού περιεχομένου. Αναφέρομαι ιδιαίτερα στον προβληματισμό σχετικά με τα ομόλογα με μηδενικό κουπόνι, που αποτελούν αντικείμενο εκτενών συζητήσεων στα πλαίσια του Συμβουλίου. Μπορούμε να κατανοήσουμε το πνεύμα, αν και δεν κατανοούμε την διατύπωση, της τροπολογίας αριθ. 24 του αξιότιμου κ. Goedbloed, και θα εργαστούμε ώστε να γίνει αποδεκτή στα πλαίσια του Συμβουλίου.
<P>
Όσον αφορά τις εκδόσεις ευρωομολογιών η Επιτροπή είναι η αντίθετη με τις γενικευμένες εξαιρέσεις. Είμαστε πραγματικά διατεθειμένοι να εξετάσουμε λύσεις που θα επιτρέψουν την μείωση των διοικητικών δαπανών για τους φορείς πληρωμών και την ισορροπημένη αντιμετώπιση των προβλημάτων που σχετίζονται με τους τίτλους που κυκλοφορούν ήδη. Όσον αφορά τον παρακρατούμενο φόρο η Επιτροπή εξακολουθεί να υποστηρίζει ότι ένας φορολογικός συντελεστής ύψους 20 τοις εκατό αποτελεί έναν κατάλληλο συμβιβασμό που μπορεί να ανταποκριθεί στην απαίτηση όλων των κρατών μελών για εξασφάλιση ενός ελαχίστου επιπέδου πραγματικής φορολόγησης των τόκων.
<P>
Παρατήρησα ότι δόθηκε μεγάλη προσοχή - την οποία εξάλλου συμμερίζομαι πλήρως - στο θέμα των επαφών με τις τρίτες χώρες. Δεν υπήρξαν ερωτήσεις σχετικά με αυτό το θέμα, αλλά μπορώ να θυμίσω ότι βάσει εντολής από το Συμβούλιο ECOFIN η γερμανική μαζί με την πρώην αυστριακή και τη μελλοντική φιλανδική Προεδρία, καθώς και η Επιτροπή, πραγματοποιούν επαφές τόσο σε τεχνικό, όσο και σε πολιτικό επίπεδο, με την Ελβετία, το Λίχτενσταϊν, το Μονακό, το Σαν Μαρίνο και την Ανδόρα και ότι μας ζητήθηκε να παρουσιάσουμε σχετική έκθεση στο Συμβούλιο ECOFIN της 15ης Μαρτίου. Σχετικά με τη συνολική θεματολογία της οδηγίας θα παρουσιαστεί μια έκθεση στο Συμβούλιο ECOFIN του Μαΐου και όσον αφορά τις προθεσμίες της σχετικής συμφωνίας, κυρία Thyssen, το Ευρωπαϊκό Συμβούλιο της Βιέννης έθεσε ως στόχο το Συμβούλιο του Ελσίνκι.
<P>
Και τέλος δύο σημεία: δεν πρόκειται για έναν νέο φόρο. Αυτό θα αποτελούσε μια μεγάλη αντίφαση. Δεν πρόκειται για πρόταση επιβολής νέου φόρου, αλλά για μια μορφή συνεργασίας μεταξύ των κρατών μελών, ώστε φορολογήσεις που έχουν ήδη καθοριστεί να μην καταστρατηγούνται συστηματικά μέσω της δημιουργίας ενός είδους πέμπτης ελευθερίας δίπλα στις άλλες τέσσερεις της ελεύθερης αγοράς, της ελευθερίας δηλαδή της μη καταβολής φόρων χάρη στις διασυνοριακές μετακινήσεις.
<P>
Όσον αφορά τις χρηματοπιστωτικές υπηρεσίες, απαντώ στον αξιότιμο κ. Fayot και σε άλλους βουλευτές τονίζοντας ότι η Επιτροπή είναι ιδιαίτερα ευαίσθητη στην ανάγκη να ενισχυθεί η βιομηχανία των χρηματοπιστωτικών υπηρεσιών στην Ευρώπη και ότι για τον σκοπό αυτό στο πρόσφατο πλαίσιο δράσης σχετικά με τις χρηματοπιστωτικές υπηρεσίες διευκρίνισε ότι ορισμένοι συντηρητικοί συντονισμοί της φορολογίας μπορούν να ωφελήσουν αντί να ζημιώσουν τις χρηματοπιστωτικές υπηρεσίες.
<P>
Τέλος, αξιότιμε κ. Cassidy, εκτίμησα σήμερα την συνεισφορά σας, όπως εξάλλου εκτιμώ πάντα τις παρεμβάσεις σας, ακόμα και τις επικριτικές. Δήλωσα ότι δεν είμαστε υπέρ ενός αγώνα ενάντια σε κάθε μορφή φορολογικού ανταγωνισμού, αλλά μόνο κατά των επιζήμιων και αθέμιτων μορφών. Ωστόσο, εάν δεχόμασταν την ιδέα ότι οποιαδήποτε μορφή ανταγωνισμού μεταξύ κρατών είναι αποδεκτή, δεδομένου ότι ο ανταγωνισμός είναι κάτι το θετικό, για να είμαστε συνεπείς θα έπρεπε να δεχτούμε επίσης ότι τα κράτη μπορούν να συμμετέχουν στον ανταγωνισμό χρησιμοποιώντας τις κρατικές ενισχύσεις. Δεν πιστεύω όμως ότι αυτή είναι μια γενικά αποδεκτή άποψη.

<SPEAKER ID=64 NAME="Πρόεδρος">
Ευχαριστώ πολύ, κύριε Επίτροπε Monti.
<P>
Η συζήτηση έληξε.
<P>
Η ψηφοφορία θα διεξαχθεί σήμερα, στις 11.30.

<CHAPTER ID=4>
Μεταφορά υγρών καυσίμων
<SPEAKER ID=65 NAME="Πρόεδρος">
Η ημερήσια έκθεση προβλέπει τη συζήτηση της έκθεσης του κ. Camisσn Asensio (A4-0495/98), εξ ονόματος της Επιτροπής Οικονομικής, Νομισματικής και Βιομηχανικής Πολιτικής, σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου για την τροποποίηση της οδηγίας 70/221/ΕΟΚ του Συμβουλίου περί προσεγγίσεως των νομοθεσιών των κρατών μελών που αναφέρονται στις δεξαμενές υγρών καυσίμων και στις διατάξεις οπίσθιας προφυλάξεως των μηχανοκινήτων οχημάτων και των ρυμουλκουμένων τους (COM(98)0097 - C4-0257/98-98/0071(COD)).

<SPEAKER ID=66 NAME="Camisόn Asensio">
Κύριε Πρόεδρε, όπως είναι γνωστό, το αντικείμενο της παρούσας πρότασης είναι η εισαγωγή νέων διατάξεων για δεξαμενές από πλαστικό που προορίζονται για οχήματα, η επέκταση του τίτλου και του πεδίου εφαρμογής της οδηγίας 70/221 και στις δεξαμενές που περιέχουν μη υγρά καύσιμα - π.χ. τα αέρια καύσιμα - και η τροποποίηση αυτής της οδηγίας με την προσαρμογή της στην τεχνική πρόοδο, ούτως ώστε να μπορούν να εισαχθούν τεχνικές διατάξεις που αφορούν όλα τα είδη δεξαμενών καυσίμων και να τροποποιηθούν μέσω της διαδικασίας της επιτροπής.
<P>
Από την άλλη πλευρά, είναι καλό να προσαρμοστεί η οδηγία στις τεχνικές απαιτήσεις του κανονισμού της Οικονομικής Επιτροπής των Ηνωμένων Εθνών για την Ευρώπη που αναφέρεται στην έγκριση των υπηρεσιών που σχετίζονται με την πρόληψη του κινδύνου πυρκαγιάς. Είναι γνωστό ότι αυξάνεται η χρήση αερίων καυσίμων για την κίνηση των οχημάτων με κινητήρα, ιδίως για περιβαλλοντικούς λόγους. Γι' αυτό ενδείκνυται να συμπεριληφθούν επίσης διατάξεις για δεξαμενές μη υγρών καυσίμων. Πρέπει να τροποποιηθεί επομένως ο τίτλος και το πεδίο εφαρμογής αυτής της οδηγίας, ώστε να καταστεί δυνατή η εισαγωγή τεχνικών προδιαγραφών για τις δεξαμενές αερίων καυσίμων. Όλα αυτά επιβάλλονται για λόγους συνοχής.
<P>
Δεδομένων των συνεπειών της προτεινόμενης δράσης στον τομέα, τα υπό εξέταση μέτρα είναι απαραίτητα για την επίτευξη του στόχου που συνίσταται ουσιαστικά στην κοινοτική έγκριση οχημάτων. Πρόκειται εξάλλου για στόχο που τα κράτη μέλη δεν έχουν τη δυνατότητα να υλοποιήσουν, εάν ενεργήσουν μόνα τους.
<P>
Η Επιτροπή προτείνει να εφαρμοστούν αυτές οι νέες διατάξεις από την 1η Οκτωβρίου 1999 για όλους τους νέους τύπους οχημάτων και από την 1η Οκτωβρίου 2000 για όλα τα νέα οχήματα. Οι προθεσμίες είναι προφανώς στενές, γι'αυτό και τις τροποποιούμε στην έκθεσή μας.
<P>
Πρέπει να υπενθυμίσω ότι οι τροποποιήσεις της παρούσας οδηγίας αναφέρονται αποκλειστικά στις δεξαμενές καυσίμων από πλαστικό υλικό, γι' αυτό δεν είναι απαραίτητο να ακυρώσουμε τις υπάρχουσες εγκρίσεις που χορηγήθηκαν σύμφωνα με αυτή την οδηγία, ούτε να εμποδίσουμε την ταξινόμηση, πώληση ή κυκλοφορία των νέων οχημάτων με μεταλλικές δεξαμενές υγρών καυσίμων που γίνονται δεκτά σύμφωνα με αυτές τις εγκρίσεις.
<P>
Με βάση αυτά τα επιχειρήματα προτείναμε στην Επιτροπή Οικονομικής Πολιτικής οκτώ τροπολογίες που εγκρίθηκαν και συνιστούν τη βάση της νομοθετικής μας πρότασης. Σε μία τροπολογία προτείναμε οι αναγκαίες τροποποιήσεις για την προσαρμογή των απαιτήσεων των παραρτημάτων στην τεχνική πρόοδο να εκδίδονται σύμφωνα με μια πιο συναινετική διαδικασία.·Μία άλλη αναφέρεται στις προαναφερόμενες προθεσμίες.·Μία τρίτη ορίζει ορθολογικότερα την έννοια της μάζας κενού οχήματος, και άλλες δύο επίσης ρυθμίζουν ορθολογικότερα τον περιορισμό της ροής των καυσίμων από τη/τις δεξαμενή/ές προς το διαμέρισμα επιβαινόντων ή άλλο διαμέρισμα μόνο κατά τη διάρκεια ομαλών συνθηκών λειτουργίας - πρόκειται δηλαδή για μια προσπάθεια να σταματήσουμε να ζητούμε τα αδύνατα από τη βιομηχανία του εν λόγω τομέα. Μια άλλη τροπολογία απλοποιεί το θέμα, καθώς εννοείται ότι κάθε αναφορά στη δεξαμενή περιλαμβάνει λογικά και τα εξαρτήματά της, και οι δύο τελευταίες δίνουν όλη την έμφαση στο γεγονός ότι η τυχαία έκχυση καυσίμου - κυρίως ντήζελ - στο οδόστρωμα αποτελεί σοβαρό παράγοντα κινδύνου για τους αναβάτες δικύκλων οχημάτων με κινητήρα ή μοτοποδηλάτων, κάτι που συνιστούσε μεγάλο κενό στην πρόταση της Επιτροπής.
<P>
Τελικά, κύριε Πρόεδρε, πιστεύουμε ότι με αυτή την πρόταση, γίνεται ένα σημαντικό βήμα στην προσέγγιση των νομοθεσιών των κρατών μελών σχετικά με τις δεξαμενές υγρών καυσίμων και τις διατάξεις οπίσθιας προφυλάξεως των μηχανοκίνητων οχημάτων και των ρυμουλκουμένων τους και κατ' αυτόν τον τρόπο καθίσταται ορθολογικότερη η έγκριση των οχημάτων αναφορικά με την πρόληψη του κινδύνου πυρκαγιάς, ειδικά για δεξαμενές υγρών καυσίμων από πλαστικό υλικό για οχήματα της κατηγορίας Μ1, οχήματα που προορίζονται για τη μεταφορά επιβατών και διαθέτουν οκτώ το πολύ καθίσματα εκτός από τη θέση του οδηγού.
<P>
Ο γενικός στόχος της πρότασης της Επιτροπής μας φάνηκε πολύ λογικός και κατά συνέπεια πιστεύουμε ότι η κατάσταση στον σχετικό βιομηχανικό τομέα θα βελτιωθεί, όταν οι ρυθμίσεις σε ευρωπαϊκό επίπεδο είναι εναρμονισμένες προς αυτές τις διατάξεις.
<P>
Οι τεχνικές αλλαγές που προτείνονται από την Επιτροπή σε σχέση με τον τίτλο και το πεδίο εφαρμογής της οδηγίας, προκειμένου να καταστεί δυνατή η συμπερίληψη των αερίων καυσίμων, δεν δημιουργεί προβλήματα στον σχετικό βιομηχανικό κλάδο, και η πρόταση τροποποίησης του παραρτήματος 1 της εν λόγω οδηγίας, ούτως ώστε να συμπεριληφθούν πιο αυστηρές δοκιμές, δεν φαίνεται επίσης να δημιουργεί προβλήματα στον εν λόγω βιομηχανικό κλάδο, μια και αυτές οι διατάξεις υπάρχουν ήδη στον κανονισμό των Ηνωμένων Εθνών, όπως αναφέραμε.
<P>
Ωστόσο, όσον αφορά την προταθείσα τροπολογία σε σχέση με τη διαδικασία της επιτροπής που πρέπει να εφαρμόζεται για προσαρμογές αυτής της οδηγίας στην τεχνική πρόοδο, δεν συμμεριζόμαστε την άποψη της Επιτροπής. Θεωρούμε πιο λογικό να θεσπιστεί η διαδικασία 2Α της διαχειριστικής επιτροπής, πράγμα που συνεπάγεται ότι η Επιτροπή μπορεί να αναβάλει την εφαρμογή των προταθέντων μέτρων, εφόσον αυτά δεν συμφωνούν με την άποψη της επιτροπής για μια περίοδο ενός μηνός κατ' ανώτατο όριο.
<P>
Από την άλλη πλευρά, η πρόταση εντάσσεται στην προσπάθεια προσέγγισης των νομοθετικών, κανονιστικών και διοικητικών διατάξεων των κρατών μελών που έχουν ως στόχο τη δημιουργία και τη λειτουργία της εσωτερικής αγοράς. Σε αυτό το πλαίσιο η Επιτροπή επιχειρεί - δράση που εμείς υποστηρίζουμε - να εξασφαλίσει ένα υψηλό επίπεδο προστασίας της υγείας, του καταναλωτή, του περιβάλλοντος και της ασφάλειας.
<P>
Γίνεται επίσης σεβαστή η αρχή της επικουρικότητας, μια και το προτεινόμενο από την Επιτροπή μέτρο δικαιολογείται από το γεγονός ότι τα κράτη μέλη, εάν ενεργήσουν μόνα τους, δεν θα μπορέσουν κατά πάσα πιθανότητα να υλοποιήσουν τον στόχο της οδηγίας σε ικανοποιητικό βαθμό.
<P>
Ολοκληρώνοντας, κύριε Πρόεδρε, ανακεφαλαιώνω ότι έχουμε να κάνουμε με μέτρα καθαρά τεχνικού χαρακτήρα, τα οποία δεν θα έχουν κανένα αρνητικό αποτέλεσμα στην ανταγωνιστικότητα των επιχειρήσεων ή στην απασχόληση και τα οποία θα συμβάλουν επίσης στην ασφάλεια της ζωής. Γι' αυτόν τον λόγο ζητούμε θετική ψήφο.

<SPEAKER ID=67 NAME="Bangemann">
Κύριε Πρόεδρε, θέλουμε να ευχαριστήσουμε τον εισηγητή για τον κόπο που κατέβαλε για την εκπόνηση αυτής της πρότασης, που έχει μάλλον τεχνικό χαρακτήρα. Μολονότι πρόκειται για τεχνικό ζήτημα, ο εισηγητής έχει επίσης δίκιο στην άποψή του ότι πρόκειται κατά βάση για ζητήματα ασφαλείας, για περιβαλλοντικά ζητήματα, συνεπώς για σημαντικούς στόχους της πολιτικής μας. Φυσικά με την πρότασή μας θέλουμε να επιτύχουμε και τη διασφάλιση της λειτουργίας της εσωτερικής αγοράς και τη διευκόλυνση των παραγωγών στην τήρηση των διατάξεων μέσω ενιαίας έγκρισης τύπου.
<P>
Από τις διάφορες τροπολογίες που υποβλήθηκαν μπορούμε να αποδεχτούμε τέσσερεις, και συγκεκριμένα τις τροπολογίες 3, 4, 5 και 6. Για τις υπόλοιπες τέσσερεις είμαστε της γνώμης ότι είναι εν μέρει το σωστό σημείο όπου πρέπει να περιλαμβάνονται οι ρυθμίσεις. Αντίθετα, μπορούμε να αναφερθούμε σε άλλες διατάξεις που είτε υπάρχουν είτε πρόκειται να ψηφιστούν και γι' αυτό πιστεύουμε ότι δεν μπορούμε να κάνουμε δεκτές τις προαναφερθείσες τροπολογίες. Εφόσον όμως, κύριε εισηγητή, κυρίες και κύριοι, βρισκόμαστε στην πρώτη ανάγνωση, ασφαλώς θα έχουμε την ευκαιρία να επανέλθουμε σε λεπτομέρειες και ενδεχομένως να είναι ακόμη εφικτή μια συνολική συμφωνία.

<SPEAKER ID=68 NAME="Πρόεδρος">
Ευχαριστώ πολύ, κύριε Επίτροπε Bangemann.
<P>
Η συζήτηση έληξε.
<P>
Η ψηφοφορία θα διεξαχθεί σήμερα, στις 11.30.
<P>
Εν αναμονή της Ώρας των Ψηφοφοριών η συνεδρίαση διακόπτεται στις 11.25 και συνεχίζεται στις 11.30

<CHAPTER ID=5>
Ψηφοφορίες
<SPEAKER ID=69 LANGUAGE="FR" NAME="Lulling">
Κύριε Πρόεδρε, πριν από λίγο, μετά από τη συζήτηση της έκθεσης Pιrez Royo, ο συνάδελφός σας Πρόεδρος ανακοίνωσε ότι η ψηφοφορία επί της εν λόγω έκθεσης θα διεξαχθεί αύριο. Ωστόσο, η εν λόγω ψηφοφορία περιλαμβάνεται στον σημερινό κατάλογο ψηφοφοριών, ενώ η έκθεση μόλις συζητήθηκε. Θα ήταν εντούτοις πιο συνετό να ψηφίσουμε αύριο επί της έκθεσης αυτής.

<SPEAKER ID=70 NAME="Πρόεδρος">
Κυρία Lulling, έχετε απόλυτο δίκαιο. Η έκθεση Pιrez Royo προβλέπεται να ψηφισθεί σήμερα, όπως το είπατε πολύ σωστά και, εάν έχουμε τον χρόνο, ελπίζω ότι θα μπορέσουμε να την ψηφίσουμε σήμερα.

<SPEAKER ID=71 LANGUAGE="FR" NAME="Lulling">
Kύριε Πρόεδρε, αντίθετα, ο προκάτοχός σας στο Προεδρείο είπε προ ολίγου - πριν από είκοσι μόλις λεπτά που ολοκληρώσαμε τη συζήτηση - ότι η έκθεση αυτή θα ψηφισθεί αύριο, και το αίτημά μου είναι να ψηφισθεί όντως αύριο, όπως ανακοίνωσε ο Πρόεδρος.

<SPEAKER ID=72 NAME="Πρόεδρος">
Κυρία Lulling, ίσως ο προκάτοχός μου στο Προεδρείο έκανε κάποιο μικρό σφάλμα. Η έκθεση Pιrez Royo προβλέπεται να ψηφισθεί σήμερα και, όπως είπα, εάν έχουμε τον χρόνο, θα φθάσουμε στην ψηφοφορία σήμερα.
<P>
Πρόταση απόφασης του Συμβουλίου για τον καθορισμό της θέσης που θα πρέπει να λάβει η Κοινότητα στα πλαίσια του Συμβουλίου Σύνδεσης που ιδρύθηκε με την Ευρωπαίκή Συμφωνία η οποία συνήφθη στις 19 Δεκεμβρίου 1994 μεταξύ των Ευρωπαοκών Κοινοτήτων και των κρατών μελών τους, αφ'ενός, και της Δημοκρατίας της Σλοβακίας, αφ'ετέρου, σχετικά με την παράταση για νέα περίοδο πέντε ετών, σύμφωνα με τις διατάξεις του άρθρου 64, παράγραφος 4, στοιχείο α) της Ευρωπαοκής Συμφωνίας [11544/98 - C4-0633/98-98/0073(CNS)](Διαδικασία χωρίς έκθεση)
<P>
Το Σώμα εγκρίνει την πρόταση απόφασης

<SPEAKER ID=73 NAME="Riis-Jψrgensen">
Κύριε Πρόεδρε, θα ήθελα να υποβάλω μια προφορική τροπολογία για τη διαγραφή των λέξεων «βάσει της Συνθήκης του Αμστερνταμ». Παρακαλώ δηλαδή να διαγραφούν οι συγκεκριμένες λέξεις. Με αυτή την τροπολογία όχι μόνο δεν αλλοιώνεται το βαθύτερο νόημα, αλλά και αυξάνεται η δυνατότητα εξασφάλισης της μελλοντικής προόδου.

<SPEAKER ID=74 NAME="Πρόεδρος">
Κυρία Riis-Jψrgensen, είναι πολύ σαφής η πρότασή σας.
<P>
'Εχει αντίρρηση το Σώμα να θέσουμε την προφορική τροπολογία σε ψηφοφορία;
<P>
Το Σώμα συμφωνεί να τεθεί σε ψηφοφορία η παράγραφος 17 με την προφορική τροπολογία
<P>
(Το Σώμα εγκρίνει την πρόταση ψηφίσματος) Πρόταση ψηφίσματος (Β4-0117/99), εξ ονόματος της Επιτροπής Περιβάλλοντος, Δημόσιας Υγείας και Προστασίας των Καταναλωτών, σχετικά με τα αποτελέσματα της Τέταρτης Διάσκεψης των Μερών της Σύμβασης-Πλαισίου των Ηνωμένων Εθνών για τις Κλιματικές Μεταβολές (UNFCCC) που πραγματοποιήθηκε στο Μπουένος «Αιρες από τις 2 έως τις 13 Νοεμβρίου 1998
<P>
Το Σώμα εγκρίνει την πρόταση ψηφίσματος

<SPEAKER ID=75 LANGUAGE="EN" NAME="Ford">
Κύριε Πρόεδρε, παρεμβαίνω επί διαδικαστικού θέματος. Θα μπορούσατε να υπενθυμίσετε στο προσωπικό του Σώματος ότι δεν είναι δική τους δουλειά να αντικαθιστούν τους βουλευτές κάνοντας υποδείξεις ψήφου κατά την ψηφοφορία; Η γυναίκα στη θέση 301 φαίνεται να υπαγορεύει στους υπόλοιπους της Ομάδας της πώς να ψηφίσουν.

<SPEAKER ID=76 NAME="Πρόεδρος">
Κύριε Ford, ευχαριστώ για την παρατήρηση. Δεν νομίζω ότι τα αξιότιμα μέλη του Ευρωπαοκού Κοινοβουλίου έχουν ανάγκη από συμβουλές από οποιουσδήποτε και φυσικά δεν πρόκειται να τους παροτρύνουμε να δέχονται συμβουλές.
<P>
Το Σώμα εγκρίνει την πρόταση ψηφίσματος

<SPEAKER ID=77 NAME="Barros Moura">
Επειδή βαίνουν προς το συμφέρον της Ευρώπης, αλλά και συνολικά προς όφελος της διεθνούς κατάστασης, υποστηρίζουμε τις πέντε κατευθυντήριες γραμμές της στρατηγικής που πρότεινε η Επιτροπή και που έχει ήδη λάβει την έγκριση του Συμβουλίου στις 29 Ιουνίου 1998.
<P>
Εκφράζουμε την ικανοποίησή μας για την αναβάθμιση των σχέσεων μεταξύ ΕΕ και Κίνας, επειδή η αναβάθμιση αυτή ανταποκρίνεται στα συμφέροντα του πληθυσμού και των δύο ζωνών και διότι με τον τρόπο αυτό η ΕΕ θα ενισχύσει τον ρόλο της στη διεθνή πολιτική σκηνή, επιτυγχάνοντας αυτονομία έναντι των ΗΠΑ. Ως Ευρωπαϊκή Ένωση οφείλουμε επομένως να βοηθήσουμε την Κίνα να προσχωρήσει στον ΠΟΕ με βάση τον σεβασμό των πολυμερών κανόνων εκ μέρους της συγκεκριμένης χώρας. Φρονώ ωστόσο - δίχως να αμφισβητώ το γεγονός ότι σημειώθηκαν κάποια θετικά βήματα στο θέμα της επανέναρξης του διαλόγου για τα ανθρώπινα δικαιώματα, όπως διαφαίνεται από την κύρωση των δύο συμφώνων των Ηνωμένων Εθνών (περί οικονομικών, κοινωνικών και πολιτιστικών δικαιωμάτων και περί αστικών και πολιτικών δικαιωμάτων) - ότι η ΕΕ δεν θα πρέπει να συμπεριφέρεται σαν να εξελίχθηκε πράγματι η Κίνα σε ένα κράτος δικαίου το οποίο σέβεται τις θεμελιώδεις ελευθερίες και δικαιώματα. Η Κίνα απέχει ακόμη πολύ από αυτό.
<P>
Δεν θα πρέπει να νομιμοποιήσουμε στο όνομα των επενδυτικών και οικονομικών συμφερόντων ορισμένων κρατών μελών της ΕΕ μία Realpolitik που θα παραγνωρίζει ή θα παραβλέπει την αλήθεια και τη δικαιοσύνη και θα μας οδηγεί στη χρησιμοποίηση δύο μέτρων και δύο σταθμών, προβάλλοντας απέναντι στην Κίνα λιγότερες απαιτήσεις από ό, τι απέναντι σε άλλες ασθενέστερες χώρες με τις οποίες η ΕΕ έχει συνάψει οικονομικές ή εμπορικές συμφωνίες που περιλαμβάνουν τη «ρήτρα του σεβασμού των ανθρωπίνων δικαιωμάτων».
<P>
Τα πιο πρόσφατα και σοβαρότερα κρούσματα καταπάτησης των θεμελιωδών δικαιωμάτων και ελευθεριών στην Κίνα, με τις διώξεις πολιτικών αντιφρονούντων και υπερμάχων των δικαιωμάτων του ανθρώπου ή τις διώξεις κατά εθνικών μειονοτήτων, δεν θα πρέπει να περάσουν χωρίς η ΕΕ να απευθύνει αποφασιστικό μήνυμα και προειδοποίηση. Το ίδιο ισχύει όσον αφορά την έλλειψη σεβασμού για τα δικαιώματα των εργαζομένων (ιδίως αυτών που τέθηκαν υπό καθεστώς προσωρινής απόλυσης) και την παντελή απουσία συνδικαλιστικών ελευθεριών, συλλογικών διαπραγματεύσεων και δικαιώματος στην απεργία.
<P>
Θα επιθυμούσα να καταγράψω τις αναφορές στο Μακάο.
<P>
Στην πρόταση ψηφίσματος:
<P>
"Εύχεται για την ενσωμάτωση του Μακάο στην Κίνα να τηρηθεί πλήρως η συμφωνία της 13ης Απριλίου 1987 και να μπορέσει να αναπτυχθεί στο έδαφος του Μακάο μια δημοκρατική και ευημερούσα κοινωνία».
<P>
Στην αιτιολογική έκθεση:
<P>
"Μακάο: άλλη μια γέφυρα μεταξύ Ευρώπης και Κίνας
<P>
Ομοίως, πρέπει να παρακολουθούμε από κοντά τις εξελίξεις στο Μακάο, του οποίου η επανενσωμάτωση στην Κίνα τον Δεκέμβριο 1999 ρυθμίστηκε με μια συμφωνία που υπεγράφη στις 13 Απριλίου 1987.
<P>
Το Μακάο αντιπροσωπεύει μια λατινική κουλτούρα, δηλαδή ένα από τα θεμελιώδη συστατικά του ευρωπαϊκού πολιτισμού. Με αυτή την ιδιότητα το Μακάο μπορεί να συμβάλει στη βελτίωση των σχέσεων με την Κίνα, επιτρέποντας στην τελευταία να μας κατανοήσει καλύτερα μέσα στην ποικιλομορφία μας ως Ευρωπαίων».
<P>
Φρονώ ότι ο εισηγητής κατανόησε κάλλιστα τον ρόλο που ενδέχεται να διαδραματίσει το Μακάο στο μέλλον χάρη στα ιδιότυπα χαρακτηριστικά του και την ιδιαίτερη ιστορική του πορεία: έναν ρόλο «ανοιχτής πύλης» της Κίνας προς την Ευρώπη και γενικότερα προς τη Δύση, και μιας «γέφυρας» ανάμεσα στην Ευρώπη, που χαρακτηρίζεται από ποικιλομορφία, και την Κίνα.
<P>
Η ΕΕ οφείλει να παρακολουθήσει πολύ προσεκτικά τη διαδικασία της επανενσωμάτωσης, η οποία θα ολοκληρωθεί στις 20 Δεκεμβρίου του τρέχοντος έτους, προβάλλοντας παρόμοιες απαιτήσεις με αυτές που προέβαλε στην περίπτωση του Χονγκ Κονγκ, παρά τα διαφορετικά μεγέθη και τα διαφορετικά προβλήματα, ούτως ώστε να εγγυηθεί τη μελλοντική υπόσταση της αρχής «μία χώρα, δύο συστήματα».
<P>
Παραμένουν σε εκκρεμότητα διάφορα προβλήματα που αφορούν την κατοχύρωση στο πλαίσιο της τοπικής νομοθεσίας μιας σειράς δικαιωμάτων και αρχών που ήδη διατρανώνονται στη συνταγματική τάξη και διασφαλίζονται στην Κοινή Πορτογαλοκινεζική Διακήρυξη. Η ΕΕ θα μπορούσε να παράσχει στήριξη στα δύο μέρη και στις αρχές του εδάφους του Μακάο, συγκεκριμένα ενόψει:
<P>
της παροχής εγγυήσεων ότι η Κίνα θα σεβαστεί την απαγόρευση της θανατικής ποινής, -της εξασφάλισης του γεγονότος ότι η Κίνα θα τηρήσει τη δέσμευσή της να μην εγκαταστήσει στρατεύματα στο έδαφος του Μακάο, -της παροχής εγγυήσεων ότι η Κίνα θα ελέγχει τη μεθόριό της, όπως έχει καθήκον, ούτως ώστε να παρεμποδίσει τη διέλευση εγκληματιών που θα αυξήσουν τα επίπεδα ανασφάλειας στο Μακάο, -της εισαγωγής ρυθμίσεων που θα εγγυώνται την άσκηση των θεμελιωδών ελευθεριών, ιδίως της θρησκευτικής ελευθερίας, της ελευθερίας του συνεταιρίζεσθαι και της σύστασης πολιτικών κομμάτων, της συνδικαλιστικής ελευθερίας και του δικαιώματος στην απεργία, -της εισαγωγής ρυθμίσεων σχετικά με τη χρήση των δύο επισήμων γλωσσών της εδαφικής επικράτειας, της κινεζικής και της πορτογαλικής, -της ρύθμισης, κατά τρόπο δίκαιο και ανθρώπινο, του ζητήματος της υπηκοότητας, και-της εγκαθίδρυσης ενός ανεξάρτητου δικαστικού συστήματος, με τη δημιουργία ενός τοπικού τριμελούς πρωτοδικείου.Η ΕΕ θα όφειλε, ήδη από τώρα αλλά και στο μέλλον, να στηρίξει την ανάπτυξη της κοινωνίας των πολιτών: να υποστηρίξει τους συλλόγους και τα σωματεία, συμπεριλαμβανομένων των ενώσεων για την προάσπιση των ανθρωπίνων δικαιωμάτων, να στηρίξει τις πολιτιστικές δραστηριότητες και την πανεπιστημιακή συνεργασία με την Κίνα, να στηρίξει τη δράση του Ιδρύματος Ευρωπαϊκών Μελετών, να ενθαρρύνει τις ανταλλαγές μεταξύ νομομαθών, ώστε να ανοίξει τον δρόμο για τη διάδοση του δικαίου της ηπειρωτικής Ευρώπης στην Κίνα, ιδίως μέσω των δραστηριοτήτων του Κέντρου Νομικής Μετάφρασης και του Κέντρου Κατάρτισης Δικαστών.
<P>
Θα ήθελα να ζητήσω από την Επιτροπή να προβεί σε ανακοίνωση σχετικά με τις μελλοντικές σχέσεις μεταξύ ΕΕ και Μακάο, όπως έπραξε στην περίπτωση του Χονγκ Κονγκ, παρέχοντας εξαρχής εγγυήσεις για την εκπόνηση τακτικών εκθέσεων αναφορικά με την εξέλιξη της κατάστασης μετά από τη μεταβίβαση της κυριαρχίας.
<P>
Οι ευθύνες της ΕΕ έναντι του Μακάο επιβάλλουν την παρουσία μιας δραστήριας και ικανής αντιπροσωπείας της Επιτροπής και της ΕΕ στη συγκεκριμένη εδαφική επικράτεια. Και ερωτώ την Επιτροπή τί είδους μέτρα πρόκειται να λάβει ή έχει ήδη λάβει, ώστε να προωθήσει αυτό το θέμα.
<P>
Για άλλη μια φορά μεταφέρω στην Επιτροπή τη δυσαρέσκεια όλων των μελών της Αντιπροσωπείας του Ευρωπαϊκού Κοινοβουλίου για τις σχέσεις με την Κίνα, όταν διαπίστωσαν ότι ο Αντιπρόσωπος της Επιτροπής στο Χονγκ Κονγκ και το Μακάο δεν φρόντισε ούτε να παραστεί ούτε να εκπροσωπηθεί κατά την τελευταία επίσκεψη που πραγματοποίησαν στην εδαφική επικράτεια του Μακάο οι ευρωβουλευτές στα μέσα του 1999. Θα επιθυμούσα να μην επαναληφθούν στο μέλλον παρόμοια σοβαρά και ανάρμοστα περιστατικά, που καταδεικνύουν ανικανότητα και μικροπρέπεια.

<SPEAKER ID=78 NAME="Vaz da Silva">
Η εξέλιξη της Κίνας συνιστά έναν παράγοντα θεμελιώδους σημασίας για την εξέλιξη των ίδιων μας των κοινωνιών. Δεν θα επηρεάσει μόνο τις οικονομίες των χωρών μας, αλλά επίσης - και πάνω από όλα - θα έχει επίδραση στην προοπτική εγκαθίδρυσης της δημοκρατίας σε παγκόσμια κλίμακα.
<P>
Πιστεύω πως η Ευρωπαϊκή Ένωση είναι αυτή που επωμίζεται το μεγαλύτερο μερίδιο της ευθύνης να τραβήξει την Κίνα στο δημοκρατικό στρατόπεδο. Οφείλει δε να το πράξει κατά τρόπο ορατό, συνεκτικό και αποτελεσματικό, προκρίνοντας συγκεκριμένα την έννοια «μία χώρα, πολλά καθεστώτα».
<P>
Η Ευρώπη δεν αντιμετωπίζει το Μακάο και την Ταϊπέχ με τη δέουσα προσοχή, λαμβάνοντας υπόψη το καθεστώς τους ως προπυργίων της δημοκρατίας στην Ανατολή. Στην υπόθεση αυτή η Ευρωπαϊκή Ένωση οφείλει να επιδείξει μεγαλύτερη αποφασιστικότητα. Αυτό που χρειαζόμαστε είναι:
<P>
αντιπροσωπείες της Ευρωπαϊκής Ένωσης με έδρα το Μακάο και την Ταϊπέχ (δεν μιλώ για επαίσχυντα γραφεία, αλλά για υπηρεσίες με πραγματική επιχειρησιακή ικανότητα), -μια ξεκάθαρη υποστήριξη της προσχώρησης τόσο της Κίνας, όσο και της Ταϊπέχ, στον ΠΟΕ, και-πολιτικές παρεμβάσεις ευρωβουλευτών από όλες τις πολιτικές παρατάξεις με σκοπό την υποστήριξη της Πορτογαλίας σε αυτή την «τελική ευθεία», όπου προσδοκά να κατοχυρώσει, στο πλαίσιο της συμφωνίας με την Κίνα, τη δημοκρατική και ευρωκινεζική ταυτότητα του Μακάο.Θα ήμουν ευχαριστημένη, εάν στην έκθεση Bernard-Raymond - που κατά τα άλλα με βρίσκει σύμφωνη - επιδεικνυόταν μεγαλύτερη αποφασιστικότητα όσον αφορά την επίκληση των ευθυνών της Ευρωπαϊκής Ένωσης.

<SPEAKER ID=79 NAME="Porto">
Συγχαίρω την Επιτροπή για την πρωτοβουλία της, καθώς και τη συνάδελφο Caroline Jackson για την έκθεση που συνέταξε: ανταποκρίνονται και τα δύο σε έναν προβληματισμό στον οποίο είμαστε όλοι ευαισθητοποιημένοι. Στο υπό εξέταση έγγραφο εκφράζεται με ιδιαίτερη έμφαση η μέριμνα για την ποιότητα ζωής στις αστικές περιοχές και γίνεται κατανοητό ότι επιβάλλεται μια ελάχιστη απόσταση ανάμεσα στους χώρους ταφής αποβλήτων και τις οικιστικές ζώνες και τους χώρους αναψυχής.
<P>
Για πρόσθετους λόγους, παρόμοια μέριμνα θα όφειλαν να εκδηλώνουν ευθύς εξαρχής οι κυβερνήσεις - κάτι που δυστυχώς δεν συμβαίνει από την πλευρά της πορτογαλικής κυβέρνησης - στην περίπτωση των εγκαταστάσεων αποτέφρωσης ή συνδυασμένης αποτέφρωσης των τοξικών αποβλήτων - όπου απαιτείται προφανώς μια απόσταση πολλών χιλιομέτρων - και θεωρούμε απαράδεκτο το γεγονός ότι θυσιάζονται άνθρωποι που έχουν δικαίωμα στην υγεία και τη ζωή, από τη στιγμή που κανείς δεν μπορεί να ισχυριστεί σοβαρά ότι δεν υπάρχουν κίνδυνοι.

<SPEAKER ID=80 NAME="Bernardini">
Η αρχή σύμφωνα με την οποία τα οχήματα επαγγελματικής χρήσεως που κυκλοφορούν στο οδικό δίκτυο πρέπει να υποβάλλονται σε ετήσιους τεχνικούς ελέγχους σε εγκεκριμένα κέντρα ελέγχου θεσπίσθηκε μέσω της οδηγίας 96/96/ΕΟΚ.
<P>
Η Επιτροπή προβλέπει στην πρόταση οδηγίας της τη δυνατότητα κάθε κράτους μέλους να διενεργεί αιφνιδιαστικούς και επί τόπου ελέγχους σε αυτά τα οχήματα. Θεωρούμε ότι η πρωτοβουλία αυτή φροντίζει να μην παραβιάζεται η ασφάλεια των χρηστών. Πράγματι, εάν λάβουμε υπόψη μας την αύξηση της διεθνούς κυκλοφορίας, οι στατιστικές μάς δείχνουν ότι πολλά οχήματα διανύουν ετησίως αποστάσεις μεγαλύτερες των 150 000 χιλιομέτρων! Ένας ετήσιος τεχνικός έλεγχος δεν επαρκεί για να εξασφαλισθεί η ασφάλεια και η καλή λειτουργία του οχήματος.
<P>
Ο εισηγητής μας υποστηρίζει αυτή την πρόταση διενέργειας αιφνιδιαστικών επί τόπου ελέγχων και εκφράζουμε γι' αυτό την ικανοποίησή μας. Ωστόσο, προκειμένου να καταστεί κατά το δυνατόν αποτελεσματική αυτή η πρωτοβουλία, χρειάζεται να θεσπισθεί ένα πραγματικό σύστημα ελέγχου που θα αναλάβουν φορείς με τεχνική κατάρτιση υψηλού επιπέδου. Επιπλέον, τα κράτη πρέπει να συνεργάζονται με την Επιτροπή για την ενίσχυση των διαδικασιών εξουσιοδότησης.
<P>
Τέλος, οι μεταφορείς δεν πρέπει να βλέπουν σε αυτό το μέτρο μόνο μια περιοριστική πτυχή. Το αίτημα για άμεση ακινητοποίηση του οχήματος που κυκλοφορεί στο οδικό δίκτυο κατόπιν αιφνιδιαστικού ελέγχου από όπου προέκυψε σοβαρός κίνδυνος υπαγορεύεται για λόγους ασφαλείας των χρηστών. Δεν μπορούμε να επιτρέψουμε - στο όνομα μιας οικονομικής λογικής - να κυκλοφορούν στον δρόμο «κινούμενες βόμβες».
<P>
επί της έκθεσης Camisσn Asensio (A4-0010/99)
<SPEAKER ID=81 NAME="Bιbιar">
γραπτώς. (FR) Τί θα ήταν όλες μας οι προσπάθειες για άρση των εμποδίων της ελεύθερης κυκλοφορίας και για επίσπευση της κατάργησης των συνόρων μας χωρίς μια φιλόδοξη και ποιοτική πολιτική στον τομέα των μεταφορών; Ποιά μπορεί να είναι η κατάληξη των ενεργειών μας για οικονομική και κοινωνική συνοχή και για περιφερειακή ανάπτυξη χωρίς τον ζωτικής σημασίας συνδετικό κρίκο των υποδομών; Ποιά μπορεί να είναι η κατάληξη μιας πολιτικής για ανάκαμψη της απασχόλησης χωρίς πραγματική βούληση επικοινωνίας;
<P>
Σήμερα ο συντονισμός των εθνικών μας προσπαθειών φαίνεται να αποκτά πρωταρχική σημασία, όπως και η συνεργασία μεταξύ του δημοσίου και του ιδιωτικού τομέα. Έως σήμερα οι δράσεις υλοποίησης στον τομέα της μεταφοράς των εμπορευμάτων και των επιβατών δεν σημείωσαν σημαντική πρόοδο. Μια νέα δυναμική είναι περισσότερο απαραίτητη παρά ποτέ. Υπερβολικά μεγάλος αριθμός έργων παραμένει στην αβεβαιότητα, με αμφίβολο χρονοδιάγραμμα και χρηματοδότηση.
<P>
Το Ευρωπαϊκό Κοινοβούλιο είναι σε θέση να επιβλέπει αυτή την εξέλιξη, ιδιαιτέρως όταν η χρηματοδότηση προέρχεται από φορείς τοπικής αυτοδιοίκησης ή περιφερειών. Η χρηματοδότηση του δημοσίου αποδεικνύεται ουσιαστικά πρωταρχικής σημασίας, παρά τους σημερινούς περιορισμούς. Τίποτα δεν μπορεί να γίνει χωρίς τον ενεργό αυτό ρόλο, επειδή, όπως και σε πολλούς τομείς, στο επίκεντρο των συζητήσεων βρίσκονται τα θέματα της χρηματοδότησης.
<P>
Εγκρίνω επομένως την έκθεση Camisσn Asensio εκφράζοντας την απογοήτευσή μου για τις σοβαρές καθυστερήσεις και ασυμφωνίες στην υλοποίηση της πλειοψηφίας των έργων που καθορίστηκαν στο Έσσεν το 1994. Εκφράζω επίσης την απογοήτευσή μου για το γεγονός ότι εν όψει αυτής της κατάστασης η Ευρωπαϊκή Επιτροπή δεν πρότεινε μέτρα ανάκαμψης, παρά αρκέσθηκε σε αυτή την πραγματικότητα. Τώρα χρειάζεται να της υπενθυμίσουμε την αποστολή της και να ζητήσουμε να συγκληθεί Συμβούλιο Υπουργών για την εξεύρεση λύσεων στα προβλήματα που μόλις υπογράμμισα.

<SPEAKER ID=82 NAME="Escolα Hernando">
Με την παρούσα αιτιολόγηση ψήφου θέλω να υπογραμμίσω το γεγονός ότι υπερψήφισα την έκθεση Camisόn Asensio κυρίως λόγω του ρητού αιτήματός του για την ανάγκη να επισπευσθεί η υλοποίηση των δεκατεσσάρων έργων του Έσσεν.
<P>
Αποδεικνύεται πράγματι αποφασιστικής σημασίας για την ανάπτυξη της οικονομικής και κοινωνικής συνοχής της ΕΕ η άμεση ολοκλήρωση των έργων προτεραιότητας του Έσσεν, που μαζί με τα υπόλοιπα διευρωπαϊκά δίκτυα μεταφοράς (ΔΕΔ) σημαίνουν ενδυνάμωση της εσωτερικής αγοράς και σημαντική βάση για τη δημιουργία θέσεων απασχόλησης.
<P>
Για να επιτευχθεί αυτό, είναι απαραίτητο να υπάρξει συνοχή της κοινοτικής διαρθρωτικής πολιτικής με τα ΔΕΔ, προς όφελος μιας ισόρροπης και αειφόρου ανάπτυξης της ΕΕ, και να επιτευχθεί η μείωση των υφιστάμενων στην παρούσα φάση περιφερειακών διαφορών.
<P>
Στο μεγαλύτερο τμήμα των έργων προτεραιότητας που επιλέχθηκαν στη Διάσκεψη Κορυφής του Έσσεν έχει σημειωθεί μεγάλη καθυστέρηση. Αυτό οφείλεται μεταξύ άλλων στην έλλειψη χρηματοδότησης για την πρόοδο των εν λόγω έργων. Μια ορθή κοινοτική πολιτική για την κάλυψη των εν λόγω χρηματοδοτικών αναγκών συνίσταται στην ενθάρρυνση των δημοσιο-ιδιωτικών συμπράξεων και στη χρηματοδοτική προσπάθεια από τα ίδια τα κράτη μέλη, κάτι που θα βοηθούσε εξαιρετικά να δοθεί νέα ώθηση τόσο στα έργα των οποίων η υλοποίηση έχει καθυστερήσει, όσο και στα υπόλοιπα ΔΕΔ.
<P>
επί της έκθεσης Soltwedel-Schδfer (A4-0044/99)
<SPEAKER ID=83 NAME="Andersson, Lφφw, Palm, Sandberg-Fries και Teorin">
Θέλουμε να τονίσουμε ιδιαίτερα τη σημασία να ληφθούν υπόψη στη διαδικασία διαμόρφωσης του ευρώ οι ειδικές προϋποθέσεις που θέτουν τα άτομα με κινητικά προβλήματα. Το ευρώ είναι ένα νόμισμα που πρέπει να είναι διαμορφωμένο κατά τέτοιον τρόπο που να μπορεί βέβαια να χρησιμοποιηθεί από όλους τους πολίτες.
<P>
Όσον αφορά την ειδική πρόταση για την κυκλοφορία του χρυσού νομίσματος των εκατό ευρώ που υπεβλήθη από την εισηγήτρια, θεωρούμε ότι πιθανώς δεν παρέχεται σαφής αιτιολόγηση για την κυκλοφορία ενός τέτοιου νομίσματος. Ωστόσο, στην ψηφοφορία επιλέξαμε να ακολουθήσουμε την εκτίμηση της Ομάδας μας κατά την εξέταση της πρότασης από την κοινοβουλευτική επιτροπή.

<SPEAKER ID=84 NAME="Berthu">
Η δεύτερη ανάγνωση της πρότασης κανονισμού του Συμβουλίου, σχετικά με τον καθορισμό των τεχνικών χαρακτηριστικών των κερμάτων σε ευρώ, μου δίνει την ευκαιρία να υπενθυμίσω ότι είναι εντελώς άκαιρο να θέλουμε να αποσύρουμε από την κυκλοφορία όλα τα εθνικά νομίσματα την 1η Ιανουαρίου του 2002.
<P>
Αυτή η ενέργεια θα στοιχίσει πολύ από ψυχολογική άποψη στους πολίτες και το μόνο που θα επιτύχει είναι η ιδεολογική ικανοποίηση όσων επιθυμούν την εξαφάνιση των εθνών. Αντίθετα, μπορεί κάλλιστα να εξακολουθήσει να συνυπάρχει, όπως σήμερα, αφενός το ευρώ, όπως τέθηκε σε ισχύ, προς χρήση δηλαδή στα χρηματιστήρια και στις διεθνείς χρηματοπιστωτικές συναλλαγές, και αφετέρου τα εθνικά νομίσματα, η κυκλοφορία των οποίων μπορεί να διατηρηθεί. Εν πάση περιπτώσει, η κατάργηση του νομίσματος σε εθνικό επίπεδο δεν θα ήταν καθόλου συνετή, επειδή δεν γνωρίζουμε τις κρίσεις που θα επακολουθήσουν στο μέλλον: σε περίπτωση, για παράδειγμα, που υποστούμε σε λίγο καιρό ένα ασύμμετρο πλήγμα, ενδεχομένως θα ήταν πολύ καλό να έχουμε τη δυνατότητα να τροποποιήσουμε τις ισοτιμίες μεταξύ του ευρώ και ορισμένων εθνικών νομισμάτων, προκειμένου να εισαγάγουμε στο σύστημα κάποια ευελιξία και να μην επιβάλουμε στους συμπολίτες μας άσκοπες θυσίες.
<P>
Κατ' αυτόν τον τρόπο, περιοριζόμενοι στη συνύπαρξη του ευρωπαϊκού και των εθνικών νομισμάτων, θα έχουμε ανακαλύψει εκ νέου ένα σύστημα που προσεγγίζει το κοινό νόμισμα, το οποίο υπερασπιζόταν πάντα η Ομάδα των Ανεξαρτήτων για την Ευρώπη των Εθνών. Αυτή η λύση θα διασφάλιζε το μέλλον χωρίς να επιβάλει στους συμπολίτες μας να διακινδυνεύουν άσκοπα. Ελπίζω συνεπώς ότι το Συμβούλιο θα ακούσει τη φωνή της λογικής και ότι οι Υπουργοί δεν θα εξακολουθήσουν να επιδιώκουν με σκυμμένο το κεφάλι την υλοποίηση του σεναρίου της ενοποίησης, από όπου δεν θα υπάρχει διέξοδος.
<P>
Ωστόσο, προκειμένου να δικαιολογήσουν αυτή την επιδίωξη, ορισμένοι θα καταφύγουν κατά πάσα πιθανότητα στο νομικό επιχείρημα της παραγράφου 4 του άρθρου 109 Λ, που προβλέπει ότι "κατά την εναρκτήρια ημερομηνία του τρίτου σταδίου, το Συμβούλιο, ..., θεσπίζει τις συναλλαγματικές ισοτιμίες που καθορίζονται αμετάκλητα για τα νομίσματά τους και με τις οποίες αμετάκλητες ισοτιμίες θα τα (τα νομίσματα των κρατών μελών χωρίς παρέκκλιση) αντικαταστήσει το Ecu... Το Συμβούλιο λαμβάνει επίσης... τα λοιπά μέτρα που είναι αναγκαία για την ταχεία εισαγωγή του Ecu ως ενιαίου νομίσματος αυτών των κρατών μελών.» .
<P>
Εντούτοις, αυτό το επιχείρημα αξίζει όσο και τα άλλα νομικά επιχειρήματα: σε περίπτωση ανωτέρας βίας τροποποιείται το κείμενο με τη διαδικασία του κατεπείγοντος ή ανακαλύπτουμε γι' αυτό διαφορετική ερμηνεία. Θα μπορούσαμε, για παράδειγμα, να πούμε ότι, εάν το ευρώ επρόκειτο να αντικαταστήσει τα εθνικά νομίσματα κατά την εναρκτήρια ημερομηνία του τρίτου σταδίου, δηλαδή την 1η Ιανουαρίου 1999, τότε πρόκειται για τετελεσμένο γεγονός για το οποίο δεν συζητάμε πλέον. Οι κυβερνήσεις καλά θα έκαναν να σκεφθούν σοβαρά το θέμα αυτό.

<SPEAKER ID=85 NAME="Trizza">
Εξ ονόματος της Εθνικής Συμμαχίας επιμένω ως προς την ανάγκη να προβλεφθεί ένα χρυσό νόμισμα με ονομαστική αξία 100 ευρώ. Με τον τρόπο αυτό, πέραν της ενίσχυσης της συμβολικής αξίας του ενιαίου νομίσματος, θα είχαμε και σταθεροποίηση της τιμής του χρυσού, καθιστώντας τα αποθέματά του όλο και λιγότερο αναγκαία.
<P>
Συμφωνώ, τέλος, με την επιλογή της εισηγήτριας να μην υπερβαίνει η αξία του μετάλλου συν το κόστος παραγωγής την ονομαστική αξία του νομίσματος.
<P>
επί της έκθεσης Bernard-Reymond (A4-0479/98)
<SPEAKER ID=86 NAME="Eriksson, Sjφstedt και Svensson">
Ψηφίσαμε ακολουθώντας μια γραμμή που συνεπάγεται μια αυστηρότερη κριτική της Κίνας για τις παραβιάσεις των ανθρωπίνων δικαιωμάτων από αυτή που εκφράστηκε στην πρόταση ψηφίσματος. Ακόμη κι αν είναι σημαντικό να αναπτυχθούν οι εμπορικές και πολιτικές σχέσεις της ΕΕ με την Κίνα, δεν πρέπει τα οικονομικά συμφέροντα να αποπροσανατολίζουν την αυστηρή κριτική των παραβιάσεων των ανθρωπίνων δικαιωμάτων στην εν λόγω χώρα. Αυτή τη γραμμή θα έπρεπε να ακολουθεί σταθερά η ΕΕ και έναντι πολλών άλλων χωρών, π.χ. της Κολομβίας και του Περού.

<SPEAKER ID=87 NAME="Palm">
Φυσικά η στάση μου είναι θετική όσον αφορά τις εξελίξεις και τα ανοίγματα που συντελούνται στην Κίνα. Η διαφάνεια είναι ένας τρόπος να προκληθούν ρήγματα σε ένα ολοκληρωτικό σύστημα και να αποκτήσει ελευθερία ο κινεζικός λαός. Όμως, διατηρώ πολύ επιφυλακτική στάση όσον αφορά το εγκώμιο που πλέκει η έκθεση για τις λύσεις της οικονομίας της αγοράς.
<P>
Πρέπει να διδαχθούμε από τα λάθη που έγιναν π.χ. στις πρώην κομμουνιστικές χώρες της Ανατολικής Ευρώπης. Έψαχναν για ελευθερία και διαφάνεια, αλλά αυτό που βρήκαν ήταν η πιο σκληρή μορφή καπιταλισμού που οδηγεί στην περιθωριοποίηση και την κοινωνική εξαθλίωση.
<P>
Στο πλαίσιο μιας ευρύτερης συνεργασίας με την Κίνα πρέπει να δοθεί μεγαλύτερο βάρος στην κοινωνική διάσταση και στους τομείς αυτής της διάστασης όπου μπορούμε να στηρίξουμε την ανάπτυξη, όπως π.χ. στις ανταλλαγές νέων, στην κατάρτιση και στις δυνατότητες ανάπτυξης μη κρατικών οργανώσεων. Πέραν αυτού, πρέπει, όπως σαφώς προκύπτει από την έκθεση, να ασκούμε διαρκώς πίεση για να γίνουν σεβαστά τα ανθρώπινα δικαιώματα.

<SPEAKER ID=88 NAME="Rovsing">
Η Επιτροπή πολύ σωστά παρατήρησε στην ανακοίνωσή της τις τεράστιες αλλαγές που συντελούνται στην οικονομία και την κοινωνία της Κίνας. Είναι ωστόσο επίσης σημαντικό να υπογραμμίσουμε ότι συνεχίζουν να καταπιέζονται από την εξουσία της Κίνας θεμελιώδη ανθρώπινα δικαιώματα. Γι&#x02BC; αυτό η Επιτροπή Εξωτερικών Υποθέσεων έγειρε στην έκθεσή της πολύ θετικές απαιτήσεις για την ενσωμάτωση μιας ρήτρας για τα ανθρώπινα δικαιώματα στη συμφωνία της ΕΕ με την Κίνα. Για να καταστεί εφικτή η οικονομική συνεργασία με την Κίνα, είναι αποφασιστικής σημασίας να γίνει πλήρως σεβαστή η συγκεκριμένη ρήτρα. Οι συμπληρωματικές απαιτήσεις που ορίζει η προαναφερθείσα κοινοβουλευτική επιτροπή στους καθοριζόμενους από την Επιτροπή τομείς προτεραιότητας μπορούν να συμβάλουν στην επίτευξη εξελίξεων προς τη σωστή κατεύθυνση στην Κίνα.

<SPEAKER ID=89 NAME="Souchet">
Η έκθεση του κ. Bernard-Reymond φιλοδοξεί να εντάξει την ανάπτυξη των οικονομικών και πολιτιστικών δεσμών μεταξύ των χωρών της Ευρωπαϊκής Ένωσης και της Κίνας, την οποία και συστήνει, σε μία λογική που θα ήθελε από αυτή την εντατικοποίηση των σχέσεων να κινητοποιηθεί κατ' ανάγκη και να προκύψει αυτομάτως προαγωγή της δημοκρατίας και των ανθρωπίνων δικαιωμάτων σε αυτή τη χώρα.
<P>
Αυτή η στρατηγική, η οποία μπορεί να αποδειχθεί αποτελεσματική σε ορισμένες περιπτώσεις, φαίνεται ότι στην Κίνα προσκρούει σε πραγματικότητες η σοβαρότητα των οποίων δεν πρέπει να υποτιμηθεί.
<P>
Θα συμπληρωθούν σύντομα δεκαπέντε χρόνια από τότε που η Κίνα ξεκίνησε τον οικονομικό εκσυγχρονισμό της, που γνωρίζει σε αυτόν τον τομέα μια άνευ προηγουμένου ανάπτυξη και που αρχηγοί κρατών, επικεφαλής επιχειρήσεων και αγοραστές της Δύσης σπεύδουν στο Πεκίνο και τη Σανγκάη για να συνάψουν πολλαπλές συμφωνίες.
<P>
Πρέπει εντούτοις να διαπιστώσουμε ότι εδώ και δεκαπέντε χρόνια η Κίνα, μολονότι προέβη σε μεγάλη ελευθέρωση της οικονομίας της, σημείωσε αντίθετα πολύ μικρή πρόοδο όσον αφορά τις πολιτικές και θρησκευτικές ελευθερίες. Η πολιτική επιβολής του κινεζικού πολιτισμού στο Θιβέτ δεν εξασθένισε καθόλου κατά τα τελευταία χρόνια, παρά τις εντονότατες πιέσεις που ασκούνται προς αυτή την κατεύθυνση από τη Δύση.
<P>
Γενικότερα θα άξιζε να δοθεί μεγαλύτερη προσοχή από τον εισηγητή στα πολύ σοβαρά προβλήματα που συνδέονται με τις παραβιάσεις της θρησκευτικής ελευθερίας στην Κίνα.
<P>
Η πολιτική που θεσπίστηκε το 1991 για υποχρεωτική καταχώρηση όλων των τόπων λατρείας οδήγησε στο μεγαλύτερο κύμα θρησκευτικής καταπίεσης που ξέσπασε μετά από την πολιτιστική επανάσταση.
<P>
Η νέα αυτή πολιτική παρέχει στις κινεζικές αρχές τα μέσα να ελέγχουν πλήρως τις θρησκευτικές δραστηριότητες τόσο σε υλικό, όσο και σε πνευματικό επίπεδο. Κατ' αυτόν τον τρόπο το κινεζικό κράτος επεχείρησε, για παράδειγμα, να ελέγξει το περιεχόμενο των άρθρων της πίστεως των διαφόρων χριστιανικών θρησκειών και να προβεί το ίδιο σε επιλογή μεταξύ όσων θεωρεί αποδεκτά και όσων πρέπει να καταργηθούν. Η πολιτική εξουσία κηρύσσει έτσι απαγορευμένες θρησκευτικές αλήθειες όπως την έσχατη κρίση, την κοινωνία των Αγίων, τη Γένεση και τον απαραβίαστο χαρακτήρα της ζωής.
<P>
Εν όψει αυτών των πιέσεων πολλοί Κινέζοι πιστοί γίνονται μέλη «κρυφών εκκλησιών», μεταξύ των οποίων η μυστική καθολική εκκλησία, με αποτέλεσμα να διατρέχουν κίνδυνο αστυνομικών διώξεων, κατάσχεσης των περιουσιακών τους στοιχείων, φυλάκισης και βασανιστηρίων. Οι κληρικοί υποβάλλονται σε ιδιαίτερα ύπουλα βασανιστήρια. Αυτές οι ολοκληρωτικές τακτικές δεν ανήκουν σε ένα παρωχημένο παρελθόν, αλλά επηρεάζουν σήμερα την καθημερινή ζωή του κινεζικού λαού και δεν μπορούμε να τις παραβλέψουμε.
<P>
Το Ευρωπαϊκό Κοινοβούλιο επιδεικνύει συνήθως μεγαλύτερη αυστηρότητα στο θέμα των ανθρωπίνων δικαιωμάτων. Γιατί η κομμουνιστική Κίνα τυγχάνει ιδιαίτερης επιείκειας;
<P>
επί της έκθεσης Azzolini (A4-0412/98)
<SPEAKER ID=90 NAME="Bernardini">
Η ανακοίνωση της Επιτροπής που αποτελεί το θέμα της έκθεσης του συναδέλφου μας εκφράζει μια πολιτική προτεραιότητα όσον αφορά την εφαρμογή των κανόνων ανταγωνισμού στην πολιτική των διαρθρωτικών ταμείων.
<P>
Μέλημα της Επιτροπής είναι η αναζήτηση πλήρους συνοχής μεταξύ του χάρτη των κρατικών ενισχύσεων και του χάρτη των διαρθρωτικών ταμείων. Υποστηρίζουμε κατ' αρχήν τη διενέργεια εξέτασης σε αυτόν τον τομέα, λαμβάνοντας υπόψη τις ιδιαιτερότητες ορισμένων περιφερειών, ιδιαιτερότητες που τις καθιστούν επιλέξιμες σε κοινοτικό επίπεδο.
<P>
Πράγματι, οφείλουμε να αναγνωρίσουμε ότι οι κρατικές ενισχύσεις, που αποτελούν εξαιρέσεις από τον ελεύθερο ανταγωνισμό, δικαιολογούνται από την ανάγκη να διατηρηθεί η οικονομική και κοινωνική συνοχή.
<P>
Τα κράτη μέλη, σε συνεργασία με τις αρχές της τοπικής αυτοδιοίκησης, πρέπει να μπορούν να διαθέτουν κάποια ευελιξία σε συνάρτηση με τα προβλήματα ανάπτυξης ορισμένων περιφερειών, και αναφέρομαι ιδιαίτερα στις περιφέρειες των στόχων 1 και 2. Θα ήταν ευκταίο να μην εφαρμόζουμε τυφλά τους κανόνες του ανταγωνισμού διακινδυνεύοντας να θέσουμε σε κίνδυνο την αποτελεσματικότητα των κοινοτικών και εθνικών παρεμβάσεων.
<P>
Πιστεύω ότι η έκθεση της κοινοβουλευτικής Επιτροπής Περιφερειακής Πολιτικής, βελτιωμένη με τις τροπολογίες της Ομάδας του Ευρωπαϊκού Σοσιαλιστικού Κόμματος (ΕΣΚ), βρίσκεται στη σωστή κατεύθυνση. Η τελευταία εξάλλου σύνοδος του Συμβουλίου Γενικών Υποθέσεων έλαβε υπόψη της αυτή τη βούληση για ύπαρξη ευελιξίας μέσω διαβούλευσης μεταξύ των κρατών μελών, των αρχών τοπικής αυτοδιοίκησης και της Επιτροπής, προκειμένου να καθορισθούν τα οικονομικά και κοινωνικά κριτήρια για κάθε περιφέρεια που θα επιτρέψουν τη συμπερίληψη εξαιρέσεων.

<SPEAKER ID=91 NAME="Darras">
Η πρωτοβουλία της Ευρωπαϊκής Επιτροπής, η οποία στοχεύει στην αναζήτηση μιας μεγαλύτερης συγκέντρωσης και μιας αυξημένης συνοχής των εθνικών και των ευρωπαϊκών περιφερειακών ενισχύσεων, συμβάλλοντας συνολικά σε μια ενισχυμένη αποτελεσματικότητα, είναι φυσικά αξιέπαινη και απαραίτητη.
<P>
Στόχος είναι να προσδιορισθούν οι πλέον μειονεκτικές περιφέρειες και να χορηγηθούν σε αυτές και οι ευρωπαϊκές διαθρωτικές ενισχύσεις και οι εθνικές ενισχύσεις περιφερειακού χαρακτήρα. Η Επιτροπή επιθυμεί κατ' αυτόν τον τρόπο να επιδείξει πραγματισμό, ... ίσως μάλιστα σε κάπως υπερβολικό βαθμό!
<P>
Ουσιαστικά μέχρι σήμερα οι περιοχές του στόχου 1 καθορίζονταν από το Συμβούλιο με ομόφωνη απόφασή του βάσει πρότασης της Επιτροπής (περιοχές NUTS όπου το κατά κεφαλήν ΑΕΠ είναι μικρότερο του 75 % του κοινοτικού μέσου όρου). Οι περιοχές των στόχων 2 και 5β καθορίζονταν από την Επιτροπή βάσει κοινοτικών και εθνικών κοινωνικοοικονομικών κριτηρίων, σε συνεννόηση με τα κράτη μέλη. Η Επιτροπή διαθέτει εξάλλου αποκλειστική αρμοδιότητα όσον αφορά τις κρατικές ενισχύσεις.
<P>
Στο πλαίσιο της νέας αυτής πρότασης η Επιτροπή προτείνει επιπλέον να περιληφθεί ο χάρτης του στόχου 2 στους χάρτες των κρατικών ενισχύσεων (παρ. 3γ του άρθρου 92), γεγονός που σημαίνει ότι η Επιτροπή θα συμπεριλάβει μόνο στον νέο στόχο 2 τις περιφέρειες που το κράτος μέλος δεσμεύεται να συμπεριλάβει στον κατάλογο των επιλέξιμων για χορήγηση βοήθειας περιφερειών που κοινοποιεί στην Επιτροπή βάσει της παρ. 3γ του άρθρου 92. Προτείνει επίσης οι περιοχές του στόχου 1 να καθορίζονται σε συνάρτηση με την αυστηρή τήρηση του κριτηρίου του 75 % του κατά κεφαλήν ΑΕΠ, ούτως ώστε να αντιστοιχούν πλήρως στις περιοχές που θα ωφεληθούν από την παρέκκλιση της παρ. 3α του άρθρου 92, και συνεπώς σε όσες θα μπορούν να λαμβάνουν ενισχύσεις σε εθνικό επίπεδο, ενώ το σύνολο θα πρέπει να καθοριστεί το αργότερο ως τις 31 Μαρτίου 1999.
<P>
Αυτό μας φαίνεται κάπως υπερβολικά αυστηρό, για να γίνει αποδεκτό ως έχει από τις κυβερνήσεις, την πολιτική μας ομάδα και το Ευρωπαϊκό Κοινοβούλιο, πολλώ μάλλον δε που κάθε κράτος μέλος διεκδικεί ένα περιθώριο ευελιξίας στην επιλογή των πολιτικών του στον τομέα των ενισχύσεων και στον καθορισμό των εδαφικών του αρμοδιοτήτων. Πιστεύω ότι η συνοχή των καθοριζόμενων επιλέξιμων περιοχών πρέπει να παραμείνει πολιτικός στόχος του κράτους μέλους, χωρίς να προσθέσω μια υποχρέωση για ύπαρξη αποτελεσμάτων. Γι' αυτόν τον λόγο η Ομάδα του Ευρωπαϊκού Σοσιαλιστικού Κόμματος υπέβαλε πολλές τροπολογίες, κυρίως μία νέα παράγραφο μετά από την αιτιολογική σκέψη ΙΖ και μία νέα τροπολογία 6, ζητώντας μεγαλύτερη ευελιξία, τροπολογίες που ελπίζω να γίνουν δεκτές από το Ευρωπαϊκό Κοινοβούλιο.

<SPEAKER ID=92 NAME="Deprez">
Η μεγάλη αξία της ανακοίνωσης της Επιτροπής και της έκθεσης που εξετάζουμε σήμερα έγκειται στο γεγονός ότι καταδεικνύει εκ νέου με σχεδόν παραδειγματικό τρόπο τις εγγενείς αντιφάσεις της ευρωπαϊκής οικοδόμησης, που δημιουργούν αντιθέσεις μεταξύ των ευρωπαϊκών πολιτικών, και τις παράδοξες συνέπειες των ίδιων αυτών πολιτικών.
<P>
Η πολιτική της οικονομικής και κοινωνικής συνοχής, η οποία εφαρμόσθηκε με πραγματιστικό και μερικές φορές ίσως μη κανονικό τρόπο εδώ και μία εικοσαετία, προκειμένου να ανταποκριθεί στις διαδοχικές διευρύνσεις και στις διάφορες κρίσεις που διατάραξαν τον οικονομικό και κοινωνικό ιστό των κρατών μελών, χρειάζεται όντως αναθεώρηση και εξορθολογισμό, για να ανταποκριθεί στις νέες προκλήσεις και να εκπληρώσει καλύτερα τους στόχους της.
<P>
Υπό το πνεύμα αυτό υποστηρίζω τις επιλογές που προτείνονται από τον εισηγητή μας. Θα επικεντρώσω συνεπώς την παρέμβασή μου σε δύο από τα νέα μέτρα που προτείνονται στο πλαίσιο της μεταρρύθμισης της πολιτικής όσον αφορά την κοινωνική συνοχή.
<P>
Ενώ υποτίθεται ότι περιορίζει τις αποκλίσεις μεταξύ των ευρωπαϊκών περιφερειών ως προς την ανάπτυξη, στην πραγματικότητα καταλήγει να αυξάνει την ανισότητα μεταξύ των πιο πλούσιων και των πιο φτωχών.
<P>
Η μείωση του ποσοστού συγχρηματοδότησης της Ευρωπαϊκής Ένωσης θα επιδεινώσει ακόμα περισσότερο την κατάσταση, αφού μια τέτοια απόφαση θα αναγκάσει ουσιαστικά τα κράτη μέλη να καταβάλουν μεγαλύτερη προσπάθεια για εξεύρεση χρηματοδότησης, η οποία θα επιβαρύνει κατ' ανάγκη περισσότερο τις πιο φτωχές περιφέρειες.
<P>
Στο σημείο αυτό υπάρχει προφανώς μια αντίφαση μεταξύ των εξαγγελθέντων στόχων της πολιτικής σχετικά με την κοινωνική συνοχή και των προβλεπόμενων συνεπειών των μέτρων που υποτίθεται ότι αποσκοπούν στην εφαρμογή τους.
<P>
Τέλος, θεωρώ επίσης ότι ο περιορισμός της διάρκειας των ενισχύσεων που θα παρασχεθούν στις περιφέρειες που θα απωλέσουν το καθεστώς του στόχου 1 και θα βρεθούν σε μια μεταβατική κατάσταση «phasing out » αποτελεί δρακόντειο μέτρο για τις οικονομίες που εξακολουθούν να παραπαίουν.

<SPEAKER ID=93 NAME="Lindqvist">
Δεν υπάρχει κανένας λόγος η χορήγηση εθνικής ενίσχυσης να έχει ως προϋπόθεση την οικονομική ενίσχυση που χορηγείται στα πλαίσια της κοινοτικής περιφερειακής πολιτικής. Πρόκειται για έναν απαράδεκτο περιορισμό της ελευθερίας κινήσεων σε εθνικό επίπεδο. Γι' αυτόν τον λόγο στηρίζω την πρόταση της κοινοβουλευτικής επιτροπής να εξαιρεθεί η ενίσχυση του στόχου 6 από αυτό το πλαίσιο. Σύμφωνα με την Ατζέντα 2000 ο στόχος 6, ο οποίος προέκυψε από τις ενταξιακές διαπραγματεύσεις, θα ενταχθεί μελλοντικά στον στόχο 1. Αυτό μπορεί να γίνει αποδεκτό υπό την προϋπόθεση ότι τα κριτήρια της ενίσχυσης θα μεταφερθούν αμετάβλητα από τον προηγούμενο στόχο 6 στον στόχο 1, καθώς και ότι δεν θα μειωθούν τα κονδύλια για τις περιφέρειες του στόχου 6.

<SPEAKER ID=94 NAME="Rovsing">
Η Επιτροπή έκανε στην ανακοίνωσή της ορισμένες προτάσεις για να αυξηθεί η συνοχή ανάμεσα στην περιφερειακή πολιτική και την πολιτική ανταγωνισμού της ΕΕ. Πρόκειται για εξαιρετικά ενδιαφέρουσα και σημαντική πρωτοβουλία. Με τους ισχύοντες κανόνες ενισχύσεων σε φτωχές και αναπτυσσόμενες περιφέρειες ελλοχεύει ο κίνδυνος στρέβλωσης του ανταγωνισμού. Δυστυχώς υπάρχουν πάμπολλα τέτοια παραδείγματα. Γι' αυτόν τον λόγο είναι αποφασιστικής σημασίας η κατανομή των περιφερειών, η οποία θα ισχύει εφεξής για τη διακρατική δυνατότητα επιμερισμού των περιφερειακών ενισχύσεων, να βασίζεται σε έναν ορισμό που θα ελαχιστοποιεί όσο το δυνατόν περισσότερο τον κίνδυνο αρνητικών επιπτώσεων στον ελεύθερο ανταγωνισμό. Ως εκ τούτου συμφωνώ με την ανάλυση που παρουσιάζεται στην έκθεση της επιτροπής.

<SPEAKER ID=95 NAME="Schiedermeier">
Δεν υπάρχει αμφιβολία ότι οι διαφορές μεταξύ των περιφερειών της ΕΕ ως προς την ανάπτυξη παραμένουν μεγάλες, παρά τις προσπάθειες που έχουν καταβληθεί.
<P>
Από την άλλη πλευρά, εφαρμόζοντας αυστηρά την αρχή της συγκέντρωσης των πόρων, μια αρχή που πρέπει να επιδιωχθεί για την πραγμάτωση του στόχου της συνοχής των διαθέσιμων πόρων, δεν πρέπει να παραγνωριστεί το γεγονός ότι χρειάζεται να εξακολουθήσουν να επιτρέπονται στο πλαίσιο της επικουρικότητας εθνικά μέτρα στήριξης εκτός αυτών των περιοχών.
<P>
Οι επονομαζόμενες πλούσιες χώρες πρέπει να αποκτήσουν τη δυνατότητα να δρομολογούν έγκαιρα σωστά μέτρα στήριξης, ιδιαίτερα στις παραμεθόριες περιφέρειες που γειτνιάζουν με τρίτες χώρες και χαρακτηρίζονται από διαρθρωτικές αδυναμίες.
<P>
Εγκρίνω τη συγκεκριμένη έκθεση, επειδή η τροπολογία μου αριθ. 1 προσφέρει την προαναφερθείσα δυνατότητα.

<SPEAKER ID=96 NAME="Souchet">
Η έκθεση του κ. Azzolini σχετικά με την περιφερειακή πολιτική και την πολιτική ανταγωνισμού θίγει το ζήτημα των κρατικών ενισχύσεων περιφερειακού χαρακτήρα.
<P>
Εκφράζεται ιδιαίτερη ανησυχία για τις διατάξεις των νέων κατευθυντηρίων γραμμών που περιορίζουν αισθητά την ένταση των επιτρεπόμενων ενισχύσεων, σε ποσοστό δηλαδή 40 ή 50 %, ανάλογα με τη φτώχια της συγκεκριμένης περιφέρειας, για τις περιφέρειες του στόχου 1, και 10 ή 20 % για τις περιφέρειες του στόχου 2, και διατυπώνεται ο φόβος μήπως αυτή η εξέλιξη προαναγγέλλει μια σταδιακή κατάργηση των κρατικών ενισχύσεων περιφερειακού χαρακτήρα καταλήγοντας μακροπρόθεσμα απλούστατα στην απαγόρευσή τους.
<P>
Η έκθεση της Επιτροπής Περιφερειακής Πολιτικής υποστηρίζει για μια ακόμα φορά τη μεταβολή της κοινοτικής χωροταξιακής πολιτικής. Αυτή η συστηματοποίηση δεν θα μπορούσε να μας βρει σύμφωνους, ακόμα κι αν σε ορισμένους τομείς μας φαίνεται απαραίτητη η εναρμόνιση και η στενή συνεργασία, όπως, για παράδειγμα, στον τομέα των διευρωπαϊκών δικτύων μεταφορών ή στις οικολογικά ευαίσθητες περιοχές. Ωστόσο, τα κράτη μέλη πρέπει να διατηρούν κάθε ελευθερία να χρησιμοποιούν, εάν το κρίνουν απαραίτητο, κρατικές ενισχύσεις για να διατηρήσουν την ισορροπία στην επικράτειά τους και να διορθώσουν στρεβλώσεις προερχόμενες σε ορισμένες περιπτώσεις από ορισμένες κοινοτικές πολιτικές, όπως στην περίπτωση των ελευθέρων συναλλαγών, οι συνέπειες των οποίων δεν έχουν αξιολογηθεί.
<P>
Θυμίζω σχετικά ότι η αιτιολογική σκέψη Γ της έκθεσης προέρχεται από μια τροπολογία της Ομάδας μας η οποία εγκρίθηκε στο πλαίσιο της επιτροπής και υπενθυμίζει ότι η πολιτική ανταγωνισμού αποτελεί βασικό παράγοντα ανταγωνιστικότητας της οικονομίας της Ευρωπαϊκής Ένωσης, υπό την προϋπόθεση ωστόσο ότι αυτός ο ανταγωνισμός ασκείται με θεμιτά μέσα, ιδιαίτερα εκ μέρους ορισμένων εμπορικών εταίρων της Ένωσης, και ότι δεν έχει ως συνέπεια να θυσιαστούν τα κοινωνικά και περιβαλλοντικά μας πρότυπα.
<P>
Το κείμενο αυτό καταδεικνύει τον απαράδεκτο χαρακτήρα της απαγόρευσης που επεβλήθη πρόσφατα στη Γαλλία από την Επιτροπή ως προς τη χορήγηση ενισχύσεων στην κλωστοϋφαντουργία της εν λόγω χώρας, η οποία υπήρξε θύμα μιας ιδιαίτερα επαχθούς διαδικασίας μεταφοράς επιχειρήσεων. Πρόκειται για ένα χαρακτηριστικό παράδειγμα της τυφλής εφαρμογής του δογματικού ανταγωνισμού, ανεξαρτήτως κοινωνικών και χωροταξιακών προβληματισμών, αντίληψη η οποία βρίσκει σαφώς αντίθετη την Ομάδα μας.
<P>
επί της έκθεσης Read (A4-0386/98)
<SPEAKER ID=97 NAME="Caudron">
Θέλω εν πρώτοις να συγχαρώ την κ. Imelda Read για τη σοβαρότητα και τη σαφήνεια της εργασίας της, που κατέστησε δυνατή μια συζήτηση ποιότητας.
<P>
Πέρα από αυτές τις προκαταρκτικές παρατηρήσεις σχετικά με την παρουσίαση, θέλω να εκφράσω την ειλικρινή υποστήριξή μου προς τις προτάσεις της συναδέλφου μας. Αυτό το διαρκές μέλημα να εξασφαλισθεί ισότητα πρόσβασης σε όλους, και πρωτίστως στις πιο ευάλωτες πληθυσμιακές ομάδες, αντιστοιχεί στον πραγματικό χαρακτήρα που πρέπει να έχει μια καθολική υπηρεσία.
<P>
Όπως και η Imelda Read, πιστεύω ότι τα κράτη μέλη θα πρέπει να φροντίσουν να καθιερώσουν, μέσω συγγραφής υποχρεώσεων, τιμολόγια προσαρμοσμένα στα πιο χαμηλά εισοδήματα. Εάν ορισμένοι θεωρούν άδικο αυτό το μέτρο, τί σκέφτονται για την πλειοψηφία των καταναλωτών που επιχορηγούν τις υπεραστικές και διεθνείς κλήσεις ορισμένων; Δεν καταλαβαίνω γιατί, επειδή είναι κανείς φτωχός ή άνεργος, μπορεί να προβαίνει σε υπολειμματική μόνο χρήση σε υψηλή τιμή. Δεν πρέπει να ξεχνάμε ότι το τηλέφωνο αποτελεί και ένα μέσο αναζήτησης εργασίας.
<P>
Η γενίκευση εξάλλου του Internet συνεπάγεται την καθιέρωση τιμολογίων κατάλληλων τόσο για τους μεμονωμένους χρήστες, όσο και για τα εκπαιδευτικά ιδρύματα. Είπα ήδη και επαναλαμβάνω ότι το διαδίκτυο δεν μπορεί να αποτελεί την προτεραιότητα μιας εύπορης μειοψηφίας!
<P>
Αντιθέτως, επιθυμώ να προειδοποιήσω τους συναδέλφους μας της συντηρητικής παράταξης σχετικά με τις τροπολογίες που σκοπεύουν να υποβάλουν και οι οποίες θεωρώ ότι απειλούν μακροπροπρόθεσμα την ισότητα της πρόσβασης σε αυτά τα μέσα επικοινωνίας. Οι προτάσεις αυτές είναι επικίνδυνες τόσο για τον τομέα των τηλεπικοινωνιών, όσο και για το μέλλον της καθολικής υπηρεσίας εν γένει.
<P>
Τολμώ τέλος να ελπίζω ότι η δεξιά θα έχει το κουράγιο να εκφράσει κατά τους προσεχείς μήνες τις προθέσεις της σε αυτόν και σε άλλους τομείς. Η πρώτη ενέργεια κάθε πολιτικού είναι να υπερασπίζεται τις ιδέες του. Εάν επομένως πιστεύετε ότι η ελευθέρωση των υπηρεσιών ισοδυναμεί με ανισότητα πρόσβασης, πρέπει να το πείτε ευθαρσώς στους συμπολίτες μας.

<SPEAKER ID=98 NAME="Deprez">
Η εξασφάλιση σε όλους της δυνατότητας πρόσβασης στις βασικές υπηρεσίες παρεχόμενες σε προσιτή τιμή και με ικανοποιητική ποιότητα είναι εκ των ων ουκ άνευ για μια ελευθέρωση κοινωνικά επιτυχημένη και βιώσιμη των άλλοτε κοινώς αποκαλούμενων δημοσίων υπηρεσιών. Εκεί έγκειται και η μεγάλη σημασία της πρώτης αυτής έκθεσης παρακολούθησης σχετικά με την καθολική υπηρεσία στον τομέα των τηλεπικοινωνιών, την οποία εξετάζουμε σήμερα.
<P>
Οφείλουμε να διαπιστώσουμε ότι η πρώτη αυτή έκθεση περιγράφει μια κατάσταση κάθε άλλο παρά ικανοποιητική, η οποία αποδεικνύει την αδυναμία του ελεύθερου παιχνιδιού των δυνάμεων της αγοράς και του ανταγωνισμού να εξασφαλίσει αφ' εαυτού μια ουσιαστική συμμετοχή όλων στην κοινωνία των πληροφοριών και στις τεχνολογίες επικοινωνίας.
<P>
Η πρώτη αυτή έκθεση σίγουρα θίγει ορισμένες δυσλειτουργίες που είναι σημαντικό να διορθώσουμε το συντομότερο δυνατόν. Θα επισημάνω κυρίως την απουσία της υποχρέωσης των φορέων να καθιερώσουν σε ολόκληρη την επικράτεια ενιαία τιμολόγια για την ίδια παρεχόμενη υπηρεσία, που αποτελεί σοβαρή απειλή για μία πραγματική καθολική υπηρεσία.
<P>
Η διαπίστωση ότι σε ορισμένα κράτη μέλη παρατηρείται μια γενική αύξηση των τιμολογίων είναι επίσης ανησυχητική, πολύ περισσότερο μάλιστα εφόσον αφορά ειδικότερα τους οικιακούς συνδρομητές, και ιδιαίτερα όσους έχουν χαμηλά εισοδήματα.
<P>
Όπως η εισηγήτριά μας, είμαι πεπεισμένος ότι πρέπει να δοθεί επειγόντως εξέχουσα προσοχή στις περιπτώσεις των χρηστών που βρίσκονται σε μειονεκτική θέση, και κυρίως των αναπήρων.

<SPEAKER ID=99 NAME="Rovsing">
Η ελευθέρωση του τομέα των τηλεπικοινωνιών στην ΕΕ συνεπάγεται την υποχρέωση των κρατών μελών να διασφαλίζουν ότι κάποιες ελάχιστες τηλεπικοινωνιακές υπηρεσίες θα προσφέρονται από όλους τους φορείς εκμετάλλευσης και ότι θα επιβάλλονται κυρώσεις, εάν δεν τηρούνται αυτές οι προϋποθέσεις. Η Επιτροπή έχει διαπιστώσει ότι έχουν γίνει βήματα για την εξασφάλιση αυτής της ελάχιστης πρόσβασης των καταναλωτών στις τηλεπικοινωνίες, αλλά η συλλογή πληροφοριών δεν ήταν επαρκής σε όλες τις περιπτώσεις. Συνεπώς, είναι σωστό που υπογραμμίζεται στην έκθεση η σημασία να αντιμετωπιστούν αυτές οι παραλείψεις και να εξασφαλίσουμε ότι θα είναι διαθέσιμες οι σχετικές πληροφορίες για τη συμμόρφωση των τηλεπικοινωνιακών υπηρεσιών προς τις ελάχιστες απαιτήσεις.

<SPEAKER ID=100 NAME="Wolf">
Η έκθεση της κ. Read έδειξε ότι η αποτίμηση των προόδων που συντελέστηκαν κατά την εφαρμογή της καθολικής υπηρεσίας προκαλεί συγκεχυμένα συναισθήματα. Στο σύνολό τους μάλλον δεν είναι ικανοποιητικές. Γι' αυτό είναι απαραίτητο να ενισχυθούν οι σχετικές προσπάθειες. Αυτό υποστηρίζουμε για την έκθεση της κ. Read εμείς ως μέλη της Ομάδας των Πρασίων στο Ευρωπαϊκό Κοινοβούλιο.
<P>
Πέραν τούτου όμως είναι ανάγκη να εξεταστεί μήπως χρειάζονται επιπλέον μέσα για την ενίσχυση του ενδιαφέροντος της κοινής γνώμης, για τη διασφάλιση της ποιότητας των υπηρεσιών, καθώς και αναφορικά με τις κοινωνικές επιπτώσεις νέων υπηρεσιών (όπως π.χ. η συγγραφή υποχρεώσεων, διαβαθμισμένες μορφές κρατικής επίβλεψης κ.λπ.). Τέτοιου είδους μέσα προβλέπονται ήδη εν μέρει στη νομοθεσία των μέσων ενημέρωσης και μπορούν να χρησιμεύσουν ως πρότυπα.
<P>
επί της έκθεσης Tappin (A4-0394/98)
<SPEAKER ID=101 NAME="Andersson, Lφφw, Palm, Sandberg-Fries και Theorin">
Θέλουμε να ευχαριστήσουμε τον εισηγητή για την άψογη εκπόνηση μιας σημαντικής έκθεσης. Με αυτή την αιτιολόγηση ψήφου θέλουμε να τονίσουμε, βάσει αυτού που προκύπτει κυρίως από τις παραγράφους 10 και 11 της πρότασης της έκθεσης της Επιτροπής του Κοινοβουλίου, καθώς και από τις προτάσεις τροπολογίας 5 και 6 του εισηγητή και της κ. Van Lancker, τη σημασία της δυνατότητας εφαρμογής κοινωνικών κριτηρίων και στόχων. Θεωρούμε σημαντικό οι διαδικασίες ανάθεσης των δημοσίων συμβάσεων να είναι περισσότερο διαφανείς προς όφελος της απασχόλησης και του αυξανόμενου ανταγωνισμού και να διενεργούνται λαμβάνοντας υπόψη την απαραίτητη ισορροπία μεταξύ των κοινωνικών και των περιβαλλοντικών στόχων.

<SPEAKER ID=102 NAME="Rόbig">
Σχετικά με την προτεινόμενη στην έκθεση αύξηση των κατωτάτων ορίων, η μέχρι τώρα εμπειρία απέδειξε ότι η συμμετοχή εταιρειών σε διαδικασίες ανάθεσης δημοσίων συμβάσεων αυξάνεται όσο μειώνονται τα κατώτατα όρια. Αντίστοιχα όμως με την αύξηση των κατωτάτων ορίων αυξάνεται και ο αριθμός των επιχειρήσεων που δεν μπορούν να λάβουν μέρος. Κατ' αυτόν τον τρόπο αυξάνεται επίσης ο συνολικός αριθμός των δαπανών ματαίωσης της συμμετοχής.
<P>
Επειδή όμως προσωπικά τάσσομαι κατά οποιασδήποτε αύξησης των κατωτάτων ορίων, απείχα της ψηφοφορίας στα αντίστοιχα σημεία.
<P>
επί της έκθεσης Τh. Mann (A4-0475/98)
<SPEAKER ID=103 NAME="Bernardini">
Στο κατώφλι της νέας χιλιετίας δεν μπορούμε να δεχθούμε την ύπαρξη στους κόλπους της Ευρωπαϊκής Ένωσης άνω των 18 εκατομμυρίων ανέργων. Έχουμε καθήκον να καταπολεμήσουμε αυτή τη μάστιγα και οι κατευθύνσεις που διαμορφώνονται στην έκθεση που μας υπεβλήθη είναι ορθές.
<P>
Ήδη κατά τη Σύνοδο Κορυφής του Λουξεμβούργου η θέσπιση κατευθυντηρίων γραμμών σε όλα τα κράτη μέλη μας επέτρεψε να εκτιμήσουμε πλήρως τις δεσμεύσεις που ανέλαβαν. Ωστόσο, ο αγώνας πρέπει να διεξαχθεί και σε επίπεδο κοινοτικών αρχών.
<P>
Για τον σκοπό αυτό μπορούμε να επικεντρώσουμε τις προσπάθειές μας κατά πρώτον στους τομείς που παρέχουν δυνατότητες δημιουργίας θέσεων εργασίας. Αναφέρομαι στον τομέα του τουρισμού και εκφράζω την απογοήτευσή μου για την παρακώλυση εντός του Συμβουλίου των Υπουργών του προγράμματος «Φιλοξενία». Το εν λόγω πρόγραμμα παραμένει ένα καταπληκτικό πλαίσιο δράσης και πολλοί φορείς και παράγοντες αναμένουν να τεθεί σε ισχύ. Μπορούμε να στραφούμε επίσης στις τοπικές θέσεις εργασίας και στις θέσεις απασχόλησης που αφορούν την παροχή βοήθειας στον πληθυσμό. Συχνά η προσπάθεια για δημιουργία θέσεων απασχόλησης που ξεκινούν διάφορες οργανώσεις είναι δύσκολο να συνεχιστεί από τους φορείς της τοπικής αυτοδιοίκησης.
<P>
Από την άλλη πλευρά, είναι επίσης δυνατόν να αρχίσουμε να εξετάζουμε μια νέα οργάνωση της εργασίας. Σήμερα διαπιστώνουμε ότι πολλά κράτη μέλη προχωρούν στην εφαρμογή μιας μείωσης του χρόνου εργασίας κατόπιν διαπραγματεύσεων με τους διάφορους εταίρους. Δεν πρέπει αυτή η λύση να περιοριστεί σε λογική εθνικού επιπέδου, παρά να υπάρξει μια οργανωμένη ώθηση σε ευρωπαϊκό επίπεδο.
<P>
Ο εισηγητής μας παραθέτει εξαιρετικές προτάσεις. Δεν πρέπει να διαψεύσουμε τις προσδοκίες των συμπολιτών μας.

<SPEAKER ID=104 NAME="Caudron">
Εδώ και πολλούς μήνες ζητούσα να ξεκινήσει συζήτηση σχετικά με τις κοινωνικές επιπτώσεις των τεχνολογικών εξελίξεων. Κατά συνέπεια εκφράζω την ικανοποίησή μου για την έκθεση του συναδέλφου μας κ. Thomas Mann, η οποία ανταποκρίνεται σε έναν από τους βασικούς άξονες αυτού του προβληματισμού.
<P>
Είναι πράγματι σημαντικό να υποστηρίξει το Ευρωπαϊκό Κοινοβούλιο τη δημιουργία νέων θέσεων εργασίας που παρουσιάζουν σημαντικό δυναμικό. Οφείλω να διευκρινίσω ότι συμμερίζομαι σε μεγάλο βαθμό τις ανησυχίες και τις προτάσεις που διατυπώνονται από τον εισηγητή.
<P>
Ωστόσο, θα ήθελα να εκφράσω ορισμένες επιφυλάξεις και παρατηρήσεις σε διάφορα σημεία, οι οποίες δεν αλλοιώνουν καθόλου τις αρχικές θέσεις του εισηγητή.
<P>
Μολονότι, όπως και ο Thomas Mann, συμμερίζομαι την ιδέα ότι η κοινωνία πρέπει να επενδύσει σημαντικά κεφάλαια, προκειμένου να προσαρμόσει εν γένει την κατάρτιση στις νέες αυτές θέσεις απασχόλησης του μέλλοντος, θα διατυπώσω δύο παρατηρήσεις.
<P>
Κατ' αρχάς πιστεύω ότι πρέπει να καταβληθούν σημαντικές προσπάθειες κυρίως για τις θέσεις εργασίας με μεγάλη προστιθέμενη αξία. Πρόκειται για μια υποχρέωση, δεδομένων των απαραίτητων μέσων για να επιτευχθεί κατάρτιση υψηλής ποιότητας. Από την άλλη πλευρά, ομολογώ ότι με εξέπληξε ευχάριστα η διαπίστωση ότι οι συνάδελφοί μας της συντηρητικής παράταξης συνειδητοποιούν πως η ιδιωτική πρωτοβουλία δεν μπορεί να αναλάβει την κάλυψη ορισμένων αναγκών της κοινωνίας.
<P>
Εκφράζω επίσης την ικανοποίησή μου για τη βούληση εισαγωγής νομοθετικών ρυθμίσεων σχετικά με τη δια βίου κατάρτιση με τη νομοθετική καθιέρωση του δικαιώματος ενιαυσίων εκπαιδευτικών αδειών. Το αίτημα αυτό αποτελεί σημαντικό βήμα για την αναγνώριση αυτού του δικαιώματος που θα επιτρέψει σε όλους τους υπαλλήλους να σημειώσουν πρόοδο στη σταδιοδρομία τους και να έχουν καλύτερες δυνατότητες απασχόλησης.
<P>
Τέλος, ολοκληρώνοντας δεν μπορώ να μην αναφερθώ σε ορισμένους κινδύνους για τα δικαιώματα των εργαζομένων που κατά τη γνώμη μου πρέπει, αντί να προσαρμοσθούν στις νέες τεχνολογίες, να στοχεύουν στην εξασφάλιση μιας αποδεκτής ποιότητας ζωής για όλους. Πιστεύω ότι οι συμπολίτες μας δεν θα αποδέχονται επ' αόριστον έναν υποβιβασμό της ποιότητας ζωής που απειλείται σοβαρά από μια μειοψηφία ορισμένων από εμάς.

<SPEAKER ID=105 NAME="Darras">
Πώς είναι δυνατόν να μην υπερψηφίσει κανείς αυτή την έκθεση που, ξεκινώντας από τη διαπίστωση μιας κατάστασης - ανεργία που ανέρχεται σε ποσοστό περίπου 11 % στην Ευρωπαϊκή Ένωση, από την οποία πλήττονται οι νέοι σε ποσοστό 22 %, και επισφαλής θέση των γυναικών - προτείνει ολόκληρη σειρά μέτρων προς τη σωστή κατεύθυνση;
<P>
Πρόκειται για μέτρα προς τη σωστή κατεύθυνση, εφόσον δίδουν έμφαση στις ΜΜΕ, που προσφέρουν μεν τις μεγαλύτερες δυνατότητες δημιουργίας θέσεων εργασίας, αλλά στο πλαίσιο μιας όλο και μεγαλύτερης παγκοσμιοποίησης πρέπει να τύχουν ευνοϊκών συνθηκών για να αναπτυχθούν. Η Επιτροπή έχει ήδη δρομολογήσει πολλές δράσεις προς όφελός τους, τις οποίες πρέπει να επεκτείνουμε και να ενθαρρύνουμε. Πρόκειται για μέτρα προς τη σωστή κατεύθυνση, δεδομένου ότι επιμένουν στους τομείς του μέλλοντος, τον τουρισμό, τον πολιτισμό, τις νέες τεχνολογίες, την έρευνα και τα μέσα μαζικής ενημέρωσης, τομείς που μπορούν να αναζωογονήσουν την τοπική μας αυτοδιοίκηση και τις περιφέρειές μας, εάν προετοιμάσουμε σωστά την πρόσβαση στα επαγγέλματα του μέλλοντος και την κατάρτιση γι' αυτά. Πρόκειται για μέτρα προς τη σωστή κατεύθυνση, αφού ζητούν από τα κράτη μέλη να εφαρμόσουν τις κατευθυντήριες γραμμές για την απασχόληση που καθορίστηκαν το 1997 στο Λουξεμβούργο.
<P>
Πρόκειται στη συνέχεια για μέτρα προς τη σωστή κατεύθυνση, εφόσον διεκδικούν ένα σύστημα συνεχιζόμενης κατάρτισης προσαρμοσμένο στη συνεχή εξέλιξη των νέων τεχνικών πληροφόρησης και επικοινωνίας, σύστημα που μπορεί να συνοδεύει τον εργαζόμενο σε όλη την πορεία του, με δυνατότητα εξέλιξης παράλληλης προς τις τεχνολογικές μεταβολές.
<P>
Πρόκειται επίσης για μέτρα προς τη σωστή κατεύθυνση, επειδή δεν θέλουν να αφήσουν καμία κατηγορία ανθρώπων στο περιθώριο ούτε να αυξήσουν την απομόνωση περιφερειών που βρίσκονται ήδη σε μειονεκτική θέση. Εξ ου και οι εκκλήσεις για την ανάπτυξη υποδομών μεταφορών και τηλεπικοινωνιών που καθιστούν δυνατή την πρόσβαση στις διεθνείς αγορές, ούτως ώστε οι περιφέρειες και οι κάτοικοί τους να μην αποκοπούν από τον κόσμο εργασίας του μέλλοντος.
<P>
Πρόκειται τέλος για μέτρα προς τη σωστή κατεύθυνση, αφού ζητούν να αναγνωρισθούν οι αρχές της Συνθήκης του Αμστερνταμ, κυρίως δε η αρχή της ίσης μεταχείρισης ανδρών και γυναικών. Ορισμένοι από τους Γάλλους γερουσιαστές μας θα μπορούσαν εξάλλου να εμπνευσθούν από τις εν λόγω αρχές!
<P>
Τέλος, αυτό το ψήφισμα, όπου αναλύεται η κοινωνίας μας, οι μεταβολές της και οι μελλοντικές προοπτικές της, δεν είναι επαναστατικό, αλλά, εάν ληφθεί πραγματικά υπόψη, θα αποτελέσει την απαρχή ενός καλύτερου κόσμου.

<SPEAKER ID=106 NAME="Deprez">
Κανένας από εμάς δεν πρόκειται να αρνηθεί ότι η δημιουργία θέσεων εργασίας συμπεριλαμβάνεται στους βασικούς αυτούς προβληματισμούς, βάσει των οποίων η κοινή γνώμη θα κρίνει τη συνολική θετική ή αρνητική επίδραση της ευρωπαϊκής οικοδόμησης στην καθημερινή ζωή των συμπολιτών μας.
<P>
Μπορούμε, επομένως, να εκφράσουμε εκ νέου την ικανοποίησή μας που η Συνθήκη του Αμστερνταμ υπολόγισε αυτή την πρόκληση και αφιέρωσε ένα κεφάλαιο στην απασχόληση. Πρέπει εντούτοις αυτή η συνειδητοποίηση να καταλήξει σε συγκεκριμένα θετικά αποτελέσματα για τους συμπολίτες μας, και ειδικά για τις πλέον ευάλωτες κατηγορίες, δηλαδή τους νέους και τις γυναίκες.
<P>
Υποστηρίζω πλήρως τις αναλύσεις και τις προτάσεις που διατυπώθηκαν από τον εισηγητή μας και θα ψηφίσω, επομένως, την παρούσα έκθεση χωρίς κανένα δισταγμό.
<P>
Ωστόσο, οφείλω να υπογραμμίσω όλως ιδιαιτέρως το γεγονός ότι η αναδιοργάνωση της εργασίας ανάλογα με τις δυνατότητες που προσφέρει η ανάπτυξη των πολυμέσων μπορεί να επιφέρει σημαντικά οφέλη ως προς τις φιλοπεριβαλλοντικές πτυχές ολόκληρης της κοινωνίας και ως προς την ποιότητα ζωής πολλών εργαζομένων που δεν θα εξαναγκάζονται πλέον σε καθημερινές κουραστικές μετακινήσεις.
<P>
Μια τέτοιου είδους αναδιοργάνωση που θα αποσυμφορούσε τις οδούς πρόσβασης στις μεγάλες πόλεις θα επέτρεπε άλλωστε τον μακροπρόθεσμο αναπροσανατολισμό σημαντικών ανθρώπινων και δημοσιονομικών πόρων, οι οποίοι θα μπορούσαν κατ' αυτόν τον τρόπο να χρησιμοποιηθούν για την ανάπτυξη υποδομών επικοινωνίας στις πλέον μειονεκτούσες περιφέρειες και στους τομείς δραστηριότητας με δυνατότητες δημιουργίας θέσεων εργασίας.
<P>
Επιθυμώ επίσης να τονίσω το γεγονός ότι, μέτρα χαμηλού δημοσιονομικού κόστους και, σε τελευταία ανάλυση, σχετικά εύκολα πραγματοποιήσιμα μπορούν επίσης να επιτρέψουν σύντομα τη δημιουργία θέσεων εργασίας. Αναφέρομαι, για παράδειγμα, στον εξορθολογισμό και τον περιορισμό κάθε είδους διοικητικών περιορισμών που επιβαρύνουν τις μικρομεσαίες επιχειρήσεις ή και στη δυνατότητα να τεθεί στη διάθεσή τους ένα αποτελεσματικό δίκτυο διερεύνησης των αγορών και ανακατανομής των πληροφοριών που σταχυολογούνται κατ' αυτόν τον τρόπο.

<SPEAKER ID=107 NAME="Palm και Theorin">
Πρόκειται βασικά για μια καλή έκθεση όπου τονίζεται η σημασία του αγώνα ενάντια στην ανεργία και υπέρ της εργασίας για όλους. Κανείς δεν εξαιρείται από τον όρο «όλοι», οι γυναίκες π.χ. συμπεριλαμβάνονται σαφώς. Στην έκθεση υπάρχουν πολλές συναρπαστικές ιδέες όσον αφορά την αγορά εργασίας του μέλλοντος. Προκαλεί ικανοποίηση το γεγονός ότι η Ένωση βλέπει τα προβλήματα και είναι πρόθυμη να τα θέσει στο προσκήνιο. Δυστυχώς όμως σε αυτή την καλή έκθεση έχουν παρεισφρήσει δύο πολύ αρνητικά σημεία.
<P>
Κατ' αρχάς η φορολογία είναι εθνική υπόθεση. Επομένως, δεν πρέπει το Ευρωπαϊκό Κοινοβούλιο να «συνιστά τον περιορισμό των επιβαρύνσεων», π.χ. των φόρων, όπως γίνεται στην παράγραφο 41.
<P>
Ωστόσο, ακόμη πιο εξοργιστική είναι η άγνοια που εκφράζεται στην παράγραφο 23. Η «φορολόγηση του τομέα της απασχόλησης» στην οποία αναφέρεται ο εισηγητής δεν είναι τίποτα άλλο από τα χρήματα των εργαζομένων. Πρόκειται για τα χρήματα που υπό τον χαρακτηρισμό «εργοδοτικές εισφορές» πληρώνουν οι εργοδότες στο κράτος για να τα διαχειριστεί, για την αύξηση του μισθού την οποία δεχόμαστε να μη μας καταβάλλεται και αντ' αυτού μας παρέχεται μεταξύ άλλων το επίδομα ασθενείας, η σύνταξη και το επίδομα ανεργίας.
<P>
Οι εργοδοτικές εισφορές είναι χρήματα τα οποία οι εργαζόμενοι δέχονται να μην τους καταβάλλονται ως αύξηση μισθού και με τα οποία επέλεξαν να πληρώνουν την κοινή πρόνοια. Εξάλλου, το σύστημα της από κοινού διαχείρισης αυτού του έργου είναι το πλέον αποτελεσματικό και δίκαιο.

<SPEAKER ID=108 NAME="Sornosa Martνnez">
Η παρούσα έκθεση είναι εξαιρετικά σημαντική και επίκαιρη, μια και το ζήτημα της απασχόλησης βρίσκεται στο επίκεντρο των προβληματισμών των Ευρωπαίων πολιτών. Ο προβληματισμός για το μέλλον μας επιτρέπει να θέσουμε τώρα τις βάσεις στον αγώνα κατά της ανεργίας, το απαράδεκτο επίπεδο της οποίας απειλεί τη συνοχή των κοινωνιών μας.
<P>
Ο βασικός στόχος είναι η καταπολέμηση της ανεργίας μέσα από τη δημιουργία αρκετών και υψηλής ποιότητας θέσεων εργασίας, λαμβάνοντας υπόψη τις νέες ανάγκες μιας κοινωνίας που μεταβλήθηκε και θα εξακολουθήσει να μεταβάλλεται στο μέλλον.
<P>
Η πληροφορική, οι επικοινωνίες, η δημογραφική κατάσταση, το θέμα της αειφόρου ανάπτυξης, ο ελεύθερος χρόνος, με την επακόλουθη ανάπτυξη του τουρισμού, και κυρίως η ένταξη της γυναίκας στον κόσμο της εργασίας, που ενισχύει την ίση μεταχείριση και τις ίσες ευκαιρίες, δημιουργούν νέες ανάγκες γι' αυτή την κοινωνία που, όπως ανέφερα και στη γνωμοδότησή μου, αξίζουν μια τολμηρή πολιτική πρόταση, συνετή και ρεαλιστική, χωρίς να ξεχνάμε ούτε στιγμή αυτές τις μεγάλες δυνατότητες δημιουργίας θέσεων απασχόλησης και δίνοντας απάντηση στις νέες απαιτήσεις, αυτό δεν σημαίνει μιας άλλης μορφής διάκριση στην εργασία των γυναικών ούτε μεγαλύτερη αβεβαιότητα και αποδιοργάνωση. Βεβαίως και πρέπει να στηρίξουμε και να χαιρετίσουμε τις νέες πρωτοβουλίες δημιουργίας θέσεων απασχόλησης και γενίκευσης της κοινωνικής προστασίας και των δικαιωμάτων των εργαζομένων, ανδρών και γυναικών, που εγγυώνται την πλήρη απασχόληση για τις γυναίκες και τους άνδρες, όπως και την κοινωνική συνοχή.
<P>
επί της έκθεσης Fitzsimons (A4-0052/98)
<SPEAKER ID=109 NAME="Hyland">
Η πλήρης συνεργασία των κρατών μελών είναι απαραίτητη, προκειμένου να εκπληρώσει η Ευρωπαϊκή Ένωση στο έπακρο τον ρόλο της, όσον αφορά τη μείωση του επιπέδου των εκπομπών αερίων που συμβάλλουν στο φαινόμενο του θερμοκηπίου.
<P>
Είναι χρέος μας προς τις μελλοντικές γενιές να λάβουμε σοβαρά υπόψη τις μακροπρόθεσμες επιπτώσεις των ανεξέλεγκτων εκπομπών CO2 και τον αντίκτυπό τους στο περιβάλλον. Η μη πλήρης συνεργασία των κυβερνήσεων ορισμένων κρατών μελών για τον εκσυγχρονισμό και την υποβολή «νέων στοιχείων» είναι ανώφελη και το μόνο της αποτέλεσμα είναι να υπονομεύει τις προσπάθειες υλοποίησης αποτελεσματικών προγραμμάτων ελέγχου, όπως προβλέπονται στο πρωτόκολλο του Κυότο.
<P>
Χωρίς τις κατάλληλες μετρήσεις είναι αδύνατον να παρακολουθήσουμε την αποτελεσματικότητα των προγραμμάτων ελέγχου ή το πραγματικό μέγεθος της απειλής που συνεπάγεται το φαινόμενο του θερμοκηπίου για τις «μελλοντικές γενιές». Αδιαφορώντας τώρα για κάτι που κατά γενική παραδοχή αποτελεί πραγματική απειλή, απλά δυσχεραίνουμε την εξεύρεση μιας οριστικής λύσης.
<P>
Χαιρετίζω το γεγονός ότι οι Υπουργοί Περιβάλλοντος έχουν συμφωνήσει να μειώσουν στην ΕΕ τις εκπομπές έξι αερίων που συμβάλλουν στο φαινόμενο του θερμοκηπίου κατά 8 τοις εκατό μεταξύ των ετών 2008 και 2012. Τα ποσοστά που έχουν συμφωνηθεί θα επιτρέψουν στην Ιρλανδία να αυξήσει τις εκπομπές μόνο κατά 13 τοις εκατό συγκριτικά με το 1990.
<P>
Το Ευρωπαϊκό Κοινοβούλιο έχει δουλέψει σκληρά για την εφαρμογή νομοθεσίας με στόχο τη μείωση της χρήσης του διοξειδίου του άνθρακα. Για παράδειγμα, η νέα οδηγία της ΕΕ όσον αφορά τη ρύθμιση των επιπέδων των ρύπων υποχρεώνει τις επιχειρήσεις πετρελαίου να αναλαμβάνουν εγγράφως τη δέσμευση να εξασφαλίσουν μέχρι το 2005 τη μείωση κατά το ένα τρίτο της περιεκτικότητας της βενζίνης σε θείο και τη μείωση κατά το ένα έβδομο της περιεκτικότητας του πετρελαίου ντήζελ σε θείο.
<P>
Αν διασφαλιστούν τα συνολικά κοινωνικά, ανθρώπινα και περιβαλλοντικά οφέλη που απορρέουν από μια καθαρή ατμόσφαιρα, τότε θα πρέπει να τηρηθούν αυστηρά τα πρότυπα που ορίστηκαν βάσει της πρόσφατης οδηγίας της ΕΕ για τις εκπομπές οχημάτων και την ποιότητα καυσίμων.
<P>
Θα πρέπει να υπάρχει όσο το δυνατόν μεγαλύτερη συνεργασία ανάμεσα στις κυβερνήσεις των κρατών μελών της ΕΕ και σε όλους τους ενδιαφερόμενους φορείς, ούτως ώστε να γίνει πραγματικότητα η μείωση της χρήσης διεξειδίου του άνθρακα στο πολύ εγγύς μέλλον.

<SPEAKER ID=110 NAME="Souchet">
Η Ομάδα των Ανεξαρτήτων για την Ευρώπη των Εθνών υπερψήφισε όλες τις τροπολογίες που επιτρέπουν τη βελτίωση της πρότασης του Συμβουλίου σχετικά με έναν μηχανισμό παρακολούθησης των εκπομπών CO2.
<P>
Πράγματι, ο μηχανισμός παρακολούθησης πρέπει να αποτελέσει ουσιαστικό μέρος της συνολικής στρατηγικής της Ευρωπαϊκής Ένωσης για τη σταθεροποίηση των εκπομπών CΟ2 στα επίπεδα του 1990. Αυτή η σταθεροποίηση επιτρέπει τη βελτίωση της ενεργειακής απόδοσης, επιτρέποντάς μας παράλληλα να τηρήσουμε τις δεσμεύσεις που αναλάβαμε με τη Σύμβαση Πλαίσιο των Ηνωμένων Εθνών για την Κλιματική Μεταβολή. Ωστόσο, η παρακολούθηση του CO2 δεν επαρκεί. Χρειάζεται παρακολούθηση και σταθεροποίηση των εκπομπών μεθανίου (CH4) και οξειδίου του αζώτου (N2O), των αερίων που επιδρούν άμεσα στην ποιότητα του αέρα, καθώς και των εκπομπών αερίων με αρνητικές επιπτώσεις στο όζον (υπερφθορανθράκων - PFC, υδροφθορανθράκων - HFC και εξαφθοριούχου θείου - SF6).
<P>
Αυτή η επέκταση της παρακολούθησης σε αέρια που δεν προβλέπονταν αρχικά θα επιτρέψει μια πιο αξιόπιστη ανάλυση όλων των στοιχείων που διαταράσσουν την ατμόσφαιρα του πλανήτη μας. Οφείλω ωστόσο να υπενθυμίσω ότι, αν η Ευρωπαϊκή Ένωση καταβάλλει απτές προσπάθειες υπέρ της διατήρησης της ποιότητας του αέρα, πρέπει να καταβληθούν ανάλογες προσπάθειες από όλες τις αναπτυγμένες χώρες. Οι προσπάθειές μας θα είναι μάταιες, εάν άλλες χώρες δεν περιορίσουν τις εκπομπές τους αερίων που συμβάλλουν στο φαινόμενο του θερμοκηπίου. Γι' αυτό και είναι σημαντική η δράση των κρατών μελών με στόχο να αποκτήσει η συζήτηση παγκόσμια διάσταση.
<P>
επί της έκθεσης Hautala (A4-0002/99)
<SPEAKER ID=111 LANGUAGE="SV" NAME="Lindqvist">
Η οξίνιση είναι ένα από τα πλέον σοβαρά περιβαλλοντικά προβλήματα στη Σκανδιναβία. Η Αγγλία, η ευρωπαϊκή ήπειρος και οι χώρες της Ανατολικής Ευρώπης, όπως και εμείς οι ίδιοι, όλοι συντείνουμε στα προβλήματά μας. Η πρόταση της Επιτροπής για τον καθορισμό ενός ανωτάτου ορίου στην περιεκτικότητα του βαρέος μαζούτ και του πετρελαίου εσωτερικής καύσης σε θείο αποτελεί ένα βήμα προς τη σωστή κατεύθυνση, όπως και η δυνατότητα της ύπαρξης εξαιρέσεων, καθώς και το δικαίωμα υιοθέτησης αυστηρότερων κανονισμών στα κράτη μέλη.
<P>
Ωστόσο, η πρόταση είναι αρκετά άτολμη. Το αίτημα της κοινοβουλευτικής επιτροπής να τεθεί ως στόχος η εν γένει εξάλειψη του θείου ως ατμοσφαιρικού ρύπου είναι μια σαφής βελτίωση. Το αίτημα του Κοινοβουλίου να συμπεριλαμβάνονται στην οδηγία πετρέλαια εσωτερικής καύσης και ντήζελ πλοίων έχει γίνει αποδεκτό από το Συμβούλιο. Στη δεύτερη ανάγνωση η κοινοβουλευτική επιτροπή θέτει το αίτημα ταχύτερης υλοποίησης μέσω της συντόμευσης του χρονικού ορίου για τα πετρέλαια καύσης. Στηρίζω την πρόταση της κοινοβουλευτικής επιτροπής, καθώς και την πρόταση το όριο για τα πετρέλαια εσωτερικής καύσης να ισχύει από το 2004 αντί από το 2008.
<P>
επί της έκθεσης Virgin (A4-0001/99)
<SPEAKER ID=112 NAME="Blak και Kirsten Jensen">
Τα απόβλητα είναι τη μία μέρα εντελώς άχρηστα, ενώ την επομένη αποκτούν ξαφνικά τεράστια αξία. Αυτή η αλλαγή φάνηκε ιδιαίτερα στο παρελθόν, όταν τα απόβλητα της ΕΕ εξάγονταν σε τρίτες χώρες. Οι χώρες αυτές κατάφεραν πιθανόν να χρησιμοποιήσουν σε κάποιο βαθμό τα μέταλλα των αποβλήτων, κάτι που μάλλον ήταν κάθε άλλο παρά προς όφελος του περιβάλλοντος. Υπήρξαν επίσης παραδείγματα τρίτων χωρών που δεν μπόρεσαν να χρησιμοποιήσουν καθόλου τα απόβλητα που δέχτηκαν, αλλά απλώς έλαβαν χρήματα για να γίνουν χώρες υποδοχής. Με άλλα λόγια χρησιμοποιούμε αυτές τις τρίτες χώρες σαν χωματερές επειδή είναι φτηνές εναλλακτικές λύσεις, δεδομένων των ευρωπαϊκών απαιτήσεων για το περιβάλλον.
<P>
Οι νέοι κανόνες προκάλεσαν μεγάλη σύγχυση και ανησυχία μεταξύ των οργανώσεων ανθρωπιστικής βοήθειας που διενεργούν εράνους για τον κόσμο που έχει ανάγκη. Πρέπει να τονίσουμε ότι μπορεί να συνεχιστεί η συλλογή ειδών ρουχισμού που προορίζονται για ανθρώπους σε τρίτες χώρες που τα έχουν ανάγκη. Αυτό που αλλάζει όμως είναι ότι οι χώρες υποδοχής πρέπει να ανακοινώνουν στην Επιτροπή ότι όντως θέλουν να δεχτούν απόβλητα. Αυτός είναι ο μόνος τρόπος να βεβαιωθούμε εμείς στην ΕΕ ότι οι χώρες υποδοχής λαμβάνουν πραγματικά θέση και ότι θέλουν τα απόβλητα που τους στέλνουμε. Αυτό εξασφαλίζει ότι οι χώρες θα μπορούν να τα διαχειρίζονται με τον σωστό τρόπο, σύμφωνα με τους δικούς τους κανόνες. Κατά βάση όλα τα απόβλητα πρέπει να παραμένουν στις δικές μας χώρες και να τα επεξεργαζόμαστε σύμφωνα με τους κανόνες μας σε κατάλληλες περιβαλλοντικώς εγκαταστάσεις υγειονομικής ταφής.

<SPEAKER ID=113 NAME="Caudron">
Η έκθεση του συναδέλφου μας Ivar Virgin επιχειρεί να αντιμετωπίσει δεόντως το ζήτημα των μεταφορών αποβλήτων ορισμένου τύπου προς ορισμένες χώρες μη μέλη του ΟΟΣΑ.
<P>
Συμμερίζομαι κατά βάση την άποψη του εισηγητή, όσον αφορά κυρίως την απαλειφή ενός νέου καταλόγου απαγόρευσης εξαγωγής αποβλήτων. Ένας επιπλέον κατάλογος θα περιέπλεκε κατά τη γνώμη μου ακόμη περισσότερο την υφιστάμενη νομοθεσία.
<P>
Όπως και ο Ivar Virgin, θεωρώ απαραίτητη την αναθεώρηση του ορισμού των αποβλήτων. Από αυτή την άποψη είναι ανάγκη να καταφέρει η Επιτροπή να αναλάβει σύντομα πρωτοβουλία σε αυτόν τον τομέα.
<P>
Σε αυτό το πλαίσιο συμμερίζομαι τους ενδοιασμούς των μη κερδοσκοπικών οργανώσεων όσον αφορά την εξαγωγή ορισμένων αποβλήτων, και συγκεκριμένα μεταχειρισμένων ειδών ρουχισμού.
<P>
Αυτές οι δραστηριότητες, εκτός από το γεγονός ότι «προσφέρουν» κάποια μεγαλύτερη ευημερία στους πληθυσμούς αποδέκτες των χωρών προορισμού, επιτρέπουν στους πλέον ευάλωτους από τους συμπολίτες μας μια αποτελεσματική κοινωνική ένταξη. Η αμφισβήτηση αυτών των εξαγωγών ειδών ρουχισμού θα έχει πιθανόν επιπτώσεις στη βιωσιμότητα αυτών των οργανισμών.
<P>
επί της έκθεσης Jackson (A4-0028/99)
<SPEAKER ID=114 NAME="Caudron">
Υποδέχομαι με ικανοποίηση αυτή την έκθεση της συναδέλφου μας Caroline Jackson. Ωστόσο, δεν μπορώ να μη σκέφτομαι ότι η γένεση αυτού του κειμένου είναι υπερβολικά χρονοβόρα.
<P>
Αυτή η εκδήλωση αγανάκτησης δεν απευθύνεται τόσο στη συντάκτρια αυτής της έκθεσης, αλλά μάλλον στην Επιτροπή, η οποία αντιμετώπισε κατά τη γνώμη μου με επιπολαιότητα μια τόσο σημαντική πτυχή των περιβαλλοντικών πολιτικών.
<P>
Εν όψει της αύξησης των αστικών αποβλήτων είναι απαραίτητο, όπως υπογραμμίζει η εισηγήτρια, να ληφθούν μέτρα μείωσης του όγκου των αποβλήτων που προορίζονται για υγειονομική ταφή. Σε αυτό το πλαίσιο θα ήταν ευχής έργο να αναλάβει η Επιτροπή δυναμικές πρωτοβουλίες για την προώθηση των εναλλακτικών λύσεων που συνίστανται στη λιπασματοποίηση και την παραγωγή βιοαερίου από βιοαποδομήσιμα απόβλητα.
<P>
Από την άλλη πλευρά, υποστηρίζω την πρόταση να φορολογηθούν τα απόβλητα που προορίζονται για υγειονομική ταφή. Πώς μπορεί πράγματι να φανταστεί κανείς ότι οι εκτάσεις που απαιτούνται για την εν λόγω ταφή μπορούν να είναι απεριόριστες; Σε αυτό προστίθενται προβληματισμοί όσον αφορά την υγεία, εφόσον κανείς δεν μπορεί να αρνηθεί ότι η υγειονομική ταφή ενδεχομένως να είναι επικίνδυνη όχι μόνο για το περιβάλλον, αλλά και για τον άνθρωπο.
<P>
Τέλος, δεν μπορώ να υποστηρίξω την ιεράρχηση που εισάγεται από την Επιτροπή Περιβάλλοντος, Δημόσιας Υγείας και Προστασίας των Καταναλωτών όσον αφορά την επεξεργασία των αποβλήτων. Απαξ όμως και καθοριστεί αυτή η ιεραρχία, πρέπει να λαμβάνεται υπόψη από την Επιτροπή για την κατάρτιση των κοινοτικών προγραμμάτων σχετικά με αυτά τα ζητήματα.
<P>
Σε αυτόν τον τομέα πρέπει να επιδείξουμε θάρρος, καθώς δεν μπορούμε να δεχθούμε να υποστούν τις συνέπειες της σημερινής μας αδράνειας οι μελλοντικές γενιές!

<SPEAKER ID=115 NAME="Lis Jensen">
Όπως και κατά την πρώτη ανάγνωση της έκθεσης Jackson, επιλέγω να στηρίξω την έκθεση, διότι οι βασικές απόψεις της είναι καλά τεκμηριωμένες και ορθές. Εντούτοις, θα ήθελα να συνεχίσω να εφιστώ την προσοχή στο γεγονός ότι, η μεγαλύτερη απειλή που αντιμετωπίζουν τα κράτη μέλη, όσον αφορά τη δυνατότητά τους να καθορίζουν εθνικά συστήματα υγειονομικής ταφής αποβλήτων, που θα είναι προοδευτικότερα από τους κανόνες που μπορούν να καθοριστούν από την ΕΕ, εξακολουθεί να είναι η εσωτερική αγορά της ΕΕ. Εφόσον τα απόβλητα συνεχίζουν να θεωρούνται στην κοινοτική ορολογία προϊόν, θα υπάρχουν κίνητρα για τους μεγάλους παραγωγούς αποβλήτων των κοινοτικών χωρών, όπου ισχύουν αυστηροί κανόνες για την υγειονομική ταφή των αποβλήτων, να μεταφέρουν τα απόβλητά τους σε εγκαταστάσεις της ΕΕ που τηρούν τους ελάχιστους κοινοτικούς κανόνες.
<P>
Αν δεν καταστεί δυνατό όχι μόνο επί της αρχής, αλλά και στην πράξη, να τεθεί τέλος σε αυτή την περιήγηση των αποβλήτων από χώρα σε χώρα της Ένωσης, το περιβάλλον θα συνεχίσει να βλάπτεται. Δεν πρέπει συγχρόνως να ξεχνάμε τις αρνητικές οικονομικές συνέπειες για τις εγκαταστάσεις υγειονομικής ταφής που λειτουργούν σε κοινοτικές χώρες με προοδευτική περιβαλλοντική νομοθεσία. Οι επιχειρήσεις αυτές θα απωλέσουν τμήμα των αποβλήτων που πιθανώς θα καταλήξει σε κάποια γειτονική χώρα που προσφέρει φθηνότερες λύσεις.

<SPEAKER ID=116 NAME="Nicholson">
Με ικανοποίηση υποστηρίζω την έκθεση της κ. Jackson. Η υγειονομική ταφή των αποβλήτων θα πρέπει, όπως υποστηρίζει η εισηγήτρια, να αποτελεί την τελευταία εναλλακτική λύση. Πρέπει να δεχτούμε το γεγονός ότι η υγειονομική ταφή είναι απαραίτητη σε ορισμένες περιπτώσεις. Το πρόβλημα είναι ότι σε πολλά κράτη μέλη της ΕΕ έχει καταλήξει να αποτελεί την εύκολη λύση με τρομερές συνέπειες για το περιβάλλον. Χρειάζονται πιο αυστηροί έλεγχοι. Οι πολίτες των κατοικημένων περιοχών δεν θα πρέπει να είναι υποχρεωμένοι να ανέχονται τη λειτουργία ειδεχθών και ενδεχομένως επικίνδυνων χώρων υγειονομικής ταφής αποβλήτων στις γειτονιές τους. Θα πρέπει συγχρόνως να υπάρχει σε κάθε κράτος ένα πολύ καλύτερο πρόγραμμα, ούτως ώστε να ενθαρρύνονται οι πολίτες να προβαίνουν σε διάθεση των αποβλήτων με περισσότερο σεβασμό προς το περιβάλλον. Ξέρω ότι σε μερικές χώρες υπάρχουν ήδη προγράμματα για τον διαχωρισμό των αποβλήτων των νοικοκυριών, έτσι ώστε να εξασφαλίζονται καλύτερες προϋποθέσεις ανακύκλωσης. Πιστεύω αυτό να αποτελέσει ενδεχομένως τον κανόνα σε όλα τα κράτη μέλη.
<P>
Τα κράτη μέλη είναι υπεύθυνα για τη βελτίωση των συνθηκών διάθεσης των αποβλήτων, εφαρμόζοντας εναλλακτικές λύσεις αντί της υγειονομικής ταφής, χωρίς να επιβαρύνουν τους φορολογούμενους πολίτες. Στην πατρίδα μου η φορολόγηση των αποβλήτων που προορίζονται για υγειονομική ταφή αποτελεί ένα καλό παράδειγμα που δείχνει πώς μια λανθασμένη ιδέα που δεν αντιμετωπίζει το πραγματικό πρόβλημα μπορεί να οδηγήσει στην αφαίμαξη των φορολογουμένων. Χωρίς μια στρατηγική της κεντρικής κυβέρνησης για επανεξέταση της διάθεσης αποβλήτων, η φορολόγηση της υγειονομικής ταφής σημαίνει απλά ότι οι φορείς της τοπικής αυτοδιοίκησης δεν έχουν άλλη εναλλακτική λύση παρά να επιβαρύνουν τους φορολογούμενους. Κανείς δεν μπορεί να είναι βέβαιος πώς αυτό συμβάλλει στη μείωση της εξάρτησης από την υγειονομική ταφή.
<P>
Πιστεύω ότι στο μέλλον θα επικρατήσει στην ΕΕ μια πολύ καλύτερη προσέγγιση για τη διάθεση των αποβλήτων. Είναι σημαντικό να αφήσουμε πίσω μας, στο μέτρο του δυνατού, την υγειονομική ταφή. Για την επίτευξη αυτού του σκοπού είναι απαραίτητη η συμμόρφωση προς τη νομοθεσία. Τα κράτη μέλη πρέπει να εφαρμόσουν τη νομοθεσία αυτή, προκειμένου να υπάρχουν αποτελέσματα.

<SPEAKER ID=117 NAME="McKenna">
Η κοινή θέση του Συμβουλίου της ΕΕ, όσον αφορά μια πρόταση οδηγίας για την υγειονομική ταφή των αποβλήτων, στοχεύει στην πρόληψη ή τη μείωση των περιβαλλοντικών ζημιών και των κινδύνων για την υγεία που εγκυμονεί η εν λόγω ταφή, αλλά είναι δυστυχώς ελλιπής σε πολλούς σημαντικούς τομείς.
<P>
Αυτή η οδηγία θα έχει σημαντικές επιπτώσεις για τη διάθεση των αποβλήτων σε όλη την Ευρωπαϊκή Ένωση, και κυρίως στην Ιρλανδία, όπου η διαχείριση των αποβλήτων εστιάζεται συνήθως αποκλειστικά στην υγειονομική ταφή. Παρά το γεγονός ότι η υγειονομική ταφή θεωρείται η τελευταία εναλλακτική λύση για τη διάθεση των αποβλήτων στην Ευρώπη, η Ιρλανδία κατέχει την πρώτη θέση στον κατάλογο των χωρών της ΕΕ που χρησιμοποιούν την υγειονομική ταφή ως μέσο διάθεσης της τεράστιας ποσότητας των αποβλήτων τους.
<P>
Πρόκειται για τη δεύτερη προσπάθεια να καταρτιστεί μια κοινοτική οδηγία που αφορά την ταφή των αποβλήτων. Η Επιτροπή υπέβαλε για πρώτη φορά μια πρόταση το 1991, η οποία αποσύρθηκε αφού το Κοινοβούλιο, υπό την πίεση φιλοπεριβαλλοντικών ενώσεων, απέρριψε την κοινή θέση του Συμβουλίου το 1996.
<P>
Αν και από μερικές απόψεις η πρόταση είναι πολύ καλύτερη από αυτή που παρουσιάστηκε το 1996, ανησυχώ επειδή ορισμένες πτυχές της νομοθεσίας παρουσιάζουν μεγάλη ανεπάρκεια και θα μπορούσαν να οδηγήσουν στην εξεύρεση τρόπων από τις κυβερνήσεις να απαλλαγούν από τη δέσμευση που έχουν αναλάβει για τη διαχείριση των αποβλήτων και την προστασία της δημόσιας υγείας.
<P>
Ένα σοβαρό πρόβλημα είναι η πιθανότητα να μη συμπεριληφθούν στο πεδίο εφαρμογής της νομοθεσίας οι χώροι υγειονομικής ταφής αποβλήτων που θα έχουν κλείσει την εποχή της μεταφοράς της παρούσας οδηγίας στο εθνικό δίκαιο. Οι αρχές σχεδιάζουν ήδη να κλείσουν εντός της επόμενης διετίας έναν σημαντικό αριθμό χώρων υγειονομικής ταφής αποβλήτων που λειτουργούν επί του παρόντος στην Ιρλανδία. Μερικοί από αυτούς τους χώρους είναι ιδιαίτερα προβληματικοί. Καθώς η επιτήρηση των πρώην χώρων υγειονομικής ταφής είναι ένα σημαντικό μέρος της οδηγίας, είναι ουσιαστικό να συμπεριληφθούν σε αυτή οι χώροι των οποίων η λειτουργία αναμένεται να διακοπεί.
<P>
Είμαι εξαιρετικά απογοητευμένη από τη στάση της Επιτροπής Περιβάλλοντος, Δημόσιας Υγείας και Προστασίας των Καταναλωτών του Ευρωπαϊκού Κοινοβουλίου, επειδή δεν επέμεινε στην καθιέρωση ελάχιστης απόστασης των ορίων του χώρου υγειονομικής ταφής από κατοικημένες περιοχές.
<P>
Η Ευρωπαϊκή Επιτροπή είχε αρχικά προτείνει να οριστεί μια ελάχιστη απόσταση 0, 5 χλμ. από τα όρια του χώρου ταφής μέχρι τις κατοικημένες περιοχές, αλλά το Συμβούλιο Υπουργών διέγραψε αυτό το σημείο από το κείμενο του σχεδίου της οδηγίας.
<P>
Το θέμα της απόστασης είναι εξαιρετικά σημαντικό για τις κοινοτικές ομάδες σε όλη την ΕΕ, ειδικά εφόσον μια έρευνα (που δημοσιεύτηκε στο The Lancet τον Αύγουστο του 1998) έδειξε ότι η παιδική θνησιμότητα και οι εκ γενετής ανωμαλίες αυξάνονται κατά 33 % στις κοινότητες υποδοχής που βρίσκονται εντός 3 χλμ. από τους χώρους υγειονομικής ταφής.
<P>
Αυτή η αδυναμία ορισμού μιας ελάχιστης απόστασης που θα προστάτευε τις τοπικές κοινότητες από τους κινδύνους που συνεπάγονται οι χώροι υγειονομικής ταφής έρχεται σε αντίθεση με την προσέγγιση προφύλαξης και την προστασία της δημόσιας υγείας.
<P>
Η Ομάδα των Πρασίνων στο Ευρωπαϊκό Κοινοβούλιο κατέθεσε σχετική τροπολογία και θα ζητήσει να καταγραφούν τα αποτελέσματα της ψηφοφορίας, έτσι ώστε να μπορέσουν να συνειδητοποιήσουν οι τοπικές κοινότητες των κρατών μελών πόσο σοβαρά αντιμετωπίζουν οι ευρωβουλευτές την προστασία της δημόσιας υγείας. Θεωρούμε απίστευτο το γεγονός ότι τόσοι πολλοί ευρωβουλευτές θα απέρριπταν μέτρα διασφάλισης της προστασίας της δημόσιας υγείας.
<P>
Αξίζει επίσης να σημειωθεί ότι στην αρχική πρόταση της Επιτροπής είχε συμπεριληφθεί μια ελάχιστη απόσταση από τις κατοικημένες περιοχές, αλλά το σημείο αυτό διαγράφηκε στη συνέχεια από το Συμβούλιο. Η Επιτροπή θα έπρεπε να εμμείνει στην αρχική της θέση και οι σοσιαλιστές δεν θα έπρεπε να είχαν κάνει στροφή 180 μοιρών. Απέτυχαν οικτρά ως προς το χρέος τους να προστατεύσουν τη δημόσια υγεία.

<SPEAKER ID=118 NAME="Souchet">
Η Ομάδα των Ανεξαρτήτων για την Ευρώπη των Εθνών τάσσεται υπέρ της κοινοτικής εναρμόνισης των μέτρων που αφορούν την υγειονομική ταφή των αποβλήτων. Πράγματι, εάν ένα από τα κράτη μέλη διαθέτει χαλαρή νομοθεσία, μπορεί να βρεθούμε μπροστά σε μια μεταφορά των αποβλήτων: συγκεκριμένα, τα κράτη μέλη με αυστηρότερη νομοθεσία ενδεχομένως να μεταφέρουν τα απόβλητά τους προς τα κράτη μέλη που επιδεικνύουν μεγαλύτερη χαλαρότητα.
<P>
Ωστόσο, η Ομάδα μας υπενθυμίζει ότι τα κράτη μέλη πρέπει να παραμείνουν κυρίαρχα όσον αφορά τον καθορισμό ενός φόρου ή τέλους. Αυτός είναι ο λόγος για τον οποίο καταψηφίσαμε τις τροπολογίες που προβλέπουν μια ευρωπαϊκή φορολόγηση για την υγειονομική ταφή των αποβλήτων.
<P>
Σε επίπεδο τεχνικών όρων καταψηφίσαμε την τροπολογία που αντικαθιστά τον όρο «αδρανή απόβλητα» με «μη επικίνδυνα απόβλητα». Γνωρίζω εκ πείρας ότι η πλειοψηφία των μελών της Επιτροπής Περιβάλλοντος, Δημόσιας Υγείας και Προστασίας των Καταναλωτών του Ευρωπαϊκού Κοινοβουλίου προτιμά τον όρο «μη επικίνδυνα απόβλητα». Από ποιό σημείο και μετά μπορούμε να εκτιμήσουμε ότι ένα απόβλητο είναι μη επικίνδυνο; Ορισμένοι επιθυμούν να χρησιμοποιήσουν σε πρώτη φάση έναν αρκετά ασαφή όρο, προκειμένου να καθορίσουν σε δεύτερη φάση πρότυπα όλο και πιο αυστηρά, σχεδόν μη ρεαλιστικά και με σημαντικές οικονομικές συνέπειες τόσο για τους οικονομικούς παράγοντες, όσο και για τους φορείς της τοπικής αυτοδιοίκησης.
<P>
Τέλος, η Ομάδα μας καταψήφισε την τροπολογία η οποία στοχεύει στη συντόμευση της προθεσμίας εφαρμογής της οδηγίας. Είναι σημαντικό να αφήσουμε αρκετό χρόνο στις τοπικές αρχές και στους παράγοντες του κλάδου των αποβλήτων για να συμμορφωθούν. Οφείλω να υπενθυμίσω ότι κάθε πρότυπο και απόφαση γίνεται αποδεκτό, μόνο εάν είναι ρεαλιστικό και δίκαιο.
<P>
Συμπερασματικά, η Ομάδα μας υπερψήφισε φυσικά τη σύσταση για τη δεύτερη ανάγνωση και όλες τις τροπολογίες που επιτρέπουν την υποστήριξη των βιοαποδομήσιμων αποβλήτων, τα οποία σέβονται περισσότερο το περιβάλλον.
<P>
επί της έκθεσης Cox (A4-0015/99)
<SPEAKER ID=119 LANGUAGE="EN" NAME="Tappin">
Κύριε Πρόεδρε, βρισκόμαστε τώρα σε πολύ δύσκολη θέση όσον αφορά αυτή την έκθεση, η οποία έχει αναπεμφθεί συνολικά σε επιτροπή. Ελπίζω ότι το Ευρωπαϊκό Κοινοβούλιο θα εξετάσει τώρα τις επιπτώσεις για τη φορολογία των ενεργειακών προϊόντων. Συγκεκριμένα, στην Ευρωπαϊκή Ένωση ακολουθούμε μια πολιτική ενθάρρυνσης της απασχόλησης στον τομέα των κεραμικών και θα είναι πολύ δύσκολο να έχουμε ένα ψήφισμα για τη μονομερή φορολόγηση ενός τομέα. Μας δίνεται τώρα μια δεύτερη ευκαιρία. Διατηρώ το δικαίωμά μου να επανέλθω σε αυτό το θέμα κατά την αναπομπή του στην επιτροπή.

<SPEAKER ID=120 NAME="Andersson, Lφφw, Palm, Sandberg-Fries και Theorin">
Η σουηδική σοσιαλδημοκρατική ομάδα θεωρεί ότι η φορολογική αντιστροφή, προκειμένου να επιτευχθεί η βελτίωση του περιβάλλοντος και περισσότερες θέσεις εργασίας, πρέπει να γίνει με ένα κατά το δυνατόν υψηλότερο επίπεδο ελάχιστης φορολόγησης. Γι' αυτόν τον λόγο επιλέγουμε να ψηφίσουμε υπέρ της υψηλότερης δυνατής ελάχιστης φορολόγησης επί του ηλεκτρικού ρεύματος και των καυσίμων. Όσον αφορά την πρόταση της Επιτροπής να εξαιρεθεί η βιομηχανία με μεγάλη τελική ζήτηση ενέργειας, βλέπουμε τόσο πλεονεκτήματα, όσο και μειονεκτήματα. Από την υπερβολικά υψηλή φορολόγηση της βιομηχανίας με μεγάλη τελική ζήτηση ενέργειας μπορεί να καταστεί η εν λόγω βιομηχανία λιγότερο ανταγωνιστική έναντι της αντίστοιχης εκτός Ένωσης. Ταυτόχρονα όμως θεωρούμε πως πρέπει να ληφθεί υπόψη ότι η βιομηχανία με μεγάλη τελική ζήτηση ενέργειας είναι ένας σημαντικός τομέας αυτής της φορολόγησης, για να καταστεί δυνατή η επίτευξη των περιβαλλοντικών, μεταξύ άλλων, στόχων της φορολογικής αντιστροφής.
<P>
Εκτός αυτού, θεωρούμε ότι πρέπει να ληφθεί υπόψη το γεγονός ότι η εξαίρεση της βιομηχανίας με μεγάλη τελική ζήτηση ενέργειας μπορεί να συμβάλει σε ανταγωνιστικά μειονεκτήματα για δραστηριότητες που βρίσκονται εντός του ίδιου τομέα ανταγωνισμού με την εν λόγω βιομηχανία, αλλά δεν παράγουν προϊόντα ή υλικά με μεθόδους που απαιτούν μεγάλη κατανάλωση ενέργειας. Ως προς την τοποθέτησή μας, όσον αφορά τη φορολόγηση της βιομηχανίας με μεγάλη τελική ζήτηση ενέργειας, επιλέξαμε να εξισορροπήσουμε αυτές τις δύο αντιλήψεις.

<SPEAKER ID=121 NAME="Blak και Kirsten Jensen">
Οι Δανοί σοσιαλδημοκράτες υπερψήφισαν την αναθεώρηση των ελαχίστων συντελεστών φορολόγησης των ορυκτών καυσίμων. Η αρχική πρόταση της Επιτροπής περιείχε μια σειρά περίπλοκων δυνατοτήτων εξαίρεσης, αλλά η Επιτροπή Οικονομικής, Νομισματικής και Βιομηχανικής Πολιτικής πρότεινε μια καλύτερη λύση, σύμφωνα με την οποία οι επιχειρήσεις που μπορούν να αποδείξουν ότι υφίστανται απώλειες λόγω ανταγωνισμού ως συνέπεια των φόρων μπορούν να εξαιρεθούν από την καταβολή του φόρου. Η πρόταση αποτελεί συνέχεια της δραστήριας πολιτικής απασχόλησης της ΕΕ και συνετή προτροπή για την αναθεώρηση των φορολογικών συστημάτων, ώστε να μειωθεί η φορολογία της εργασίας με παράλληλη αύξηση των φόρων κατανάλωσης φυσικών πόρων. Πρόκειται για μια «πράσινη» πολιτική που συγχρόνως προωθεί και την απασχόληση.

<SPEAKER ID=122 NAME="Blokland">
Υποστηρίξαμε με θέρμη την έκθεση του συνάδελφου Cox, η οποία αποτελεί δείγμα μιας θαρραλέας και πρωτότυπης αντιμετώπισης ενός ακανθώδους θέματος. Η Επιτροπή προσπάθησε με την πρότασή της να αποφύγει όλους τους σκοπέλους, αλλά το περίπλοκο προϊόν αυτής της προσπάθειας «κόλλησε» στην ξέρα του κατεστημένου. Η Ευρωπαϊκή Ένωση δεν μπορεί να επιτρέψει στον εαυτό της κάτι τέτοιο και πρέπει να τηρήσει τις συμφωνίες που έχουν συναφθεί με τη σύμβαση πλαίσιο των Ηνωμένων Εθνών για την αλλαγή του κλίματος.
<P>
Ορθώς επιλέγει ο εισηγητής ως βάση την αρχή «ο ρυπαίνων πληρώνει». Το θέμα δεν είναι να επιβληθούν περισσότεροι φόροι στους πολίτες, αλλά να έλθουν οι ρυπαίνοντες αντιμέτωποι με τις επιπτώσεις της συμπεριφοράς τους. Ο τελικός στόχος μας είναι η μείωση των επιζήμιων εκπομπών και η βελτίωση της κατάστασης του περιβάλλοντος και της δημόσιας υγείας. Τα κράτη μέλη πρέπει συνεπώς να ξεκινήσουν μια σοβαρή προσπάθεια με τη μείωση του μη μισθολογικού κόστους.
<P>
Κατά τη γνώμη μας οι δυνατότητες απαλλαγής πρέπει να καθορίζονται στον μεγαλύτερο δυνατό βαθμό από τα κράτη μέλη, έτσι ώστε να μπορούν να ασκούν αφενός μια πολιτική για το περιβάλλον που να είναι αυστηρότερη του μέσου όρου και αφετέρου μια ίδια πολιτική απαλλαγών. Οπωσδήποτε η πολιτική αυτή δεν πρέπει να υπονομεύσει τους στόχους της κοινοτικής ρύθμισης.
<P>
Καταψηφίσαμε τις τροπολογίες αριθ. 37 και 38, επειδή διασπούν τη συνοχή των προτάσεων του εισηγητή. Επιπλέον, πρέπει να συνειδητοποιήσουμε ότι το κόστος των μεταφορών κυμαίνεται γενικά σε ένα υπερβολικά χαμηλό επίπεδο σε σύγκριση με τις εξωτερικές επιπτώσεις τους. Υποστηρίζουμε την τροπολογία αριθ. 29. Η διεθνής απαλλαγή για τη χρήση κηροζίνης στα αεροσκάφη πρέπει να καταργηθεί όσο το δυνατόν συντομότερα. Όσο δεν επίκειται συμφωνία επί του θέματος αυτού, η θέσπιση κοινοτικής ρύθμισης για την επιβολή ειδικών τελών πτήσης επάνω από ορισμένες περιοχές αποτελεί ένα καλό προσωρινό μέτρο.
<P>
Τέλος, είμαστε της γνώμης ότι η αποδοχή της ρύθμισης αυτής θα είναι ακόμη μεγαλύτερη, εάν οι ελάχιστοι συντελεστές οριστούν για μία πενταετία. Οι επιχειρήσεις πρέπει να γνωρίζουν αρκετά εκ των προτέρων ποιά κατάσταση θα αντιμετωπίσουν. Η πρόταση του κ. Cox για την τιμαριθμική αναπροσαρμογή των ελαχίστων συντελεστών συμβάλλει στην απλοποίηση και την αξιοπιστία της ρύθμισης.

<SPEAKER ID=123 NAME="Deprez">
Συμφωνώ απολύτως με τον εισηγητή μας ότι ένας καλός φόρος είναι εύκολα κατανοήσιμος, εύκολα εισπράξιμος και δύσκολος να αποφευχθεί από τους έχοντες υποχρέωση να τον καταβάλουν. Η πρόταση οδηγίας της Επιτροπής, όπως τροποποιήθηκε, ανταποκρίνεται σε πολύ μεγάλο βαθμό σε αυτόν τον ορισμό. Επικροτώ επίσης τη θέση που επέλεξε ο εισηγητής μας υποστηρίζοντας μια αυστηρή εφαρμογή της αρχής «ο ρυπαίνων πληρώνει».
<P>
Είναι εξίσου σημαντικό κάθε ενίσχυση των φορολογικών μέτρων με σκοπό την καλύτερη προστασία του περιβάλλοντος να συνοδεύεται από ανάλογη μείωση των εργασιακών επιβαρύνσεων. Μέσω της αρχής της φορολογικής ουδετερότητας ο μεγαλύτερος σεβασμός του περιβάλλοντος θα συμβάλει θετικά στην καταπολέμηση της ανεργίας και στη δημιουργία των θέσεων εργασίας που όλοι χρειαζόμαστε, και μάλιστα χωρίς να τεθεί σε κίνδυνο η χρηματοδότηση της κοινωνικής ασφάλισης, που αποτελεί το γόητρο του ευρωπαϊκού προτύπου ανάπτυξης.
<P>
Δυστυχώς, σε τελευταία ανάλυση φαίνεται ότι ο εισηγητής μας λαμβάνει μόνο εν μέρει υπόψη του τις διάφορες οικολογικές πτυχές του θέματος. Κατ' αυτόν τον τρόπο, μολονότι προσυπογράφει, για παράδειγμα - και ορθώς - μια προνομιακή φορολογική αντιμετώπιση των πιο φιλοπεριβαλλοντικών μέσων μεταφοράς, δεν προβαίνει σε διαφοροποίηση ανάλογα με τις επιβλαβείς ή όχι συνέπειες για το κλίμα της χρησιμοποιούμενης ενέργειας.
<P>
Η πρόταση «συνεπάγεται ότι ο κοινός ελάχιστος συντελεστής θα εφαρμοσθεί με τον ίδιο τρόπο τόσο στο ηλεκτρικό ρεύμα και τη θερμότητα που παράγονται από ηλιακή ενέργεια, ανεμογεννήτριες ή εγκαταστάσεις συνδυασμένης παραγωγής, όσο και στο ηλεκτρικό ρεύμα και τη θερμότητα που παράγονται από άνθρακα». Μπορούμε να θεωρήσουμε με την Επιτροπή Περιβάλλοντος ότι πρόκειται για κενό το οποίο είναι σημαντικό να συμπληρώσουμε το συντομότερο δυνατόν, εάν επιθυμούμε η Ένωση και τα κράτη μέλη να ανταποκριθούν στις διεθνείς δεσμεύσεις που έχουν αναλάβει όσον αφορά την προστασία του κλίματος.
<P>
Είναι κατά τη γνώμη μου ευκταίο να προχωρήσει η πρόταση περισσότερο προς αυτή την κατεύθυνση.

<SPEAKER ID=124 NAME="Lis Jensen">
Δεν μπορώ να στηρίξω την έκθεση Cox, αλλά όχι επειδή δεν συμμερίζομαι τις απόψεις της ότι η κατανάλωση ενέργειας και καυσίμων πρέπει να φορολογείται, σκέψη που πρωτίστως μου φέρνει στον νου τη μη ανανεώσιμη ενέργεια και καύσιμα. Ο λόγος που δεν την στηρίζω είναι ότι δεν επιθυμώ να συμβάλω σε μια πολιτική φορολογίας που καθορίζεται ολοένα και περισσότερο από την ΕΕ. Υπάρχουν πολλοί καλοί λόγοι που οι χώρες πρέπει να ξεκινήσουν διαπραγματεύσεις για τη θέσπιση κοινών ελαχίστων κανόνων φορολόγησης, π.χ. φορολόγηση στην κατανάλωση ενέργειας - λόγοι που αφορούν το περιβάλλον, αλλά και λόγοι που αφορούν τον δίκαιο ανταγωνισμό μεταξύ των κρατών - στο πλαίσιο των διάφορων διεθνών οργανισμών όπως ο ΟΗΕ, το Συμβούλιο της Ευρώπης, ο ΟΟΣΑ, ο ΠΟΕ κ.ο.κ..
<P>
Κατ' εμέ η έκθεση Cox και η σχετική πρόταση οδηγίας είναι πάνω από όλα παράδειγμα της υφέρπουσας εναρμόνισης της φορολογικής πολιτικής των κρατών μελών που επιχειρείται τώρα στα πλαίσια της Κοινότητας. Πρόκειται για εναρμόνιση που γίνεται προπαντός λόγω της εσωτερικής αγοράς, αλλά που θα γίνεται όλο και περισσότερο λόγω της ΟΝΕ και του κοινού νομίσματος, του ευρώ. Είναι μια εναρμόνιση λογική και ορθή, εάν είναι κανείς υπέρμαχος της ΟΝΕ και του ευρώ. Εγώ όμως δεν είμαι υπέρμαχος ούτε του ευρώ ούτε της ΟΝΕ ούτε και της εσωτερικής αγοράς - γι' αυτό δεν στηρίζω την έκθεση Cox.

<SPEAKER ID=125 NAME="Lindqvist">
Η πρόταση της Επιτροπής αποτελεί το πρώτο βήμα για τη φορολογική αντιστροφή, με μετάβαση από τη φορολόγηση της εργασίας στη φορολόγηση της ενέργειας μέσω ελαχίστων κανονισμών. Ωστόσο, η πρόταση της Επιτροπής περιέχει πάρα πολλές εξαιρέσεις από τη φορολόγηση τομέων με μεγάλη τελική ζήτηση ενέργειας, δηλαδή ακριβώς αυτών που θα πρέπει να φορολογηθούν. Αυτό το γεγονός καθιστά τη νομοθεσία περίπλοκη, δυσνόητη και δυσεφάρμοστη.
<P>
Η πρόταση της κοινοβουλευτικής επιτροπής καταργώντας τις περισσότερες εξαιρέσεις διευρύνει τη φορολογική βάση. Η εν λόγω επιτροπή προτείνει να έχουν τα κράτη μέλη το δικαίωμα να παρέχουν στις επιχειρήσεις μια χρονικά περιορισμένη φορολογική ελάφρυνση, αν αυτές μπορούν να αποδείξουν ότι η φορολόγηση συνεπάγεται πραγματικό μειονέκτημα ως προς τον ανταγωνισμό. Γενικές εξαιρέσεις θα εγκρίνονται μόνο για ανανεώσιμες πηγές ενέργειας, όπως η βιοενέργεια, η ηλιακή και η αιολική ενέργεια.
<P>
Η επιτροπή του Κοινοβουλίου προτείνει μια αυτόματη τιμαριθμική αναπροσαρμογή των ποσοστών φορολόγησης συν 2 % ετησίως, ώστε να διευκολυνθεί ο προγραμματισμός της βιομηχανίας. Πρόκειται για μια καλή μέθοδο. Ωστόσο, ψήφισα υπέρ της αύξησης του ποσοστού σε 4 %, ώστε να καταστεί δυνατή η υλοποίηση των διακηρύξεων του Ρίο, του Κυότο και του Μπουένος Αιρες για τη μείωση των ρυπογόνων αερίων που συμβάλλουν στο φαινόμενο του θερμοκηπίου.

<SPEAKER ID=126 NAME="Souchet">
H Oμάδα των Ανεξαρτήτων για την Ευρώπη των Εθνών απέρριψε από κοινού με την πλειοψηφία του Ευρωπαϊκού Κοινοβουλίου την έκθεση Cox.
<P>
O πρώτος λόγος είναι ότι έγκειται αποκλειστικά στα κράτη μέλη να καθορίζουν τη φορολογία των ενεργειακών προϊόντων που κρίνουν κατάλληλη για τις ανάγκες τους (κυρίως όσον αφορά την ενεργειακή ανεξαρτησία) και τις ιδιαιτερότητές τους.
<P>
Η Ομάδα μας καταψήφισε εξάλλου την πρόταση οδηγίας στη μορφή που παρουσιάσθηκε από την Επιτροπή, επειδή ήταν υπερβολικά περίπλοκη και παράλληλα πολύ άδικη. Η Ομάδα μας καταψήφισε επίσης τις προτάσεις της Επιτροπής Οικονομικής, Νομισματικής και Βιομηχανικής Πολιτικής του Ευρωπαϊκού Κοινοβουλίου, επειδή φαίνονταν να επιβαρύνουν υπερβολικά ορισμένους τομείς δραστηριότητας και έρχονταν παράλληλα σε πλήρη αντίθεση με τις δεσμεύσεις που αναλάβαμε στο πλαίσιο του ΠΟΕ.

<SPEAKER ID=127 NAME="Πρόεδρος">
Η Ώρα των ψηφοφοριών έληξε .
<P>
Η συνεδρίαση, διακοπείσα στις 13.15, επαναλαμβάνεται στις 15.00

<CHAPTER ID=6>
Αμοιβαία αναγνώριση της πιστοποίησης των εξοπλισμών τηλεπικοινωνιών
<SPEAKER ID=128 NAME="Πρόεδρος">
Η ημερήσια διάταξη προβλέπει την συζήτηση επί της έκθεσης της κ. Read (A4-0055/99), εξ ονόματος της Αντιπροσωπείας του Ευρωπαοκού Κοινοβουλίου στην Επιτροπή Συνδιαλλαγής, σχετικά με το κοινό σχέδιο που εγκρίθηκε από την Επιτροπή Συνδιαλλαγής για μία οδηγία του Ευρωπαοκού Κοινοβουλίου και του Συμβουλίου για τον ραδιοεξοπλισμό και τηλεπικοινωνιακό τερματικό εξοπλισμό και την αμοιβαία αναγνώριση της πιστότητας αυτών των εξοπλισμών [3635/98 - C4-0024/99-97/0149(COD)].

<SPEAKER ID=129 NAME="Read">
Κύριε Πρόεδρε, βλέπω με ικανοποίηση ότι έχουν έρθει μερικοί συνάδελφοι. Μπήκα στον πειρασμό να αρχίσω την παρέμβασή μου με ένα απόσπασμα από την ελεγεία του Gray που γράφτηκε στον αυλόγυρο ενός ξωκλησιού: «Πολλά λουλούδια γεννήθηκαν για να ανθίζουν μακριά από το βλέμμα του κόσμου, / Και η γλυκύτητά τους χάνεται στον άνεμο της ερήμου». Ελπίζω οι διερμηνείς να καταφέρουν να αποδώσουν αυτούς τους στίχους. Είναι κάπως αλαζονικό να παρομοιάζω τον εαυτό μου με λουλούδι, αλλά, όπως συμβαίνει συχνά, εκείνοι που έχουν εργαστεί πολύ σκληρά πάνω στο συγκεκριμένο κομμάτι του παζλ για την ελευθέρωση της αγοράς των τηλεπικοινωνιών βρίσκονται εδώ για να λάβουν μέρος στη συζήτηση.
<P>
Βρίσκομαι επίσης στην ευχάριστη θέση να αναφέρω την επιτυχή ολοκλήρωση αυτής της εργασίας. Η Επιτροπή και άλλοι συνάδελφοι θα θυμούνται ότι πριν από επτά ή οκτώ χρόνια προσπαθήσαμε να επιτύχουμε αυτό το αποτέλεσμα χρησιμοποιώντας ένα σύστημα πιστοποίησης με κατ' οίκον δοκιμή για έγκριση τύπου του τηλεπικοινωνιακού τερματικού εξοπλισμού. Για διάφορους λόγους, τους οποίους δεν χρειάζεται να αναπτύξουμε εδώ λεπτομερώς, δεν σημειώθηκε ουσιαστικά μεγάλη επιτυχία, και το Κοινοβούλιο και η κοινοβουλευτική επιτροπή εξέφρασαν την άποψη ότι πολύ σωστά η Ευρωπαϊκή Επιτροπή εξέταζε το ενδεχόμενο δημιουργίας ενός συστήματος πιστοποίησης από τους ίδιους τους κατασκευαστές.
<P>
Έχουμε διευθετήσει ορισμένα σημαντικά θέματα, ειδικότερα στο στάδιο της συνδιαλλαγής. Ένα από αυτά αφορά τη δυνατότητα του τερματικού εξοπλισμού να προκαλέσει βλάβη στο δίκτυο. Θα ήθελα να επιστήσω την προσοχή των βουλευτών στην κοινή δήλωση του Ευρωπαϊκού Κοινοβουλίου, του Συμβουλίου και της Επιτροπής που προέκυψε από τη διαδικασία συνδιαλλαγής, επειδή είναι πολύ λογική και ορίζει ότι η Επιτροπή θα παρακολουθεί σε διαρκή βάση την κατάσταση, προκειμένου να εκτιμήσει κατά πόσο ο συγκεκριμένος κίνδυνος εμφανίζεται συχνά. Μπήκα σε πολύ μεγάλη φασαρία προσπαθώντας να διαπιστώσω πόσο συχνά επρόκειτο να εμφανισθεί αυτός ο κίνδυνος, και είμαι πολύ ευχαριστημένη που η Επιτροπή θα αναλάβει αυτό το έργο.
<P>
Στο στάδιο της συνδιαλλαγής υιοθετήσαμε επίσης κάποιες ενισχυτικές τροπολογίες για το όλο θέμα των δικαιωμάτων των καταναλωτών που μας υπέδειξαν ορισμένα κράτη μέλη, αλλά κυρίως η Πορτογαλία. Η οδηγία είναι τώρα η πιο ισχυρή χάρη σε αυτή την εργασία.
<P>
Κατά τη διάρκεια των εργασιών στην επιτροπή και το Κοινοβούλιο είχαμε επίσης διαβουλεύσεις με την Επιτροπή για ουσιαστικές απαιτήσεις και για τα δικαιώματα των χρηστών με ειδικές ανάγκες, γεγονός που επίσης ενίσχυσε την πρόταση.
<P>
Υπάρχουν επίσης ρήτρες για την αποτελεσματική χρήση του ραδιοφωνικού φάσματος και των υπηρεσιών αντιμετώπισης επειγόντων περιστατικών. Ελπίζω εν γένει ότι μπορούμε να συγχαρούμε τους εαυτούς μας για το ιδιαίτερα αξιόλογο έργο που επιτελέσαμε. Συνιστώ σε όλους σας να στηρίξετε τόσο την άποψη του Κοινοβουλίου, όσο και το συμπέρασμα της διαδικασίας συνδιαλλαγής.

<SPEAKER ID=130 LANGUAGE="FI" NAME="Paasilinna">
Αξιότιμε κύριε Πρόεδρε, αξιότιμε κύριε Επίτροπε, κατά τη γνώμη μου το τελικό αποτέλεσμα που πέτυχε η κυρία Read είναι εξαιρετικά θετικό. Στην πραγματικότητα δεν γνώριζα πιο πριν ότι η κυρία Read είναι τόσο καλή διπλωμάτης, όσον αφορά την πολιτική και τον τομέα της ραδιοτηλεόρασης. Έχει καταφέρει να συνδυάσει όλα αυτά τα θέματα, τα οποία είναι αρκετά διαφορετικά μεταξύ τους, και εκφράζω εκ μέρους της Ομάδας μου την ικανοποίησή μας, γιατί έχουμε φθάσει σε ένα καλό επίπεδο αμοιβαίας κατανόησης.
<P>
Στο παρόν κοινό σχέδιο έχουν ληφθεί υπόψη μερικά θέματα που το Κοινοβούλιο θεωρεί σημαντικά, όπως η προσαρμογή του εξοπλισμού ώστε να χρησιμοποιείται από τα άτομα με ειδικές ανάγκες, κάτι το οποίο θα πρέπει να ληφθεί υπόψη σε όλα τα τεχνικά ζητήματα. Με το παρόν κοινό σχέδιο βελτιώνεται η θέση των προτύπων και λαμβάνεται επίσης υπόψη το θέμα των ραδιοερασιτεχνών. Στο εν λόγω σχέδιο αναδεικνύεται επίσης και το θέμα της ευθύνης των παραγωγών και των διανομέων. Το θέμα της ευθύνης είναι σημαντικό, διότι όσο η παρούσα διαδικασία θα μεταφέρεται σε ευρύτερους κύκλους, τόσο η ευθύνη θα απομακρύνεται κατά κάποιον τρόπο, και ως εκ τούτου πολύ ορθώς το Κοινοβούλιο έχει υπογραμμίσει το εν λόγω θέμα. Όσον αφορά τον εξοπλισμό που δεν πληροί τις προδιαγραφές καθώς και τις καταστάσεις έκτακτης ανάγκης, έχει οριστεί η εφαρμοστέα διαδικασία και φυσικά, ως συνήθως, το Κοινοβούλιο έχει τονίσει την ανάγκη για διαφάνεια.
<P>
Έχουμε διαπιστώσει ότι οι περισσότερες από τις απαιτήσεις του Κοινοβουλίου έχουν ληφθεί υπόψη και βέβαια με αυτόν τον τρόπο δημιουργείται ένας καλός συμβιβασμός. Έτσι, οι πελάτες και οι καταναλωτές μπορούν να είναι σίγουροι όσον αφορά τον εξοπλισμό, ενώ ταυτόχρονα οι κυρώσεις και η λειτουργία βρίσκονται σε υπεύθυνα χέρια. Ως εκ τούτου, θεωρώ αυτή την επιτευχθείσα συμφωνία καλή και παράδειγμα για τον τρόπο με τον οποίο επιβάλλεται να προχωρά μια τέτοια διαδικασία, ούτως ώστε να επιτυγχάνεται στο τέλος, όπως και πρέπει, αμοιβαία κατανόηση. Θα φανεί ενδεχομένως στην πράξη τι θα συμβεί και, εφόσον παρουσιαστούν ελλείψεις, είναι σκόπιμο να επανέλθουμε στο θέμα αυτό.

<SPEAKER ID=131 LANGUAGE="DE" NAME="Hoppenstedt">
Κύριε Πρόεδρε, κύριε Επίτροπε, κυρίες και κύριοι, βρίσκομαι εδώ κατά το μάλλον ή ήττον από συμπάθεια για το συγκεκριμένο θέμα, διότι έχουν ήδη ειπωθεί όλα όσα μπορούσαν να ειπωθούν ως προς το περιεχόμενο. Η συμπάθειά μου οφείλεται μεταξύ άλλων και στο γεγονός ότι αυτό το ζήτημα διαδραματίζει εδώ έναν πολύ σημαντικό ρόλο από το 1992. Βέβαια στην τελευταία φάση της ψηφοφορίας τον λόγο έχουν το Κοινοβούλιο και το Συμβούλιο, όμως στην προκαταρκτική φάση έλαβαν πολύ ενεργά μέρος η Επιτροπή και όλες οι υπηρεσίες. Αυτό το αναφέρω κυρίως, επειδή - ιδιαίτερα όσον αφορά τη θεματολογία που προσεγγίζει σήμερα τις τηλεπικοινωνίες - έπρεπε να αρχίσουν πολύ ενωρίς οι εργασίες, προκειμένου το θέμα αυτό να έρθει σε πέρας και να υπάρξει αποτέλεσμα. Ειδικά ο συγκεκριμένος τομέας ανάπτυξης έχει για μας ιδιαίτερη σημασία. Αρκεί να αναλογιστεί κανείς ότι μεγάλο μέρος των τερματικών του μέλλοντος θα λειτουργεί με ραδιοκύματα, με ασύρματη δηλαδή μετάδοση, για να καταλάβει πόσο σημαντικό είναι το όλο θέμα και πόσο σημαντική υπήρξε η όλη συζήτηση.
<P>
Όταν ακούει κανείς τους ειδικούς να λένε ότι σήμερα ένας χρόνος τεχνικής ανάπτυξης ισοδυναμεί με επτά χρόνια στο παρελθόν, μπορεί να φανταστεί πόσο επείγουσα και αναγκαία ήταν η εν λόγω απόφαση. Δεν μπορώ παρά να μας συγχαρώ όλους - Κοινοβούλιο, Συμβούλιο και Επιτροπή - που καταλήξαμε σε αυτή τη διαδικασία συμφωνίας και κλείσαμε αυτό το θέμα που έχει τόση σημασία για το μέλλον.

<SPEAKER ID=132 NAME="Bangemann">
Κύριε Πρόεδρε, αν η κ. Read αισθάνεται κάπως μόνη εδώ στη συνεδρίαση ολομελείας, θα μπορούσε να βρει παρηγοριά στα λόγια του Αγγλου βάρδου Shakespeare: «Εμείς οι λίγοι, εμείς οι λίγοι ευτυχισμένοι, εμείς η ομάδα των αδερφών (και θα πρόσθετα ανδρών και γυναικών ). Η παρουσία πολλών ανθρώπων δεν αποτελεί πάντοτε ένδειξη της σημασίας ή σοβαρότητας του θέματος. Τόσο η Επιτροπή, όσο και εγώ προσωπικά, εκτιμούσαμε ανέκαθεν ιδιαίτερα το έργο σας. Καταρτίζοντας ευρωπαϊκούς νόμους και προασπίζοντας κατ' αυτόν τον τρόπο τα συμφέροντα των πολιτών, θα έλεγα ότι συγκαταλέγεστε μεταξύ των ικανότερων βουλευτών του Ευρωπαϊκού Κοινοβουλίου. Ελπίζω μόνο οι παρατηρήσεις μου να μη μειώσουν τις πιθανότητες επανεκλογής σας.
<P>
Δυστυχώς οι ίδιοι οι πολίτες δεν εκτιμούν πάντα όσα γίνονται για το καλό τους, ειδικά εδώ. Τόσο το Κοινοβούλιο, όσο και η Επιτροπή, πρέπει να αποδείξουν ότι αγωνίζονται αποτελεσματικά κατά της γραφειοκρατίας και των υπερβολικά πολλών κανονισμών. Υπάρχει η προκατάληψη ότι καταρτίζουμε ολοένα και περισσότερους κανονισμούς, αλλά στην ουσία η νομοθεσία που παράγουμε εδώ - και χάρη στις προσπάθειές σας καταφέραμε να ολοκληρώσουμε και να πείσουμε σχετικά το Συμβούλιο - αντικαθιστά περισσότερους από 1.000 εθνικούς κανονισμούς.
<P>
Είμαι σίγουρος ότι ακούμε προσεκτικά ο ένας τον άλλο. Όλοι όσοι είναι προκατειλημμένοι δεν πρόκειται να προσέξουν αυτά που τους λέμε. Θα συνεχίσουν να επαναλαμβάνουν αυτά που έλεγαν πάντα, δηλαδή ότι το Ευρωπαϊκό Κοινοβούλιο, και ειδικά η Επιτροπή, ενδιαφέρονται μόνο για την εισαγωγή νέων κανονισμών χωρίς ουσιαστικό λόγο ύπαρξης. Λαμβάνοντας υπόψη τα πλεονεκτήματα που το σημερινό αποτέλεσμα συνεπάγεται για τις μικρομεσαίες επιχειρήσεις, θα ήθελα να δω κάποιες από τις ενώσεις τους να επαινούν την κ. Read. Πρόκειται για κάτι που θα κάνει πιο εύκολη τη ζωή τους. Θα ήθελα να πω στους εμπορικούς μας εταίρους, κυρίως στις ΗΠΑ και την Ιαπωνία, που επιτίθενται πάντα κατά της Ευρώπης και υποστηρίζουν ότι είμαστε μια Ευρώπη-οχυρό, ότι αποτελούμε πλέον την πιο ανοικτή αγορά στον κόσμο γι' αυτά τα προϊόντα. Αυτό που μπορούμε μόνο να ελπίζουμε - και θα κάνουμε το παν, προκειμένου να το εξασφαλίσουμε - είναι ότι οι εμπορικοί μας εταίροι θα ακολουθήσουν το παράδειγμά μας.
<P>
Ευχαριστούμε θερμά την κ. Read και όλους όσους συμμετείχαν στο έργο. Η Επιτροπή είναι πολύ ικανοποιημένη και προσυπογράφουμε τη δήλωση του Κοινοβουλίου και του Συμβουλίου ότι υπάρχει το ενδεχόμενο αρνητικών συνεπειών λόγω της εισαγωγής αυτών των συσκευών.

<SPEAKER ID=133 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 12 το μεσημέρι.

<CHAPTER ID=7>
Πνευματική ιδιοκτησία στην κοινωνία των πληροφοριών
<SPEAKER ID=134 NAME="Πρόεδρος">
Η ημερήσια διάταξη προβλέπει την συζήτηση επί της έκθεσης του κ. Barzanti (A4-0026/99), εξ ονόματος της Επιτροπής Νομικών Θεμάτων και Δικαιωμάτων των Πολιτών, σχετικά με την πρόταση οδηγίας του ευρωπαοκού Κοινοβουλίου και του Συμβουλίου σχετικά με την εναρμόνιση ορισμένων θεμάτων πνευματικής ιδιοκτησίας και συγγενικών δικαιωμάτων στην κοινωνία των πληροφοριών [COM(97)0628 - C4-0079/98-97/0359(COD)].

<SPEAKER ID=135 NAME="Barzanti">
Κύριε Πρόεδρε, η πνευματική ιδιοκτησία δεν είναι κλοπή. Τα δικαιώματα του δημιουργού και τα συγγενικά δικαιώματα δεν αποτελούν πηγή εμποδίων ή αμοιβών χωρίς λόγο. Επιπλέον, μόνο μια αυστηρή προστασία των διαφόρων μορφών πνευματικής ιδιοκτησίας μπορεί να προσφέρει ασφάλεια και αυτονομία σε όσους μεταξύ δημιουργών, ερμηνευτών, εκτελεστών, επιχειρήσεων και διανομέων ασχολούνται στην Ευρώπη με δημιουργικές δραστηριότητες για την ανάπτυξη των τεχνών και της πολιτιστικής παραγωγής.
<P>
Εάν η κοινωνία των πληροφοριών κυριαρχηθεί κατά τρόπο υπερβολικό από τις μεγάλες επιχειρήσεις τηλεπικοινωνιών και εάν υποκύψει στη διαδεδομένη τάση προς μια αποκανονιστικοποίηση που φτάνει έως την απουσία κάθε κανόνα, δεν θα μπορεί να αποτελεί μια κοινωνία γνώσης, δεν θα ευνοεί μια πιο άνετη και ελεύθερη κυκλοφορία πρωτότυπων ιδεών, αναγνωρίσιμων εικόνων και κατανοήσιμων μηνυμάτων. Είναι πάρα πολλοί εκείνοι που υποστηρίζουν ότι, για να έχουν επιτυχία, αρκεί να στηριχθούν στις τεχνολογίες χωρίς να τις ελέγχουν, να τις κατευθύνουν και να τις ορίζουν.
<P>
Τα προβλήματα που παρουσιάζονται έντονα και πολύπλοκα και τα οποία προκύπτουν από την ανάγκη να εξασφαλιστεί η πνευματική ιδιοκτησία και τα συγγενικά δικαιώματα στο συγκεκριμένο νέο πανόραμα, που χαρακτηρίζεται από την ανάδειξη των ψηφιακών τεχνολογιών, βρίσκονται στην καρδιά αυτής της κρίσιμης συζήτησης. Δεν πρόκειται για τεχνικά και δευτερεύοντα θέματα, αλλά για ένα σημαντικό κεφάλαιο που αφορά τη διαχείριση της κοινωνίας των πληροφοριών.
<P>
Όπως είναι γνωστό, βρίσκονται ήδη σε ισχύ πέντε σημαντικές οδηγίες που αντιμετωπίζουν αυτά τα θέματα, οδηγίες στην κατάρτιση των οποίων το Κοινοβούλιο συνέβαλε με ταχύτητα και θάρρος. Η οδηγία που βρίσκεται σήμερα στην ημερήσια διάταξη περιλαμβάνει πτυχές οι οποίες δεν έχουν αντιμετωπιστεί ακόμα: δικαίωμα αναπαραγωγής, δικαίωμα παρουσίασης και διάθεσης στο κοινό, δικαίωμα διανομής και προστασίας των τεχνικών μέσων που χρησιμεύουν στον εντοπισμό και την προστασία των έργων και κατά συνέπεια στην καταπολέμηση της εξαπλούμενης πειρατείας. Η υπό εξέταση οδηγία είναι επίσης αναγκαία για τους σκοπούς μιας συνεπούς υλοποίησης, εναρμονίζοντας τις εθνικές νομοθεσίες με τις αρχές και τις κατευθύνσεις που εκφράστηκαν στις δύο πρόσφατες συνθήκες που συνήφθησαν στο τέλος του 1996 στα πλαίσια του Παγκόσμιου Οργανισμού Πνευματικής Ιδιοκτησίας (ΠΟΠΙ).
<P>
Η Ευρώπη δεν μπορεί να μείνει πίσω. Ακόμα και αυτή την ώρα πολλές παρανοήσεις περιβάλλουν την συζήτηση με την οποία ασχολούμαστε. Θέλω να επαναλάβω ότι η πνευματική ιδιοκτησία αποτελεί μια εγγύηση για τους δημιουργούς και για τους δικαιούχους, είναι μια εγγύηση ποιότητας και ακεραιότητας. Είναι μάταιο να παραπονούμαστε γιατί η χρήση των μεγάλων δικτύων πληροφόρησης υποτάσσεται σε δόλιους σκοπούς και γιατί διαπράττονται βλαβερές ενέργειες που προσβάλλουν την ηθική και περιφρονούν τους νόμους, εάν εν τω μεταξύ δεν αγωνιστούμε για να αποκτήσουμε αυστηρούς και σαφείς κανόνες και για να καταπολεμήσουμε την πειρατεία και την παρανομία.
<P>
Ο κυβερνοχώρος δεν πρέπει να αποτελεί μια ουδέτερη ζώνη στην οποία καταργούνται δικαιώματα που είναι πλέον αναγνωρισμένα και κεκτημένα. Η έκθεση που παρουσιάζω εξ ονόματος της Επιτροπής Νομικών Θεμάτων είναι στο σύνολό της ισορροπημένη και λαμβάνει υπόψη τόσο την πνευματική ιδιοκτησία, όσο και τα συγγενικά δικαιώματα, τα δίκαια αιτήματα των φορέων και την επιθυμία των πολιτών να μάθουν σχετικά. Περιορίζομαι να τονίσω μερικά κρίσιμα σημεία, μερικά ζητήματα εξαιρετικά αντιφατικά, ξεκινώντας από την επαναδιατύπωση του άρθρου 5, παρ. 1. Με την τροπολογία αριθ. 33 της Επιτροπής Νομικών Θεμάτων επιχειρείται μια πιο πειστική και ακριβής αναδιατύπωση. Πρόκειται για μια τροπολογία που προκάλεσε πάρα πολλές αντιρρήσεις και διαμάχες και η οποία, σπεύδω να τονίσω, εγκρίθηκε από την επιτροπή με μεγάλη πλειοψηφία. Αναρωτιέμαι τί το περίπλοκο ή το περίεργο μπορεί να υπάρχει στο αίτημά μας να χορηγείται εξουσιοδότηση, ή έστω άδεια από τον νόμο, για τη χρησιμοποίηση ενός έργου με σκοπό τη δημιουργία αντιγράφων του με μεταβατικό χαρακτήρα και απαραίτητα από τεχνική άποψη, από την στιγμή που αυτό δεν έχει οικονομική επίπτωση για τους δικαιούχους, δεν τους προκαλεί δηλαδή ζημία. Δεν αποτελεί αυτό άραγε μια χρήσιμη προϋπόθεση, ώστε να έχουμε διαφάνεια; Δεν είναι ένας αρκετά ασφαλής τρόπος, ώστε να εγγυηθούμε μια σωστή και συνειδητή χρήση της επιθυμίας των δημιουργών και των εκδοτών, μικρών και μεγάλων; Είναι τόσο σκανδαλώδες να απαιτούμε να είμαστε τουλάχιστον σε θέση να γνωρίζουμε ποιός διαθέτει μια εικόνα, μια μουσική εκτέλεση ή ένα οπτικοακουστικό έργο, ώστε να μπορούμε να ελέγχουμε τη διαδρομή του και να εξασφαλίζουμε τη δυνατότητα εντοπισμού του;
<P>
Υπάρχουν και άλλα ζητήματα, μεταξύ των οποίων ο διαχωρισμός μεταξύ αναλογικής και ψηφιακής αντιγραφής. Πράγματι, η ψηφιακή αντιγραφή είναι ένα κλώνος. Στην έκθεση υποδεικνύεται η ανάγκη να αντιστοιχεί και για τους δύο τύπους αντιγραφής μια εύλογη αμοιβή με τον τρόπο που κάθε κράτος θα αποφασίσει. Αλλωστε, σε έντεκα κράτη μέλη βρίσκεται ήδη σε ισχύ ένα καθεστώς αυτού του τύπου. Είναι προφανές ότι, εάν υπάρχουν τεχνικά μέσα προστασίας των έργων των οποίων δεν πρέπει να κάνουμε κατάχρηση, δεν θα υπάρχει αντιγραφή, τουλάχιστον για μια ορισμένη χρονική περίοδο. Ωστόσο, αυτό δεν πρέπει να εμποδίσει το δικαίωμα πρόσβασης, όπως και όντως δεν το εμποδίζει, απαγορεύει μόνο την χωρίς αμοιβή ιδιοποίηση του έργου.
<P>
Η πνευματική ιδιοκτησία, το επαναλαμβάνω, δεν είναι κλοπή. Η οφειλόμενη αμοιβή δεν αποτελεί μια έκτακτη επιβάρυνση.
<P>
Προβλέπονται επίσης κατάλληλες εξαιρέσεις για τις βιβλιοθήκες, τα αρχεία και άλλα παιδαγωγικά, εκπαιδευτικά και πολιτιστικά ιδρύματα, καθώς και για αποσπάσματα Τύπου, δημοσιογραφικές αναφορές και δραστηριότητες που σχετίζονται με τη διδασκαλία και την επιστημονική έρευνα.
<P>
Ιδιαίτερη μέριμνα υπήρξε για τα ιδρύματα ατόμων με ειδικές ανάγκες, για τα οποία εξακολουθώ να θεωρώ πιο σαφείς και λειτουργικές τις τροπολογίες αριθ. 17 και 42. Είναι αναγκαίο να αγωνιστούμε για να ενισχύσουμε την καταπολέμηση της πειρατείας και των παράνομων ενεργειών, καθώς της διαφήμισης, του εμπορίου και των μέσων που έχουν δημιουργηθεί για να τις επιτελούν. Με αυτή την προοπτική θεωρώ ότι η αναδιατύπωση του άρθρου 6 ιδιαίτερα χρησιμεύει στην επίτευξη αυτού του σκοπού. Υφίσταται πράγματι μια περίεργη συμμαχία ανάμεσα σε αυτούς που διατυπώνουν θεωρίες για την αναρχία και αυτούς που θέλουν να απολαμβάνουν τη μέγιστη ελευθερία όσον αφορά τους κανόνες και τα δικαιώματα. Είναι σωστό να καταστεί ασφαλέστερη η περιήγηση στο Ιντερνέτ. Αυτός θα έπρεπε να είναι ένας στόχος αποδεκτός από τους περισσότερους, και ελπίζω να είναι. Για τον λόγο αυτό σας καλώ να ψηφίσουμε τις τροπολογίες της Επιτροπής Νομικών Θεμάτων, η οποία υιοθέτησε και μερικές προτάσεις άλλων επιτροπών, και ιδιαίτερα της Επιτροπής Πολιτισμού, ενώ δεν είμαι σύμφωνος με το μεγαλύτερο μέρος των τροπολογιών που παρουσιάστηκαν στη συνέχεια, με εξαίρεση την τροπολογία αριθ. 82. Θεωρώ ωστόσο - ας μου επιτραπεί μια προσωπική εκτίμηση, την οποία δεν μπορώ να μην κάνω - ότι οι τροπολογίες αριθ. 30, 32, 48 και 56 είναι αντιφατικές, ασαφείς και επικίνδυνες.
<P>
Για την αξιοποίηση του πολιτισμού και την παροχή ώθησης και πόρων σε ευρωπαϊκά προγράμματα δεν έχουμε καταφέρει να κάνουμε και πολλά. Για τον λόγο αυτό η Ένωση, όπως εν μέρει έκανε έως σήμερα, πρέπει να ενθαρρύνει τη θέσπιση σωστών κανόνων που να προστατεύουν έναν κόσμο που εκτίθεται όλο και περισσότερο στον εκχυδαϊσμό και την εμπορευματοποίηση και ο οποίος κυριαρχείται από σχέδια και προγράμματα που θέτουν μετά μανίας σε πρώτο πλάνο αποκλειστικά τις απαιτήσεις της αγοράς. Και όμως, αυτές οι απαιτήσεις δεν πρέπει να ανατρέπουν δικαιώματα και παραδόσεις που αποτελούν αναπόσπαστο τμήμα της ιστορίας της ηπείρου μας. Η δραστηριότητα των διαφόρων λόμπυ σχετικά με αυτή την οδηγία ήταν φρενήρης και υπερβολικά επίμονη. Έφτασε ένας τεράστιος αριθμός φαξ και ένας εξίσου μεγάλος αριθμός εντολών ψήφου. Αξιότιμοι συνάδελφοι, πιστεύω ότι έφτασε η στιγμή να ξεχάσουμε πιεστικές προτροπές ή μεροληπτικές ερμηνείες. Εύχομαι ο καθένας να κάνει τις δικές του επιλογές με το μυαλό του καθαρό, χωρίς να ξεχνά ότι διακυβεύονται ζωτικά ζητήματα, και πρώτα από όλα ο σεβασμός της πνευματικής εργασίας, της καλλιτεχνικής εφευρετικότητας, της αυτόνομης λειτουργίας τους και της δυνατότητας ανεξαρτησίας τους. Εάν δεν εξασφαλίσουμε πόρους και δικαιώματα, ο πολιτισμός της Ευρώπης μας θα γίνει ακόμα πιο εύθραυστος και οι πρωταγωνιστές ενός δύσκολου και αξιέπαινου έργου θα βρίσκονται όλο και πιο εκτεθειμένοι.

<SPEAKER ID=136 NAME="Cassidy">
Κύριε Πρόεδρε, επιτρέψτε μου πρώτα από όλα να εκφράσω ως μέλος της Επιτροπής Νομικών Θεμάτων και Δικαιωμάτων των Πολιτών τη μεγάλη μου εκτίμηση για το έργο του κ. Barzanti. Δεν ήταν εύκολο να ανταποκριθεί στις ευθύνες που είχε αναλάβει ως εισηγητής μιας έκθεσης γι' αυτό το ιδιαίτερα περίπλοκο ζήτημα. Μιλάω τώρα υπό την ιδιότητα του συντάκτη της γνωμοδότησης εξ ονόματος της Επιτροπής Οικονομικής, Νομισματικής και Βιομηχανικής Πολιτικής και κατανοώ κάπως τη δοκιμασία που πέρασε. Αυτός είναι ο όγκος των επιστολών, φαξ και μηνυμάτων μέσω ηλεκτρονικού ταχυδρομείου που έλαβα αυτή την εβδομάδα στο Στρασβούργο από διάφορα λόμπυ αναφορικά με το συγκεκριμένο ζήτημα. Υποψιάζομαι ότι ο κ. Barzanti έχει πιθανότατα συγκεντρώσει μια πολύ μεγαλύτερη στοίβα.
<P>
Πρόκειται για ένα ιδιαίτερα επίμαχο ζήτημα. Αφενός πρέπει να προστατευθούν τα συμφέροντα των δημιουργών. Πολύ σύντομα θα δεχτούμε σήμερα το απόγευμα πολιτική πίεση από τον Ζαν Μισέλ Ζαρ και ορισμένες άλλες εξέχουσες φυσιογνωμίες από τον χώρο της μουσικής. Ωστόσο, πίσω από αυτούς βρίσκονται επίσης οι πανίσχυρες εταιρείες παραγωγής φωνογραφημάτων, οι περισσότερες από τις οποίες είναι αμερικανικές. Έχω επίσης ανακαλύψει από τις επιστολές που έλαβα σχετικά με αυτή την υπόθεση ότι πολλοί άλλοι φορείς δείχνουν δικαιολογημένα ενδιαφέρον, ιδιαίτερα δε άτομα με συμφέροντα που συνδέονται με τις οικονομικές συνέπειες όσων προτείνει η Επιτροπή.
<P>
Κατά το διάστημα που εργάζομαι σχετικά με το ζήτημα αυτό, έχω μείνει κατάπληκτος διαπιστώνοντας πόσο ευρύ είναι το φάσμα των συμφερόντων που διακυβεύονται στο συγκεκριμένο έργο: εκτός από τους εκτελεστές και τις δισκογραφικές εταιρείες, υπάρχουν και οι κατασκευαστές ηλεκτρονικών συσκευών ευρείας κατανάλωσης, οι πάροχοι υπηρεσιών Internet, οι αντιπρόσωποι των εταιρειών τηλεπικοινωνιών και των ατόμων με ειδικές ανάγκες - έχω εδώ μια επιστολή από την Ευρωπαϊκή Ένωση Τυφλών όπου εκφράζεται ιδιαίτερη ανησυχία για τις επιπτώσεις που θα έχουν για τους τυφλούς ορισμένες από τις τροπολογίες που έχουν προταθεί από την Επιτροπή Νομικών Θεμάτων.
<P>
Εδώ πρέπει να ομολογήσω κάτι: η ομολογία, όπως λέμε στα αγγλικά, ανακουφίζει την ψυχή! Πρέπει να παραδεχτώ ότι ως μέλος της Επιτροπής Νομικών Θεμάτων υπερψήφισα τη γνωμοδότηση του κ. Barzanti. Ωστόσο, παραδέχομαι επίσης ότι η ψηφοφορία ήταν τόσο περίπλοκη που δεν έλαβα υπόψη μου κάποιες από τις τροπολογίες για τις οποίες ήταν υπεύθυνη η επιτροπή μου - η Επιτροπή Οικονομικής Πολιτικής. Μερικές από αυτές - ειδικά εκείνες που επηρεάζουν τη ραδιοτηλεοπτική μετάδοση - ενσωματώθηκαν στη γνωμοδότηση της Επιτροπής Νομικών Θεμάτων, σε αντίθεση με πολλές άλλες. Ένα δυσμενές σχόλιο που θα μπορούσα να κάνω για τη θέση της Επιτροπής Νομικών Θεμάτων αφορά τον πολύ μονόπλευρο χαρακτήρα της. Μεροληπτεί πάρα πολύ υπέρ των δικαιούχων και αδιαφορεί για τα νόμιμα συμφέροντα όλων των άλλων ομάδων που ανέφερα: των ατόμων με ειδικές ανάγκες, των κατασκευαστών ηλεκτρονικών συσκευών ευρείας κατανάλωσης, των παρόχων υπηρεσιών Internet, των εταιρειών τηλεπικοινωνιών κ.λπ..
<P>
Ούτε η Ευρωπαϊκή Επιτροπή ούτε η Επιτροπή Νομικών Θεμάτων του Ευρωπαϊκού Κοινοβουλίου επιθυμούν να κάνουν χωρίς λόγο δύσκολη τη ζωή των πολιτών. Αλλά είναι γεγονός ότι - όπως εισηγούμαι με κάθε σεβασμό - έχουμε εμπλακεί υπερβολικά στις λεπτομέρειες της θέσης της Επιτροπής Νομικών Θεμάτων. Αυτό που θα ήθελα να ελπίζω είναι ότι, ως αποτέλεσμα της αυριανής ψηφοφορίας, θα καταλήξουμε σε κάτι σαφέστερο, τεχνολογικά ουδέτερο, τουλάχιστον τόσο καλό για τη βιομηχανία όσο η αμερικάνικη νομοθεσία και κατάλληλο να ανταποκρίνεται στις δεσμεύσεις που έχουμε αναλάβει στα πλαίσια των συνθηκών του Παγκόσμιου Οργανισμού Πνευματικής Ιδιοκτησίας.

<SPEAKER ID=137 NAME="Whitehead">
Κύριε Πρόεδρε, επιθυμώ να συγχαρώ τον συνάδελφό μου, κ. Roberto Barzanti, που συμμετείχε ανέκαθεν με τρόπο ευχάριστο και εύγλωττο στη συζήτησή μας. Όντας περίπου συνομήλικός του ανησυχώ κάπως που αισθάνθηκε ότι αυτό θα πρέπει να είναι το τελευταίο Κοινοβούλιο στο οποίο είναι βουλευτής, γεγονός που φυσικά σημαίνει επίσης ότι αυτή θα είναι η τελευταία του έκθεση. Χαιρετίζω τον κ. Barzanti για όλα όσα έχει κάνει σε αυτόν τον τομέα.
<P>
Ασφαλώς έχει παγιδευτεί στην ισορροπία των δυνάμεων ανάμεσα σε όλα τα μεγάλα συμφέροντα που διακυβεύονται εδώ και στα οποία αναφέρθηκε ο κ. Cassidy, αλλά παράλληλα και λόγω του γεγονότος ότι οι κανονισμοί που προσπαθούμε να εισαγάγουμε εδώ πρέπει να εναρμονίζονται με τον νέο κόσμο της κρυπτογράφησης και του ηλεκτρονικού εμπορίου, όπως και με όλους τους άλλους τομείς όπου τα πνευματικά δικαιώματα και η ιδιοκτησία είναι ουσιαστικής σημασίας. Μακάρι να μπορούσα να πω ότι όλα είναι μέλι γάλα σε αυτή τη συζήτηση. Δυστυχώς όμως δεν συμβαίνει κάτι τέτοιο και υπάρχουν αμφιβολίες που πρέπει να εκφραστούν.
<P>
Θα ήθελα να αναφερθώ σε μερικές μόνο από αυτές στον σύντομο χρόνο που έχω στη διάθεσή μου. Πολλοί από εμάς δεν είναι σίγουροι αν θα πρέπει να υποθέσουμε ότι ο κόσμος έχει αλλάξει εντελώς λόγω της ψηφιακής τεχνολογίας. Μπορούμε να διαπιστώσουμε από την έκθεση ότι η Επιτροπή είναι πιο επιφυλακτική από τον εισηγητή, και πολύ καλά κάνει. Η ψηφιακή αντιγραφή συνεπάγεται προφανώς έντονες διαφορές για μερικούς, ειδικά στον τομέα της αναπαραγωγής μουσικών έργων, που πρέπει να λάβουμε υπόψη μας και να την προστατεύσουμε όσο περισσότερο μπορούμε. Πρέπει επίσης να καταπολεμήσουμε με τρόπο αμείλικτο την πειρατεία. Όταν όμως εφαρμόζει κανείς αμείλικτες μεθόδους, πρέπει να προσέχει ποιον συντρίβει, πολλοί δε από εμάς έχουν καταθέσει τροπολογίες υπερασπιζόμενοι ως έναν βαθμό κάποια άλλα συμφέροντα που μπορεί να χάσουν στο νέο ψηφιακό περιβάλλον τα δικαιώματα που απολάμβαναν κατά παράδοση εντός του πεδίου της αναλογικής τεχνολογίας, λόγω των επιπτώσεων κάποιων από τις προτάσεις του εισηγητή.
<P>
Αναφέρομαι συγκεκριμένα στις ομάδες που καλύπτονται από τέτοιες εξαιρέσεις βάσει του δικαιώματος αναπαραγωγής και μπορεί να τις χάσουν, σε όλες δηλαδή τις κατηγορίες ατόμων με ειδικές ανάγκες στις οποίες δεν αναφέρεται συγκεκριμένα και σε ικανοποιητικό βαθμό ο εισηγητής, καθώς και σε όλα εκείνα τα εκπαιδευτικά ιδρύματα που βρίσκονται επίσης σε μειονεκτική θέση. Με τις τροπολογίες 89 έως 96, που έχουμε καταθέσει εγώ και ορισμένοι άλλοι συνάδελφοι, επιχειρούμε να ενισχύσουμε τη θέση τους, όχι επειδή έχουμε κάτι κατά του ορισμού της πνευματικής ιδιοκτησίας και της προστασίας των δικαιούχων, αλλά επειδή λαμβάνουμε επίσης υπόψη και άλλους πολιτιστικούς παράγοντες.
<P>
Η τελευταία αμφιβολία που μπορώ να προβάλω σε αυτή τη σύντομη αναφορά σχετίζεται με το δικαίωμα ελευθερίας του λόγου, που παγιώνεται με την προστασία του δικαιώματος παράθεσης αποσπασμάτων, άσκησης κριτικής και επιθεώρησης του τύπου. Πρέπει να βεβαιωθούμε ότι αυτό δεν παύει να ισχύει με την άσκηση των δικαιωμάτων πνευματικής ιδιοκτησίας. Οφείλω να εκδηλώσω το ενδιαφέρον μου ως δικαιούχος για κάποια θέματα ραδιοτηλεοπτικής μετάδοσης, αλλά δεν μιλάω σήμερα εδώ υπό αυτό το πρίσμα. Μιλάω κατά των συμφερόντων μου και προς όφελος της πρόσβασης των καταναλωτών και πολιτών, που πρέπει επίσης να ληφθεί πολύ σοβαρά υπόψη κατά τη συζήτηση αυτής της οδηγίας.

<SPEAKER ID=138 NAME="Gόnther">
Κύριε Πρόεδρε, θα ήθελα κι εγώ να συγχαρώ τον εισηγητή και εξ ονόματος της Επιτροπής Πολιτισμού, Νεότητας, Παιδείας και Μέσων Ενημέρωσης, διότι πιστεύω ότι το σχέδιο της έκθεσης, όπως ψηφίστηκε εν συνεχεία στην αρμοδία επί της ουσίας επιτροπή, συνιστά πραγματικά μια αποτελεσματική προσαρμογή της νομοθεσίας στα νέα δεδομένα της τεχνολογίας. Θα αναφερθώ εν συντομία στις πτυχές που ήδη αναφέρθηκαν σχετικά με το άρθρο 5, οι οποίες υπήρξαν αντικείμενο έντονης αμφισβήτησης κατά τις συζητήσεις των τελευταίων μηνών και στις οποίες αναφέρονται οι σωροί των επιστολών που συγκεντρώνονται στα γραφεία μας.
<P>
Πρέπει οι εξαιρέσεις του άρθρου 5 να είναι δεσμευτικές για τα κράτη μέλη ή όχι; Η Επιτροπή Πολιτισμού, Νεότητας, Παιδείας και Μέσων Ενημέρωσης και η Επιτροπή Νομικών Θεμάτων και Δικαιωμάτων των Πολιτών αποφάσισαν υπέρ μιας μη δεσμευτικής ρύθμισης, εφόσον αφήνουν και σύμφωνα με το πνεύμα της αρχής της επικουρικότητας στα κράτη μέλη ένα συγκεκριμένο περιθώριο διαμόρφωσης. Αν όμως τα κράτη μέλη προβλέψουν εξαιρέσεις μέσα στο συγκεκριμένο πλαίσιο, τότε πρέπει επίσης να διασφαλίσουν τη συμμετοχή των δικαιούχων στα κέρδη ή τη χορήγηση κάποιας αποζημίωσης με μορφή που πρέπει τα ίδια να καθορίσουν.
<P>
Η Επιτροπή Πολιτισμού, Νεότητας, Παιδείας και Μέσων Ενημέρωσης θεωρεί δεδομένο ότι παρόμοιες ρυθμίσεις μπορούν είτε να συνίστανται σε μια εφάπαξ αμοιβή είτε να γίνονται σύμφωνα με τις μεθόδους που καθορίζουν την προστασία της πνευματικής ιδιοκτησίας στα κράτη μέλη.
<P>
Ένα άλλο σημείο αφορά τον τρόπο που πρέπει να ρυθμιστεί το ζήτημα της ιδιωτικής αναπαραγωγής σε ψηφιακό περιβάλλον. Θεωρώ ότι θα έπρεπε να επιτρέπεται εξαίρεση μόνο για αναπαραγωγή από μεμονωμένα άτομα η οποία θα προορίζεται μόνο για τη δική τους, ιδιωτική και όχι εμπορική χρήση, και να αποκλείεται κάθε περαιτέρω μεταβίβαση σε τρίτους. Αν δεν είναι δυνατή με τεχνικά μέσα η αποφυγή κατάχρησης, θα πρέπει κατά τη γνώμη μου να διασφαλιστεί με ένα σύστημα αποζημίωσης, π.χ. με μια εισφορά επί των συσκευών ή των φορέων, ότι ο δικαιούχος θα αποζημιωθεί, τουλάχιστον μερικώς, όπως ήδη συμβαίνει στον αναλογικό τομέα σε έντεκα από τα κράτη μέλη.
<P>
Εκ πρώτης όψεως μπορεί να φαίνεται ότι η θέση αυτή έρχεται σε σύγκρουση με τα συμφέροντα των καταναλωτών και της βιομηχανίας υλικού εξοπλισμού πληροφορικής, γιατί οι ενώσεις τους ζητούν επέκταση των υφισταμένων διατάξεων του αναλογικού τομέα και στην ψηφιακή αντιγραφή. Κατανοώ τον τρόπο που αντιλαμβάνονται το ζήτημα οι εν λόγω ομάδες, πιστεύω όμως ότι εξαιρέσεις από το αποκλειστικό δικαίωμα των πνευματικών δικαιωμάτων μπορούν σε τελευταία ανάλυση να δικαιολογηθούν μόνο από ένα ανώτερο κοινωνικό συμφέρον, το οποίο θα πρέπει και πάλι να αιτιολογείται με όσο το δυνατόν μεγαλύτερη ακρίβεια. Η πρόσβαση ευρύτερων κύκλων στις νέες τεχνολογίες της πληροφορικής πρέπει να επικροτηθεί ιδιαίτερα. Δεν πρέπει όμως να ξεχνάμε ότι μακροπρόθεσμα οι επιθυμίες των κατασκευαστών συσκευών και των καταναλωτών μπορούν να ικανοποιηθούν, μόνον εάν διασφαλιστεί η πολυμορφία ως προς τα περιεχόμενα, η οποία προϋποθέτει ότι αυτοί που την προσφέρουν θα προστατεύονται.
<P>
Η Επιτροπή Νομικών Θεμάτων και Δικαιωμάτων των Πολιτών συμπεριέλαβε μια σειρά σκέψεων της Επιτροπής Πολιτισμού, Νεότητας, Παιδείας και Μέσων Ενημέρωσης, για το οποίο την ευχαριστούμε, με αποτέλεσμα να είμαστε τώρα υπέρ της έγκρισης της έκθεσης με τη μορφή που υπεβλήθη από την Επιτροπή Νομικών Θεμάτων και Δικαιωμάτων των Πολιτών. Θεωρώ την έκθεση ισορροπημένη, ακόμη κι αν τώρα ασκήθηκε εδώ κάποια κριτική στη συγκεκριμένη έννοια. Πρόκειται για μια οδηγία που εξυπηρετεί την προστασία του παραγωγού, την προστασία της πνευματικής ιδιοκτησίας. Ως εκ τούτου θα έχει κάποια βαρύτητα στη συγκεκριμένη έκθεση, είτε το θέλουμε είτε όχι, και δικαιολογημένα κατά τη γνώμη μου.

<SPEAKER ID=139 LANGUAGE="DE" NAME="Rothley">
Κύριε Πρόεδρε, το Ευρωπαϊκό Κοινοβούλιο έχει πολιτιστικό καθήκον να προστατεύει τους καλλιτέχνες, να προωθεί τη δημιουργικότητα, να ενισχύει τις δημιουργικές δυνάμεις και να δείχνει με αυτόν τον τρόπο τον σεβασμό του για τα διανοητικά επιτεύγματα. Αυτή είναι το πολιτιστικό μας καθήκον, το οποίο ο εισηγητής εκπλήρωσε με θαυμάσιο τρόπο. Για τον λόγο αυτό η Ομάδα των σοσιαλδημοκρατών θα υποστηρίξει αυτή τη θέση.
<P>
Η πρόταση της Επιτροπής έχει όλα τα χαρακτηριστικά ενός συμβιβασμού. Φυσικά, όταν τα συμφέροντα είναι τόσο διαφορετικά, είναι πολύ δύσκολο να βρεθεί μια κοινή γραμμή και, φυσικά, η πρόταση επιδέχεται βελτιώσεων. Θέλω να αναφέρω μόνο δύο σημεία που είναι πολύ σημαντικά για μένα. Το πρώτο αφορά τους περιορισμούς των δικαιωμάτων πνευματικής ιδιοκτησίας, για τους οποίους προτείνουμε με συνέπεια να υπάρξει αποζημίωση. Ο περιορισμός του δικαιώματος της πνευματικής ιδιοκτησίας δεν είναι ταυτόσημος με την παραίτηση από αποζημίωση. Ξέρω ότι έτσι το αντιμετώπισε και ένα τμήμα της Επιτροπής και θα ήμουν ευγνώμων αν συντασσόταν με τις προτάσεις αυτές ολόκληρη η Επιτροπή.
<P>
Το δεύτερο σημείο αφορά το περίφημο άρθρο 5.1. Εδώ δεν καταλαβαίνω καθόλου την Επιτροπή. Γιατί αυτό που επιτυγχάνει με αυτό το άρθρο είναι να αφήνει ακάλυπτους τους καλλιτέχνες. Τους κάνει να μην μπορούν να αμυνθούν εναντίον της πειρατείας. Εδώ ενισχύεται ειδικά η προώθηση της παράνομης διάδοσης των έργων, ενώ οι καλλιτέχνες μένουν ανυπεράσπιστοι. Όποιος προσφέρει ουσιαστικά με τον τρόπο αυτό πλεονεκτήματα σε εκείνους που ασχολούνται με τη διάδοση, δεν ενεργεί πλέον αντικειμενικά.
<P>
Δεν πιστεύω ότι όσα ακούσαμε κατά τη δημόσια συζήτηση για το συγκεκριμένο θέμα είναι σωστά. Εκεί υποστηρίζεται ότι το Internet θα κατέρρεε ή ότι οι υπηρεσίες δεν θα μπορούσαν να εργαστούν χωρίς προβλήματα, κάτι που ασφαλώς δεν ισχύει. Γι' αυτό παρακαλώ θερμά να κάνουμε μια διόρθωση σε αυτό το σημείο, που είναι και το πιο επικίνδυνο, και στην τροποποιημένη πρόταση της Επιτροπής. Αν πούμε όχι, παρέχουμε στους καλλιτέχνες, στους δικαιούχους, κυρίως τα τεχνικά μέσα με τα οποία μπορούν να αμυνθούν εναντίον της πειρατείας. Η Επιτροπή σήμερα δεν μπορεί να πει πως θέλει κατά βάση να επιτύχει αυτόν τον στόχο. Πιστεύω ότι εμείς στο Ευρωπαϊκό Κοινοβούλιο θα πρέπει να συμπαραστεκόμαστε στους καλλιτέχνες, στους δικαιούχους, και ότι με αυτό συμβάλλουμε στην περαιτέρω πνευματική ανάπτυξη της Ευρωπαϊκής Ένωσης.

<SPEAKER ID=140 LANGUAGE="ES" NAME="Palacio Vallelersundi">
Κύριε Πρόεδρε, τουλάχιστον τρεις μεγάλες ομάδες συμφερόντων αναφέρονται σε αυτή την οδηγία, συμφέροντα που μπορεί μεν να μην αντικρούονται, αλλά πάντως δεν συμπίπτουν.
<P>
Στην πρώτη ομάδα ανήκουν οι δημιουργοί. Ένα από τα χαρακτηριστικά γνωρίσματα της ευρωπαϊκής πολιτιστικής ταυτότητας είναι ακριβώς ότι εδώ και πολύ καιρό έχει δημιουργηθεί η πνευματική κτήση, η κτήση του δημιουργού, η συλλογική αντίληψη ότι πρέπει να ανταμείβεται η δημιουργία βάσει μιας συλλογικής αναγνώρισης - συλλογικής αναγνώρισης που φαίνεται τελικά μέσω της αμοιβής. Έτσι λοιπόν υπάρχει αυτή η πρώτη ομάδα συμφερόντων και δεν πρέπει να το ξεχνάμε, διότι αυτό αποτελεί χαρακτηριστικό γνώρισμα της ευρωπαϊκής πολιτιστικής ταυτότητας.
<P>
Στη δεύτερη ομάδα ανήκουν οι καταναλωτές.
<P>
Τρίτον, αναφέρεται η μεγάλη ομάδα συμφερόντων των μεσαζόντων, αν και εδώ υπάρχει επίσης διαφοροποίηση συμφερόντων.
<P>
Επομένως, κύριε Πρόεδρε, εάν πρέπει να βγάλουμε ένα συμπέρασμα, αυτό είναι ότι κανείς δεν είναι ικανοποιημένος με την έκθεση του Κοινοβουλίου. Αυτό, σύμφωνα τουλάχιστον με την εμπειρία μου ως δικηγόρου, ενδεχομένως να αποτελεί θετική ένδειξη, διότι, όταν από τρία εμπλεκόμενα μέρη κανένα δεν συμφωνεί με τη λύση, πιθανό να βρισκόμαστε σε ένα καλό σημείο ισορροπίας μεταξύ των μεν και των δε.
<P>
Από αυτή την άποψη πρέπει να συγχαρώ τον εισηγητή, διότι καταλυτικό ρόλο σε αυτό το ζήτημα έπαιξε, εκτός από την καλή γνώση του υπό εξέταση θέματος, και η ορθή του προσέγγιση. Πρέπει δε να πω ότι, αν και έχουν παρατεθεί επιχειρήματα τόσο στην Ομάδα μας, όσο και στη δική του, η Ομάδα του Ευρωπαϊκού Λαϊκού Κόμματος θα υποστηρίξει αυτή την έκθεση, όπως και όλες τις τροπολογίες, συμπεριλαμβανομένων, κύριε Barzani, και κάποιων που εσείς επισημάνατε ότι δεν θέλετε, που πραγματικά σε μερικές λεπτομέρειες είναι λανθασμένες από τεχνική άποψη και ενδεχομένως να αποδειχθούν πολύ προβληματικές, όπως η υπ' αριθ. 30, 31 και 48.
<P>
Η Ομάδα μας, κάνοντας μια σφαιρική τοποθέτηση, περισσότερο πολιτικού παρά τεχνικού χαρακτήρα - γνωρίζουμε ότι αυτή η έκθεση παρουσιάζει πολλά προβλήματα από τεχνική άποψη, αλλά γι' αυτό υπάρχει η δεύτερη ανάγνωση και η εργασία της Επιτροπής -, θέλει να απευθύνει ένα πολιτικό μήνυμα: στηρίζουμε αυτή την έκθεση και πιστεύω ότι ένα θετικό σημάδι ήταν ότι καμία από τις δύο μεγάλες πολιτικές Ομάδες δεν παρουσίασε ομαδικές τροπολογίες στην ολομέλεια.
<P>
Κύριε Πρόεδρε, επιτρέψτε μου να πω επιπλέον ότι σε αυτή την έκθεση παρακολουθούμε το μήνυμα που απευθύνει η Επιτροπή. Αυτή η οδηγία δεν διατείνεται ότι είναι οδηγία απόλυτης εναρμόνισης. Αναφέρεται ως «εναρμόνιση συγκεκριμένων πτυχών»και είναι πάνω από όλα μια οδηγία που φιλοδοξεί να εκσυγχρονίσει τον κοινοτικό κανονισμό σε σχέση με άλλες οδηγίες που υπάρχουν, όπως η οδηγία για τις μισθώσεις, η οδηγία για τις βάσεις δεδομένων ή η οδηγία για προγράμματα ηλεκτρονικού υπολογιστή, πρωτίστως δε σε σχέση με τις δύο μεγάλες συμφωνίες του 1996 στο πλαίσιο του Παγκόσμιου Οργανισμού Πνευματικής Ιδιοκτησίας. Γι' αυτό πρέπει να σεβαστούμε αυτή τη διάρθρωση, και πιστεύω ότι η παρούσα έκθεση της Επιτροπής Νομικών Θεμάτων σέβεται απόλυτα τη δύσκολη ισορροπία που προωθεί η πρόταση της Επιτροπής, που είναι μια εναρμόνιση βασισμένη στις τρεις θεμελιώδεις αρχές - αναπαραγωγή, επικοινωνία και διανομή - με ένα άρθρο που αφήνει περιθώρια ελιγμών, τα οποία διατηρούνται, ώστε τα διάφορα κράτη μέλη να μπορέσουν να χειρισθούν τις διαφορές που πολλές φορές υφίστανται για μεγάλο διάστημα και που δεν είναι προβληματικές για την καλή λειτουργία της εσωτερικής αγοράς. Πιστεύω ότι πρόκειται για μια σημαντική οδηγία και υπ' αυτή την έννοια πρωτοπόρα αυτών των οδηγιών «πλαισίου εναρμόνισης», με στόχο την εναρμόνιση όχι μέχρι την τελευταία λεπτομέρεια, αλλά μόνο στο μέτρο του αναγκαίου.
<P>
Κατά τα λοιπά, κύριε Πρόεδρε, προσυπογράφω όλα και όσα είπε ο εισηγητής και ελπίζω αύριο να υποστηριχθεί με μεγάλη πλειοψηφία η θέση του, που, επαναλαμβάνω, είναι θέση ισορροπίας και ένα σαφέστατο μήνυμα για την Επιτροπή.

<SPEAKER ID=141 LANGUAGE="SV" NAME="Thors">
Κύριε Πρόεδρε, κύριε Επίτροπε, έχουμε επανειλημμένως πει εδώ στην ολομέλεια και την ΕΕ ότι χρειαζόμαστε διεθνείς κανόνες για την κοινωνία των πληροφοριών και ότι θα πρέπει να διασφαλίσουμε την ανταγωνιστικότητα των χωρών μας στους νέους τομείς που αναπτύσσονται εντός ακριβώς της κοινωνίας των πληροφοριών.
<P>
Αγαπητοί φίλοι, φοβάμαι ότι, αν υιοθετήσουμε την οδηγία με τη μορφή που έχει προτείνει η Επιτροπή, δεν θα τηρήσουμε αυτό που έχουμε πει σε άλλες περιστάσεις και θα δημιουργήσουμε ένα σύστημα που θα δυσχεράνει τη δραστηριότητα πολλών παραγόντων της αλυσίδας της κοινωνίας των πληροφοριών. Οι κανονισμοί που έχουμε όσον αφορά την κατανομή των ευθυνών είναι ασαφείς. Πιστεύω επομένως ότι ένα αυξανόμενο ποσοστό της δραστηριότητας θα μετατοπισθεί από την Ευρώπη αλλού - "το καλύτερο είναι ο εχθρός του καλού».
<P>
Κατά την ανάγνωση της πρότασης οδηγίας βρισκόμουν ολοένα και περισσότερο ενώπιον του υπαρξιακού διλήμματος, μήπως θα ήταν προτιμότερο να επικυρωθούν άμεσα οι συνθήκες του ΠΟΠΙ και να υιοθετηθεί η οδηγία για το ηλεκτρονικό εμπόριο ή, μήπως χρειαζόμαστε κάτι περισσότερο. Δεν είναι άραγε η οδηγία προϊόν μιας εποχής που προηγείται της διαμόρφωσης της πρότασης για το ηλεκτρονικό εμπόριο και της αποσαφήνισης στο εννοιολογικό μας υπόβαθρο του τρόπου με τον οποίο θα χειριζόμαστε το θέμα της ευθύνης στο δίκτυο;
<P>
Είναι σημαντικό να επικυρωθούν άμεσα οι συνθήκες του ΠΟΠΙ: αποτελεί αίτημα όλων σε αυτόν τον τομέα. Δεν είναι σίγουρο ότι χρειαζόμαστε αυτή την οδηγία. Πιστεύω de facto ότι η οδηγία καθυστερεί την επικύρωση. Μήπως ωφελούνται κάποιοι από αυτό;
<P>
Στην Ευρώπη είναι πολλές οι χώρες όπου υπάρχει το δικαίωμα πρόσβασης του κοινού σε ξένη ιδιοκτησία, αρκεί να μην προκαλείται ζημία ή να μην είναι παράλογο. Η άποψή μου είναι ότι αυτό το δικαίωμα που ισχύει σε κάποια μέρη της Ευρώπης πρέπει να ισχύει και στο ψηφιακό περιβάλλον. Η πρόταση της Επιτροπής το σεβάστηκε σε κάποιο βαθμό, σε αντίθεση με την πρόταση του εισηγητή. Γι' αυτόν τον λόγο υποβάλαμε κάποιες προτάσεις τροπολογίας βάσει αυτού του «δικαιώματος του κοινού στο ψηφιακό περιβάλλον». Συμφωνώ με αυτό που ανέφερε ο κ. Whitehead, ότι δηλαδή δεν θα πρέπει να υπάρχουν πολύ μεγάλες διαφορές μεταξύ του ψηφιακού και του αναλογικού περιβάλλοντος.
<P>
Υπάρχουν πολιτιστικές διαφορές. Δεν καταλαβαίνω γιατί να μην είναι υποχρεωτικές οι εξαιρέσεις. Από την άλλη πλευρά όμως ο κατάλογος των εξαιρέσεων από τα πνευματικά δικαιώματα θα ήταν μακροσκελής.
<P>
Είναι σημαντικό να καταπολεμήσουμε τις πειρατικές αντιγραφές, και θα το πράξουμε με τις χώρες με τις οποίες έχουμε εμπορικές σχέσεις και συμφωνίες σύνδεσης. Ωστόσο, θα πρέπει επίσης να παροτρύνουμε τους διάφορους παράγοντες να δημιουργήσουν μια τεχνολογία εξουδετέρωσης κάθε τεχνολογικού μέτρου, η οποία θα αποτρέπει τις πειρατικές αντιγραφές, αλλά δεν θα εμποδίζει τη διαφάνεια ούτε θα δημιουργεί κλειστά συστήματα. Αυτό χρειαζόμαστε και χαίρομαι που αυτό το σημείο έγινε αντιληπτό από τον κ. Cassidy.
<P>
Αγαπητοί φίλοι, είναι παράλληλα σημαντικό να μη στερήσουμε από τον κόσμο τα δικαιώματα που μπορεί να συνεπάγεται αυτή η οδηγία.

<SPEAKER ID=142 LANGUAGE="EN" NAME="Crowley">
Επιθυμώ και εγώ να συγχαρώ τον εισηγητή για τον επιδέξιο τρόπο με τον οποίο χειρίστηκε έναν εξαιρετικά δύσκολο φάκελο και μια ανάλογη έκθεση. Παρόλο που δεν προσυπογράφω όλες τις προτάσεις που εισηγήθηκε, προσωπικά πιστεύω ότι υιοθέτησε μια πολύ ισορροπημένη προσέγγιση για την την επίλυση του προβλήματος.
<P>
Ωστόσο, διαφωνώ με κάποιους βουλευτές που υποστηρίζουν ότι το Internet και οι νέες τεχνολογίες που προσφέρουν οι ψηφιακές επικοινωνίες δεν ενέχουν κάποιον κίνδυνο ή δεν πρόκειται να επιφέρουν τεράστιες αλλαγές στο μέλλον, επειδή μπορούμε ήδη να δούμε ότι από τα πρώτα της βήματα η ψηφιακή τεχνολογία, το Internet και η νέα κοινωνία των πληροφοριών έχουν αλλάξει τον τρόπο με τον οποίο δουλεύουμε και επικοινωνούμε. Στο μέλλον θα μεταβάλουν επίσης τον τρόπο ψυχαγωγίας μας - μουσική, θεατρικά έργα, τηλεοπτικά προγράμματα, ταινίες ή βιβλία. Ως εκ τούτου, είναι βασικό να υιοθετήσουμε τώρα μια αρμονική προσέγγιση για την καλύτερη προστασία των δικαιωμάτων πνευματικής ιδιοκτησίας των δημιουργών.
<P>
Συχνά εκείνοι που ασχολούνται με τη μουσική, την τέχνη ή τη λογοτεχνία γίνονται αντικείμενο χλευασμού, επειδή στερούνται επιχειρηματικού πνεύματος: νοιάζονται συνήθως περισσότερο για την τέχνη τους και τη δημόσια παρουσίαση των έργων τους, παρά απλώς για την εμπορική πραγματικότητα ή για επιχειρηματικές ανάγκες. Συνεπώς, έχουμε υποχρέωση, καθώς ωφελούμαστε πνευματικά από το υλικό που παράγουν αυτοί οι άνθρωποι, να φροντίσουμε για την προστασία των δικαιωμάτων τους, ούτως ώστε να μη γίνονται αντικείμενο σφετερισμού μέσω πειρατικών αντιγραφών ή με άλλους τρόπους.
<P>
Λίγο καιρό πριν συζητούσαμε για την παραχώρηση δικαιωμάτων στους καλλιτέχνες που πωλούν το έργο τους. Συζητήθηκε εκτενώς σε αυτό το Σώμα κατά πόσον, σε περίπτωση έγκρισης της συγκεκριμένης νομοθετικής ρύθμισης, τα έργα τέχνης που πωλούνται σε δημοπρασία θα πηγαίνουν στην Αμερική αντί της Ευρώπης. Από τον καιρό που η εν λόγω νομοθεσία τέθηκε σε ισχύ, δεν έχει παρατηρηθεί καμία αξιοσημείωτη διαφορά. Υπάρχει κατάλληλος, ισορροπημένος τρόπος για την επίτευξη των δικαιωμάτων που όλοι εδώ επιθυμούν.
<P>
Αν και οι καταναλωτές δικαιούνται επίσης προστασία των δικαιωμάτων τους - εξασφάλιση της μεγαλύτερης δυνατής πρόσβασης σε πληροφορίες με όσο το δυνατόν λογικότερη τιμή (μερικές φορές δωρεάν) - έχουν και χρέος να πληρώνουν για κάποια από αυτά τα δικαιώματα. Αυτό το χρέος πρέπει επίσης να εξισορροπηθεί με τα δικαιώματα των συγγραφέων και των δημιουργών αυτών των έργων, προκειμένου να εξασφαλιστεί η προστασία των δικαιωμάτων τους.
<P>
Έχω υποβάλει ορισμένες τροπολογίες όσον αφορά αυτή την έκθεση, ώστε να εξασφαλισθεί ότι δεν θα μειωθεί η διάδοση πληροφοριών μέσω των δημοσίων βιβλιοθηκών, των εκπαιδευτικών φορέων, κ.λπ., ότι θα διατηρηθεί και θα αναπτυχθεί ο αυτόχθων πολιτισμός, ότι δεν θα υπονομευτούν από αυτή τη νομοθεσία οι ανάγκες των ατόμων με ειδικές ανάγκες και ότι θα προστατευθεί η πολιτιστική και κοινωνική σημασία σημαντικών αθλητικών γεγονότων. Γενικά η Ομάδα μου θα υποστηρίξει την έκθεση του κ. Barzanti, αλλά συνιστούμε επίμονα την έγκριση των τροπολογιών μας.
<P>
Τέλος, θα ήθελα να ρωτήσω τον κ. Επίτροπο αν πρόκειται να υποβληθεί στο άμεσο μέλλον άλλη πρόταση από την Επιτροπή όσον αφορά την πνευματική ιδιοκτησία και τα συγγενικά δικαιώματα στην κοινωνία των πληροφοριών.

<SPEAKER ID=143 LANGUAGE="DE" NAME="Ullmann">
Κύριε Πρόεδρε, κύριε Επίτροπε, αξιότιμοι συνάδελφοι, με την ψηφιοποίηση η τεχνική για την αναπαραγωγή έχει φθάσει στο σημείο να μπορεί να εξαφανίζει τη διαφορά μεταξύ πρωτοτύπου και αντιγράφου. Όποιος δεν θέλει να διακυβευτούν τα επιτεύγματα σχετικά με το δικαίωμα πνευματικής ιδιοκτησίας πρέπει να τα διατυπώσει εκ νέου στον αιώνα της ψηφιακής επικοινωνίας με τρόπο που να ανταποκρίνεται στις απαιτήσεις της νέας τεχνολογίας και της βιομηχανίας που τη χρησιμοποιεί.
<P>
Εάν το παρόν σχέδιο ικανοποιεί αυτές τις απαιτήσεις και δίνει βάρος στα δικαιώματα της πνευματικής ιδιοκτησίας, το οφείλουμε στην προεργασία της Επιτροπής, εξίσου όμως στην προσοχή, την επιμονή και την υπομονή του εισηγητή. Για να μη διακυβευτούν αυτά τα επιτεύγματα, είναι ιδιαίτερα σημαντικό να γίνουν δεκτές οι τροπολογίες 33, 34 και 37 και να ληφθούν επίσης υπόψη τα επακόλουθα, όπως διατυπώνονται στις τροπολογίες 97 και 95.
<P>
Ελπίζω ότι όλοι συμφωνούμε πως δεν θέλουμε να επιστρέψουμε σε μια εποχή όπου ο διάσημος συνθέτης Johann Nepomuk Hummel, ο δάσκαλος του Chopin, αναγκάστηκε να επιβάλει για πρώτη φορά τα πνευματικά δικαιώματα των συνθετών και ο μεγάλος φιλόσοφος Schelling έχασε μια δίκη για την αναπαραγωγή των κειμένων του χωρίς την άδειά του, επειδή δεν υπήρχε καμία νομική προστασία.

<SPEAKER ID=144 LANGUAGE="DA" NAME="Sandbζk">
Κύριε Πρόεδρε, το Κίνημα του Ιουνίου θεωρεί ότι η ελεύθερη πρόσβαση στις πληροφορίες αποτελεί τον ακρογωνιαίο λίθο της δημοκρατίας. Πρέπει να διατηρηθεί το δικαίωμα του λαού στην πληροφόρηση και στην εκπαίδευση σε βιβλιοθήκες και άλλα δημόσια ιδρύματα. Πρέπει παράλληλα να ληφθούν υπόψη τα μειονεκτούντα στρώματα της κοινωνίας. Γι' αυτό το Κίνημα του Ιουνίου υπέβαλε τροπολογίες που θα εξασφαλίσουν ότι οι άνθρωποι που αντιμετωπίζουν π.χ. προβλήματα όρασης θα έχουν την ίδια ελευθερία πρόσβασης με τους υπόλοιπους στο υλικό των βιβλιοθηκών μη εμπορικού χαρακτήρα.
<P>
Μια άλλη βασική άποψη είναι η διατήρηση εκ μέρους των καλλιτεχνών όλων των δικαιώμάτων τους όσον αφορά την εκμετάλλευση των έργων τους. Θα πρέπει να μπορούν να διαπραγματεύονται μόνοι τους τις αμοιβές τους και τα δικαιώματα που εκχωρούν σε παραγωγούς. Στις Βόρειες χώρες έχουμε μακρά παράδοση και καλές εμπειρίες στην επίλυση δύσκολων περιπτώσεων περί δικαιωμάτων με τη βοήθεια των συμφωνιών για άδεια εκμετάλλευσης, και αυτό το πρότυπο πρέπει να διατηρηθεί.
<P>
Εν κατακλείδι, θέλω να επιστήσω την προσοχή σας στην τροπολογία 56, η οποία ορίζει εντελώς παράλογα οι δημοσιογράφοι να έχουν τα ίδια δικαιώματα με τους συγγραφείς, όταν οι εφημερίδες χρησιμοποιούν τα άρθρα τους. Μια τέτοια αρχή αντιβαίνει τόσο στο δικαίωμα του δημιουργού, όσο και στις συμβάσεις, και συνεπάγεται έναν παράλογο επαγγελματικό κίνδυνο για τις εφημερίδες. Και εδώ τίθεται το θέμα της δημοκρατικής πρόσβασης στις πληροφορίες. Επιθυμώ εξάλλου να πω αναφορικά με τη συγκεκριμένη οδηγία ότι συμφωνώ απολύτως με την κ. Thors.

<SPEAKER ID=145 LANGUAGE="DE" NAME="Hager">
Κύριε Πρόεδρε, η πρόταση οδηγίας έχει καθοριστική σημασία, όπως μπορέσαμε ήδη να διαπιστώσουμε από την απήχησή της στην κοινή γνώμη. Το δικαίωμα των καλλιτεχνών στην προστασία των έργων τους πρέπει να διατηρηθεί και στον αιώνα του Internet. Πρέπει να δημιουργηθεί το κατάλληλο νομικό πλαίσιο, και ως προς αυτό πέτυχε ο εισηγητής. Εγκρίνω τις περισσότερες από τις τροπολογίες που πρότεινε η Επιτροπή Νομικών Θεμάτων και Δικαιωμάτων των Πολιτών. Εκτός από τις διατάξεις προς όφελος των καλλιτεχνών, θα ήθελα κυρίως να επισημάνω τις προτεινόμενες ρυθμίσεις που αφορούν τη χρησιμοποίηση παραγωγών αρχείου. Θεωρώ ότι πρέπει να προσφέρουμε μια ελκυστική ρύθμιση, προκειμένου να προσφέρουν υπηρεσίες ανοικτής γραμμής (on line ) πολλοί παραγωγοί - παραγωγοί φωνογραφημάτων και ραδιοφωνικές επιχειρήσεις - τις παραγωγές που έκαναν για λογαριασμό τους ή κατ' εντολή τρίτων. Υλικό που σήμερα βρίσκεται στις αποθήκες μπορεί να παρουσιαστεί σε ένα πολύ ευρύτερο κοινό μέσω μιας νέας τεχνολογικής δυνατότητας.
<P>
Τελειώνοντας όμως επιτρέψτε μου να ασκήσω μια σύντομη κριτική στη γλωσσική ποιότητα της πρότασης. Εδώ βλέπω σε ορισμένα σημεία ένα υπόδειγμα νομοθεσίας δυσνόητης και απόμακρης για τον πολίτη, γεγονός που αυτό καθαυτό δεν ανταποκρίνεται στο αίτημα για διαφάνεια.

<SPEAKER ID=146 LANGUAGE="DE" NAME="Berger">
Κύριε Πρόεδρε, όσο καιρό είμαι βουλευτής του Ευρωπαϊκού Κοινοβουλίου και μέλος της Επιτροπής Νομικών Θεμάτων και Δικαιωμάτων των Πολιτών δεν έχω δει καμία νομοθετική διαδικασία, έστω και κατά προσέγγιση, τόσο πολύπλοκη, όσο αυτή για την προσαρμογή του δικαιώματος της πνευματικής ιδιοκτησίας στις απαιτήσεις της κοινωνίας των πληροφοριών. Γι' αυτό θέλω να ευχαριστήσω ακόμη περισσότερο τον εισηγητή που προσπάθησε να δείξει έναν δρόμο μέσα από πολλά και συχνά αντίθετα συμφέροντα και να χαράξει μια σταθερή γραμμή. Μπορεί κανείς να μη συμφωνεί ενδεχομένως σε όλα τα επιμέρους σημεία της γραμμής αυτής, όμως έχει χαραχθεί και συνεπώς μπορεί να χρησιμεύσει ως γνώμωνας τόσο για το Συμβούλιο, όσο και για την Επιτροπή.
<P>
Ένα σημείο πάντως για το οποίο υπήρξε συμφωνία στην Επιτροπή Νομικών Θεμάτων και Δικαιωμάτων των Πολιτών είναι το αίτημα για ένα ευρωπαϊκό πρότυπο της κοινωνίας των πληροφοριών, στο οποίο θα κατέχουν κεντρική θέση πολιτιστικά και καλλιτεχνικά έργα υψηλού επιπέδου και δεν θα γίνεται κατάχρηση των νέων τεχνολογιών για την υπονόμευση υφιστάμενων δικαιωμάτων. Εν όψει όμως του καθολικού χαρακτήρα των περιεχομένων και των τεχνολογιών, τίθεται το ερώτημα αν αυτός ο στόχος μπορεί να επιτευχθεί καλύτερα με ένα υψηλότερο επίπεδο προστασίας σε σύγκριση με τα διεθνή πρότυπα ή αν κατ' αυτόν τον τρόπο δυσκολεύουμε τόσο τη ζωή άλλων φορέων της ευρωπαϊκής κοινωνίας των πληροφοριών, ώστε οι συνέπειες για τους δικαιούχους να είναι τελικά αρνητικές.
<P>
Αν θέλουμε να γίνουν περισσότερα τα αξιόλογα περιεχόμενα, δεν πρέπει να δημιουργούμε υπερβολικές δυσκολίες στους φορείς παροχείς τους - content providers , όπως τους λένε σήμερα - ιδιαίτερα στα ραδιοτηλεοπτικά ιδρύματα ή να τους στερούμε τη δυνατότητα διάδοσης αυτών των περιεχομένων και υιοθέτησης νέων μεθόδων δημοσίευσης. Ο καταναλωτής περιμένει επίσης από την κοινωνία των πληροφοριών περισσότερα και ευκολότερα προσβάσιμα περιεχόμενα και όχι μεγαλύτερες οικονομικές επιβαρύνσεις στο μέλλον. Αυτό ισχύει κυρίως για ομάδες καταναλωτών που χρήζουν ιδιαίτερης προστασίας, και ειδικά για τα άτομα με ειδικές ανάγκες. Για τον λόγο αυτό θέλω να παρακαλέσω για άλλη μια φορά τον εισηγητή να μετριάσει τους ενδοιασμούς που εξέφρασε για τις τροπολογίες 30, 32 και 48, που έγιναν δεκτές από την Επιτροπή Νομικών Θεμάτων και Δικαιωμάτων των Πολιτών. Ευχαριστώ επίσης τους ομιλητές εδώ στο Σώμα για την υποστήριξη που μου παρείχαν στο ζήτημα αυτό.

<SPEAKER ID=147 LANGUAGE="EN" NAME="Perry">
Κύριε Πρόεδρε, θα περιοριστώ σε δύο μόνο σημεία. Το πρώτο είναι ότι στην Ευρώπη πρέπει να ενθαρρύνουμε και όχι να αποθαρρύνουμε τη χρήση του Internet. Ομοίως, πρέπει να παραδεχτούμε ότι η νέα τεχνολογία απαιτεί σύγχρονο τρόπο σκέψης και ότι μια ψηφιακή αντιγραφή απλά διαφέρει από μια αναλογική: είναι κλώνος. Αυτό εγκυμονεί κινδύνους για τον τομέα της μουσικής, αν δεν υπάρχει κανένας περιορισμός σε αυτού του είδους την κλωνοποίηση.
<P>
Δεν θα πρέπει να υποτιμάμε τους νέους της Ευρώπης και τις επιχειρηματικές τους δυνατότητες να παράγουν αυτούς τους κλώνους. Ακόμη και στο σημερινό τεύχος των Financial Times υπάρχει αναφορά σε ένα προϊόν μιας γαλλικής εταιρείας που έχει λανσάρει ένα μέσο παραγωγής αντιγράφων CD πολλαπλών χρήσεων. Πιέζοντας ένα κουμπί μπορεί κανείς να δημιουργήσει ένα ακριβές αντίγραφο του πρωτότυπου CD. Δεν έχω καμία απολύτως αμφιβολία ότι η μακροπρόθεσμη λύση όλων αυτών έγκειται στη νέα τεχνολογία, αλλά ότι πρέπει παράλληλα να υπάρχουν νομικοί περιορισμοί όπου αυτό κρίνεται απαραίτητο.
<P>
Το δεύτερο σημείο που θέλω να θίξω είναι η πρόταση που έγινε μέσω ορισμένων τροπολογιών, συμπεριλαμβανομένης και της δικής μου, όσον αφορά τη δυνατότητα ύπαρξης διαμεσολαβητών σε περιπτώσεις νομικών διαφορών ανάμεσα στους παραγωγούς και στους φορείς διάδοσης. Πρόκειται να υπάρξουν πολλές διαφορές ως αποτέλεσμα αυτής της νομοθεσίας, οπότε αναμφίβολα όλα θα εξαρτώνται από τους δικηγόρους. Θέλουμε να ισχύει ένα σύστημα, σύμφωνα με το οποίο σε όσες χώρες είναι διατεθειμένες να το επιτρέψουν, θα πρέπει να υπάρχει το δικαίωμα προσφυγής σε έναν ανεξάρτητο διαμεσολαβητή που θα μπορεί να ακούει και τις δύο εκδοχές της υπόθεσης και να καταλήγει σε μια αντικειμενική λύση, χωρίς ουσιαστικά να υπάρχει τεράστιο χρηματικό κόστος στο οποίο δεν θα μπορούν να ανταπεξέλθουν οι μικροί χρήστες, οι μικροπαραγωγοί, οι ιδιώτες μουσικοί και ούτω καθεξής.
<P>
Αν και δεν πρόκειται για μείζον θέμα, θα ήθελα να ελπίζω ότι ο εισηγητής και η Επιτροπή θα δείξουν κατανόηση γι' αυτό, καθώς έτσι θα βοηθήσουν μερικούς από εκείνους που θα θιγούν από αυτή τη νομοθεσία.

<SPEAKER ID=148 LANGUAGE="FR" NAME="Monfils">
Κύριε Πρόεδρε, η έκθεση του κ. Barzanti είναι εξαιρετική και πλήρως ισορροπημένη. Υπερασπίζεται το νόμιμο δικαίωμα των δημιουργών λαμβάνοντας παράλληλα υπόψη το μέλημα να τίθενται όλα τα έργα στη διάθεση όσο το δυνατόν μεγαλύτερου κοινού. Αυτή η διαπίστωση είναι σημαντική, επειδή στο πλαίσιο αυτής της τεχνικής και περίπλοκης συζήτησης πολλοί προσπαθούν να πείσουν ότι βλάπτονται τα συμφέροντα των καταναλωτών, κάτι που είναι εντελώς ανακριβές. Ούτε το δικαίωμα του δημιουργού στο έργο του ούτε η αμοιβή που δικαιούται να αναμένει από τη διάδοση του έργου του αποτελούν εμπόδια για τη διάθεση του εν λόγω έργου στο κοινό.
<P>
Εάν ορισμένα κράτη πιστεύουν ότι η πολιτική στον τομέα του πολιτισμού απαιτεί, για παράδειγμα, δωρεάν πρόσβαση στα έργα, έγκειται σε αυτά τα κράτη να προβλέψουν τα απαραίτητα μέσα γι' αυτόν τον σκοπό και δεν είναι υποχρεωμένοι οι δημιουργοί να πληρώσουν το τίμημα. Θα φανταζόταν κανείς, επί παραδείγματι, στον τομέα της εκπαίδευσης να ζητήσει από τους καθηγητές να δώσουν τον μισό μισθό τους για να πληρώσουν τη δημόσια εκπαίδευση; Κάτι τέτοιο θα ήταν προφανώς παράλογο. Οι φόβοι εξάλλου που εκφράζουν οι παράγοντες της τηλεόρασης και οι κατασκευαστές ηλεκτρονικού υλικού μου φαίνονται αβάσιμοι.
<P>
Το δικαίωμα του δημιουργού δεν παρεμπόδισε ούτε θα παρεμποδίσει ποτέ την τεχνική πρόοδο, και ουδέποτε παρατηρήθηκε εξάλλου κάτι τέτοιο από τότε που ξεκίνησε η τυπογραφία. Αντίθετα, χωρίς σοβαρή προστασία η τεχνική πρόοδος μπορεί να θέσει υπό αμφισβήτηση τα δικαιώματα του δημιουργού σταματώντας κατά συνέπεια τη δημιουργία.
<P>
Τέλος, θεωρώ καλό το σύστημα που προτείνεται από την Επιτροπή Νομικών Θεμάτων σχετικά με την ψηφιακή ιδιωτική αντιγραφή, εφόσον πριν από την εισαγωγή πιθανής τεχνικής προστασίας των δικαιούχων θα υπάρχει οικονομική συμμετοχή και δίκαιη αμοιβή, κάτι ανάλογο κατά πάσα πιθανότητα με αυτό που συμβαίνει σήμερα με την αναλογική παραγωγή.
<P>
Τέλος, αγαπητοί φίλοι και συνάδελφοι, αποστολή μας δεν είναι μόνο να οργανώσουμε μια τεχνολογική επικράτεια ελεύθερου ανταγωνισμού και ελευθέρων συναλλαγών, αλλά, όπως είπε ο κ. Rothley, και να διατηρήσουμε και να αναπτύξουμε την πολυποίκιλη ευρωπαϊκή πολιτιστική δημιουργία. Αυτή η οδηγία, όπως τροποποιήθηκε, επιβεβαιώνει και γενικεύει το ευρωπαϊκό πρότυπο για τα δικαιώματα του δημιουργού χωρίς να παρεμποδίζει την κυκλοφορία των έργων. Αυτός είναι ο λόγος που θα ψηφίσω, με κάποια από τα μέλη της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, την έκθεση του κ. Barzanti.

<SPEAKER ID=149 LANGUAGE="SV" NAME="Svensson">
Κύριε Πρόεδρε, τόσο η πρόταση της Επιτροπής, όσο και η έκθεση, δείχνουν τις ελλείψεις στη νομοθετική τεχνική της Ένωσης. Θα έπρεπε να υπάρχει εδώ μια πολυεθνική επιτροπή εμπειρογνωμόνων που θα είχε επεξεργαστεί εκτενώς τα δύσκολα προβλήματα αναφορικά με τα πνευματικά δικαιώματα και το δικαίωμα της διάδοσης. Στη συνέχεια θα έπρεπε να ακολουθήσει μία ευρεία δημόσια συζήτηση πριν από το νομοθετικό έργο.
<P>
Τώρα έχουμε ενώπιόν μας ασαφή και όχι επαρκώς επαγγελματικά νομικά κείμενα, διότι η χρήση υπερβολικά πολλών λέξεων δεν καθιστά σαφέστερη τη νομοθεσία. Ιδιαιτέρως λυπηρές είναι οι ασάφειες αναφορικά με τους κανονισμούς των σκανδιναβικών χωρών, όσον αφορά το δικαίωμα πρόσβασης των πολιτών σε δημόσια έγγραφα και πληροφορίες. Στο εξής χρειάζεται μια πολύ βαθύτερη ανάλυση των θεμάτων σε αυτούς και σε άλλους τομείς.

<SPEAKER ID=150 LANGUAGE="NL" NAME="De Clercq">
Κύριε Πρόεδρε, ο Tony Blair είπε κάποτε ότι η πολιτιστική βιομηχανία στη χώρα του συγκέντρωνε περισσότερα έσοδα από ό, τι η βιομηχανία χάλυβα, αλλά οι δυνατότητες που προσφέρει η ψηφιακή τεχνολογία προσδίδουν μια νέα διάσταση στην πειρατεία. Εκτιμάται ότι καθημερινά σημειώνεται κλοπή ενός περίπου εκατομμυρίου CD από το Internet. Συνεπώς, είναι καιρός να θεσπιστεί μια νομοθετική ρύθμιση για το συγκεκριμένο θέμα. Αυτό δεν ισχύει μόνο για τη μουσική, αλλά και για όλες τις μορφές οπτικοακουστικής παρουσίασης. Πρέπει να μεριμνήσουμε ώστε ο δημιουργός ή ο δικαιούχος να κατέχει το αποκλειστικό δικαίωμα αναπαραγωγής, διανομής ή οποιασδήποτε παρουσίασης του έργου του στο κοινό. Αυτή είναι η μοναδική δυνατότητα που υπάρχει για να δημιουργηθεί ένα περιβάλλον ευνοϊκό για την προαγωγή της δημιουργικότητας και των επενδύσεων.
<P>
Μια παρόμοια προστασία των δικαιωμάτων πνευματικής ιδιοκτησίας πέραν των συνόρων προσφέρει μεγάλα πλεονεκτήματα. Στον οικονομικό τομέα θα υπάρξει διεύρυνση της αγοράς. Στον κοινωνικό τομέα η διεύρυνση της αγοράς οδηγεί σε αύξηση της απασχόλησης και, τέλος υπάρχει η εξίσου σημαντική πολιτιστική διάσταση. Η ποιότητα των ειδών που προσφέρονται στους καταναλωτές πρέπει να είναι υψηλή, ενώ δεν θα πρέπει να λησμονούμε ότι η δημιουργικότητα και η καλλιτεχνική καινοτομία συνιστούν τις πηγές εισοδήματος του δημιουργού. Για να διασφαλισθεί αυτός ο ιδιαίτερος χαρακτήρας της τέχνης και να εμπλουτιστεί ακόμη περισσότερο, πρέπει να δοθούν περαιτέρω κίνητρα στους καλλιτέχνες μας. Πρέπει να φροντίζουμε κυρίως για νέα ταλέντα τα οποία ασχολούνται σήμερα με κάτι που αύριο θα είναι δημοφιλές, αλλά απροστάτευτο.
<P>
Αναμένεται από εμάς να μεριμνήσουμε για τη θέσπιση μιας καλής ρύθμισης και στο όνομα εκείνων που σήμερα δεν έχουν κάνει ακόμη όνομα. Είναι καθήκον μας ως νομοθετικό όργανο της Ευρωπαϊκής Ένωσης να φροντίσουμε γι'αυτό. Για τον λόγο αυτό θα υπερψηφίσω την έκθεση του συναδέλφου Barzanti, τον οποίο και συγχαίρω.

<SPEAKER ID=151 LANGUAGE="SV" NAME="Lindholm">
Κύριε Πρόεδρε, η οδηγία περιλαμβάνει τρία επίπεδα, κάτι που την καθιστά περίπλοκη, και συγκεκριμένα ένα τεχνικό, ένα νομικό και ένα πολιτικό. Ωστόσο, η κοινοβουλευτική επιτροπή και ο εισηγητής, κ. Barzanti, έκαναν εξαιρετική δουλειά. Καλώ εντούτοις την ολομέλεια να καταψηφίσει την πρόταση τροπολογίας 48 όπου προτείνεται η μη προαιρετική άδεια, το λεγόμενο νόμιμο τεκμήριο.
<P>
Οι σκανδιναβικές χώρες έχουν μακρά και θετική εμπειρία ως προς τις άδειες που εκδίδονται βάσει συμφωνιών και τις συλλογικές συμβάσεις που ισχύουν και για τους ιδιοκτήτες πνευματικών δικαιωμάτων που βρίσκονται εκτός της οργάνωσης που συνάπτει συμφωνίες και εγγυώνται δικαιώματα και επίπεδα αποζημίωσης. Αυτό το πρότυπο, που είναι προς όφελος όλων των μερών, πρέπει να μπορεί να διατηρηθεί και όχι να αντικατασταθεί με τη μη προαιρετική άδεια, κάτι που θα ήταν αντίθετο με τη Συνθήκη της Βέρνης και τις συνθήκες του ΠΟΠΙ.
<P>
Βασικά αυτό είναι ένα θέμα που άπτεται της πολιτικής για τον πολιτισμό. Ωστόσο, αφορά επίσης τη διασφάλιση των δικαιωμάτων των δημόσιων ιδρυμάτων, π.χ. νοσοκομείων, σχολείων, βιβλιοθηκών, μουσείων, αρχειοφυλακείων και φυλακών, και τέλος, αλλά όχι ήσσονος σημασίας, τα δικαιώματα και τις δυνατότητες των ατόμων με ειδικές ανάγκες. Η ελεύθερη και ισότιμη πρόσβαση στις πληροφορίες, τον πολιτισμό και τα δημόσια έγγραφα είναι απαραίτητη για τη δημοκρατική ανάπτυξη της κοινωνίας και πρέπει να διασφαλίζεται από την οδηγία.

<SPEAKER ID=152 LANGUAGE="EN" NAME="Oddy">
Κύριε Πρόεδρε, θα ήθελα να ευχαριστήσω τον εισηγητή για την καλή διάθεση και το ψυχικό σθένος που επέδειξε κατά την εκπόνηση της δύσκολης αυτής έκθεσης: δύσκολη, πρώτον, επειδή πρέπει να επιτύχει μια ισορροπία ανάμεσα στα δικαιώματα των δημιουργών και στις ανάγκες των καταναλωτών και, δεύτερον, επειδή η τεχνολογία εξελίσσεται γοργά, γεγονός που καθιστά δύσκολη την πρόληψη νομοθετικών προβλημάτων σε αυτό το πλαίσιο. Θέλω να τονίσω τρία σημεία: τα δικαιώματα των ατόμων με ειδικές ανάγκες, την ανάγκη να υπάρχει η δυνατότητα αναφοράς σε κοινοβουλευτικές και δικαστικές διαδικασίες και το θέμα της εξασφάλισης μιας δίκαιης αμοιβής.
<P>
Όσον αφορά τα δικαιώματα ατόμων με ειδικές ανάγκες, έχω καταθέσει μια τροπολογία εξ ονόματος του βρετανικού Εργατικού Κόμματος την οποία προτιμά το λόμπυ για τα συμφέροντα των αναπήρων, επειδή είναι υποχρεωτική και όχι προαιρετική, όπως η τροπολογία που εγκρίθηκε από την Επιτροπή Νομικών Θεμάτων και Δικαιωμάτων των Πολιτών. Μαζί με τον Philip Whitehead έχουμε επίσης καταθέσει μια τροπολογία, προκειμένου να επιτραπεί η δίκαιη αναφορά σε κοινοβουλευτικές και δικαστικές διαδικασίες.
<P>
Το θέμα της δίκαιης αμοιβής, και μιλώ εκ μέρους των Βρετανών Εργατικών, δημιουργεί ένα πρόβλημα για το Ηνωμένο Βασίλειο. Αν και οι εξαιρέσεις είναι προαιρετικές και μπορούν να προσαρμοστούν στο εθνικό δίκαιο, εφόσον το επιθυμούν τα κράτη μέλη, οι τροπολογίες ως έχουν επί του παρόντος θα συνεπάγονταν την υποχρέωση καθιέρωσης μιας δίκαιης αμοιβής. Στη Βρετανία οι πολίτες έχουν συνηθίσει να αντιγράφουν το αγαπημένο τους τηλεοπτικό πρόγραμμα και να το παρακολουθούν κατά τον ελεύθερο χρόνο τους, τη στιγμή που τους βολεύει περισσότερο. Πρόκειται για ένα δικαίωμα χωρίς οικονομικές συνέπειες. Οι Βρετανοί θα δυσαρεστηθούν πολύ, αν τους αφαιρεθεί αυτό το δικαίωμα και αναγκασθούν να καταβάλλουν κάποια πληρωμή. Ως εκ τούτου η Ομάδα μου δεν μπορεί να δεχθεί αυτή την αντίληψη.

<SPEAKER ID=153 LANGUAGE="FI" NAME="Matikainen-Kallstrφm">
Αξιότιμε κύριε Πρόεδρε, το θέμα της πνευματικής ιδιοκτησίας δεν περιορίζεται μόνο στο ερώτημα ποιός δικαιούται τις αποζημιώσεις και πώς θα εισπράττονται πιο αποτελεσματικά. Η έκθεση του κ. Barzanti θα έπρεπε να ασχοληθεί κυρίως με τις βασικές αρχές της ελεύθερης ανάπτυξης και της εμπορικής εκμετάλλευσης των δικτύων πληροφοριών, δηλαδή με τις δυνατότητες των καταναλωτών να χρησιμοποιήσουν το Internet με όσο το δυνατόν λιγότερα έξοδα.
<P>
Η προστασία της πνευματικής ιδιοκτησίας αποτελεί κοινό συμφέρον όλων των σχετικών παραγόντων, όχι όμως απαραίτητα με τους όρους εκείνων που είναι ήδη πιο ισχυροί. Το θέμα είναι σε ποιόν στόχο θα δοθεί προτεραιότητα: στην ενίσχυση των δικαιωμάτων των δικαιούχων ή στις ελευθερίες των χρηστών του Internet και στις δυνατότητες λειτουργίας των φορέων παροχής υπηρεσιών. Από την άποψη του μέλλοντος της κοινωνίας των πληροφοριών ο δεύτερος στόχος είναι ουσιαστικότερος.
<P>
Η βασική ιδέα της έκθεσης, σύμφωνα με την οποία η πνευματική ιδιοκτησία σε ψηφιακή μορφή μπορεί να προστατευθεί καλύτερα με την απαγόρευση των πράξεων ενδιάμεσης αναπαραγωγής, πράξεις απαραίτητες για τη διακίνηση του υλικού, έρχεται σε πλήρη αντίφαση με τις ευρέως αναγνωρισμένες αρχές λειτουργίας του Internet. Σε περίπτωση που εγκριθεί η απαγόρευση των πράξεων ενδιάμεσης αναπαραγωγής και η καθιέρωση τεχνικών μονοπωλίων, θα ήταν ενδεχομένως δυνατόν να απαγορευθεί, μεταξύ άλλων, η περιήγηση στο Internet και ένας κοινός υπολογιστής θα μπορούσε να θεωρηθεί παράνομη συσκευή που διαφεύγει από τα συστήματα προστασίας της πνευματικής ιδιοκτησίας.
<P>
Ένας από τους πιο σημαντικούς στόχους της έκθεσης Barzanti είναι να βελτιώσει τις δυνατότητες των Ευρωπαίων δικαιούχων να εκδώσουν τα έργα τους. Ωστόσο, πάνω από το 80 % της αγοράς των μουσικών έργων που πωλούνται σήμερα στην Ευρώπη βρίσκεται στα χέρια μη Ευρωπαίων. Η πιο αυστηρή εφαρμογή της ηλεκτρονικής πνευματικής ιδιοκτησίας θα είχε ως αποτέλεσμα την όλο και μεγαλύτερη συγκέντρωση του εμπορίου στα χέρια μεγάλων εταιρειών του Hollywood. Αυτή η εξέλιξη, σε αντίθεση ιδιαίτερα με τις απόψεις που έχει εκφράσει η Επιτροπή Πολιτισμού, Νεότητας, Παιδείας και Μέσων Ενημέρωσης, δεν θα βελτίωνε τις δυνατότητες των Ευρωπαίων δημιουργών να εκδίδουν και να διακινούν τα έργα τους.

<SPEAKER ID=154 LANGUAGE="FI" NAME="Ryynδnen">
Αξιότιμε κύριε Πρόεδρε, η εξασφάλιση της πνευματικής ιδιοκτησίας στον κόσμο των ψηφιακών δικτύων πληροφόρησης αποτελεί στόχο βασικής σημασίας. Οι πράξεις παράνομης αναπαραγωγής απειλούν τα δίκαια συμφέροντα των δικαιούχων και συνεπώς ολόκληρο τον τομέα της παραγωγής περιεχομένου, καθώς και την παραγωγικότητα στον τομέα της δημιουργικής εργασίας. Όμως, είναι εξίσου δίκαιο και σημαντικό το δικαίωμα των πολιτών στην πληροφόρηση, καθώς και η ανάπτυξη μιας κοινωνίας πληροφοριών ανοικτής προς όλους.
<P>
Πολλά κράτη μέλη έχουν επιτύχει τη δημιουργία ενός λειτουργικού περιβάλλοντος για την πνευματική ιδιοκτησία, το οποίο εξασφαλίζει κατά ισόρροπο τρόπο την ευέλικτη χρήση του υλικού και τα συμφέροντα των δικαιούχων. Αυτή η λειτουργική ισορροπία απειλείται από την οδηγία της ΕΕ για την πνευματική ιδιοκτησία, και ιδιαίτερα από την πιο αυστηρή της μορφή, την οποία προτείνει η Επιτροπή Νομικών Θεμάτων και Δικαιωμάτων των Πολιτών. Η μορφή με την οποία παρουσιάζεται η εν λόγω οδηγία θα περιόριζε σημαντικά την ελεύθερη διακίνηση των πληροφοριών, καθώς και τις δυνατότητες παροχής υπηρεσιών στους πολίτες των δημοσίων κοινωφελών ιδρυμάτων.
<P>
Η επίτευξη ισορροπίας στον τομέα της πνευματικής ιδιοκτησίας προϋποθέτει και τη θέσπιση ελαχίστων υποχρεωτικών εξαιρέσεων, ως αντίβαρο σε μια ενιαία και ισχυρή προστασία της πνευματικής ιδιοκτησίας. Οι εξαιρέσεις αυτές θα πρέπει να έχουν σχέση με την πρόσβαση στην πληροφορία, την εκπαίδευση και την έρευνα, εξαιρέσεις οι οποίες έχουν ήδη αναγνωριστεί και επικυρωθεί από όλες τις διεθνείς συμφωνίες στον συγκεκριμένο τομέα. Εκτός από τη θέσπιση υποχρεωτικών εξαιρέσεων, θα πρέπει να είναι δυνατή και η θέσπιση κατάλληλων πρακτικών σε εθνικό επίπεδο, οι οποίες να βασίζονται στις παραδόσεις και τον πολιτισμό κάθε χώρας, στα πλαίσια επί παραδείγματι των συλλογικών συμβάσεων εργασίας.
<P>
Θα είναι ιδιαίτερα καθοριστικό, εάν, όπως ορίζεται στην παρούσα πρόταση οδηγίας, οι υπηρεσίες των βιβλιοθηκών εξαρτώνται αποκλειστικά από τις άδειες που ενδεχομένως θα εκχωρούν οι δικαιούχοι. Στην κοινωνία των πληροφοριών και της δια βίου εκμάθησης, με την όλο και μεγαλύτερη γενίκευση της εξ αποστάσεως εκπαίδευσης και των εικονικών υπηρεσιών δικτύου, το δικαίωμα στην πληροφόρηση δεν θα πρέπει να εξαρτάται από την ενδεχόμενη εκχώρηση αδειών. Σίγουρα δεν επιθυμούμε να παρασυρθούμε σε μια κατάσταση οπισθοδρόμησης όπου δεν θα είναι δυνατόν κανείς να κοιτάζει, να ξεφυλλίζει ή να αναπαράγει ηλεκτρονικό υλικό χωρίς να έχει ειδική άδεια ή χωρίς να έχει πληρώσει. Σε μια δημοκρατική κοινωνία των πληροφοριών το δικαίωμα αναπαραγωγής για εκπαιδευτικούς και ερευνητικούς σκοπούς, καθώς και για ιδιωτική χρήση, είναι σκόπιμο να εξασφαλισθεί ακριβώς μέσω των βιβλιοθηκών, επειδή οι βιβλιοθήκες, τα αρχεία και τα μουσεία έχουν την υποχρέωση να εξασφαλίζουν επίσης τη συντήρηση και τη διάθεση της κληρονομιάς και του πολιτιστικού υλικού που υπάρχει σε ηλεκτρονική μορφή.

<SPEAKER ID=155 LANGUAGE="EN" NAME="Tongue">
Κύριε Πρόεδρε, θα ήθελα να εκφράσω τις ευχαριστίες μου προς τον κ. Barzanti, ο οποίος έχει εξεύρει μια πολύ καλή ισορροπία μεταξύ διαφορετικών συμφερόντων. Απλούστατα η πνευματική δημιουργία είναι ζωτικής σημασίας για το μέλλον της οικονομίας μας, αλλά και η ψυχή της κοινωνίας μας, είτε πρόκειται για μουσική, κινηματογραφικές ταινίες, φωτογραφίες, βιβλία ή λογισμικό. Έχει ειπωθεί ότι χρειάζεται εξισορρόπηση συμφερόντων, αλλά ας παραδεχθούμε με ειλικρίνεια ότι δεν είναι ίδια όλα τα συμφέροντα. Οι μεγάλες εταιρείες τηλεπικοινωνιών θα επιβιώνουν πάντα, ενώ, αν καταπνίξουμε και εξαναγκάσουμε σε σιωπή την ατομική δημιουργία, θα την χάσουμε για πάντα. Οι μαύρες οθόνες δεν θα ομορφύνουν την κοινωνία μας.
<P>
Πρέπει να εξασφαλίσουμε ότι παρέχονται στους δημιουργούς επαρκή κίνητρα και αμοιβή για την εργασία τους. Ένα ισχυρό σύστημα πνευματικής ιδιοκτησίας, όπως αυτό που προτείνεται από την Επιτροπή και τον κ. Barzanti, θα εξασφαλίσει την αξιοπρέπεια, την ανεξαρτησία και την επιβίωση των δημιουργών. Πολλοί από αυτούς εξακολουθούν να τα βγάζουν πέρα με δυσκολία σε κάποια σοφίτα τύπου La Bohθme . Μόνο το 7 % των συγγραφέων στη Γαλλία κερδίζουν περισσότερα από τον χαμηλότερο μισθό. Αυτό δεν πρέπει να το ξεχνάμε ποτέ. Έχω φίλους συγγραφείς που μόλις και μετά βίας καταφέρνουν να επιβιώνουν από τα συγγραφικά τους δικαιώματα και οι οποίοι είναι υποχρεωμένοι να πωλούν τα υπάρχοντά τους για να γράψουν το επόμενο βιβλίο ή να δημιουργήσουν την επόμενη ταινία. Σε καμία περίπτωση λοιπόν δεν μπορώ να υποστηρίξω μια τροπολογία που ορίζει την υποχρεωτική μεταβίβαση δικαιωμάτων από τους συγγραφείς σε άλλους.
<P>
Είναι εξαιρετικά σημαντικό να υπάρχουν εξαιρέσεις για άτομα με ειδικές ανάγκες, για την εκπαίδευση, για την έρευνα, για τα αρχεία, για την ερευνητική δημοσιογραφία και για τις βιβλιοθήκες. Μερικοί θα υποστηρίξουν ενδεχομένως την ισότιμη χρήση χωρίς δίκαιη αντιστάθμιση. Γιατί απαιτούμε από τους συγγραφείς και τους καλλιτέχνες όσα δεν απαιτούμε από άλλους εργαζόμενους στο πλαίσιο της οικονομίας μας; Συστήματα δίκαιης αντιστάθμισης μέσω της επιβολής εισφορών υπάρχουν σε 11 από τις 15 χώρες. Όλοι οι δημιουργοί του Ηνωμένου Βασιλείου και τα συνδικάτα τους υποστηρίζουν την επιβολή εισφορών. Αυτό που έχω να προτείνω στους Βρετανούς βουλευτές του Ευρωπαϊκού Κοινοβουλίου είναι να μην καταψηφίσουν τις τροπολογίες 34, 36, 37 και 41 και να επιτρέψουν στους δημιουργούς και σε άλλους στο Ηνωμένο Βασίλειο να διεξάγουν μια σωστή συζήτηση σχετικά με την ανάγκη ύπαρξης ενός συστήματος επιβολής εισφορών.
<P>
Επιτρέψτε μου να διευκρινίσω ότι αυτές δεν είναι υποχρεωτικές εξαιρέσεις. Υπερψηφίζοντας αυτές τις τροπολογίες δεν θα αναγκάσετε τη βρετανική κυβέρνηση να εισαγάγει ένα σύστημα επιβολής εισφορών. Ας φροντίσουμε ώστε από εδώ να προκύψει ένα πολιτιστικό τροπικό δάσος, σύμφωνα με τα λόγια του μεγάλου μας συγγραφέα Maureen Duffy.

<SPEAKER ID=156 LANGUAGE="DE" NAME="Ebner">
Κύριε Πρόεδρε, κατά την άποψή μου η παρούσα έκθεση αποτελεί μια πολύ ισορροπημένη βάση την οποία επεξεργάστηκε ο συνάδελφος Barzanti. Όπου υπάρχει αντιπαράθεση μεταξύ των δικαιωμάτων των κατόχων της πνευματικής ιδιοκτησίας και εκείνων που έχουν πρόσβαση στις πληροφορίες ανακύπτουν πάντα συγκρούσεις. Θεωρώ ότι το ζήτημα της ιδιοκτησίας είναι ζήτημα αρχής και όχι ζήτημα του μέσου μεταφοράς των πληροφοριών. Για τον λόγο αυτό πιστεύω ότι οι αρχές που συμπεριέλαβε και κατέδειξε ο εισηγητής στην έκθεσή του είναι σωστές. Φυσικά χρειάζονται εξαιρέσεις, πρέπει όμως να είναι περιορισμένες και να μην καταργούν τον κανόνα, που είναι η προστασία της πνευματικής ιδιοκτησίας.
<P>
Κατά την εικοσαετή κοινοβουλευτική θητεία μου - τόσο σε εθνικό επίπεδο, όσο και εδώ - είναι η πρώτη φορά που δέχομαι τόσες πιέσεις από ομάδες συμφερόντων σχετικά με αυτή την υπόθεση. Ελπίζω ότι το Κοινοβούλιο κατά την ψηφοφορία για τα νέα μέσα - που έχουν δικαιώματα και πρέπει και να τα ασκούν - δεν θα συνεισφέρει στη δημιουργία μιας νέας Οκλαχόμα εις βάρος των δημιουργών.

<SPEAKER ID=157 LANGUAGE="NL" NAME="Plooij-Van Gorsel">
Κύριε Πρόεδρε, αγαπητοί συνάδελφοι, κύριε Επίτροπε, υπάρχουν τρεις κλάδοι τους οποίους ενδιαφέρει όλως ιδιαιτέρως η θέσπιση μιας ισχυρής και σαφούς οδηγίας για τα πνευματικά δικαιώματα: η βιομηχανία περιεχομένου, οι φορείς παροχής τηλεπικοινωνιών και υπηρεσιών και οι προμηθευτές ηλεκτρονικού εξοπλισμού ευρείας κατανάλωσης. Σε αυτούς θα πρέπει να προστεθούν βεβαίως και οι καταναλωτές, οι βιβλιοθήκες, τα σχολεία κ.λπ..
<P>
Στην έκθεση Barzanti η πλάστιγγα έγειρε σαφώς προς τη βιομηχανία περιεχομένου και αυτό συνέβη σε βάρος των άλλων κλάδων, και κυρίως των καταναλωτών. Όντως οι δημιουργοί αποκτούν ένα απόλυτο δικαίωμα προστασίας μέσω του οποίου απαγορεύεται, για παράδειγμα, η αντιγραφή για ιδιωτική χρήση. Υπάρχουν σήμερα αμερικανικές επιχειρήσεις οι οποίες προσπαθούν να προωθήσουν τη θέσπιση στην Ευρώπη μιας νομοθεσίας η οποία είναι πολύ αυστηρότερη από ό, τι στην Αμερική, δεδομένου ότι στις Ηνωμένες Πολιτείες απορρίφθηκε απερίφραστα η καθιέρωση ενός παρομοίου απόλυτου δικαιώματος. Οι αμερικανικές επιχειρήσεις υποχρεώνουν κατ' αυτόν τον τρόπο συνειδητά την Ευρώπη να περάσει σε δεύτερη θέση και, εάν εμείς αποδεχθούμε την έκθεση Barzanti, αυτό θα γίνει. Θα μείνουμε πίσω και αυτό θα συμβεί κυρίως με τη βιομηχανία. Το αποτέλεσμα θα είναι να χαθούν θέσεις εργασίας.
<P>
Κύριε Πρόεδρε, κύριε Επίτροπε, στον τομέα αυτό είναι κυρίως η Επιτροπή Νομικών Θεμάτων που έχει εμπλακεί σε μία μάχη στα μετόπισθεν, δεδομένου ότι η κατεστημένη βιομηχανία επιχειρεί μέσω αυτής της οδηγίας να διατηρήσει τη θέση που καταλαμβάνει σήμερα στην αγορά όσον αφορά τα παλαιά μέσα ενημέρωσης σε βάρος των νέων. Η οδηγία θα επιβραδύνει νέες τεχνολογικές εξελίξεις, όπως το Internet, ενώ οι καλλιτέχνες επιτρέπουν να χειραγωγούνται από τρίτους και να φθάνουν στο σημείο να υποστηρίζουν τα συμφέροντα της βιομηχανίας, προσπάθεια στα πλαίσια της οποίας χρησιμοποείται και βαρύ πυροβολικό, όπως για παράδειγμα, η Claudia Cardinale. Όμως η νέα γενιά καλλιτεχνών που επιχειρούν να διαδώσουν και να πωλήσουν τα προϊόντα τους μέσω του Internet εγκαταλείπεται στα κρύα του λουτρού.
<P>
Τελειώνοντας, θα ήθελα να υποβάλω μια ερώτηση στον Επίτροπο Monti. Ποιά είναι η σχέση της οδηγίας για τα πνευματικά δικαιώματα με την πρόταση οδηγίας για το ηλεκτρονικό εμπόριο; Με άλλα λόγια, εάν υπάρχουν διαφορές μεταξύ των κρατών μελών όσον αφορά την προστασία των δικαιωμάτων πνευματικής ιδιοκτησίας, ισχύει η αρχή της χώρας προέλευσης ή της χώρας προορισμού; Θέτω αυτό το ερώτημα γιατί στην πρόταση οδηγίας για το ηλεκτρονικό εμπόριο, όπως έχει κατατεθεί, το σημείο αναφοράς είναι η χώρα προέλευσης. Θα ήθελα πάρα πολύ να λάβω μια απάντηση επί του ερωτήματος αυτού από τον Επίτροπο Monti.

<SPEAKER ID=158 LANGUAGE="DE" NAME="Mann, Erika">
Αγαπητοί συνάδελφοι, έχουμε μπροστά μας μια δύσκολη οδηγία και χαίρομαι για τον τρόπο που χειρίστηκε το ζήτημα ο συνάδελφος Roberto Barzanti. Δεν είμαι πολύ ευχαριστημένη με όλα, ο συνάδελφος το ξέρει, όπως το ξέρουν και πολλοί άλλοι συνάδελφοι στο Σώμα. Είμαστε στην πρώτη ανάγνωση - μπορούμε ακόμη να διορθώσουμε πολλά - και ελπίζω ότι βρισκόμαστε σε καλό δρόμο.
<P>
Ωστόσο, σας παρακαλώ να αποσαφηνίσουμε κάτι και να μην έχουμε ψευδαισθήσεις: εδώ δεν έχουμε πολιτιστική αντιπαράθεση. Το θέμα δεν είναι ο καημένος ο καλλιτέχνης. Carol, ξέρεις πόσο υποστηρίζω τη θέση σου ενάντια στις μεγάλες επιχειρήσεις τηλεπικοινωνιών. Το θέμα δεν είναι η βιομηχανία λογισμικού, η Microsoft εναντίον των ευρωπαϊκών επιχειρήσεων. Δεν πρόκειται εδώ για τη χρησιμοποίηση της μιας επιχείρησης εναντίον της άλλης. Ας είμαστε ειλικρινείς. Το ζητούμενο είναι ποιός θα κατακτήσει αυτή την ηλεκτρονική αγορά και γι' αυτό διεξάγεται εκεί ένας σκληρός αγώνας. Βρισκόμαστε εν μέσω συμφερόντων, όπως βλέπουμε άλλωστε από όλες τις δημοσιεύσεις που φθάνουν διαρκώς ως εμάς.
<P>
Σας παρακαλώ να μην αφήσουμε να παρασυρθούμε σε επικίνδυνο έδαφος ακολουθώντας μια βιομηχανία και πιστεύοντας ότι έτσι κάνουμε κάτι υπέρ των καλλιτεχνών, ότι ακολουθούμε μια καλή ευρωπαϊκή παράδοση, με αποτέλεσμα να καταλήξουμε σε ένα αμερικανικό αδιέξοδο. Αυτό που σας ζητώ και για το οποίο σας παρακαλώ είναι να μην αφήσετε να περιπέσουμε σε αυτό το σφάλμα. Στις ΗΠΑ έχει βρεθεί για πολλές όψεις του ζητήματος ένας αποδεκτός συμβιβασμός. Ας μην αφήσουμε την Ευρώπη να μείνει πίσω από αυτόν τον συμβιβασμό. Το αίτημά μου είναι να εξετάσουμε τον νόμο. Κάπου εκεί βρίσκεται η μέση οδός: στην πρόταση της Επιτροπής, στην πρόταση του Roberto, στην πρόταση της Επιτροπής Οικονομικής, Νομισματικής και Βιομηχανικής Πολιτικής, την οποία υποστήριξα και εγώ - ξέρετε ότι υπέβαλα πολλές προτάσεις. Θα βρεθεί στη δεύτερη ανάγνωση και σε όσα υποβάλλει ακόμη το Συμβούλιο. Το μόνο που σας ζητώ είναι να μην ακολουθήσουμε λάθος δρόμο, να μην έχουμε ψευδαισθήσεις, παρά να ακολουθήσουμε μία πολύ ρεαλιστική κατεύθυνση που θα οδηγήσει την ευρωπαϊκή βιομηχανία στον σωστό δρόμο προστασίας των συμφερόντων των δημιουργών, των συμφερόντων όλων σε αυτή την αγορά - μικρών και μεγάλων, και της βιομηχανίας τηλεπικοινωνιών και του Internet. Συνηγορώ υπέρ αυτού του δρόμου και γι' αυτό σας παρακαλώ να εξετάσουμε με λογική για άλλη μια φορά τις τροπολογίες, σε σχέση δε με την αυριανή ημέρα, ιδιαίτερα τα άρθρα 5 και 6, το άρθρο 6 που διασφαλίζει και τα συμφέροντα της ευρωπαϊκής βιομηχανίας.

<SPEAKER ID=159 LANGUAGE="PT" NAME="Vaz da Silva">
Κύριε Πρόεδρε, κύριε Επίτροπε, συνάδελφοι, ελάχιστοι είναι οι τομείς όπου διακυβεύονται η ποιότητα και το μέλλον της πορείας προς την ευρωπαϊκή ολοκλήρωση, μεταξύ των οποίων και ο τομέας των δικαιωμάτων πνευματικής ιδιοκτησίας. Θα μπορούσε κανείς να πει ότι η Κοινή Γεωργική Πολιτική ή τα διευρωπαϊκά δίκτυα μεταφορών αποτελούν πρωταρχικές προτεραιότητες, αλλά δεν είναι έτσι.
<P>
Η ευρωπαϊκή πολιτική για τα δικαιώματα πνευματικής ιδιοκτησίας ασχολείται επίσης με τροφή και με μεταφορές. Ασχολείται με την παραγωγή και τη διακίνηση των βιβλίων και των εφημερίδων, της μουσικής, των οπτικοακουστικών έργων και των προϊόντων πολυμέσων. Η έλλειψη αυτής της τροφής ή η υποβάθμιση της ποιότητάς της θα επέφερε τον βέβαιο θάνατο της Ευρώπης. Η ευρωπαϊκή κοινωνία δεν θα καταφέρει να διατρανώσει την ιδιαιτερότητά της, δεν θα μπορέσει να ενισχύσει τη ζωτικότητά της, δεν θα επιτύχει την εξισορρόπηση του εμπορικού της ισοζυγίου, εφόσον δεν καταφέρει να κατοχυρώσει το μερίδιο της αγοράς πολιτιστικών προϊόντων το οποίο φυσιολογικά δικαιούται. Με την έλευση του Internet και της ψηφιακής τεχνολογίας, καθώς και όλων αυτών που περιμένουμε να έλθουν και που ακόμη δεν γνωρίζουμε, με την παγκοσμιοποίηση της οικονομίας και τη διεύρυνση της Ένωσης, με την περαιτέρω αύξηση του αριθμού των πολυμερών συμφωνιών, η χάραξη μιας πολιτικής στον τομέα των δικαιωμάτων πνευματικής ιδιοκτησίας αναδεικνύεται ως ευρωπαϊκή προτεραιότητα. Πολλώ μάλλον δε, διότι οι δημιουργοί και οι καλλιτέχνες είναι οι κεραίες μας στραμμένες προς το μέλλον, αποτελούν την κριτική μας συνείδηση και την επισκεπτήρια κάρτα μας. Υπό την έννοια αυτή είναι προς το συμφέρον όλων μας οι άνθρωποι αυτοί να συνεχίσουν να υπάρχουν και να πολλαπλασιαστούν.
<P>
Κατά βάση αυτό που διακυβεύεται είναι η διευκόλυνση της διακίνησης των έργων, η αμοιβή όλων των παραγόντων που εμπλέκονται στη διαδικασία, αυτών που δημιουργούν και αυτών που επενδύουν, και η αποτροπή της πειρατείας. Αυτό που θα ήταν επιθυμητό να γίνει είναι να δημιουργηθεί ένα μόνιμο όργανο συνεννόησης μεταξύ των κρατών μελών, να διασφαλισθεί η συμβατότητα της ευρωπαϊκής νομοθεσίας σε διεθνές επίπεδο, καθώς και η διαρκής ενημέρωσή της, να επιτευχθεί στον μέγιστο δυνατό βαθμό η αυτόματη λειτουργία των συστημάτων αποζημίωσης και να αυξηθεί η χρήση των τεχνολογιών προστασίας.
<P>
Η έκθεση Barzanti είναι εξαιρετική, διότι, πέραν του γεγονότος ότι εμπεριέχει μια πολιτιστική προοπτική, αποτελεί στο σύνολό της μια έκκληση, ώστε οι λέξεις «συμβατότητα» και «εναρμόνιση» να βρεθούν στην ημερήσια διάταξη. Όντως, ένας και μοναδικός τρόπος υπάρχει για την υπεράσπιση των αντικρουόμενων συμφερόντων: να δείξουμε τόσο στα κράτη μέλη, όσο και στους καλλιτέχνες, είτε είναι παραγωγοί είτε ερμηνευτές, ότι βρίσκονται όλοι τους στην ίδια βάρκα και πως πρέπει να τραβήξουν κουπί από κοινού και δυνατά για να φθάσει η βάρκα στο λιμάνι.

<SPEAKER ID=160 LANGUAGE="IT" NAME="Garosci">
Κύριε Πρόεδρε, στη σημερινή πρόταση σχετικά με την πνευματική ιδιοκτησία εκφράζεται δικαίως η ανησυχία για την προστασία δημιουργών και ερμηνευτών, αλλά και των παραγωγών δίσκων καθώς και των ραδιοφωνικών σταθμών που πρέπει να λαμβάνουν μια λογική αμοιβή. Ωστόσο, αυτή τη στιγμή ζητάμε από το Κοινοβούλιο να εγκρίνει μια νομοθεσία που περιορίζει τη δυνατότητα πρόσβασης στο Internet για τους ευρωπαϊκούς φορείς, σε αντίθεση με ό, τι προβλέπεται στην πρόσφατη συνθήκη του Παγκόσμιου Οργανισμού Πνευματικής Ιδιοκτησίας και στον αμερικανικό νόμο για την πνευματική ιδιοκτησία σε ψηφιακό περιβάλλον κατά την επόμενη χιλιετία, γνωστό ως «Digital Millennium Copyright Act ». Αυτό συμβαίνει, και σωστά, για να προστατευθεί η πνευματική ιδιοκτησία, αλλά υπό την πίεση των μεγάλων πολυεθνικών δισκογραφικών εταιρειών, που είναι πλέον όλες αμερικανικές, αν όχι ως προς την καταγωγή, τουλάχιστον ως προς τα συμφέροντα.
<P>
Η Επιτροπή Νομικών Θεμάτων επέβαλε τη χορήγηση εξουσιοδότησης για την παραγωγή τεχνικών αντιγράφων, που δεν μπορούμε να καταλάβουμε με ποιόν τρόπο μπορεί να ενισχύσει την πνευματική ιδιοκτησία. Αυτή η ιδιοκτησία πράγματι προστατεύεται ήδη σε μεγάλο βαθμό από το άρθρο 2 της οδηγίας, που θεσπίζει την αρχή σύμφωνα με την οποία κανείς δεν μπορεί να εισάγει έργα σε δίκτυο χωρίς την άδεια του δικαιούχου. Με ποιόν τρόπο αυτή η επιπλέον εξουσιοδότηση ενισχύει τους δημιουργούς; Δεν είναι αυτός τρόπος για να αγωνιστούμε κατά της πειρατείας, τουλάχιστον σύμφωνα με τον αμερικανικό νόμο, ο οποίος θεωρεί τις διαδικασίες εντοπισμού και κλεισίματος των ύποπτων ιστοσελίδων τον πιο αποτελεσματικό τρόπο για την καταπολέμηση αυτής της μάστιγας. Επιβάλλοντας στους φορείς εκμετάλλευσης δικτύων την υποχρέωση να ελέγχουν όλα τα «πακέτα» που τους στέλνουν οι παροχείς υπηρεσιών επιβάλλουμε τη μείωση του αριθμού τους, με συγκέντρωση σε λίγα χέρια. Δεν είναι αυτή η επιθυμία της ανεξάρτητης ευρωπαϊκής δισκογραφίας, της ίδιας βιομηχανίας που επενδύει στο μεγαλύτερο μέρος των ηχογραφήσεων που πραγματοποιούνται στην Ευρώπη, που δημιουργεί απασχόληση και ανάπτυξη, που πιστεύει στους νέους καλλιτέχνες και εξάγει το ευρωπαϊκό μουσικό προϊόν στο εξωτερικό. Όποιος τα θέλει όλα αυτά έχει συμφέροντα που βρίσκονται στην άλλη πλευρά του ωκεανού. Όποιος μας ζητά να εμποδίσουμε την πρόσβαση στο Internet εισάγει στην Ευρώπη μουσική που έχει παραχθεί αλλού. Ακόμα και αυτό το μικρό κομμάτι της μουσικής παραγωγής που πραγματοποιείται στην Ευρώπη υιοθετεί εμπορικά πρότυπα που επιβάλλουν μαζικές πωλήσεις, που μπορούν να επιτευχθούν μέσω εξαιρετικά δαπανηρών διαφημιστικών εκστρατειών, τις οποίες στην Ιταλία η εγγυοδοτική αρχή καταδίκασε πρόσφατα στην απόφασή της κατά των Big Five , κατά των πέντε δηλαδή μεγαλύτερων μουσικών βιομηχανιών.
<P>
Κλείνω την παρέμβασή μου θυμίζοντας ότι η ανεξάρτητη δισκογραφική βιομηχανία και οι μάνατζερ, οι οποίοι είναι οι πραγματικοί εκπρόσωποι των καλλιτεχνών, μας ζητούν να σταματήσουμε πριν να είναι πάρα πολύ αργά. Προτείνω να ακολουθήσουμε την συμβουλή τους και να υπερψηφίσουμε τις τροπολογίες του κυρίου Cassidy και της κυρίας Thors, τροπολογίες που βρίσκονται πιο κοντά στις απαιτήσεις των καλλιτεχνών. Κατά τον τρόπο αυτό θα προστατεύσουμε πραγματικά το μέλλον της κοινωνίας των πληροφοριών, της μουσικής και των χρηστών τους.

<SPEAKER ID=161 LANGUAGE="FI" NAME="Paasilinna">
Αξιότιμε κύριε Πρόεδρε, η έκθεση του κ. Barzanti είναι σημαντική και η ολοκλήρωσή της απαίτησε σίγουρα μεγάλη τέχνη. Είναι αλήθεια ότι βρισκόμαστε μόνο στην πρώτη ανάγνωση και μπορούμε αργότερα να διορθώσουμε αρκετά λάθη που ενδεχομένως υπάρχουν. Θέλω όμως να επισημάνω ότι σε πολλά κράτη, όπως επί παραδείγματι στο δικό μου, έχει επιτευχθεί με τη διεξαγωγή διαπραγματεύσεων ένα ιδιαίτερα ισορροπημένο αποτέλεσμα χωρίς τη θέσπιση κάποιας οδηγίας.
<P>
Τρία ζητήματα συγκρούονται με πρώτο το δικαίωμα των πολιτών στην πληροφόρηση, το οποίο συνεπάγεται την παρουσία βιβλιοθήκης, τη δια βίου εκμάθηση και ούτω καθεξής. Αυτή η προϋπόθεση δεν μπορεί να παραβιαστεί και αποτελεί την πιο σημαντική αρχή. Η δεύτερη πιο σημαντική αρχή από άποψη προτεραιότητας είναι το δικαίωμα του δημιουργού επί του δικού του πνευματικού προϊόντος. Τρίτον, θα πρέπει να δημιουργήσουμε και να διατηρήσουμε τις προϋποθέσεις για τη λειτουργία των ηλεκτρονικών αγορών, επειδή το εν λόγω θέμα συνδέεται με τα ζητήματα της απασχόλησης στην Ευρώπη. Αυτά τα τρία θέματα θα πρέπει να μπορούν να αλληλοσυνδυαστούν.
<P>
Όλοι μας συμφωνούμε ότι η πειρατεία συνιστά αδίκημα το οποίο θα πρέπει να καταπολεμήσουμε. Γι' αυτόν τον λόγο θα έπρεπε κατά τη γνώμη μου να διακρίνουμε το επόμενο στάδιο, μετά από τη διεξαγωγή της ψηφοφορίας σχετικά με την υπό εξέταση οδηγία. Αυτό το στάδιο συνίσταται στην ανάπτυξη ενός προβληματισμού για την απασχόληση σε σχέση με τον ρόλο αφενός των δικαιούχων και αφετέρου της βιομηχανίας, προκειμένου να επιτύχουμε από αυτή την άποψη ένα ιδανικό ευρωπαϊκό πρότυπο όσον αφορά τόσο την πνευματική ιδιοκτησία, όσο και τη βιομηχανία, δηλαδή τις δραστηριότητες στον τομέα της ραδιοτηλεόρασης, καθώς και τους υπόλοιπους ηλεκτρονικούς κλάδους.
<P>
Αυτή τη στιγμή υπάρχει η αίσθηση ότι διαφωνούμε αρκετά μεταξύ μας, με αποτέλεσμα να υφίσταται αρνητικές συνέπειες η ευρωπαϊκή απασχόληση και η ευρωπαϊκή παραγωγή περιεχομένου. Και τα δύο αυτά θέματα συγκαταλέγονται ανάμεσα στα πιο σημαντικά ζητήματα για τα οποία ενδιαφερόμαστε σήμερα, δηλαδή την ευρωπαϊκή ταυτότητα, τον ευρωπαϊκό πολιτισμό και την ευρωπαϊκή απασχόληση.

<SPEAKER ID=162 LANGUAGE="ES" NAME="Palacio Vallelersundi">
Κύριε Πρόεδρε, προκειμένου να κλείσω αυτή τη συζήτηση, θα ήθελα να μιλήσω για κάτι που δεν είθισται να αναφέρεται, και συγκεκριμένα για κάποιες αιτιολογικές σκέψεις. Προανέφερα ότι αυτή η έκθεση παρέχει πολιτική κατεύθυνση, αλλά από τεχνική άποψη επιδέχεται βελτίωση. Γι' αυτό μπορούν να αναφερθούν σαφέστατες περιπτώσεις στις αιτιολογικές σκέψεις, αιτιολογικές σκέψεις που δεν ανταποκρίνονται σε καμία τροπολογία, όσον αφορά τη διάρθρωση και που από αυτή την άποψη είναι λανθασμένες ως προς το τεχνικό μέρος, όμως δίνουν τρεις σαφείς πολιτικές κατευθύνσεις. Η πρώτη - την ανέφερε ο κ. Barzanti - αναφέρεται στους αυτόχθονες λαούς και τα πολιτισμικά δικαιώματα των εν λόγω λαών. Η δεύτερη - την ανέφερε ο κ. Ρerry - επισημαίνει ότι ο ΠΟΠΙ προώθησε σημαντικά τη διαμεσολάβηση ως επίλυση συγκρούσεων, υπάρχουν δε δύο τροπολογίες - η 82 και η 91, αν θυμάμαι καλά - στην αιτιολογική σκέψη 21 που η Ομάδα του Ευρωπαϊκού Λαϊκού Κόμμα (ΕΛΚ) θα στηρίξει προς αυτή την κατεύθυνση.·Η τελευταία δε σαφής κατεύθυνση αναφέρεται σε ένα σημείο - που παραμερίστηκε παρότι προκάλεσε έντονες συζητήσεις - στο οποίο θα σταθώ.
<P>
Είναι σίγουρο ότι αυτή η οδηγία σχετίζεται με μια άλλη σημαντική οδηγία που εξετάζεται αυτή τη στιγμή - την οδηγία για το ηλεκτρονικό εμπόριο - και μάλιστα με μια οδηγία για ευθύνη υπό τη γενική έννοια, έχει όμως τον δικό της ιδιαίτερο χαρακτήρα. Έχει τον δικό της ιδιαίτερο χαρακτήρα και πρέπει να ολοκληρώσει την πορεία της και να εγκριθεί όσο το δυνατόν γρηγορότερα. Εντούτοις, υπάρχει μία τροπολογία που έχει προταθεί, την οποία υποστηρίζει επίσης η Ομάδα του ΕΛΚ, με την έννοια ότι αναφέρει πως, μολονότι καθεμιά από αυτές τις οδηγίες έχει τον δικό της ιδιαίτερο χαρακτήρα, θα πρέπει να συζητούνται από κοινού και να τίθενται σε ισχύ το γρηγορότερο δυνατό.
<P>
Ολοκληρώνοντας, κύριε Πρόεδρε, πρέπει να ομολογήσω ότι χάρηκα που άκουσα κάποιον τόσο έγκριτο όσο η κ. Mann να θέτει ένα σημείο ισορροπίας απέναντι σε αυτή την αντίθεση, πολλές φορές τόσο δημαγωγική, που δημιουργείται μεταξύ της ευρωπαϊκής και της αμερικανικής βιομηχανίας και προσυπογράφω τα λόγια της. Πιστεύω ότι πρόκειται για μια ισορροπημένη οδηγία. Θα πρέπει να κοιτάξουμε να τη βελτιώσουμε στη δεύτερη ανάγνωση, εδώ όμως έχουμε απευθύνει ένα πολιτικό μήνυμα. Τώρα εναπόκειται στην Επιτροπή να συνεχίσει.

<SPEAKER ID=163 LANGUAGE="IT" NAME="Amadeo">
Κύριε Πρόεδρε, οι ιταλικές εταιρείες είναι υπεύθυνες για το 80 τοις εκατό περίπου της γνήσιας ευρωπαϊκής παραγωγής, ενώ οι μεγάλες πολυεθνικές κατέχουν το 80 τοις εκατό της αγοράς εισάγοντας μη ευρωπαϊκά, και συγκεκριμένα αμερικανικά προϊόντα. Αρχικά όλες σχεδόν οι μεγαλύτερες ευρωπαϊκές δισκογραφικές επιτυχίες δημιουργούνται με έναν ανεξάρτητο παραγωγό που πιστεύει σε αυτές. Μόνο στη συνέχεια για λόγους διανομής αυτές οι επιτυχίες πρέπει να καταλήξουν σε μια πολυεθνική. Για τον λόγο αυτό η προσέγγισή μας στην οδηγία διαφέρει από αυτή των μεγάλων πολυεθνικών δισκογραφικών εταιρειών, που έχουν δημιουργήσει μια δικλίδα σε επίπεδο διανομής και προώθησης, με την οποία ελέγχουν όλα τα συστήματα πρόσβασης στα καταστήματα, στα μέσα ενημέρωσης και στους καταλόγους των επιτυχιών.
<P>
Κατά την γνώμη μας το Internet αποτελεί έναν αποτελεσματικό τρόπο για να ξεπεράσουμε αυτή τη δικλίδα. Σε αυτή τη μάχη δεν διακυβεύεται τόσο η προστασία της πνευματικής ιδιοκτησίας, η οποία ήδη εξασφαλίζεται από το άρθρο 2 της οδηγίας, αλλά μάλλον η διατήρηση της παρούσας κατάστασης ελεύθερης πρόσβασης στο Internet για όλους και όχι μόνο για τους μεγάλους ομίλους.
<P>
Η υποχρέωση χορήγησης εξουσιοδότησης για τη δημιουργία τεχνικών αντιγράφων, που ψηφίστηκε από την Επιτροπή Νομικών Θεμάτων του Κοινοβουλίου, θα έχει αντίθετα ως αποτέλεσμα να επεκτείνει την υπεροχή των πολυεθνικών από την παραδοσιακή διανομή της μουσικής στην ψηφιακή. Υποστηρίζουμε συνεπώς ότι είναι αναγκαίο να επαναδιατυπώσουμε το άρθρο 5, εδάφιο 1, με σκοπό να μην περιοριστεί πραγματικά η πρόσβαση στο δίκτυο για τους ανεξάρτητους φορείς. Επιπλέον, θεωρούμε απαραίτητο να ενθαρρύνουμε τις επενδύσεις των ανεξάρτητων υπηρεσιών πρόσβασης, οι οποίες αποτελούν τον φυσικό συνομιλητή των ανεξαρτήτων μουσικών παραγωγών στην Ευρώπη. Στην πραγματικότητα οι Ευρωπαίοι παραγωγοί χρειάζονται κατ' αρχάς μια ελεύθερη πρόσβαση με χαμηλό κόστος στο δίκτυο, για να μπορούν να προτείνουν τη μουσική που οι μεγάλες πολυεθνικές θεωρούν αντιοικονομική για τα δικά τους εμπορικά πρότυπα. Με την παρουσία τους στο Internet οι εταιρείες έχουν επίσης την απαίτηση να χρησιμοποιούν συστήματα συμβατά με τα πιο διαδεδομένα προγράμματα υπολογιστών μεταξύ των χρηστών, διότι δεν μπορούν να διατρέξουν τον κίνδυνο να επενδύσουν σε ιστοσελίδες που θα μπορούσαν στη συνέχεια να μην είναι συμβατές με τις νέες εκδόσεις των κυριοτέρων λογισμικών. Δεύτερον, οι Ευρωπαίοι παραγωγοί χρειάζονται προγράμματα στήριξης παρόμοια με αυτά που μέσω των μέσων ενημέρωσης στηρίζουν την οπτικοακουστική παραγωγή. Τέλος, χρειάζονται στρατηγικά προγράμματα έρευνας και ανάπτυξης που να επιτρέπουν στην μουσική και στην τεχνολογική βιομηχανία της Ευρώπης να ορίζουν από κοινού τα πρότυπα για την ασφαλή και αποτελεσματική εμπορική κυκλοφορία της μουσικής, ως εναλλακτική λύση στα ανάλογα αμερικανικά πρότυπα.
<P>
Για όλους αυτούς τους λόγους η Ομάδα της Εθνικής Συμμαχίας θεωρεί απαραίτητη την επανεξέταση της κατάστασης και ως εκ τούτου ζητά την αναπομπή της οδηγίας στην αρμόδια επιτροπή.

<SPEAKER ID=164 NAME="Monti">
Κύριε Πρόεδρε, οι δραστηριότητες που σχετίζονται με τη δημιουργία και την καινοτομία θα διαδραματίσουν καθοριστικό ρόλο στην ανάπτυξη της κοινωνίας των πληροφοριών. Αυτή η πρόταση για οδηγία αποτελεί μια σημαντική συνιστώσα του νομικού πλαισίου που βρίσκεται αυτή τη στιγμή υπό κατάρτιση σε ευρωπαϊκό και παγκόσμιο επίπεδο, για να εγγυηθούμε μια αρμονική ανάπτυξη της κοινωνίας των πληροφοριών. Η κοινωνία των πληροφοριών αναπτύσσεται πράγματι σφαιρικά. Το 1996 η διεθνής κοινότητα απέκτησε δύο συνθήκες υπό την αιγίδα του ΠΟΠΙ: μία όσον αφορά τα πνευματικά δικαιώματα και μία άλλη σχετικά με τις ερμηνείες και τις εκτελέσεις και σχετικά με τα φωνογραφήματα.
<P>
Θέλω να υπενθυμίσω ότι ο ρόλος της Ευρωπαϊκής Ένωσης υπήρξε καθοριστικός στην κατάρτιση των δύο αυτών συνθηκών και σήμερα μπορεί να προσχωρήσει σε αυτές ως Ευρωπαϊκή Κοινότητα και να είναι από τους πρώτους που θα τις επικυρώσει. Οι Ηνωμένες Πολιτείες έχουν ήδη εκπληρώσει τις υποχρεώσεις τους. Πρέπει να κατατεθούν τριάντα έγγραφα επικύρωσης, ώστε να μπορέσουν να τεθούν σε ισχύ οι συνθήκες. Η Ευρωπαϊκή Ένωση αντιπροσωπεύει 42 τέτοιου είδους έγγραφα, δεδομένων των συμφωνιών που τη συνδέουν με τις χώρες του Ευρωπαϊκού Οικονομικού Χώρου, με τις χώρες της Κεντρικής και Ανατολικής Ευρώπης και δεδομένης επιπλέον της ύπαρξης συμφωνιών σύνδεσης και με άλλες χώρες. Η επικύρωση των συνθηκών από την πλευρά της Κοινότητας και των κρατών μελών της περνά μέσα από την ενσωμάτωση τους στους εθνικούς κανονισμούς. Αυτή η ενσωμάτωση στον κοινοτικό κανονισμό είναι εξάλλου το αντικείμενο της παρούσας πρότασης.
<P>
Παράλληλα με τον σεβασμό των διεθνών υποχρεώσεων, ο βασικός στόχος της πρότασης είναι η θέσπιση ενός εναρμονισμένου νομικού πλαισίου για την πνευματική ιδιοκτησία και τα συγγενικά δικαιώματα. Αναμένουμε ότι μια μεγαλύτερη ασφάλεια δικαίου, που θα εγγυάται τις επενδύσεις στις δημιουργικές και καινοτόμες δραστηριότητες και στις υποδομές των δικτύων, θα ευνοήσει την ανάπτυξη και την ανταγωνιστικότητα της ευρωπαϊκής βιομηχανίας καθώς και τη δημιουργία θέσεων εργασίας. Σε εμάς εναπόκειται η ανάδειξη αυτού του μεγάλου πολιτιστικού και οικονομικού δυναμικού, προσφέροντας ένα κατάλληλο νομικό πλαίσιο.
<P>
Κατά την επεξεργασία και την έγκριση αυτής της πρότασης - η οποία είναι καρπός, όπως θα θυμάστε, μιας ευρείας διαβούλευσης που έγινε το 1994 - η Επιτροπή απέδωσε τη μέγιστη προσοχή στη διατήρηση μιας σωστής ισορροπίας μεταξύ των διαφόρων δικαιωμάτων και συμφερόντων που διακυβεύονται και τα οποία συχνά βρίσκονται σε ανοιχτή σύγκρουση. Γνωρίζω καλά ότι αυτός ήταν και ο στόχος των εργασιών του Κοινοβουλίου. Εξ ονόματος της Επιτροπής θα ήθελα να ευχαριστήσω τον εισηγητή σας, τον αξιότιμο κύριο Barzanti, ο οποίος εκτέλεσε το καθήκον του με τόσο αποτελεσματικό τρόπο. Ο κύριος Barzanti μπόρεσε να συνδυάσει τη βαθιά του γνώση για το πρόβλημα, που προέρχεται και από τις προηγούμενες εργασίες του σχετικά με το Πράσινο Βιβλίο του 1995 και την ανακοίνωση του 1996, με τη μεγάλη αποφασιστικότητα που είναι απαραίτητη, όταν βρισκόμαστε ενώπιον τόσο ευαίσθητων προτάσεων.
<P>
Προτείνονται 58 τροπολογίες, 30 εκ των οποίων αφορούν το διατακτικό του κειμένου και 28 την αιτιολογική σκέψη. Από αυτές τις 58 τροπολογίες η Επιτροπή είναι σε θέση να αποδεχτεί τις 28 και να λάβει υπόψη της 14, αλλά πρέπει να απορρίψει 16. Η Επιτροπή είναι σε θέση να αποδεχτεί τις τροπολογίες αριθ. 1, 2, 4, 5, 6, 7, 8, 10, 12, 17, 18, 20, 21, 24, 29, 31, 34, 35, 36, 37, 38, 41, 42, 43, 44, 45, 55 και 57.
<P>
Η Επιτροπή θα λάβει υπόψη της τις ακόλουθες τροπολογίες, αν και με κάποιες τροποποιήσεις συντακτικού συνήθως χαρακτήρα: τις υπ' αριθ. 9, 11, 16, 22, 33, 39, 46, 49, 50, 51, 52, 53, 54, 58 και τις νέες τροπολογίες 82 και 91.
<P>
Η Επιτροπή απορρίπτει, όσον αφορά την αιτιολογική σκέψη, την τροπολογία 3, που συγχέει κατά την γνώμη μας προστατευόμενα έργα και πληροφορίες γενικά και η οποία αντιτίθεται στις αρχές του κοινοτικού κεκτημένου, και το πρώτο μέρος της τροπολογίας 13, που αντιβαίνει στη συνθήκη του ΠΟΠΙ, ενώ αντίθετα αποδέχεται το δεύτερο μέρος της τροπολογίας αυτής. Απορρίπτει επίσης την τροπολογία 14, που δεν επιτυγχάνει κατά την γνώμη μας τον στόχο του προσδιορισμού της έννοιας «κοινό», καθήκον που θεωρούμε ότι εναπόκειται στα κράτη μέλη, τα οποία βρίσκονται σε καλύτερη θέση για να αποδώσουν εννοιολογικά αυτόν τον όρο μεταβλητής γεωμετρίας, την τροπολογία 19, που δεν αντιστοιχεί στις τροπολογίες που προτείνονται στο πλαίσιο του άρθρου 5, παρ. 2, εδάφιο β), την τροπολογία 23, επειδή επανεξετάζει την προσέγγιση της πρότασης όσον αφορά τις εξαιρέσεις, τις τροπολογίες 27 και 28, που καλύπτονται ήδη από το τρίτο αιτιολογικό της πρότασης και τις τροπολογίες 15, 25 και 26, επειδή απομακρύνονται πάρα πολύ από το πεδίο εφαρμογής της πρότασης αυτής.
<P>
Όσον αφορά τα άρθρα, αντίθετα, η Επιτροπή απορρίπτει την τροπολογία 30, γιατί το πρόβλημα που αντιμετωπίζεται εξετάζεται στο άρθρο 5, παρ. 1, τις τροπολογίες 32 και 48, που στοχεύουν στην εισαγωγή νέων εξαιρέσεων υπέρ των ραδιοτηλεοπτικών οργανισμών - θα ήθελα σε λίγο να συζητήσω ξεχωριστά την απόρριψη της τροπολογίας 56 που σχετίζεται με το άρθρο 5, σημείο 1 - την τροπολογία 40, επειδή η ανησυχία στην οποία στηρίζεται λαμβάνεται ευρέως υπόψη στο άρθρο 5, παρ., εδάφιο γ), τροπολογία που έγινε με πρότασή σας, την τροπολογία 47, επειδή το ζήτημα εξετάζεται στο πλαίσιο του εικοστού έβδομου αιτιολογικού, που τροποποιήθηκε από την τροπολογία 20.
<P>
Όσον αφορά τις τροπολογίες που κατατέθηκαν επ' ευκαιρία αυτής της συνεδρίασης, δεδομένου ότι είτε αντανακλούν απόψεις και ανησυχίες που έχουν ήδη ληφθεί υπόψη από την έκθεση της Επιτροπής Νομικών Θεμάτων είτε αποτελούν τροπολογίες που έχουν απορριφθεί από την επιτροπή αυτή, η Επιτροπή ευθυγραμμίζεται με την αναφερόμενη έκθεση. Συνεπώς, από τις νέες τροπολογίες μπορούμε να λάβουμε υπόψη μόνο τις υπ' αριθ. 82 και 91, που αφορούν τη διαμεσολάβηση, σημείο που αναφέρθηκε από τον κύριο Perry και επαναδιατυπώθηκε από την κυρία Palacio.
<P>
Συνολικά, η Επιτροπή μπορεί συνεπώς να συνταχθεί με το Κοινοβούλιο σε πολλά σημεία. Επαναλαμβάνω ότι απορρίπτουμε 16 τροπολογίες, λαμβάνουμε υπόψη 14 και αποδεχόμαστε 28.
<P>
Ολοκληρώνω με δύο παρατηρήσεις σχετικά με δύο συγκεκριμένα σημεία. Όσον αφορά τους ραδιοτηλεοπτικούς οργανισμούς, εσείς προτείνετε να προστεθούν τρεις νέες εξαιρέσεις προς όφελός τους. Σας υπενθυμίζω το ενδιαφέρον μας για τον σεβασμό της ισορροπίας μεταξύ δικαιωμάτων και εμπλεκομένων συμφερόντων. Η Επιτροπή αποδέχεται την τροπολογία 39, που εισάγει μια εξαίρεση υπέρ των οργανισμών αυτών για τις ειδικές πράξεις αναπαραγωγής που είναι αναγκαίες για τη νόμιμη πράξη ραδιοφωνικής μετάδοσης, αφού αποτελεί μια πραγματική τεχνολογική απαίτηση. Αντίθετα, η Επιτροπή συνεκτιμώντας τα συμφέροντα που διακυβεύονται αναγκάζεται να απορρίψει τις τροπολογίες 32 και 48, η πρώτη από τις οποίες εισάγει μια εξαίρεση που θα επέτρεπε στους ραδιοτηλεοπτικούς οργανισμούς να καταστήσουν διαθέσιμα κατόπιν αιτήσεως προγράμματα που περιλαμβάνουν κατά κύριο λόγο φωνογραφήματα.
<P>
Αντιμετωπίζουμε έπειτα το άρθρο 5, παρ. 1, που προκαλεί πολλές διαφωνίες. Ο λόγος ύπαρξης του κανόνα είναι ο καθορισμός μιας εξαίρεσης στο δικαίωμα αναπαραγωγής για ορισμένες τεχνικές πράξεις αναπαραγωγής που εντάσσονται σε μια τεχνολογική διαδικασία και πραγματοποιούνται με μοναδικό σκοπό να επιτραπεί μια άλλη χρήση του προστατευόμενου υλικού. Πρόκειται για τη μοναδική υποχρεωτική εξαίρεση όλης της πρότασης και η σύνταξή της είναι κατά συνέπεια ιδιαίτερα σαφής. Αυτός ο κανόνας θα επιτρέψει στις επιχειρήσεις τηλεπικοινωνιών και στους φορείς παροχής υπηρεσιών Internet να ασκήσουν τις δραστηριότητές τους που είναι απαραίτητες για τη χρήση των υπηρεσιών δικτύου, διεθνικού πολύ συχνά χαρακτήρα, με την απαραίτητη νομική ασφάλεια.
<P>
Σχετικά με το θέμα αυτό κάναμε μια υποδιαίρεση των πρότασεών σας και μπορούμε να λάβουμε υπόψη μερικές από αυτές.
<P>
Όσον αφορά τον ορισμό του πεδίου εφαρμογής των εξαιρέσεων, είμαστε σε θέση να αποδεχτούμε την εισαγωγή των όρων «μεταβατικός» και «βοηθητικός» ως προσδιοριστικών της έννοιας «προσωρινός» που περιέχεται στην πρότασή μας και του όρου «θεμελιώδης» που χαρακτηρίζει στη συνέχεια τον βοηθητικό χαρακτήρα της πράξης στην τεχνική διαδικασία της μετάδοσης. Κατά συνέπεια απορρίπτουμε τις τροπολογίες 65 και 88 οι οποίες αποδυναμώνουν την τελευταία αυτή προϋπόθεση.
<P>
Αντίθετα, δεν μπορούμε να δεχτούμε την έννοια «οικονομική σημασία» για τον κάτοχο του δικαιώματος. Η αναφορά στη δική μας έννοια της «ανεξάρτητης οικονομικής σημασίας» είναι συνεπής με τον στόχο της εξαίρεσης και κατά συνέπεια χρήσιμη για την εφαρμογή της εξαίρεσης στην πράξη. Ωστόσο, είναι καλό να έχουμε υπόψη μας ότι η προστασία του δικαιούχου από την αδικαιολόγητη οικονομική βλάβη προβλέπεται στο άρθρο 5, σημείο 4.
<P>
Τέλος δεν μπορούμε να υιοθετήσουμε την παρενθετική πρόταση «εξουσιοδοτημένη ή πάντως επιτρεπόμενη από τον νόμο χρήση», με την προσθήκη της οποίας η προβλεπόμενη εξαίρεση θα προέκυπτε μόνο σε σχέση με περιεχόμενα των οποίων η χρήση έχει επιτραπεί από τους δικαιούχους ή έχει επιτραπεί από τον νόμο. Γνωρίζουμε τις ανησυχίες των δικαιούχων που φοβούνται ότι το δίκτυο θα καταλήξει να χρησιμεύει ως αγωγός μετάδοσης παράνομα αντιγραμμένων - πειρατικών - περιεχομένων, αλλά, προκειμένου να επιτευχθεί με ακρίβεια ο στόχος, χρειάζεται να αναρωτηθούμε προκαταβολικά ποιό είναι το πιο λειτουργικό και κατάλληλο για τον σκοπό αυτό μέσο. Στην περίπτωσή μας η αναζήτηση αυτού του μέσου πρέπει να υλοποιηθεί εξασφαλίζοντας μια σωστή ισορροπία μεταξύ δικαιωμάτων και εξαιρέσεων σε αυτά τα δικαιώματα.
<P>
Τέλος, εφιστώ την προσοχή σε μια πολύ σημαντική ομάδα τροπολογιών: αυτές που σχετίζονται με το ιδιωτικό αντίγραφο. Οι τροπολογίες σας καθιερώνουν δύο σημαντικές αρχές: την αρχή της δίκαιης αμοιβής για τους δικαιούχους και τη διάκριση σχετικά με το ιδιωτικό ψηφιακό αντίγραφο. Η πρώτη αρχή αναγνωρίζει την προστασία στην απαίτηση να υπάρχει δικαιοσύνη. Πρόκειται για ένα σωστά υπολογισμένο βήμα προόδου για την εξεύρεση της νομικής ασφάλειας σε αυτόν τον τομέα. Η αποδοχή από την πλευρά της Επιτροπής της τροπολογίας που σχετίζεται με το ιδιωτικό ψηφιακό αντίγραφο πρέπει να ενταχθεί στην λογική που εκφράστηκε ήδη στα αιτιολογικά 26 και 27 της πρότασής μας. Υπό το φως ακριβώς όσων εκφράστηκαν σε αυτά τα τμήματα της πρότασης, η Επιτροπή αποδέχεται την αναγνώριση της αρχής ότι στο ψηφιακό περιβάλλον η δυνατότητα παραγωγής ενός ιδιωτικού αντιγράφου πρέπει να υπάρχει χωρίς να βλάπτονται τα αποτελεσματικά και λειτουργικά τεχνικά μέσα που είναι ικανά να προστατεύσουν τα συμφέροντα των δικαιούχων. Προσαρμοζόμαστε συνεπώς στη λύση που προτείνατε, αφού πρώτα αναδιατυπωθεί η τροπολογία που θα έχει σκοπό να συμβάλει στη σωστή διατύπωση της αρχής.
<P>
Εσείς από την πλευρά σας συνδέετε όχι μόνο το αναλογικό και ψηφιακό ιδιωτικό αντίγραφο, αλλά και τις εξαιρέσεις που σχετίζονται με την αναπαραγωγή σε χαρτί ή ανάλογο υλικό υπόστρωμα με τη χρήση οποιουδήποτε είδους φωτογραφικής τεχνικής, καθώς και αυτές που σχετίζονται με τη διδασκαλία, με την αρχή της εύλογης αμοιβής των δικαιούχων. Πρόκειται για μια μέθοδο που επιτρέπει μια ευρύτερη εναρμόνιση και που σέβεται τις παραδόσεις και τις πρακτικές των κρατών μελών. Η Επιτροπή είναι σε θέση να σας ακολουθήσει και προς αυτή την κατεύθυνση και συνεπώς αποδέχεται τις τροπολογίες 36 και 37 καθώς και τις τροπολογίες 35 και 41.
<P>
Η προστασία των τεχνολογικών μέτρων είναι αντικείμενο του άρθρου 6 της πρότασης, το οποίο οι τροπολογίες σας αριθ. 49, 50, 51, 52, 53 και 54 έχουν ευρύτατα τροποποιήσει. Μπορούμε να λάβουμε υπόψη αυτές τις τροπολογίες με την επιφύλαξη ορισμένων διευκρινίσεων που η Επιτροπή θεωρεί σημαντικές.
<P>
Αποτίνοντας φόρο τιμής στην εμπεριστατωμένη και αποφασιστική εργασία του κυρίου Barzanti χαίρομαι που υποστηρίζετε την πρόταση της Επιτροπής τόσο ως προς τη συνολική της προσέγγιση, όσο και σχετικά με τα βασικά της στοιχεία - και πιστεύω ότι αυτό είναι κάτι που πραγματικά μπορώ να πω. Ήδη στο παρελθόν το Κοινοβούλιο είχε επηρεάσει καθοριστικά υπέρ της έγκρισης των πέντε οδηγιών που βρίσκονται αυτή τη στιγμή σε ισχύ. Η συνεργασία μεταξύ Κοινοβουλίου και Επιτροπής στον τομέα της πνευματικής ιδιοκτησίας και των συγγενικών δικαιωμάτων αποτελεί μία σταθερά, κάτι που με ικανοποιεί ιδιαίτερα.

<SPEAKER ID=165 LANGUAGE="EN" NAME="Plooij-van Gorsel">
Κύριε Πρόεδρε, έθεσα μια συγκεκριμένη ερώτηση για τη συμβατότητα αυτής της τροποποιημένης οδηγίας που αφορά την πνευματική ιδιοκτησία με την πρόταση για μια οδηγία περί ηλεκτρονικού εμπορίου που υπέβαλε η Επιτροπή στο Κοινοβούλιο και το Συμβούλιο. Στην πρόταση για το ηλεκτρονικό εμπόριο η βασική συνιστώσα είναι η χώρα προέλευσης, ενώ σε αυτή την οδηγία περί πνευματικών δικαιωμάτων μπορεί να είναι η χώρα προορισμού. Αυτός είναι ο λόγος που έθεσα την ερώτησή μου, στην οποία όμως δεν απάντησε ο Επίτροπος.

<SPEAKER ID=166 NAME="Monti">
Κύριε Πρόεδρε, γνωρίζω πολύ καλά ότι δεν απάντησα στην ερώτηση. Αυτό οφειλόταν στην έλλειψη χρόνου. Ωστόσο, θα απαντήσω τώρα πολύ σύντομα. Η Επιτροπή υπέβαλε πέρυσι την πρότασή της σχετικά με το νομικό πλαίσιο για το ηλεκτρονικό εμπόριο. Οι δύο προτάσεις είναι ανεξάρτητες και η καθεμία έχει τη δική της καίρια σημασία. Σύμφωνα με την πρόταση για το ηλεκτρονικό εμπόριο, η αρχή της χώρας προέλευσης δεν ισχύει για την πνευματική και βιομηχανική ιδιοκτησία δυνάμει του ισχύοντος διεθνή νόμου.

<SPEAKER ID=167 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=8>
Κοινή οργάνωση της αγοράς στον αμπελοοινικό τομέα
<SPEAKER ID=168 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0046/98) του κ. P. Martin, εξ ονόματος της Επιτροπής Γεωργίας και Ανάπτυξης της Υπαίθρου, σχετικά με την πρόταση κανονισμού του Συμβουλίου (ΕΕ) που αφορά την κοινή οργάνωση αγοράς στον αμπελοοινικό τομέα (COM(98)0370 - C4-0497/98-98/0126(CNS))

<SPEAKER ID=169 NAME="Martin, Philippe-Armand">
Κύριε Πρόεδρε, κύριε Επίτροπε, αγαπητοί μου συνάδελφοι, η κοινή οργάνωση αγοράς στον αμπελοοινικό τομέα είναι σίγουρα η πλέον περίπλοκη όλων των ΚΟΑ, επειδή, εκτός από τις πτυχές που αφορούν τον περιορισμό των αμπελώνων και τις συνθήκες παραγωγής των σταφυλιών, περιλαμβάνονται όλοι οι κανόνες σχετικά με τις οινολογικές πρακτικές, τη μεταποίηση δηλαδή του οίνου, καθώς και οι κανόνες σχετικά με τη σήμανση.
<P>
Η ίδια η δομή του κειμένου για την ΚΟΑ οίνου μάς δείχνει ότι ο οίνος είναι γεωργικό και όχι βιομηχανικό προϊόν. Στον χρόνο που μου έχει δοθεί δεν πρόκειται να παρουσιάσω το σύνολο των 248 τροπολογιών που περιλαμβάνονται στην έκθεσή μου ως αποτέλεσμα της ψηφοφορίας που διεξήχθη στην κοινοβουλευτική επιτροπή επί 600 περίπου τροπολογιών που υπεβλήθησαν από όλους τους συναδέλφους. Θα ήθελα σε αυτό το στάδιο της παρουσίασής μου να ευχαριστήσω κατ' αρχάς όλους τους υπαλλήλους της Επιτροπής Γεωργίας του Ευρωπαϊκού Κοινοβουλίου, καθώς και όλους τους συναδέλφους που διευκόλυναν το έργο μου και μου έδωσαν τη δυνατότητα να εκπονήσω μία έκθεση χαρακτηριζόμενη από συνοχή.
<P>
Ποιοί είναι οι βασικοί άξονες της έκθεσής μου; Κατ' αρχάς σημαντικός αριθμός τροπολογιών αφορούν τη διαδικασία απόφασης. Η Επιτροπή ήθελε στην πρότασή της να διατηρήσει όλες τις εξουσίες τροποποίησης του κανονισμού. Ζητήσαμε στην έκθεσή μου την επαναφορά της διαδικασίας που προβλέπεται στο άρθρο 43, δηλαδή να λαμβάνεται η απόφαση από το Συμβούλιο βάσει των προτάσεων της Επιτροπής και κατόπιν γνωμοδότησης του Ευρωπαϊκού Κοινοβουλίου. Προσωπικά πιστεύω ότι αυτή η διαδικασία, αν και δυσκίνητη, θα επιτρέψει να διατηρηθεί ένας κανονισμός κατάλληλος για τον οίνο, ευνοώντας τη θέση του ως γεωργικού προϊόντος. Ο ευρωπαϊκός οίνος πρέπει να κρατήσει τη θέση του ως προϊόν ποιότητας παραγόμενο σε συγκεκριμένα εδάφη έναντι του οίνου τρίτων χωρών και ορισμένων επιθυμιών που γνωρίζουμε ότι εκφράζονται δειλά δειλά. Για τον σκοπό αυτό η Επιτροπή Γεωργίας ενέκρινε μία τροπολογία που είχα διευκρινίσει, απαγορεύοντας την οινοποίηση από γλεύκη προέλευσης τρίτων χωρών. Εάν αυτή η πρόταση γίνει δεκτή από το Συμβούλιο, όπως την εγκρίναμε, θα προστατευθεί η εικόνα ποιότητας των ευρωπαϊκών οίνων.
<P>
Σε επίπεδο διαρθρωτικών μέτρων εγκρίναμε στην Επιτροπή Γεωργίας την αρχή του δικαιώματος ανάπτυξης με αύξηση των αμπελώνων σε ποσοστό 3 %, διατηρώντας παράλληλα τον περιορισμό των φυτεύσεων. Όσο για τους αμπελώνες που διαθέτουν αναπτυσσόμενες αγορές, γι' αυτούς μπορούν να επιτευχθούν άλλα δικαιώματα, με την προϋπόθεση ότι τα κράτη μέλη και, εάν χρειάζεται, οι περιφέρειές τους εφαρμόζουν πραγματική παρακολούθηση των δικαιωμάτων τους. Γι' αυτόν τον λόγο εγκρίναμε μια ειδική τροπολογία σχετικά με τη διατήρηση του κανονισμού του μηχανογραφημένου αμπελουργικού μητρώου.
<P>
Η διάρκεια ζωής των δικαιωμάτων φύτευσης παρατάθηκε, προκειμένου να διασφαλισθεί η απαραίτητη αγρανάπαυση. Εγκρίθηκαν και άλλα διαρθρωτικά μέτρα σχετικά με την ανανέωση και αναζωογόνηση των αμπελώνων. Συμπεριλάβαμε επίσης μέτρα σχετικά με το μέσο της οινοποίησης. Πράγματι, εάν χρηματοδοτούμε μέτρα που επιτρέπουν τη βελτίωση της ποιότητας των σταφυλιών, είναι απαραίτητη και η προσαρμογή του ίδιου του μέσου της οινοποίησης για την παραγωγή οίνου υψηλής ποιότητας. Τέλος, η Επιτροπή Γεωργίας, ενδιαφερόμενη για το μέλλον του επαγγέλματος του αμπελουργού, θέλησε τα διαρθρωτικά μέτρα στο σύνολό τους να απευθύνονται κατά προτεραιότητα στους νέους, είτε κατά την εγκατάστασή τους, είτε κατά την περίοδο ανάπτυξης της εκμετάλλευσής τους.
<P>
Στον τομέα διαχείρισης των αγορών θελήσαμε να εισαγάγουμε μια απόσταξη για την παραγωγή βρωσίμων αλκοολών, προκειμένου η ευρωπαϊκή αμπελουργία να διαφυλάξει την αγορά της. Επιπλέον, όσον αφορά την απόσταξη κρίσης εγκρίναμε μία τροπολογία όπου διευκρινίζεται ότι η διάταξη αυτή πρέπει να είναι υποχρεωτική και όχι προαιρετική, εφόσον στοχεύει μόνο στις περιφέρειες και τα προϊόντα που παρουσιάζουν πλεόνασμα. Υπέρ της θέσης μας συνηγορούν δημοσιονομικοί λόγοι και λόγοι ισότητας. Όσον αφορά τη δημιουργία ομάδων παραγωγών, η κοινοβουλευτική επιτροπή μας τροποποίησε λίγο την πρόταση της Επιτροπής. Ωστόσο, κατάργησε τα μέτρα σχετικά με την επέκταση των εξουσιών τους και διατήρησε μόνο για τα μέλη τους τα καθήκοντα που τους έχουν ανατεθεί.
<P>
Όσον αφορά τις διεπαγγελματικές οργανώσεις, που ονομάσαμε «οργανώσεις του κλάδου», τροποποιήσαμε πλήρως την πρόταση της Επιτροπής, η οποία μας φάνηκε ότι ήταν μάλλον προσαρμοσμένη στον τομέα των οπωροκηπευτικών. Κατόπιν αιτήματός μου και αιτήματος του Προέδρου της κοινοβουλευτικής μας επιτροπής, κ. Colino Salamanca, η Γενική Διεύθυνση Μελετών του Ευρωπαϊκού Κοινοβουλίου εκπόνησε μελέτη όπου αναλύεται ο ρόλος των οργανώσεων του κλάδου στον αμπελουργικό τομέα.
<P>
Οφείλω εδώ να χαιρετίσω την αξιοσημείωτη εργασία που επιτελέσθηκε υπό την καθοδήγηση των κ.κ. Ramsay και Αγγελίδη, καθώς μας επέτρεψε τη σύνταξη ενός άρθρου 42 που διευκρινίζει την αρχή της μεταβίβασης αρμοδιοτήτων καθώς και τον ρόλο των οργανώσεων του κλάδου. Πιστεύω ότι η τροπολογία που εγκρίναμε λαμβάνει υπόψη τα συμφέροντα όλων, δηλαδή των παραγωγών και μη παραγωγών κρατών μελών, διατηρώντας παράλληλα όλους τους κανόνες σχετικά με τον ανταγωνισμό και την εσωτερική αγορά.
<P>
Όσον αφορά τις οινολογικές πρακτικές εγκρίναμε, κύριε Πρόεδρε, τροπολογίες που επιτρέπουν την εκ νέου ενσωμάτωση όλης της κοινοτικής νομοθεσίας που ισχύει σήμερα. Αντιμετωπίσαμε στο πλαίσιο της επιτροπής μας με δυσπιστία κανόνες εφαρμογής που θα μπορούσαν να είναι υπερβολικά ελαστικοί. Τέλος, όσον αφορά τους ελέγχους θελήσαμε να συστήσουμε ένα κοινοτικό ελεγκτικό σώμα με επαρκή ανθρώπινο δυναμικό και επιφορτισμένο να επιβλέπει κατά πόσον τα σώματα ελέγχου των κρατών μελών εφαρμόζουν με τρόπο δίκαιο και εναρμονισμένο τους κοινοτικούς κανόνες.
<P>
Τελειώνοντας την παρέμβαση για την έκθεσή μου, κύριε Πρόεδρε, θα επιθυμούσα να διευκρινίσω ότι ως εισηγητής θα υποστηρίξω όλες τις τροπολογίες που εγκρίθηκαν στην Επιτροπή Γεωργίας, με εξαίρεση εντούτοις την τροπολογία 121, η οποία αντιβαίνει στην τροπολογία 124. Θεωρώ απαραίτητη τη διατήρηση της παραγωγής στεμφύλων, όπως της Βουργουνδίας και του Gewurztraminer, και αυτός είναι ο λόγος που θα υπερψηφίσω την τροπολογία 124 και θα καταψηφίσω την τροπολογία 121. Ορισμένοι συνάδελφοι κατέθεσαν επίσης τροπολογίες. Θα υποστηρίξω όσες βρίσκονται σε πλήρη συμπληρωματικότητα με την έκθεσή μου, όπως εγκρίθηκε στο πλαίσιο της κοινοβουλευτικής επιτροπής.
<P>
Γι' αυτόν τον λόγο τάσσομαι υπέρ ορισμένων τροπολογιών, και κυρίως των τροπολογιών 250 και 251 του κ. Arias Caρete, των τροπολογιών 256, 257, 259, 261 και 268 της Συνομοσπονδιακής Ομάδας της Ευρωπαϊκής Ενωτικής Αριστεράς-Αριστεράς των Πρασίνων των Βορείων Χωρών, καθώς και της τροπολογίας 273 της Ομάδας της Ευρωπαϊκής Ριζοσπαστικής Συμμαχίας και της Ομάδας των Πρασίνων στο Ευρωπαϊκό Κοινοβούλιο και της τροπολογίας 274 της Ομάδας της Ευρωπαϊκής Ριζοσπαστικής Συμμαχίας και της Ομάδας των Ανεξαρτήτων για την Ευρώπη των Εθνών. Τάσσομαι κατά της τροπολογίας 249, γιατί δεν μπορούμε να γνωρίζουμε την εξέλιξη της αγοράς βρώσιμης αλκοόλης, όπως και κατά των τροπολογιών 252, 253, 260, 262, 264, 265, 266, 267 και 269, οι οποίες είναι αντίθετες είτε στην αρχή του καθεστώτος που ενέκρινε η επιτροπή μας ως προς τον εμπλουτισμό και την προσθήκη σακχαρόζης είτε σε μία τροπολογία, όπως ενεκρίθη στην Επιτροπή Γεωργίας.

<SPEAKER ID=170 LANGUAGE="DE" NAME="Gφrlach">
Κύριε Πρόεδρε, αρχίζοντας την ομιλία μου θα ήθελα κατ' αρχάς να ευχαριστήσω θερμά τον κ. Martin. Ο εισηγητής κατάφερε με πολλή εργασία και προθυμία για συμβιβασμό να επιτύχει έναν καλό συμβιβασμό μεταξύ των διαφόρων περιφερειών της Ευρώπης - γεγονός που φυσικά αντικατοπτρίζεται και εντός της παράταξής μας. Τονίζω δε ότι πρόκειται για καλό συμβιβασμό. Υπάρχουν βέβαια και συμβιβασμοί που, όταν δεν καταλήγει κανείς πουθενά, γίνονται στο άψε-σβήσε μόνο και μόνο για να φύγουν από μπροστά μας τα προβλήματα. Αυτό δεν ισχύει στην προκειμένη περίπτωση, γι' αυτό και ευχαριστώ θερμά τον κ. Martin.
<P>
Στον αμπελοοινικό τομέα της ΕΕ πρέπει πρώτα απ' όλα να προσέξουμε να μη βλέπουμε τον οίνο και τις περιφέρειες αμπελοκαλλιέργειας μόνο από τη σκοπιά του τελικού προϊόντος. Υπάρχει πραγματικά διαφορά μεταξύ της θεώρησης του οίνου - είτε από βαρέλι είτε εμφιαλωμένου - απλώς ως προϊόντος και της οπτικής που έχει κανείς πίσω από αυτά για ολόκληρη την καλλιέργεια, ολόκληρη την περιοχή, τη σύνδεση με το τοπίο. Γι' αυτό πιστεύω ότι αξίζει τον κόπο να ασχοληθεί η Ευρώπη εντατικά με τον οίνο της. Θέλω να ευχαριστήσω ιδιαίτερα τον κ. Martin - μιλάω βέβαια εξ ονόματος της Ομάδας μου, όμως κατάγομαι από ένα κράτος μέλος του Βορρά - επειδή έδειξε ευαισθησία ως προς τις ιδιαιτερότητες της δημιουργίας των παραδόσεων της παραγωγής οίνου και των οινολογικών διαδικασιών δια μέσου πολλών αιώνων και επειδή πραγματικά με τις προτάσεις του μπορέσαμε να ξεχάσουμε τη διαμάχη που υπήρχε για πολύ καιρό μεταξύ Βόρειας, Κεντρικής και Νότιας Ευρώπης. Κάποια προβλήματα θα παραμείνουν και θα προστεθούν και νέα. Όσο σκέφτομαι τις ποσότητες βελτιωμένου συμπυκνωμένου γλεύκους που εισάγονται όλο και συχνότερα στην ΕΕ από τρίτες κυρίως χώρες, πιστεύω ότι θα πρέπει να ζητήσουμε από την Επιτροπή να επιδείξει προσοχή.
<P>
Ιδιαίτερα θετική βρίσκω τη διατήρηση της ελαστικότητας στον τομέα της νομοθεσίας για νέες καλλιέργειες, την εξεύρεση δηλαδή στον εν λόγω τομέα ενός δίκαιου συμβιβασμού. Μέχρι το 2010 αποφασίστηκε μια αύξηση των εκτάσεων των αμπελώνων κατά 3 %. Πολλοί βέβαια θα επιθυμούσαν μεγαλύτερη αύξηση, άλλοι όμως θεωρούν ότι το 3 % είναι ήδη πολύ. Στον τομέα της απόσταξης η κατεύθυνση που δόθηκε και από την Επιτροπή είναι απόλυτα σωστή, ότι δηλαδή πρέπει να υποχωρήσουμε σχετικά με την υποχρεωτική απόσταξη, ότι πρέπει και εδώ να διευρύνουμε την πτυχή της αγοράς και να τη διατηρήσουμε ως μέσον και στο μέλλον, όπου είναι ανάγκη.
<P>
Τόσο στις προτάσεις της Επιτροπής, όσο και στις προτάσεις που συζητήθηκαν και συμφωνήθηκαν στην κοινοβουλευτική επιτροπή μας, ιδιαίτερα θετική είναι η υποστήριξη των νέων αμπελουργών, που αποτελεί στοχοθετημένη και κάπως πλεονεκτική μεταχείριση, επειδή είναι αναγκαία. Ό, τι είναι σημαντικό στον τομέα της ενεργού υποστήριξης νέων αγροτών είναι ιδιαίτερα σημαντικό όσον αφορά τους νέους αμπελουργούς. Θέλω να δηλώσω από τώρα ότι φυσικά η Ομάδα μου θα υποστηρίξει τον εισηγητή κατά την τήρηση των συμβιβασμών που εξευρέθηκαν στην επιτροπή και κατά τον προσεκτικό έλεγχο όλων των τροπολογιών που θα μπορούσαν να καταστρέψουν και πάλι τον συμβιβασμό αυτό. Υπάρχει μια σειρά τροπολογιών σύμφωνη με το πνεύμα του εν λόγω συμβιβασμού, υπάρχουν όμως και πολλές άλλες που θα μπορούσαν να τον καταστρέψουν και πάλι.
<P>
Η Ομάδα μου θα ήθελε να υποστηρίξει τον συμβιβασμό, ούτως ώστε η μακρόχρονη αυτή συνεργασία με τον κ. Martin στην επιτροπή να μπορέσει να συγκεντρώσει μεγάλη πλειοψηφία κατά την ψηφοφορία στο Κοινοβούλιο. Αυτό στηρίζει την Επιτροπή, και το Συμβούλιο καλά θα έκανε να συμπεριλάβει τον καλό αυτό συμβιβασμό του Κοινοβουλίου στη βάση των διαβουλεύσεών του, αφού άλλωστε εδώ και περισσότερο από τρία χρόνια δεν βρίσκει άκρη!

<SPEAKER ID=171 LANGUAGE="DE" NAME="Langen">
Κύριε Πρόεδρε, θα ήθελα να αρχίσω και εγώ ευχαριστώντας τον εισηγητή και τους συνεργάτες του, γιατί εδώ έγινε πραγματικά καλή δουλειά. Με τη νέα αυτή πρόταση της Επιτροπής μπήκαμε σε έναν δρόμο διαφορετικό από εκείνον του 1994/1995. Τότε το Κοινοβούλιο ήταν διχασμένο. Αλλωστε, Επίτροπε Fischler, η τότε πρόταση δεν ήταν ούτε κατά διάνοια τόσο καλή, όσο η σημερινή. Οι όροι πλαίσιο έχουν αλλάξει σε ορισμένα σημεία, άλλοι έμειναν ίδιοι. Τα πλεονάσματα παρουσιάζουν τάση μείωσης έναντι της δεκαετίας του '80. Δυστυχώς η κατά κεφαλή κατανάλωση μειώθηκε στις κύριες οινοπαραγωγικές χώρες, την Ιταλία και τη Γαλλία. Από τον κύκλο της ΓΣΔΕ έχουμε νέους ανταγωνιστές στον τομέα των οίνων ποιότητας. Καταλάβαμε - και αυτό είναι η ουσιαστική πρόοδος που επιτεύχθηκε υπό την καθοδήγηση του εισηγητή κ. Martin - και επιτέλους αποδεχθήκαμε στο Κοινοβούλιο τις τοπικές ιδιαιτερότητες της οινοπαραγωγής στον Βορρά και στον Νότο της Ευρώπης. Αυτή είναι η βασική πρόοδος που επιτύχαμε. Γι' αυτό η Ομάδα του Ευρωπαϊκού Λαϊκού Κόμματος στην οποία ανήκω δεν υπέβαλε ομαδικές τροπολογίες στην πρόταση της Επιτροπής Γεωργίας και στους συμβιβασμούς του κ. Martin.
<P>
Θέλω να σκιαγραφήσω εν συντομία τους λόγους γι' αυτό. Πιστεύω ότι στη νέα αυτή πρόταση καταφέραμε να αποδυναμώσουμε τα επίμαχα σημεία της παλαιότερης κοινής οργάνωσης αγοράς οίνου. Ας αναφερθούμε κατ' αρχάς στην απόσταξη. Η παλαιότερη υποχρεωτική απόσταξη δεν λειτούργησε. Είναι σωστό να ποντάρει κανείς στην ελεύθερη βούληση. Από την άλλη πλευρά, είναι επίσης σωστό - και γι' αυτό συμφωνήσαμε με διάφορους συμβιβασμούς - να διασφαλίζεται ο εφοδιασμός σε οίνο της αγοράς αλκοολούχων ποτών, π.χ. για το κονιάκ, το μπράντυ και άλλα προϊόντα που αποτελούν παραδοσιακές περιφερειακές ιδιαιτερότητες.
<P>
Δεύτερον, διαθέτουμε για πρώτη φορά μια νομική βάση ειδικά για τους συνεταιρισμούς των παραγωγών και τις οργανώσεις του κλάδου. Θέλουμε να επιτευχθεί ως προς αυτό κάποια απλούστευση συγκριτικά με ό, τι προτείνει η Επιτροπή. Για τον λόγο αυτό υποστηρίζουμε τα αιτήματα της Επιτροπής Γεωργίας για τη δημιουργία ενός πλαισίου. Στην κοινοβουλευτική μας επιτροπή συμφωνήσαμε ότι υπάρχει μόνο ένα σημείο όπου επιθυμούμε απόκλιση από τον συμβιβασμό. Πρόκειται για την πρώτη παύλα της τροπολογίας 179. Κύριε εισηγητή, συμφωνήσαμε ότι θέλουμε να ψηφιστεί το ζήτημα της υποχρεωτικής εμφιάλωσης στον τόπο παραγωγής στην έκθεση Lulling, όπως είχαμε πει μέχρι σήμερα, και όχι τώρα εκ των προτέρων, και κυρίως ότι θέλουμε να περιμένουμε την απόφαση του Ευρωπαϊκού Δικαστηρίου για το συγκεκριμένο ζήτημα. Εκεί θα ψηφίσουμε κατά της πρώτης παύλας.
<P>
Ιδιαίτερα όμως σε όλα τα άλλα ζητήματα προωθήσαμε λογικούς συμβιβασμούς αναφορικά με το καθεστώς της προσθήκης σακχάρου, με την οινολογική διαδικασία και με την ποικιλομορφία των παραδόσεων. Πιστεύω ότι μπορούμε να εγκρίνουμε το σχέδιο έκθεσης στο σύνολό του. Για πρώτη φορά επιτεύχθηκε η δυνατότητα του Κοινοβουλίου να εκφραστεί ομόφωνα γι' αυτό το εξαιρετικά αμφισβητούμενο ζήτημα και κυρίως η δυνατότητά του να ασκήσει κατ' αυτόν τον τρόπο επιρροή στην Επιτροπή και στο Συμβούλιο των Υπουργών Γεωργίας για το συγκεκριμένο θέμα.
<P>
Χειροκροτήματα

<SPEAKER ID=172 LANGUAGE="ES" NAME="Vallvι">
Κύριε Πρόεδρε, πιστεύω ότι αυτή τη φορά επιτύχαμε μια θετική κοινή οργάνωση αγοράς σε έναν τόσο περίπλοκο τομέα, όσο ο αμπελοοινικός. Πιστεύω επίσης ότι η πρόταση της Επιτροπής - έγκυρη - βελτιώθηκε κατά τρόπο ουσιαστικό με την έκθεση του Κοινοβουλίου.
<P>
Αντιμετωπίζουμε μια αμπελοοινική παραγωγή προερχόμενη από συγκεκριμένες περιοχές όπου παραδοσιακά καλλιεργείται το κλήμα και δύσκολα μπορεί να αντικατασταθεί από άλλον τύπο παραγωγής, παραγωγούς που παρασκευάζουν τον οίνο και μια κατανάλωση που για πολλά χρόνια υπήρξε παραδοσιακή και πρακτικά συνιστούσε τη μοναδική κατανάλωση αλκοολούχου ποτού για τους πολίτες, αλλά που σήμερα έχει αλλάξει απολύτως στην κοινωνία της παγκοσμιοποίησης.
<P>
Αυτή η ΚΟΑ στοχεύει στον καθορισμό κανονισμών για την παραγωγή σε σχέση με την αγορά και υπό αυτή την έννοια μου φαίνεται θετική. Θεωρώ θετική την έγκριση για μια μικρή αύξηση των νέων αμπελώνων, όπως και τα μέτρα για την ενσωμάτωση και άλλων ανθρώπων, νέων, στην παραγωγή αυτού του παραδοσιακού προϊόντος.
<P>
Δεν πρόκειται να θίξω το ζήτημα των οινολογικών συστημάτων παραγωγής που σε μερικά κράτη έχουν μακρόχρονη παράδοση. Κάθε τόπος έχει τον δικό του τρόπο παρασκευής του οίνου.
<P>
Πιστεύω ότι μια ουσιαστική πτυχή στην κοινωνία μας σχετίζεται με τους καταναλωτές. Δεν αρκεί να διαθέσουμε τον οίνο στην αγορά. Είναι αναγκαία μια επικοινωνία, μια έρευνα για τις θετικές συνέπειες του οίνου και παιδεία για τη λελογισμένη κατανάλωση αυτού του προϊόντος. Ο οίνος έχει ευεργετικά αποτελέσματα για την υγεία και πρέπει να θεωρείται προϊόν διατροφής. Οίνος και υγεία πιστεύω ότι είναι ένας καλός ορισμός, αυτό όμως δεν μπορεί να είναι απλά καρπός της παράδοσης: οι οργανώσεις παραγωγών πρέπει να μεταδώσουν αυτή την πληροφορία στους καταναλωτές.

<SPEAKER ID=173 LANGUAGE="ES" NAME="Jovι Peres">
Κύριε Πρόεδρε, δεν είναι σύνηθες να εξετάζεται ο ίδιος φάκελος δύο φορές στην ίδια κοινοβουλευτική περίοδο. Ευτυχώς το σκηνικό σχετικά με τη μεταρρύθμιση της κοινής οργάνωσης της αγοράς οίνου έχει μεταβληθεί σε αυτή την περίπτωση ριζικά συγκριτικά με αυτό που υπήρχε στην αρχή αυτής της κοινοβουλευτικής περιόδου.
<P>
Η διαφορά ανάμεσα στις δύο περιπτώσεις έγκειται στην πρόταση της Επιτροπής. Η πρόταση που εξετάζαμε στην αρχή της περιόδου βασιζόταν στην υπόθεση κάποιων πλεονασμάτων τα οποία θα χαρακτήριζα αποκαλυπτικά.
<P>
Σύμφωνα με την Επιτροπή, αυτός ο κίνδυνος θα μπορούσε να αποτραπεί μόνο μέσω του μαζικού ξεριζώματος αμπελώνων. Η εν λόγω πρόταση είχε το θετικό ότι προκάλεσε την εμφάνιση αντικρουόμενων απόψεων στους κόλπους του Συμβουλίου με αποτέλεσμα να μπλοκαριστεί ο φάκελος.
<P>
Μετά από πέντε χρόνια η κατάσταση έχει αλλάξει ριζικά και αυτό συμβαίνει διότι η πρόταση της Επιτροπής είναι τελείως διαφορετική. Η πραγματικότητα είναι πεισματάρα και σε πέντε χρόνια τα επίφοβα διαρθρωτικά πλεονάσματα δεν εμφανίστηκαν και γι' αυτό οι δρακόντειες προτάσεις της Επιτροπής έχασαν το νόημά τους. Βέβαια αυτού του είδους οι προτάσεις είναι συνήθεις στην Επιτροπή, όταν ασχολούμαστε με μεταρρυθμίσεις που έχουν επιπτώσεις κυρίως στις χώρες του Νότου.
<P>
Σήμερα όμως το βασικό είναι η σχολαστικότητα και η ποιότητα που απαιτείται στις αναλύσεις της Επιτροπής ως αρμόδιου θεσμικού οργάνου για την παρουσίαση των νομοθετικών προτάσεων. Αυτή η πτυχή αποκτά μέγιστη σημασία, όταν τίθεται προς συζήτηση η δέσμη γεωργικών μεταρρυθμίσεων που περιλαμβάνονται στην Ατζέντα 2000 και πολλές φορές το πρόβλημα δεν έγκειται μόνο στις αναλύσεις που πραγματοποιούνται, αλλά σε αυτό που δεν ειπώθηκε και δεν έγινε.
<P>
Προσωπικά ελπίζω οι προτάσεις της Επιτροπής να μην έχουν σήμερα τις αρνητικές συνέπειες που είχε η μεταρρύθμιση του 1992 στην εξαφάνιση καλλιεργούμενων εκτάσεων και στην κατάργηση θέσεων απασχόλησης στον γεωργικό τομέα.
<P>
Όσον αφορά την έκθεση του κ. Martin θέλω να αναγνωρίσω την άριστη εργασία που επιτέλεσε. Η έκθεσή του έχει το πλεονέκτημα ότι χαρακτηρίζεται από συνοχή και αυτό είναι σημαντικό, αφού χειρίστηκε με ορθό τρόπο πληθώρα τροπολογιών. Από την άλλη πλευρά, θα ήθελα να επισημάνω επίσης - εμμένοντας στον έπαινό μου, όπως πολύ καλά γνωρίζει - ένα ουσιαστικό πρόβλημα που συνεχίζει να υφίσταται: υπάρχει η πρόθεση συνέχισης της παροχής έγκρισης για εμπλουτισμό με προσθήκη σακχαρόζη και μπορούμε να χάσουμε μια πολύ καλή ευκαιρία να υποκαταστήσουμε τη σακχαρόζη με συμπυκνωμένο γλεύκος. Αυτή η υποκατάσταση θα επιτρέψει να σεβαστούμε τις παραδοσιακές οινολογικές πρακτικές και να παράγουμε οίνο από τον αμπελώνα.
<P>
Τελικά, κύριε Martin, θέλω να σας υπενθυμίσω και να σας ευχαριστήσω θερμά για ένα ταξίδι που πραγματοποιήσατε στη χώρα μου, όπου είχατε την ευκαιρία να συζητήσετε με τις αγροτικές οργανώσεις. Εγώ λοιπόν αυτή τη στιγμή θέλω να υπενθυμίσω αυτό το γεγονός και να σας ευχαριστήσω πάρα πολύ. Πιστεύω ότι εκείνο το ταξίδι ήταν χρήσιμο κατά κάποιον τρόπο.

<SPEAKER ID=174 LANGUAGE="PT" NAME="Rosado Fernandes">
Κύριε Πρόεδρε, ας ελπίσουμε ότι δεν είναι υπό την επήρεια του κρασιού που καταφέραμε να καταλήξουμε εδώ στο Κοινοβούλιο σε μια τόσο ευρείας αποδοχής συμφωνία. Αλλά, αν ο Διόνυσος μάς έδωσε ένα χεράκι, ώστε να φθάσουμε σε κάποια σημεία συμφωνίας, τότε τόσο το καλύτερο! Το γεγονός είναι ότι η έκθεση του συναδέλφου μου Philippe-Armand Martin, παρότι υπεραμύνεται ενός status quo , επιτυγχάνει ταυτόχρονα να το εκσυγχρονίσει και να το προσαρμόσει, επιτυγχάνει να το προσαρμόσει στις νέες συνθήκες της παγκοσμιοποίησης της αγοράς, επιτυγχάνει να το καταστήσει ευέλικτο, αλλά και να το απελευθερώσει από μια κάποια διευθυντική τάση που αποτελεί έμφυτο χαρακτηριστικό της Επιτροπής, αναθέτοντας συγχρόνως αρμοδιότητες στα κράτη μέλη, στις οργανώσεις παραγωγών, στις επιτροπές του αμπελοοινικού κλάδου, και, τέλος, να καταλογίσει ευθύνες στην παραγωγή και στις κυβερνήσεις των κρατών μελών.
<P>
Επιπλέον, η έκθεση λαμβάνει υπόψη την υπαρκτή ανάγκη αύξησης της αμπελοοινικής μας παραγωγής, εάν βεβαίως το επιτρέψει η αγορά, αλλά και την ανάγκη να ανατεθούν ευθύνες σε όσους είναι ικανοί για κάτι τέτοιο μέσω ενός αυξημένου συντονισμού σε επίπεδο κρατών μελών. Για τον σκοπό αυτό είμαι απολύτως πεπεισμένος πως χρειάζεται να ληφθούν πολύ απλά μέτρα, όπως η δημιουργία ενός αξιόπιστου μητρώου, που δεν υπάρχει. Από την άλλη πλευρά, είναι επίσης αναγκαίο να αποτραπούν οι απάτες που διαπράττονται με το συμπυκνωμένο γλεύκος και γι' αυτό θα πρέπει να επιδειχθεί μεγαλύτερη αυστηρότητα κατά τη διάρκεια ορισμένων διαπραγματεύσεων με τρίτες χώρες και να μη γίνονται ανεκτές οι απάτες που εκδηλώνονται στις συγκεκριμένες διαπραγματεύσεις. Όσον αφορά το θέμα της υποχρεωτικής απόσταξης, θα πρέπει να υπάρχει μεγαλύτερη ευελιξία. Όλα τα παραπάνω πρέπει να γίνονται στο πλαίσιο της ευρείας ανάθεσης ευθυνών σε όσους πρόκειται ή όχι να προχωρήσουν σε απόσταξη, ανάλογα με τις συνθήκες της αγοράς. Αλλά ας μην έχει η απόσταξη υποχρεωτικό χαρακτήρα, ας μην είναι μια ακέφαλη απόσταξη, χωρίς καθοδήγηση. Μία άλλη σημαντική επιταγή είναι να υπάρξει σεβασμός για την οινολογική ταυτότητα και τις οινολογικές πρακτικές των διαφόρων περιφερειών και να σταματήσουμε τις αντιμαχίες που δεν οδηγούν πουθενά: ομολογώ ότι έχω πια βαρεθεί τις αντιμαχίες που στην πραγματικότητα δεν συμβάλλουν σε μια καλύτερη συνεννόηση μεταξύ των Ευρωπαίων αμπελουργών.
<P>
Θεωρώ επίσης σημαντικό - και οφείλω να ομολογήσω ότι στο θέμα αυτό η Πορτογαλία παρουσιάζει ιδιαίτερες ευαισθησίες - το ζήτημα της εμφιάλωσης στον τόπο προέλευσης, το ζήτημα της ανάθεσης αρμοδιοτήτων, το ζήτημα των οίνων ποιότητας, τα οποία πράγματι έχουν ονομασίες που πολύ συχνά είναι γνωστές σε παγκόσμια κλίμακα. Για τον λόγο αυτό δεν συμφωνούμε με τις τροπολογίες αριθ. 171 έως 179, και εγώ τουλάχιστον και όσοι συνάδελφοι βρίσκονται πιο κοντά σε εμένα θα τις καταψηφίσουμε. Κατά τα άλλα πιστεύω ότι η παρούσα έκθεση είναι εξαιρετικά θετική, διότι, αν και δεν επιτύχαμε συναίνεση, καταφέραμε ωστόσο να καταλήξουμε σε καλές συμφωνίες. Και αυτό ακριβώς έχει σημασία για μένα: η συναίνεση μπορεί να αποτελεί ένα προμήνυμα προδοσίας, ενώ «συμφωνία» είναι η κατάλληλη λέξη, μια και υποδηλώνει ένα συμβόλαιο που ενδιαφέρει όλους μας.

<SPEAKER ID=175 LANGUAGE="DE" NAME="Kreissl-Dφrfler">
Κύριε Πρόεδρε, η ΕΕ πρέπει να χτυπήσει τα προβλήματα στη ρίζα τους και κατά τη μεταρρύθμιση της κοινής οργάνωσης αγοράς οίνου, αντί να επεμβαίνει πάντα αφού έχει γίνει η καταστροφή. Η απόσταξη και η πριμοδότηση εκρίζωσης αποτελούν τυπικές λύσεις ανάγκης και θα πρέπει βασικά να καταργηθούν, γιατί η απόσταξη αποτελεί κίνητρο μαζικής παραγωγής οίνου χαμηλής ποιότητας και η πριμοδότηση εκρίζωσης ευνοεί τη μετάβαση από τις καλλιέργειες σε περιφέρειες όπου υπάρχουν μεν δυσκολίες από πλευράς εργασίας, αλλά η αμπελοκαλλιέργεια είναι σημαντική για τον πολιτισμό των χωρών, στην εξορθολογισμένη παραγωγή που έχει ως στόχο τις εξαγωγές. Την υπερπαραγωγή μπορούμε να την αντιμετωπίσουμε μόνο με νέα, εκτεταμένα ποιοτικά κριτήρια. Σας προειδοποιώ να μην πιστέψετε ότι και εδώ θα πρέπει να επέμβετε χρησιμοποιώντας ως μέσο τη γενετική μηχανική.
<P>
Θέλουμε να διατηρήσουμε τα ιστορικά πολιτιστικά τοπία και να διασφαλίσουμε στους αμπελουργούς ένα κατάλληλο εισόδημα. Αυτό όμως είναι δυνατόν να επιτευχθεί μόνιμα μόνο μέσω της ποιότητας. Το θέμα με απασχολεί ιδιαίτερα, επειδή πιστεύω ότι κατά τον επόμενο γύρο διαπραγματεύσεων του ΠΟΕ θα μπορέσουμε να υπερασπιστούμε την ευρωπαϊκή αμπελουργία, μόνο αν έχουμε να επιδείξουμε κάτι σε σχέση με το περιβάλλον, τον κοινωνικό παράγοντα και την ποιότητα, γιατί οι Αμερικανοί θέλουν να μην υπάρχει στο τραπέζι των διαπραγματεύσεων η ονομασία προέλευσης, αλλά τα εμπορικά σήματα. Αυτό θα σήμαινε ότι η Coca Cola θα μπορούσε να αγοράσει το εμπορικό σήμα Bordeaux και κατόπιν να πουλά με το σήμα αυτό τα πιο φθηνά κρασιά του κόσμου. Αυτό είναι κάτι που δεν θέλουμε! Πρέπει συνεπώς να διαθέτουμε ισχυρά επιχειρήματα ως προς την ανάγκη να περιέχει η ονομασία προέλευσης περισσότερα στοιχεία από την περιεκτικότητα σε οινόπνευμα, τους βαθμούς αλκοόλ και το χρώμα.
<P>
Το θρυλικό γεωργικό πρότυπο της ΕΕ θα αποκτήσει βαρύτητα και υπόσταση, μόνον όταν θα μπορούμε να αναφέρουμε τις περιφερειακές, κοινωνικές και οικολογικές ιδιαιτερότητες κάθε κρασιού και να τις εκπροσωπούμε επιθετικά κατά τις διαπραγματεύσεις. Υποστηρίζουμε την έκθεση του συναδέλφου και το σύνθημα: ποιότητα έναντι ποσότητας!

<SPEAKER ID=176 LANGUAGE="FR" NAME="Chesa">
Κύριε Πρόεδρε, κύριε Επίτροπε, αγαπητοί μου συνάδελφοι, οφείλω κατ' αρχάς να ευχαριστήσω θερμά τον εισηγητή μας, κ. Philippe Martin, για την ποιότητα της έκθεσής του, η οποία λαμβάνει υπόψη το σύνολο των ευρωπαϊκών αμπελώνων.
<P>
Στις αρχές Αυγούστου παρευρέθηκα σε συνάντηση που είχε στο δημαρχείο της πόλης μου Carcassonne με εκπροσώπους του αμπελουργικού και εμπορικού τομέα της περιφέρειας «Languedoc-Roussillon». Διαπίστωσα με ικανοποίηση ότι οι βασικές διεκδικήσεις των επαγγελματιών μας επανελήφθησαν τόσο στην έκθεση, όσο και κατά την ψηφοφορία στην Επιτροπή Γεωργίας.
<P>
Ποιές είναι οι βασικές αυτές διεκδικήσεις; Όσον αφορά το αμπελουργικό δυναμικό είναι απαραίτητο να διατηρηθεί η αρχή του περιορισμού των δικαιωμάτων με πρόβλεψη δικαιώματος ανάπτυξης ύψους 3 % μεσοπρόθεσμα και δυνατότητα επικαιροποίησης ανάλογα με τις ανάγκες της αγοράς μετά από πραγματική απογραφή των δικαιωμάτων φύτευσης.
<P>
Όσον αφορά τη βελτίωση των αμπελώνων οφείλω να διευκρινίσω τη σημασία αυτής της διαρθρωτικής πτυχής. Έχοντας εκλεγεί από τη σημαντικότερη ευρωπαϊκή αμπελουργική περιφέρεια όπου σημειώθηκε μια σημαντική ανανέωση των αμπελώνων της, μπορώ να σας διαβεβαιώσω, κύριε Επίτροπε, ότι το μέλλον της αμπελουργίας σχετίζεται με την ποιότητα.
<P>
Γι' αυτόν τον λόγο ζητήσαμε ολόκληρη η πτυχή της «μετατροπής» να είναι ανοικτή στην ανανέωση των αμπελώνων και στα μέσα οινοποίησης. Όλα αυτά τα διαρθρωτικά μέτρα, τόσο σε επίπεδο αμπελουργικού δυναμικού, όσο και σε επίπεδο βελτίωσης των αμπελώνων, θα πρέπει να προσανατολίζονται κατά προτεραιότητα στους νέους αμπελουργούς.
<P>
Όσον αφορά τη διαχείριση της αγοράς είναι απαραίτητο να διατηρηθεί η υποχρεωτική απόσταξη των υποπροϊόντων, και μάλιστα εκτός των σημερινών παρεκκλίσεων. Αυτές οι παραγόμενες αλκοόλες πρέπει να μπορούν να είναι προσανατολισμένες προς την αγορά βρώσιμης αλκοόλης, προκειμένου να μειωθεί το δημοσιονομικό κόστος αυτού του μέτρου.
<P>
Όσον αφορά την απόσταξη κρίσης, προκειμένου να είναι αποτελεσματική, είναι απαραίτητο να παραμείνει υποχρεωτική μόνο στις περιφέρειες που παρουσιάζουν πλεόνασμα.
<P>
Όσον αφορά τις δικαιοδοσίες του κλάδου, είναι απαραίτητο να αναγνωρισθεί η αποστολή και οι ρόλοι των ομάδων παραγωγών, και μάλιστα χωρίς δυνατότητα επέκτασης των κανόνων. Η έκθεση επομένως, όπως εκρίθηκε στην Επιτροπή Γεωργίας, με βρίκει απολύτως σύμφωνο.
<P>
Όσον αφορά τις οινολογικές πρακτικές, είναι απαραίτητο να προβλεφθεί λεπτομερής κατάλογος των αποδεκτών πρακτικών και να διατηρηθεί η ίδια η αρχή του ισχύοντος καθεστώτος και για τις ενισχύσεις εμπλουτισμού με χρησιμοποίηση των συμπυκνωμένων γλευκών σταφυλιών.
<P>
Εφιστώ ιδιαίτερα την προσοχή σας στην τροπολογία 274 σχετικά τους παραγόμενους γλυκείς φυσικούς οίνους. Όσον αφορά τη σήμανση, είναι επίσης απαραίτητο να διατηρηθεί ένας θετικός κατάλογος των υποχρεωτικών ενδείξεων.
<P>
Τέλος, κύριε Πρόεδρε, ως προς το καθεστώς των ανταλλαγών με τρίτες χώρες, πρέπει να διατηρηθεί ο ισχύων κανονισμός με διευκρίνιση της απαγόρευσης οινοποίησης από γλεύκη προέλευσης τρίτων χωρών. Εάν καταργηθεί αυτή η απαγόρευση, όπως προτείνεται από την Επιτροπή, υπάρχει κίνδυνος να θιγεί σημαντικά η εικόνα των οίνων που παράγονται στην Ευρωπαϊκή Ένωση και να υποβαθμιστεί ουσιαστικά η ποιότητα, και μάλιστα αντίθετα με τους επιδιωκόμενους στόχους στο πλαίσιο της ΚΟΑ.
<P>
Ολοκληρώνοντας οφείλω να αναφερθώ στη διαδικασία που προτείνεται από την Επιτροπή τόσο σε επίπεδο διαχείρισης των δικαιωμάτων φύτευσης, όσο και σε επίπεδο σήμανσης των οινολογικών πρακτικών και των μέτρων διαχείρισης της αγοράς. Αντίθετα με τις προτάσεις της Επιτροπής, είναι απαραίτητο να διατηρηθεί η σημερινή διαδικασία «του άρθρου 43».

<SPEAKER ID=177 LANGUAGE="FR" NAME="Barthet-Mayer">
Κύριε Πρόεδρε, εύχομαι ολόψυχα όλοι οι συνάδελφοι να υπερψηφίσουν τις βασικότερες από τις προτάσεις της Επιτροπής Γεωργίας και Ανάπτυξης της Υπαίθρου, τις προτάσεις που προκύπτουν από μια σημαντική εργασία για την εξεύρεση συμβιβαστικής λύσης που πραγματοποιήθηκε σε κλίμα ισότητας, ρεαλισμού και ανοικτού πνεύματος από τον συνάδελφό μας, τον οποίο και συγχαίρω.
<P>
Πρόκειται κατά βάση για τη διατήρηση του οίνου ως γεωργικού προϊόντος με έναν ενισχυμένο ορισμό, για την απαγόρευση των εισαγωγών γλευκών προέλευσης τρίτων χωρών, για τη δυνατότητα επέκτασης των αμπελώνων σε συνάρτηση με τις αγορές, για το καθεστώς όσον αφορά τις οινολογικές πρακτικές, μεταξύ των οποίων η προσθήκη σακχαρόζης, και για την απόσταξη κρίσης, υποχρεωτική μόνο στις περιφέρειες που παρουσιάζουν πλεόνασμα. Δεδομένου ότι στο κείμενο δεν υπήρχε άμεση αναφορά στους γλυκείς φυσικούς οίνους, κατέθεσα από κοινού με άλλους συναδέλφους την τροπολογία 274, προκειμένου να συμπεριληφθεί σαφής αναφορά, κάτι που είναι απαραίτητο, για να παραμείνουμε στην κοινή μας λογική σεβασμού της ποικιλίας των αμπελουργικών εδαφών, όπου βασίζεται η ποιότητα και ο ιδιαίτερος χαρακτήρας των ευρωπαϊκών οίνων.
<P>
Ολοκληρώνοντας θα ήθελα να σας αναφέρω, κύριε Martin, ότι θα πάρω το θάρρος να υποβάλω δύο ή τρεις τροπολογίες, κυρίως όσον αφορά τους ΓΤΟ, ευελπιστώντας ότι η νέα αυτή διατύπωση θα βρει σύμφωνο τον εισηγητή και το σύνολο των συναδέλφων μας.

<SPEAKER ID=178 LANGUAGE="FR" NAME="Martinez">
Κύριε Πρόεδρε, ασχολούμαστε με τον φάκελο του αμπελουργικού τομέα εδώ και έξι χρόνια, γεγονός που αποδεικνύει τη σημασία του, που είναι μάλιστα διπλή. Ο εν λόγω τομέας είναι σημαντικός κατ' αρχάς επειδή είναι σημαντικοί οι αμπελουργοί μας: παράγουν 7 % του γεωργικού ΑΕΠ με δημοσιονομικό κόστος μόνο 2, 5 %, που σημαίνει ότι ένας αμπελουργός αποφέρει μεγάλα κέρδη και κοστίζει λίγο. Είναι επίσης σημαντικός για ολόκληρη την οικονομία, αφού η αμπελουργία κατέχει βασική θέση στο εμπορικό μας ισοζύγιο Ως προς αυτό το σημείο εξάλλου, το εμπορικό δηλαδή ισοζύγιο, κύριε Επίτροπε, φοβάμαι μήπως το σχέδιό σας μας θέσει σε κάποιον κίνδυνο.
<P>
Γνωρίζουμε το σχέδιο της Επιτροπής, το οποίο βασίζεται εξάλλου, όπως συμβαίνει πάντα στον γεωργικό τομέα, στο ψέμα της υπερπαραγωγής. Στον ορίζοντα του 2000 θα παραχθούν ενδεχομένως κατά τη γνώμη σας 180 εκατομμύρια εκατόλιτρα οίνου, από τα οποία καταναλώνουμε 150 εκατομμύρια. Θα υπάρχουν επομένως 30 εκατομμύρια εκατόλιτρα οίνου ως υπερπαραγωγή. Εξ ου και τα μέτρα που είχατε προτείνει το 1993, τον τρύγο πριν ωριμάσουν τα σταφύλια, τις αμπελουργικές ποσοστώσεις, τις γνωστές υπερβολές εν ολίγοις.
<P>
Ευτυχώς, σήμερα γνωρίζουμε ότι το 1998 ήταν ένα έτος ισορροπημένο και βάλατε νερό στο κρασί σας. Από τεχνική άποψη επομένως σημειώθηκαν θετικές αλλαγές. Ωστόσο, πιστεύω ότι στο βάθος οι φιλοσοφικές διαστροφές της Επιτροπής σας εξακολουθούν να υφίστανται.
<P>
Ας εξετάσουμε κατ' αρχάς τις θετικές αλλαγές. Είναι αλήθεια ότι από την έκθεση Sierra Bardaji, το 1993, έως την έκθεση Fantuzzi, το 1998, και τη σημερινή έκθεση Martin καταφέραμε με τη βοήθεια τροπολογιών - 600 - να βελτιώσουμε την κατάσταση. Πρόκειται για τροπολογίες σχετικά με τη σημερινή υποχρεωτική απόσταξη, με τα νέα δικαιώματα φύτευσης ύψους 3 %, με την ανανέωση των αμπελώνων, με την υγειονομική αγρανάπαυση των γαιών, με τις βρώσιμες αλκοόλες, με τις ενισχύσεις για τα συμπυκωμένα γλεύκη - και όχι μόνο για την περιοχή CIII, κάτι για το οποίο ανησυχούσαν οι αμπελουργοί της περιφέρειάς μου, και περιφέρειας του συναδέλφου Raymond Chesa, Languedoc-Roussillon - τροπολογίες επίσης σχετικά με τους ελεγκτές, δεδομένου ότι διαθέταμε μόνο δύο επιθεωρητές για ολόκληρη την Ευρώπη, και ίσως επίσης για τις διεπαγγελματικές οργανώσεις, που χρονολογούνται από την εποχή του Στρατάρχη Πεταίν και υποστηρίζονται από την αριστερά. Δεν είναι όμως αυτό το ουσιαστικό. Σημειώσαμε ίσως προόδους και όσον αφορά τον θρησκευτικό πόλεμο για την προσθήκη σακχαρόζης.
<P>
Φοβάμαι εντούτοις μήπως πίσω από την υποκρισία των τεχνικών παραχωρήσεων κρύβεται η έχθρα των φιλοσοφικών παρεκκλίσεων. Διακρίνω τέσσερεις φιλοσοφικές παρεκκλίσεις, τέσσερεις φιλοσοφικές διαστροφές: τον μαλθουσιανισμό, τον συντηρητισμό, τον διεθνισμό και την κατάργηση του ανθρώπινου παράγοντα. Κατ' αρχάς ο μαλθουσιανισμός: όπως στην περίπτωση του κρέατος, των σιτηρών, του γάλακτος, ή και όπως στις περιπτώσεις του άνθρακα και του χάλυβα, κάθε φορά το μόνο μέσο διαχείρισης που χρησιμοποιείτε είναι ο ακρωτηριασμός της προσφοράς. Ουδέποτε χρησιμοποιείται η αύξηση της ζήτησης. Αληθεύει ότι χρειάζεται να προετοιμάσουμε το άνοιγμα του αμπελουργικού τομέα προς ανατολάς, την άφιξη των αμπελώνων της Ουγγαρίας, της Ρουμανίας, της Βουλγαρίας, ακόμα και τον Παγκόσμιο Οργανισμό Εμπορίου για το 2000 με τους φίλους μας από την Αυστραλία, την Καλιφόρνια και τη Νότιο Αφρική.
<P>
Όσο για τον συντηρητισμό, πρόκειται για τον φορολογικό συντηρητισμό της Βόρειας Ευρώπης που στρέφεται κατά του οίνου, με 3 ευρώ ειδικό φόρο κατανάλωσης ανά λίτρο οίνου στη Δανία και τη Μεγάλη Βρετανία. Πρόκειται για τον υγειονομικό συντηρητισμό της Σουηδίας και της Φινλανδίας, που δείχνει ελαστικότητα για τα ναρκωτικά, αλλά πουριτανισμό για το κρασί, τη στιγμή ωστόσο που ο οίνος είναι υγιεινό προϊόν και επιδρά θετικά στο καρδιαγγειακό σύστημα, για να μην αναφερθούμε στις διανοητικές συνέπειες που θα έπρεπε ίσως να έχουν δοκιμάσει οι χούλιγκαν του Heisel, οι οποίοι βρίσκονταν υπό την επήρεια της μπύρας.
<P>
Στο πλαίσιο του διεθνισμού ετοιμαζόσασταν να επιτρέψετε την εισαγωγή έξι εκατομμυρίων εκατολίτρων, δασμούς ύψους ενός δεκάτου ευρώ και τα περίφημα συμπυκνωμένα γλεύκη προέλευσης τρίτων χωρών. Ευτυχώς που η Επιτροπή μπόρεσε να αντισταθεί. Δεν έμενε άλλωστε πλέον παρά να επιτραπεί ο οίνος χύμα αντί της εμφιάλωσης στην περιφέρεια εκμετάλλευσης, για να ολοκληρωθεί ο διεθνισμός, κάτι που με οδηγεί στην τέταρτη και τελευταία παρέκκλιση, την κατάργηση του ανθρώπινου παράγοντα, που θα ήθελε τον οίνο βιομηχανικό και όχι γεωργικό προϊόν. Εκεί ακριβώς έγκειται η διαμάχη μεταξύ της Βόρειας Ευρώπης, του πολιτισμού της μπύρας, και της Ευρώπης του οίνου, και φοβάμαι για την ισορροπία στο Συμβούλιο των Υπουργών. Υπενθυμίζω όμως στους συναδέλφους μας ότι, εάν ποτέ υπήρχε αμπέλι στη Σαουδική Αραβία, θα είχε αλλάξει η στρατηγική όψη του κόσμου. Aμφιβάλλω εάν υπάρχει ως προς αυτό συνενοχή μεταξύ του συντηρητισμού του Βορρά και του συντηρητισμού του Νότου. Ούτε ο Βορράς ούτε ο Νότος καταναλώνει οίνο.

<SPEAKER ID=179 NAME="Πρόεδρος">
Σε αυτό το σημείο θα διακόψουμε τη συζήτηση για την Ώρα των Ερωτήσεων. Η συζήτηση θα συνεχιστεί στις 21.00.

<CHAPTER ID=9>
Ώρα των Ερωτήσεων (Επιτροπή)
<SPEAKER ID=180 NAME="Πρόεδρος">
Η ημερήσια διάταξη προβλέπει την Ώρα των Ερωτήσεων προς την Επιτροπή (Β4-0020/99).

<SPEAKER ID=181 NAME="Πρόεδρος">

<P>
Ερώτηση αριθ. 38 του κ. Paul Rόbig (H-1252/98):
<P>
Θέμα: Προσαρμογή του ευρώ στην περίπτωση των διδακτικών βιβλίων Η απρόσκοπτη καθιέρωση του κοινού νομίσματος και η αποδοχή του από τους ευρωπαίους πολίτες θα εξαρτηθεί σε μεγάλο βαθμό από την ταχύτητα παροχής και τη συνεκτική μορφή των πληροφοριών στον εκπαιδευτικό τομέα. Στο πλαίσιο αυτό προσδίδεται, όπως είναι φυσικό, ιδιαίτερη σπουδαιότητα στους τύπους σχολών και στους κλάδους διδασκαλίας που ασχολούνται, κατά κύριο λόγο, με γενικότερα νομισματικά θέματα, όπως είναι οι εμπορικές σχολές και ιδίως οι κλάδοι της λογιστικής ή του απολογισμού εξόδων κινήσεως.
<P>
Μπορεί να αναφέρει ο αρμόδιος επίτροπος τι πρόοδος έχει ως τώρα σημειωθεί κατά τη σχετική προσαρμογή του εκπαιδευτικού τομέα και ιδίως κατά τη νέα διαμόρφωση των διδακτικών βιβλίων και των εκπαιδευτικών βοηθημάτων;
<P>
Καλωσορίζω την κ. Cresson και την παρακαλώ να απαντήσει στην ερώτηση του κ. Rόbig. Έχετε τον λόγο, κ. Cresson.

<SPEAKER ID=182 NAME="Cresson">
Η Επιτροπή έχει επίγνωση των όσων διακυβεύονται στον εκπαιδευτικό τομέα λόγω της μετάβασης στο ευρώ. Τα παιδιά θα διαδραματίσουν ουσιαστικό ρόλο συμβάλλοντας στην προσαρμογή των γονέων τους στο ενιαίο νόμισμα. Σεβόμενη την αποκλειστική αρμοδιότητα των κρατών μελών σε αυτόν τον τομέα, η Επιτροπή υποστηρίζει στο πλαίσιο του προγράμματος ΣΩΚΡΑΤΗΣ πολλά σχέδια που συμβάλλουν στη διάδοση στο σχολικό περιβάλλον πληροφοριών σχετικών με το ευρώ και στην ενσωμάτωση αυτού του θέματος στις διάφορες σχολές.
<P>
Αξίζει να αναφερθεί εδώ μία σειρά συγκεκριμένων μέτρων. Συστήθηκε μια ομάδα εργασίας με το όνομα «Εκπαίδευση και ευρώ», η οποία συγκεντρώνει εκπροσώπους Υπουργείων Παιδείας και εθνικών φορέων του προγράμματος ΣΩΚΡΑΤΗΣ. Οι εργασίες αυτής της ομάδας αφορούν την προώθηση πρωτοβουλιών παιδαγωγικού χαρακτήρα σχετικά με το ευρώ και την ανταλλαγή πληροφοριών και καλών πρακτικών σε αυτόν τον τομέα.
<P>
Οι εργασίες αυτής της ομάδας κατέληξαν στην απογραφή των πρωτοβουλιών και των παιδαγωγικών μέσων που υπάρχουν σχετικά με το ευρώ τόσο σε εθνικό, όσο και σε κοινοτικό επίπεδο, η οποία είναι προσβάσιμη μέσω του Internet, στη σελίδα του εξυπηρετητή Europa με τίτλο «Το ευρώ στο σχολείο». Προετοιμάζεται επίσης ένα εγχειρίδιο που περιγράφει τις πρωτοβουλίες των κρατών μελών σε αυτόν τον τομέα, κυρίως όσον αφορά την κατάρτιση των εκπαιδευτικών και την προσαρμογή των προγραμμάτων και των σχολικών εγχειριδίων. Το έγγραφο αυτό θα είναι διαθέσιμο και μέσω του Internet και θα διανέμεται σε κάθε ενδιαφερόμενο.

<SPEAKER ID=183 LANGUAGE="DE" NAME="Rόbig">
Κυρία Επίτροπε, θα ήθελα να διατυπώσω τη συμπληρωματική ερώτηση κατά πόσον, αν αυτά προσφέρονται στο Internet και σε τελευταία ανάλυση διατίθενται έτσι και περιεχόμενα των πολυμέσων, βλέπετε κάποια δυνατότητα εδώ να προσφέρουμε στους ανθρώπους μέσω μιας ψυχαγωγίας ή περιπέτειας διδακτικού χαρακτήρα (learning entertainment - learning adventure ) έναν ευχάριστο τρόπο να εξοικειωθούν με τη συγκεκριμένη θεματολογία. Γιατί σε τελευταία ανάλυση το ζητούμενο είναι επίσης να καταλάβουν οι γονείς ποιες ευκαιρίες προσφέρονται εδώ για το μέλλον των παιδιών τους.
<P>
Από το πρόγραμμα για την έρευνα θα με ενδιέφερε να μάθω εάν υπάρχουν προγράμματα στον τομέα της έρευνας με αντικείμενο τον καλύτερο τρόπο εισαγωγής του ευρώ και τα ενδεχόμενα προβλήματα της καθιέρωσής του, προκειμένου να μπορούν να αντιμετωπιστούν τα προβλήματα έγκαιρα μέσω της εκπαίδευσης.

<SPEAKER ID=184 NAME="Cresson">
Αυτή η δραστηριότητα και αυτή η δράση δεν αφορούν άμεσα τον τομέα της έρευνας, αλλά μάλλον τον τομέα της εκπαίδευσης, και, όπως σας επεσήμανα, πρόκειται πράγματι να παράσχουμε μέσω του Internet πληροφορίες προσαρμοσμένες σε ένα κοινό σχολείων και σχολών και συνεπώς παρουσιαζόμενες με τον πλέον ελκυστικό τρόπο. Δεν αποκλείεται καθόλου να καταφέρουμε να καινοτομήσουμε στον τομέα των λογισμικών και των εκπαιδευτικών παιχνιδιών.
<P>
Θα ήθελα εξάλλου να σας επισημάνω ότι κάθε χρόνο δραστηριοποιούμαστε όσον αφορά τη διάδοση μέσω του Internet και των πολυμέσων κατά τη διάρκεια της εβδομάδας net days (εποχή διαδικτύου). Kατά συνέπεια, κατά την προσεχή εβδομάδα net days , που θα λάβει χώρα μετά από το τέλος των διακοπών, θα προτείνω να εισαχθεί το θέμα του ευρώ στις ανταλλαγές μεταξύ των ευρωπαϊκών σχολείων και σχολών, ούτως ώστε το θέμα αυτό, που θα είναι πραγματικά επίκαιρο, να μπορεί να συμπεριληφθεί στα προγράμματα που θα καταρτισθούν με αυτή την ευκαιρία.
<P>
Θεωρώ εξάλλου απολύτως απαραίτητη την ευαισθητοποίηση των εκπαιδευτικών, προσπάθεια που ξεκίνησε ήδη πριν από τρία χρόνια με πρωτοβουλία μου και αφορά τη χρήση των πολυμέσων και του Internet. Ωστόσο, όταν πρόκειται να ασχοληθούμε πιο συγκεκριμένα με το θέμα του ευρώ, μπορεί να υπάρξει ουσιαστικά δραστηριοποίηση σε προγενέστερο στάδιο με στόχο τους εκπαιδευτικούς. Αυτά μπορώ να σας πω όσον αφορά αυτόν τον τύπο δραστηριότητας.
<P>
Όσον αφορά την έρευνα, κατόπιν αιτήματος και εισήγησής μου η δομή του πέμπτου ερευνητικού προγράμματος πλαισίου τροποποιήθηκε κατά τρόπο πολύ ουσιαστικό συγκριτικά με το τέταρτο πρόγραμμα πλαίσιο, με αποτέλεσμα το δεύτερο από τα μεγάλα κεφάλαια του πέμπτου αυτού προγράμματος πλαισίου να αφορά τις τεχνολογίες της πληροφόρησης. Εντός των εν λόγω τεχνολογιών υπάρχει, όπως και στα υπόλοιπα κεφάλαια του προγράμματος πλαισίου, μια σειρά βασικών δράσεων, οριζόντιων δηλαδή δράσεων που αφορούν τόσο αμιγώς επιστημονικούς κλάδους, όσο και ανθρωπιστικές επιστήμες. Ως προς το θέμα των εκπαιδευτικών λογισμικών και των πολυμέσων, θα είναι επίσης πάρα πολύ χρήσιμο να καταφέρουμε να συμπεριλάβουμε πρωτοβουλίες ενθάρρυνσης και διαγωνισμούς σχετικά με το ευρώ, ούτως ώστε να λάβουμε απαντήσεις στις προτάσεις μας, τις οποίες, εάν είναι καλές, μπορούμε να λάβουμε υπόψη και να τις προωθήσουμε.

<SPEAKER ID=185 NAME="Πρόεδρος">

<P>
Ερώτηση αριθ. 39 του κ. Richard Stuart Howitt (H-0094/99):
<P>
Θέμα: Οι χρεώσεις για τραπεζικές μεταφορές χρημάτων διεθνώς και η ενιαία αγορά χρηματοοικονομικών υπηρεσιών Συμφωνεί η Επιτροπή με τον ψηφοφόρο από την εκλογική μου περιφέρεια κ. Vaughan από το Rochford ότι είναι εξωφρενικό στο Ηνωμένο Βασίλειο να χρεώνουν οι τράπεζες έως και 20 αγγλικές λίρες για μεταφορές ποσών κατ' ευθείαν σε τράπεζες σε άλλα κράτη ΕΕ, όταν η ίδια πράξη γίνεται από την ολλανδική τράπεζα ABN/AMRO για μόνον 15 φορίνια (6, 50 αγγλικές λίρες); Σε μία Ένωση στην οποία προσπαθούμε να καταργήσουμε τους φραγμούς που τίθενται στις εμπορικές ανταλλαγές και την ελεύθερη διακίνηση της εργασίας δεν αντιφάσκει αυτό το υψηλό κόστος μεταφοράς χρημάτων από το ένα κράτος μέλος στο άλλο προς τις αρχές της Επιτροπής και δεν αποθαρρύνει ενεργώς τους πολίτες από το να αναλάβουν εργασία και επιχειρηματική δραστηριότητα σε άλλα κράτη μέλη; Προτίθεται η Επιτροπή να εξετάσει εάν με τον ως άνω τρόπο οι τράπεζες στο Ηνωμένο Βασίλειο ευθύνονται για συμπεριφορά κατά του ανταγωνισμού κατά παράβαση του άρθρου 85 της Συνθήκης, ή εάν τούτο όντως συνιστά παραβίαση της εσωτερικής αγοράς όσον αφορά τις χρηματοοικονομικές υπηρεσίες;
<P>
Καλωσορίζω τον κ. Van Miert και τον παρακαλώ να απαντήσει στην ερώτηση του κ. Howitt. Έχετε τον λόγο, κ. Van Miert.

<SPEAKER ID=186 NAME="Van Miert">
Ο αξιότιμος βουλευτής ρώτησε κατ' αρχάς αν το ποσό που χρεώνουν οι βρετανικές τράπεζες για διεθνείς μεταφορές χρημάτων εντός της Ευρωπαϊκής Ένωσης θα μπορούσε να θεωρηθεί παράβαση του άρθρου 85 της Συνθήκης της Ρώμης. Αυτό το περίφημο άρθρο απαγορεύει συμφωνίες ή εναρμονισμένες πρακτικές ανάμεσα σε επιχειρήσεις, εφόσον περιορίζουν τον ανταγωνισμό και επηρεάζουν τις εμπορικές συναλλαγές μεταξύ των κρατών μελών. Εφόσον ο καθορισμός του εν λόγω κόστους μεταφοράς είναι αποτέλεσμα μιας ανεξάρτητης, μη συντονισμένης απόφασης μεμονομένων τραπεζών, δεν παραβιάζεται το άρθρο 85. Εάν όμως συμβαίνει κάτι άλλο, μπορεί κάλλιστα να υφίσταται ουσιαστικό πρόβλημα.
<P>
Δεύτερον, ο αξιότιμος βουλευτής ρωτά αν το ύψος του εν λόγω κόστους μεταφοράς συνιστά παραβίαση της ενιαίας αγοράς όσον αφορά τις χρηματοοικονομικές υπηρεσίες. Στην ανακοίνωσή της του 1992, όσον αφορά τη διευκόλυνση των διασυνοριακών πληρωμών, η Επιτροπή εξέφρασε την άποψή της ότι τα οφέλη της ενιαίας αγοράς και της οικονομικής και νομισματικής ένωσης θα επιτευχθούν στο έπακρο, μόνο αν είναι δυνατόν για τις επιχειρήσεις και τα άτομα να μεταφέρουν χρήματα από το ένα μέρος της Κοινότητας στο άλλο τόσο γρήγορα, αξιόπιστα και οικονομικά, όπως συμβαίνει σήμερα εντός των περισσοτέρων κρατών μελών.
<P>
Η Επιτροπή συνεχίζει να υποστηρίζει αυτή την άποψη. Ωστόσο, δεν υπάρχει νομική βάση στη Συνθήκη για την εφαρμογή νομοθεσίας με στόχο τη μείωση του κόστους με το οποίο επιβαρύνονται όσοι κάνουν διασυνοριακές χρηματικές μεταφορές, που είναι υψηλότερο συγκριτικά με εκείνο των εγχώριων μεταφορών.
<P>
Έμμεσα, ωστόσο, η Επιτροπή έχει ασκήσει πίεση στα άμεσα ενεχόμενα τραπεζικά συστήματα και τα συστήματα πληρωμών, κυρίως προτείνοντας μια οδηγία για τις διασυνοριακές μεταφορές. Αυτή η οδηγία έχει εγκριθεί και πρόκειται να τεθεί σε ισχύ στις 14 Αυγούστου 1999. Με αυτή την πρόταση ενθαρρύνονται οι τράπεζες να αναθεωρήσουν τα συστήματά τους καθιστώντας τα αποτελεσματικότερα, έτσι ώστε να μπορούν να ανταποκριθούν στις απαιτήσεις της οδηγίας, ειδικά όσον αφορά τη διαφάνεια, τα εγγυημένα χρονοδιαγράμματα μεταφορών και την εγγύηση επιστροφής των χρημάτων στους αποστολείς. Υπάρχουν κάποια στοιχεία ότι ορισμένες τράπεζες έχουν μειώσει τις τιμές τους μέσα στα τελευταία πέντε χρόνια, από τότε που η εν λόγω πρόταση συμπεριελήφθη στην ημερήσια διάταξη της Επιτροπής. Ωστόσο, η πολιτική καθορισμού των τιμών είναι σε τελική ανάλυση θέμα του κάθε παροχέα υπηρεσιών, είτε οι μεταφορές γίνονται εντός μιας χώρας είτε μεταξύ διαφορετικών χωρών.
<P>
Τέλος, στην Πράσινη Βίβλο της για την εισαγωγή του ενιαίου νομίσματος, η Επιτροπή ανανέωσε την έκκλησή της προς τις τράπεζες να αντιμετωπίσουν την εισαγωγή του ευρώ ως τη χρυσή ευκαιρία για να κινηθούν προς μια ενιαιοποίηση των πληρωμών, τουλάχιστον όσον αφορά τις πληρωμές σε ευρώ. Η Επιτροπή επανεξετάζει επί του παρόντος την πολιτική της σχετικά με τις διασυνοριακές πληρωμές λιανικής πώλησης, προκειμένου να ασχοληθεί, μεταξύ άλλων, με το ζήτημα των τιμών που εξακολουθούν να είναι σημαντικά υψηλότερες.
<P>
Η κατάσταση ως έχει επί του παρόντος δεν είναι φυσικά ικανοποιητική, αλλά μπορείτε να βασιστείτε στο γεγονός ότι η Επιτροπή θα συνεχίζει να εργάζεται για να τη βελτιώσει.

<SPEAKER ID=187 LANGUAGE="EN" NAME="Howitt">
Ευχαριστώ τον κ. Επίτροπο για την πληρέστατη απάντησή του, καθώς και επειδή συμφώνησε μαζί μου ότι αυτή η θέση δεν είναι ικανοποιητική. Αναρωτιέμαι εάν θα προχωρήσει περαιτέρω λέγοντας ότι η έρευνα του 1992 έδειξε ότι τα περισσότερα κράτη μέλη - τα περισσότερα, αλλά όχι όλα - έχουν αποτελεσματικά συστήματα πληρωμών με χαμηλή χρέωση. Μήπως η έρευνα του ψηφοφόρου μου κ. Vaughan - που δείχνει ότι οι βρετανικές τράπεζες χρεώνουν μέχρι και τρεις φορές περισσότερο από ό, τι οι ολλανδικές - αποκαλύπτει ότι έχουμε ιδιαίτερο πρόβλημα στη Βρετανία; Θα αναλάβετε τη δέσμευση για την αντιμετώπιση του συγκεκριμένου προβλήματος;
<P>
Όταν λέτε ότι θα συνεχίσετε να καταβάλλετε πρόθυμα προσπάθειες, θα λάβετε υπόψη σας τις δεσμεύσεις που έχουν αναλάβει οι ίδιοι οι συνάδελφοί σας; Ο Επίτροπος Monti, μετά από τη συνάντηση που είχε με την Ευρωπαϊκή Τραπεζική Ομοσπονδία στις 29 Ιανουαρίου, δήλωσε ότι σκοπεύει να εξετάσει σε μια ανακοίνωση τι πρέπει να γίνει ακόμα για να βελτιωθεί η λειτουργία των συστημάτων πληρωμών λιανικής πώλησης στην ενιαία αγορά. Ομοίως, ο Επίτροπος de Silguy εξέδωσε στις 7 Μαΐου 1998 προειδοποίηση προς τους χρηματοπιστωτικούς οργανισμούς της Ευρώπης παροτρύνοντάς τους να ερευνήσουν ξανά αυτό το θέμα. Πρόκειται άραγε να αναληφθεί επιπλέον δράση και να μην επαναλαμβάνονται απλά τα ίδια και τα ίδια;

<SPEAKER ID=188 NAME="Van Miert">
Όσον αφορά το δεύτερο μέρος της ερώτησης η απάντηση είναι ναι, αλλά αφήστε σε εμάς να χρησιμοποιήσουμε τα μέσα όσο καλύτερα μπορούμε και σύμφωνα με τους κανονισμούς. Δεν θα πρέπει να υπάρχει καμία αμφιβολία για την αποφασιστικότητά μας για κάτι τέτοιο από όλες τις απόψεις. Όσον αφορά το πρώτο μέρος της ερώτησης, θα πρέπει επίσης να τεθεί στις βρετανικές αρχές, προκειμένου να διαπιστωθεί τι συμβαίνει στη Μεγάλη Βρετανία. Στον βαθμό που μπορεί να αφορά την Ευρωπαϊκή Επιτροπή, συμπεριλαμβανομένης μιας αρχής ανταγωνισμού, είμαστε ασφαλώς έτοιμοι να το ερευνήσουμε.

<SPEAKER ID=189 LANGUAGE="EN" NAME="McIntosh">
Επιτρέψτε μου να καλωσορίσω απόψε στο Σώμα τον κ. Επίτροπο. Θα ήθελα να τον ρωτήσω εάν διαφωνεί με την άποψή μου ότι θα είναι στην πραγματικότητα πολύ δύσκολο να εξασφαλισθεί η διαφάνεια του κόστους μεταφορών πριν καθιερωθεί το ευρώ σε όλα τα κράτη μέλη. Θα συμφωνούσε επίσης μαζί μου ότι δεν υπάρχει στο Ηνωμένο Βασίλειο επιλογή ως προς τους μεσίτες χρηματοπιστωτικών προϊόντων, ώστε να είναι δυνατή η πρόσβαση σε επιχειρηματικά κεφάλαια, ειδικά για τις μικρομεσαίες επιχειρήσεις; Ανησυχώ ιδιαίτερα, κάτι που θα ήθελα να καταγραφεί, επειδή για την πρόσβαση σε δάνεια μέσω της Ευρωπαϊκής Τράπεζας Επενδύσεων υπάρχει μόνο μία επιλογή ενός μεσίτη στο Ηνωμένο Βασίλειο. Υπάρχει άραγε κάτι που μπορεί να κάνει ο Επίτροπος ή οι βρετανικές αρχές για να ενθαρρύνουν τον ανταγωνισμό σε αυτόν τον τομέα;

<SPEAKER ID=190 NAME="Van Miert">
Όσον αφορά τους μεσίτες χρηματοπιστωτικών προϊόντων, αν μπορούσατε να μας δώσετε περισσότερα στοιχεία, είμαστε φυσικά διατεθειμένοι να ερευνήσουμε το θέμα, το οποίο σχετίζεται επίσης με τις αρμοδιότητες του συναδέλφου μου κ. Mario Monti, αλλά επαναλαμβάνω ότι είμαστε φυσικά ανοιχτοί σε νέες ιδέες όσον αφορά αυτό το θέμα και θα εξετάσουμε οποιοδήποτε στοιχείο θέσετε ενδεχομένως στη διάθεσή μας.
<P>
Κατά τα υπόλοιπα, μου έχει προκαλέσει σύγχυση το γεγονός ότι υπάρχει τόσο μεγάλη διαφορά ανάμεσα στο ύψος των χρεώσεων για τραπεζικές μεταφορές που εξακολουθούν να ισχύουν στη Μεγάλη Βρετανία και σε ορισμένες άλλες ευρωπαϊκές χώρες. Θα πρέπει να υπάρχει κάποια εξήγηση γι' αυτό, αν και, από ό, τι μπορώ να καταλάβω, θα ήταν πολύ δύσκολο να βρεθεί μια ικανοποιητική εξήγηση. Κάτι πρέπει να γίνει γι' αυτό. Όπως ανέφερα ενωρίτερα, είναι επίσης ένας λόγος για να αναλάβουν δράση οι βρετανικές αρχές και να ερευνήσουν τι πραγματικά συμβαίνει. Δεν θα πρέπει όμως να υπάρχει καμία αμφιβολία ότι, όπως μπορούμε να διαπιστώσουμε, η σημερινή κατάσταση δεν είναι σχεδόν καθόλου ικανοποιητική.

<SPEAKER ID=191 NAME="Πρόεδρος">

<P>
Ερώτηση αριθ. 40 του κ. Willy C.E.H. De Clercq (H-0091/99):
<P>
Θέμα: Οι μεγάλες εθνικές διαφορές σχετικά με την αναγνώριση, τη διαδικασία αναγνώρισης, την ταξινόμηση και τον έλεγχο των φαρμάκων Επί του θέματος των φαρμάκων φαίνεται ότι η εσωτερική αγορά θα καθυστερήσει ακόμα πολύ. Οι επιχειρήσεις αντιμετωπίζουν δυσχέρειες στην αναγνώριση νέων φαρμάκων στα επιμέρους κράτη μέλη λόγω διαφορών στην αναγνώριση, στις διαδικασίες και στις ταξινομήσεις των προϊόντων που θεωρούνται ως φάρμακα ή μη.
<P>
Προβλήματα αντιμετωπίζουν σχετικώς όχι μόνον οι επιχειρήσεις αλλά και οι καταναλωτές. Οι ασθενείς μπορούν να χρησιμοποιήσουν σε ένα κράτος ένα φάρμακο και σε άλλο όχι. Επιπλέον, οι διάφοροι έλεγχοι στα κράτη μέλη δημιουργούν συχνά νομική ασάφεια και ελλιπή προστασία. Τοιουτοτρόπως, δεν διασφαλίζεται πλήρως η ασφάλεια του ασθενούς.
<P>
Μπορεί να αναφέρει η Επιτροπή σε ποιο στάδο βρίσκεται η υλοποίηση μιας ενιαίας και εναρμονισμένης αγοράς για τα φαρμακευτικά προϊόντα εντός της ΕΕ και ποια σχετικά μέτρα εξετάζει να λάβει βραχυπρόθεσμα;
<P>
Καλωσορίζω τον κ. Παπουτσή και τον παρακαλώ να απαντήσει στην ερώτηση του κ. De Clercq. Έχετε τον λόγο, κύριε Επίτροπε.

<SPEAKER ID=192 NAME="Παπουτσής">
Κύριε Πρόεδρε, η πρόοδος της εσωτερικής αγοράς όσον αφορά τα φάρμακα είναι σημαντική. Η εικόνα που περιέγραψε το αξιότιμο μέλος του Κοινοβουλίου, ο κ. De Clercq, ανταποκρίνεται στην πραγματικότητα, όπως ήταν πριν από μερικά χρόνια. Όμως, από το 1995 και μετά, είναι αλήθεια ότι έχουν σημειωθεί σημαντικά βήματα προόδου στην εσωτερική αγορά. Η τεχνική εναρμόνιση έχει σχεδόν ολοκληρωθεί. Σε βασικές γραμμές, το έργο που έχει πραγματοποιηθεί στον τομέα αυτό ακολουθεί τρεις στρατηγικούς άξονες: την ανάπτυξη μιας ευρωπαοκής διαδικασίας για την χορήγηση άδειας κυκλοφορίας, την ανάπτυξη μιας υψηλού επιπέδου προστασίας της πνευματικής ιδιοκτησίας και την ανάπτυξη της ίδιας της φαρμακευτικής αγοράς.
<P>
Όσον αφορά τώρα τις άδειες κυκλοφορίας φαρμάκων, το 1995 θεσπίστηκαν δύο νέες κοινοτικές διαδικασίες, οι οποίες επιτρέπουν σήμερα την ταχεία πρόσβαση στο σύνολο της ευρωπαοκής αγοράς με μια και μόνη διαδικασία, που στηρίζεται είτε στην κοινή κεντρική αξιολόγηση εκ μέρους τού Οργανισμού για την Αξιολόγηση των Φαρμάκων, η οποία είχε μάλιστα ως αποτέλεσμα την έκδοση μιας και μόνης άδειας κυκλοφορίας που χορηγεί η Ευρωπαοκή Επιτροπή, είτε σε αμοιβαία αναγνώριση μεταξύ των κρατών μελών, που καταλήγει σε μια σειρά εναρμονισμένων εθνικών αδειών κυκλοφορίας.
<P>
Όσον αφορά την πνευματική ιδιοκτησία, πρέπει να πω ότι η Ευρώπη διαθέτει πλέον, μέσω της νομοθεσίας που εγκρίθηκε από τα κοινοτικά όργανα, τις επαρκέστερες διατάξεις παγκοσμίως για τα φαρμακευτικά προοόντα. Η νομοθεσία που εγκρίθηκε το 1998 από τα κοινοτικά όργανα θέσπισε την δυνατότητα κατοχύρωσης των καινοτομιών στον τομέα της βιοτεχνολογίας με δίπλωμα ευρεσιτεχνίας, θέτοντας τέρμα σε μια ζωτικής σημασίας εκκρεμότητα σ' αυτόν τον συγκεκριμένο τομέα. Η διαδικασία χορήγησης αδειών κυκλοφορίας προστατεύει περαιτέρω τα δεδομένα που χρησιμοποιούνται στις αιτήσεις χορήγησης για έξι ή, γενικότερα, για δέκα έτη.
<P>
Το τρίτο μέρος της στρατηγικής για την ανάπτυξη της εσωτερικής αγοράς όσον αφορά τα φαρμακευτικά προοόντα είναι η ανάπτυξη της ίδιας της ενιαίας αγοράς και, ειδικότερα, η ανάπτυξη των αρχών της ελεύθερης διακίνησης και του ανταγωνισμού στο πλαίσιο της οικονομικής ρύθμισης αυτού του τομέα, όπου τα προοόντα υπόκεινται σε σοβαρούς ελέγχους σε θέματα τιμολόγησης και επιστροφών. Τον Μάιο του 1998, το Συμβούλιο Εσωτερικής Αγοράς ενέκρινε τα συμπεράσματα για την ανάπτυξη μιας ενιαίας αγοράς φαρμακευτικών προοόντων. Η Επιτροπή εξέδωσε μια ανακοίνωση για τα ζητήματα αυτά μόλις τον περασμένο Νοέμβριο και σ' αυτήν την ανακοίνωση επιχειρείται μια ανασκόπηση της μέχρι τούδε προόδου όσον αφορά την οικοδόμηση μιας εσωτερικής αγοράς για τα φαρμακευτικά προοόντα.
<P>
Φυσικά, κύριε Πρόεδρε, ο αξιότιμος βουλευτής κ. De Clercq θέτει ερώτημα όσον αφορά την ύπαρξη για το εγγύς μέλλον ορισμένων σχεδίων σχετικά με τη βελτίωση αυτής της λειτουργίας της εσωτερικής αγοράς. Και εδώ θέλω να σας διαβεβαιώσω ότι η Επιτροπή έχει υποβάλει προτάσεις στον τομέα των λεγόμενων «ορφανών φαρμάκων», δηλαδή των φαρμάκων για σπάνιες ασθένειες, καθώς επίσης και για την πιο αποτελεσματική κανονιστική πλαισίωση των κλινικών δοκιμασιών. Θα συνεχισθεί επίσης η συζήτηση σχετικά με την ενιαία αγορά στον τομέα των φαρμακευτικών προοόντων. Η περσινή ανακοίνωση της Επιτροπής υπογράμμισε την σημασία τού να επιδιωχθεί μια πιο ορθολογική προσέγγιση, που θα στηρίζεται στην αγορά, για την κανονιστική πλαισίωση του φαρμακευτικού τομέα. Ο σκοπός είναι ακριβώς η βελτίωση της πρόσβασης των ασθενών σε φάρμακα ποιότητας και η βελτίωση της ανταγωνιστικότητας της φαρμακευτικής βιομηχανίας.

<SPEAKER ID=193 LANGUAGE="NL" NAME="De Clercq">
Ευχαριστώ για την απάντηση που μου δόθηκε. Θα συμβουλευτώ εκείνους που με κάλεσαν να υποβάλω την ερώτηση.

<SPEAKER ID=194 NAME="Πρόεδρος">

<P>
Ερώτηση αριθ. 41 της κ. Ludivina Garcνa Arias (H-0080/99):
<P>
Θέμα: Ουδετερότητα του Γενικού Διευθυντή Ενέργειας της Ευρωπαϊκής Επιτροπής Δεν εκτιμά η Επιτροπή ότι μετά την πραγματοποίηση των δηλώσεων με αιτία τη συζήτηση του Ευρωπαϊκού Ιδρύματος Ενέργειας για την «Εφαρμογή της ηλεκτρικής οδηγίας στην Ισπανία», εάν ο Γενικός Διευθυντής Ενέργειας της Ευρωπαϊκής Επιτροπής, ισπανικής εθνικότητας, παρενέβη στα έγγραφα που συγκεκριμενοποιούν και ερμηνεύουν το άρθρο 24 της Οδηγίας 96/92/ΕΚ για τα μεταβατικά καθεστώτα αρμοδιότητας, μπορούν να γεννηθούν σοβαρές απορίες για την ουδετερότητά του σε σχέση με τη νομιμότητα της εγγραφής τίτλου για το καθεστώς μετάβασης στην αρμοδιότητα του ισπανικού ηλεκτρικού τομέα;
<P>
Κύριε Παπουτσή, σας παρακαλώ να απαντήσετε στην ερώτηση της κ. Garcνa Arias.

<SPEAKER ID=195 NAME="Παπουτσής">
Κύριε Πρόεδρε, εις απάντηση της ερώτησης που έθεσε το αξιότιμο μέλος του Κοινοβουλίου, η κυρία Ludivina Garcνa Arias, η Ευρωπαοκή Επιτροπή επιθυμεί να διευκρινίσει ότι ο Γενικός Διευθυντής Ενέργειας μας διαβεβαίωσε ότι τα δημοσιεύματα που αναφέρονται στις δηλώσεις τις οποίες έκανε ο ίδιος στο πλαίσιο μιας συνάντησης που διοργάνωσε το Ευρωπαοκό «Ιδρυμα Ενέργειας με εκπροσώπους της βιομηχανίας δεν ανταποκρίνονται στο περιεχόμενο των λόγων του. Κατά συνέπεια, η Ευρωπαοκή Επιτροπή θεωρεί ότι δεν τίθεται σε αμφισβήτηση η ουδετερότητα του Γενικού Διευθυντού Ενέργειας.
<P>
'Οσον αφορά την ουσία του θέματος, την ουσία της ερώτησης την οποία έθεσε η κυρία Garcνa, η Ευρωπαοκή Επιτροπή θα ήθελε να επισημάνει ότι:
<P>
πρώτον, το κόστος της μετάβασης προς την ανταγωνιστικότητα, στην Ισπανία αλλά και στα άλλα κράτη μέλη που έχουν δηλώσει σχετικές δαπάνες, αποτελεί σήμερα αντικείμενο αναλύσεων από τις υπηρεσίες της Επιτροπής επί τη βάσει του άρθρου 24 της οδηγίας για την εσωτερική αγορά της ηλεκτρικής ενέργειας;-δεύτερον, διευκρινίζουμε ότι δεν έχει λάβει μέχρι στιγμής η Επιτροπή καμία επίσημη θέση ως προς την φύση των εν λόγω δαπανών όσον αφορά τις πιθανές παρεκκλίσεις από το άρθρο 24 της οδηγίας για την εσωτερική αγορά της ηλεκτρικής ενέργειας ή τις πιθανές κρατικές ενισχύσεις;-τρίτον, η Επιτροπή οφείλει, σύμφωνα με τις διατάξεις της οδηγίας και βάσει ρητής αποφάσεως των κρατών μελών, να πραγματοποιήσει τις σχετικές αναλύσεις τηρώντας αυστηρά την αρχή της εμπιστευτικότητας.Η διαδικασία μεταφοράς της οδηγίας περί της εσωτερικής αγοράς της ηλεκτρικής ενέργειας στην Ισπανία έχει εξελιχθεί μέχρι σήμερα σε ικανοποιητικό βαθμό; ο βαθμός ανοίγματος της αγοράς, ο αριθμός των επιλέξιμων πελατών, η δημιουργία τού διαχειριστή της αγοράς και του ανεξάρτητου διαχειριστή του δικτύου, όπως επίσης το διάταγμα σχετικά με τη συμπαραγωγή και τις ανανεώσιμες πηγές ενέργειας. Σ'αυτό το πλαίσιο πρέπει να ερμηνευθούν οι δηλώσεις που έκανε ο Γενικός Διευθυντής Ενέργειας, στις οποίες αναφέρθηκε η αξιότιμη κυρία βουλευτής.

<SPEAKER ID=196 LANGUAGE="ES" NAME="Garcνa Arias">
Κύριε Επίτροπε, ως προς το πρώτο μέρος της απάντησής σας, φοβάμαι ότι δεν συμφωνεί με αυτό που συνέβη στην πραγματικότητα. Παρευρισκόμουν προσωπικά στο δείπνο του Ευρωπαϊκού Ιδρύματος Ενέργειας μαζί με άλλους δημοσιογράφους και από όσα ελέχθησαν εκεί μου δημιουργήθηκε η εντύπωση ότι διέπραττα ως Ισπανίδα το έγκλημα της προδοσίας της πατρίδας μου. Η παρουσία όμως και άλλων δημοσιογράφων επιβεβαιώνει αυτό που ήταν πράγματι γνωστό και εγώ - που ήμουν παρούσα - προσυπογράφω.
<P>
Κατά δεύτερον, αυτό με κάνει να διατηρώ σοβαρές αμφιβολίες σχετικά με την ουδετερότητα, την αμεροληψία και την αντικειμενικότητα του Γενικού Διευθυντή Ενέργειας στον χειρισμό του εν λόγω θέματος, δεδομένου ότι σε αυτή τη συγκέντρωση εγγυήθηκε με την παρουσία του και την παρέμβασή του τη νομιμότητα του κόστους της μετάβασης της Ισπανίας προς την ανταγωνιστικότητα. Του θέτω όμως μια συγκεκριμένη ερώτηση, δεδομένου ότι για το ζήτημα της εγγραφής τίτλου δεν επετεύχθη ομοφωνία θέσεων στην Ισπανία. Αντιθέτως, διεξάγεται ευρεία συζήτηση επί του θέματος, προβάλλονται λόγοι αντισυνταγματικότητας και πραγματοποιούνται προσφυγές των ενώσεων καταναλωτών, για να εξασφαλιστεί ότι η διαδικασία αυτή διεξάγεται με τρόπο αντικειμενικό. Θα ήταν διατεθειμένος ο κύριος Επίτροπος να καλέσει σε ακρόαση όλες τις πλευρές των καταναλωτών και των πολιτικών κομμάτων στην Ισπανία που αντιτίθενται στη διαδικασία που επελέγη για τις ενισχύσεις αυτές;

<SPEAKER ID=197 NAME="Παπουτσής">
Κύριε Πρόεδρε, θα ήθελα να επιμείνω και εγώ σ'αυτό. Το κόστος της μετάβασης προς την ανταγωνιστικότητα είναι ένα θέμα το οποίο οι υπηρεσίες της Ευρωπαοκής Επιτροπής εξετάζουν πραγματικά σε συνθήκες απολύτου εμπιστευτικότητας και δεν θα ήθελα σε καμία περίπτωση, ούτε εγώ ούτε κανείς άλλος στην Ευρωπαοκή Επιτροπή, να προδικάσουμε το αποτέλεσμα αυτό, σεβόμενοι ακριβώς τις διατάξεις της Συνθήκης που επιμένουν ακριβώς στην εμπιστευτικότητα αυτής της διαδικασίας.
<P>
Γι αυτόν τον λόγο εμείς θα εξαντλήσουμε τις προσπάθειές μας, προκειμένου να επιτύχουμε την περισσότερο αντικειμενική, ουδέτερη και πραγματική εκτίμηση της συγκεκριμένης υποθέσεως. Σ'αυτή την πορεία οι πάντες είμασθε υποχρεωμένοι, και οι Επίτροποι φυσικά και οι Γενικοί Διευθυντές και όλα τα στελέχη της Ευρωπαοκής Επιτροπής, να τηρούμε το καθεστώς της ουδετερότητας και της αντικειμενικότητας όσον αφορά την εκτίμηση των διαφόρων υποθέσεων. Θα ήθελα να διαβεβαιώσω όλα τα πολιτικά κόμματα της Ισπανίας ότι σ'αυτή την κατεύθυνση θα κινηθεί οπωσδήποτε η Ευρωπαοκή Επιτροπή.

<SPEAKER ID=198 LANGUAGE="ES" NAME="Estevan Bolea">
Το κόστος της μετάβασης προς την ανταγωνιστικότητα δεν θα προέρχεται από τους κρατικούς προϋπολογισμούς. Θα το πληρώσουν οι καταναλωτές και θα αποτελεί ένα ακόμα τμήμα του κόστους της κιλοβατώρας.
<P>
Η ερώτησή μου αφορά τη φύση του κόστους, θέλω όμως, στο πνεύμα όσων είπε η κ. Garcνa Arias, να σας πω ότι ήμουν και εγώ παρούσα στο δείπνο αυτό και συμφωνώ απολύτως μαζί σας όσον αφορά την ουδετερότητα του Γενικού Διευθυντή. Είναι πολύ φυσικό οι ανώτεροι υπάλληλοι της Επιτροπής να πηγαίνουν σε δείπνα: αυτό έλειπε να τους το απαγορεύσετε! Θέλουμε να σας ακούσουμε. Είμαι επίσης πεπεισμένη ότι εργάζεστε με σύνεση και σε συνθήκες εμπιστευτικότητας.
<P>
Ερωτώ όμως εάν το κόστος για το οποίο μιλάμε συνιστά κρατικές ενισχύσεις, ή μήπως πρόκειται για ένα ακόμα κόστος της κιλοβατώρας το οποίο ενσωματώνεται, όπως οποιοδήποτε άλλο, δεδομένου ότι προέρχεται από επενδύσεις που πραγματοποιήθηκαν για να εξασφαλιστεί η ισχύς και οι παροχές σε αγορές οι οποίες είναι πολύ οργανωμένες και παρουσιάζουν μεγάλο βαθμό παρέμβασης.

<SPEAKER ID=199 NAME="Παπουτσής">
Κύριε Πρόεδρε, εγώ θα ήθελα να σας διαβεβαιώσω ότι η ισπανική κυβέρνηση, μετά τις επαφές που είχε με την Ευρωπαοκή Επιτροπή, τόσο με εμένα όσο και με τον συνάδελφό μου κ. Van Miert, δέχεται να γνωστοποιήσει την ισπανική περίπτωση, επιτρέποντας έτσι στις υπηρεσίες μας να εξετάσουν, όπως πρέπει και ανάλογα με τις αρχές, ότι αυτό το κόστος είναι πραγματικά έξοδα που συνδέονται με υποχρεώσεις των δημοσίων υπηρεσιών τις οποίες οι δημόσιες αρχές επέβαλλαν παλαιότερα στις επιχειρήσεις τους και που τώρα, στη διαδικασία της απελευθέρωσης, κινδυνεύουν να δημιουργήσουν απώλειες στις ενδιαφερόμενες επιχειρήσεις.
<P>
Αυτό είναι ακριβώς το πλαίσιο μέσα στο οποίο περιορίζεται το θέμα. Προς το παρόν όμως, δεν μπορώ να πω περισσότερα και σε καμία περίπτωση δεν μπορώ να προδικάσω το συμπέρασμα στο οποίο θα καταλήξουν οι υπηρεσίες μας. Εκείνο για το οποίο μπορώ όμως -για μια ακόμη φορά- να σας διαβεβαιώσω είναι ότι οι υπηρεσίες μας θα ακολουθήσουν, στη διαδικασία της εκτίμησής τους, την απόλυτη ουδετερότητα, εκτιμώντας απλώς και μόνο τα αντικειμενικά στοιχεία. Και θα ήθελα επίσης να σας διαβεβαιώσω ότι αυτή η διαδικασία, επειδή είναι μια διαδικασία η οποία πλέον εντάσσεται στη λειτουργία της εσωτερικής αγοράς ενέργειας, θα πρέπει να είναι μια δοκιμασία για την αξιοπιστία του συστήματος. Και γι' αυτό η Επιτροπή έχει έναν επιπλέον λόγο να επιμείνει στην αντικειμενικότητα αυτής της διαδικασίας.

<SPEAKER ID=200 LANGUAGE="ES" NAME="Pιrez Royo">
Εάν το λεγόμενο κόστος της μετάβασης προς την ανταγωνιστικότητα είναι πραγματικά έξοδα που θα συμπεριληφθούν στον λογαριασμό του ηλεκτρικού ή θα θεωρηθούν αντιθέτως κρατικές ενισχύσεις είναι ένα θέμα που πρέπει να εξετάσει η Επιτροπή. Και δράττομαι της ευκαιρίας για να πω ότι πριν από την έναρξη της συζήτησης αυτής η κυβέρνηση είχε αρνηθεί να υποβάλει το εν λόγω ζήτημα στην Επιτροπή.
<P>
Κατά δεύτερον, έχω διατυπώσει μια ερώτηση παρόμοια με την ερώτηση της κ. Garcνa Arias σχετικά με τη συμπεριφορά του κ. Benavides, την οποία θεωρώ ειλικρινώς απαράδεκτη και αισθάνομαι ότι με θίγει. Ο κ. Benavides έκανε λόγο για πολιτική επιδειξιμανίας, κάνοντας μια αναφορά που δεν θα μπορούσε να εννοηθεί παρά ως αναφορά είτε σε βουλευτές του ισπανικού κοινοβουλίου είτε σε βουλευτές αυτού του Ευρωπαϊκού Κοινοβουλίου, αναφορά την οποία θεωρώ ειλικρινώς απαράδεκτη.
<P>
Δράττομαι της ευκαιρίας αυτής για να επισημάνω στον κ. Παπουτσή ότι εντός ολίγου, με την έναρξη της ενιαίας αγοράς ενέργειας, το ζήτημα της ενέργειας - και συγκεκριμένα το ζήτημα αυτό - θα περιλαμβάνεται στο πεδίο αρμοδιοτήτων της Επιτροπής. Σχετικά με αυτό θέλω να επιστήσω την προσοχή στο γεγονός ότι κατά την κρίση μου - την κρίση μας - ο κ. Benavides έχει απωλέσει την αντικειμενική αμεροληψία που είναι απαραίτητη για τον χειρισμό ενός τέτοιου είδους θέματος.

<SPEAKER ID=201 NAME="Παπουτσής">
Κύριε Πρόεδρε, θα ήθελα για μια ακόμη φορά να διαβεβαιώσω τον αξιότιμο κύριο βουλευτή, όπως και το Σώμα, ότι τόσο εγώ προσωπικά, όσο και οι υπηρεσίες μου στην Ευρωπαοκή Επιτροπή θα καταβάλουμε κάθε δυνατή προσπάθεια, ούτως ώστε να εξασφαλίσουμε ότι η εφαρμογή της οδηγίας για την απελευθέρωση της εσωτερικής αγοράς του ηλεκτρισμού θα πραγματοποιηθεί με τον πιο ουδέτερο και αντικειμενικό τρόπο. Και επαναλαμβάνω ότι αυτό είναι ένα θέμα που αφορά την ίδια την αξιοπιστία της λειτουργίας του συστήματος της εσωτερικής αγοράς και τις ευθύνες τις οποίες ανέλαβε η Ευρωπαοκή Επιτροπή για την εφαρμογή της οδηγίας αυτής. Σ' αυτή τη βάση λοιπόν, θα ήθελα να σας παρακαλέσω να εκτιμήσετε και την απάντηση την οποία έδωσα προηγουμένως όσον αφορά τον Γενικό Διευθυντή Ενέργειας.
<P>
Κύριε Πρόεδρε, σύμφωνα με τις διατάξεις του Κοινοβουλίου και τους όρους οι οποίοι διέπουν τη λειτουργία του Σώματος, ο κύριος βουλευτής θα λάβει την ίδια απάντηση την οποία έδωσα στην κυρία Garcνa Arias γραπτώς, όπως προβλέπει ο Κανονισμός.

<SPEAKER ID=202 NAME="Πρόεδρος">
Σας ευχαριστούμε πολύ, κύριε Παπουτσή, για τις απαντήσεις σας και την παρουσία σας.

<SPEAKER ID=203 NAME="Πρόεδρος">

<P>
Ερώτηση αριθ. 42 του κ. Jan Andersson (H-0020/99):
<P>
Θέμα: Προϋποθέσεις για τη συμμετοχή της Σουηδίας στο κοινό νόμισμα Η καθιέρωση του ευρώ στις αρχές του έτους αναζωπήρωσε τη συζήτηση σχετικά με την ενδεχόμενη συμμετοχή της Σουηδίας στο κοινό νόμισμα. Ένα από τα κυριότερα θέματα της εν λόγω συζήτησης είναι το μελλοντικό χρονικό σημείο για την υιοθέτηση του νέου νομίσματος. Στη συνάρτηση αυτή, ιδιαίτερη σημασία έχει η διευκρίνιση του χρόνου που απαιτείται για τη συμμετοχή στον ΜΣΙ όταν η Σουηδία αποφασίσει να εισαγάγει το ευρώ.
<P>
Μπορεί η Επιτροπή να εξηγήσει το πώς ερμηνεύονται οι χρονικές απαιτήσεις για τη συμμετοχή στον ΜΣΙ; Είναι η χρονική περίοδος για τη συμμετοχή στον ΜΣΙ αμετάκλητη και απαραίτητη ή μήπως θα μπορούσε να πραγματοποιηθεί ενωρίτερη συμμετοχή της Σουηδίας στο ευρώ από ότι προβλέπεται σύμφωνα με τις χρονικές απαιτήσεις του ΜΣΙ;
<P>
Κύριε de Silguy, σας παρακαλώ να απαντήσετε στην ερώτηση του κ. Andersson.

<SPEAKER ID=204 NAME="de Silguy">
Προκειμένου να απαντήσω στον κ. Andersson, θα ήθελα να διατυπώσω ένα πρώτο σχόλιο, ότι δηλαδή η Συνθήκη δεν προβλέπει κανέναν όρο προθεσμίας για την είσοδο ενός κράτους μέλους στην τρίτη φάση της Οικονομικής και Νομισματικής Ένωσης (ΟΝΕ). Σας υπενθυμίζω ότι, σύμφωνα με το άρθρο 109 Κ, παρ. 2, όπου προσδιορίζεται η διαδικασία εισόδου στην ΟΝΕ των χωρών που βρίσκονται επί του παρόντος εκτός αυτής, η Επιτροπή και Ευρωπαϊκή Κεντρική Τράπεζα υποβάλλουν έκθεση στο Συμβούλιο τουλάχιστον μία φορά ανά διετία ή κατόπιν αιτήματος του ενδιαφερόμενου κράτους μέλους.
<P>
Προκειμένου επομένως να εισέλθει ένα κράτος μέλος στην τρίτη φάση της ΟΝΕ, πρέπει να έχει επιτύχει υψηλό βαθμό σταθερής σύγκλισης. Έτσι προβλέπεται από τη Συνθήκη. Για τον σκοπό αυτό η Επιτροπή εξετάζει τα ακόλουθα κριτήρια: επίτευξη υψηλού βαθμού σταθερότητας τιμών, σταθερότητα των δημόσιων οικονομικών, είτε πρόκειται για τα ελλείμματα είτε για το δημοσιονομικό χρέος, τήρηση των κανονικών περιθωρίων διακύμανσης που προβλέπονται από τον μηχανισμό συναλλαγματικών ισοτιμιών του Ευρωπαϊκού Νομισματικού Συστήματος επί δύο τουλάχιστον χρόνια. Η διάρκεια της σύγκλισης που θα έχει επιτευχθεί από το κράτος μέλος και της συμμετοχής του στον μηχανισμό συναλλαγματικών ισοτιμιών του Ευρωπαϊκού Νομισματικού Συστήματος αντανακλώνται εξάλλου στα επίπεδα των μακροπρόθεσμων επιτοκίων.
<P>
Όσον αφορά τη Σουηδία, η Επιτροπή εκτίμησε στην έκθεσή της τής 25ης Μαρτίου 1998 ότι η εν λόγω χώρα δεν πληρούσε τις απαραίτητες προϋποθέσεις για την υιοθέτηση του ενιαίου νομίσματος. Πράγματι, κατ' αρχάς στη Σουηδία η εθνική νομοθεσία, περιλαμβανομένου του καταστατικού της εθνικής κεντρικής τράπεζας, δεν ήταν συμβατή με τα άρθρα 107 και 108 της Συνθήκης ούτε με το καταστατικό του Ευρωπαϊκού Συστήματος Κεντρικών Τραπεζών. Από την άλλη πλευρά, η Σουηδία δεν πληρούσε το κριτήριο σχετικά με τη σταθερότητα των συναλλαγματικών ισοτιμιών. Η σουηδική κορώνα ουδέποτε συμμετείχε στον μηχανισμό συναλλαγματικών ισοτιμιών και κατά τη διάρκεια εξάλλου των δύο ετών, 1996 και 1997, που εξετάσθηκαν από την Επιτροπή το εν λόγω νόμισμα παρουσίασε διακυμάνσεις έναντι των νομισμάτων που συμμετείχαν στον μηχανισμό συναλλαγματικών ισοτιμιών, αντανακλώντας, μεταξύ άλλων, την απουσία μιας στοχοθετημένης συναλλαγματικής ισοτιμίας.
<P>
Όσον αφορά το κριτήριο της σταθερότητας των συναλλαγματικών ισοτιμιών στο οποίο γίνεται λόγος στην τρίτη παύλα του άρθρου 109 Ι, παρ. 1, της Συνθήκης, για τις περιπτώσεις του φινλανδικού και του ιταλικού νομίσματος η Επιτροπή έκρινε στην έκθεσή της του Μαρτίου του παρελθόντος έτους ότι, αν και τα εν λόγω νομίσματα, δηλαδή της Φινλανδίας και της Ιταλίας, εισήλθαν στον μηχανισμό συναλλαγματικών ισοτιμιών μόλις τον Οκτώβριο και τον Νοέμβριο του 1996, αντίστοιχα, «είχαν παρουσιάσει επαρκή σταθερότητα κατά την τελευταία διετία».
<P>
Συμπερασματικά θα έλεγα ότι δεν υπάρχουν όροι προθεσμίας και θα υπενθυμίσω ότι οι προϋποθέσεις εισόδου για τα κράτη μέλη «με παρέκκλιση» είναι οι ίδιες με αυτές που ισχύουν για τα κράτη που συμμετέχουν σήμερα στην Οικονομική και Νομισματική Ένωση.

<SPEAKER ID=205 LANGUAGE="SV" NAME="Andersson">
Θέλω κατ' αρχάς να ευχαριστήσω τον Επίτροπο για την απάντησή του. Έθεσα την ερώτηση γιατί στη Σουηδία ο σημαντικότερος λόγος για τη μη συμμετοχή στη νομισματική ένωση ήταν η στάση της κοινής γνώμης, η οποία μπορώ να πω ότι έχει μεταβληθεί πλέον δραματικά. Σύμφωνα με τις τελευταίες δημοσκοπήσεις η μεγάλη πλειοψηφία του σουηδικού λαού διάκειται θετικά απέναντι στο ευρώ και τη συμμετοχή στο κοινό νόμισμα. Αυτό συνεπάγεται επίσης ότι εντός του επόμενου έτους, ή λίγο αργότερα, μπορεί να ληφθεί στη Σουηδία μέσω δημοψηφίσματος απόφαση υπέρ της συμμετοχής στη νομισματική ένωση. Γι' αυτόν τον λόγο θέλω να ευχαριστήσω για το γεγονός ότι δεν είναι τόσο άκαμπτα τα χρονικά όρια. Στη σουηδική βουλή ελήφθη το προηγούμενο έτος απόφαση για τη θέση της κεντρικής τράπεζας. Πέραν αυτού πιστεύω ότι τώρα διανύουμε μία περίοδο μεγαλύτερης σταθερότητας.
<P>
Επαναλαμβάνω λοιπόν την ερώτηση προς τον Επίτροπο. Το σημαντικότερο πρέπει να είναι ωστόσο η οικονομία της Σουηδίας και η ικανότητά της να «ταιριάζει» στην ομάδα όσον αφορά τον πληθωρισμό, τους όρους των επιτοκίων κ.λπ.. Ως προς αυτό φαίνεται ότι τα πράγματα πάνε σχετικά καλά.

<SPEAKER ID=206 NAME="de Silguy">
Είχα ήδη την ευκαιρία να εκφράσω την άποψή μου σχετικά με το θέμα αυτό και να υπενθυμίσω ότι μόνο δύο χώρες έχουν στο πλαίσιο της Συνθήκης το δικαίωμα της σιωπηρής συγκατάθεσης (opting-out ): πρόκειται για τη Δανία και το Ηνωμένο Βασίλειο. Είναι προφανέστατο ότι δεν πρόκειται να εξαναγκάσουμε δια της βίας μία χώρα να υιοθετήσει το ενιαίο νόμισμα, εάν δεν το επιθυμεί.
<P>
Κατά τα άλλα, εύχομαι πράγματι και ελπίζω τα οικονομικά και πολιτικά πλεονεκτήματα της προσχώρησης στο ενιαίο νόμισμα, τα οποία διαπιστώνουμε στην παρούσα φάση, να καταφέρουν να πείσουν την κοινή γνώμη των χωρών που βρίσκονται σήμερα εκτός της ΟΝΕ. Ελπίζω η κοινή γνώμη να αλλάξει σύντομα στάση, και υπό αυτές τις συνθήκες το εξαιρετικό πρόγραμμα σταθερότητας που παρουσιάσθηκε χθες από τη σουηδική κυβέρνηση και έγινε αποδεκτό από το Συμβούλιο των Υπουργών αποτελεί ενθαρρυντικό στοιχείο.
<P>
Ωστόσο, θα ήθελα να προσθέσω ότι το κριτήριο των συναλλαγματικών ισοτιμιών είναι σημαντικό. Πρόκειται για ένα κριτήριο με νομική ισχύ που θα εφαρμοσθεί κατά συνέπεια με τις ίδιες ακριβώς προϋποθέσεις. Εάν ο αξιότιμος βουλευτής επιθυμεί να λάβει το κείμενο της χθεσινής παρέμβασής μου σχετικά με το πρόγραμμα σύγκλισης της σουηδικής κυβέρνησης, θα φροντίσω να του διαβιβασθεί.

<SPEAKER ID=207 LANGUAGE="SV" NAME="Sandberg - Fries">
Θέλω μόνο να επαληθεύσω ότι κατανοήσαμε σωστά αυτή την απάντηση. Βάση αποτελεί το γεγονός ότι ο Γάλλος Υπουργός αρμόδιος για τα ευρωπαϊκά θέματα διατύπωσε πριν λίγο καιρό την άποψή του για τη σχέση της Σουηδίας με το ευρώ σε ένα μακροσκελές άρθρο του σε μία σουηδική εφημερίδα. Ο τίτλος του άρθρου ήταν: «Το ευρώ θα ενισχυθεί με τη συμμετοχή της Σουηδίας». Αναφέρει επίσης ότι η Σουηδία έκανε χρήση του δικαιώματός της να μη θέσει προς το παρόν σε κυκλοφορία το ευρώ.
<P>
Όπως ανέφερε προηγουμένως ο Σουηδός συνάδελφος, το κλίμα έχει αντιστραφεί σε πολύ μεγάλο βαθμό. Πιστεύω ότι είναι πολύ σημαντικό η κοινή γνώμη, που έχει διαμορφωθεί πλέον θετικά στη Σουηδία, να λάβει το μήνυμα ότι οι χώρες που συμμετέχουν στο ενιαίο νόμισμα ενδιαφέρονται και για τη δική μας συμμετοχή ως Σουηδών και ότι είμαστε ευπρόσδεκτοι.
<P>
Θέλω μόνο να διαπιστώσω αν από την απάντηση στην ερώτηση θα πρέπει να εννοηθεί ότι η άποψη του Επιτρόπου και αυτή του Γάλλου Υπουργού αρμοδίου επί των ευρωπαϊκών θεμάτων συμπίπτουν ως προς το σημείο αυτό.

<SPEAKER ID=208 NAME="de Silguy">
Δεν είμαι αρμόδιος να σχολιάσω τις δηλώσεις ή τα άρθρα των Υπουργών της Ευρωπαϊκής Ένωσης, από όπου κι αν προέρχονται. Αυτό που μπορώ να πω είναι ότι η Επιτροπή επιθυμεί προφανώς τόσο η Σουηδία, όσο και οι υπόλοιπες χώρες που δεν συμμετέχουν στην Οικονομική και Νομισματική Ένωση, να εισέλθουν ή να καταφέρουν να εισέλθουν στη ζώνη του ευρώ το συντομότερο δυνατόν, επειδή κάτι τέτοιο είναι βάσει της ανάλυσής μας προς όφελος και των κρατών μελών και ολόκληρης της Ένωσης.

<SPEAKER ID=209 NAME="Πρόεδρος">

<P>
Ερώτηση αριθ. 43 της κ. Astrid Thors (H-0042/99):
<P>
Θέμα: Το σύστημα Στόχος για τις συναλλαγές πληρωμών Το νέο σύστημα Στόχος για τις συναλλαγές πληρωμών μεταξύ ευρωπαϊκών τραπεζών ετέθη σε εφαρμογή στις αρχές του έτους σε συνδυασμό με τη μετάβαση στο ευρώ. Το σύστημα αυτό, τουλάχιστο στη διάρκεια της αρχικής του φάσης, απεδείχθη εξαιρετικά προβληματικό και προκάλεσε σημαντικές καθυστερήσεις στις πληρωμές μεταξύ τραπεζών της ΕΕ. Οι καθυστερήσεις αυτές υπήρξαν αιτία σημαντικής ζημίας για τις τράπεζες.
<P>
Τι μέτρα θεωρεί η Επιτροπή ότι θα ήσαν αναγκαία για να διασφαλισθεί ότι το νέο σύστημα Στόχος θα διευκολύνει τις συναλλαγές των τραπεζών και δεν θα τις καταστήσει πιο δυσχερείς, πράγμα που συμβαίνει αυτή τη στιγμή;
<P>
Κύριε de Silguy, σας παρακαλώ καλώ να απαντήσετε στην ερώτηση της κ. Thors.

<SPEAKER ID=210 NAME="de Silguy">
Κύριε Πρόεδρε, το σύστημα Στόχος για τις συναλλαγές πληρωμών εξαρτάται από το Ευρωπαϊκό Σύστημα Κεντρικών Τραπεζών (ΕΣΚΤ), το οποίο και εξασφαλίζει τη λειτουργία του. Δεν είναι επομένως αρμόδια η Επιτροπή να διευθετήσει τα θέματα που αφορούν την ίδια τη λειτουργία του εν λόγω συστήματος ούτε εγώ είμαι αρμόδιος να δώσω συμβουλές στο ΕΣΚΤ επί του θέματος.
<P>
Ωστόσο, η Επιτροπή έλαβε γνώση των διαφόρων εκθέσεων ανάλυσης των αρχικών δυσκολιών που αντιμετώπισε το σύστημα. Επιμένω στο γεγονός ότι οι δυσκολίες αυτές είναι σπάνιες και περιορισμένες και ότι δεν μπορούμε σε καμία περίπτωση να μιλάμε για δυσλειτουργία.
<P>
Σύμφωνα με τις πληροφορίες που έχει στη διάθεσή της η Επιτροπή, αυτό καθαυτό το σύστημα Στόχος δεν παρουσίασε προβλήματα κατ' ουσίαν και φαίνεται να λειτούργησε κανονικά από την πρώτη κιόλας ημέρα. Οι δυσκολίες που επισημάνθηκαν μάλλον οφείλονται κατά κύριο λόγο στην απειρία ορισμένων εμπορικών τραπεζών, κάτι που θεωρώ φυσιολογικό στην αρχή, εφόσον πρόκειται για ένα νέο σύστημα. Οι τράπεζες αυτές, για παράδειγμα, εισήγαγαν δεδομένα που δεν ήταν σύμφωνα προς τους όρους χρήσης του συστήματος. Επίσης, μερικές φορές από συνήθεια, ορισμένες τράπεζες συγκέντρωσαν τις σημαντικότερες συναλλαγές τους στις τελευταίες ώρες της ημέρας, παρακωλύοντας κατ' αυτόν τον τρόπο την όλη διαδικασία.
<P>
Υπάρχει τέλος η απαραίτητη φάση προσαρμογής των συνδέσεων - κυρίως στον τομέα της πληροφορικής - των συστημάτων Στόχος για τις εθνικές συναλλαγές πληρωμών, που εξηγεί και τα κάποια σφάλματα που διαπιστώθηκαν στην αρχή. Ωστόσο, μπροστά στην εμβέλεια και την πολυπλοκότητα του συστήματος οι δυσκολίες αυτές φαίνονται δευτερεύουσες και το ΕΣΚΤ μοιάζει να τις έχει θέσει υπό πλήρη έλεγχο. Αναφέρω ως απόδειξη ένα ανακοινωθέν Τύπου με ημερομηνία 21 Ιανουαρίου όπου η Ευρωπαϊκή Κεντρική Τράπεζα επεσήμαινε ότι τα προβλήματα που αντιμετωπίσθηκαν κατά τις πρώτες ημέρες στη χρηματαγορά της ζώνης του ευρώ αναφορικά με τις διακυμάνσεις των διασυνοριακών ρευστών διαθεσίμων μειώθηκαν σημαντικά και ότι η ολοκλήρωση της εν λόγω αγοράς μπορούσε να θεωρηθεί ικανοποιητική στο σύνολό τους μόλις τρεις εβδομάδες μετά από τη δημιουργία της.

<SPEAKER ID=211 LANGUAGE="FR" NAME="Τhors">
Κύριε Πρόεδρε, κύριε Επίτροπε, συμφωνώ σε αρκετά σημεία με την άποψή σας. Νομίζω ότι εξηγήσατε καλά ότι η ερώτησή μου αναφερόταν στις αρχικές δυσκολίες.
<P>
Πιστεύω ότι είναι σημαντικό να συμπεράνουμε ότι ένα μέρος των προβλημάτων προέκυψε λόγω του γεγονότος ότι κάποια συστήματα δεν λειτούργησαν ολόκληρη την ημέρα, κάτι που συνεπάγεται ότι οι καταβολές των πληρωμών συσσωρεύθηκαν στο τέλος της εργάσιμης ημέρας. Γνωρίζει η Επιτροπή ότι εξακολουθούν να υπάρχουν τέτοια προβλήματα; Σύμφωνα με πληροφορίες που έλαβα, ορισμένες τράπεζες εξακολουθούσαν στα τέλη Ιανουαρίου να μην είναι συνδεδεμένες με το σύστημα Στόχος κατά τη διάρκεια ολόκληρης της ημέρας. Γι' αυτόν τον λόγο ανέκυψαν προβλήματα.
<P>
Θέλω ταυτόχρονα να ρωτήσω αν η Επιτροπή έχει συμμετάσχει σε κάποια συζήτηση για τη ρύθμιση των θεμάτων αποζημίωσης που ανέκυψαν λόγω αυτών των καθυστερήσεων. Εξ όσων έχω καταλάβει, σε κάποιες περιπτώσεις έχει αναφερθεί ότι αυτά τα θέματα θα έπρεπε να εξεταστούν. Πέραν αυτού θέλω να ευχαριστήσω επ' ευκαιρία τον Επίτροπο για μία επιστολή που έλαβα σήμερα σχετικά με ένα άλλο θέμα.

<SPEAKER ID=212 NAME="Πρόεδρος">
Κύριε de Silguy, καθώς εργαζόμαστε με τη βοήθεια διερμηνείας, φαίνεται ότι, στην ισπανική τουλάχιστον καμπίνα, δεν είχε ολοκληρωθεί ακόμα η απόδοση της σουηδικής παρέμβασης της κ. Thors και, όπως είναι φυσικό, με ενδιέφερε να την ακούσω μέχρι τέλους. Σας παρακαλώ επομένως να περιμένετε να σας δώσω τον λόγο, όχι για να επιβάλω την εξουσία μου, αλλά για την ορθή διεξαγωγή των εργασιών μας. Έχετε τώρα τον λόγο για να απαντήσετε στη συμπληρωματική ερώτηση της κ. Thors.

<SPEAKER ID=213 NAME="de Silguy">
Συγγνώμη, κύριε Πρόεδρε, ίσως η ταχύτητα διερμηνείας διαφέρει ανάλογα με τις διερμηνευόμενες γλώσσες. Εν πάση περιπτώσει, συγχαίρω την κ. Thors για τα γαλλικά της. Προσωπικά είμαι ανίκανος να μιλήσω σουηδικά ή φινλανδικά.
<P>
Ως προς τις δύο πτυχές που θίξατε, κυρία βουλευτή, οφείλω να επισημάνω κατ' αρχάς ότι επρόκειτο για ένα εξαιρετικά περίπλοκο και δύσκολο σύστημα και ότι τα προβλήματα που καταγράφηκαν ήταν μηδαμινά σε σχέση με ό, τι θα μπορούσε ενδεχομένως να συμβεί, μολονότι όλα ήταν έτοιμα. Επαναλαμβάνω ότι πρόκειται για θέμα συνήθειας. Αναφερθήκατε σε διενέργεια πληρωμών στο τέλος της ημέρας: κι εδώ πρόκειται για θέμα συνήθειας, και με την προοδευτική ενοποίηση και προσαρμογή της αγοράς όλα αυτά τα προβλήματα θα εξαφανιστούν. Πιστεύω ότι σήμερα παρουσιάζονται μερικές φορές μόνο μικρά τεχνικά ή ηλεκτρικά προβλήματα, τα οποία όμως διευθετούνται τάχιστα και με τον καλύτερο τρόπο, θα έλεγα, για όλους. Εν πάση περιπτώσει, το σύστημα λειτουργεί.
<P>
Δεύτερη παρατήρηση: κατά την εφαρμογή του συστήματος η Επιτροπή συμμετείχε ως προς ορισμένες πτυχές σχετικές με τις αρμοδιότητές της, ιδιαίτερα ως προς θέματα ανταγωνισμού, που θα μπορούσαν να δημιουργήσουν ενδεχομένως προβλήματα κατά τη θέση σε λειτουργία. Το ζήτημα έχει πλέον ρυθμιστεί και επαναλαμβάνω ότι εμπίπτει στις αρμοδιότητες της Ευρωπαϊκής Κεντρικής Τράπεζας. Θα μπορούσατε επομένως να θέσετε το ερώτημα στον κ. Duisenberg σε προσεχή ακρόαση.

<SPEAKER ID=214 NAME="Πρόεδρος">
Δεδομένου ότι ο συντάκτης της απουσιάζει, η ερώτηση αριθ. 44 καθίσταται άκυρη.

<SPEAKER ID=215 NAME="Πρόεδρος">

<P>
Ερώτηση αριθ. 45 της κ. Anna Terrσn i Cusν (H-0082/99):
<P>
Θέμα: Καταχρηστικές προμήθειες της ισπανικής τράπεζας Είναι σε γνώση της Επιτροπής ότι, λόγω της εισαγωγής του ευρώ, η ισπανική τράπεζα εισπράττει καταχρηστικές προμήθειες, ίσες περίπου με 3 %, κατά τη μετατροπή συναλλάγματος προερχόμενου από τους Έντεκα που θα μπορούσαν να φτάσουν το 10 % σε συναλλαγές κατώτερες από 30 χιλιάδες πεσέτες; Θεωρεί η Επιτροπή ότι τα μέτρα αυτά θα γίνουν δεκτά με ενθουσιασμό από τους πολίτες όταν θα εισαχθεί το ευρώ;
<P>
Κύριε Επίτροπε, σας παρακαλώ να απαντήσετε στην ερώτηση της κ.Terrσn.

<SPEAKER ID=216 NAME="de Silguy">
Οι δύο ερωτήσεις συνδέονται σε πολύ μεγάλο βαθμό και είναι δύσκολο να διαχωριστούν, επειδή θέτουν εύλογα το πρόβλημα του κόστους των τραπεζικών συναλλαγών κατά την καθιέρωση του ευρώ. Πρόκειται για ουσιώδες ζήτημα, κεφαλαιώδους σημασία για την Επιτροπή, καθώς από αυτό εξαρτάται η αποδοχή του ευρώ από όλους των πολίτες.
<P>
Πρέπει να υπάρχει σαφήνεια και ξεκάθαρος διαχωρισμός μεταξύ των εθνικών τραπεζικών συναλλαγών και των διασυνοριακών συναλλαγών εντός της ζώνης του ευρώ. Όσον αφορά τις εθνικές πράξεις, η Επιτροπή εξέδωσε στις 15 Απριλίου μια σύσταση όπου προβλέπεται αφενός ισότιμη αντιμετώπιση του ευρώ και των εθνικών νομισμάτων και αφετέρου δωρεάν υποχρεωτικές συναλλαγές. Βάσει αυτής της αρχής όλες οι τραπεζικές υπηρεσίες πρέπει να τιμολογούνται το ίδιο, ανεξαρτήτως εάν λογαριασμός είναι σε ευρώ ή σε εθνικό νόμισμα. Από όσο γνωρίζουμε, οι ελλείψεις της σύστασης ως προς το σημείο αυτό είναι αρκετά σπάνιες.
<P>
Αντίθετα, όσον αφορά τις διασυνοριακές συναλλαγές η κατάσταση διαφοροποιείται. Υπάρχουν αφενός οι ιδιόχειρες πράξεις συναλλάγματος, τραπεζογραμμάτια έναντι τραπεζογραμματίων, και αφετέρου οι διασυνοριακές μεταφορές πιστώσεων. Και για τις δύο περιπτώσεις η Επιτροπή θεωρεί ότι μια σαφής και λεπτομερής παρουσίαση για το ύψος και τη δομή των τραπεζικών εξόδων είναι απαραίτητη για την προώθηση του ανταγωνισμού και συνεπώς τη μείωση των παρακρατούμενων προμηθειών, προκειμένου να ωφεληθούν όσον το δυνατόν περισσότερο οι καταναλωτές.
<P>
Ουσιαστικά με το ευρώ απαλείφθηκε ο κίνδυνος από τις συναλλαγματικές διακυμάνσεις. Η συναλλαγματική ισοτιμία μεταξύ των νομισμάτων της ζώνης του ευρώ καθορίστηκε αμετάκλητα, γεγονός που απαγορεύει την ύπαρξη διαφοράς μεταξύ των τιμών αγοράς και πώλησης, το λεγόμενο spread . Ωστόσο, το ευρώ δεν καταργεί κάθε είδους κόστος, κυρίως κόστος χειρισμού ή συναλλαγής.
<P>
Συνολικά, σύμφωνα με τις πληροφορίες και τους υπολογισμούς μας, η εισαγωγή του ευρώ πρέπει να αντιστοιχεί κατά μέσο όρο σε μείωση περίπου 20 % των εξόδων συναλλαγής συγκριτικά με την προ ευρώ εποχή, μείωση που λογικά θα είναι φυσικά προς όφελος του πελάτη.
<P>
Πιο συγκεκριμένα, αναφορικά με τα συστήματα διασυνοριακών πληρωμών μικρών ποσών, η εισαγωγή του ευρώ δεν καταλήγει στην αυτόματη ενοποίηση αυτών των συστημάτων, τα οποία θα εξακολουθήσουν επομένως να λειτουργούν σύμφωνα με τις εθνικές δομές και ανεξάρτητα το ένα από το άλλο. Όσο για το θέμα των ιδιόχειρων πράξεων συναλλάγματος, αυτό θα ρυθμιστεί οριστικά εξ ορισμού την 1η Ιανουαρίου του 2002. Όσον αφορά τις μεταφορές πιστώσεων δεν θα υπάρξει αυτόματη πρόοδος. Γι' αυτόν ακριβώς τον λόγο ο σκοπός πρέπει να είναι να υλοποιηθεί το συντομότερο δυνατόν ένας Στόχος για τον πολίτη, ούτως ώστε γι' αυτές τις μεταφορές μικρών ποσών, που ενδιαφέρουν τους ιδιώτες - ενώ το προαναφερθέν σύστημα Στόχος ενδιαφέρει τις τράπεζες - γι' αυτές λοιπόν τις μεταφορές μεταξύ των χωρών της ζώνης του ευρώ να επιτευχθεί ένα επίπεδο ασφάλειας, ταχύτητας και ένα επίπεδο κόστους ανάλογο των εθνικών μεταφορών πιστώσεων.
<P>
Εν όψει λοιπόν αυτής της κατάστασης η Επιτροπή έλαβε ορισμένα μέτρα, για να παρακινήσει τις τράπεζες να διευκολύνουν τη χρησιμοποίηση του ευρώ, μειώνοντας τα υπερβολικά υψηλά τραπεζικά έξοδα. Πρώτον, οι τράπεζες καλούνται να ενισχύσουν τη διαφάνεια. Για τον σκοπό αυτό πρέπει να δημοσιεύσουν τη δομή των τραπεζικών εξόδων που επιβάλλουν από την 1η Ιανουαρίου 1999. Ειδικά η Ιρλανδία ανέλαβε δράση ως προς το σημείο αυτό, δημοσιεύοντας ανακοινωθέντα στον εθνικό Τύπο, και θεωρώ ότι αποτελεί παράδειγμα για τις υπόλοιπες χώρες.
<P>
Οι ευρωπαϊκές τραπεζικές ομοσπονδίες πρέπει να παρουσιάσουν στην Επιτροπή ένα πλήρες απογραφικό δελτίο το αργότερο ως τις 31 Μαρτίου, και τότε η Επιτροπή θα προβεί σε πλήρη αξιολόγηση της κατάστασης.
<P>
Δεύτερον, η Επιτροπή κατάρτισε λίαν προσφάτως ένα σύστημα φαξ και ηλεκτρονικού ταχυδρομείου, το οποίο βάφτισε euro-signal και είναι άμεσα προσπελάσιμο από τους πολίτες, και δημοσίευσε στον Τύπο τις διευθύνσεις αυτών των ηλεκτρονικών υπηρεσιών επικοινωνίας όπου μπορεί κανείς να αφήσει μηνύματα στα οποία θα απαντήσουμε ανεξαιρέτως.
<P>
Τρίτον, τα κράτη μέλη καλούνται να συστήσουν σύντομα παρατηρητήρια για το ευρώ, τη δημιουργία των οποίων εισηγήθηκε η Επιτροπή. Τέλος, η τελευταία μόλις παρακίνησε τις τράπεζες να αναπτύξουν τα συστήματα διασυνοριακών πληρωμών που σας προανέφερα, τα οποία είναι σίγουρα, γρήγορα, αποτελεσματικά και με λογικό κόστος.
<P>
Την άνοιξη η Επιτροπή θα εκδώσει μια ανακοίνωση που θα μας επιτρέψει να κάνουμε τη σύνθεση όλων αυτών και να προτείνουμε ένα πλαίσιο για τη δημιουργία ενός ενιαίου χώρου πληρωμών. Σε αυτή την ανακοίνωση θα εξετάζονται παράλληλα τα υφιστάμενα μέσα πληρωμών - κάρτες, επιταγές - αλλά και τα μελλοντικά μέσα, και αναφέρομαι στο «ηλεκτρονικό πορτοφόλι».
<P>
Στόχος μου είναι εφέτος το καλοκαίρι όλοι οι τουρίστες - και ένας Θεός ξέρει πόσοι υπάρχουν στην Ευρώπη - να αντιληφθούν ότι το 1999 με το ευρώ τους κοστίζει λιγότερο από ό, τι πέρυσι το ταξίδι σε μία άλλη ευρωπαϊκή χώρα και η μετατροπή συναλλάγματος. Η Επιτροπή δεν έμεινε με σταυρωμένα τα χέρια και είναι αποφασισμένη να επιτύχει μια ουσιαστική βελτίωση της κατάστασης, βελτίωση που πρέπει να γίνει αισθητή το αργότερο ως το καλοκαίρι.

<SPEAKER ID=217 LANGUAGE="ES" NAME="Terrσn i Cusν">
Κύριε Επίτροπε, σας ευχαριστώ για τις αναλυτικές πληροφορίες σχετικά με το πώς πρέπει να εξελιχθεί η κατάσταση στον χώρο του ευρώ, αλλά εγώ σας ρώτησα συγκεκριμένα εάν γνωρίζετε ότι στην Ισπανία παρατηρήθηκε από τις 4 Ιανουαρίου ότι το σύνολο των χρηματοπιστωτικών ιδρυμάτων άρχισε να εφαρμόζει ταυτοχρόνως υψηλές προμήθειες για την αγορά ξένων νομισμάτων που συμπεριλαμβάνονται στη ζώνη του ευρώ.
<P>
Το συμβάν αυτό και το γεγονός ότι παρατηρήθηκε ταυτοχρόνως σε όλα τα ιδρύματα μάς γεννά υποψίες για την ύπαρξη κάποιας συμφωνίας πίσω από την πολιτική αυτή, κάποιας συμφωνίας που πρέπει να παραβαίνει τους βασικούς κανόνες της αγοράς.
<P>
Αντίθετα με όσα λέτε, κύριε Επίτροπε, πως δηλαδή οι τουρίστες θα αντιληφθούν ότι τα ταξίδια στον χώρο του ευρώ είναι πια φθηνά αυτό το καλοκαίρι, όσοι έρχονται στην Ισπανία και προσπαθούν να αλλάξουν μικροποσά μπορεί να διαπιστώσουν ότι το συνάλλαγμά τους μειώνεται μέχρι και 10 % χωρίς να έχουν προηγουμένως πληροφορηθεί.
<P>
Η ερώτησή μου είναι εάν είστε γνώστες του θέματος αυτού και εάν πρόκειται να λάβετε σχετικά κάποιο συγκεκριμένο μέτρο.

<SPEAKER ID=218 NAME="de Silguy">
Για περισσότερες λεπτομέρειες, επιτρέψτε μου να σας ενημερώσω ότι ο κ. Van Miert θα έρθει να μιλήσει την επόμενη εβδομάδα ενώπιον της υποεπιτροπής νομισματικής πολιτικής. Είμαι βέβαιος ότι στη συγκεκριμένη περίπτωση που αναφέρετε θα είναι σε θέση να σας δώσει όλα τα στοιχεία που επιθυμείτε και που μπορούν να παρασχεθούν. Οφείλω να σας πω εξάλλου ότι η Επιτροπή θα αναλάβει στο έπακρο τις ευθύνες της και θα ασκήσει τις εξουσίες που διαθέτει και που πρέπει να εφαρμόσει βάσει της Συνθήκης. Τέλος, εδώ και ενάμισι περίπου μήνα βρισκόμαστε συνεχώς σε άμεση επαφή με τις τράπεζες, προκειμένου ακριβώς να υπάρξει κάποια πρόοδος, και νομίζω ότι σημειώνεται πρόοδος. Δεν μπορούσαν να ρυθμιστούν όλα από την πρώτη ημέρα. Πιστεύω ότι ολόκληρος ο τραπεζικός κόσμος έχει πλέον ευαισθητοποιηθεί σε μεγάλο βαθμό και ότι ήδη σε πολλές περιπτώσεις τα πράγματα βελτιώθηκαν. Ελπίζω αυτή η κατάσταση να γενικευθεί κατά τις προσεχείς εβδομάδες και μήνες.

<SPEAKER ID=219 LANGUAGE="ES" NAME="Pιrez Royo">
Κύριε Επίτροπε, θα θυμάστε ότι όταν το Κοινοβούλιο ενέκρινε την έκθεση σχετικά με το ευρώ και τον καταναλωτή - εισηγητής της οποίας ήμουν εγώ ο ίδιος - ενέκρινε μια σύσταση ώστε η Επιτροπή να προτείνει μια νομοθετική πρωτοβουλία, για να θέσει τέρμα σε τέτοιου είδους πρακτικές ή να τις περιορίσει. Δυστυχώς αυτό δεν έγινε και, δυστυχώς, η ιστορία μας δικαιώνει και είμαστε τώρα υποχρεωμένοι να μιλάμε και να υψώνουμε φωνή διαμαρτυρίας στο όνομα των καταναλωτών λόγω των διαφορετικών πρακτικών που υφίστανται στις διάφορες χώρες και οι οποίες καθορίζουν τελικά ότι ο πολίτης, ο καταναλωτής, δεν αντιλαμβάνεται ότι το ευρώ είναι ήδη εδώ και ότι κατά συνέπεια τα έξοδα θα έπρεπε να εξαφανιστούν.
<P>
Στην Ισπανία η Τράπεζα της Ισπανίας ανέλαβε μια αξιέπαινη πρωτοβουλία και προσφέρθηκε να μετατρέψει δωρεάν όλα τα νομίσματα του συναλλάγματος της «ζώνης του ευρώ». Δυστυχώς όμως η Τράπεζα της Ισπανίας διαθέτει ένα μικρό δίκτυο και η πρωτοβουλία της δεν εμποδίζει τις μεμονωμένες τράπεζες - τις ιδιωτικές τράπεζες - να ακολουθούν μια πολιτική που είναι πιθανώς συντονισμένη - ο κ. Karel van Miert θα έπρεπε να πει κάτι σχετικά με το θέμα αυτό - και η οποία, εν πάση περιπτώσει, δικαιώνει τους φόβους μας σχετικά με την πιθανότητα καταχρήσεων στον τομέα αυτό.

<SPEAKER ID=220 NAME="de Silguy">
Πρώτον, πιστεύω ότι δεν πρέπει να γενικεύουμε ορισμένα περιστατικά που δημιουργήθηκαν. Δεύτερον, πρέπει να γίνει σαφώς αντιληπτό ότι η Επιτροπή δεν διαθέτει τις απαραίτητες νομοθετικές εξουσίες ώστε να υποχρεώσει μέσω κανονισμών τις τράπεζες και τα γραφεία μετατροπής συναλλάγματος να μετατρέπουν τα χρήματα χωρίς επιβαρύνσεις και εντός μιας οριοθετημένης τιμολόγησης. Το ίδιο ισχύει και για τα έξοδα σχετικά με τις διασυνοριακές μεταφορές πιστώσεων. Η Επιτροπή φροντίζει ούτως ώστε οι τράπεζες να τηρούν τις υφιστάμενες νομικές υποχρεώσεις: σύγκλιση μεταξύ ευρώ και εθνικής νομισματικής μονάδας χωρίς επιβαρύνσεις, μετατροπή σε ευρώ των λογαριασμών χωρίς επιβαρύνσεις, μη διάκριση μεταξύ του ευρώ και της εθνικής νομισματικής μονάδας στην τιμολόγηση ίδιων υπηρεσιών.
<P>
Χάρη εξάλλου στις ενέργειές μας έχει αρχίσει να σημειώνεται πρόοδος. Το είπα και το επαναλαμβάνω: νομίζω ότι δόθηκε ενδεχομένως υπερβολικά μεγάλη δημοσιότητα σε ό, τι συνέβη στην αρχή. Δεν πρέπει να το γενικεύουμε σε επίπεδο Ευρωπαϊκής Ένωσης. Πρέπει να επαγρυπνούμε. Αυτός είναι και ο λόγος που διατηρούμε την πίεση επί των τραπεζών. Αυτή η πίεση πρέπει να εκφραστεί με γεγονότα. Εάν πράγματι στο τέλος μιας εύλογης προθεσμίας δεν διαπιστώσουμε καμία αλλαγή, θα πρέπει να αντιμετωπίσουμε ενδεχομένως το ενδεχόμενο εισαγωγής άλλων διατάξεων. Νομίζω όμως ότι δεν είμαστε σήμερα σε αυτό σημείο: τα αποτελέσματα των ενεργειών που επιχειρήθηκαν τις τελευταίες αυτές εβδομάδες μας κάνουν να πιστεύουμε ότι υπάρχει πρόοδος.
<P>
Χρειάσθηκαν σαράντα χρόνια για να θέσουμε σε κυκλοφορία αυτό το νόμισμα και δεν πρέπει να περιμένουμε να εξαφανιστούν μονομιάς τα εμπόδια και οι δυσκολίες στις οποίες προσκρούουν οι συμπολίτες μας, οι καταναλωτές στα κράτη μέλη μας. Αυτά τα εμπόδια εξάλλουν δεν σχετίζονται καθόλου με το νόμισμα και εξαρτώνται από άλλους παράγοντες, και αναφέρομαι ειδικά στη διασύνδεση των τραπεζικών συστημάτων.
<P>
Κατά συνέπεια μπορώ να σας διαβεβαιώσω και πάλι ότι η Επιτροπή έχει επίγνωση των προβλημάτων. Η Επιτροπή επαγρυπνά και εργάζεται σε στενή συνεργασία με τις τράπεζες και τους καταναλωτές. Διέθεσε έναν αριθμό επικοινωνίας για να συλλέξει τα παράπονα και τις δυσκολίες που παρουσιάζονται. Θα απαντήσουμε σε όλες τις κλήσεις.

<SPEAKER ID=221 LANGUAGE="FR" NAME="Garcνa Arias">
Πιστεύω στο ευρωπαϊκό οικοδόμημα, όπως και εσείς, και πιστεύω ότι πράγματι έχουμε κάνει ένα ιστορικό βήμα. Στην πραγματικότητα ξοδεύουμε εκατομμύρια ευρώ σε εκστρατείες ενημέρωσης των πολιτών σχετικά με κάτι που θα συμβεί και που θα τους αποφέρει οφέλη μέσα σε δύο χρόνια. Ωστόσο, η εμφάνιση των προμηθειών δαπάνης στις τράπεζες άρχισε να παρουσιάζει προβλήματα από την πρώτη εργάσιμη μέρα των τραπεζών, δημιουργώντας επιπλέον την παράξενη αίσθηση ότι τα τραπεζικά ιδρύματα είχαν έρθει σε συμφωνία, κάτι που είναι πολύ εύκολο δεδομένου του μικρού αριθμού τους.
<P>
Επομένως, νομίζω ότι δεν μπορεί να λεχθεί ότι «δημιουργήθηκαν ορισμένα περιστατικά» στα οποία δόθηκε αρκετή δημοσιότητα. Στην πράξη ο κοινός πολίτης, όταν πρόκειται να ταξιδέψει, θα υποχρεωθεί να πληρώσει προμήθεια.
<P>
Δεν νομίζετε, κύριε Επίτροπε, ότι θα έπρεπε να προβείτε σε προκήρυξη δημόσιου διαγωνισμού; Γιατί καταλαβαίνω ότι διεξάγετε συζητήσεις με τις τράπεζες, αλλά δεν θα μπορούσε αυτό να είναι πιο σαφές εις όφελος των πολιτών που υπέβαλαν προσφυγές;

<SPEAKER ID=222 NAME="de Silguy">
Νομίζω ότι απάντησα ήδη προ ολίγου σε όλα τα σημεία που έθιξε η αξιότιμη βουλευτής, εκτός από ένα. Με ρωτάτε κατά πόσον θα μπορούσα να ενεργήσω δημοσίως. Το κάναμε: δημοσιεύσαμε στις 5 Φεβρουαρίου ένα εξαιρετικά σαφές ανακοινωθέν που θίγει τα ζητήματα που θέσατε. Θα σας διαβιβάσω άμεσα αυτό το ανακοινωθέν, το οποίο θα διανείμω σε όλο το Σώμα, για να δείτε ότι ασχολούμαστε με το θέμα. Παρατηρώ ωστόσο - επειδή ενδιαφέρομαι όλως ιδιαιτέρως γι' αυτές τις συζητήσεις - μια ιδιαίτερη ευαισθησία εκ μέρους της ισπανικής πλευράς.

<SPEAKER ID=223 NAME="Πρόεδρος">

<P>
Ερώτηση αριθ. 46 της κ. Christine Margaret Oddy (H-0002/99):
<P>
Θέμα: Διεθνής Αμνηστία και η πολιτική της Ευρωπαϊκής Ενώσεως για τα ανθρώπινα δικαιώματα Γνωρίζει η Επιτροπή ότι η Διεθνής Αμνηστία επί τη 50η επετείω της Παγκοσμίου Διακηρύξεως των Ανθρωπίνων Δικαιωμάτων εξέδωσε έκθεση με θέμα την πολιτική της ΕΕ για τα ανθρώπινα δικαιώματα; Σε ποιες ενέργειες προβαίνει η Επιτροπή προς αξιολόγηση αυτής της εκθέσεως με σκοπό να χρησιμοποιήσει τις κύριες συστάσεις που διατυπώνονται για να καθορίσει λεπτομερέστερα την πολιτική της ΕΕ για τα ανθρώπινα δικαιώματα;
<P>
Καλωσορίζω τον κ. van den Broek και τον παρακαλώ να απαντήσει στην ερώτηση της κ. Oddy. Έχετε το λόγο, κύριε Επίτροπε.

<SPEAKER ID=224 NAME="Van den Broek">
Θα ήθελα να επιβεβαιώσω ότι η Επιτροπή έλαβε την έκθεση στην οποία αναφέρεται η αξιότιμη βουλευτής του Σώματος. Αυτή η έκθεση της Διεθνούς Αμνηστείας περιλαμβάνει ορισμένες ενδιαφέρουσες προτάσεις οι οποίες πρέπει να εξεταστούν με περισσότερη προσοχή. Για τον λόγο αυτό η Επιτροπή κάλεσε τη Διεθνή Αμνηστεία καθώς και άλλες οργανώσεις προστασίας των ανθρωπίνων δικαιωμάτων να προβούν σε ανταλλαγή απόψεων με τα μέλη της διυπηρεσιακής ομάδας της Επιτροπής Ανθρωπίνων Δικαιωμάτων, στην οποία συμμετέχουν εκπρόσωποι όλων των εμπλεκόμενων Γενικών Διευθύνσεων.
<P>
Με αφορμή την ερώτηση αυτή θα ήθελα επίσης να επισημάνω ότι, όσον αφορά την εξωτερική πολιτική για τα ανθρώπινα δικαιώματα, για την οποία συζητήσαμε και ανταλλάξαμε επανειλημμένα απόψεις με το Κοινοβούλιο, η Ευρωπαϊκή Ένωση είναι ομολογουμένως ιδιαίτερα δραστήρια. Πιστεύω επίσης ότι θα πρέπει να εντείνουμε την προσπάθειά μας για την προώθηση προτάσεων οι οποίες έχουν ως στόχο να δοθεί μεγαλύτερη προσοχή στην κατάσταση των ανθρωπίνων δικαιωμάτων στην ίδια την Ευρωπαϊκή Ένωση.
<P>
Από την άποψη αυτή θα ήθελα να παραπέμψω για άλλη μια φορά στη Συνθήκη του Αμστερνταμ. Στις σχετικές διαπραγματεύσεις συζητήθηκε εκτενώς και το θέμα των παραγράφων για τα ανθρώπινα δικαιώματα. Θα ήθελα επίσης να παραπέμψω και σε μία πρόσφατη πρόταση της γερμανικής Προεδρίας για την κατάρτιση χάρτη των ανθρωπίνων δικαιωμάτων. Για το θέμα αυτό θα συζητήσουμε αύριο και με τους εκπροσώπους του Συμβουλίου της Ευρώπης, κυρίως για να εξετάσουμε τη σχέση της πρωτοβουλίας αυτής με την υφιστάμενη ευρωπαϊκή σύμβαση για τα δικαιώματα του ανθρώπου.
<P>
Επανερχόμενος για λίγο στην εξωτερική πολιτική για τα ανθρώπινα δικαιώματα, θα ήθελα να σας υπενθυμίσω τη σημαντική δήλωση του Συμβουλίου των Υπουργών στη Βιέννη, με αφορμή την πεντηκοστή επέτειο της Οικουμενικής Διακηρύξεως των Ανθρωπίνων Δικαιωμάτων. Και σε αυτή τη δήλωση περιλαμβάνονται ορισμένες πρωτοβουλίες και αναγγέλλεται η διεξαγωγή μελετών στον τομέα της πολιτικής για τα ανθρώπινα δικαιώματα, από τις οποίες θα ήθελα πάρα πολύ να αναφέρω μία που αφορά την πρόταση να εξετασθεί εάν η ίδια η Ευρωπαϊκή Ένωση μπορεί να καταρτίζει ετησίως έκθεση για τα ανθρώπινα δικαιώματα, επιθυμία την οποία, παρεμπιπτόντως, έχει εκφράσει επανειλημμένως και το Ευρωπαϊκό Κοινοβούλιο.
<P>
Τέλος, σε αυτά θα ήθελα να προσθέσω ότι η Επιτροπή είναι της άποψης ότι, εάν υπάρχει πρόθεση να αναληφθεί μια τέτοια ευρεία πρωτοβουλία, πρέπει οπωσδήποτε να γίνει μία επιλογή για την κατάρτιση ετήσιας έκθεσης στην οποία θα εξετάζονται ορισμένα θέματα που αφορούν τα ανθρώπινα δικαιώματα και ότι είναι ίσως λιγότερο σκόπιμο να επιδιωχθεί η κατάρτιση μιας ετήσιας έκθεσης που θα καλύπτει όλη την υδρόγειο. Εκτός από τους ανθρώπινους και τους χρηματοδοτικούς πόρους που θα ήταν απαραίτητοι γι' αυτό, μια παρόμοια ετήσια έκθεση εκδίδεται ήδη από το αμερικανικό Υπουργείο Εξωτερικών. Το λέω αυτό, επειδή φοβούμαι ότι διαφορετικά θα κάναμε την ίδια δουλειά δύο φορές.
<P>
Όλες αυτές οι πρωτοβουλίες εξετάζονται επί του παρόντος, γεγονός που μας ικανοποιεί όλως ιδιαιτέρως. Θα ήθελα να διαβεβαιώσω την κ. Oddy πως έχουμε σαφώς την εντύπωση ότι το ενδιαφέρον για την προβληματική των ανθρωπίνων δικαιωμάτων όχι μόνο διευρύνεται, αλλά και εμβαθύνεται στην Ευρωπαϊκή Ένωση, εξέλιξη η οποία μπορεί οπωσδήποτε να χαρακτηριστεί ως ενθαρρυντική.

<SPEAKER ID=225 LANGUAGE="EN" NAME="Oddy">
Ευχαριστώ τον κ. Επίτροπο για τη χρήσιμη απάντησή του. Καθώς πρόκειται για ένα τόσο ευρύ θέμα, θα επικεντρωθώ σε έναν μόνο τομέα. Θα ήθελα να ρωτήσω εάν, όσον αφορά τον κώδικα δεοντολογίας για το εμπόριο όπλων, υπάρχει ήδη ένας κοινός κατάλογος στρατιωτικού εξοπλισμού που να καλύπτεται από αυτόν τον κώδικα. Πόσες χώρες έχουν αρνηθεί να χορηγήσουν άδεια εξαγωγής όπλων και πώς ελέγχετε αν τα κράτη μέλη εκτελούν δεόντως τα καθήκοντά τους σύμφωνα με αυτόν τον κώδικα;

<SPEAKER ID=226 NAME="Van den Broek">
Η κ. Oddy θα θυμάται ότι κατά τη βρετανική Προεδρία επετεύχθη τελικά συμφωνία για την κατάρτιση ενός κώδικα δεοντολογίας για τις εξαγωγές όπλων, το περιεχόμενο του οποίου ήταν φυσικά το αποτέλεσμα συμβιβασμού μεταξύ των κρατών μελών με αντικείμενο αυτό το δύσκολο θέμα που συζητήτο ήδη εδώ και πάρα πολλά χρόνια, και ότι η γερμανική Προεδρία έχει αναλάβει να εξετάσει το ενδεχόμενο να καταστούν αυστηρότεροι οι όροι του εν λόγω κώδικα δεοντολογίας και να αυξηθούν κάπως οι φιλοδοξίες όσον αφορά τον έλεγχο των εξαγωγών όπλων. Θα πρέπει βεβαίως να αναμείνουμε το αποτέλεσμα των πρωτοβουλιών αυτών, είναι όμως αυτονόητο ότι η Ευρωπαϊκή Επιτροπή υποστηρίζει θερμά την προσπάθεια αυτή.

<SPEAKER ID=227 NAME="Πρόεδρος">
Σας ευχαριστώ πολύ, κύριε Επίτροπε. Εφιστώ την προσοχή σας στην ίδια ερώτηση. Ο κ. Truscott έχει τον λόγο για μια συμπληρωματική ερώτηση.

<SPEAKER ID=228 LANGUAGE="EN" NAME="Truscott">
Χαιρετίζοντας τις πρόσφατες νομοθετικές αλλαγές στη Λετονία και την Εσθονία, για να επισπευθεί η διαδικασία πολιτογράφησης όσων γεννήθηκαν σε αυτές τις χώρες χωρίς να έχουν την υπηκοότητα, πιστεύει άραγε η Επιτροπή ότι χρειάζονται επιπλέον μέτρα σύμφωνα με τα κριτήρια ανθρωπίνων δικαιωμάτων της Κοπεγχάγης, προκειμένου να καταστεί δυνατή η πλήρης ένταξη των Ρωσόφωνων στη Λετονία και την Εσθονία;

<SPEAKER ID=229 NAME="Van den Broek">
Η νομοθεσία η οποία θεσπίστηκε πρόσφατα τόσο στην Εσθονία, όσο και στη Λετονία, με στόχο τη διευκόλυνση της πολιτογράφησης, ικανοποίησε όλως ιδιαιτέρως και το Συμβούλιο και την Επιτροπή. Νομίζω ότι, χωρίς να έχω συγκεκριμένα στοιχεία, μπορώ να πω ότι όντως τηρήθηκε το κριτήριο που είχαμε ορίσει για την ανάγκη εφαρμογής των συστάσεων που Ύπατου Αρμοστή του ΟΑΣΕ για τις εθνικές μειονότητες, ιδιαιτέρως όσον αφορά τα παιδιά χωρίς πατρίδα. Ένα θέμα το οποίο παρακολουθούμε τη στιγμή αυτή μαζί και σε συνεργασία με τις χώρες αυτές είναι η κατάσταση που επικρατεί όσον αφορά το γλωσσικό καθεστώς για τις μειονότητες και τις προϋποθέσεις γλωσσικών γνώσεων οι οποίες πρέπει να καλύπτονται για την υποβολή υποψηφιότητας συμμετοχής στη λαϊκή αντιπροσωπεία σε εθνικό ή περιφερειακό επίπεδο. Πιστεύω όμως ότι έχουμε κάθε λόγο να είμαστε αισιόδοξοι, γιατί οι δύσκολες πολιτικές αποφάσεις που ελήφθησαν στον τομέα αυτό υποστηρίχθηκαν ευτυχώς από μία μεγάλη μερίδα του πληθυσμού μέσω του σχετικού δημοψηφίσματος που διεξήχθη, κυρίως στη Λετονία.

<SPEAKER ID=230 LANGUAGE="DA" NAME="Sandbζk">
Κύριε Van den Broek, μιλήσατε για έναν κοινοτικό χάρτη για τα θεμελιώδη δικαιώματα, αλλά απαξάπαντα τα κράτη μέλη έχουν ενσωματώσει τα ανθρώπινα δικαιώματα στο σύνταγμά τους, και άλλωστε υπάρχουν επίσης διεθνείς διατάξεις για τα ανθρώπινα δικαιώματα, οπότε τί θα καταφέρει η ΕΕ με αυτόν τον ιδιαίτερο κοινοτικό χάρτη των ανθρώπινων δικαιωμάτων;

<SPEAKER ID=231 NAME="Van den Broek">
Πρόκειται για ένα θέμα που είναι καθαυτό πάρα πολύ ενδιαφέρον. Αυτός είναι και ο λόγος για τον οποίο είπα προηγουμένως ότι είναι απαραίτητο να εξετασθεί προσεκτικά ποια ακριβώς θα είναι η σημασία που μπορεί να έχει αυτός ο χάρτης για την ενίσχυση των ανθρωπίνων δικαιωμάτων στην Ευρωπαϊκή Ένωση. Το λέω αυτό, επειδή η αξιότιμη βουλευτής έχει απόλυτο δίκιο, καθώς, εκτός από τα συντάγματα των κρατών μελών, τα οποία σε γενικές γραμμές προστατεύουν σε επαρκή βαθμό τα θεμελιώδη δικαιώματα και ελευθερίες, υπάρχει βεβαίως και η μοναδική Σύμβαση του Συμβουλίου της Ευρώπης για τα Δικαιώματα του Ανθρώπου, η οποία είναι μοναδική υπό την έννοια ότι αποτελεί παγκοσμίως τη μόνη σύμβαση για τα ανθρώπινα δικαιώματα στην οποία προβλέπονται μηχανισμοί για την επιβολή των διατάξεών της και η οποία μπορεί να χρησιμεύσει ως βάση για προσφυγή στο Ειδικό Δικαστήριο του Στρασβούργου, το οποίο αποφασίζει για τυχόν παραβιάσεις αυτής της σύμβασης.
<P>
Λαμβανομένων υπόψη όλων αυτών, η αξιότιμη βουλευτής θα θυμάται επίσης ότι τότε συζητήθηκε εκτενώς εάν θα ήταν δυνατόν να προσχωρήσει η Ευρωπαϊκή Ένωση ως νομικό πρόσωπο στην ευρωπαϊκή σύμβαση για τα δικαιώματα του ανθρώπου. Το Δικαστήριο στο Λουξεμβούργο έκρινε ότι με βάση τη σημερινή συνθήκη για την Ευρωπαϊκή Ένωση αυτό δεν ήταν δυνατόν. Εάν λοιπόν αυτό δεν γίνεται, τίθεται το ερώτημα με ποιόν τρόπο μπορεί να ρυθμιστεί το θέμα της προστασίας των ανθρωπίνων δικαιωμάτων σε κοινοτικό επίπεδο, με την ενδεχόμενη εκχώρηση σχετικών αρμοδιοτήτων στο Δικαστήριο των Ευρωπαϊκών Κοινοτήτων.
<P>
Αυτό είναι το θέμα της συζήτησης που διεξάγεται τη στιγμή αυτή. Ωστόσο, θα ήθελα να επαναλάβω ότι επ' αυτού διεξάγονται διαβουλεύσεις με το Συμβούλιο της Ευρώπης. Εμείς θα σας τηρούμε ενήμερους για την εξέλιξη των συζητήσεων.

<SPEAKER ID=232 NAME="Πρόεδρος">

<P>
Ερώτηση αριθ. 47 του κ. Γιώργου Δημητρακόπουλου (H-0007/99):
<P>
Θέμα: Ασφάλεια στην Κύπρο Δεδομένου ότι η ΕΕ, και συγκεκριμένα ορισμένα κράτη μέλη, είχαν φέρει αντιρρήσεις στο αρχικό σχέδιο της κυπριακής κυβέρνησης να εγκαταστήσει σύστημα πυραύλων επιφάνειας-αέρος, το οποίο αποτελείτο από πυραύλους S-300, στη νήσο και, στη συνέχεια, την συνεχάρησαν για την απόφασή της να ακυρώσει το σχέδιο, ερωτάται η Επιτροπή με ποιο τρόπο θεωρεί ότι μπορεί η Κύπρος να βελτιώσει την ασφάλειά της;
<P>
Κύριε Επίτροπε, σας παρακαλώ να απαντήσετε στην ερώτηση του κ. Δημητρακόπουλου.

<SPEAKER ID=233 NAME="Van den Broek">
Οι συνεργάτες μου που είναι ειδικοί επί του θέματος αυτού προετοίμασαν μια μακροσκελή απάντηση επί του ερωτήματος του κ. Δημητρακόπουλου. Σεβόμενος τις αλήθειες που περιλαμβάνονται στην απάντηση αυτή, οι οποίες δεν θα είναι άγνωστες και στον κ. Δημητρακόπουλο, θα ήθελα να προσπαθήσω να απαντήσω με κάπως πιο αυθόρμητο τρόπο, δεδομένου ότι συμφωνώ απολύτως μαζί του ότι οι εξελίξεις στην Κύπρο έχουν πάρει μια θετική τροπή, με την έννοια ότι η απόφαση του Προέδρου Κληρίδη να μην προχωρήσει στην εγκατάσταση των S-300 στο νησί συνέβαλε σημαντικά στη μείωση των εντάσεων στην Κύπρο, αλλά και, στην ουσία πέραν αυτού, στον περιορισμό κατά κάποιο τρόπο του κινδύνου να κλιμακωθεί η ένταση μεταξύ Ελλάδας και Τουρκίας, κάτι που θα μπορούσε στη συνέχεια να δυσχεράνει τις σχέσεις της Ευρωπαϊκής Ένωσης με την Τουρκία.
<P>
Παράλληλα γνωρίζουμε ότι έχουμε εμπλακεί σε μία διαδικασία εντατικής συνεργασίας με την Κύπρο για την προσχώρησή της. Πιστεύω ότι αυτή η σοφή και θαρραλέα απόφαση του Προέδρου Κληρίδη ευνοεί το κλίμα εντός του οποίου εξελίσσεται αυτή η διαδικασία.
<P>
Τρίτον, και εξίσου σημαντικό, ο αξιότιμος βουλευτής γνωρίζει ότι η Ευρωπαϊκή Ένωση, το Συμβούλιο, αλλά και η Επιτροπή, υποστηρίζουν έντονα τις προσπάθειες του Γενικού Γραμματέα των Ηνωμένων Εθνών, και ιδιαιτέρως του ειδικού απεσταλμένου Herkus, ο οποίος ευρίσκεται κατά την τρέχουσα περίοδο στο νησί, για την εξεύρεση μιας πολιτικής διευθέτησης του κυπριακού.
<P>
Και σε αυτή την περίπτωση μπορούμε βεβαίως να πούμε ότι η διαδικασία δεν διευκολύνθηκε όσο εξακολουθούσε να υφίσταται αυτή η διένεξη για τους S-300. Το θετικό βήμα που έκανε ο Πρόεδρος Κληρίδης - το οποίο παρεμπιπτόντως προκάλεσε και πολιτικές εντάσεις στους κόλπους της κυβέρνησης - δεν ήταν μόνο μια σοφή, αλλά και μια θαρραλέα ενέργεια. Τί σημαίνει τώρα αυτό για τις πολιτικές εξελίξεις στην Κύπρο; Παρόλο που δεν μπορώ να είμαι πάρα πολύ αισιόδοξος - δεν έχουμε αρκετές θετικές ενδείξεις ότι η πολιτική διαδικασία που εξελίσσεται υπό την επίβλεψη των Ηνωμένων Εθνών θα αποδώσει αποτελέσματα σε σύντομο χρονικό διάστημα - πιστεύω πως πρέπει οπωσδήποτε να λεχθεί ότι έχουν αυξηθεί οι πιθανότητες επιτυχίας του διαλόγου με αντικείμενο την ασφάλεια και τη στρατιωτική κατάσταση στο νησί, του διαλόγου ο οποίος διεξάγεται μέσω μιας εμπιστευτικής διπλωματικής αποστολής των Ηνωμένων Εθνών. Ο αξιότιμος βουλευτής μπορεί να είναι βέβαιος ότι η Ευρωπαϊκή Ένωση θα προσπαθήσει οπωσδήποτε να συμβάλει στις θετικές εξελίξεις μέσω της Προεδρίας, επαφών των κρατών μελών και της Ευρωπαϊκής Επιτροπής.
<P>
Ολοκληρώνοντας την απάντησή μου θα ήθελα να πω ότι γνωρίζουμε όλοι πόσο θετικό θα ήταν για την ενσωμάτωση της Κύπρου στην Ευρωπαϊκή Ένωση να μπορέσει να βρεθεί ένας τρόπος για την επίλυση των σοβαρών πολιτικών προβλημάτων που υφίστανται στο νησί.

<SPEAKER ID=234 NAME="Δημητρακόπουλος">
Θέλω να ευχαριστήσω τον κύριο Επίτροπο και, βεβαίως, τους συνεργάτες του για την αυθόρμητη απάντησή του.
<P>
'Εχω δύο συμπληρωματικά σημεία να ρωτήσω:
<P>
πρώτον, εάν είναι σε θέση ο κύριος Επίτροπος να μας δώσει κάποιες, έστω, ενδείξεις για αυτές τις χειρονομίες που περιμένουμε από την άλλη πλευρά, δηλαδή από την Τουρκία, και υπήρχαν παλαιότερα στην ανακοίνωση της Επιτροπής σχετικά με το θέμα των S-300, και-δεύτερον, επειδή ο κύριος Επίτροπος χρησιμοποίησε υποθετικό λόγο -αν, αν, αν- εγώ θέλω να τον ρωτήσω αν όλα αυτά τα οποία ανέφερε δεν συμβούν, τότε ποιά θα είναι η πορεία την οποία θα ακολουθήσει η Επιτροπή προκειμένου οι πολιτικές λύσεις που θεωρεί η Επιτροπή ότι είναι απαραίτητες για την ασφάλεια της Κύπρου να ευοδωθούν;

<SPEAKER ID=235 NAME="Van den Broek">
Όταν αναφέρομαι σε προσδοκίες, η απάντησή μου πρέπει πάντα να είναι μια απάντηση υπό όρους, με την έννοια ότι, όταν υπάρχει πρόθεση επίλυσης πολιτικών διενέξεων, και οι δύο ενδιαφερόμενες πλευρές πρέπει βεβαίως να προβούν σε θετικές ενέργειες. Ανέφερα ποια ήταν η θετική συμβολή του Προέδρου Κληρίδη. Θα μπορούσε λοιπόν να αναμένει κανείς, ιδιαιτέρως επειδή η ασφάλεια του νησιού - και με αυτό αναφέρομαι σε θέματα όπως η στρατιωτικοποίηση ή αποστρατιωτικοποίηση της Κύπρου - είναι τόσο άμεσα συνυφασμένη με την απόφαση που έλαβε ο Πρόεδρος Κληρίδης, ότι θα ήταν ιδιαίτερα ευπρόσδεκτο να αναληφθεί και από την τουρκοκυπριακή κοινότητα - συνεπώς από την Αγκυρα - μια θετική πρωτοβουλία επί του θέματος αυτού. Εμείς τους ενθαρρύνουμε να ενεργήσουν.
<P>
Αυτή ήταν και η προσπάθεια που έκανε ο Herkus τον τελευταίο καιρό, προκειμένου να διαπιστωθεί εάν υπήρχε δυνατότητα να προωθηθεί μια σταδιακή αποστρατιωτικοποίηση του νησιού, με δεδομένες τις ιδιαίτερα ευνοϊκές επιδράσεις που θα μπορούσε να έχει μια παρόμοια ενέργεια για τη συνέχιση των πολιτικών συζητήσεων οι οποίες, όπως γνωρίζει πάρα πολύ καλά ο αξιότιμος βουλευτής, έχουν αυτή τη στιγμή παγώσει.
<P>
Θα ήθελα να επαναλάβω ότι η Ευρωπαϊκή Ένωση - συμπεριλαμβανομένης και της Επιτροπής - θα προσπαθήσει οπωσδήποτε στις επαφές που έχει με την Τουρκία να την ενθαρρύνει να προβεί σε μια σχετική ενέργεια. Πιστεύω όμως ότι θα ήταν ίσως καλό να είμαστε ρεαλιστές και να αναγνωρίσουμε ότι η Τουρκία βρίσκεται στην παραμονή εκλογών, περίοδο κατά την οποία δεν μπορούμε σε γενικές γραμμές να αναμένουμε θαρραλέες ενέργειες. Ας ελπίσουμε όμως ότι μετά από το πέρας των εκλογών θα δημιουργηθούν νέες δυνατότητες.

<SPEAKER ID=236 NAME="Πρόεδρος">
Σας ευχαριστώ πολύ, κύριε Επίτροπε. Εφιστώ την προσοχή σας στο γεγονός ότι σύμφωνα με τον κανονισμό μου ζήτησε τον λόγο για μια συμπληρωματική ερώτηση ο κ. Χατζηδάκης, ο οποίος μπορεί να λάβει τον λόγο για ένα λεπτό. Με αυτόν θα λήξει η Ώρα των Ερωτήσεων προς τον κ. van den Broek.

<SPEAKER ID=237 NAME="Χατζηδάκης">
Κύριε Επίτροπε, θα ήθελα να σας ρωτήσω δύο πράγματα.
<P>
Πρώτον, υπήρχε παλαιότερα μια πρόταση της κυπριακής κυβέρνησης για πλήρη αποστρατιωτικοποίηση της νήσου, την οποία απορρίπτουν οι Τουρκοκύπριοι -κακώς κατά τη γνώμη μου- αλλά, εν πάση περιπτώσει, δεδομένου ότι την απορρίπτουν, υπάρχει και νέα πρόταση της κυπριακής κυβέρνησης για ανάπτυξη μιας ειρηνευτικής δύναμης του ΝΑΤΟ, με παράλληλη απόσυρση των τουρκικών κατοχικών στρατευμάτων και της ελληνικής δύναμης που υπάρχει στο νησί. Ποιά είναι η θέση σας επ' αυτού;
<P>
Δεύτερον, με δεδομένες τις θετικές χειρονομίες της κυπριακής κυβέρνησης, με δεδομένο ότι σταμάτησε το σχέδιο για την εγκατάσταση των S-300, με δεδομένο ότι έχει προτείνει συμμετοχή των Τουρκοκυπρίων στην ενταξιακή ομάδα, συμμετοχή την οποία αρνούνται οι Τουρκοκύπριοι, και με δεδομένη γενικότερα την διαλλακτική διάθεση της κυπριακής κυβέρνησης, δεν νομίζετε ότι πρέπει πια καθαρά η Επιτροπή και το Συμβούλιο να πουν ότι, ανεξαρτήτως της στάσεως των Τουρκοκυπρίων, της συμμετοχής τους ή μη στις διαπραγματεύσεις, η Κύπρος θα μπει στην Ευρωπαοκή Ένωση;

<SPEAKER ID=238 NAME="Van den Broek">
Η Ευρωπαϊκή Επιτροπή δεν είναι στην ουσία αρμόδια να προβεί σε δηλώσεις σχετικά με το κατά πόσον θα ήταν σκόπιμο να αντικατασταθεί η δύναμη των Ηνωμένων Εθνών που βρίσκεται σήμερα στην Κύπρο από μια μεγαλύτερη ειρηνευτική δύναμη. Είμαι όμως βέβαιος ότι οι ενδιαφερόμενες πλευρές θα συμφωνήσουν σε κάποια δεδομένη στιγμή επί των προϋποθέσεων για την αποστρατιωτικοποίηση του νησιού και ότι ο ειδικός απεσταλμένος της SGVN θα κρίνει ότι είναι χρήσιμο και απαραίτητο να υπάρξει ανταπόκριση στην επιθυμία για την παρουσία μιας ειρηνευτικής δύναμης των Ηνωμένων Εθνών, θέμα το οποίο θα συζητηθεί οπωσδήποτε στο Συμβούλιο Ασφαλείας. Εκεί θα μπορούσε σε μια δεδομένη στιγμή να ληφθεί μια τέτοια απόφαση. Συνεπώς, δεν νομίζω ότι το θέμα είναι η έλλειψη βούλησης εκ μέρους της διεθνούς κοινότητας να συμβάλει με οποιονδήποτε τρόπο στη ρύθμιση του θέματος. Όμως, πρέπει βεβαίως να υπάρξει μια κατ' αρχήν συμφωνία μεταξύ των ίδιων των ενδιαφερόμενων.
<P>
Όσον αφορά τις διαπραγματεύσεις, γνωρίζετε την άποψη της Επιτροπής. Είπαμε επανειλημμένως - ας μη λησμονούμε ότι οι διαπραγματεύσεις διεξάγονται ήδη εδώ και 19 μήνες - ότι δεν είναι τώρα η στιγμή να μιλήσουμε για την κατάσταση που θα εδημιουργείτο, εάν οι διαπραγματεύσεις ολοκληρώνονταν χωρίς να έχει εξευρεθεί ακόμη πολιτική λύση για το πρόβλημα της διχοτόμησης του νησιού. Κατά τη γνώμη μας οποιαδήποτε εικασία κι αν εκφραστεί επί του παρόντος δεν θα είναι επωφελής, γι'αυτό και προτιμούμε να σιωπήσουμε. Ταυτόχρονα, τουλάχιστον η Επιτροπή έκανε ό, τι ήταν απαραίτητο για να εξασφαλισθεί η συνέχεια των διαπραγματεύσεων και θα συνεχίσει να ενεργεί κατ' αυτόν τον τρόπο όσο η κατάσταση παραμένει όπως είναι σήμερα.

<SPEAKER ID=239 NAME="Πρόεδρος">
Ευχαριστώ πολύ, κύριε van den Broek.
<P>
Kυρίες και κύριοι, όπως ήδη σας ανακοίνωσα, εξαντλήσαμε την Ώρα των Ερωτήσεων προς τον Επίτροπο κ. van den Broek. Για τον λόγο αυτό σας ανακοινώνω ότι οι ερωτήσεις αριθ. 48 έως 56 θα απαντηθούν γραπτώς .

<SPEAKER ID=240 NAME="Πρόεδρος">
Δεδομένου ότι οι συντάκτες τους απουσιάζουν, οι ερωτήσεις αριθ. 57 και 58 καθίστανται άκυρες.

<SPEAKER ID=241 NAME="Πρόεδρος">

<P>
Ερώτηση αριθ. 59 του κ. Alex Smith (H-0045/99):
<P>
Θέμα: Διαχείριση των πυρηνικών αποβλήτων Έχει εξετάσει η Επιτροπή την έκθεση σχετικά με τη διαχείριση των πυρηνικών αποβλήτων σε πυρηνικούς σταθμούς του Ηνωμένου Βασιλείου που συντάχθηκε από την Επιθεώρηση Πυρηνικών Εγκαταστάσεων και δημοσιεύθηκε το Δεκέμβριο 1998 και η οποία αναφέρει πως μπορεί να επιδράσει η ανεπαρκής διαχείριση των στερεών ραδιενεργών αποβλήτων στο Dounreay και στο Sellafield στην υγεία των πολιτών του Ηνωμένου Βασιλείου και στο περιβάλλον άλλων κρατών μελών της ΕΕ λόγω διαρροής της ραδιενέργειας στη θάλασσα;
<P>
Κυρία Bjerregaard, έχετε τον λόγο για να απαντήσετε στην ερώτηση του κ. Smith.

<SPEAKER ID=242 NAME="Bjerregaard">
Κύριε Πρόεδρε, η Επιτροπή δεν γνώριζε ότι η Επιθεώρηση Πυρηνικών Εγκαταστάσεων δημοσίευσε τον Δεκέμβριο του 1998 έκθεση για το θέμα των στερεών ραδιενεργών αποβλήτων στο Dounreay και στο Sellafield. Η Επιτροπή ζήτησε από τις βρετανικές αρχές να της προσκομίσουν την εν λόγω έκθεση. Δεν είναι ξεκάθαρο αν η έκθεση στην οποία αναφέρεται ο κ. Smith αφορά μόνο την ασφάλεια των σταθμών ή αν πραγματεύεται επίσης τις επιπτώσεις στο περιβάλλον σε περίπτωση διαρροής ραδιενέργειας στη θάλασσα. Εάν πράγματι είναι έτσι, η επεξεργασία της έκθεσης θα εστιαστεί στην τήρηση των βασικών προτύπων ασφάλειας για την προστασία του πληθυσμού από την ιοντίζουσα ακτινοβολία, και αυτό θα γίνει ενδεχομένως βάσει ενός ελέγχου σύμφωνα με το άρθρο 35 της Συνθήκης της Ευρατόμ. Η Επιτροπή σχεδιάζει να διεξαγάγει εκ νέου έλεγχο, σύμφωνα με το άρθρο 35 της Συνθήκης της Ευρατόμ, τον Μάρτιο του 1999 στο Dounreay και κατά πάσα πιθανότητα το 2000 στο Sellafield.

<SPEAKER ID=243 LANGUAGE="EN" NAME="Smith">
Παρατηρώ ότι στην αίθουσα βρίσκεται ο κ. Fitzsimons. Ίσως η κ. Επίτροπος να μπορεί να απαντήσει και στην ερώτησή του.
<P>
Πρέπει να ομολογήσω ότι έχω μείνει κατάπληκτος από το γεγονός ότι η Επιτροπή δεν ήταν ενήμερη γι' αυτή την έκθεση, δεδομένης της λεπτότητας του θέματος στη συγκεκριμένη στιγμή. Μπορεί να αναφέρεται πραγματικά σε εκείνα για τα οποία μιλάει ο Επίτροπος ή σε κάτι εντελώς διαφορετικό. Αυτό όμως που έχει σημασία είναι ότι υπέθετα πως η Επιτροπή, δεδομένων των υποχρεώσεών της δυνάμει του άρθρου 35, θα ήταν ενήμερη για το συγκεκριμένο θέμα. Ειλικρινά έχω αρχίσει να κουράζομαι κάπως που η Επιτροπή έρχεται και μας λέει διάφορα πράγματα. Όταν θέτουμε στο Συμβούλιο αυτά τα θέματα, μας λέει πάντα ότι πρόκειται για υπόθεση της Επιτροπής, ότι η Επιτροπή είναι υπεύθυνη γι' αυτά. Ερχόμαστε εδώ για να κάνουμε μια ερώτηση στην Επιτροπή και η Επιτροπή λέει ότι δεν ήταν ενήμερη.
<P>
Δεν έχω λοιπόν κάποια συμπληρωματική ερώτηση. Απλά ήθελα να εκφράσω τη διαμαρτυρία μου.

<SPEAKER ID=244 NAME="Bjerregaard">
Κύριε Πρόεδρε, εκπλήσσομαι με την παρατήρηση του κ. Smith, επειδή με αφορμή την ερώτησή του αναγκάζομαι φυσικά να εξηγήσω στην ολομέλεια του Κοινοβουλίου ότι δεν γνωρίζαμε γι' αυτή την έκθεση και ότι μόλις μας επεστήθη η προσοχή στην ύπαρξή της ζητήσαμε από τις βρετανικές αρχές να μας την παράσχουν. Φυσικά θεωρούμε δεδομένο ότι θα τη λάβουμε και στη συνέχεια θα τη χρησιμοποιήσουμε σύμφωνα με το άρθρο 35 της Συνθήκης της Ευρατόμ, όπως προείπα. Δεδομένου ότι δεν ήμασταν ενήμεροι για την εν λόγω έκθεση, θα μου ήταν εξαιρετικά δύσκολο να δώσω διαφορετική απάντηση από αυτή που έδωσα σήμερα εδώ.

<SPEAKER ID=245 LANGUAGE="DA" NAME="Sandbζk">
Θα ήθελα να ρωτήσω την κ. Ritt Bjerregaard αν υπάρχει τόσο κακή συνεννόηση ανάμεσα στους Υπουργούς Περιβάλλοντος και την Επιτροπή, ώστε η Επιτροπή να μην έχει επίγνωση ούτε αυτού στο οποίο επέστησε την προσοχή μας η κ. Nuala Ahern με την ερώτησή της, αν δηλαδή οι Σκανδιναβοί Υπουργοί Περιβάλλοντος παραπονέθηκαν τον Δεκέμβριο του 1998 στη βρετανική κυβέρνηση για τη ραδιενεργό ρύπανση που πλήττει και τις σκανδιναβικές ακτές και μήπως βάσει αυτού είναι πολύ μακριά να περιμένουμε ως το 2000 για να διεξαγάγουμε έρευνα ή μήπως θα είναι προτιμότερο να στείλουμε κατευθείαν την ομάδα ερευνών στο Dounreay, όπως ζητά η κ. Nuala Ahern από την Επιτροπή.

<SPEAKER ID=246 NAME="Bjerregaard">
Κύριε Πρόεδρε, ευχαρίστως θα δώσω την απάντηση που έχω ετοιμάσει για την κ. Ahern, που δεν παρευρίσκεται σήμερα μαζί μας, στην κ. Sandbζk, διότι αυτό ήταν το θέμα της ερώτησής της, όπως τουλάχιστον την αντιλαμβάνομαι εγώ.
<P>
Η Επιτροπή δεν είχε λάβει γνώση ούτε του γεγονότος ότι οι Σκανδιναβοί Υπουργοί Περιβάλλοντος υπέβαλαν παράπονα για τη θαλάσσια ρύπανση που οφείλεται σε διαρροές ραδιενέργειας από τις εγκαταστάσεις επανεπεξεργασίας του Sellafield και του Dounreay. Δεν μας εκπλήσσει ιδιαίτερα, διότι πρόκειται για κάτι που εντάσσεται στο πλαίσιο διμερών ή πολυμερών σχέσεων ανάμεσα στις εν λόγω χώρες και το ΗΒ, και, όπως άλλωστε είπε και η κ. Sandbζk, οι εν λόγω Υπουργοί αποτάθηκαν στο ΗΒ. Ωστόσο, η Επιτροπή γνωρίζει φυσικά ότι έχουν διαπιστωθεί υψηλές συγκεντρώσεις τεχνήτιου 99 στις ακτές των σκανδιναβικών χωρών και στην Αρκτική θάλασσα. Η Επιτροπή συμμετείχε ενεργά στη συνάντηση των Υπουργών που έλαβε χώρα στη Sintra τον Ιούλιο του 1998. Σε εκείνη τη συνάντηση, στην οποία παρευρέθηκα και εγώ, συζητήθηκε το θέμα των διαρροών ραδιενέργειας και ψηφίστηκε μια κατ' αρχήν μείωση του όγκου αποβλήτων με στόχο να φθάσουμε σε σχεδόν μηδενικές συγκεντρώσεις πριν από το 2020 - και τώρα όντως μιλάμε για το απώτερο μέλλον. Η βρετανική κυβέρνηση διαβεβαίωσε ότι έχει απόλυτη επίγνωση του προβλήματος του τεχνητίου 99, ειδικά όσον αφορά τη διαχείριση των αδειών απόρριψης. Μέσα από αυτό το πρίσμα πιστεύω ότι είμαι σε θέση να πω πως εξυπακούεται ότι παρακολουθούμε ενεργά τις εξελίξεις και πραγματοποιούμε τις δέουσες επαφές, αλλά και ότι πρέπει φυσικά να ενεργούμε στο πλαίσιο του προγράμματος εργασιών μας και να υπολογίζουμε τον αριθμό των ατόμων που είναι διαθέσιμα, όταν θέλουμε να διεξάγουμε ερευνητικούς ελέγχους.

<SPEAKER ID=247 NAME="Πρόεδρος">
Σας ευχαριστώ πολύ, κυρία Bjerregaard. Σας υπενθυμίζω ότι βρισκόμαστε στην ερώτηση αριθ. 59 του κ. Smith και ότι επρόκειτο για συμπληρωματική ερώτηση στην ερώτηση αριθ. 59. Τον λόγο έχει τώρα ο κ. Fitzsimons για άλλη μία συμπληρωματική ερώτηση.

<SPEAKER ID=248 NAME="Fitzsimons">
Η ερώτησή μου σχετίζεται με την ερώτηση του κ. Smith. Σας ευχαριστώ για τις μέχρι τώρα απαντήσεις σας, κυρία Επίτροπε, αλλά εδώ και χρόνια η Επιτροπή αποφεύγει να ασχοληθεί με το όλο ζήτημα Sellafield, που ο κ. Smith, εγώ και πολλοί άλλοι έχουμε θίξει. Ποτέ δεν ασχολήθηκε με το ουσιαστικό ζήτημα, την παύση δηλαδή λειτουργίας του Sellafield. Η γερμανική κυβέρνηση προβαίνει τελευταία σε αλλαγές πολιτικής και μετέρχεται όλων των ειδών τους ελιγμούς όσον αφορά το όλο πυρηνικό θέμα.
<P>
Εφόσον στην πραγματικότητα δεν υπάρχει πιθανότητα επανεπεξεργασίας των πυρηνικών αποβλήτων, κυρία Επίτροπε, δεν συμφωνείτε ότι είναι πλέον καιρός και ότι υπάρχει λόγος να σταματήσει η λειτουργία του Sellafield;

<SPEAKER ID=249 NAME="Bjerregaard">
Κύριε Πρόεδρε, είναι πραγματικά καλό που έχουμε μαζί μας τον κ. Fitzsimons, ώστε να ξεκαθαρίσουμε και αυτή την πτυχή του θέματος. Σίγουρα υπάρχουν πολλές και διάφορες απόψεις για την ατομική ενέργεια, και εδώ που τα λέμε και για το Sellafield και για πολλά άλλα πράγματα. Κατανοώ απολύτως ότι ο κ. Fitzsimons και άλλοι θεωρούν ανεπαρκείς ορισμένες απαντήσεις. Ωστόσο, είμαι αναγκασμένη να περιοριστώ στην αρμοδιότητα που έχουμε. Διότι η Επιτροπή δεν έχει καμία αρμοδιότητα όσον αφορά την ασφάλεια των πυρηνικών σταθμών. Ο έλεγχος αυτός εναπόκειται στις αρμόδιες αρχές των κρατών μελών. Εξάλλου, είναι ο διοικητής της επιχείρησης και η εκάστοτε χώρα μέλος που αξιολογούν την οικονομική βιωσιμότητα των σταθμών. Γι' αυτό κάθε φορά που μας γίνονται ερωτήσεις επ' αυτού του θέματος, πρέπει πρώτα να δούμε πού έχουμε και πού δεν έχουμε αρμοδιότητα και, όταν επιθυμούμε να γίνει κάτι περισσότερο - όπως καταλαβαίνω ότι επιθυμεί ο κ. Fitzsimons και άλλοι - τότε φυσικά τα χέρια μου είναι δεμένα, γιατί δεν μπορώ να κινηθώ πέρα από την αρμοδιότητα που μου έχει δοθεί στον εν λόγω τομέα.

<SPEAKER ID=250 LANGUAGE="EN" NAME="Ewing">
Κύριε Πρόεδρε, θα ήθελα να υποβάλω μια συμπληρωματική ερώτηση. Δήλωσα από την αρχή της Ώρας των Ερωτήσεων ότι επιθυμούσα να υποβάλω ερώτηση. Περιμένω εδώ υπομονετικά και εκπλήσσομαι πολύ που δεν μου δίνετε τον λόγο. Το Dounreay ανήκει στην εκλογική μου περιφέρεια.

<SPEAKER ID=251 NAME="Πρόεδρος">
Κυρία Ewing, δεν είναι ότι δεν σας δίνω την άδεια για μια συμπληρωματική ερώτηση, αλλά ότι ο Κανονισμός επιτρέπει δύο συμπληρωματικές ερωτήσεις, οι οποίες έχουν ήδη υποβληθεί, και επομένως ως Πρόεδρος δεν μπορώ να παραβώ τον Κανονισμό. Έχουν ήδη τεθεί οι δύο συμπληρωματικές ερωτήσεις στην ερώτηση του κ. Smith. Τώρα πρέπει να περάσω στην ερώτηση αριθ. 60. Ορίστε, κυρία Ewing.

<SPEAKER ID=252 LANGUAGE="EN" NAME="Ewing">
Κύριε Πρόεδρε, ο κ. Fitzsimons είχε να υποβάλει τη δική του ερώτηση. Συνηθίζεται να επιτρέπεται σε κάποιον που έχει αργήσει κάπου ένα λεπτό να υποβάλει την ερώτησή του. Αυτό υπαινίχθη ο κ. Smith. Αντιθέτως, δώσατε τον λόγο στον κ. Fitzsimons για να συμπληρώσει τον κ. Smith. Το δικό μου αίτημα, που έχει υποβληθεί εγκαίρως, αγνοείται. Ως η αρχαιότερη σε αυτό το Σώμα θα ήθελα να σας πω ότι δεν υπάρχει λόγος να περνάμε στην Ώρα των Ερωτήσεων, αν αυτός είναι ο τρόπος με τον οποίο πρόκειται να αντιμετωπίζετε τον ή την βουλευτή που αντιπροσωπεύει τον εν λόγω τομέα. Έχω αηδιάσει.

<SPEAKER ID=253 NAME="Πρόεδρος">
Και εγώ λυπάμαι πολύ, κυρία Ewing. Αλλά, εν πάση περιπτώσει, δεν έδωσα τον λόγο στον κ. Fitzsimons για την ερώτησή του, αλλά για μια συμπληρωματική ερώτηση, γιατί ο κ. Fitzsimons έφτασε αργοπορημένος, κυρία Ewing.

<SPEAKER ID=254 NAME="Πρόεδρος">

<P>
Ερώτηση αριθ. 60 του κ. Αντώνιου Τρακατέλλη (H-0026/99):
<P>
Θέμα: Ζεύξη Μαλιακού κόλπου - παράβαση κοινοτικού δικαίου περιβάλλοντος Στο υπό εκτέλεση έργο «οδικό δίκτυο ΠΑΘΕ», προβλέπεται η δημοπράτηση της ζεύξης του Μαλιακού κόλπου, με τη δημιουργία υπόγειας σήραγγας μήκους 4, 5 χιλ. και πλάτους 4 μ., που θα εσκαφεί σε βάθος 18 μ. από τον θαλάσσιο πυθμένα του Μαλιακού. Οι αρχές και φορείς της περιοχής καθώς και των γύρω νομών είναι κατηγορηματικά αντίθετοι με το προτεινόμενο έργο, ενώ μελέτες απέδειξαν την ακαταλληλότητα του Μαλιακού κόλπου (μικρός και αβαθής κλειστός κόλπος, γεωλογικό ρήγμα και σεισμογενής κόλπος, ιχθυοπαραγωγικός σταθμός), για την κατασκευή ενός τέτοιου έργου.
<P>
Είναι σε γνώση της Επιτροπής ότι η χωροθέτηση και η δημοπράτηση του έργου έγιναν κατά παράβαση της οδηγίας 85/337/ΕΟΚ και 97/11/ΕΚ χωρίς προηγουμένως να έχει γίνει πλήρης και ειδική μελέτη περιβαλλοντικών επιπτώσεων, πληροφόρηση του κοινού και αναζήτηση εναλλακτικών λύσεων;
<P>
Λαμβάνοντας υπόψη ότι ο Μαλιακός κόλπος και ο υδροβιότοπος του Σπερχειού ποταμού έχουν προταθεί ως προστατευόμενες περιοχές του προγράμματος Natura 2000, είναι δυνατόν να γίνει το έργο αυτό, όταν οι επιπτώσεις του απειλούν το οικοσύστημα της περιοχής και την εξαφάνιση κάθε είδους ενάλιας ζωής;
<P>
Μπορεί να συγχρηματοδοτηθεί το έργο από τα κοινοτικα ταμεία, όταν παραβιάζονται κανόνες του κοινοτικού δικαίου και ποια μέτρα προτίθεται να λάβει η Επιτροπή για τη συμμόρφωση προς αυτούς τους κανόνες;
<P>
Κυρία Bjerregaard, σας παρακαλώ να απαντήσετε στην ερώτηση του κ. Τρακατέλλη.

<SPEAKER ID=255 NAME="Bjerregaard">
Κύριε Πρόεδρε, το εν λόγω έργο αποτελεί τμήμα της νέας εθνικής οδού μεταξύ Αθήνας και Θεσσαλονίκης. Μεγάλα τμήματα της υπόλοιπης οδού έχουν συγχρηματοδοτηθεί από την Επιτροπή. Το τμήμα στο οποίο αναφέρεται ο αξιότιμος συνάδελφος δεν συμπεριλαμβάνεται στην εν λόγω χρηματοδότηση. Αντιθέτως, η κατασκευή, η χρηματοδότηση και η διαχείριση θα γίνει από ιδιωτικούς επενδυτές. Όμως - και αυτό το τονίζω - φυσικά θα τηρηθεί η κοινοτική νομοθεσία. Μόνο οι προσωρινές έρευνες που αφορούν τη σήραγγα, συμπεριλαμβανομένων και των μελετών για τις περιβαλλοντικές επιπτώσεις, χρηματοδοτούνται από το διαρθρωτικό πρόγραμμα της οδού στο πλαίσιο της κοινοτικής ενίσχυσης για την Ελλάδα για το διάστημα 1994- 1999.
<P>
Έχω την εντύπωση ότι ο αξιότιμος συνάδερφος θεωρεί ότι η δημοπράτηση του έργου της σήραγγας έχει ήδη ξεκινήσει. Εγώ έχω άλλες πληροφορίες. Οι πληροφορίες που έχουμε λάβει εμείς στην Επιτροπή είναι ότι αυτό δεν αληθεύει και ότι το μόνο που έχουν κάνει μέχρι τώρα οι ελληνικές αρχές είναι να ανακοινώσουν ότι το έργο θα λάβει χώρα και συνεπώς να καλέσουν τους ιδιώτες να εκδηλώσουν ενδιαφέρον. Προτού διεξαχθεί δημοπράτηση θα γίνει πρώτα εκτίμηση των περιβαλλοντικών επιπτώσεων, σύμφωνα με τις διατάξεις της οδηγίας 85/337. Η κοιλάδα του Σπερχειού και οι εκβολές του στον Μαλιακό Κόλπο ανήκουν όντως στις περιοχές που οι ελληνικές αρχές πρότειναν να συμπεριληφθούν στο πρόγραμμα Natura 2000, σύμφωνα με την οδηγία για τους βιοτόπους. Οι εκβολές του Σπερχειού έχουν καταδειχθεί ως περιοχή υψηλής προστασίας σύμφωνα με την οδηγία για τα άγρια πτηνά. Σύμφωνα με το άρθρο 6 της οδηγίας για τους βιοτόπους, έγκριση για ένα έργο που βλάπτει την οικολογική ισορροπία μιας περιοχής που ανήκει στο Natura 2000 δίνεται μόνον όταν δεν υπάρχουν άλλες εναλλακτικές λύσεις, εάν είναι απαραίτητο για λόγους βασικών κοινωνικών συμφερόντων και αν ικανοποιούνται τα δέοντα μέτρα αποζημίωσης. Οι διατάξεις αυτές ήδη ισχύουν για αυστηρά προστατευόμενες περιοχές, στις οποίες συμπεριλαμβάνονται και οι εκβολές του Σπερχειού, αλλά όχι η περιοχή στο σύνολό της. Αυτό θα γίνει όταν η περιοχή ενταχθεί πλήρως στο πρόγραμμα Natura 2000.
<P>
Επομένως, οι ελληνικές αρχές, σύμφωνα με την οδηγία 92/43 και τη Συνθήκη της Ευρωπαϊκής Ένωσης, πρέπει να απόσχουν από κάθε δραστηριότητα που ενδεχομένως βλάπτει σε μεγάλο βαθμό την οικολογική ισορροπία της συγκεκριμένης περιοχής. Οι υπηρεσίες της Επιτροπής θα απευθύνουν ερώτηση στις ελληνικές αρχές, ώστε να βεβαιωθούμε ότι τηρούνται οι υποχρεώσεις που ορίζει η σχετική νομοθεσία και για το περί ου ο λόγος έργο. Σύμφωνα με τις ελληνικές αρχές το έργο δεν θα έχει επιπτώσεις στην περιοχή του Σπερχειού, αλλά η Επιτροπή θέλει να βεβαιωθεί πλήρως γι' αυτόν τον ισχυρισμό.

<SPEAKER ID=256 NAME="Τρακατέλλης">
Κύριε Πρόεδρε, θα ήθελα να ευχαριστήσω κατ' αρχάς την κυρία Επίτροπο για την απάντησή της και να θέσω υπόψη της -και νομίζω ότι θα το έχει υπόψη της- ότι έχει ήδη σταλεί μια διαμαρτυρία όλων των νομαρχιών και των δήμων.
<P>
Τριανταδύο επίσημοι φορείς ολόκληρης της περιοχής, οι οποίοι διαμαρτύρονται και οι οποίοι δεν έχουν ερωτηθεί για το έργο, έχουν δε προσφύγει στο Συμβούλιο Επικρατείας, στην ελληνική δικαιοσύνη. Σύμφωνα με την κοινοτική οδηγία, αυτοί οι επίσημοι φορείς θα έπρεπε να έχουν και αυτοί συμμετοχή στην υλοποίηση του έργου. Επομένως, έχουμε μεγάλη αναστάτωση στην περιοχή και κανείς δεν θέλει αυτό το έργο. Αντιθέτως, υπάρχουν εναλλακτικές λύσεις. Μπορεί το έργο αυτό, η ζεύξη, να γίνει με διαφορετικό τρόπο -όχι μέσω του Μαλιακού Κόλπου- και είναι αξιοπερίεργο ότι ενώ το Υπουργείο Περιβάλλοντος εντάσσει την περιοχή στο Natura 2000, με την έναρξη των έργων έρχεται να καταστρέψει αυτό που ενέταξε, θέλοντας να κάνει μια ζεύξη που πραγματικά θα μετατρέψει τον κόλπο αυτόν, που είναι βαθύς, σε κόλπο ακατάλληλο για ύπαρξη ενάλιας ζωής. Θα παρακαλέσω λοιπόν την κυρία Επίτροπο να παρακολουθήσει αυτή την υπόθεση, η οποία είναι πολύ σημαντική για όλους τους νομούς και όλους τους κατοίκους της περιοχής.

<SPEAKER ID=257 NAME="Bjerregaard">
Ναι, πράγματι γνωρίζω ότι πρόκειται για ένα θέμα που έχει προκαλέσει μεγάλο ενδιαφέρον στην Ελλάδα και ότι υπήρξαν σχετικές διαμαρτυρίες. Γι' αυτόν ακριβώς τον λόγο λέω στον κ. Τρακατέλλη ότι θα ρωτήσουμε τις ελληνικές αρχές για το θέμα. Υπάρχουν κανόνες τόσο βάσει της οδηγίας για τους βιοτόπους, όσο και βάσει του Natura 2000, που βρίσκουν εφαρμογή στην προκειμένη περίπτωση, και φυσικά θα μελετήσουμε επισταμένα τις απαντήσεις που θα λάβουμε, διότι είναι δουλειά μας να εξασφαλίζουμε ότι η φύση αντιμετωπίζεται ορθά. Αυτό θα κάνουμε και στη συγκεκριμένη περίπτωση.

<SPEAKER ID=258 LANGUAGE="EN" NAME="McMahon">
Η ώρα τώρα είναι 19.14 και, εφόσον η Επίτροπος κ. Bjerregaard είχε στη διάθεσή της 20 λεπτά για ερωτήσεις, ξεκινώντας από τις 18.55, της απομένει ακόμη λίγο χρόνος σύμφωνα με τους υπολογισμούς μου.
<P>
Θα ήθελα να επιστήσω την προσοχή σας στον Κανονισμό, και συγκεκριμένα στο παράρτημα του άρθρου 7 - διεξαγωγή της Ώρας των Ερωτήσεων - και να προτείνω, με όλον τον σεβασμό, να μη διακόπτετε μόνο τους βουλευτές, αλλά ενίοτε και τους Επιτρόπους, επειδή αυτό είναι το χρονοβόρο. Η τελευταία απάντηση που έδωσε η Επίτροπος Bjerregaard πήρε 3 λεπτά και 56 δευτερόλεπτα. Οι βουλευτές διακόπτονται στο 1 λεπτό, ενώ μερικές από τις απαντήσεις του Επιτρόπου κ. Van den Broek ήταν πολύ μακροσκελείς. Θα ήταν ίσως ευεργετικό να συμβουλεύσουν οι Επίτροποι το προσωπικό τους να δίνει συντομότερες και πιο εύστοχες απαντήσεις στις ερωτήσεις των βουλευτών, κάτι που θα επέτρεπε με τη σειρά του σε περισσότερους βουλευτές να θίξουν όσα απασχολούν τους ψηφοφόρους τους.
<P>
Ήμουν έτοιμος να θίξω ένα πολύ σοβαρό συμβάν όσον αφορά τη διακοπή ισχύος σε έναν σταθμό πυρηνικής ενέργειας που, αν είχε λάβει χώρα, θα μπορούσε να επιφέρει καταστροφικές συνέπειες. Θα ήθελα να επιστήσω την προσοχή σας σε αυτό το γεγονός.

<SPEAKER ID=259 NAME="Πρόεδρος">
Ακούστε με, κύριε McMahon. Είμαι πάντα ευγνώμων για τη βοήθεια και τις προειδοποιήσεις που προέρχονται από το ημικύκλιο, επειδή πιστεύω ότι, για να προεδρεύσει κανείς, πρέπει να ακούει όλο τον κόσμο. Τώρα λοιπόν λάβετε υπόψη σας, κύριε McMahon, ότι σήμερα αρχίσαμε στις πεντέμισι ακριβώς το απόγευμα. Αυτό σημαίνει ότι στις επτά θα έπρεπε να λήξει η Ώρα των Ερωτήσεων προς την Επιτροπή, επειδή δεν πρόκειται μόνο για τους κύριους και τις κυρίες βουλευτές, αλλά και για τις υπηρεσίες της Σώματος, και αυτή τη στιγμή, για παράδειγμα, υπερβαίνουμε κατά 16 λεπτά την προβλεπόμενη ώρα εργασίας των υπηρεσιών του Σώματος, όλων των υπηρεσιών, συμπεριλαμβανομένων των υπηρεσιών διερμηνείας, που γνωρίζετε πολύ καλά ότι είναι μια πολύ κοπιαστική εργασία.
<P>
Κύριε McMahon, ο Πρόεδρος προσπαθεί να χειρίζεται τις πολλές συμπληρωματικές ερωτήσεις που προκύπτουν συνεχώς, αλλά δεν μπορεί σε καμία περίπτωση να κάνει θαύματα. Επομένως, σήμερα ξεπεράσαμε κατά 16 λεπτά το προβλεπόμενο ωράριο και η κ. Bjerregaard εξάντλησε τον χρόνο που πράγματι της αντιστοιχούσε. Αυτή τη στιγμή πρέπει να κηρύξω τη λήξη της Ώρας των Ερωτήσεων, αφού ευχαριστήσω την κ. Bjerregaard για τις απαντήσεις της, την παρουσία της, καθώς και την υπομονή της, και οφείλω να υπογραμμίσω ότι οι ερωτήσεις αριθ. 61 έως 104 θα απαντηθούν γραπτώς .
<P>
Η Ώρα των Ερωτήσεων προς την Επιτροπή έληξε.
<P>
Η συνεδρίαση διακόπτεται στις 19.15 και συνεχίζεται στις 21.00

<CHAPTER ID=10>
Κοινή οργάνωση της αγοράς στον αμπελοοινικό τομέα (συνέχεια)
<SPEAKER ID=260 NAME="Πρόεδρος">
Η ημερήσια διάταξη προβλέπει τη συνέχεια της συζήτησης της έκθεσης του κ. P. Martin (A4-0046/99), εξ ονόματος της Επιτροπής Γεωργίας και Ανάπτυξης της Υπαίθρου, σχετικά με την πρόταση κανονισμού του Συμβουλίου που αφορά την κοινή οργάνωση αγοράς στον αμπελοοινικό τομέα (COM(98)0370 - C4-0497/98-98/0126(CNS)).

<SPEAKER ID=261 LANGUAGE="ES" NAME="Colino Salamanca">
Kύριε Πρόεδρε, πιστεύω ότι πρέπει κατ' αρχάς να αναγνωρίσουμε στην Ευρωπαϊκή Επιτροπή τις σημαντικές διορθώσεις που έχει κάνει σε σχέση με την πρόταση του 1994. Aπό εκείνη την πρόταση - που ευτυχώς σήμερα έχει ξεπεραστεί - μένει μόνο το μήνυμα ενός εξαιρετικά πλεονασματικού οινικού τομέα, που μοναδικό του σύνθημα ήταν η μαζική εκρίζωση των αμπελιών.
<P>
Στο επίκεντρο της παρούσας μεταρρύθμισης - που αποτελεί αναμφίβολα και σήμερα αντικείμενο συζητήσεων και διενέξεων - τίθεται, αντίθετα, η ενίσχυση της υφιστάμενης ισορροπίας μεταξύ προσφοράς και ζήτησης, αλλά κυρίως η παροχή στους παραγωγούς της δυνατότητας να προσαρμοσθούν και να εκμεταλλευθούν ορισμένες αναπτυσσόμενες αγορές.
<P>
Ωστόσο, δεν θα πρέπει να επιδείξουμε υπερβολική αισιοδοξία. Προσωπικά, και σε σχέση με ένα από τα υπό συζήτηση θέματα - τα δικαιώματα νέων φυτεύσεων - θεωρώ πιο ενδεδειγμένες τις προτάσεις της Ευρωπαϊκής Επιτροπής, παρά τη γνωμοδότηση της Επιτροπής Γεωργίας. Κατά τη γνώμη μου οι προτάσεις της Επιτροπής διασφαλίζουν καλύτερα αυτή την εγγύηση δυναμικής ισορροπίας. Το 1 % των νέων δικαιωμάτων φύτευσης, σε σχέση με τις αμπελουργικές εκτάσεις στις ζώνες με αναπτυσσόμενη ζήτηση, μου φαίνεται πιο θετικό μήνυμα από τη διατήρηση της απαγόρευσης φύτευσης νέων αμπλελώνων έως το 2010.
<P>
Τα μέτρα οριστικής εκρίζωσης για τις περιφέρειες με διαρθρωτικά πλεονάσματα και μια κατάλληλη ρύθμιση των δικαιωμάτων αναφύτευσης που να καλύπτει ενδεχομένως έως και 13 περιόδους καλλιέργειας μετά από εκείνη κατά την οποία πραγματοποιήθηκε η εκρίζωση, μπορούν να αποτελέσουν συμπληρωματικά μέτρα προς την ίδια κατεύθυνση.
<P>
Το κεφάλαιο που είναι αφιερωμένο στην αναδιάρθρωση και που έχει ως στόχο την προσαρμογή της παραγωγής στις εκάστοτε απαιτήσεις της αγοράς συμπληρώθηκε επίσης με θετικό τρόπο, από την άποψη ότι συμπεριέλαβε τόσο τις προϋποθέσεις ανανέωσης, όσο και τη δυνατότητα χρηματοδότησης ειδικών μέτρων για την υποστήριξη της αμπελουργίας στις περιφέρειες που πλήττονται από ξηρασία. Ωστόσο, διαφωνούμε πλήρως με την έγκριση εθνικής χρηματοδότησης σε ποσοστό μέχρι 25 % στις περιφέρειες που δεν συμπεριλαμβάνονται στον στόχο 1.
<P>
Σε σχέση με τους μηχανισμούς της αγοράς υποστηρίζουμε σταθερά την αύξηση σε 15 % της ποσότητας αλκοόλης στον παραγόμενο οίνο, με αντίστοιχο ποσοστό 7 % όταν ο οίνος έχει ληφθεί με οινοποίηση του γλεύκους σταφυλιών Θεωρούμε επίσης σημαντικό βήμα τις ειδικές αποστάξεις για εδώδιμη αλκοόλη, που θα επιτρέψουν να εξασφαλισθεί ο εφοδιασμός του κοινοτικού τομέα, ο οποίος ζητά κάθε χρόνο σχεδόν 15 εκατομμύρια εκατόλιτρα.
<P>
Τέλος, θα επιθυμούσαμε να διατηρηθεί ο προαιρετικός χαρακτήρας της εφαρμογής των νομοθετικών μέτρων κρίσης σε έκτακτες περιστάσεις, όπως πρότεινε η Επιτροπή στο άρθρο 30. Θεωρούμε απαραίτητη την ενσωμάτωση στον νέο κανονισμό ενός νέου κεφαλαίου αφιερωμένου στις ειδικές ενισχύσεις και στα μέτρα προώθησης της κατανάλωσης οίνου, συμπεριλαμβανομένης της ενημέρωσης των καταναλωτών.
<P>
Από τη σκοπιά της ανταγωνιστικότητας φαίνεται υπερβολικός ο αριθμός των σημαντικών αποφάσεων που ανατίθενται στην επιτροπή διαχείρισης που προβλέπεται στο άρθρο 74 και εξής, και υποστηρίζουμε σχετικά τις τροπολογίες που αποσκοπούν στην επανεξισορρόπηση των διαδικασιών λήψης αποφάσεων.
<P>
Τέλος, πρέπει να επιμείνουμε για άλλη μια φορά στην αντίθεσή μας στις οινολογικές πρακτικές που σχετίζονται με την αύξηση του κατ' όγκον αλκοολικού τίτλου μέσω της προσθήκης σακχαρόζης, οι οποίες θέτουν άμεσα υπό αμφισβήτηση τον ορισμό του οίνου στο παράρτημα 1 ως προϊόντος που παράγεται αποκλειστικά με ολική ή μερική αλκοολική ζύμωση νωπών σταφυλιών ή γλεύκους σταφυλιών.

<SPEAKER ID=262 LANGUAGE="PT" NAME="Cunha">
Κύριε Πρόεδρε, κύριε Επίτροπε, αγαπητοί συνάδελφοι, θα ήθελα πρώτα απ' όλα να συγχαρώ την Επιτροπή για την πρωτοβουλία της να υποβάλει μία πρόταση για μεταρρύθμιση της κοινής πολιτικής στον τομέα του οίνου. Στην πραγματικότητα, εάν ρίξουμε μια ματιά στον κόσμο γύρω μας, θα διαπιστώσουμε ότι η Ευρώπη έχει χάσει την οικονομική και εμπορική βαρύτητα που διέθετε στον εν λόγω τομέα, προς όφελος νέων χωρών παραγωγής όπως οι Ηνωμένες Πολιτείες, η Νότια Αφρική, η Χιλή, η Αργεντινή, η Βραζιλία, η Αυστραλία ή ακόμη και η Νέα Ζηλανδία. Έχουμε να κάνουμε με χώρες οι οποίες προχώρησαν σε ραγδαία επέκταση των αμπελουργικών τους εκτάσεων, με χώρες των οποίων η παραγωγή σημείωσε εκθετική αύξηση και που αναμφιβόλως βελτίωσαν την ποιότητα των παραγόμενων οίνων τους.
<P>
Σε αντιδιαστολή με την προαναφερθείσα πολιτική επέκτασης των καλλιεργειών, η Επιτροπή μάς προτείνει να συνεχίσουμε να ακολουθούμε εδώ στην Ευρωπαϊκή Ένωση μια πολιτική που επιβάλλει περιορισμούς στις φυτεύσεις και στην αμπελοκαλλιέργεια για τα επόμενα δέκα χρόνια. Η πρόταση της Επιτροπής επιδέχεται μια σειρά κριτικών θεμελιώδους σημασίας:
<P>
Κατά πρώτον, η αύξηση κατά 1 % στα δικαιώματα φύτευσης νέων αμπέλων είναι υπερβολικά μικρή για να επιτρέπει την ανάπτυξη του αμπελοοινικού δυναμικού μας στην Ευρωπαϊκή Ένωση. Η πρόταση για αντίστοιχη αύξηση κατά 3 %, που εγκρίθηκε από την Επιτροπή Γεωργίας και θα προταθεί από το Κοινοβούλιο, φαίνεται να είναι πολύ πιο ρεαλιστική, παρόλο που κατά τη γνώμη μου δεν είναι ακόμη αρκετά φιλόδοξη.
<P>
Κατά δεύτερον, το πρόγραμμα αναδιάρθρωσης των αμπελουργικών εκτάσεων αποκλείει τις παλαιότερες αμπελοκαλλιέργειες, γεγονός απαράδεκτο, εάν λάβουμε υπόψη μας τη μέση ηλικία των περισσοτέρων ευρωπαϊκών αμπέλων. Παραθέτω, για παράδειγμα, την περίπτωση της πατρίδας μου, της Πορτογαλίας, όπου το 60 % των αμπελοκαλλιεργειών είναι παλαιότερες των 40 χρόνων. Και στο σημείο αυτό το Κοινοβούλιο προσδοκά να διορθώσει αυτό το σφάλμα της πρότασης της Επιτροπής αναφέροντας ρητώς την ανανέωση των αμπελώνων ως μία από τις προτεραιότητες των προγραμμάτων αναδιάρθρωσης του τομέα.
<P>
Κατά τρίτον, η πρόταση φαντάζει υπέρμετρα ανελαστική όσον αφορά τη μορφή που θα πάρουν οι οργανώσεις του κλάδου και οι διεπαγγελματικές οργανώσεις. Στο θέμα αυτό είναι αναγκαίο να δοθεί μεγαλύτερη έμφαση στην επικουρικότητα και να γίνουν σεβαστές οι παραδόσεις των κρατών μελών ως προς την οργάνωση. Θα πρέπει επί παραδείγματι να απορριφθεί η τροπολογία αριθ. 171, δεύτερη παύλα.
<P>
Τελειώνοντας, θα ήθελα να συγχαρώ τον κ. Philippe-Armand Martin για το συμβιβασμό στον οποίο κατάφερε να καταλήξει, με αποτέλεσμα να διαμορφωθεί εδώ, χάρη στην αξία και το έργο του εισηγητή, μια πρόταση σαφώς βελτιωμένη σε σχέση με αυτή που μας υπέβαλε η Επιτροπή. Παρά ταύτα δεν μπορώ να μην επισημάνω ότι το άρθρο 42α, το οποίο συμπεριέλαβε στο κείμενο, συνιστά μια πράξη βίας που στρέφεται κατά των περισσοτέρων χωρών παραγωγών, εφόσον απαγορεύει στα κράτη μέλη να καθιστούν υποχρεωτική την εμφιάλωση στην περιοχή προέλευσης. Δεν έχει νόημα να συζητάμε αυτό το θέμα στο πλαίσιο του παρόντος κανονισμού, από τη στιγμή που η Επιτροπή έχει ήδη υποβάλει συγκεκριμένη πρόταση για τον σκοπό αυτό, η οποία θα εξεταστεί κατά τη συζήτηση της έκθεσης της κ. Lulling. Επομένως η τροπολογία αριθ. 179 θα πρέπει να απορριφθεί, διαφορετικά θα συμβάλουμε σε μια μεγάλη αδικία και θα παίξουμε ένα παιχνίδι που είναι κατά τη γνώμη μου εξαιρετικά ύποπτο. Μόνο υπό αυτό το πρίσμα θα πρέπει να αντιμετωπίζουμε το συγκεκριμένο ζήτημα. Το Ευρωπαϊκό Δικαστήριο εξάλλου δεν έχει επί του παρόντος καταλήξει σε τελεσίδικη απόφαση επί του θέματος, σχετικά με την υπόθεση του «Rioja», και έτσι έχουμε κάθε λόγο καθώς και βάσιμα επιχειρήματα να αναβάλουμε την εξέταση του συγκεκριμένου θέματος για αργότερα, στο πλαίσιο της συζήτησης της έκθεσης Lulling.

<SPEAKER ID=263 LANGUAGE="FR" NAME="Querbes">
Κύριε Πρόεδρε, κύριε Επίτροπε, αγαπητοί συνάδελφοι, πρέπει να εκφράσουμε την ικανοποίησή μας γι' αυτή την έκθεση του συναδέλφου μας Martin, όχι μόνο για τη σημασία και την ποιότητα της εργασίας που επιτέλεσε ο εισηγητής μας, αλλά και για το γεγονός ότι ο χρόνος που αφιερώθηκε στην προετοιμασία, τη συζήτηση και την οργάνωση αυτής της εργασίας επέτρεψε στην Επιτροπή Γεωργίας και Ανάπτυξης της Υπαίθρου να παράσχει στο Ευρωπαϊκό Κοινοβούλιο μια καλή έκθεση, χαρακτηριζόμενη από πληρότητα και συνοχή, η οποία εγκρίθηκε με μεγάλη πλειοψηφία.
<P>
Πρέπει να γνωρίζουμε ότι αυτό το αποτέλεσμα επιτεύχθηκε μόνο χάρη στην απευθείας διαβούλευση με τους παραγωγούς και επειδή η φιλοσοφία αυτής της έκθεσης εμπνέεται από τη γενική έκθεση σχετικά με τη μεταρρύθμιση της ΚΓΠ, την οποία ενέκρινε ήδη το Ευρωπαϊκό Κοινοβούλιο. Αυτό σημαίνει επίσης ότι αυτή η έκθεση αρνείται να ακολουθήσει ως προς ορισμένα σημεία τις φιλελεύθερες προτάσεις της εκτελεστικής Επιτροπής.
<P>
Κατ' αυτόν τον τρόπο η έκθεση αυτή διατηρεί έναν ορισμό για την ποιότητα του οίνου ως γεωργικού και αμπελουργικού προϊόντος, απορρίπτοντας ως εκ τούτου κάθε μορφή εκβιομηχάνισης. Η έκθεση αυτή επιβεβαιώνει τη βούληση να κατέχει η ευρωπαϊκή παραγωγή μια όλο και ισχυρότερη θέση σε μία παγκόσμια παραγωγή υψηλής ποιότητας, όπου συνδυάζεται η συνετή κατανάλωση και η υγεία. Γι' αυτόν τον λόγο η έκθεση προτείνει μια ελεγχόμενη ανάπτυξη των αμπελώνων, προς όφελος κυρίως των νέων γεωργών, και έναν αποτελεσματικότερο μηχανισμό για την αναφύτευση και τη βελτίωση. Τέλος, όλα αυτά θα πρέπει να εξασφαλισθούν μέσω μιας ελεγχόμενης διαχείρισης που θα περιλαμβάνει την προώθηση και μηχανισμούς αναπροσαρμογής, όπως η υποχρεωτική απόσταξη, και η οποία δεν πρέπει να αποτελεί αρμοδιότητα της Επιτροπής.
<P>
Σε αυτό το πλαίσιο υποστηρίζω την προτεραιότητα που δίδεται στον εμπλουτισμό μάλλον μέσω γλευκών παρά με την προσθήκη σακχαρόζης, την απαγόρευση γλευκών προέλευσης τρίτων χωρών, που θα ήταν ο δούρειος ίππος κατά την ποιότητας της ευρωπαϊκής παραγωγής, την απαγόρευση της ανάμειξης ερυθρών και λευκών οίνων και, τέλος, τον σαφή ορισμό κάθε αμπελουργικής ιδιαιτερότητας, όπως, για παράδειγμα, στην περίπτωση των γλυκών φυσικών οίνων, που αποτελούν το μοναδικό προϊόν που μπορεί να διατηρήσει μια ανθρώπινη παραγωγική δραστηριότητα σε ορισμένες περιοχές της Ένωσης.
<P>
Όλοι μπορούν να διαπιστώσουν ότι τα σχέδια μεταρρύθμισης της ΚΓΠ τείνουν να ακολουθούν την πεπατημένη των υπερφιλελεύθερων προσανατολισμών της Επιτροπής. Η κοινοβουλευτική Επιτροπή Γεωργίας αποδίδει μεγάλη σημασία στις απαιτήσεις των επαγγελματιών και της κοινωνίας. Αυτός είναι και ο λόγος που θα εγκρίνουμε την έκθεση που μας υπεβλήθη.

<SPEAKER ID=264 NAME="Λαμπράκη">
Κύριε Πρόεδρε, σήμερα κλείνει ο κύκλος των συζητήσεων για την αναθεώρηση της ΚΑΠ στα πλαίσια της Ατζέντα 2000. Συζητήσεις που κατέδειξαν τις τεράστιες δυσκολίες ανέρευσης ενός κοινού παρονομαστή που θα συγκεράσει τις έντονες και εμφανείς πλέον αντιθέσεις εθνικών συμφερόντων.
<P>
Ελπίζω η συζήτηση για τον αμπελοοινικό τομέα να οδηγήσει σε μια θετική συμβολή προς όφελος τόσο των παραγωγών όσο και του προοόντος και των καταναλωτών. Προς αυτήν την κατεύθυνση συνέβαλε και ο εισηγητής μας κ. Martin. Γιατί, αν μη τί άλλο, το κρασί από αρχαιοτάτων χρόνων ένωνε τους ανθρώπους, αποτελώντας σημαντικό στοιχείο της κοινωνικής, πολιτιστικής, αλλά και θρησκευτικής ζωής.
<P>
Αξιολογώντας την πρόταση της Επιτροπής, επισημαίνουμε ότι αποτελεί, κατ'αρχήν, βήμα προς τη σωστή κατεύθυνση σε σχέση με τα προβλήματα που αντιμετωπίζει ο τομέας. Το πολύπλοκο κανονιστικό πλαίσιο που έχει διαμορφωθεί μέχρι σήμερα αποτελεί ανασχετικό παράγοντα για την εξισορρόπηση της αγοράς, την ανάπτυξη του παραγωγικού δυναμικού, τη βελτίωση της ποιότητας του οίνου και την προώθηση των προοόντων στην ευρωπαοκή και παγκόσμια αγορά.
<P>
Η πολιτική των εκριζώσεων που εφαρμόσθηκε μέχρι σήμερα είχε σαν αποτέλεσμα την μείωση των αμπελουργικών εκτάσεων της Ευρωπαοκής «Ενωσης κατά 20 % περίπου, ενώ η «Ενωση κατακλύσθηκε από οίνους τρίτων χωρών που ακολούθησαν μια επιθετική πολιτική παραγωγής και εμπορίας. Ειδικά στην Ελλάδα, το ποσοστό μείωσης έφθασε το 35 %, απειλώντας το ποιοτικό δυναμικό του ελληνικού αμπελώνα, αφού εκριζώθηκαν κυρίως αμπελώνες τοπικών ποικιλιών μικρής παραγωγής αλλά υψηλής ποιότητας.
<P>
Για τον λόγο αυτόν είναι αναγκαίο να προβλεφθεί ένα ποσοστό τουλάχιστον 3 % για νέα δικαιώματα φύτευσης, ώστε να καταστεί δυνατή η ποιοτική προσαρμογή του ευρωπαοκού αμπελώνα, και ιδιαίτερα των περιοχών που κυρίως επλήγησαν από την πολιτική των εκριζώσεων. Ταυτόχρονα, και σε σχέση με τις συναλλαγές με τρίτες χώρες, δεν μπορεί να γίνει αποδεκτή η πρόταση να επιτραπεί η εισαγωγή γλευκών από τρίτες χώρες με προορισμό την οινοποίηση.
<P>
Σε ό, τι αφορά τις οινολογικές πρακτικές και τη δυνατότητα ενίσχυσης του αλκοολικού βαθμού με ζάχαρη, θα πρέπει να διατηρηθεί η ισχύουσα μέχρι σήμερα κατάσταση, επιτρέποντας την ιστορική συνέχεια ενός προοόντος κατ'εξοχήν παραδοσιακού.
<P>
Θα ήθελα να τελειώσω με μία αναφορά σε ένα ειδικό θέμα; πρόκειται για τα προβλήματα που αντιμετωπίζουν οι νησιωτικοί αμπελώνες και οι αμπελώνες των ορεινών περιοχών. Το πρόβλημα αντιμετωπίζει κυρίως η Ελλάδα, με μία διάσπαρτη παραγωγή σε μικρούς αμπελώνες στα νησιά και στις ορεινές περιοχές. Οι ειδικές εδαφοκλιματικές συνθήκες επιτρέπουν την παραγωγή προοόντων υψηλής ποιότητας, πράγμα που έχει ανάγκη ο καταναλωτής, όμως οι υψηλοί συντελεστές κόστους αποτελούν ανασταλτικό παράγοντα. Η νέα ΚΟΑ θα πρέπει να προβλέψει κάποιο ειδικό σχήμα στήριξης γι'αυτές τις καλλιέργειες.

<SPEAKER ID=265 LANGUAGE="ES" NAME="Arias Caρete">
Κύριε Πρόεδρε, κύριε Επίτροπε, κυρίες και κύριοι βουλευτές, θα ήθελα να προσθέσω και τα δικά μου συγχαρητήρια προς τον κ. Μartin, όχι μόνο για την εξαίρετη έκθεση που εκπόνησε, αλλά και για τις ακούραστες προσπάθειές του προς αναζήτηση συμφωνιών και συμβιβασμών.
<P>
Θέλω να συγχαρώ επίσης την Επιτροπή, διότι παρουσίασε στην προκειμένη περίπτωση μια πρόταση ουσιωδώς διαφοροποιημένη από τη δυσώνυμη πρόταση του 1994. Αυτή τη φορά η πρόταση είναι καλύτερα προσαρμοσμένη στις τρέχουσες ανάγκες και ανησυχίες του τομέα και αποτελεί ως εκ τούτου αποδεκτό σημείο αφετηρίας για την επίτευξη σημαντικών συμφωνιών μεταξύ Κοινοβουλίου και Συμβουλίου.
<P>
Στην παρέμβαση αυτή θέλω να επικεντρωθώ σε τρία από τα θεμελιώδη θέματα που ενέκρινε το Ευρωπαϊκό Κοινοβούλιο.
<P>
Πρώτον, στην ενσωμάτωση ρητρών διασφάλισης στις αιτιολογικές σκέψεις, στα άρθρα και στη διάταξη παρέκκλισης, που, παρά την κατάργηση άνω των 23 κανονισμών του Συμβουλίου, έχουν ως στόχο να διασφαλίσουν στο μέλλον την τήρηση του κοινοτικού κεκτημένου όσον αφορά τους οίνους ποιότητας που παράγονται σε συγκεκριμένες περιοχές.
<P>
Δεύτερον, σε σχέση με την απόσταξη επιτραπέζιων οίνων με σκοπό τη λήψη αλκοόλης για εδώδιμες χρήσεις, ευχαριστώ τον εισηγητή που δέχθηκε τις τροπολογίες μας, ενσωματώνοντάς τις στον συμβιβασμό. Χάρη σε αυτό εξασφαλίσθηκε ότι η καθιέρωση των ενισχύσεων για επιτραπέζιους οίνους με προορισμό την απόσταξη για τη λήψη εδώδιμης αλκοόλης δεν αποτελεί διακριτική ευχέρεια της Επιτροπής, αλλά υποχρέωσή της ανάλογα με τη σπουδαιότητα των αναγκών εφοδιασμού με εδώδιμη αλκοόλη των τομέων εκείνων που είναι νομικά υποχρεωμένοι να τη χρησιμοποιούν. Η διάταξη αυτή θα επιτρέψει την επιβίωση του brandy και των vins de liqueur, διατηρώντας την παραγωγή σε άνω των 300.000 εκταρίων αμπελουργικές εκτάσεις και χιλιάδες θέσεις απασχόλησης σε αμπελώνες, οινοποιεία, βιομηχανίες και βοηθητικές υπηρεσίες.
<P>
Είναι σημαντικό να θεσπιστούν αυτές οι ενισχύσεις σε επίπεδο που να επιτρέπει την ανταγωνιστικότητα των αποσταγμάτων οίνου για εδώδιμη χρήση, αφού, αν καταργούνταν οι αποστάξεις οίνου και οι ενισχύσεις τους, το κόστος των αποσταγμάτων που χρησιμοποιούνται για το brandy θα αυξανόταν κατά 300 %, ενώ οι αλκοόλες από μελάσες και δημητριακά θα διατηρούνταν σταθερές, αυξάνοντας τις υφιστάμενες διαφορές με την τιμή της αλκοόλης από οίνο και εκτοπίζοντας έτσι από την αγορά τα ποτά που είναι νομικά υποχρεωμένα να τη χρησιμοποιούν.
<P>
Το Κοινοβούλιο βελτίωσε επίσης την πρόταση της Επιτροπής θεσπίζοντας συγκεκριμένο τρόπο ετήσιας αναθεώρησης των ενισχύσεων και ρυθμίζοντας λεπτομερώς την πρωτογενή και δευτερογενή ενίσχυση. Σε παλαιότερες δε τροπολογίες που έχω υποβάλει στην ολομέλεια ζητώ να διασφαλισθεί η ανταγωνιστικότητα της τιμής της εδώδιμης αλκοόλης, καθώς και ένας ελάχιστος ετήσιος όγκος απόσταξης 15 εκατομμυρίων εκατολίτρων.
<P>
Τέλος, χαίρομαι για την αποδοχή εκ μέρους της Επιτροπής Γεωργίας χωριστών τεχνικών ορισμών για τους ευγενείς οίνους και τους ευγενείς ηδύποτους οίνους στο παράρτημα 1. Οι ιδιαιτερότητες της επεξεργασίας και τα οργανοληπτικά χαρακτηριστικά των οίνων αυτών των τύπων τούς καθιστούν διαφορετικό και ιδιαίτερο προϊόν που αξίζει δικό του χωριστό ορισμό.
<P>
Η πρόταση μεταρρύθμισης παρέχει την κατάλληλη ευκαιρία να καθιερωθεί νομικά ένας ιδιαίτερος και χωριστός ορισμός αυτών των ευγενών οίνων, που ούτε ήταν ούτε είναι οι οίνοι λικέρ που προβλέπονταν στην αρχική μορφή της ΚΟΑ το 1970 και που, από άποψη ονομασίας προέλευσης, έκτασης του αμπελώνα, επεξεργασίας και παραγωγής, εμπορίας και δημιουργίας θέσεων εργασίας, απαιτούν περισσότερο από άλλα προϊόντα χωριστό ορισμό στον βασικό κανονισμό της αρχικής ΚΟΑ.

<SPEAKER ID=266 NAME="Εφραιμίδης">
Κύριε Πρόεδρε, η πρόταση ενθαρρύνει, προωθεί ελευθεριότητα στις εισαγωγές από τρίτες χώρες κρασιών και γλεύκους για ανάμειξη με κοινοτικά κρασιά. Ξεχνούν το Συμβούλιο και η Επιτροπή ότι υπάρχουν ειδικά ποιοτικά κοινοτικά κρασιά που θαυμάσια και με πολύ φυσιολογικό τρόπο μπορούν να εμπλουτίσουν τα κοινοτικά κρασιά και ότι δεν χρειάζεται να έρχονται από τρίτες χώρες.
<P>
Από την άλλη μεριά ξεχνούν επίσης το αμόκ, το πολύχρονο αμόκ για την καταδίωξη, τη μανία καταδίωξης των αμπελώνων. Δεκάδες χιλιάδες εκτάρια ξερριζώθηκαν, και ιδιαίτερα στην Ελλάδα σε ποσοστό πολύ δυσμενές. Εδώ υπάρχει μία τραγική αντίφαση για τον τρόπο με τον οποίον κινείσθε, αν δεν κρύβει σκοπιμότητες και εξυπηρέτηση ύποπτων συμφερόντων.
<P>
Προωθείτε το πάγωμα των φυτεύσεων, πάτε να περιορίσετε την αμπελοκαλλιέργεια, να την φθάσετε σε οριακά σημεία, να γίνει και ελλειμματική για να δικαιολογήσετε το άνοιγμα της πόρτας για εισαγωγές, θέλοντας πάλι να εξυπηρετήσετε συμφέροντα στο κύκλωμα ΠΟΕ, GATT κλπ., για να έχετε αντισταθμίσματα σε άλλους τομείς που σας συμφέρουν. Επιτρέπετε την προσθήκη ζαχαρης στα κοινοτικά κρασιά, ιδιαίτερα στα γερμανικά, για την αναβάθμιση του αλκοολικού τίτλου. Αντιφατικό για τον περιορισμό της παραγωγής και την ποιότητα που θέλετε. Αν θέλετε να ευνοήσετε την Γερμανία, τότε ας αναγράφεται τουλάχιστον στο προοόν η περιεκτικότητά του σε ζάχαρη.
<P>
Τέλος, κύριε Πρόεδρε, η πρόταση αναβαθμίζει αυτόν τον θεσμό των διεπαγγελματικών ομάδων κλπ. και θέλει να πιέσει τον φτωχό καλλιεργητή τής αμπέλου να ζει στο ίδιο μαντρί με τα θηρία που λέγονται μεταποιητές, βιομήχανοι αυτού του πολύτιμου προοόντος. Το θυσιάζετε, κύριε Επίτροπε, και το θυσιάζετε σε άνομα, ύποπτα συμφέροντα. Ξεχνάτε ότι δεν είναι μόνο ένα προοόν, είναι ανέκαθεν λαοκή τροφή, δίνει απασχόληση καταπληκτική και, τέλος, είναι πολιτισμός, είναι παράδοση, είναι κουλτούρα το κρασί. Μήν το ξεχνάτε. Υπάρχουν χώρες που από τα χρόνια του Ομήρου έζησαν, ανατράφηκαν με αυτήν την κουλτούρα του κρασιού. Και σεις την θυσιάζετε στον βωμό αυτών των ύποπτων πολυεθνικών συμφερόντων.

<SPEAKER ID=267 LANGUAGE="IT" NAME="Filippi">
Κύριε Πρόεδρε, και εγώ πιστεύω ότι ο κ. Martin επιτέλεσε μια καλή εργασία σύνθεσης, ιδίως αν ληφθούν υπόψη τα αποτελέσματα που επιτεύχθησαν στα πλαίσια της Επιτροπής Γεωργίας και Ανάπτυξης της Υπαίθρου όσον αφορά τον συγκεκριμένο τομέα έναντι των άλλων. Παρόλα αυτά δεν συμφωνώ με όσους δηλώνουν ικανοποιημένοι με τις διεξαχθείσες εργασίες και για τον λόγο αυτό έδωσα αρνητική ψήφο στους κόλπους της Επιτροπής Γεωργίας και Ανάπτυξης της Υπαίθρου. Εκτιμώ ότι μπορούν να γίνουν περισσότερα και συνεπώς θα ήθελα να σταθώ κυρίως σε δύο πτυχές οι οποίες παρουσιάζουν κατά τη γνώμη μου κενά και για τις οποίες εκφράζω τη δυσαρέσκειά μου.
<P>
Η πρώτη πτυχή αφορά την επανεισαγωγή της υποχρεωτικής απόσταξης που είχε ωστόσο καταργηθεί στην πρόταση της Επιτροπής. Η πρόταση περιέχει μια αντίφαση: δεν μπορούμε να ζητούμε στο όνομα μιας ισορροπίας της αγοράς που έχει πλέον επιτευχθεί τη δυνατότητα δρομολόγησης μιας πολιτικής αναφύτευσης και ανανέωσης των δικαιωμάτων φύτευσης, προτείνοντας παράλληλα και πάλι την υποχρεωτική απόσταξη. Κατά την άποψή μου βρισκόμαστε ενώπιον μιας αντίφασης που πρέπει να διορθωθεί από την ψηφοφορία στην ολομέλεια, ενεργώντας - όπως είχα ήδη προτείνει και στο πακέτο τιμών του 1997 - κυρίως μέσω μιας πολιτικής νέων φυτεύσεων ή ευφυούς εκρίζωσης που θα τεθεί σε εφαρμογή στις περιφερειακές περιοχές εντός της Ευρωπαϊκής Ένωσης. Πιστεύω ότι μια τέτοια πολιτική πρέπει να προωθηθεί με ανάλογη ελαστικότητα, ευελιξία και δημιουργικότητα, που και άλλοι συνάδελφοι επεσήμαναν προηγουμένως. Θεωρώ ότι αυτό το σημείο πρέπει να διορθωθεί. Συνεπώς, όλοι εμείς οι Ιταλοί βουλευτές θα ακολουθήσουμε την κατεύθυνση αυτή και στην ψηφοφορία στην ολομέλεια.
<P>
Το δεύτερο σημείο αφορά τον τρόπο με τον οποίο αντιλαμβανόμαστε την ποιότητα. Πολλοί βουλευτές του Σώματος αυτού μίλησαν για την ποιότητα και την ανάγκη προστασίας της γεωργικής προέλευσης του οίνου και του προϊόντος. Ωστόσο, καμία προσπάθεια δεν έγινε στην κατεύθυνση της εναρμόνισης, καθώς και των τεχνικών παραγωγής και οινοποίησης. Αναγνωρίζω ότι είναι δύσκολο να καταργηθεί η προσθήκη σακχαρόζης, σίγουρα όμως κάτι θα μπορούσε να γίνει για τη βελτίωση της ποιότητας: θα μπορούσε να επιδιωχθεί η αύξηση του ελάχιστου κατ' όγκον αλκοολικού τίτλου των γλευκών ή να γίνουν αλλαγές στην επισήμανση, ή και να μη μεταβληθεί καθόλου η κατάσταση, με τη χορήγηση κάποιας πριμοδότησης στις πιο προηγμένες από τη σκοπιά αυτή χώρες. Ωστόσο, δεν έγινε τίποτα σημαντικό από αυτή την άποψη. Για τον λόγο αυτόν - και χωρίς να θέλουμε να παγώσουμε τη συζήτηση - προτείνουμε τη σοβαρότερη και συνεκτικότερη επανεξέταση του θέματος της ποιότητας.
<P>
Τέλος, είναι σκόπιμο να υπενθυμίσουμε ότι ο εν λόγω τομέας βρίσκεται σε μειονεκτική θέση όσον αφορά τους πόρους. Ο τομέας λαμβάνει το ήμισυ αυτού που αντιπροσωπεύει σήμερα στο πλαίσιο του ακαθάριστου εγχώριου προϊόντος της ευρωπαϊκής γεωργίας. Είναι αναγκαίο να καταβληθούν μεγαλύτερες προσπάθειες για την προώθηση του προϊόντος στις διεθνείς αγορές.

<SPEAKER ID=268 LANGUAGE="PT" NAME="Novo">
Κύριε Πρόεδρε, κύριοι βουλευτές, η έκθεση του συναδέλφου Philippe-Armand Martin τροποποιεί ορισμένα σημεία της πρότασης της Επιτροπής. Οι αλλαγές που εισάγει είναι σε γενικές γραμμές θετικές και αφορούν τροπολογίες τις οποίες είχαμε καταθέσει και συνυπογράψει στους κόλπους της Επιτροπής Γεωργίας. Θα αναφέρω, μεταξύ άλλων, τη δυνατότητα ανανέωσης των αμπελώνων και τις ενισχύσεις για προώθηση της κατανάλωσης στην εσωτερική και την εξωτερική αγορά, τον αποκλεισμό των προϊόντων που παράγονται με τη χρησιμοποίηση γλευκών προερχόμενων από τρίτες χώρες ή ακόμα την απαγόρευση της εισαγωγής τέτοιων γλευκών για την οινοποιία. Θα αναφέρω, τέλος, την αποδοχή της απόσταξης σε περιόδους κρίσης της παραγωγής ή την καθιέρωση κάποιων ενισχύσεων, αν και ανεπαρκείς, προς όφελος των οργανώσεων των παραγωγών και των αμπέλων που φυτεύονται σε μειονεκτούσες περιοχές.
<P>
Δεν μπορούμε ωστόσο να ανεχθούμε πλέον μία κατάσταση όπου ο οίνος - ένα μεσογειακό προϊόν - που αντιπροσωπεύει περίπου το 7 % της κοινοτικής γεωργικής παραγωγής, δεν χρηματοδοτείται παρά μόνο με το 2, 5 % του αντίστοιχου προϋπολογισμού, την ίδια στιγμή που οι αροτραίες καλλιέργειες, που κατά βάση ενδιαφέρουν τις χώρες του κεντρικού και του βορείου τμήματος της Ευρωπαϊκής Ένωσης, λαμβάνουν το 43 % του εν λόγω προϋπολογισμού, παρόλο που αντιπροσωπεύουν το 15 % μόνο της κοινοτικής γεωργικής παραγωγής.
<P>
Ανέφερα ένα παράδειγμα που, μεταξύ άλλων, καταδεικνύει τις διακρίσεις που υπάρχουν και συνεχίζουν να υπάρχουν ανάμεσα στα παραγόμενα προϊόντα και που διαιωνίζονται με την υπό συζήτηση μεταρρύθμιση. Φρονούμε επίσης πως είναι απαράδεκτο το γεγονός ότι μπορεί να συνεχίσει να θεωρείται οίνος το προϊόν που λαμβάνεται από διεργασίες κατά τις οποίες επιτυγχάνεται ο εμπλουτισμός του αλκοολικού τίτλου με την προσθήκη σακχάρων. Για να αποτραπεί ένα τέτοιο ενδεχόμενο καταθέσαμε στην ολομέλεια μια σειρά τροπολογιών - που ευελπιστούμε ότι θα εγκριθούν - με τις οποίες ζητούμε την υποχρεωτική επισήμανση των προϊόντων που παράγονται με παρόμοιες διεργασίες, επιτυγχάνοντας με τον τρόπο αυτό την πληροφόρηση και την προστασία των καταναλωτών, καθώς και άλλες με τις οποίες ζητούμε την καθιέρωση πενταετούς περιόδου μετά από την παρέλευση της οποίας θα αποκλείεται οριστικά η δυνατότητα προσθήκης σακχάρων στον οίνο.

<SPEAKER ID=269 LANGUAGE="IT" NAME="Fantuzzi">
Κύριε Πρόεδρε, κύριε Επίτροπε, έχουν περάσει τουλάχιστον επτά ή οκτώ χρόνια από τότε που ξεκίνησε η συζήτηση σχετικά με τον οίνο και την περίφημη μεταρρύθμιση του σχετικού τομέα. Πιο συγκεκριμένα, όπως γνωρίζετε, κύριε Επίτροπε, ήδη το 1993-1994 υποβλήθηκαν προτάσεις, για τις οποίες είχα την τιμή να είμαι ο εισηγητής στο Ευρωπαϊκό Κοινοβούλιο το 1995. Συνεπώς, η συζήτηση για το ζήτημα του οίνου κράτησε πολύ. Αυτό δείχνει αφενός πόσο περίπλοκη και διαφιλονικούμενη είναι η μεταρρύθμιση του τομέα και αφετέρου ότι «ουδέν κακόν αμιγές καλού». Είναι ευτύχημα που τελικά έγινε έτσι, γιατί η μη υλοποίηση της παλιάς ιδέας του 1994 για μεταρρύθμιση ήταν πραγματικό δώρο για τους Ευρωπαίους αμπελουργούς. Πράγματι, η εν λόγω μεταρρύθμιση κατέληξε σήμερα στο συρτάρι και σήμερα, όπως πολύ σωστά υπενθύμισαν οι συνάδελφοι που προηγήθηκαν, τίθενται επί τάπητος άλλες ιδέες που αποτελούν σίγουρα ένα βήμα προς τα εμπρός σε σχέση με το παρελθόν.
<P>
Στην πραγματικότητα, οι ιδεολογικές βάσεις του παρελθόντος ήταν λανθασμένες. Υπενθυμίζω ότι ο προκάτοχός σας, ο Επίτροπος Steichen, προέβλεπε ότι το 2000 τα πλεονάσματα οίνου θα ανέρχονταν σε 40 εκατομμύρια εκατόλιτρα, γεγονός που δικαιολογούσε την υιοθέτηση δραστικών και ιδιαίτερα ζημιογόνων μέτρων, αποτέλεσμα της υπέρμετρης απαισιοδοξίας, που θα ήταν εξαιρετικά επιζήμια για τους Ευρωπαίους αμπελουργούς. Στην πραγματικότητα εδώ και μερικά χρόνια δεν υπάρχουν πλέον πλεονάσματα. Κατά τη γνώμη μου η κατάσταση αυτή δεν οφείλεται σε κάποια εύνοια του Θεού Βάκχου, αλλά στο γεγονός ότι την εποχή αυτή οι μαζικές εκριζώσεις και το πάγωμα των νέων φυτεύσεων προκάλεσαν τη σημαντική φτώχυνση και γήρανση των ευρωπαϊκών αμπελώνων.
<P>
Η Ευρώπη έχασε συνεπώς έδαφος σε μια τέχνη στην οποία είχε και συνεχίζει να έχει ηγετική θέση στον κόσμο. Φυσικά αυτό είχε ως αποτέλεσμα να ακουστεί ο κώδωνας του κινδύνου. Ο ανταγωνισμός νέων Ευρωπαίων παραγωγών αρχίζει να γίνεται ιδιαίτερα αισθητός ακόμη και στην Ευρώπη. Σε διάστημα λίγων ετών οι εισαγωγές οίνων τρίτων χωρών διπλασιασιάστηκαν. Υπάρχουν χώρες με κόστος παραγωγής πολύ μικρότερο από τις δικές μας, χώρες με πολύ μεγαλύτερη ελευθερία κίνησης, οι οποίες δεν περιορίζονται από γραφειοκρατικές δεσμεύσεις και μπιχλιμπίδια που πάντα πλήττουν τους Ευρωπαίους αμπελουργούς. Καλώς να ορίσει λοιπόν αυτή η νέα σοφία, και αναγνωρίζω ότι αυτό είναι προς τιμήν σας, Επίτροπε Fischler.
<P>
Πιστεύω ότι με τη νέα πρόταση της Επιτροπής υιοθετείται μια νέα προσέγγιση που βασίζεται στην προϋπόθεση ότι σήμερα είναι απαραίτητο να στηριχθεί μια αγορά που τα χρόνια αυτά κατόρθωσε να αποκτήσει την ισορροπία της, αποφεύγοντας συνεπώς την έγκριση μέτρων που θα μπορούσαν να τη διαταράξουν. Κατά τη γνώμη μου η καλύτερη λύση θα ήταν μια γενναία δόση ελευθέρωσης. Κατανοώ ότι μια τέτοια δήλωση, εκπεφρασμένη από έναν σοσιαλιστή, μπορεί να προκαλέσει έκπληξη, αλλά στην περίπτωση ακριβώς του οίνου υπάρχουν αποδείξεις ότι ένα υπερβολικό κανονιστικό πλαίσιο θα κινδύνευε να προκαλέσει ακόμα και τον αφανισμό του τομέα. Είναι συνεπώς απαραίτητη μια νέα δυναμική των ευρωπαϊκών αμπελώνων, προκαταβολικές αναφυτεύσεις, ευρύτερη αναδιάρθρωση των αμπελώνων, καθώς και υψηλότερες πιστώσεις από εκείνες που προβλέπονται στην πρόταση της Επιτροπής. Πιστεύω πράγματι, όπως και άλλοι υποστήριξαν ήδη, ότι θα ήταν ευκταία μια ακόμα μεγαλύτερη επανεξισορρόπηση.
<P>
Διαθέτουμε μια γεωργική πολιτική που ακόμη προστατεύει τα προϊόντα της με δύο μέτρα και δύο σταθμά, μια πολιτική που παρουσιάζει μεγάλες, αβυσσαλέες διαφορές μεταξύ των ενισχύσεων που χορηγούνται στα προϊόντα των ηπειρωτικών περιοχών και των ενισχύσεων για τα μεσογειακά προϊόντα. Κατά τη γνώμη μου ο εισηγητής έκανε καλή δουλειά, όχι όμως αρκετά καλή όσον αφορά ορισμένα επίμαχα σημεία, όπως οι εισαγωγές των γλευκών, οι εξουσίες της Επιτροπής και η προσπάθεια για τη διεύρυνση της δυναμικής των ευρωπαϊκών αμπελώνων. Ωστόσο, σε δύο σημεία, που ήδη επισημάνθηκαν από τον συνάδελφο Filippi, δεν μπορώ να συμφωνήσω με τον Επίτροπο Fischler, και συγκεκριμένα τα σημεία σχετικά με την υποχρεωτική απόσταξη και τον εμπλουτισμό με σακχαρόζη. Δεν συμφωνώ με το σημείο που αφορά την υποχρεωτική απόσταξη, επειδή πιστεύω ότι η πρόταση της Επιτροπής για μια εθελοντική απόσταξη κρίσης μπορεί να ανταποκριθεί καλύτερα στη νέα δυναμική της αγοράς. Όσον αφορά το σημείο σχετικά με τη σακχαρόζη, έχω πλήρη επίγνωση του γεγονότος ότι όποιος εξετάζει αυτό το πρόβλημα διατρέχει τεράστιο κίνδυνο, και κυρίως να μπλοκάρει όλη την υπόλοιπη μεταρρύθμιση. Παρόλα αυτά θα ήταν ευκταίο να ληφθούν υπόψη οι υπάρχουσες διαφορές και αδικίες και να δοθεί ένα μήνυμα προς την κατεύθυνση της ίσης αξιοπρέπειας και αλληλεγγύης μεταξύ των Ευρωπαίων παραγωγών που πάντα επικαλούμαστε. Γίνεται πάντα λόγος για ποιότητα. Ε, λοιπόν, εγώ πιστεύω ότι ποιότητα σημαίνει και να ευνοηθεί το προϊόν που προκύπτει εξ ολοκλήρου από αμπελουργικά προϊόντα.

<SPEAKER ID=270 LANGUAGE="DE" NAME="Lulling">
Κύριε Πρόεδρε, κύριε Επίτροπε, ελπίζω τελικά πως ό, τι αργεί να γίνει γίνεται καλό! Μετά από την αποτυχημένη πρόταση για τη μεταρρύθμιση του συνολικού καθεστώτος οργάνωσης της αγοράς του αμπελοοινικού τομέα, που χρονολογείται από το 1994, και κατόπιν των τροπολογιών μας που κατατέθηκαν το 1995, η Επιτροπή μάς παρουσίασε, αν και μετά από πολύ καιρό, μια νέα πρόταση μεταρρύθμισης η οποία περιλαμβάνει ωστόσο τώρα μια θετικότερη προσέγγιση, δεδομένου ότι δεν είναι δυνατόν να μειώσουμε το δυναμικό της παραδοσιακής αμπελοκαλλιέργειας με την εξαιρετική της ποικιλία και να αφήσουμε ελεύθερο το πεδίο της ευρωπαϊκής εσωτερικής αγοράς και της παγκόσμιας αγοράς στις ανταγωνίστριες τρίτες χώρες, όσο και αν εμπλέκεται σε αυτό ο ΠΟΕ.
<P>
Η ανθρωπότητα θα ήταν υγιέστερη, αν περισσότεροι άνθρωποι είχαν τη δυνατότητα να πίνουν ημερησίως ένα έως τρία ποτήρια κρασί. Για να καλύψουμε μια τέτοια ζήτηση, δεν χρειαζόμαστε ούτε την υποχρεωτική απόσταξη ούτε την εκρίζωση, παρά μια πολύ μεγαλύτερη παραγωγή ποιοτικών κρασιών, κυρίως εντός της κοινότητας, και ασφαλώς πολύ χαμηλότερους καταναλωτικούς φόρους εν είδει έμμεσων φόρων από ό, τι ισχύει σήμερα σε πολλά κράτη μέλη - ειδικότερα στο βόρειο τμήμα της Ένωσης. Βάσει αυτών χαίρομαι που σήμερα, χάριν επίσης της πολύ κοπιαστικής εργασίας του εισηγητού της έκθεσης, κυρίου Martin, τον οποίο θα ήθελα να ευχαριστήσω ιδιαιτέρως, η Επιτροπή Γεωργίας και Ανάπτυξης της Υπαίθρου κατάφερε να βελτιώσει ουσιαστικά την πρόταση της Επιτροπής, προχωρώντας σε συνετούς συμβιβασμούς, όπου βέβαια ο καθένας μας θα πρέπει να ρίξει λίγο νερό στο κρασί του.
<P>
Λυπάμαι που παρά τις προσπάθειες αυτές ορισμένοι συνάδελφοι από τον Νότο ξαναρχίζουν τον πόλεμο τώρα με τροπολογίες κατά των οινολογικών πρακτικών που ακολουθούνται στον Βορρά της Κοινότητας, πρακτικών που χρονολογούνται εδώ και εκατοντάδες χρόνια. Επίσης, οι σκέψεις εκείνων που πιστεύουν ότι όποιοι δεν πλουτίζουν πρέπει να λαμβάνουν επιπρόσθετα δικαιώματα φύτευσης είναι τουλάχιστον παρανοϊκές. Προσωπικά μπορώ να συμφωνήσω με αυτόν τον συμβιβασμό που έχει διαμορφωθεί μετά από σκληρή επεξεργασία. Μπορώ να ζήσω με αυτόν τον συμβιβασμό, ειδικότερα αφού αποτελεί παγκοσμίως μια θετική προσέγγιση ως προς τη διατήρηση και την επέκταση της εμπορεύσιμης οινοπαραγωγής με τις τεράστιες υπηρεσίες που προσφέρει στη διατήρηση των πανέμορφων τοπίων, συμπεριλαμβανομένων και αυτών της πατρίδας μου. Όμως, όσον αφορά τις οινολογικές πρακτικές, τα νέα δικαιώματα φύτευσης, την ευελιξία των μέτρων σε σχέση με κακές καιρικές συνθήκες ή ασυνήθιστα υψηλές εσοδείες - εδώ αναφερόμαστε σε ανώτατα όρια - θεωρώ ότι οι προτάσεις της Επιτροπής Γεωργίας και Ανάπτυξης της Υπαίθρου είναι σταθμισμένες και ως εκ τούτου συνετές.
<P>
Θα ήθελα να ζητήσω από την Επιτροπή, και κυρίως από τον κύριο Fischler, να ενσωματώσει τις προτάσεις μας σχετικά με το πρόσθετο κεφάλαιο «ειδικές ενισχύσεις και μέτρα προώθησης των αμπελουργικών προϊόντων» και τη σχετική συμμετοχή των επαγγελματικών οργανώσεων. Στο σημείο αυτό θα ήθελα πολύ να το ακούσω και από τον ίδιο. Εδώ εμπίπτουν και μέτρα για την προώθηση της ήπιας κατανάλωσης του κρασιού καθώς και διαφημιστικές εκστρατείες εκτός της κοινότητας. Αυτός είναι ο σωστός δρόμος και ελπίζω η Επιτροπή και το Συμβούλιο των Υπουργών να μας ακολουθήσουν σε αυτόν τον σωστό δρόμο, με τον οποίο ελπίζω ότι θα συμφωνήσει και η πλειοψηφία του Κοινοβουλίου, αναγνωρίζοντας σε αυτόν τον συνετό συμβιβασμό τη μεγαλύτερη ευκαιρία που έχουμε για να εισακουστούμε στο Συμβούλιο των Υπουργών!

<SPEAKER ID=271 NAME="Αλαβάνος">
Κύριε Πρόεδρε, θέλω να τονίσω ότι, από τη μια πλευρά, οι αμπελώνες βγαίνουν από το σοκ των μαζικών εκριζώσεων. Από την άλλη, υφίσταται μια βαριά διάκριση σε βάρος τους. Σύμφωνα με τα στοιχεία του κυρίου Επιτρόπου, της Επιτροπής, από το FEOGA μια γαλακτοκομική επιχείρηση ελάμβανε το 1994 κατά μέσο όρο 13.140 ECU ετησίως, μια μεικτή επιχείρηση κρέατος και γαλακτοκομικών προοόντων 11.536 ECU, οι αροτριαίες καλλιέργειες 11.207 ECU, ενώ μια οινοπαραγωγική επιχείρηση ελάμβανε κατά μέσο όρο 4.590 ECU. Αυτό δείχνει την κατάσταση.
<P>
Εμείς ανησυχούμε μ'αυτά που γίνονται και θέλω να τονίσω τα εξής σημεία που θεωρούμε σημαντικά:
<P>
Πρώτον, η ζάχαρη είναι για να φτιάχνουμε καταΐφι ή μιλφέιγ, όχι για να φτιάχνουμε κρασί. Και οι ρυθμίσεις που υπάρχουν και η προβλεπόμενη επέκτασή τους είναι κάτι το οποίο νομίζω ότι νοθεύει την πραγματική οινοπαραγωγική πρόταση και θέση της Ευρωπαοκής Ένωσης.
<P>
Δεύτερον, θέλουμε ποιοτικό εμπλουτισμό των κρασιών; Υπάρχει το γλεύκος στην Κοινότητα, μέσα στην Ευρωπαοκή Ένωση, και είναι και πολύ αξιόλογο, και δεν χρειάζεται να προσφύγουμε σε εισαγωγές από τρίτες χώρες.
<P>
Τρίτον, απέναντι σ' αυτό το σοκ των εκριζώσεων πρέπει να υπάρξει μια αύξηση που μπορεί να ξεκινήσει με το 3 % το οποίο συζητιέται.
<P>
Τέταρτον, πιστεύουμε ότι η απόσταξη είναι κάτι το οποίο δεν μπορούμε να επιβάλουμε, σώνει και καλά, στον παραγωγό. Ο παραγωγός παράγει κρασί. Εάν θέλει να κάνει απόσταξη, αυτή πρέπει να είναι εθελοντική, όπως είναι και σήμερα και όχι να περνάμε τον θεσμό της υποχρεωτικής απόσταξης.
<P>
Τέλος, κύριε Πρόεδρε, νομίζω ότι χρειάζονται ειδικά μέτρα για τους αμπελώνες στις ορεινές και τις νησιωτικές περιοχές.

<SPEAKER ID=272 LANGUAGE="EN" NAME="Hallam">
Κύριε Πρόεδρε, με λύπη μου παρατηρώ ότι στην κατά τα άλλα εξαιρετική έκθεση του κ. Martin διείσδυσε η ιδέα της εμμονής στην εμφιάλωση στον τόπο προέλευσης. Η εν λόγω εμμονή αποτελεί μια καλοπροαίρετη και αφελή απόπειρα να προστατευθούν θέσεις απασχόλησης και η φήμη των οίνων από συγκεκριμένες αμπελουργικές περιφέρειες. Δυστυχώς, με όλον τον σεβασμό, αφενός δείχνει τεράστια άγνοια αυτού που πράγματι συμβαίνει με το κρασί στις χώρες όπου μεταφέρεται και αφετέρου δεν αναγνωρίζει ότι έχει αλλάξει ο τρόπος διανομής, εμπορίας και κατανάλωσης του οίνου, ιδιαίτερα στη Βόρεια Ευρώπη.
<P>
Κατά την άφιξή τους οι οίνοι είναι ειδικά συσκευασμένοι ώστε να ικανοποιούν τις ανάγκες των συγκεκριμένων αγορών. Περιέχονται σε μεταλλικά ή χάρτινα κουτιά με τις ετικέτες των σούπερμαρκετ ή σε ειδικά ψυχώμενα δοχεία για την αγορά των εστιατορίων και των μπαρ, ούτως ώστε να διευκολύνεται η πώλησή τους σε ποτήρι. Είμαι πεπεισμένος ότι οι μαζικές εισαγωγές στο Ηνωμένο Βασίλειο προστατεύονται επισταμένως και ότι διασφαλίζεται ότι η σωστή ετικέτα αντιστοιχεί στο σωστό κρασί. Δεν αναγράφεται η λέξη «Bordeaux» σε μία φιάλη ή σε ένα κουτί κρασιού προερχόμενου από τρίτη χώρα. Ο σεβασμός της ποιότητας εξασφαλίζεται μέσω των αυτοματοποιημένων συστημάτων. Οι εμφιαλωτές έχουν συμφέρον να διασφαλίζουν την εικόνα τους ως πωλητές οίνων ποιότητας.
<P>
Χρειάζεται ενδεχομένως να εξασφαλιστεί ότι αυτά τα συστήματα ελέγχου είναι διαφανή και πρόδηλα για όλους. Ίσως αυτό είναι κάτι που μπορούμε να συζητήσουμε λεπτομερώς κατά τη μελλοντική εξέταση της έκθεσης της κ. Lulling. Ωστόσο, δεν πρέπει κατά κανένα τρόπο να διακινδυνεύσουμε απώλειες θέσεων εργασίας στις δικές μας αμπελουργικές περιοχές ούτε να δημιουργήσουμε πιθανόν προβλήματα για τους δικούς μας εμφιαλωτές θέτοντας τεχνητά εμπόδια μεταξύ παραγωγών, διανομέων και καταναλωτών που θα αποβούν επιζήμια για το εμπόριο εντός της Ένωσης.

<SPEAKER ID=273 LANGUAGE="FR" NAME="Bιbιar">
Κύριε Πρόεδρε, κύριε Επίτροπε, αγαπητοί μου συνάδελφοι, είναι σε όλους γνωστή η σημασία του αμπελοοινικού τομέα για τη γεωργική οικονομία της Ευρωπαϊκής Ένωσης. Ωστόσο, πρέπει να διευκρινιστεί, κύριε Επίτροπε, ότι οφείλεται στη θέση υπεροχής που κατέχει η Ευρώπη παγκοσμίως: το μερίδιο της Ευρώπης στην παραγωγή αυτού του τομέα ανέρχεται σε 60 %, και ας σημειωθεί ότι 80 % αυτής της παραγωγής προορίζεται για εξαγωγή. Θα με ρωτήσετε επομένως γιατί χρειάζεται η κοινή οργάνωση αγοράς; Η απάντηση είναι πολύ απλή: επειδή η οικονομία χαρακτηρίζεται από παγκοσμιοποίηση και πρέπει να καθορίσουμε κοινοτικούς κανόνες για να οργανωθούμε σωστά έναντι της παγκόσμιας αυτής οικονομίας. Αυτός είναι και ο λόγος που μου φαίνεται φρόνιμο να υπογραμμίσω ορισμένες πτυχές της έκθεσης που είναι κεφαλαιώδους σημασίας για την ευρωπαϊκή αμπελουργία.
<P>
Όσον αφορά τις φυτεύσεις, εδώ και μία δεκαετία καταβάλλουμε πολλές προσπάθειες για να περιορίσουμε την έκταση των αμπελώνων. Στο εξής, μολονότι πρέπει να εξακολουθήσουμε να έχουμε τη δυνατότητα οριστικής εγκατάλειψης αμπελουργικών εκτάσεων σε ορισμένες ευάλωτες περιοχές, χρειάζεται και να μπορούμε να προβαίνουμε σε αναφύτευση λαμβάνοντας υπόψη τις ανάγκες και τη ζήτηση ως προς την ποιότητα. Αυτός είναι ο λόγος που πρέπει να επιδείξουμε ευελιξία και να επιτρέψουμε στις αναπτυσσόμενες περιφέρειες να ανταποκριθούν στη ζήτηση μέσω αναφύτευσης, περιορίζοντας παράλληλα τα πλεονάσματα σε ορισμένες περιφέρειες.
<P>
Όσον αφορά τις οινολογικές πρακτικές με ανησυχούν πολύ αυτά που μόλις άκουσα. Ως Γάλλος καταγόμενος από το κέντρο της Ευρώπης σας καλώ να σταματήσουμε αυτόν τον πόλεμο Βορείων και Νοτίων και να σεβαστούμε τις γνωστές και αποτελεσματικές προγονικές παραδόσεις. Πολεμάμε τον ίδιο μας τον εαυτό υιοθετώντας τόσο αυστηρές στάσεις.
<P>
Σχετικά με τους αμπελοοινικούς κλάδους είναι προφανές ότι χάρη ακριβώς στη στενή συνεργασία μεταξύ της παραγωγής και του εμπορίου κατέστη δυνατή η ικανοποιητική ανταλλαγή πληροφοριών για τον καταναλωτή και ταυτόχρονα για την ποιότητα των οίνων που εκτιμά. Γι' αυτόν τον λόγο πρέπει να σεβόμαστε τις οργανώσεις που διαθέτουν οι περιφέρειες, και κυρίως τον πρωταρχικό ρόλο που διαδραματίζουν στην προσαρμογή των πόρων στις ανάγκες.
<P>
Σε επίπεδο εξαγωγών ας προσπαθήσουμε να ανοιχτούμε στον εξωτερικό κόσμο και να αποκτήσουμε τα μέσα για να ενισχύσουμε την επικοινωνία όσον αφορά την ποιότητα των ευρωπαϊκών προϊόντων.
<P>
Τέλος, σε αυτό ακριβώς το πνεύμα και βάσει μιας πρότασης της Επιτροπής που μας φάνηκε διστακτική, μαλθουσιανική κάποιες φορές και υπερβολικά προσκολλημένη στους διοικητικούς τύπους κάποιες άλλες, η Επιτροπή Γεωργίας και Ανάπτυξης της Υπαίθρου μελέτησε αυτή την έκθεση σχετικά με την ΚΟΑ στον τομέα του οίνου. Μετά από πολλές συναντήσεις και συζητήσεις καταλήξαμε στη συμβιβαστική λύση που εκφράζεται στο κείμενο που έχετε ενώπιόν σας, το οποίο, αγαπητοί συνάδελφοι τόσο του Βορρά, όσο και του Νότου, πρέπει να ψηφίσουμε. Το εν λόγω κείμενο συνιστά σημαντική πρόοδο σε σχέση με την πρόταση του 1994. Η έκθεση αυτή θα επιτρέψει κατά πάσα πιθανότητα να ληφθεί υπόψη από το Συμβούλιο η γνωμοδότησή μας. Τουλάχιστον αυτό αποτελεί την προσωπική μου θερμή ευχή.

<SPEAKER ID=274 LANGUAGE="DE" NAME="Klaί">
Κύριε Πρόεδρε, κύριε Επίτροπε, αξιότιμοι κυρίες και κύριοι συνάδελφοι, αναφερόμαστε στην ποικιλία, στη διαφορετικότητα, στα ιδιαίτερα χαρακτηριστικά, στα διάφορα γούστα και τέλος στην ταύτιση με τις διάφορες περιοχές στις οποίες ωριμάζουν τα κρασιά μας. Αυτά είναι τα γνωρίσματα που χαρακτηρίζουν εν τέλει τα κρασιά εδώ στην Ευρώπη. Σήμερα βρισκόμαστε ενώπιον μιας δύσκολης κατάστασης όπου πρέπει να ρυθμίσουμε αυτή την ποικιλία μέσω ενός κοινού καθεστώτος οργάνωσης της αγοράς, και μάλιστα κατά τρόπο ώστε να διατηρηθεί η ποικιλία, δεδομένου ότι το ζητούμενο δεν είναι ένας ενιαίος τύπος ευρωπαϊκού οίνου. Ταυτόχρονα όμως επιθυμούμε την ύπαρξη ενός νομικού πλαισίου που να θέτει εφαρμόσιμους όρους.
<P>
Κατάγομαι από μια περιοχή παραγωγής της βορείου Ευρώπης, το Mosel. Τα κρασιά μας ωριμάζουν εκεί κάτω από άλλες κλιματολογικές συνθήκες και είναι διαφορετικά, αλλά έχουν τους θαυμαστές τους και τη δική τους αγορά στην οποία απευθύνονται.
<P>
Θα ήθελα να ευχαριστήσω την Επιτροπή και τον εισηγητή της έκθεσης, τον κύριο Martin, καθώς και την Επιτροπή Γεωργίας και Ανάπτυξης της Υπαίθρου για το γεγονός ότι μπορέσαμε να καταλήξουμε σε έναν συμβιβασμό αναφορικά με το καθεστώς οργάνωσης της αγοράς. Πρόκειται για έναν συμβιβασμό ο οποίος, αναγνωρίζοντας τις περιφερειακές ιδιαιτερότητες, εμπεριέχει τη διαφύλαξη των παραδοσιακών οινολογικών πρακτικών. Kατ' αυτόν τον τρόπο διατηρείται αναλλοίωτο το κρασί που εμείς γνωρίζουμε και εκτιμούμε από τις διάφορες ευρωπαϊκές περιφέρειες, ενώ ταυτόχρονα διατηρούνται και οι θέσεις εργασίας στους τομείς που σχετίζονται με την παραγωγή του οίνου και εν τέλει και τα τοπία με τις καλλιέργειες. Η αγορά μπορεί να ρυθμιστεί. Η φύση όμως, οι καιρικές συνθήκες και οι εσοδείες δεν μπορούν.
<P>
Τάσσομαι επομένως υπέρ του καθορισμού της ποσότητας του οίνου που μπορεί να διατίθεται στο εμπόριο κάθε χρόνο. Οι αμπελοοινικός τομέας έχει ήδη καθορίσει αντίστοιχες ρυθμίσεις σχετικά με το ανώτατο όριο εσοδείας ανά εκτάριο. Αντιτάσσομαι όμως έντονα στην πρόταση της Επιτροπής που προτείνει για τις περιπτώσεις όπου συντελείται υπέρβαση της τάξεως του 120 % της προβλεπόμενης εσοδείας ανά εκτάριο την απώλεια του δικαιώματος χαρακτηρισμού του παραγόμενου οίνου της συνολικής εσοδείας ως «ποιοτικού». Μέχρι τώρα δεν είχαμε ποτέ ρυθμίσει κατά τέτοιο τρόπο το θέμα των ποιοτικών οίνων. Κάθε γεωργός, κάθε αμπελουργός εξαρτάται από τις καιρικές συνθήκες. Οι κακές χρονιές πρέπει να εξισορροπούνται από τις καλές. Έτσι, εσοδείες από καλές χρονιές εμφανίζονται στην αγορά σε χρονιές με φτωχές εσοδείες, ούτως ώστε να εξασφαλίζεται το εισόδημα για τις οικογένειες που απασχολούνται στις επιχειρήσεις αυτές. Χρειαζόμαστε επομένως τη δυνατότητα της αποθήκευσης. Θα παρακαλούσα το σημείο αυτό να επανεξεταστεί.

<SPEAKER ID=275 LANGUAGE="ES" NAME="Redondo Jimιnez">
Κύριε Πρόεδρε, κύριε Επίτροπε, κυρίες και κύριοι βουλευτές, κατ' αρχάς θέλω να συγχαρώ τον εισηγητή για την έκθεσή του και για τον βαθμό συναίνεσης που πέτυχε στο Σώμα, κάτι που δεν ήταν εύκολο. Πρόκειται για μια εκκρεμούσα πτυχή της μεταρρύθμισης της ΚΓΠ του 1992 και η πρόταση που παρουσίασε η Επιτροπή είναι κεφαλαιώδους σημασίας για το παρόν - και προπαντός για το μέλλον - του τομέα μας, ιδίως στο σταυροδρόμι όπου βρίσκεται σήμερα η ευρωπαϊκή αμπελουργία. Χρειαζόμαστε τα μέσα που θα μας επιτρέψουν να είμαστε ανταγωνιστικοί στην αγορά, που είναι ήδη σήμερα ανοιχτή, και να διατηρήσουμε τη θέση της Ευρωπαϊκής Ένωσης ως παγκοσμίου ηγέτη σε αυτόν τον τομέα, τομέα που παρέχει τεράστια προστιθέμενη αξία τόσο από κοινωνική, όσο και από οικονομική άποψη.
<P>
Είναι σαφές ότι αυτή η συναίνεση που επιτεύχθηκε σέβεται τις ιστορικές ιδιαιτερότητες και τις διάφορες οινολογικές πρακτικές, αποδίδει μεγάλη σημασία στην ποιότητα και την προώθηση τόσο εντός, όσο και εκτός της Ευρωπαϊκής Ένωσης και επιτρέπει επιπλέον μια συγκρατημένη και ελεγχόμενη ανάπτυξη της αμπελουργίας μας.
<P>
Σε σχέση με το θέμα των αλκοολών κ.λπ., θα προσπαθήσω να μην επαναλάβω όσα ήδη ειπώθηκαν, αλλά θα ήθελα να πω ότι πρέπει να διατηρηθεί μια ισορροπία μεταξύ της τεχνικής προόδου και της διατήρησης της ιδιαιτερότητας των ευρωπαϊκών οίνων. Πρόκειται για άλλο ένα καθήκον που πρέπει να επιτελέσει αυτή η μεταρρύθμιση.
<P>
Για όλους αυτούς τους λόγους με μια προοδευτική βελτίωση της ανταγωνιστικότητας, που να μην περιορίζεται μόνο στους αμπελώνες, αλλά να καλύπτει και τη βελτίωση των εγκαταστάσεων - όπως ειπώθηκε - και την προώθηση του κρασιού, μαζί με τη διάδοση των επιστημονικών γνώσεων για τον οίνο, θα αυξηθεί η ζήτηση των οίνων μας σε μια όλο και πιο ανοιχτή αγορά. Είμαστε επίσης υπέρ της δημιουργίας ενός ανωτάτου συμβουλίου εξαγωγών. Πιστεύουμε πως αυτό είναι απαραίτητο.
<P>
Όμως, κύριε Επίτροπε, μου μένει μια μικρή εκκρεμότητα: η παραγωγή θεωρητικά ευρωπαϊκού οίνου με γλεύκη εισαγόμενα από τρίτες χώρες. Τί μπορείτε να μας πείτε για αυτό;
<P>
Κύριε Επίτροπε, έχετε μια χρυσή - θα έλεγα - ευκαιρία να συνταχθείτε με τις τροπολογίες που ενέκρινε το Σώμα, συντασσόμενος στην ουσία με τη συναίνεση που επιτεύχθηκε εδώ, όπου κάναμε όλοι ένα μεγάλο βήμα μπροστά, ορισμένοι - πρέπει να το αναγνωρίσουμε - με περισσότερη προσπάθεια από άλλους, προς όφελος, πιστεύω, της ευρωπαϊκής αμπελουργίας.

<SPEAKER ID=276 LANGUAGE="IT" NAME="Santini">
Κύριε Πρόεδρε, κύριε Επίτροπε, βλέπω ότι είμαι ο τελευταίος ομιλητής. Φτάσαμε πια στον πάτο αυτού του μπουκαλιού και, όπως συμβαίνει συνήθως, βρίσκουμε λίγο κατακάθι που θα μπορούσε να το θολώσει. Ευτυχώς που είμαι, το επαναλαμβάνω, ο τελευταίος ομιλητής, επειδή εγώ προσωπικά θεωρώ καλή την πρόταση της Επιτροπής και αξιέπαινη τη δέσμευση του εισηγητή μας, που έκανε περισσότερο τον διπλωμάτη παρά τον τεχνικό, δεν μπορώ όμως να ανάψω πυροτεχνήματα για μια τέτοια μεταρρύθμιση και τα αποτελέσματα αυτών των εργασιών.
<P>
Στην πολιτική κάθε πρόβλημα τείνει να αξιολογείται από τη δεξιά ή από την αριστερή σκοπιά. Όταν γίνεται λόγος για τη γεωργία, επιστρέφουμε μοιραία, κυρία Lulling, στις παλιές θέσεις ενός προβλήματος που εξετάζεται από τη σκοπιά του Βορρά ή του Νότου. Παρόλη την καλή θέληση, αυτή η διάσταση απόψεων δεν έχει ακόμη υπερκερασθεί. Η απόσταση μάλιστα που χωρίζει τα δύο άκρα εξακολουθεί να είναι μάλλον μεγάλη. Αυτή θα μπορούσε να αποτελέσει μια ευκαιρία προσέγγισής τους, αλλά, για λόγους που ήδη επεσήμαναν άλλοι Ιταλοί συνάδελφοι, δεν μπορούμε να θεωρούμε ότι έχει σημειωθεί πρόοδος προς την επανόρθωση - που τολμώ να χαρακτηρίσω με κάπως πομπώδη τρόπο ως σχεδόν ιστορική - από ένα ιστορικό μειονέκτημα από το οποίο πάσχουμε στον τομέα αυτό και από το οποίο μόνο κατά τα προσεχή χρόνια θα είναι δυνατόν να απαλλαγούμε εν μέρει.
<P>
Ωστόσο, δεν θα ήθελα να θολώσω ολοκληρωτικά αυτό το κρασί. Θετικά στοιχεία υπάρχουν και θα ήθελα να επισημάνω δύο: κατ' αρχάς, την ώθηση προς την ποιότητα και την προώθηση του οίνου ως απολύτως ακίνδυνου και εύπεπτου ποτού κατάλληλου για όλες τις ηλικίες και για όλα τα γεύματα, στη συνέχεια τις ενισχύσεις για την αναδιάρθρωση των αμπελώνων, με την αντικατάσταση των επιτραπέζιων οίνων με οίνους ποιότητας, και ακόμη τις ενισχύσεις για τους νέους και τις μειονεκτούσες ορεινές περιοχές. Οι πτυχές που αντίθετα δεν μπορώ να υποστηρίξω είναι η μηδαμινή προστασία έναντι οίνων τρίτων χωρών, η υπερβολική προσοχή στις τεχνικές πτυχές της επεξεργασίας και της εμφιάλωσης και η λιγότερη, αντίθετα, προσοχή στις πτυχές της παραγωγής. Επιπλέον, δεν είναι ικανοποιητική η ώθηση προς την αντικατάσταση της σακχαρόζης με ανακαθαρισμένα συμπυκνωμένα γλεύκη, με όλα τα επακόλουθα κίνητρα της περίπτωσης, για λόγους που ήδη επισημάνθηκαν από άλλους συναδέλφους.
<P>
Τέλος, όσον αφορά την υποχρεωτική απόσταξη, θα ήθελα και εγώ να τραβήξω λίγο το αφτί του παλιού μου φίλου Martin. Ήταν εξαιρετική η ιδέα του Επιτρόπου και της Επιτροπής να την καταργήσουν και να επιτρέψουν μόνο μια απόσταξη κρίσης. Ο φίλος μας Martin - δεν έχω καταλάβει ακόμη για ποιόν λόγο - θέλησε να την συμπεριλάβει εκ νέου. Κύριε Επίτροπε, φροντίστε εσείς για την αποκατάσταση της ισορροπίας!

<SPEAKER ID=277 NAME="Fischler">
Κύριε Πρόεδρε, κύριε Επίτροπε, αξιότιμοι κυρίες και κύριοι βουλευτές, αξιότιμοι κυρίες και κύριοι, θα ήθελα κατ' αρχάς να σας ευχαριστήσω όλους για την εργασία σας αναφορικά με την εξέταση της πρότασης της Επιτροπής για τον αμπελοοινικό τομέα. Θα ήθελα όμως επίσης να ευχαριστήσω ιδιαίτερα τον εισηγητή της έκθεσης, τον κύριο Martin, για την ανάλυση της πρότασης που μας παρουσίασε και προ πάντων - και αυτό θα το επαναλάβω - για τις προσπάθειες που κατέβαλε προς την κατεύθυνση εξεύρεσης μιας συμβιβαστικής λύσης. Χάριν όλων αυτών των προσπαθειών καταφέραμε να εξασφαλίσουμε την έγκαιρη, σε σύγκριση με τις άλλες προτάσεις για τη μεταρρύθμιση στο πλαίσιο της Ατζέντας 2000, κατάθεση της πρότασης αναφορικά με τον αμπελοοινικό τομέα.
<P>
Όπως γνωρίζετε, η πρόταση έρχεται να αντικαταστήσει 23 υπάρχοντες κανονισμούς του Συμβουλίου, να απλοποιήσει τα πράγματα και να καλύψει όλους τους θεμελιώδεις τομείς, από την άμπελο έως τη σήμανση των προϊόντων. Παρότι ο τελικός κατάλογος των τροπολογιών που καταθέσατε είναι αρκετά μακρύς, χαίρομαι που διαπιστώνω ότι υπάρχει μια σειρά από σημαντικά θέματα για τα οποία συμφωνούμε. Ειδικότερα, συμφωνούμε ως προς το γεγονός ότι μόνο με την ποιότητα μπορεί να διατηρηθεί και να βελτιωθεί η ανταγωνιστικότητα των κοινοτικών οίνων και ότι τα προγραμματισμένα μέτρα στο πλαίσιο αυτής της μετατροπής μπορούν να συμβάλλουν σημαντικά στην κατεύθυνση της πραγματοποίησης αυτού του στόχου.
<P>
Κατά τα άλλα, συμφωνούμε ότι η κατάσταση της αγοράς απαιτεί μια πιο ευέλικτη διαχείριση του δυναμικού παραγωγής και επίσης ότι το ζητούμενο είναι η διασφάλιση του ιδιαίτερου χαρακτήρα όλων των κοινοτικών οίνων και της νομικής κατοχύρωσης μέσα από προδιαγραφές για τις παραδοσιακές διαδικασίες οινοπαραγωγής.
<P>
Προτού ασχοληθώ λεπτομερέστερα με ορισμένες από τις τροπολογίες, επιτρέψτε μου να υπενθυμίσω για άλλη μια φορά τους επτά στόχους τους οποίους έχει θέσει η Επιτροπή με αυτή την πρόταση μεταρρύθμισης. Πρώτον: θέλουμε να καταστήσουμε τον αμπελοινικό τομέα ανταγωνιστικότερο. Δεύτερον: θέλουμε να διατηρήσουμε αυτή τη βελτιωμένη ισορροπία μεταξύ προσφοράς και ζήτησης. Τρίτον: θέλουμε να απαλείψουμε την παρέμβαση των τεχνητών δυνατοτήτων διάθεσης για την πλεονασματική παραγωγή. Τέταρτον: θέλουμε να ενισχύσουμε περαιτέρω όλες τις συνήθεις δυνατότητες διάθεσης αναφορικά επίσης με την εδώδιμη αλκοόλη και με άλλα προϊόντα. Πέμπτον: θέλουμε να λάβουμε ανάλογα υπόψη μας όλες τις περιφερειακές διαφορές. Έκτον: θέλουμε να ενισχύσουμε τον ρόλο των διεπαγγελματικών οργανώσεων και των οργανώσεων των παραγωγών. Έβδομον: θέλουμε να απλοποιήσουμε σημαντικά τη νομοθεσία και να την καταστήσουμε πιο διαφανή.
<P>
Αναφορικά με αυτούς τους στόχους επικρατεί μια ευρεία συμφωνία. Ορισμένες από τις τροπολογίες που έχετε καταθέσει σηματοδοτούν βελτίωση των μέτρων που έχουμε προτείνει για την επίτευξη αυτών των στόχων. Ειδικότερα, θεωρούμε εποικοδομητική τη νέα διατύπωση των διατάξεων που αφορούν τη δημιουργία ενός νομικού πλαισίου που θα διέπει τις διεπαγγελματικές οργανώσεις και τις οργανώσεις των παραγωγών. Ελπίζω έτσι να απαντούμε στην ερώτηση της κυρίας Lulling. Έχουμε ήδη αρχίσει με τη συζήτηση του εν λόγω θέματος.
<P>
Περαιτέρω χρήσιμες τροπολογίες αφορούν την εισαγωγή κριτηρίων σχετικά με την απόσταξη σε περίπτωση κρίσης, νέες προδιαγραφές για τους οίνους λικέρ, καθώς και με μια ολόκληρη σειρά από τεχνικές βελτιώσεις. Υπάρχουν εξάλλου και τομείς στους οποίους οι απόψεις μας διίστανται και με τους οποίους θα ήθελα στο σημείο αυτό να ασχοληθώ λεπτομερέστερα. Για να δώσουμε στις περιφέρειες των οποίων η παραγωγή δεν μπορεί να συμβαδίσει με τη ζήτηση της αγοράς τη δυνατότητα μιας περιορισμένης επέκτασης, η Επιτροπή προτείνει τη χορήγηση νέων δικαιωμάτων φύτευσης, και μάλιστα της τάξεως των 35.000 περίπου εκταρίων. Η επέκταση αυτή, αν τη κατανείμουμε σε χρονικό διάστημα τριών ετών, αντιστοιχεί σχεδόν στο διπλάσιο εκείνης που είχε χορηγηθεί υπό μορφή πρόσθετων δικαιωμάτων στο πλαίσιο των δυο τελευταίων πακέτων για τις γεωργικές τιμές.
<P>
Εκτός αυτού, η πρόταση θα οδηγήσει σε μια σημαντική de facto επέκταση του δυναμικού παραγωγής, αφού οι παραγωγοί που δεσμεύονται να εκριζώσουν τους αμπελώνες τους θα αποκτήσουν την ίδια στιγμή και τα δικαιώματα επαναφύτευσης. Η επέκταση αυτή θα μπορούσε, για παράδειγμα, να υπερβαίνει μάλιστα κατά πολύ τα 35 εκτάρια που θα επιτύχουμε με τα επιπλέον ποσοστά. Ως εκ τούτου δεν βλέπω τώρα καμία δυνατότητα να προχωρήσουμε περισσότερο, ειδάλλως δεν θα μπορέσουμε να αντεπεξέλθουμε στον στόχο της επίτευξης ισορροπίας μεταξύ προσφοράς και ζήτησης.
<P>
Σε μια άλλη τροπολογία εκφράζεται η απαίτηση να συμπεριληφθεί η απλή ανανέωση των αμπελώνων στα μέτρα αναδιάρθρωσης. Θα ήθελα να υπενθυμίσω ότι τα μέτρα αναδιάρθωσης πρέπει να εξυπηρετούν την προσαρμογή της παραγωγής ορισμένων προβληματικών περιοχών στη διαφορετική ζήτηση της αγοράς. Επίσης, οι πόροι που έχουμε στη διάθεσή μας είναι σίγουρα περιορισμένοι και ως εκ τούτου δεν είμαστε σε θέση να χρηματοδοτήσουμε εφεξής τη λήψη μέτρων τα οποία ανέκαθεν ενέπιπταν στην κανονική διαχείριση των αμπελώνων.
<P>
Ομοίως, όσον αφορά τα μέτρα αναδιάρθρωσης προτείνετε, με εξαίρεση τις περιοχές του στόχου 1, το κόστος της αναδιάρθρωσης να καλυφθεί από τα κράτη μέλη μέσω συγχρηματοδότησης έως 25 %. Θεωρώ ότι η συγχρηματοδότηση αποτελεί πάντα ένα θέμα προς συζήτηση, γύρω από το οποίο όμως πρέπει να αποφασίσουμε οριστικά στο πλαίσιο του συνολικού πακέτου της Ατζέντας 2000. Ως εκ τούτου θα πρέπει να εξεταστεί εκτός του καθεστώτος οργάνωσης της αγοράς του αμπελοοινικού τομέα και σε σχέση με τη συνολική χρηματοδότηση της Ατζέντας.
<P>
Αλλες τροπολογίες αμφισβητούν το θέμα του status quo αναφορικά με τις διαδικασίες εμπλουτισμού, ειδικότερα όσον αφορά τον εμπλουτισμό με σακχαρόζη. Στο σημείο αυτό συμφωνώ με τον βουλευτή κύριο Βιbιar: θεωρώ ότι πηγαίνουμε 150 χρόνια πίσω, εάν συλλογιστούμε τώρα κατά πόσον πρέπει να κηρύξουμε έναν νέο πόλεμο μεταξύ των χωρών του Βορρά και του Νότου. Επομένως πιστεύω ότι καλώς διατηρούμε τις διάφορες παραδοσιακές διαδικασίες εμπλουτισμού καθώς και τις οινολογικές πρακτικές.
<P>
Όσον αφορά τις τροπολογίες για την προτεινόμενη απόσταξη σε περίπτωση κρίσης, έχω την απόλυτη πεποίθηση ότι η προσέγγιση του θέματος από την Επιτροπή είναι η σωστή. Τα υποχρεωτικά μέτρα στην παρούσα ανοιχτή αγορά μετά από τον γύρο της Ουρουγουάης, όπου πλέον δεν μπορούν να καθορίζονται ελάχιστες τιμές, είναι ακατάλληλα, διότι η μείωση ποσοτήτων οίνου θα οδηγούσε εν τέλει αποκλειστικά και μόνο στη δημιουργία επιπλέον χώρου για εισαγωγές. Μπορώ όμως να αποδεχθώ την πρότασή σας ως προς την έγκριση πρόσθετων κριτηρίων, ειδικότερα όσον αφορά τις τιμές της αγοράς, που θα υποκαταστήσουν το μέτρο.
<P>
Μια άλλη τροπολογία στοχεύει στην υιοθέτηση μέτρων στην κοινή οργάνωση της αγοράς που θα προωθούν τη διάθεση στην εξωτερική και εσωτερική αγορά. Για να γίνω σαφής: όσον αφορά την προώθηση της διάθεσης στην εξωτερική αγορά, πιστεύω ότι τα μέτρα αυτά θα οδηγήσουν σε καλύτερα αποτελέσματα στο πλαίσιο ενός κανονισμού με οριζόντιο χαρακτήρα. Είναι βέβαια αυτονόητο ότι είμαι υπέρ της ύπαρξης μέτρων για την προώθηση της διάθεσης στην εξωτερική αγορά. Εν όψει όμως των διαφορετικών απόψεων των κρατών μελών ως προς την προώθηση της διάθεσης εντός της εσωτερικής αγοράς και της εν γένει αντίθεσης των θέσεων των κρατών μελών σχετικά με τη διάθεση ή με την προώθηση της διάθεσης των αλκοολούχων ποτών, πιστεύω ότι αντιμετωπίζουμε ένα πρόβλημα που πράγματι θα δυσχεράνει πολύ την υιοθέτηση στους κόλπους ενός συνολικού καθεστώτος οργάνωσης της αγοράς του αμπελοοινικού τομέα.
<P>
Αναφορικά με την ακύρωση της παρούσας απαγόρευσης σχετικά με την οινοπαραγωγή από γλεύκη που εισάγονται από τρίτες χώρες, ζήτημα που τέθηκε από αρκετούς, έχω πλήρη επίγνωση του αντικτύπου αυτής της διάταξης σε ορισμένα κράτη μέλη. Για το θέμα αυτό ζητήσαμε επισταμένως την άποψη πολλών ειδικών και έχουμε στη διάθεσή μας σαφείς νομικές γνωμοδοτήσεις, σύμφωνα με τις οποίες οι υποχρεώσεις από τον ΠΟΕ πολύ απλά καθιστούν υποχρεωτική την ακύρωση της παρούσας γενικής απαγόρευσης. Οι υπηρεσίες της Επιτροπής έχουν ωστόσο εξηγήσει στα κράτη μέλη ότι η πρότασή μας προβλέπει διατάξεις που αφορούν τόσο τον έλεγχο, όσο και τη σήμανση, συμπεριλαμβανομένης μιας ρύθμισης για την εξασφάλιση ορισμένων εγγυήσεων κατά την εισαγωγή, με σκοπό να διασφαλίζεται ότι ο οίνος που παράγεται από γλεύκη εισαγόμενα από τρίτες χώρες δεν θα μπορεί να χαρακτηριστεί κοινοτικός.
<P>
Τέλος, έχει κατατεθεί μια σειρά από τροπολογίες αναφορικά με τους ποιοτικούς οίνους συγκεκριμένων περιοχών. Θα ήθελα να δηλώσω ξεκάθαρα ότι πρόθεσή μας είναι να υιοθετήσουμε πλήρως τις διατάξεις που ισχύουν δυνάμει των τρεχόντων κανονισμών του Συμβουλίου. Αναφορικά εξάλλου με τους κανονισμούς του Συμβουλίου θέλουμε να περιοριστούμε στις γενικές διατάξεις, ενώ για τις υπόλοιπες θέλουμε να τις εγκρίνουμε στο πλαίσιο των διατάξεων εφαρμογής. Όσον αφορά τώρα το ανώτατο όριο της εσοδείας των ποιοτικών οίνων, η Επιτροπή άδραξε την ευκαιρία και για περιπτώσεις όπου υπάρχει υπέρβαση του ανώτατου ορίου θέσπισε μια συνολική ρύθμιση, ούτως ώστε να εξασφαλίζονται οι ίδιες συνθήκες και για τους κοινοτικούς παραγωγούς ποιοτικών οίνων.
<P>
Υπό την προϋπόθεση ότι, τα κράτη μέλη θα ρυθμίσουν αποτελεσματικά το εν λόγω ζήτημα μέσα από διαφανείς διατάξεις, και πρωτίστως εθνικές, θα μπορούσαμε να επανεξετάσουμε την εν λόγω πρόταση συνυπολογίζοντας κατ' αυτόν τον τρόπο και τις επιφυλάξεις της κυρίας Κlaί.
<P>
Τελειώνοντας, θα ήθελα να επεισέλθω σε μια τροπολογία που αφορά αρκετά σημεία της πρότασης. Η εν λόγω τροπολογία ζητά να επιβάλλεται η γνωμοδότηση του Ευρωπαϊκού Κοινοβουλίου σχετικά με τις διάφορες αποφάσεις του Συμβουλίου αναφορικά με τη διαχείριση της αγοράς. Θεωρώ μεν αυτή τη διαδικασία εξαιρετικό μέσο για τη λήψη σοβαρών και προπάντων με πολιτικό περιεχόμενο αποφάσεων, αλλά, όταν πρόκειται για μέτρα καθαρά τεχνικής υφής που αφορούν τη διαχείριση της αγοράς, η πρόοδος επιβραδύνεται και παρακωλύεται σημαντικά. Εδώ απαιτούνται αποφάσεις με τις οποίες θα μπορούμε να αντιδράσουμε ακαριαία στην κατάσταση της αγοράς. Γι' αυτόν ακριβώς τον λόγο αποφασίσαμε συνειδητά να διατηρήσουμε τις θεμελιώδεις αρχές του κανονισμού του Συμβουλίου, ενώ αποφάσεις σχετικά με τη διαχείριση της αγοράς θα λαμβάνονται σε επίπεδο Επιτροπής. Κατ' αυτόν τον τρόπο εξασφαλίζεται σε μεγάλο βαθμό η ευελιξία και η ταχύτητα αντίδρασης. Γι' αυτό δεν μπορώ να αποδεχτώ καμία τροπολογία που θέτει εκ νέου υπό αμφισβήτιση αυτόν τον στόχο.
<P>
Ελπίζω οι παρατηρήσεις μου να έχουν ξεκαθαρίσει επαρκώς τη θέση της Επιτροπής ως προς τις τροπολογίες της έκθεσης και θα ήθελα τελειώνοντας να ξανατονίσω τον μεγάλο βαθμό συμφωνίας που διακρίνω σε μια σειρά από μέτρα που αφορούν σημαντικά ζητήματα.

<SPEAKER ID=278 LANGUAGE="PT" NAME="Cunha">
Κύριε Πρόεδρε, μου προκάλεσε βαθιά σύγχυση η εξήγηση που παρέθεσε ο Επίτροπος κ. Fischler σχετικά με την εισαγωγή γλευκών από τρίτες χώρες με σκοπό την οινοποίηση. Δεν κατάλαβα καλά την εξήγησή του και ερωτώ τον κύριο Επίτροπο εάν αντιλαμβάνεται τον πάταγο που ενδέχεται να προκληθεί, όταν θέτει αυτό το προηγούμενο.

<SPEAKER ID=279 NAME="Fischler">
Κύριε Πρόεδρε, θεωρώ ότι υπήρξα πολύ σαφής στο σημείο αυτό. Ξεκαθάρισα ότι οι παρούσες διατάξεις της ΓΣΔΕ δεν επιτρέπουν τη διατήρηση της απαγόρευσης αναφορικά με την εισαγωγή γλευκών. Είναι κάτι που χρήζει μετατροπής, προκειμένου να είμαστε συνεπείς προς την ΓΣΔΕ. Εκείνο που θα μπορούσαμε όμως να κάνουμε από την πλευρά μας είναι να εγγυηθούμε ότι το εισαγόμενο γλεύκος - έστω και αν πρόκειται να αναμειχθεί με γλεύκη της Κοινότητας - θα πρέπει να έχει επαρκή σήμανση, ούτως ώστε να οι καταναλωτές να είναι σαφώς ενήμεροι, όταν πρόκειται για οίνο που έχει παραχθεί από εισαγόμενο γλεύκος.
<P>
Επομένως, το θέμα ανάγεται στη δική μας δυνατότητα ως καταναλωτών να διακρίνουμε ένα κρασί που περιέχει εισαγόμενο γλεύκος ως κρασί που έχει παραχθεί, εξ ολοκλήρου ή εν μέρει, από εισαγόμενο γλεύκος. Δεν μπορούμε όμως εκ των προτέρων έτσι απλά να απαγορεύσουμε την εισαγωγή γλευκών.

<SPEAKER ID=280 NAME="Πρόεδρος">
Ευχαριστώ πολύ, κύριε Επίτροπε Fischler.
<P>
Η συζήτηση έληξε.
<P>
Η ψηφοφορία θα διεξαχθεί την Πέμπτη, στις 11.00.

<CHAPTER ID=11>
Διέλευση των συνόρων της Ένωσης
<SPEAKER ID=281 NAME="Πρόεδρος">
Η ημερήσια διάταξη προβλέπει την κοινή συζήτηση των ακόλουθων εκθέσεων:
<P>
Α4-0450/98 της κ. Lindeperg, εξ ονόματος της Επιτροπής Πολιτικών Ελευθεριών και Εσωτερικών Υποθέσεων, για την εναρμόνιση μορφών προστασίας συμπληρωματικών προς το καθεστώς του πρόσφυγα στην Ευρωπαϊκή Ένωση, -Α4-0045/99 του κ. Lehne, εξ ονόματος της Επιτροπής Πολιτικών Ελευθεριών και Εσωτερικών Υποθέσεων, σχετικά με: Ι.την πρόταση πράξης του Συμβουλίου που αφορά την κατάρτιση Σύμβασης σχετικά με τους κανόνες αποδοχής των υπηκόων τρίτων χωρών στα κράτη μέληκαι
<P>
ΙΙ.το σχέδιο Σύμβασης σχετικά με τους κανόνες αποδοχής των υπηκόων τρίτων χωρών στα κράτη μέλη (COM(97)0387 - C4-0681/97-97/0227 (CNS)), -Α4-0043/99 του κ. Lehne, εξ ονόματος της Επιτροπής Πολιτικών Ελευθεριών και Εσωτερικών Υποθέσεων, σχετικά με: την πρόταση κανονισμού του Συμβουλίου που αφορά τον καθορισμό των τρίτων χωρών των οποίων οι υπήκοοι πρέπει να διαθέτουν θεώρηση κατά τη διέλευση των εξωτερικών συνόρων των κρατών μελών (COM(93)0684 - C4-0665/97-97/0922(CNS))
<P>
και
<P>
τον προσανατολισμό του Συμβουλίου σχετικά με την πρόταση κανονισμού του Συμβουλίου για τον καθορισμό των τρίτων χωρών των οποίων οι υπήκοοι πρέπει να είναι κάτοχοι θεώρησης κατά τη διέλευση των εξωτερικών συνόρων των κρατών μελών (11323/97) (COM(93)0684 - C4-0665/97-97/0922(CNS)).

<SPEAKER ID=282 NAME="Lindeperg">
Κύριε Πρόεδρε, κυρία και κύριε Επίτροπε, αγαπητοί συνάδελφοι, οι ιθύνοντες των κρατών μελών έχουν πλέον πεισθεί ότι η πολιτική για θέματα ασύλου δεν μπορεί να ασκείται στο εξής αποκλειστικά σε εθνικό επίπεδο.
<P>
Η Συνθήκη του Αμστερνταμ επικύρωσε αυτή την άποψη παρέχοντας τη δυνατότητα να καταστεί μακροπρόθεσμα η πολιτική για θέματα ασύλου κοινοτική, βάσει ψηφοφορίας με ειδική πλειοψηφία στο Συμβούλιο. Ωστόσο, ο χρόνος πιέζει και δεν είναι δυνατόν να θέσουμε μια τόσο αόριστη προθεσμία για την εναρμόνιση των πρακτικών. Κατεβλήθησαν ορισμένες προσπάθειες στο πλαίσιο του τρίτου πυλώνα, οι οποίες πρέπει να ελπίζουμε ότι θα μεταφερθούν σύντομα στο κοινοτικό δίκαιο.
<P>
Η Σύμβαση του Δουβλίνου ετέθη σε ισχύ, αλλά καταγράφονται πολλές δυσλειτουργίες. Το ψήφισμα περί των ελαχίστων εγγυήσεων περιέχει θετικές εξελίξεις, αλλά δυστυχώς οι διατάξεις του δεν είναι δεσμευτικές. Η κοινή θέση που εκδόθηκε τον Μάρτιο του 1996 σχετικά με τον ορισμό του όρου «πρόσφυγας» επικυρώνει μια περιοριστική ερμηνεία, εξαιρώντας από το καθεστώς του πρόσφυγα τα άτομα που διώκονται από τρίτους, και δημιουργεί καταστάσεις δύσκολες από άποψη διαχείρισης και δραματικές ως προς την ανθρώπινη πλευρά. Τα διαδοχικά σχέδια κοινής δράσης όσον αφορά την προσωρινή προστασία, που αποσκοπούν στην αντιμετώπιση των περιπτώσεων μαζικής συρροής μετακινηθέντων ατόμων, προσκρούουν σε δυσκολίες εντός του Συμβουλίου.
<P>
Eίναι ένας τομέας όπου η εναρμόνιση δεν σημείωσε πρόοδο, αν και το θέμα περιλαμβάνεται στο πρόγραμμα του Συμβουλίου εδώ και πολλά χρόνια: πρόκειται για τις μορφές προστασίας που είναι συμπληρωματικές της Σύμβασης της Γενεύης. Πράγματι η εν λόγω Σύμβαση δεν καλύπτει όλες τις καταστάσεις ατόμων που έχουν εγκαταλείψει τη χώρα τους και δεν μπορούν να επιστρέψουν σε αυτή λόγω αιτιολογημένου φόβου ότι θα υποστούν διώξεις. Ακόμα κι αν η Σύμβαση της Γενεύης ερμηνευθεί σύμφωνα με τις συστάσεις της Ύπατης Αρμοστείας των Ηνωμένων Εθνών για τους Πρόσφυγες, κάτι που ζητάμε επίμονα στην παρούσα έκθεση, θα εξακολουθήσει να υφίσταται νομικό κενό ανάμεσα στην προστασία που εγγυάται η Σύμβαση της Γενεύης και την προσωρινή προστασία που βρίσκεται σήμερα υπό συζήτηση και αφορά μόνο τη μαζική συρροή ατόμων, εξαιρουμένων επομένως των μεμονωμένων περιπτώσεων.
<P>
Επί του παρόντος οι λύσεις, εφόσον υπάρχουν, επαφίονται στην κρίση των εθνικών αρχών και το λιγότερο που μπορούμε να πούμε είναι ότι αυτές οι λύσεις ποικίλλουν εξαιρετικά. Τί συμβαίνει όμως με τα άτομα των οποίων η αίτηση για χορήγηση ασύλου απορρίπτεται και τα οποία διατρέχουν σοβαρούς κινδύνους σε περίπτωση επιστροφής στη χώρα τους; Η πλειοψηφία ευτυχώς παραμένει στην επικράτεια της Ένωσης και θα δούμε υπό ποιές συνθήκες. Δεν πρέπει όμως να ξεχνάμε ότι ορισμένοι απελαύνονται παρά τους κινδύνους, με κίνδυνο της ζωής τους, όπως έχουν αποδείξει πολλές δραματικές περιπτώσεις.
<P>
Η κατάσταση γίνεται τόσο ανησυχητική που στην πατρίδα μου, για παράδειγμα - χωρίς να σημαίνει ότι η κατάσταση στα υπόλοιπα κράτη μέλη είναι καλύτερη - κάποιες ΜΚΟ, οι οποίες δεν έχουν φήμη εξτρεμιστικών ή ανεύθυνων, έκρουσαν τον κώδωνα του κινδύνου καταγγέλλοντας τις παράλογες απαιτήσεις της διοίκησης έναντι ανθρώπων που υπόκεινται σε βασανιστήρια ή άλλου είδους ταπεινωτική μεταχείριση. Οι οργανώσεις αυτές εξέφραζαν τη λύπη τους για τη μείωση των ποσοστών αναγνώρισης της προσφυγικής ιδιότητας και για τη δραματική κατάσταση των ανεπιθύμητων, ορισμένοι από τους οποίους, πεπεισμένοι για την απόρριψή τους, δεν τολμούσαν πλέον να ζητήσουν το καθεστώς του πρόσφυγα. Οι εν λόγω οργανώσεις συνιστούσαν αλλαγή της λογικής και επιστροφή σε μία ηθική σύνεσης.
<P>
Πώς διαμορφώνεται όμως η κατάσταση για όσους ναι μεν απορρίπτεται η αίτηση για χορήγηση ασύλου, αλλά δεν απελαύνονται στη χώρα καταγωγής τους; Αυτοί υπάγονται στις εθνικές διατάξεις της χώρας υποδοχής, οι οποίες ποικίλλουν σε πολύ μεγάλο βαθμό. Το ίδιο ισχύει τόσο γι' αυτούς που έχουν την τύχη να διαθέτουν ένα πραγματικό καθεστώς συμπληρωματικής προστασίας, όσο και για όσους είναι απλά ανεκτοί, χωρίς καθεστώς πρόσφυγα, χωρίς δικαιώματα, βιώνοντας στο έπακρο τη ρευστότητα και την αβεβαιότητα, και η κατάσταση των οποίων τίθεται διαρκώς υπό αμφισβήτηση.
<P>
Οι σημερινές εθνικές διατάξεις, όταν υφίστανται, διαφέρουν εντελώς μεταξύ των κρατών μελών, συχνά δε και εντός του ίδιου κράτους μέλους. Ποιός μπορεί ενδεχομένως να ωφελείται από την αδιέξοδη αυτή ζούγκλα; Όχι φυσικά οι ενδιαφερόμενοι, ούτε όμως και τα ίδια τα κράτη μέλη, τα οποία δεν μπορούν να ελπίζουν σε μια συνεκτική κατανομή των αιτήσεων ασύλου και βρίσκονται αντιμέτωπα με τα κοινωνικά προβλήματα που δημιουργούν άτομα που βιώνουν την αβεβαιότητα.
<P>
Στόχος της έκθεσής μου είναι να επιστήσω την προσοχή της Επιτροπής και του Συμβουλίου στην επείγουσα ανάγκη να σημειωθεί πρόοδος στην εναρμόνιση αυτών των συμπληρωματικών μορφών προστασίας, να καθορισθεί ένα καθεστώς και δικαιώματα που θα επιτρέπουν σε αυτά τα άτομα, τα οποία θα παραμείνουν ούτως ή άλλως στην επικράτεια των κρατών μελών, να ξεφύγουν από την αβεβαιότητα και το άγχος. Οι συμπληρωματικές αυτές μορφές προστασίας δεν πρέπει να θέτουν υπό αμφισβήτηση τη συνολική εφαρμογή της Σύμβασης της Γενεύης και πρέπει ταυτόχρονα να διαχωρίζονται σαφώς από την προσωρινή προστασία.
<P>
Όσον αφορά τις τροπολογίες, το μεγαλύτερο μέρος όσων υπεβλήθησαν τείνουν να τροποποιήσουν σημαντικά τη φιλοσοφία του κειμένου και εκφράζουν ουσιαστικά ασυμφωνία με το ίδιο το αντικείμενο της έκθεσης. Όλοι κατανοούν επομένως ότι τις απορρίπτω.
<P>
Θα ήθελα να αποδεχθώ τις τροπολογίες της Ομάδας της Ευρωπαϊκής Ριζοσπαστικής Συμμαχίας σχετικά με τις διώξεις κατά των ομοφυλοφίλων, αλλά κατάλαβα ότι η αποδοχή αυτών των τροπολογιών θα κινδύνευε να εκμηδενίσει τις μακρές διαβουλεύσεις με βουλευτές άλλων πολιτικών ομάδων θέτοντας σε τελευταία ανάλυση σε κίνδυνο την τελική ψηφοφορία. Κατά συνέπεια θα ζητήσω από την Ομάδα μου να τις απορρίψει.
<P>
Θα ήθελα να ολοκληρώσω ευχαριστώντας τον μεγάλο αριθμό των συναδέλφων που συμμετείχαν σε αυτή τη συλλογική εργασία, η οποία ελπίζω να καταλήξει μακροπρόθεσμα σε μία πρακτική για τη χορήγηση ασύλου στην Ευρωπαϊκή Ένωση που θα βρίσκεται σε μεγαλύτερη συμφωνία με τις διεθνείς δεσμεύσεις τις οποίες προσυπέγραψαν τα κράτη μέλη και με τις ανθρωπιστικές αρχές στις οποίες βασίζεται η Ευρωπαϊκή Ένωση.

<SPEAKER ID=283 NAME="Lehne">
Κύριε Πρόεδρε, αξιότιμοι κυρίες και κύριοι, σήμερα είμαι εισηγητής δύο διαφορετικών εκθέσεων: η πρώτη αφορά τη Σύμβαση σχετικά με τους κανόνες αποδοχής των υπηκόων τρίτων χωρών στα κράτη μέλη και η δεύτερη την εναρμόνιση της πολιτικής σχετικά με τη θεώρηση κατά τη διέλευση των εξωτερικών συνόρων της Ευρωπαϊκής Ένωσης. Επιτρέψτε μου να ξεκινήσω με τη Σύμβαση σχετικά με τους υπηκόους τρίτων χωρών, η οποία σίγουρα αντιπροσωπεύει και ένα πιο περίπλοκο νομοθετικό σχέδιο.
<P>
Θεωρώ ότι στο πλαίσιο μιας λειτουργικής εσωτερικής αγοράς στην επικράτεια της Ευρωπαϊκής Ένωσης είναι απαραίτητο να υπάρχει στενή συνεργασία μεταξύ των κρατών μελών σε ζητήματα που αφορούν τη μετανάστευση και φυσικά τα δικαιώματα των υπηκόων τρίτων χωρών που διαμένουν μόνιμα στα κράτη μέλη. Δεν έχει κανένα νόημα αφενός να καταργούμε τα σύνορα μέσω της Συμφωνίας του Schengen και άλλων κανονισμών και αφετέρου να φιλοξενούμε έναν μεγάλο αριθμό υπηκόων τρίτων χωρών οι οποίοι να μη μπορούν να εκμεταλλευτούν παρά ελάχιστα τις δυνατότητες της ελεύθερης κυκλοφορίας εντός αυτής της εσωτερικής αγοράς. Η κατάργηση των συνόρων δεν έχει επίσης νόημα, όταν κατά τα άλλα υπάρχουν μεταξύ των κρατών μελών διαφορετικές ρυθμίσεις σε θέματα μετανάστευσης. Αυτό σε μεμονωμένες περιπτώσεις μπορεί να οδηγήσει σε καταστάσεις όπου ορισμένα κράτη μέλη θα δέχονται μετανάστες, οι οποίοι όμως στη συνέχεια θα διοχετεύονται στη συνολική αγορά εργασίας της εσωτερικής αγοράς και κατ' αυτόν τον τρόπο θα επηρεάζουν εν τέλει - δεν θα ήθελα να πω επιβαρύνουν - τα υπόλοιπα κράτη μέλη.
<P>
Ως εκ τούτου χαιρετίζω κατ' αρχήν το γεγονός ότι η Ευρωπαϊκή Επιτροπή κατέθεσε πρόταση για μια Σύμβαση σχετικά με τους κανόνες αποδοχής υπηκόων τρίτων χωρών στα κράτη μέλη. Θεωρώ ότι αυτό καθαυτό το γεγονός αποτελεί πρόοδο.
<P>
Δυστυχώς η διαβούλευση επί αυτής της Σύμβασης σχετικά με τους κανόνες αποδοχής των υπηκόων τρίτων χωρών στα κράτη μέλη έχει εδώ στο Κοινοβούλιο μια λίγο άδοξη προϊστορία. Ενθυμείστε ότι στην Επιτροπή Πολιτικών Ελευθεριών και Εσωτερικών Υποθέσεων είχαμε περατώσει ήδη από το καλοκαίρι του παρελθόντος έτους το στάδιο των διαβουλεύσεων και εν συνεχεία τον Σεπτέμβριο επρόκειτο να προχωρήσουμε σε διαβουλεύσεις για την εν λόγω Σύμβαση εδώ στην ολομέλεια. Υπήρξε τότε μια αίτηση από την πλευρά των σοσιαλιστών, την οποία είχα υποστηρίξει, και η οποία ζητούσε αναπομπή της εν λόγω Σύμβασης σχετικά με τους κανόνες αποδοχής των υπηκόων τρίτων χωρών στα κράτη μέλη στην Επιτροπή Πολιτικών Ελευθεριών και Εσωτερικών Υποθέσεων. Ο λόγος ήταν ότι απλώς την εποχή εκείνη η Επιτροπή Πολιτικών Ελευθεριών και Εσωτερικών Υποθέσεων είχε λάβει μια σειρά αποφάσεων οι οποίες είχαν κατατεθεί και στο Κοινοβούλιο και ήταν πολύ διαφιλονικούμενες, όπως για παράδειγμα μια σχεδόν απεριόριστη διεύρυνση του δικαιώματος της επανένωσης της οικογένειας για όλα τα μέλη της στενότερης οικογένειας, συμπεριλαμβανομένων και των ανιόντων συγγενών. Η ύπαρξη συντροφικής σχέσης θα επαρκούσε στο σημείο αυτό για τη συνένωση της οικογένειας. Επίσης διευρύνονταν οι δυνατότητες συνεχούς σύναψης συμβάσεων απεριόριστης διάρκειας για εποχιακούς εργάτες. Η απλή προσφορά μιας θέσης εργασίας θα αρκούσε για τη θεμελίωση του δικαιώματος μετανάστευσης. Επιπλέον δεν προβλεπόταν πλέον η απομάκρυνση των προσώπων που διέπραταν σοβαρά αδικήματα. Όλα αυτά θα είχαν οδηγήσει σε μια υπερβολική επιβάρυνση των αγορών εργασίας και των κοινωνικών συστημάτων στα κράτη μέλη της Ευρωπαϊκής Ένωσης.
<P>
Προφανώς εκείνοι που είχαν υποστηρίξει τότε τις τροπολογίες τρομοκρατήθηκαν και οι ίδιοι με το θάρρος που είχαν επιδείξει και εν συνεχεία, με μεγαλύτερη σύνεση, κατέθεσαν αίτηση αναπομπής. Ακολούθως εγώ ως εισηγητής της έκθεσης κατέβαλα προσπάθειες για την εξεύρεση συμβιβαστικών λύσεων. Πιστεύω ότι σήμερα έχουμε ενώπιόν μας μια έκθεση που αποτελεί έναν πραγματικό συμβιβασμό και που συμπεριλαμβάνει επίσης σε μια συνολική πρόταση τις διάφορες θέσεις, όπως αυτές εκπροσωπήθηκαν στην επιτροπή.
<P>
Σε θέματα που αφορούν τη συνένωση της οικογένειας περιοριστήκαμε σε αυτό που είχε προτείνει η Επιτροπή. Στο θέμα των εποχιακών εργατών έχουμε θέσει ως προϋπόθεση την αρχή της επικουρικότητας μεταξύ των επιμέρους κρατών μελών. Όσον αφορά τη διάθεση θέσεων εργασίας στα κράτη μέλη κινηθήκαμε και πάλι γύρω από την αρχή της επικουρικότητας. Ταυτόχρονα απομακρύναμε από τη συνολική Σύμβαση - και ήμουν ανέκαθεν αυτής της άποψης - το ζήτημα που θίγεται στο κεφάλαιο 8 και αναφέρεται στα δικαιώματα των υπηκόων τρίτων χωρών που διαμένουν μόνιμα στην Ένωση, για τον απλό λόγο ότι θεωρούμε πως η Σύμβαση αυτή, και λόγω του τίτλου της, πρέπει να ρυθμίζει τη μετανάστευση και όχι το ζήτημα των δικαιωμάτων των υπηκόων τρίτων χωρών που διαμένουν μόνιμα στα κράτη μέλη.
<P>
Ταυτόχρονα καλούμε την Επιτροπή να μας παρουσιάσει σε ένα επιπρόσθετο σχέδιο μια νέα πρόταση η οποία να ασχολείται με το θέμα των δικαιωμάτων των υπηκόων τρίτων χωρών που διαμένουν μόνιμα στα κράτη μέλη, διότι φυσικά το εν λόγω θέμα χρήζει επίσης ρύθμισης.
<P>
Από τις προκαταρκτικές συζητήσεις με τους υπαλλήλους της Ευρωπαϊκής Επιτροπής εμείς ως μέλη της κοινοβουλευτικής επιτροπής αποκομίσαμε εξάλλου την εντύπωση ότι η Επιτροπή έχει ούτως ή άλλως την πρόθεση - μετά από τη γνωμοδότηση του Κοινοβουλίου σχετικά με τους κανόνες αποδοχής των υπηκόων τρίτων χωρών στα κράτη μέλη και μετά από την τοποθέτηση του Συμβουλίου επί αυτού του θέματος κατά την πρώτη ανάγνωση - να πάρει πίσω το εν λόγω σχέδιο Σύμβασης τυπικά, να το επεξεργαστεί, και να το επαναφέρει ως σχέδιο οδηγίας αφού τεθεί σε ισχύ η Συνθήκη του Αμστερνταμ. Χαιρετίζω το γεγονός αυτό και προσωπικά και εξ ονόματος της Επιτροπής Πολιτικών Ελευθεριών και Εσωτερικών Υποθέσεων. Πιστεύω ότι τότε ένα επεξεργασμένο σχέδιο της Επιτροπής θα μπορούσε να οδηγήσει σε ακόμη πιο εμπεριστατωμένες διαβουλεύσεις από τις μέχρι στιγμής διεξαχθείσες.
<P>
Θα ήθελα να δηλώσω ξεκάθαρα ότι θα απορρίψω τις τροπολογίες που κατατέθηκαν εκ μέρους της Ομάδας της Ευρωπαϊκής Ριζοσπαστικής Συμμαχίας, της Συνομοσπονδιακής Ομάδας της Ευρωπαϊκής Ενωτικής Αριστεράς και της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών για τον πολύ απλό λόγο ότι ανακινούν βασικά θέσεις που ακούστηκαν στις πρώτες διαβουλεύσεις που έγιναν τον Σεπτέμβριο, τις οποίες εγώ προσωπικά απορρίπτω για λόγους που έχω προαναφέρει και τις οποίες είμαι υποχρεωμένος να απορρίψω και αυτή τη φορά. Θέλω να δηλώσω ξεκάθαρα ότι, σε περίπτωση που καταλήξουμε σε μια θετική απόφαση σχετικά με τις εν λόγω τροπολογίες των Ομάδων αυτών, ως εισηγητής της έκθεσης θα αναγκαστώ κατά τη διάρκεια της συνεδρίασης της ολομέλειας να προτείνω στο τέλος της ψηφοφορίας την καταψήφιση της ίδιας της έκθεσής μου. Γι' αυτό παρακαλώ να καταψηφιστούν οι εν λόγω τροπολογίες.
<P>
Έρχομαι τώρα στη δεύτερη έκθεση. Πρόκειται για τη λεγόμενη οδηγία της θεώρησης. Και εδώ έχουμε μια άδοξη προϊστορία. Θα θυμάστε ότι προ ετών το Ευρωπαϊκό Κοινοβούλιο είχε γνωμοδοτήσει σχετικά με αυτή την οδηγία, η οποία στη συνέχεια επικυρώθηκε από το Συμβούλιο. Διαφωνήσαμε με το αποτέλεσμα στο οποίο είχε καταλήξει το Συμβούλιο για τον απλούστατο λόγο ότι η Επιτροπή είχε προτείνει μια δεσμευτική πρόταση σχετικά με την κατάρτιση ενός καταλόγου χωρών για τις οποίες απαιτείται θεώρηση, την οποία εμείς ως Κοινοβούλιο είχαμε υποστηρίξει.·Στη συνέχεια όμως το Συμβούλιο είχε αποφασίσει την κατάρτιση ενός καταλόγου των κρατών των οποίων οι υπήκοι είναι υποχρεωμένοι να διαθέτουν θεώρηση, ενός καταλόγου που βασικά δεν ήταν καθόλου δεσμευτικός, δεδομένου ότι κάθε κράτος μέλος είχε τη δυνατότητα να εντάξει και άλλα κράτη σε αυτόν - αναφορικά πάντα με τη θεώρηση - με μόνη υποχρέωση τη γνωστοποίηση στην Επιτροπή.
<P>
Το γεγονός αυτό είχε οδηγήσει το Ευρωπαϊκό Κοινοβούλιο να προσφύγει κατά της εν λόγω οδηγίας ενώπιον του Ευρωπαϊκού Δικαστηρίου με αποτέλεσμα να δικαιωθεί, διότι δεν είχαμε εισακουστεί δεόντως.
<P>
Η συζήτηση κατά τη διάρκεια των τελευταίων μηνών μετά από την έκδοση της απόφασης του Ευρωπαϊκού Δικαστηρίου επικεντρώνεται κυρίως σε διαδικαστικά ζητήματα, συγκεκριμένα γύρω από το ερώτημα ποιό θα πρέπει να είναι το αντικείμενο της διαβούλευσής μας: η τροποποιημένη απόφαση του Συμβουλίου, την οποία όμως έχει ακυρώσει το Ευρωπαϊκό Δικαστήριο, ή η αρχική πρόταση της Επιτροπής; Τελικά στην ουσία καταλήξαμε σε έναν συμβιβασμό λαμβάνοντας μεν την πρόταση της Επιτροπής ως βάση των διαβουλεύσεών μας, καταθέτοντας όμως ταυτόχρονα τις θέσεις μας μέσω της νέας έκθεσης σχετικά με τις προτάσεις που αναφέρονται στην απόφαση του Συμβουλίου.
<P>
Υπάρχει ένα βασικό πολιτικό πρόβλημα το οποίο θα ήθελα να επισημάνω και για το οποίο ως εισηγητής της έκθεσης είχα πάντα την ίδια άποψη με την πλειοψηφία του Κοινοβουλίου κατά τη συζήτηση του παρελθόντος. Αφορά το ζήτημα κατά πόσον η Βουλγαρία και η Ρουμανία πρέπει να περιλαμβάνονται σε αυτόν τον κατάλογο των χωρών για τους υπήκοους των οποίων απαιτείται θεώρηση. Είμαι της άποψης ότι οι χώρες αυτές πρέπει να διαγραφούν από τον κατάλογο, και μάλιστα για δύο λόγους. Πρώτον, διότι οι συνομιλίες με τους αρμόδιους υπαλλήλους της Επιτροπής, ειδικότερα με εκείνους της Γενικής Διεύθυνσης ΙΑ, έχουν καταδείξει ότι μέρος των όρων που είχαν επιβληθεί στη Ρουμανία και στη Βουλγαρία σχετικά με την κατάργηση της υποχρέωσης θεώρησης έχει ήδη εκπληρωθεί. Δεν πρόκειται βέβαια για όλους τους όρους, αλλά για ένα αξιοσημείωτο τμήμα τους.
<P>
Ο δεύτερος λόγος είναι ότι πιστεύω πως ήρθε η ώρα για το Ευρωπαϊκό Κοινοβούλιο να δώσει ένα στίγμα. Όπως γνωρίζετε, στο πλαίσιο των διαπραγματεύσεων της διεύρυνσης προς ανατολάς και κατά τη διάρκεια των προετοιμασιών σχετικά με αυτές δεν υπήρξαν μόνο κράτη που θεώρησαν ότι βγήκαν κερδισμένα από αυτές τις διαδικασίες, αλλά και κράτη της Κεντρικής και Ανατολικής Ευρώπης που πιστεύουν ότι έχασαν μέσα από αυτή την ιστορία. Θεωρώ ότι ως Κοινοβουλίο οφείλουμε να δώσουμε ένα στίγμα αποφαινόμενοι σχετικά με τις περιπτώσεις της Βουλγαρίας και της Ρουμανίας και προχωρώντας στην αντίστοιχη ακύρωση της υποχρέωσης θεώρησης.
<P>
Δεν θα εξαντλήσω τα περιθώρια του χρόνου μου. Επιτρέψτε μου να εκφράσω τις θερμές μου ευχαριστίες για την προσοχή με την οποία με ακούσατε. Αυτά είχα να σας πω όσον αφορά τις δύο εκθέσεις των οποίων είμαι σήμερα εισηγητής.

<SPEAKER ID=284 NAME="Terrσn i Cusν">
Κύριε Πρόεδρε, εξ ονόματος της Επιτροπής Εξωτερικών Υποθέσεων, αλλά και της Ομάδας μου, θα ήθελα να αρχίσω ετούτη την παρέμβαση επισημαίνοντας κάτι που τράβηξε την προσοχή μου. Μετά από την έγκριση της Συνθήκης του Αμστερνταμ η επιτροπή μας έχει λάβει διάφορα έγγραφα που επισημαίνουν την πρόοδο της κοινοτικοποίησης στους τομείς της μετανάστευσης, του ασύλου και του καθεστώτος πρόσφυγα, επιπλέον όλων των εργασιών που πραγματοποιούνται στο πεδίο του τρίτου πυλώνα.
<P>
Όλα αυτά μας ευχαριστούν και τα θεωρούμε βήμα προς τη σωστή κατεύθυνση. Δεν θα τραβούσαν όμως τόσο την προσοχή μου, αν δεν διαπίστωνα εύκολα ότι αυτές οι πρόοδοι δεν έχουν πάντα το ίδιο περιεχόμενο ούτε την ίδια στρατηγική. Απόδειξη είναι αυτή η πρόταση που μας παρουσιάζει η Επιτροπή σχετικά με την αποδοχή των υπηκόων τρίτων χωρών και άλλα έγγραφα, όπως π.χ. το στρατηγικό έγγραφο του Συμβουλίου που έφθασε πριν από λίγο στο Ευρωπαϊκό Κοινοβούλιο προς διαβούλευση.
<P>
Καθώς πιστεύω ότι το Ευρωπαϊκό Κοινοβούλιο δεν είναι μια μηχανή που εκδίδει γνωμοδοτήσεις ή καταθέτει τροπολογίες σε οποιοδήποτε έγγραφο φθάνει στα χέρια μας, αλλά ότι πρέπει να έχει σαφή εικόνα όσων γίνονται και των προτάσεων των θεσμικών οργάνων σε σχέση με αυτό το θέμα, θα ήθελα πολύ να μάθω από το Συμβούλιο και από την Επιτροπή ποιά είναι η στρατηγική τους, εάν υπάρχει, και προς τα πού προχωρούμε.
<P>
Σε σχέση με τη Σύμβαση που μας απασχολεί, ως εισηγήτρια της γνωμοδότησης της Επιτροπής Εξωτερικών Υποθέσεων θα ήθελα να πω ότι έχουμε επίγνωση της σημασίας που έχει η διαχείριση της μετανάστευσης για τη σχέση μας με τις τρίτες χώρες. Υπάρχουν τρεις πτυχές που θα ήθελα να επισημάνω σχετικά. Πρώτον, γνωρίζουμε ότι τον έλεγχο των συνόρων δεν μπορούμε να τον διενεργούμε μόνοι μας, παρά πρέπει να υπολογίζουμε και σε αυτές τις τρίτες χώρες, όπως φάνηκε καθαρά στα μεσογειακά σύνορα και στα δράματα που βιώνονται εκεί. Πιστεύουμε επίσης ότι το θέμα της μετανάστευσης αποτελεί σημαντικό παράγοντα κοινής ανάπτυξης και ότι πρέπει να διευκολυνθεί, για παράδειγμα - και θα θέλαμε να το δούμε αυτό να εκφράζεται σε αυτή την έκθεση - η δυνατότητα των πολιτών τρίτων χωρών να σπουδάζουν στην Ευρωπαϊκή Ένωση και να ληφθεί αυτό δεόντως υπόψη.
<P>
Προχωρώντας τώρα στο περιεχόμενο του σχεδίου Σύμβασης που μας υποβάλλεται, θέλω να πω κατ' αρχάς ότι δεν μου φαίνεται πολύ εύστοχη η αναφορά του εισηγητή στη συζήτηση του παρελθόντος. Νομίζω ότι αναπέμψαμε αυτή την έκθεση στην επιτροπή σε συμφωνία μαζί του και πιστεύω ότι καταβάλαμε προσπάθεια για να συνεχίσουμε αυτή τη συζήτηση, διότι θεωρούμε, όπως είπα και προηγουμένως, ότι βαίνει προς τη σωστή κατεύθυνση. Δεν μου φάνηκαν πολύ εύστοχα, επομένως, αυτά τα λόγια.
<P>
Θα θέλαμε - και το προσπαθήσαμε - να αποφευχθούν σε αυτή την έκθεση ορισμένα κυρίως πράγματα. Πρώτον, η νομική ανασφάλεια των μεταναστών και εκείνων που προσπαθούν να εισέλθουν και, δεύτερον, η ροπή προς την παρανομία λόγω της υπερβολικής γραφειοκρατίας ή των γραφειοκρατικών εμποδίων. Πρέπει δηλαδή να αποφύγουμε άνθρωποι που θα μπορούσαν να ζουν νόμιμα ανάμεσά μας να αναγκάζονται τελικά να είναι sans papiers, όπως λένε στη Γαλλία, όπως πρέπει επίσης να αποφευχθεί και η υπερβολική ανελαστικότητα, διότι μηδενική μετανάστευση ούτε υπάρχει ούτε πρόκειται να υπάρξει, και πιστεύω πως σκεπτόμενοι με υπερβολική ανελαστικότητα καταδικάζουμε αυτούς τους ανθρώπους να πέσουν στα χέρια των δικτύων λαθρομετανάστευσης.
<P>
Γι' αυτό εισαγάγαμε ορισμένες τροποποιήσεις και καταλήξαμε σε έναν συμβιβασμό ο οποίος μου φαίνεται καλός σε σχέση με ορισμένα σημαντικά σημεία. Όσον αφορά τους μισθωτούς εργαζόμενους θεωρώ πολύ σημαντικό να συνδέεται η αποδοχή με μια προσφορά εργασίας και η σύμβαση με τη δυνατότητα ή την άδεια διαμονής και να μην συνδέεται ούτε η αποδοχή ούτε η διαμονή με μια σύμβαση εργασίας. Αυτό μου φαίνεται αρκετά ουτοπικό. Ορισμένες χώρες, όπως η Ιταλία, έχουν προβεί σε ευφάνταστες σχετικές λύσεις.
<P>
Σε σχέση με την εποχιακή εργασία, όπως επεσήμανε και ο εισηγητής, το βασικό θέμα είναι η επικουρικότητα.
<P>
Όσον αφορά δε την είσοδο για ανεξάρτητες οικονομικές δραστηριότητες, θεωρώ σημαντικό να επισημανθεί ότι πρέπει να αποκλεισθούν οι χώρες που συμμετέχουν στον κανόνα που προβλέπεται στην έκθεση.
<P>
Προσπερνώ ορισμένα σημεία, διότι δεν διαθέτω άλλο χρόνο, αλλά θέλω να επισημάνω ότι στο θέμα της οικογενειακής συνένωσης εισαγάγαμε το ζήτημα των εξαιρέσεων και ότι δεν θα μπορέσουμε να δεχθούμε σε καμία περίπτωση την τροπολογία της Ομάδας του Ευρωπαϊκού Λαϊκού Κόμματος που μειώνει στα 16 έτη την ηλικία των τέκνων που έχουν δικαίωμα για οικογενειακή συνένωση.
<P>
Ολοκληρώνοντας θα ήθελα να κάνω μια αναφορά στο κεφάλαιο 8. Εμείς πιστεύουμε πως είναι πολύ σημαντικό να υπάρξει μια πρόταση της Επιτροπής η οποία να επισημαίνει ποια είναι τα δικαιώματα των πολιτών που ζουν εδώ, για να τους δοθεί ένα καθεστώς και να επιλυθεί το ζήτημα της νομικής τους κατάστασης, δικαιώματα που έχουμε όλοι οι πολίτες της Ευρωπαϊκής Ένωσης που ζούμε εδώ. Δεν θέλουμε μια Κοινότητα με δύο κατηγορίες πολιτών, μερικούς με ορισμένα δικαιώματα και κάποιους άλλους με διαφορετικά. Όμως, πράγματι τα δικαιώματα του πολίτη που απορρέουν από την ιδιότητα του πολίτη κράτους μέλους - έχει σημασία ο πλεονασμός - δεν εξυπηρετούν αυτούς τους πολίτες, και γι' αυτό πιστεύουμε ότι η Επιτροπή πρέπει να μας παρουσιάσει μια πρόταση που να τους περιλαμβάνει και αυτούς και να επιλύει επίσης το θέμα της ελεύθερης κυκλοφορίας για τους νόμιμα εγκατεστημένους κατοίκους.

<SPEAKER ID=285 NAME="Aelvoet">
Kύριε Πρόεδρε, η Επιτροπή Εξωτερικών Υποθέσεων, Ασφάλειας και Αμυντικής Πολιτικής έχει ζητήσει εδώ και δύο χρόνια, από τον Δεκέμβριο του 1997 συγκεκριμένα, στα πλαίσια της έκθεσης Oostlander την κατάργηση της υποχρέωσης θεώρησης διαβατηρίου τόσο για τη Ρουμανία, όσο και για τη Βουλγαρία. Το αίτημα αυτό υποστηρίχθηκε μάλιστα και από την ολομέλεια, ενώ τον Μάρτιο του 1998 εγκρίθηκε ακόμα μία έκθεση προς την ίδια κατεύθυνση. Το Ευρωπαϊκό Κοινοβούλιο ζήτησε λοιπόν επανειλημμένως την κατάργηση της υποχρέωσης θεώρησης διαβατηρίου για αυτές τις δύο χώρες. Βέβαια όλοι όσοι βρίσκονται απόψε εδώ και αντέχουν ακόμα αυτή τη συνεδρίαση γνωρίζουν ότι κάτι τέτοιο θα προξενούσε πάρα πολλές δυσκολίες σε αυτές τις χώρες, διότι ακριβώς στα πλαίσια της διεύρυνσης όλο και περισσότεροι πολίτες τους χρησιμοποιούν την ευκαιρία επιστημονικών συναντήσεων, σεμιναρίων, ανταλλαγής επισκέψεων κ.λπ. για να επισκέπτονται όλο και συχνότερα την Ευρωπαϊκή Ένωση. Αυτό έχει ως αποτέλεσμα τεράστιες ουρές μπροστά από τις πρεσβείες της Ένωσης, όπου συνωστίζονται όλοι αυτοί οι άνθρωποι, συχνά μετά από μεγάλα ταξίδια. Με δύο λόγια το σημερινό καθεστώς είναι πολύ επίπονο για όλους αυτούς και παρακωλύει επομένως τις άμεσες επαφές. Γι' αυτό και θα θέλαμε με κάθε τρόπο να τερματισθεί.
<P>
Επιπλέον, και οι χώρες της λεγόμενης πρώτης ομάδας, χώρες δηλαδή οι οποίες έχουν προχωρήσει κάπως περισσότερο στις διαπραγματεύσεις με την Ευρωπαϊκή Ένωση, αρχίζουν τώρα να καταστρώνουν σχέδια επιβολής ανάλογων όρων στα πλαίσια της υιοθέτησης εκ μέρους τους του κοινοτικού κεκτημένου. Αντί δηλαδή να παρατηρείται μεγαλύτερη ενσωμάτωση των χωρών αυτών, όχι μόνον αποκλείονται οι εν λόγω χώρες από την Ένωση, αλλά δυσχεραίνονται και οι επαφές τους με τις πρώην χώρες του ανατολικού μπλοκ.
<P>
Τέλος, υπογραμμίζω στην γνωμοδότησή μου τη θέση της Επιτροπής Εξωτερικών Υποθέσεων, Ασφάλειας και Αμυντικής Πολιτικής, σύμφωνα με την οποία δεν θα πρέπει να επιβληθεί υποχρέωση θεώρησης διαβατηρίων για το Χονγκ Κονγκ, καθώς η υποχρέωση αυτή θα είναι μονομερής. Οι πολίτες της Ευρωπαϊκής Ένωσης μπορούν να εισέρχονται στην επικράτεια του Χονγκ Κονγκ χωρίς θεώρηση διαβατηρίου. Επιπλέον, μη επιβάλλοντας την υποχρέωση αυτή θα μπορούσε η Ένωση να αποστείλει ένα σημαντικό πολιτικό μήνυμα, ότι δηλαδή εξακολουθούμε να θεωρούμε το Χονγκ Κονγκ αυτόνομη διοικητική περιφέρεια.

<SPEAKER ID=286 NAME="Lulling">
Κύριε Πρόεδρε, είμαι η συντάκτρια γνωμοδότησης εξ ονόματος της Επιτροπής για τα Δικαιώματα της Γυναίκας σχετικά με αυτήν την πρωτοβουλία της κοινοβουλευτικής Επιτροπής Πολιτικών Ελευθεριών και Εσωτερικών Υποθέσεων, στόχος της οποίας είναι ο καθορισμός εναρμονισμένων ελάχιστων ρυθμίσεων προς ενιαία εφαρμογή για τα άτομα που ζητούν άσυλο και δεν καλύπτονται από τη Σύμβαση της Γενεύης. Η εν λόγω πρωτοβουλία, αξιέπαινη αυτή καθαυτή, δεν πρέπει βεβαίως να καταλήξει να ανοίξει ορθάνοιχτα τις πόρτες της Ευρωπαϊκής Ένωσης με σκοπό τη χορήγηση δικαιώματος ασύλου σε όλους σχεδόν τους πολίτες των περισσοτέρων χωρών του κόσμου. Ωστόσο, εάν περιοριστούμε σε μία αιτιολογημένη και απαραίτητη εναρμόνιση, στόχος μου είναι να επιστήσω την προσοχή στα ιδιαίτερα προβλήματα ορισμένων κατηγοριών γυναικών προσφύγων από ορισμένες χώρες υπό ειδικές συνθήκες.
<P>
Κατά τη γνώμη της Επιτροπής για τα Δικαιώματα της Γυναίκας η εναρμόνιση που προτείνεται για να συμπληρωθεί η Σύμβαση της Γενεύης θα πρέπει να καλύπτει, υπό ειδικές συνθήκες, τους διωγμούς σεξουαλικού χαρακτήρα, τη σεξουαλική βία και εκμετάλλευση, καθώς και τη σωματεμπορία, από τη στιγμή που αποτελούν απειλή για τη ζωή και την υγεία των ενδιαφερομένων γυναικών. Σκοπός δεν είναι βεβαίως η βούληση να χορηγηθεί δικαίωμα ασύλου σε όλες τις γυναίκες από όλες τις χώρες, επειδή πρόκειται για θηλυκά ανθρώπινα όντα που φοβούνται τη σεξουαλική βία. Τέτοιες περιπτώσεις συναντώνται εξάλλου και στα κράτη μέλη της Κοινότητας. Ωστόσο, όταν γυναίκες μπορούν να επικαλεστούν νόμιμα το δικαίωμα του ασύλου για ειδικές περιπτώσεις αυτού του είδους στη χώρα καταγωγής τους, επιμένουμε κυρίως να τους χορηγείται ιδιαίτερο καθεστώς, ανεξάρτητο από το καθεστώς του συζύγου και της οικογένειάς τους, καθώς και να μπορούν επίσης να τυγχάνουν ειδικής ιατρικής και ψυχολογικής βοήθειας, και όλα αυτά υπό την έννοια των συμπερασμάτων της γνωμοδότησής μου.

<SPEAKER ID=287 NAME="Lindholm">
Κυρία Πρόεδρε, η προϊστορία αυτής της έκθεσης είναι κάτι περισσότερο από περίεργη. Αυτός είναι και ο λόγος που καθυστέρησε μέχρι να φθάσει στο Σώμα, όμως, τώρα βρίσκεται εδώ.
<P>
Εμείς ως μέλη της Επιτροπής Νομικών Θεμάτων και Δικαιωμάτων των Πολιτών συνιστούμε, μεταξύ άλλων, και θα επιθυμούσαμε να δούμε το Κοινοβούλιο να στηρίζει π.χ. τις προτάσεις τροπολογίας σύμφωνα με τις οποίες τα κριτήρια ένταξης σε αυτόν τον κοινό κατάλογο - μαύρο ή γκρίζο ή όπως αλλιώς θα λέγεται - πρέπει να είναι αντικειμενικά, ισότιμα για όλες τις χώρες και ευρέως γνωστά. Ωστόσο, αυτά τα κριτήρια ένταξης πρέπει, αντίθετα, να περιέχουν διατάξεις αναφορικά με τον τρόπο που μπορεί κανείς να διαγραφεί από αυτόν τον κατάλογο. Επιπλέον, αυτός ο κατάλογος πρέπει επίσης να αξιολογείται και να ενημερώνεται τακτικά και να μην αποκτήσει επ' άπειρον ισχύ.
<P>
Έχει ήδη γίνει αναφορά στις υποχρεωτικές θεωρήσεις για τη Βουλγαρία και τη Ρουμανία. Σε αυτό το σημείο η Επιτροπή Νομικών Θεμάτων και Δικαιωμάτων των Πολιτών έχει την ίδια άποψη. Πρόκειται για υποψήφιες χώρες που διαπραγματεύονται την ένταξή τους, αλλά υπόκεινται σε διακρίσεις κατά τη διάρκεια αυτής της περιόδου, γεγονός απαράδεκτο. Επίσης, θα επιθυμούσαμε ιδιαιτέρως να δούμε τις εκθέσεις εκείνες στις οποίες βασίζονται οι απαιτήσεις θεώρησης για τη Βουλγαρία και τη Ρουμανία και οι οποίες έχουν συνταχθεί από τις επιτροπές εμπειρογνωμόνων που επισκέφτηκαν αυτές τις χώρες. Θα επιθυμούσαμε να υποβληθούν αυτές οι εκθέσεις στο Κοινοβούλιο, καθώς θα ήταν ενδιαφέρον να δούμε πού βασίζονται. Γι' αυτόν τον λόγο, θέλουμε, μεταξύ άλλων, να υποστηριχθούν οι προτάσεις τροπολογίας 28 και 29.
<P>
Όσον αφορά την πολιτική για τη μετανάστευση - η συζήτηση είναι κοινή - θέλω να εκφράσω εκ μέρους της Ομάδας των Πρασίνων στο Ευρωπαϊκό Κοινοβούλιο την ανησυχία μας για την πολιτική που ασκείται εδώ στην ΕΕ όσον αφορά τη μετανάστευση, ιδιαίτερα υπό την οπτική της Συμφωνίας του Schengen, και για το γεγονός ότι όλο και λιγότεροι πρόσφυγες τολμούν να πιστέψουν ότι θα βρούν καταφύγιο στην ΕΕ. Γι' αυτόν τον λόγο ο αριθμός μειώνεται χρόνο με τον χρόνο. Μήπως υψώνονται ακόμη πιο ψηλά τα τείχη γύρω από την ΕΕ; Για τους Πράσινους η γενναιόδωρη πολιτική έναντι των προσφύγων, σε συμφωνία με τις συνθήκες του ΟΗΕ για τους πρόσφυγες, είναι μία απόλυτη προϋπόθεση.

<SPEAKER ID=288 LANGUAGE="NL" NAME="d'Ancona">
Κυρία Πρόεδρε, οφείλω δυστυχώς να αναγνωρίσω ότι το άσυλο και η μετανάστευση είναι πολιτικώς ευαίσθητα ζητήματα, και κυρίως πριν από τις εκλογές. Είναι εξαιρετικά λυπηρό το γεγονός που διαπιστώνουμε συχνά, ότι δηλαδή τα ζητήματα αυτά γίνονται διαρκώς αντικείμενο προεκλογικής εκμετάλλευσης, και μάλιστα παρά το γεγονός ότι πολλά πολιτικά κόμματα έχουν υπογράψει τον χάρτη κατά του ρατσισμού που συνέταξε το Παρατηρητήριό μας στη Βιέννη. Είναι προφανώς πολύ μεγάλος ο πειρασμός να κολακεύουν τους ψηφοφόρους για ψηφοθηρικούς λόγους εξορκίζοντας τον κίνδυνο εισροής ανεξέλεγκτων στιφών από πρόσφυγες και να εκμεταλλεύονται τους φόβους των ψηφοφόρων από την αύξηση των μεταναστών, την οποία θεωρούν απειλή έναντι του κράτους ευημερίας.
<P>
Υπάρχει επομένως κάθε λόγος να ρυθμισθούν τα ζητήματα αυτά - άσυλο και μετανάστευση - σε ευρωπαϊκό επίπεδο, όχι μόνο για να αντιμετωπίσουμε τον κίνδυνο μιας τέτοιας εκμετάλλευσης σε εθνικό επίπεδο, αλλά και εξαιτίας του διασυνοριακού χαρακτήρα του προβλήματος, . Ωστόσο, το Συμβούλιο μας απογοητεύει διαρκώς στο σημείο αυτό. Όταν πρόκειται βέβαια για περιοριστικά μέτρα, όταν πρόκειται για τη δημιουργία της Ευρώπης-οχυρού, όταν πρόκειται να φορτώσουμε τα προβλήματά μας στις γειτονικές χώρες, τότε όλοι στρώνονται στη δουλειά. Τότε όλοι συμφωνούν. Όταν όμως πρόκειται για τη δημιουργία και την εναρμόνιση μιας ανθρώπινης και δίκαιης πολιτικής για το άσυλο και τη μετανάστευση, τότε είναι αδύνατο να συνεννοηθούμε.
<P>
Γι' αυτό, κυρία Πρόεδρε, χαίρομαι που η Ευρωπαϊκή Επιτροπή και το Κοινοβούλιο θέτουν διαρκώς προς συζήτηση τα ζητήματα αυτά. Η έκθεση της κυρίας Lindeperg σχετικά με την εναρμόνιση των συμπληρωματικών μορφών προστασίας αποτελεί αναγκαιότητα τώρα που καθίσταται σαφές ότι πολλοί άνθρωποι παραμένουν απροστάτευτοι συχνά εξαιτίας της πολύ περιοριστικής ερμηνείας της Σύμβασης της Γενεύης και άλλοτε διότι, ναι μεν δεν πληρούν πλήρως τα κριτήρια για να τους δοθεί το καθεστώς πρόσφυγα, αλλά ούτε μπορούν παρόλα αυτά να επιστρέψουν στη χώρα καταγωγής τους.
<P>
Κυρία Πρόεδρε, ακούμε συχνά ότι η Σύμβαση της Γενεύης γίνεται αντικείμενο κατάχρησης, ότι αυτοί που ζητούν προστασία στις χώρες μας δεν είναι πραγματικοί πρόσφυγες, ότι η όλη περί ασύλου προβληματική δηλητηριάζεται από τα ψέματα και την εγκληματικότητα. Ωστόσο, συνεισφέρουμε και εμείς σε μεγάλο βαθμό στην κατάσταση αυτή, διότι δεν παρέχεται καμία άλλη δυνατότητα να εισέλθει κανείς στην Ευρώπη, παρά μόνο μέσω της Σύμβασης. Γι' αυτό και χαίρομαι, κυρία Πρόεδρε, για το γεγονός ότι η Ευρωπαϊκή Επιτροπή ασχολήθηκε με αυτή την πτυχή του προβλήματος και εξέτασε τους τρόπους με τους οποίους μπορεί να επιτρέπεται η είσοδος στην Κοινότητα σε υπηκόους τρίτων κρατών. Εκτιμούμε ιδιαίτερα το γεγονός ότι η Ευρωπαϊκή Επιτροπή, και συγκεκριμένα η Επίτροπος Gradin, μας ζήτησε να γνωμοδοτήσουμε για το πρόβλημα αυτό. Αλλά για να φθάσουμε σε μια τέτοια γνωμοδότηση, χρειάσθηκε να καταβάλουμε ένα τίμημα, καθώς μπορέσαμε να επιτύχουμε πλειοψηφία στην επιτροπή μας μόνον αφού διαγράψαμε το κεφάλαιο 8. Καταλαβαίνουμε ότι κάτι τέτοιο θα απογοήτευσε την Ευρωπαϊκή Επιτροπή, όπως απογοήτευσε και εμάς, διότι με τον τρόπο αυτό χάθηκε εν τη γενέσει της μία φιλοδοξία στην οποία αποδίδουμε μεγάλη σημασία.
<P>
Η τροπολογία 49, στην οποία ζητείται ένα καθεστώς για τους υπηκόους τρίτων χωρών, αποσκοπεί στην αντιμετώπιση των επικρίσεων που εκφράσαμε. Ελπίζω να συνειδητοποιεί η Ευρωπαϊκή Επιτροπή ότι η πολιτική μου ομάδα τουλάχιστον τη στηρίζει στις προσπάθειές της να βελτιώσει τη θέση των λαθρομεταναστών. Προσβλέπουμε λοιπόν με ενδιαφέρον σε ένα τέτοιο καθεστώς το οποίο να καθιστά σαφή τα δικαιώματα των συμπολιτών μας από τρίτες χώρες.

<SPEAKER ID=289 LANGUAGE="DE" NAME="Pirker">
Κυρία Πρόεδρε, αξιότιμοι κυρίες και κύριοι συνάδελφοι, θα ήθελα περισσότερο να τοποθετηθώ σχετικά με τις προτάσεις, τις βασικές τάσεις και τις τροπολογίες που προέρχονται από το αριστερό ήμισυ αυτού του Κοινοβουλίου. Θεωρώ ότι έχουν κάτι κοινό, και για την ακρίβεια ότι ένα μέρος των στόχων τους είναι κοινό: επιθυμούν και υποστηρίζουν συνεχώς την ευκολότερη προσέλευση υπηκόων τρίτων χωρών στα κράτη μέλη και προπάντων υποστηρίζουν τη διεύρυνση της συνένωσης της οικογένειας, σύμφωνα με μια τακτική η οποία καλύπτει όλες τις μορφές συντροφικότητας, ανεξαρτήτως φύλου, και συμπεριλαμβάνει ταυτόχρονα τους ανιόντες συγγενείς. Το αποτέλεσμα είναι σαφές σε όλους.
<P>
Οι προτάσεις αυτές στοχεύουν στην ευκολότερη πρόσβασης των ατόμων αυτών στην αγορά εργασίας της Ευρωπαϊκής Ένωσης, όπως άλλωστε φαίνεται από μία πρόταση τροπολογίας σύμφωνα με την οποία και μόνο η προσφορά μιας σύμβασης εργασίας αρκεί για την έκδοση άδειας παραμονής έως τέσσερα χρόνια στην Ευρωπαϊκή Ένωση.
<P>
Πιστεύω ότι πρέπει επίσης να προβληματιστούμε γύρω από το θέμα της επέκτασης της ιδιότητας του πρόσφυγα. Θεωρώ ότι πρέπει να σκεφθούμε το θέμα αυτό και να αναζητήσουμε λύσεις. Οι λύσεις αυτές όμως δεν πρόκειται να βρεθούν με τους ασαφείς ορισμούς που υπάρχουν αναφορικά με τις ομάδες για τις οποίες γίνεται εδώ λόγος. Πρέπει να ξεκαθαρίσουμε κατά πόσον ομιλούμε για ομάδες προσώπων που απειλούνται με παραβίαση των θεμελιωδών τους δικαιωμάτων, όπου με τον όρο θεμελιώδη δικαιώματα στην περίπτωση των ανθρωπίνων δικαιωμάτων εννοούμε πάντα το δικαίωμα στην υγεία και στην εργασία, ή αν πρόκειται για ομάδες ατόμων τα οποία απειλούνται από τις έντονες ταραχές της δημόσιας τάξης ή για άτομα που αναφέρουν ως λόγο για την παροχή ασύλου την ομοφυλοφιλία. Νομίζω ότι είναι υπερβολή να συμπεριλάβουμε όλες αυτές τις ομάδες στη νέα ιδιότητα του πρόσφυγα στην Ευρωπαϊκή Ένωση.
<P>
Εξετάζοντας τα νέα εκτεταμένα νομικά μέσα σύμφωνα με τα οποία μια ένσταση επιφέρει πάντα ένα ανασταλτικό αποτέλεσμα για όλες αυτές τις ομάδες, ακόμη και όταν πρόκειται για κατάχρηση, θα αντιληφθείτε τα προβλήματα στα οποία αναφέρθηκα προηγουμένως. Σε σχέση με το θέμα του ασύλου θα ήθελα επίσης να αναφέρω ότι είναι αυτονόητο πως πρέπει να υπάρξουν θετικά μηνύματα προς τα κράτη που καταβάλλουν σημαντικές προσπάθειες, όπως η Βουλγαρία και η Ρουμανία. Γνωρίζω όμως εκ προσωπικής πείρας από το εκεί Υπουργείο Εσωτερικών ότι υπάρχουν μεγάλα προβλήματα όσον αφορά τη δικαιοσύνη, την αστυνόμευση και στην ασφάλεια των συνόρων. Γνωρίζουμε ότι καθημερινά απειλούμαστε από λαθρομετανάστες που εισέρχονται στην Ευρωπαϊκή Ένωση μέσω αυτών των χωρών. Πρέπει να τις βοηθήσουμε να οικοδομήσουν την ασφάλειά τους. Συνεπώς, δεν μπορούμε ακόμη να τις απαλλάξουμε από την υποχρέωση θεώρησης, και αυτό θα πρέπει να συνεχιστεί για όσο χρονικό διάστημα δεν κατοχυρώνεται η ασφάλεια στην Ευρώπη.
<P>
Το αποτέλεσμα όλων αυτών των αιτημάτων είναι η ενίσχυση της μετανάστευσης και η κατάχρηση του ασύλου, ενώ ταυτόχρονα γεννάται η εντύπωση ότι εμείς από την πλευρά μας δεν κάνουμε παρά ελάχιστα για τους πρόσφυγες. Το αποτέλεσμα αυτό είναι απαράδεκτο και η εντύπωση εντελώς λανθασμένη. Εκείνο που χρειαζόμαστε και εκείνο που προσπαθούμε να επιτύχουμε εμείς της Ομάδας του Ευρωπαϊκου Λαϊκού Κόμματος είναι μια συνολική λύση η οποία θα συμπεριλαμβάνει τη μετανάστευση για λόγους εργασίας, το θέμα του ασύλου και το περίπλοκο θέμα των προσφύγων και η οποία θα προβλέπει έναν καταμερισμό των βαρών, λαμβάνοντας παράλληλα μέτρα κατά της κατάχρησης. Ο στόχος μας θα πρέπει να είναι η παροχή βοήθειας στους πρόσφυγες, μειώνοντας όμως και καθοδηγώντας τη μετανάστευση και καταπολεμώντας την κατάχρηση και την παρανομία, ούτως ώστε η ασφάλεια και η σταθερότητα να εξακολουθούν να υπάρχουν και στο μέλλον στην Ευρώπη προς όφελος των πολιτών.

<SPEAKER ID=290 LANGUAGE="FR" NAME="Goerens">
Κυρία Πρόεδρε, θα ήθελα να διατυπώσω τέσσερεις παρατηρήσεις στο πλαίσιο της κοινής συζήτησης των εκθέσεων Lindeperg και Lehne.
<P>
Η πρώτη αφορά την καταλληλότητα της παρούσας φάσης για να συζητηθεί η έκθεση Lehne. Ο ίδιος ο κ. Lehne ανέφερε στην έκθεσή του ότι μπορεί να τεθεί αυτό το ερώτημα, από τη στιγμή που η Συνθήκη του Αμστερνταμ, άπαξ και τεθεί σε ισχύ, θα επιτρέψει να θίξουμε προβλήματα που συνδέονται με την αποδοχή των υπηκόων τρίτων χωρών σε ένα πιο κατάλληλο πλαίσιο. Ωστόσο, στην προκειμένη περίπτωση η Επιτροπή άσκησε για πρώτη φορά το δικαίωμά της πρωτοβουλίας καταρτίζοντας μια θέση ως προς το εν λόγω θέμα. Το Ευρωπαϊκό Κοινοβούλιο, που την έχει καλέσει επανειλημμένως να προωθήσει τις πολιτικές που εμπίπτουν στον τρίτο πυλώνα, δεν θα μπορούσε επομένως παρά να επιφυλάξει σε αυτή την πρωτοβουλία θετική συνέχεια. Επιπλέον, δεν χρειάζεται πλέον να καταδειχθεί η επείγουσα ανάγκη εναρμόνισης σε αυτόν τον τομέα.
<P>
Δεύτερη παρατήρηση: η αποδοχή υπηκόων χωρών που δεν ανήκουν στην Κοινότητα άπτεται πολύ σημαντικών προβλημάτων, όπως η αγορά εργασίας, η επαγγελματική κατάρτιση, η οικογενειακή συνένωση, θέματα που μπορούν να προκαλέσουν αντιπαραθέσεις, ενίοτε πολύ έντονες. Με δυο λόγια θίγουμε εδώ εξαιρετικά ευαίσθητα θέματα που ενδεχομένως να προκαλέσουν έντονα συναισθήματα και από τα οποία εξάλλου εκπορεύονται πολύ συχνά παράλογες σκέψεις και στάσεις.
<P>
Οι λέξεις είναι επομένως σημαντικές και η σημασία τους έγκειται στις ιδέες που εκφράζουν και στα μηνύματα που μεταβιβάζουν ή μάλλον υπονοούν. Πρόσφατα γεγονότα μας υπενθυμίζουν ότι η εθνοτική αντίληψη της υπηκοότητας, για παράδειγμα, μπορεί λόγω της φύσης της να ξυπνήσει παλιούς δαίμονες και επιτρέπει στα μέρη που εμπλέκονται σε αυτόν τον δρόμο να επιτύχουν εκλογικές νίκες. Ο δεόντας τρόπος αντιμετώπισης αυτών των προκλήσεων είναι ένα ζήτημα που απευθύνεται προς επίλυση σε ολόκλητη την πολιτική τάξη.
<P>
Συνοψίζοντας τη σκέψη μου θα έλεγα ότι, όσον αφορά ιδιαίτερα την αποδοχή στην επικράτεια της Ευρωπαϊκής Ένωσης υπηκόων χωρών εκτός Κοινότητας και τις σχέσεις εν γένει μεταξύ Ευρωπαίων πολιτών και υπηκόων τρίτων χωρών, χρειάζεται περισσότερο από ποτέ να εξετασθεί πώς θα οργανωθεί η συζήτηση, πώς θα ξεκινήσει η εξέταση του θέματος και πώς θα πεισθούν οι σκεπτικιστές. Πρέπει να δείξουμε κατανόηση, ενίοτε υπομονή, φαντασία και γενναιοδωρία απέναντι στα άτομα που βρίσκονται στο επίκεντρο των πολιτικών που αποτελούν το αντικείμενο των εκθέσεων Lehne και Lindeperg.
<P>
Με άλλα λόγια διαθέτουμε δύο πιθανές προσεγγίσεις. Η πρώτη, λαϊκιστική και ψηφοθηρική, ενδιαφέρεται συνήθως περισσότερο για τους ισχυρούς και λιγότερο για τους ανίσχυρους. Η δεύτερη, η οποία ενδιαφέρεται περισσότερο για τους ανίσχυρους και λιγότερο για τους ισχυρούς, μου φαίνεται προφανώς περισσότερο συμβατή με το καθήκον μας να επιδεικνύουμε αλληλεγγύη, όπως ορίζεται από τη Σύμβαση της Γενεύης για όσους ζητούν άσυλο.
<P>
Τρίτη παρατήρηση, και ευχαριστώ ειδικά τον κ. Lehne που έθιξε αυτή την πτυχή: πρέπει να εκφράσουμε την ικανοποίησή μας για τη συνέπεια που χαρακτηρίζει τη στάση του Ευρωπαϊκού Κοινοβουλίου όσον αφορά τη διατήρηση της Ρουμανίας και της Βουγλαρίας μεταξύ των χωρών για τις οποίες απαιτείται θεώρηση. Είναι φυσικά πιθανόν τα κράτη μέλη να μην ακολουθήσουν τα πορίσματα του Κοινοβουλίου, βάσει των οποίων καλούνται να διαγράψουν τη Βουλγαρία και τη Ρουμανία από τον περίφημο «κοινοτικό κατάλογο».
<P>
Θα ήταν πολύ κρίμα να επιμείνει το Συμβούλιο των κρατών μελών στη στάση του. Ευελπιστώ ωστόσο, χωρίς να τρέφω πάρα πολλές αυταπάτες, ότι θα επιφυλάξει ευνοϊκή συνέχεια στη διεκδίκησή μας. Κατ' αυτόν τον τρόπο θα αναγνωρίσει τις προόδους που σημείωσαν οι δύο αυτές χώρες και επιπλέον θα θέσει τέρμα στη διάκριση η οποία επιφυλάσσεται σε δύο χώρες που διαθέτουν συμφωνία σύνδεσης με την Ευρωπαϊκή Ένωση.
<P>
Τελευταία παρατήρηση: οι πολιτικές στις οποίες επικεντρώνεται η συζήτησή μας εντάσσονται σε ένα ευρύτερο σύνολο. Πρώτος εγώ λυπάμαι που δεν έχει σημειωθεί πρόοδος ως προς την κατανομή των βαρών, στην οποία αφιερώσαμε μια προηγούμενη συζήτηση. Μια τέτοιου είδους πρόοδος θα μας επέτρεπε να προχωρήσουμε ταχύτερα στις πολιτικές για τις οποίες συζητάμε σήμερα.

<SPEAKER ID=291 LANGUAGE="ES" NAME="Mohamed Alν">
Κυρία Πρόεδρε, επιστρέφουμε για άλλη μια φορά στην εξέταση του σημαντικού θέματος του ασύλου, και πιο συγκεκριμένα της συμπληρωματικής προς το καθεστώς του πρόσφυγα προστασίας στην Ευρωπαϊκή Ένωση. Ωστόσο, πρέπει να υπενθυμίσουμε και πάλι ότι η Οικουμενική Διακήρυξη των Ανθρωπίνων Δικαιωμάτων - διακήρυξη πολυσυζητημένη και υποθετικά αποδεκτή από όλους - αναγνωρίζει στον καθένα το δικαίωμα να προστατεύει τον εαυτό του από τους διωγμούς και να λαμβάνει άσυλο σε οποιαδήποτε χώρα και ότι η Σύμβαση της Γενεύης, χωρίς περιοριστικές ερμηνείες, πρέπει να αποτελεί το πλαίσιο αναφοράς κάθε εθνικής ή κοινοτικής ρύθμισης για το δικαίωμα του ασύλου και το καθεστώς του πρόσφυγα.
<P>
Βασιζόμενοι στο περιεχόμενο αυτών των κειμένων οφείλουμε να κατακρίνουμε σφοδρά τους όλο και πιο αυστηρούς όρους που επιβάλλουν τα κράτη μέλη στα άτομα που αναζητούν προστασία στις χώρες της Ένωσης. Η είσοδος, η διαμονή και το καθεστώς των ατόμων που αναζητούν διεθνή προστασία στην επικράτεια των κρατών μελών δεν μπορούν να υποβιβασθούν από καμία άποψη σε απλά ζητήματα εσωτερικής ασφάλειας των εν λόγω κρατών και πρέπει να βασίζονται στην τήρηση των διεθνών συμβάσεων και σε μια αλληλέγγυα πολιτική αναπτυξιακής βοήθειας και οικονομικής συνεργασίας.
<P>
Τα τελευταία χρόνια διαπιστώνουμε κατ' ανάγκη με ανησυχία ότι οι νομοθεσίες στον τομέα του ασύλου καθίστανται όλο και σκληρότερες, γεγονός που μεταφράσθηκε σε τάση μείωσης των αιτήσεων ασύλου στην Ευρωπαϊκή Ένωση και σε στασιμότητα των δεικτών αναγνώρισης του καθεστώτος του πρόσφυγα σε πολλές χώρες, ενώ δεν μπορεί να ειπωθεί ότι ο σεβασμός των ανθρώπινων δικαιωμάτων παγκοσμίως έχει βελτιωθεί σημαντικά.
<P>
Στο θέμα της συμπληρωματικής προς το καθεστώς του πρόσφυγα προστασίας συμφωνούμε με τα μέτρα που προτείνει η εισηγήτρια, τα οποία επικεντρώνονται στην προστασία των ατόμων που απειλούνται από γενικές καταστάσεις βίας, εσωτερικές συγκρούσεις ή παραβιάσεις των ανθρώπινων δικαιωμάτων, δίδοντας ιδιαίτερη έμφαση στην αναγνώριση, σε διεθνές επίπεδο, των γυναικών που υφίστανται σεξουαλική βία. Επίσης, θεωρούμε απαραίτητη την υιοθέτηση μέτρων που αποσκοπούν στην ολοκλήρωση της κοινωνικής ζωής των προσφύγων και τους επιτρέπουν να αναπτυχθούν ως άτομα αποδεκτά.
<P>
Τέλος, θα ήθελα να υπενθυμίσω την υπόθεση του Κούρδου Αμπντουλάχ Οτσαλάν και να ζητήσω ενεργό παρέμβαση του Συμβουλίου σε αυτό το θέμα.

<SPEAKER ID=292 LANGUAGE="FR" NAME="Schaffner">
Kύριε Πρόεδρε, τα δικαιώματα του ανθρώπου και του πολίτη δεν είναι αρχές μεταβλητής γεωμετρίας, και πρέπει να εφαρμόζονται με τρόπο σταθερό και συνεπή σε όλα τα κράτη μέλη μας. Δεν πρέπει να αποτελούν διάτρητο δίχτυ αφήνοντας ζώνες ασάφειας και αβεβαιότητας. Από αυτή την άποψη η έκθεση της κυρίας Lindeperg επιδίδεται στην ενίσχυση της προστασίας των προσφύγων και των ατόμων που διώκονται στην επικράτεια όλων των κρατών μελών της Ευρωπαϊκής Ένωσης προτείνοντας ένα χρήσιμο συμπλήρωμα στους μηχανισμούς προστασίας των ανθρωπίνων δικαιωμάτων. Με κάποιες επιφυλάξεις εγκρίνουμε την ανάγκη να εναρμονισθούν σε επίπεδο Ευρωπαϊκής Ένωσης οι κανόνες που ισχύουν για τους πρόσφυγες που δεν καλύπτονται από τη Σύμβαση της Γενεύης και οι οποίοι δεν μπορούν ωστόσο να επιστρέψουν στη χώρα καταγωγής τους, επειδή είτε απειλείται η ζωή τους είτε κινδυνεύουν να υποστούν απάνθρωπη ή ταπεινωτική μεταχείριση.
<P>
Η Σύμβαση της Γενεύης περιέχει έναν ορισμό του καθεστώτος του πρόσφυγα, ορισμός στον οποίο δίδεται περιοριστική ερμηνεία με απόφαση του Συμβουλίου: μόνο τα άτομα τα οποία υφίστανται διώξεις που ασκούνται ή ενθαρρύνονται από τις δημόσιες αρχές δικαιούνται το καθεστώς του πρόσφυγα. Σε περίπτωση που οι δημόσιες αρχές παραμένουν αδρανείς, τα θιγόμενα άτομα μπορούν να τύχουν της δέουσας μορφής προστασίας σύμφωνα με το εθνικό δίκαιο, και αυτό ακριβώς αποτελεί το ευαίσθητο σημείο, το σημείο όπου ο μηχανισμός μπορεί να αποδειχθεί ελλιπής. Η συμπληρωματική προστασία μπορεί να ποικίλλει μεταξύ των κρατών μελών καθιερώνοντας σχεδόν άνισες ευκαιρίες, ανάλογα με τη χώρα όπου θα υποβάλει την αίτηση ο διωκόμενος. Η άνιση αυτή μεταχείριση μπορεί να έχει σοβαρές συνέπειες, όταν π.χ. ο πρόσφυγας απειλείται με θάνατο στη χώρα καταγωγής του.
<P>
Κατά συνέπεια είναι ευκταία η εναρμόνιση, η οποία θα επιτρέψει επιπλέον τη θέσπιση ενός καθεστώτος που ευνοεί την εξέταση των μέσων προστασίας που προκύπτουν από την Ευρωπαϊκή Σύμβαση περί προστασίας των ανθρωπίνων δικαιωμάτων. Ωστόσο, οι πρόσφυγες που μπορούν να τύχουν συμπληρωματικής προστασίας δεν πρέπει να συγχέονται με τους μετανάστες. Η αθλιότητα και η φτώχια μιας χώρας μπορούν να οδηγήσουν σε γεγονότα που διασαλεύουν σοβαρά τη δημόσια τάξη ή να προκαλέσουν εσωτερικές συγκρούσεις. Το ερώτημα είναι εάν άτομα που εγκαταλείπουν τη χώρα τους λόγω ταραχών αυτού του είδους είναι πρόσφυγες, που τυγχάνουν της συμπληρωματικής προστασίας, ή μετανάστες. Εκεί υπάρχει κίνδυνος σύγχυσης. Ούτε η εναρμόνιση αυτών των μορφών συμπληρωματικής προστασίας πρέπει φυσικά να αποτελεί αυτοσκοπό. Πρέπει όχι μόνο να ασκούμε μια παιδαγωγική πολιτική καταγγέλλοντας διαρκώς τις παραβιάσεις των ανθρωπίνων δικαιωμάτων, αλλά και να παρέχουμε ενίσχυση για την ανάπτυξη αυτών των χωρών και αυτών των περιοχών όπου διασύρονται τα εν λόγω δικαιώματα. Η έκθεση της κ. Lindeperg ανταποκρίνεται σε αυτή τη γενναιόδωρη φιλοσοφία την οποία ασπαζόμαστε και προτείνει λύσεις που αποσκοπούν στη βελτίωση των δικαιωμάτων των ατόμων που υφίστανται διώξεις συμβάλλοντας στην πρόοδο του κράτους δικαίου και, στην προκειμένη περίπτωση, της Ευρώπης δικαίου. Εντούτοις, για την τελική μας ψήφο θα ληφθούν φυσικά υπόψη πιθανές τροπολογίες που θα υποβληθούν και θα εγκριθούν στην ολομέλεια.

<SPEAKER ID=293 LANGUAGE="DE" NAME="Ceyhun">
Κυρία Πρόεδρε, σε μια εποχή που οι πρόσφυγες σε πολλές χώρες της Ευρωπαϊκής Ένωσης δεν αντιμετωπίζονται απαραίτητα ως άτομα που ζητούν προστασία και τα οποία είναι ευπρόσδεκτα η έκθεση της κυρίας Lindeperg αποτελεί ένα πολύτιμο έγγραφο. Η κυρία Lindeperg είναι μια βουλευτής με πολιτικό θάρρος. Η μετανάστευση στην Ευρωπαϊκή Ένωση αποτελεί κατά βάση μια κοινωνική πραγματικότητα. Ανησυχούμε σχετικά με τις τάσεις που εκφράζονται από ορισμένα κράτη μέλη στο πλαίσιο των οποίων παρέχεται μια πρόσκαιρη δήθεν προστασία αντί της γνήσιας αναγνώρισης της ιδιότητας του πρόσφυγα, όπως αυτή προβλέπεται από τη Σύμβαση της Γενεύης. Η ευρωπαϊκή εναρμόνιση των μορφών προστασίας που συμπληρώνουν τη Σύμβαση της Γενεύης περί του καθεστώτος των προσφύγων δεν θα πρέπει να επιχειρηθεί χωρίς να ληφθούν υπόψη οι δυνατότητες μιας φιλελεύθερης ερμηνείας της Σύμβασης για το καθεστώς των προσφύγων.
<P>
Υπό αυτό το πνεύμα υποστηρίζουμε την αναγκαία αντιπαράθεση με το αυστριακό έγγραφο στρατηγικής που αναφέρεται στην πολιτική της μετανάστευσης και της χορήγησης ασύλου. Η έκθεση καθιστά σαφές ότι το περίφημο αυστριακό έγγραφο στρατηγικής ως χαρτί εκφοβισμού δεν είναι κατάλληλο για την επίλυση των ζητημάτων της μετανάστευσης και των αιτούντων άσυλο, διότι συγχέει τα διάφορα προβλήματα με τα αίτια τους, όπως και τις απαντήσεις και τις λύσεις σε αυτά. Είναι αυτονόητο ότι αναδεικνύεται επείγουσα η ανάγκη συντονισμένων κινήσεων. Στόχος πρέπει να είναι η δημιουργία στα κράτη μέλη της Ένωσης ισότιμων κατά το δυνατόν όρων υποδοχής των προσφύγων μέσα από ένα κοινό νομικό σύστημα προστασίας για την κατά το δυνατόν ενιαία ερμηνεία των κριτηρίων αναγνώρισης της προσφυγικής ιδιότητας, και η έκθεση της κυρίας Lindeperg συμβάλλει σε αυτόν τον στόχο.
<P>
Θα ήθελα να αναφερθώ σε δύο τροπολογίες που κατατέθηκαν από την Ομάδα μου. Οι τροπολογίες 16 και 17 δεν αρμόζει κατά την άποψή μου να εξεταστούν στη διάρκεια αυτής της συζήτησης. Όταν πρόκειται για το μέλλον ή γενικότερα για τη μοίρα των προσφύγων, δεν πρέπει να καθόμαστε να συζητούμε για την τύχη ενός κυρίου Οτσαλάν. Αυτό πρέπει να αντιμετωπιστεί ξεχωριστά.

<SPEAKER ID=294 LANGUAGE="NL" NAME="Maes">
Κυρία Πρόεδρε, αξιότιμε κύριε Eπίτροπε, αγαπητοί συνάδελφοι, θα ήθελα πρώτα απ' όλα να ευχαριστήσω την κυρία Lindeperg. Η πολιτική μου ομάδα πάντοτε την υποστήριζε στις προσπάθειες εξεύρεσης μιας αξιοπρεπούς λύσης στα προβλήματα που αντιμετωπίζουν οι αιτούντες άσυλο καθώς και πολλοί άλλοι που υφίστανται καταπίεση και απειλές ανά τον κόσμο. Συμμεριζόμαστε τις ανησυχίες της και θα εξακολουθήσουμε να της προσφέρουμε την υποστήριξή μας και στο μέλλον. Είμαστε κατ' αρχήν υπέρ της εναρμόνισης της νομοθεσίας σε ευρωπαϊκό επίπεδο, αλλά φοβόμαστε ότι αυτή η εναρμόνιση θα καταλήξει στην ενίσχυση της Ευρώπης-οχυρού μέσω μιας όλο και αυστηρότερης εφαρμογής της νομοθεσίας και της Σύμβασης. Επιθυμούμε να επιδειχθεί κατανόηση απέναντι στα τεράστια κύματα προσφύγων σε όλο τον πλανήτη. Επιθυμούμε να επιδειχθεί κατανόηση σε όλους τους απειλουμένους.
<P>
Λυπούμαστε για το γεγονός ότι το Ευρωπαϊκό Κοινοβούλιο καταντά στην ουσία ένα γνωμοδοτικό όργανο στο ζήτημα αυτό και δεν μας παρέχεται η ευκαιρία να συμμετάσχουμε με τρόπο αποτελεσματικό. Διαπιστώνουμε ότι μόνο τα κράτη μέλη δύνανται να λάβουν αποφάσεις. Συχνά οι αποφάσεις τους είναι υποκριτικές, κυρία Πρόεδρε. Συχνά παραπέμπουν σε λύσεις οι οποίες θα πρέπει να εξευρεθούν σε ευρωπαϊκό επίπεδο, ενώ αυτά τα ίδια απορρίπτουν de facto τέτοιες ευρωπαϊκές λύσεις και προτιμούν να καθορίζουν τα ίδια την περιοριστική τους πολιτική. Λυπούμαστε ιδιαίτερα για το γεγονός ότι οι τάσεις αυτές ακολουθούνται μόνιμα σε αρκετά κράτη μέλη. Πιστεύουμε δε ότι η Σύμβαση θα πρέπει να εκσυγχρονισθεί μέσω μιας σύγχρονης ερμηνείας του όρου πολιτικός πρόσφυγας. Ζητούμε να περιληφθούν νέες κατηγορίες οι οποίες να καλύπτονται από αυτή την ομολογουμένως δυσερμήνευτη έννοια. Ζητούμε να αναγνωρίζονται ως πολιτικοί πρόσφυγες και άνθρωποι οι οποίοι διώκονται εξαιτίας του φύλου τους ή των σεξουαλικών τους προτιμήσεων. Ζητούμε να εξασφαλισθούν νέα δικαιώματα για μία νέα γενιά. Και όλα αυτά διότι συνειδητοποιούμε ότι η Ευρώπη δεν μπορεί να αγνοεί τις ευθύνες της. Γνωρίζουμε ότι δεν έχουμε μεγάλες δυνατότητες να υπερασπισθούμε τη δημοκρατία στον κόσμο. Ωστόσο, εμείς οι ίδιοι συνεισφέρουμε στην παρανομία: στο μέλλον θα είναι δυσκολότερο να εισέρχεται κανείς νόμιμα στην Ευρώπη - όπως συμβαίνει και τώρα - από ό, τι παράνομα. Αυτή δε η παρανομία συνεπάγεται ανώμαλες καταστάσεις στην κοινωνία μας, καταδικάζοντας ανθρώπους να περνούν τη ζωή τους ως λαθρομετανάστες (sans papiers ). Δεν θέλουμε να συνεισφέρουμε σε μια τέτοιου είδους μυωπική πολιτική. Ζητούμε να αντιμετωπισθεί η κατάσταση δεόντως και να τεθούν αυτά τα φαινόμενα υπό έλεγχο. Δεν θέλουμε να καταντήσουμε εκεί, αντιθέτως ζητούμε να εξευρεθεί ένας λογικός τρόπος για να αντιμετωπισθούν ρεαλιστικά αυτού του είδους τα προβλήματα.
<P>
Υποβάλαμε δύο τροπολογίες που, έχοντας ακούσει τους προλαλήσαντες, πιστεύω ότι θα βρουν σύμφωνους πολλούς. Κυρία van Lancker, δεν έχω αμφιβολία ότι εκτός από εσάς συμφωνούν σιωπηρά μαζί μας και πολλοί άλλοι, περιμένουμε ωστόσο να δούμε τη συμφωνία αυτή να εκφράζεται de facto και στην ψηφοφορία. Γιατί τί νόημα έχει να αναζητείται μια συντηρητική πλειοψηφία, όταν υπάρχει ήδη στο Κοινοβούλιο μια προοδευτικότερη πλειοψηφία αποτελούμενη από διάφορους βουλευτές τόσο των φιλελεύθερων, όσο και των άλλων ομάδων;
<P>
Ολοκληρώνοντας, κυρία Πρόεδρε, υπογραμμίζω ότι, όσον αφορά τις εκθέσεις Lehne, συμφωνούμε με την πρώτη, αλλά διαφωνούμε αναφανδόν με τα συμπεράσματα της δεύτερης έκθεσης. Στην περίπτωση αυτή θεωρούμε πολύ καλύτερα τα κείμενα της Ευρωπαϊκής Επιτροπής από το περιεχόμενο της έκθεσης.

<SPEAKER ID=295 LANGUAGE="FR" NAME="Berthu">
Kυρία Πρόεδρε, οι τρεις εκθέσεις σχετικά με τη διέλευση των εξωτερικών συνόρων της Ένωσης που αποτελούν το αντικείμενο της παρούσας κοινής συζήτησης φαίνεται να είναι πολύ διαφορετικές. Δύο από αυτές προέρχονται από αυτό που έχει συμφωνηθεί να αποκαλείται «η διακυβερνητική μέθοδος διαπραγμάτευσης»: πρόκειται για το σχέδιο σύμβασης σχετικά με τους κανόνες αποδοχής των υπηκόων τρίτων χωρών και για την πρόταση κανονισμού, υπό διαπραγμάτευση και αυτή βάσει συναίνεσης του Συμβουλίου, σχετικά με τον καθορισμό του καταλόγου των χωρών των οποίων οι υπήκοοι πρέπει να διαθέτουν θεώρηση προκειμένου να εισέλθουν στην Ένωση. Το τρίτο κείμενο προέρχεται από μια εντελώς διαφορετική κατηγορία: πρόκειται για μία έκθεση πρωτοβουλίας του Ευρωπαϊκού Κοινοβουλίου που προτείνει μια αναλυτική ερμηνεία του καθεστώτος του πρόσφυγα που καθορίζεται από τη Σύμβαση της Γενεύης του 1951.
<P>
Ωστόσο, όσο τα δύο πρώτα κείμενα επιδεικνύουν αυστηρότητα σχετικά με το κεφάλαιο της διέλευσης των εξωτερικών συνόρων, τόσο το τρίτο είναι εμφανώς πιο γενναιόδωρο και εμπνέεται από προβληματισμούς τους οποίους θα ήταν δύσκολο να υποστηρίξουμε ότι συμμερίζεται η πλειοψηφία των συμπολιτών μας. Θα επανέλθω σε αυτό το σημείο στην αιτιολόγηση ψήφου στην οποία θα προβώ.
<P>
Ουσιαστικά τα πάντα συμβαίνουν σαν αυτή η κοινή συζήτηση να είχε διοργανωθεί πονηρά με σκοπό να μας οδηγήσει στο συμπέρασμα ότι οι διακυβερνητικές διαπραγματεύσεις, για τις οποίες υπήρξε ομόφωνη συμφωνία στο Συμβούλιο, είναι αυτές από τις οποίες εκπορεύονται τα κείμενα που προσεγγίζουν περισσότερο την πραγματική κατάσταση στον εν λόγω τομέα.
<P>
Αυτός είναι ο λόγος για τον οποίο, όσον αφορά όλα τα σοβαρότατα θέματα που σχετίζονται με την κυκλοφορία σε διεθνές επίπεδο των προσώπων, η πολιτική μου ομάδα επιθυμεί να περιοριστούμε σε αυτή τη μέθοδο, αρνούμενοι πιθανή μεταβολή βάσει πλειοψηφίας με συναπόφαση του Ευρωπαϊκού Κοινοβουλίου, όπως προβλέπεται από τη Συνθήκη του Αμστερνταμ.

<SPEAKER ID=296 NAME="Elliott">
Κυρία Πρόεδρε, επιτρέψτε μου κατ' αρχάς να συγχαρώ τους εισηγητές όλων των εκθέσεων, που αντιμετώπισαν καλά πάρα πολύ περίπλοκα θέματα. Όσον αφορά την έκθεση Lindeperg, πρόκειται για μια πολύ θετική απόπειρα για την προσπάθεια παροχής - και την ενθάρρυνση παροχής - συμπληρωματικής βοήθειας στους αιτούντες άσυλο. Πολλά μπορούν να ειπωθούν για την προσπάθεια που καταβάλλουν σε διαφορετικό βαθμό τα κράτη μέλη προκειμένου να εναρμονισθούν τα κοινωνικά δικαιώματα και βέβαια για την προσπάθεια να επιτευχθεί μια εναρμονισμένη και κοινή προσέγγιση. Υπάρχουν ορισμένες τροπολογίες στις οποίες αναφέρθηκε ήδη η κ. Lindeperg και με τις οποίες θα ήθελα και εγώ να διαφωνήσω. Ωστόσο, εάν αποδεχθούμε αυτή την έκθεση ουσιαστικά όπως έχει εκπονηθεί, μπορούμε τελικά να συνεισφέρουμε πολύ θετικά στην αντιμετώπιση αυτού του θέματος.
<P>
Όσον αφορά την έκθεση Lehne, πρέπει να ομολογήσω ότι και εδώ έχω κάποιες ανησυχίες, δεδομένου ότι εκθέτει τις ανεπάρκειες των προτάσεων της Σύμβασης ως ιδιαίτερα περιοριστικές από ορισμένες απόψεις, αλλά ελλιπείς από κάποιες άλλες. Δεν πρόκειται για επιτυχημένο πακέτο προτάσεων, όπως εξηγείται στην έκθεση Lehne.
<P>
Επιθυμώ να αναφερθώ κατά βάση στην έκθεση σχετικά με την απαιτούμενη θεώρηση για υπηκόους τρίτων χωρών. Εδώ αντιμετωπίζω πολλά προβλήματα και δυσκολίες. Συμφωνώ απολύτως με τους ομιλητές της Ομάδας μου που υπογράμμισαν ότι είναι ανεπιθύμητη η εισαγωγή περίπλοκων και δυσεφάρμοστων κανόνων σχετικά με τους όρους απασχόλησης, όπως και η μείωση της ηλικίας που απαιτείται να έχουν τα μέλη μιας οικογένειας για να τους επιτραπεί η είσοδος στη χώρα. Η αναφορά στις προτάσεις της Επιτροπής της ηλικίας της ενηλικίωσης είναι ορθή και δεν πρέπει να εισαγάγουμε κανέναν άλλο παράγοντα.
<P>
Ωστόσο, οφείλω να ομολογήσω - και ως προς αυτό νομίζω ότι εκφράζω την άποψη της πλειοψηφίας των μελών του βρετανικού Εργατικού Κόμματος - ότι δυσκολευόμαστε πράγματι να αποδεχθούμε ότι πρέπει να αφαιρεθούν από τα κράτη μέλη τα δικαιώματα να αντιμετωπίζουν μεταβαλλόμενες συνθήκες με την εισαγωγή απαίτησης θεώρησης. Η δύσκολη κατάσταση που αντιμετωπίσαμε πέρυσι στη Βρετανία με ανθρώπους προερχόμενους από τη Σλοβακία οδήγησε τη βρετανική κυβέρνηση στην εισαγωγή σχεδόν αναπόφευκτων απαιτήσεων θεώρησης. Είναι πρόωρο να μιλάμε για κατάργηση της απαίτησης θεώρησης για ανθρώπους καταγόμενους από τη Ρουμανία και τη Βουλγαρία, τη στιγμή που σε ορισμένες χώρες της Δυτικής Ευρώπης φθάνει ήδη από τις εν λόγω χώρες μεγάλος αριθμός αιτούντων άσυλο, μεταξύ των οποίων κάποιοι με πολύ ουσιαστικές καταγγελίες. Χρειάζεται να γίνουν πολύ περισσότερα σε αυτές τις χώρες για την εξασφάλιση κατάλληλης προστασίας των δικαιωμάτων των μειονοτήτων τους, ώστε να μπορούμε στη συνέχεια να σκεφθούμε την άρση αυτών των περιορισμών.
<P>
Για όλους αυτούς τους λόγους δεν μπορώ ουσιαστικά να αποδεχθώ την έκθεση ως έχει και είμαι υποχρεωμένος να καταψηφίσω τα συγκεκριμένα τμήματα.

<SPEAKER ID=297 LANGUAGE="FR" NAME="Reding">
Κυρία Πρόεδρε, το δικαίωμα του ασύλου είναι ιερό και απαραβίαστο: αυτή είναι η υπέρτατη από άποψη ευγένειας και ήθους αρχή. Εντούτοις, αυτό το δικαίωμα ασύλου δεν πρέπει σε καμία περίπτωση να στρεβλώνεται ούτε από μια περιοριστική ερμηνεία της Σύμβασης της Γενεύης από τα κράτη μέλη ούτε από καταχρήσεις εκ μέρους των ενδιαφερομένων. Αντιθέτως, αυτό που χρειάζεται είναι μια επέκταση των κανόνων της Σύμβασης της Γενεύης χάρη σε ένα καθεστώς συμπληρωματικής προστασίας για την αντιμετώπιση ιδιαζουσών καταστάσεων. Αυτή η επέκταση όμως δεν πρέπει επουδενί να εξυπηρετήσει όσους επιθυμούν να αλλοιώσουν το δικαίωμα του ασύλου αφήνοντας ορθάνοιχτη την πόρτα σε όλες τις καταχρήσεις.
<P>
Προκειμένου να είμαστε αποτελεσματικοί, μας χρειάζονται ρεαλιστικές και ταυτόχρονα ανθρωπιστικές λύσεις. Πρέπει να προωθήσουμε κατ' αρχάς λύσεις διαφανείς σε ευρωπαϊκό επίπεδο και στη συνέχεια, αντί της ελευθέρωσης, να αναζητήσουμε συνετές λύσεις που διαφυλάττουν το δικαίωμα του ασύλου παρεμποδίζοντας παράλληλα τις καταχρήσεις.
<P>
Δεν πιστεύω ότι τα κράτη μέλη κλείνουν τις πόρτες τους στους αιτούντες άσυλο, όπως υποδηλώνει η έκθεση Lindeperg, παρά τις κλείνουν, και δικαίως, στις καταχρήσεις όσων μεταναστεύουν παράνομα όχι για πολιτικούς, αλλά για οικονομικούς λόγους. Καταπολεμώντας τη βάναυση και ανεξέλεγκτη μετανάστευση τα κράτη μέλη διαφυλάττουν το δικαίωμα του ασύλου και παρεμποδίζουν μια αρνητική απόρριψη των αιτούντων άσυλο από τους πολίτες μας.
<P>
Ναι στο δικαίωμα ασύλου, ναι στη συμπληρωματική προστασία, αλλά όχι στη χαλαρότητα και τις ιδεολογικές καταχρήσεις γύρω από το σοβαρό αυτό θέμα.

<SPEAKER ID=298 LANGUAGE="FR" NAME="Pailler">
Κυρία Πρόεδρε, εγκρίνω πλήρως την έκθεση Lindeperg, επειδή ενισχύει το δικαίωμα ασύλου και παρέχει μια καλή απάντηση στο στρατηγικό έγγραφο της αυστριακής Προεδρίας, που θέτει υπό αμφισβήτηση το διεθνές δικαίωμα των προσφύγων που διασφαλίζεται από τη Σύμβαση της Γενεύης.
<P>
Αντιθέτως, τάσσομαι κατά του σχεδίου σύμβασης της Επιτροπής σχετικά με τους κανόνες αποδοχής των υπηκόων τρίτων χωρών, το οποίο προτείνει ουσιαστικά έναν μηχανισμό αποδοχής και παραμονής που ευθυγραμμίζεται με τους πλέον περιοριστικούς κανόνες των κρατών μελών. Τούτο αληθεύει ιδιαίτερα όσον αφορά την απασχόληση, εφόσον καθιστά την εθνική και κοινοτική προτίμηση ένα από τα σημεία κλειδιά του μηχανισμού αποδοχής.
<P>
Αναρωτιέμαι μήπως η Επιτροπή δεν έλαβε ποτέ γνώση της μελέτης του ΟΟΣΑ όπου αναγνωρίζεται ότι δεν υφίσταται, και παραθέτω το σχετικό απόσπασμα, «άμεσος συσχετισμός μεταξύ των αλλοδαπών που εισρέουν σε μια χώρα και της αύξησης του ποσοστού ανεργίας». Αναγνωρίζω ωστόσο ότι η έγκριση ορισμένων τροπολογιών βελτιώνει σημαντικά το εν λόγω σχέδιο. Εντούτοις, είμαι βαθιά απογοητευμένη από τη συμβιβαστική τροπολογία της Ομάδας του Ευρωπαϊκού Σοσιαλιστικού Κόμματος και της Ομάδας του Ευρωπαϊκού Λαϊκού Κόμματος ως προς το άρθρο 7, παρ. 1, που αφορά την απασχόληση. Αυτή η τροπολογία όχι μόνο αποδέχεται έμμεσα την έννοια της εθνικής προτίμησης, αλλά και αιτιολογεί σαφώς το σύστημα των ποσοστώσεων που θα επιτρέψει σε όλα τα κράτη μέλη να παίρνουν από φτωχές χώρες τα εργατικά χέρια και το πνευματικό δυναμικό που χρειάζονται.
<P>
Η πολιτική μου ομάδα κατέθεσε επομένως μία τροπολογία, για να διορθώσει αυτό που ήλπιζα να είναι μόνο ένα λάθος βήμα, έως ότου ακούσω την κυρία Terrσn i Cusi. H τελική ψήφος της Ομάδας μου θα εξαρτηθεί από την τύχη που θα έχει αυτή η τροπολογία, και θα ζητήσω ονομαστική ψηφοφορία.
<P>
Το σχέδιο σύμβασης της Επιτροπής αποτελεί κακό οιωνό για το περιεχόμενο της μελλοντικής κοινοτικής πολιτικής σε θέματα μετανάστευσης και ασύλου που προβλέπεται από τη Συνθήκη του Αμστερνταμ. Πρέπει να προειδοποιήσουμε τις οργανώσεις σχετικά τους κινδύνους της και να κινητοποιηθούμε από κοινού με αυτές, προκειμένου να μετατρέψουμε αυτές τις επικίνδυνες συνθήκες σε πραγματικές συνθήκες αποδοχής. Προσωπικά θα επιδοθώ σε αυτόν τον σκοπό.
<P>
Αρνούμαι αυτή την Ευρώπη-οχυρό, που κλείνεται στον εαυτό της. Πρέπει να θέσουμε τέρμα σε αυτή τη στρατηγική του αποδιοπομπαίου τράγου, η οποία ακούστηκε και δια στόματος του Υπουργού Εσωτερικών κ. Otto Schily στην Επιτροπή Πολιτικών Ελευθεριών πριν από δεκαπέντε ημέρες. Ούτε όμως ο ομόλογός του Γάλλος Υπουργός είναι καλύτερος ως προς αυτό: ουδέποτε μίλησε για τους μετανάστες σε πλαίσιο δικαίου, παρά συνδέει συστηματικά τη μετανάστευση με την ανεργία, την έλλειψη ασφάλειας και την εγκληματικότητα, σαν όλα τα δεινά να προέρχονται πάντα από αλλού. Ο κίνδυνος αυτής της ξενοφοβίας - δεν μπορούμε να την ονομάσουμε διαφορετικά - είναι μεγάλος, γιατί, όπως έγραψε ο Gorki: «Καλύτερα να προσδοκούμε το καλύτερο από τον άνθρωπο, γιατί προσδοκώντας το χειρότερο τον διαφθείρουμε».

<SPEAKER ID=299 LANGUAGE="DE" NAME="Voggenhuber">
Κυρία Πρόεδρε, κυρία Lindeperg, θα ήθελα η συζήτηση αυτή να πραγματοποιηθεί σε κάποια άλλη καλύτερη χρονική στιγμή και σε ένα πιο γεμάτο Κοινοβούλιο. Η έκθεση αυτή όχι μόνο συγκαταλέγεται μεταξύ των σημαντικότερων, αλλά και μεταξύ των πλέον εξαίρετων εκθέσεων που έχουν κατατεθεί εδώ και πολύ καιρό. Αποκαλύπτει με νηφαλιότητα που προκαλεί θλίψη και με μεγάλη σαφήνεια ότι βρισκόμαστε προ ενός διλήμματος, για να μην πω προ μιας εκτάκτου ανάγκης σε σχέση με τα ανθρώπινα δικαιώματα. Μελετώντας αυτή την έκθεση πολλοί βουλευτές που σήμερα δεν παρευρίσκονται θα έπρεπε να σταματήσουν στα αλήθεια να προσποιούνται δημόσια ότι τα ανθρώπινα δικαιώματα και το διεθνές δίκαιο αναφορικά με το άσυλο παραμένουν ανέπαφα. Δεν παραμένουν ανέπαφα. Ακούσαμε όμως όσα εξέθεσε ο κύριος Pirker: πρόκειται για κάποιον ο οποίος πράγματι, αν και άκουσε αυτά τα γεγονότα, εξακολουθεί να διατυπώνει τις επιθετικές του προκαταλήψεις.
<P>
Αρχίζω σιγά σιγά να αναρωτιέμαι πώς μπορεί κανείς να εγκαταλείψει τη χώρα του και να έρθει ως πρόσφυγας στην Ευρώπη. Πιστεύω ότι σύντομα θα χρειάζεται μια κουκούλα ή θα πρέπει να πηδάει από κάποιον δορυφόρο. Διαφορετικά η ήπειρος αυτή του δικαίου και των ανθρωπίνων δικαιωμάτων σύντομα δεν θα είναι πλέον προσπελάσιμη. Στην επικράτεια της Ευρωπαϊκής Ένωσης έχουμε καταργήσει το δικαίωμα του ασύλου ενάντια στη Σύμβαση της Γενεύης, ενάντια στο ισχύον διεθνές δίκαιο, απλά και μόνο στο πλαίσιο μιας απολυταρχίας. Κανείς δεν αντιτάσσεται στο γεγονός αυτό. Εκτός της Ένωσης έχουμε δημιουργήσει μια σειρά από χώρες τις οποίες έχουμε κηρύξει στο σύνολό τους ασφαλείς τρίτες χώρες, ενάντια στη Σύμβαση της Γενεύης και στο ισχύον διεθνές δίκαιο.
<P>
Έχουμε αλλοιώσει το δικαίωμα του ασύλου, το οποίο σύμφωνα με τη Σύμβαση της Γενεύης χορηγείται σε περίπτωση όπου αποδεδειγμένα υπάρχει αιτιολογημένος φόβος δίωξης, παρέχοντάς το τώρα κατόπιν απόδειξης πραγματικής δίωξης. Τα εμπόδια γίνονται όλο μεγαλύτερα, τα τείχη υψώνονται και οι όροι πολλαπλασιάζονται. Είναι πλέον σχεδόν αδύνατον να έρθει κανείς στην Ευρώπη. Το αποτέλεσμα είναι οι μαζικές απελάσεις, οι συλλήψεις παιδιών, οι διασπασμένες οικογένειες και η επιστροφή προσφύγων σε χώρες στις οποίες κινδυνεύει η ζωή τους. Αυτή είναι η κατάσταση που επικρατεί σε αυτή την Ένωση, η οποία, όταν πρόκειται για κάτι που θέλει, όπως η εσωτερική αγορά, το ευρώ ή η επιβολή της νομοθεσίας περί ανταγωνισμού, τότε μπορεί και επιβάλλεται με μεγάλη αποφασιστικότητα, ενώ επιβάλλει όλο και λιγότερο τις θεμελιώδεις αρχές αυτής της Ένωσης, όπως τα ανθρώπινα δικαιώματα και η δημοκρατία.

<SPEAKER ID=300 LANGUAGE="FR" NAME="Stirbois">
Kυρία Πρόεδρε, η έκθεση του κ. Klaus Lehne μου δίνει για μια ακόμη φορά την ευκαιρία να καταγγείλω τις παρεκκλίσεις της Ευρώπης σε θέματα μετανάστευσης. Ουσιαστικά η πολιτική σχετικά με τη μετανάστευση εμπίπτει και πρέπει να παραμείνει στην αρμοδιότητα των κρατών μελών. Αρνούμαι τη συστηματική βούληση εναρμόνισης των πολιτικών μετανάστευσης, του δικαιώματος ασύλου και των ποινικών και δικαστικών διαδικασιών που διατρανώνεται από τις Βρυξέλλες. Ένα υγιές κράτος είναι πρώτα από όλα ένα κράτος που διαχειρίζεται τη μεταναστευτική ροή του και επιτρέπει στους πολίτες του να εργάζονται και να κυκλοφορούν το βράδυ με πλήρη ασφάλεια.
<P>
Θα καταψηφίσουμε την έκθεση αυτή που υπερασπίζεται τους εξωκοινοτικούς υπηκόους εις βάρος των Ευρωπαίων υπηκόων, που ενθαρρύνει την οικογενειακή συνένωση ακόμα και εκτός νόμιμης ή αναγνωριζόμενης ως νόμιμης οικογένειας, εφόσον μιλάμε για συντρόφους. Επιπλέον, θέλουμε να προσφέρουμε θέσεις απασχόλησης στους αλλοδαπούς, τη στιγμή που επτά εκατομμύρια άνθρωποι υποφέρουν στην ίδια την πατρίδα μας από την ανεργία ή ζουν στα όρια της φτώχιας. Υπενθυμίζω ότι στο πλαίσιο αυτής της έκθεσης θα αρκεί μια σύμβαση εργασίας για να παρασχεθεί το καθεστώς του πρόσφυγα. Αυτές ακριβώς οι πολλαπλές τροπολογίες, εάν εγκριθούν, θα επιτρέψουν αναμφισβήτητα να μετατραπεί η Ευρώπη μας, η οποία είναι ήδη ξέφραγο αμπέλι όσον αφορά τη μετανάστευση, σε «Ευρώπη-κρουνό» όπου θα ξεχύνονται ποτάμια μεταναστών.
<P>
Ορισμένοι βουλευτές του Ευρωπαϊκού Κοινοβουλίου μας μιλούν για λαϊκισμό, ψηφοθηρία και ρατσισμό. Έλα όμως που δεν ζουν στις λεγόμενες ευαίσθητες συνοικίες! Αυτές τις καταστάσεις τις υφίστανται οι πιο φτωχοί και ανίσχυροι, και η κατάσταση είναι πλέον ανυπόφορη. Είναι αδιανόητο πως αυτοί που εκθειάζουν μια Ευρώπη ασφάλειας και απασχόλησης εγκρίνουν παρόμοιες πρωτοβουλίες καταστροφικές για τα έθνη και τους λαούς μας. Προσωπικά δεν θα το πράξω. Επιτρέψτε μου να σας υπενθυμίσω μια διάσημη φράση ενός συναδέλφου μας που είπε ότι «δεν μπορούμε να υποδεχθούμε όλη τη μιζέρια του κόσμου».

<SPEAKER ID=301 LANGUAGE="DE" NAME="Zimmermann">
Κυρία Πρόεδρε, αξιότιμοι κυρίες και κύριοι συνάδελφοι, χαίρομαι που σε αυτό το Κοινοβούλιο οι περισσότεροι από εμάς δεν συμμεριζόμαστε, δόξα τω θεώ, τις απόψεις της κυρίας Stirbois και αντιμετωπίζουμε πράγματι σε μεγάλο βαθμό διαφορετικά το θέμα των προσφύγων. Πρέπει να σας πω ότι μου είναι ουσιαστικά δύσκολο να μιλήσω τώρα σχετικά με αυτά που θέλω να πω, και συγκεκριμένα όσον αφορά την έκθεση του κυρίου Lehne για την πολιτική της θεώρησης. Από τότε που βρίσκομαι στο Κοινοβούλιο ασχολούμαστε με αυτό το θέμα. Ολόκληρη την προηγούμενη εκλογική περίοδο ασχοληθήκαμε με το πώς μπορεί να διαμορφωθεί η ρύθμιση, έτσι ώστε τα άτομα που προέρχονται από τρίτες χώρες να έχουν όντως νόμιμη πρόσβαση στην Ευρωπαϊκή Ένωση.
<P>
Με την απόφαση του Ευρωπαϊκού Δικαστηρίου - όπου, όπως είπε ο κύριος Lehne, προσφύγαμε ως Κοινοβούλιο - δεν ξεκαθαρίστηκε με ποιόν τρόπο πρέπει να χειριστούμε το εν λόγω θέμα. Η Ομάδα μου εξέφρασε την άποψη ότι, εάν επιθυμούμε να παραμείνουμε αξιόπιστοι, θα πρέπει να γνωμοδοτήσουμε αναφορικά τόσο με την πρόταση του Συμβουλίου, όσο και με την πρόταση της Επιτροπής. Εν όψει όμως του αδιεξόδου και της επικείμενης επικύρωσης της Συνθήκης του Αμστερνταμ, αναμένουμε από την Επιτροπή να καταθέσει μετά από την επικύρωση και τη θέση σε ισχύ της Συνθήκης τη νέα της πρόταση που έχει ήδη ανακοινώσει. Αναμένουμε επίσης ότι σε αυτή την νέα πρόταση θα περιέχονται και πάλι οι τροπολογίες που προτείνει τώρα το Κοινοβούλιο και για τις οποίες πρόκειται αύριο να ψηφίσουμε.
<P>
Προσωπικά εξάλλου συμφωνώ με τον εισηγητή της έκθεσης ότι για τη χορήγηση της θεώρησης πρέπει υπάρχουν σε όλα τα κράτη μέλη οι ίδιες προϋποθέσεις και να ακολουθούνται οι ίδιες διαδικασίες. Το γεγονός ότι για ορισμένες τρίτες χώρες υπάρχει μια ρύθμιση σχετικά με τη θεώρηση δεν σημαίνει ότι οι διαδικασίες που συνδέονται με αυτή πρέπει να είναι άδικες ή να προβαίνουν σε διακρίσεις. Προς το παρόν αυτό όμως γίνεται πολύ συχνά. Εκείνοι που χρειάζονται μια θεώρηση για συγγενείς ή για επαγγελματικούς επισκέπτες, αλλά και στο πλαίσιο της ανταλλαγής νέων και σπουδαστών, πρέπει να ενημερώνονται σαφώς κατά την υποβολή της αίτησης σχετικά με τα απαραίτητα έγγραφα και τον χρόνο που χρειάζεται για την έκδοση της θεώρησης. Όλοι γνωρίζουμε ότι συχνά η υπόθεση αυτή συνδέεται με μια αναμονή έξι μηνών και επομένως με πολύ υψηλά έξοδα.
<P>
Οι αρχές των κρατών μελών πρέπει δεσμεύονται με σαφή δεδομένα, για να είναι σε θέση να διαμορφώνουν τις διαδικασίες με διαφάνεια και ανθρωπιά. Υπό αυτό το πνεύμα, το άρθρο 62 της Συνθήκης του Αμστερνταμ ζητά επίσης μια ενιαία ρύθμιση. Θέλω να ελπίζω ότι με την ενσωμάτωση της Συμφωνίας του Schengen θα καταστεί επιτέλους δυνατή η κατάρτιση ενός ενιαίου ευρωπαϊκού καταλόγου τρίτων χωρών των οποίων οι υπήκοοι θα πρέπει να διαθέτουν θεώρηση κατά τη διέλευση των συνόρων της ΕΕ.
<P>
Θα ήθελα επίσης να επισημάνω ότι ένα μεγάλο μέρος της Oμάδας μου είναι της άποψης - την οποία ήδη κατά τα τελευταία τεσσερισήμισι χρόνια υποστηρίζει το Κοινοβούλιο - ότι τόσο η Ρουμανία, όσο και η Βουλγαρία θα πρέπει να διαγραφούν από αυτόν τον κατάλογο. Δεν είναι δυνατόν χώρες με τις οποίες έχουμε συνάψει συμφωνίες σύνδεσης να εξακολουθούν να ζημιώνονται και να παραμένουν σε αυτόν τον κατάλογο. Προσωπικά βρίσκομαι συχνά στη Βουλγαρία και στη Ρουμανία. Εάν βλέπατε τι γίνεται εκεί, θα καταλήγατε στο συμπέρασμα ότι πρέπει να γίνουν εδώ αλλαγές, διότι και οι δυο χώρες έχουν καταβάλει πολλές προσπάθειες....
<P>
Η Πρόεδρος αφαιρεί τον λόγο από την ομιλήτρια

<SPEAKER ID=302 LANGUAGE="ES" NAME="Palacio Vallelersundi">
Κυρία Πρόεδρε, θα αναφερθώ αποκλειστικά στην έκθεση Lindeperg - μολονότι και οι δύο εκθέσεις Lehne είναι σημαντικότατες - αφού θα ήταν αδύνατο να αναφερθώ σε όλα μέσα σε δύο λεπτά.
<P>
Θέλω κατ' αρχάς να επαινέσω και να συγχαρώ την εισηγήτρια για την ικανότητα διαλόγου που διαθέτει: προσπαθούσε συνεχώς να αναζητεί λύσεις και, φυσικά, όταν δεν τις βρήκαμε, αναζήτησε μια κατάσταση διαφωνίας που θα την αποκαλούσα εποικοδομητική διαφωνία.
<P>
Η εισηγήτρια γνωρίζει ότι πολλοί από εμάς - προσωπικά πιστεύω μια πολύ μεγάλη πλειοψηφία του Σώματος - συμμεριζόμαστε τους στόχους της. Πρέπει να εναρμονιστούν αυτά τα συμπληρωματικά συστήματα προστασίας, ούτως ώστε, όπως λέει και η ίδια, να μην υπάρχουν καταστάσεις κατά τις οποίες άνθρωποι που χρήζουν πραγματικά προστασίας συγκεκριμένου τύπου δεν τη λαμβάνουν, καθώς δεν πληρούν τους όρους της Σύμβασης της Γενεύης. Γι' αυτό, κυρία Πρόεδρε, δεν πρέπει να μας εξωθήσετε να περιπέσουμε στη δημαγωγία. Γιατί η δημαγωγία είναι σε τελική ανάλυση ο χειρότερος εχθρός όσων έχουν γίνει ή πρέπει να γίνουν δεκτοί υπό τη σκέπη της Σύμβασης της Γενεύης και εκείνων για τους οποίους πρέπει να εξεύρουμε συμπληρωματικές μορφές προστασίας.
<P>
Παράδειγμα αποτελούν αυτές οι δύο τροπολογίες της Ομάδας της Ευρωπαϊκής Ριζοσπαστικής Συμμαχίας, που η κυρία Lindeperg θα ήθελε να δεχθεί και που ελπίζω να μην το κάνει. Ελπίζω να μην εγκριθούν, επειδή είναι πραγματικά η επιτομή όσων δεν μπορεί να κάνει το Ευρωπαϊκό Κοινοβούλιο. Είτε το θέλουμε είτε όχι, η Σύμβαση της Γενεύης λέει αυτό που λέει και, εκτός από την Ύπατη Αρμοστεία των Ηνωμένων Εθνών, υπάρχουν, κυρία Lindeperg, και άλλοι νόμιμοι φορείς για να ερμηνεύσουν τη Σύμβαση της Γενεύης, μεταξύ αυτών και όλα τα ανώτατα δικαστήριά μας στα διάφορα κράτη μέλη. Ωστόσο, το γεγονός αυτό δεν λαμβάνεται υπόψη.
<P>
Αναμφίβολα αυτό που δεν μπορούμε να κάνουμε είναι να προσπαθήσουμε να αλλάξουμε τη Σύμβαση της Γενεύης και να πούμε ότι με την εν λόγω Σύμβαση προστατεύονται οι ομοφυλόφιλοι. Κάτι τέτοιο είναι αδύνατον: δεν μπορούμε να το επιτύχουμε, αφού, για να αλλάξουμε τη Σύμβαση της Γενεύης, πρέπει να ακολουθήσουμε όλα τα κλασικά μέσα του διεθνούς δημοσίου δικαίου, και με όλα αυτά το μόνο που κάνουμε σε τελική ανάλυση είναι να βλάπτουμε εκείνες τις ομάδες - στις οποίες μπορούν να συμπεριληφθούν ενδεχομένως και οι ομάδες των ομοφυλοφίλων - για τις οποίες θα πρέπει να αναζητηθεί επαρκής προστασία εκτός του πλαισίου της Σύμβασης της Γενεύης και για τις οποίες προορίζονται πραγματικά αυτά τα συμπληρωματικά μέτρα που αναζητούμε τώρα.

<SPEAKER ID=303 LANGUAGE="NL" NAME="Van Lancker">
Κυρία Πρόεδρε, κυρία Επίτροπε, κύριε Επίτροπε, θα ήθελα πρώτα απ' όλα να αναφερθώ στη Σύμβαση περί αποδοχής υπηκόων τρίτων χωρών. Η έκθεση του κυρίου Lehne και η πρόταση της Ευρωπαϊκής Επιτροπής αποτελούν εξαιρετικά σημαντικά τμήματα αυτού που θα έπρεπε να αποτελεί την κοινή πολιτική για τη μετανάστευση. Η ευρωπαϊκή αντιμετώπιση του προβλήματος είναι ακόμα σημαντικότερη, διότι σήμερα οι διαφορές μεταξύ των κρατών μελών δεν θέτουν σε κίνδυνο απλώς, όπως είπε ο συνάδελφος Lehne, την ελεύθερη κυκλοφορία ατόμων, αλλά και τα δικαιώματα, θα έλεγα, τα οποία αναγνωρίζουμε στους μετανάστες. Γι' αυτό και είναι τόσο σημαντικό να υπάρξει μια ευρωπαϊκή προσέγγιση.
<P>
Ειλικρινά το μήνυμα που στέλνει σήμερα το Κοινοβούλιο δε με ενθουσιάζει ιδιαίτερα. Στο Κοινοβούλιο δεν πλειοψηφεί ούτε η άποψη να ανοίξουν περισσότερο οι πόρτες για νέους μετανάστες. Γνωρίζω βέβαια ότι το ζήτημα αυτό είναι ιδιαίτερα ακανθώδες. Απτεται του συνολικού προβλήματος της ανεργίας και του κοινωνικού προβληματισμού. Συνδέεται όμως πρώτα απ' όλα με το γεγονός ότι πάντα βρίσκονται ορισμένοι, ακόμα και στην αίθουσα αυτή, οι οποίοι διαρκώς κατορθώνουν να καταστήσουν τη μετανάστευση συνώνυμο κοινωνικής απειλής και εγκληματικότητας, υποκινώντας έτσι αισθήματα ξενοφοβίας, χωρίς να συζητείται η ουσία του προβλήματος. Ελπίζω ότι κάποτε η πλειοψηφία θα καταλάβει ότι δεν είναι μόνον οι μετανάστες οι οποίοι χρειάζονται την Ευρώπη, αλλά και ότι και η Ευρώπη χρειάζεται τους μετανάστες, έστω και για λόγους που αφορούν την αγορά εργασίας, έστω και εξαιτίας των δημογραφικών εξελίξεων.
<P>
Πιστεύω ωστόσο πως είναι σημαντικό το γεγονός ότι υπάρχει η έκθεση αυτή, διότι με τις προτάσεις της δείχνουμε ότι η ευρωπαϊκή εναρμόνιση δεν γίνεται από πάνω προς τα κάτω. Η αναφορά στις ποσοστώσεις και στα μέτρα που πρέπει να ληφθούν επιτρέπει σε όσα κράτη μέλη εφαρμόζουν μια ευρύτερη πολιτική να τη συνεχίσουν. Δεν υπερασπιζόμαστε εδώ τις ποσοστώσεις που εφαρμόζουν ορισμένες χώρες, γεγονός που θα πρέπει να λάβουμε υπόψη. Η έκθεση ζητά επίσης εγγυήσεις για το δικαίωμα επανένωσης οικογενειών. Θα πρέπει κάποτε να καταλάβουμε ότι οι άνθρωποι δεν μεταναστεύουν για ένα σύντομο χρονικό διάστημα. Πρόκειται για άνδρες, γυναίκες και παιδιά που έχουν δικαίωμα στην οικογενειακή ζωή.
<P>
Θα ήθελα επίσης να πω δύο λόγια και για την έκθεση της συναδέλφου Lindeperg. Θέλω να τη συγχαρώ θερμά και χαίρομαι ιδιαίτερα που επιτέλους το Κοινοβούλιο υποστηρίζει με μεγάλη πλειοψηφία την πρότασή της: ένα καθεστώς συμπληρωματικό του καθεστώτος του πρόσφυγα είναι απολύτως απαραίτητο. Σε πολλές χώρες, όπως στο Βέλγιο για παράδειγμα, υφίσταται μόνο μια κατάσταση ανοχής για τις περαιτέρω μορφές προστασίας. Το γεγονός αυτό, αγαπητοί συνάδελφοι, έχει ιδιαίτερα αρνητικές συνέπειες. Προκαλεί ανασφάλεια στους εν λόγω πρόσφυγες, όπως και στην κοινωνία, διότι η έλλειψη δικαιωμάτων και η επισφαλής θέση των μεταναστών δεν είναι προς όφελος καμιάς κοινωνίας. Θα πρέπει επομένως να υπάρξει αυτό το συμπληρωματικό καθεστώς.
<P>
Θα ήθελα να προσθέσω ότι το Συμβούλιο των Υπουργών Δικαιοσύνης και Εσωτερικών Υποθέσεων έθεσε προς συζήτηση τον Δεκέμβριο του 1998 αυτά τα δύο σημαντικά ζητήματα που μας απασχολούν σήμερα, αλλά το χρονοδιάγραμμα για τη συζήτησή τους είναι τόσο παράλογο, ώστε υπάρχει κίνδυνος να παραπεμφθούν τα ζητήματα αυτά στις ελληνικές καλένδες, να αφεθούν να σκονίζονται σε κάποιο συρτάρι ή και να ξεχασθούν πλήρως. Θεωρώ λοιπόν ιδιαίτερα σημαντικό να στείλουμε σήμερα εδώ στο Κοινοβούλιο ένα σαφές πολιτικό μήνυμα προς την Ευρωπαϊκή Επιτροπή, και μέσω αυτής στο Συμβούλιο, ότι δηλαδή θέλουμε ως Κοινοβούλιο να συζητήσουμε αυτά τα δύο ακανθώδη ζητήματα. Κάτι τέτοιο ελπίζω να έχει ως αποτέλεσμα, όχι σε πέντε ή σε είκοσι χρόνια, αλλά στη Διάσκεψη Κορυφής του Tampere κιόλας να υπάρξει ένα σαφές πολιτικό μήνυμα, ότι πρέπει να ληφθούν αποφάσεις για τα ζητήματα αυτά.

<SPEAKER ID=304 LANGUAGE="DE" NAME="Nassauer">
Kυρία Πρόεδρε, αξιότιμοι κυρίες και κύριοι συνάδελφοι, ορισμένες παρεμβάσεις σχετικά με το θέμα του ασύλου και της μετανάστευσης στην Ευρώπη μου θυμίζουν το πολύ γνωστό θεατρικό έργο του Μπέρτολτ Μπρέχτ «Ο καλός άνθρωπος του Σετσουάν», όπου το κύριο πρόσωπο του έργου καταβάλλει έντονες προσπάθειες για να διορθώνει τις νύχτες ως ρεαλιστής ό, τι κακό έχει προκαλέσει κατά τη διάρκεια της ημέρας ως καλός άνθρωπος. Εδώ μας συστήνουν να καταργηθεί η απαιτούμενη θεώρηση για τους υπηκόους της Ρουμανίας και της Βουλγαρίας. Κάθε ειδικός σε θέματα ασφάλειας γνωρίζει ότι μια τέτοια πράξη θα προωθούσε το οργανωμένο έγκλημα, το εμπορία ατόμων και το λαθρεμπόριο ναρκωτικών. Πού είναι λοιπόν η επαγρύπνυσή μας όσον αφορά τα συμφέροντα των πολιτών μας σε σχέση την ασφάλεια;
<P>
Στην Ευρώπη υποδεχόμαστε, και πολύ σωστά, πρόσφυγες και πολιτικά καταδιωκώμενα πρόσωπα. Αυτό είναι αδιαμφισβήτητο, όπως άλλωστε μπορεί να αντιληφθεί κάθε σοβαρός άνθρωπος. Υπάρχει ωστόσο ένας μεγάλος αριθμός οικονομικών προσφύγων, οι οποίοι μακροπρόθεσμα δεν μπορούν ούτε να έρθουν ούτε και να παραμείνουν εδώ. Ως προς αυτό η συνάδελφος κυρία Lindeperg προτείνει ότι πρέπει να υποδεχθούμε όλους εκείνους που προέρχονται από χώρες στις οποίες κυριαρχούν καταστάσεις γενικότερης βίας, όπου υπάρχουν εσωτερικές διαμάχες και εμπόδια που προκαλούν σημαντική διατάραξη της δημόσιας τάξης.
<P>
Ο ορισμός αυτός, αξιότιμη κυρία Lindeperg, αφορά τα τρία τέταρτα της Αφρικής και το ήμισυ της Ασίας. Σε όλους αυτούς πρέπει λοιπόν να εξασφαλίσουμε επίσης μέτρα για την ενσμάτωσή τους στην κοινωνική και οικονομική ζωή (με δεδομένο τα 20 εκατομμύρια ανέργων στην Ευρώπη), ενώ συγχρόνως εσείς μπορείτε, εφόσον εκδιωχθείτε, να καταθέσετε προσφυγή με ανασταλτικό αποτέλεσμα. Αυτό, αξιότιμη συνάδελφε κυρία Lindeperg, αξίζει τον σεβασμό μας και εσείς τη συμπάθειά μας, όμως η έκθεσή σας δεν αξίζει την ψήφο μας. Πρέπει κάποτε να περιορίσουμε τη μετανάστευση στην Ευρώπη. Μόνο τότε θα έχουμε την ευκαιρία να ενσωματώσουμε όσους ήδη ζουν ανάμεσά μας, και αυτό πρέπει να αποτελέσει την πρώτη μας μέριμνα.

<SPEAKER ID=305 NAME="Ford">
Kυρία Πρόεδρε, θα ήθελα κατ' αρχάς να συγχαρώ τους δύο εισηγητές, τον κ. Lehne και την κ. Lindeperg, για την πάρα πολλή δουλειά τους σχετικά με τις τρεις αυτές εκθέσεις που συζητούμε απόψε από κοινού. Μπορώ να υποστηρίξω ανεπιφύλακτα την έκθεση της κ. Lindeperg. Είναι εύλογο, εφόσον τα θέματα συμπληρωματικής προστασίας θα αποτελέσουν έναν τομέα με όλο και μεγαλύτερη σημασία για την ΕΕ, να υπάρχουν στα κράτη μέλη παρόμοιες διαδικασίες και ανάλογο επίπεδο κοινωνικής πρόνοιας για όλους τους πρόσφυγες.
<P>
Όσον αφορά την έκθεση του κ. Lehne σχετικά με την αποδοχή υπηκόων τρίτων χωρών, δεν μπορεί παρά να συμμεριστεί κανείς την άποψη της έκθεσης ότι η ισορροπία του σχεδίου Σύμβασης κλονίζεται, καθώς σε πολλούς τομείς επιδεικνύεται υπερβολική αυστηρότητα και σε άλλους περιέχονται στοιχεία δύσκολο να επιτευχθούν. Ωστόσο, αν και αναγνωρίζω τη σκληρή δουλειά του κ. Lehne, αντιμετωπίζω ορισμένα προβλήματα με την έκθεσή του για τη θεώρηση που απαιτείται να έχουν υπήκοοι τρίτων χωρών. Οι δυσκολίες έγκεινται κυρίως στα εξής: πρώτον, στο γεγονός ότι προσθέτει στον κατάλογο των χωρών για τις οποίες απαιτείται θεώρηση έναν κατάλογο των χωρών που απαλλάσσονται από την υποχρέωση θεώρησης, δεύτερον, στην κατάργηση του δικαιώματος των κρατών μελών να επιβάλουν εθνικά καθεστώτα θεώρησης υπό ορισμένες συνθήκες, όπως αυτές που αντιμετωπίσαμε πρόσφατα στον Ηνωμένο Βασίλειο. Τρίτον, ενώ αναγνωρίζω την πρόοδο που σημείωσαν οι αρχές του Βουλγαρίας και της Ρουμανίας ως προς την καταπολέμηση της λαθρομετανάστευσης, στην πραγματικότητα μεγάλος αριθμός υπηκόων των εν λόγω χωρών εξακολουθούν να υποβάλουν ανεπαρκώς τεκμηριωμένες αιτήσεις ασύλου στα κράτη μέλη της Ευρωπαϊκής Ένωσης.
<P>
Ωστόσο, παρά το γεγονός αυτό, προτίθεμαι να υποστηρίξω την έκθεση, κατ' αρχάς επειδή συμμερίζομαι πλήρως την άποψη του εισηγητή ότι δεν θα πρέπει να απαιτούνται θεωρήσεις για άτομα που έχουν άδειες διαμονής σε οποιοδήποτε κράτος της Ένωσης. Εφόσον εξακολουθεί να υπογραμμίζει το σημείο ότι οι διαμένοντες στην Ευρωπαϊκή Ένωση θα πρέπει να έχουν τα ίδια δικαιώματα και τις ίδιες υποχρεώσεις με τους Ευρωπαίους πολίτες, οφείλω να υποστηρίζω την έκθεση αυτή.

<SPEAKER ID=306 NAME="Gradin">
Κυρία Πρόεδρε, ο εισηγητής κ. Lehne και η Επιτροπή Πολιτικών Ελευθεριών και Εσωτερικών Υποθέσεων αφιέρωσαν πολύ χρόνο στην εξέταση της πρότασης της Επιτροπής για την κατάρτιση Σύμβασης σχετικά τους κανονισμούς για τη μετανάστευση, και αυτό είναι κάτι που εκτιμώ. Παρακολούθησα με ιδιαίτερο ενδιαφέρον τις διάφορες φάσεις της επεξεργασίας της πρότασης από την επιτροπή του Κοινοβουλίου. Υπήρξε ένας μεγάλος αριθμός γνωμοδοτήσεων, πολλές εκ των οποίων αφορούν το πλέον βασικό κεφάλαιο της πρότασης, κάτι που επιθυμώ ιδιαιτέρως να σχολιάσω.
<P>
Κατ' αρχάς η συνένωση της οικογένειας είναι ένα θεμελιώδες δικαίωμα που ρυθμίζεται από το διεθνές δίκαιο. Τα κράτη μέλη της ΕΕ έχουν αποσαφηνίσει μέσω διεθνών συμφωνιών τη σημασία της οικογένειας για την ευημερία και την καλή κατάσταση του ατόμου. Επομένως, οι προϋποθέσεις επίτευξης συμφωνίας για μία κοινή στάση θα πρέπει να είναι καλές. Το ερώτημα είναι πάντοτε που θα τεθεί το όριο. Υπάρχουν διαφορές μεταξύ των κρατών μελών, όσον αφορά την έννοια της οικογένειας όπως και τα όρια ηλικίας. Και στις δύο περιπτώσεις η πρότασή μου συνεπάγεται ένα βήμα προς μια μεγαλύτερη προσέγγιση των απόψεων εντός της Ένωσης. Οι συζητήσεις στο Συμβούλιο Υπουργών θα αποδείξουν αν υπάρχουν περιθώρια για να προωθηθούν ακόμη περισσότερο αυτές οι θέσεις. Εν προκειμένω αυτό είναι κάτι που φυσικά είναι ευπρόσδεκτο από την Επιτροπή.
<P>
Δεύτερον, η ολοκλήρωση απαιτεί σταθερότητα και μακροπρόθεσμη οπτική. Στόχος πρέπει να είναι οι όροι διαβίωσης των μεταναστών να είναι όμοιοι με αυτούς των πολιτών της Ένωσης. Συνεπώς, αυτό το όραμα πρέπει να διαπνέει όλες τις πρωτοβουλίες που αναλαμβάνονται σε σχέση με την πολιτική για τη μετανάστευση. Γι' αυτόν τον λόγο η πρότασή μας εξετάζει επίσης το θέμα των δικαιωμάτων που πρέπει να παραχωρηθούν στους μετανάστες της Ευρώπης. Αναφέρομαι πρωτίστως στους πολίτες τρίτων χωρών που ζούν νόμιμα εδώ και πολύ καιρό στην Ευρώπη. Στην πρόταση έχουμε εντοπίσει τους εξής θεμελιώδεις τομείς εντός των οποίων θεωρούμε ότι πρέπει να ισχύει ισότιμη μεταχείριση μεταξύ των πολιτών και των μεταναστών: πρόσβαση στην αγορά εργασίας και δυνατότητα να κερδίζει κανείς τα προς το ζήν ως ελεύθερος επαγγελματίας, βασική εκπαίδευση, επαγγελματική κατάρτιση, συνδικαλιστικά δικαιώματα, δικαίωμα του συνεταιρίζεσθαι, πρόσβαση στην αγορά κατοικίας, καθώς και πρόσβαση σε κοινωνική περίθαλψη. Επιπλέον, εξετάσαμε το θέμα της ελεύθερης κυκλοφορίας των πολιτών τρίτων χωρών. Είναι π.χ. λογικό να μπορεί ένας μετανάστης μονίμως εγκατεστημένος στην ΕΕ να υποβάλει επίσης αίτηση πρόσληψης για μια κενή θέση εργασίας σε ένα άλλο κράτος μέλος. Διαφορετικά, αυτό που απομένει είναι μια διαχωρισμένη Ευρώπη με ό, τι αυτό συνεπάγεται όσον αφορά τις διακρίσεις, την κοινωνική αναταραχή και την αστάθεια.
<P>
Στο Συμβούλιο Υπουργών υπάρχει, όπως ήταν αναμενόμενο, έντονη διάσταση απόψεων επ' αυτού του θέματος. Γι' αυτόν τον λόγο ήλπιζα ότι θα μπορούσα να υπολογίζω σε μία σαφή και ρητή στήριξη του Ευρωπαϊκού Κοινοβουλίου. Απ' ό, τι φαίνεται τώρα, αυτό δεν πρόκειται να γίνει, γεγονός για το οποίο εκφράζω τη βαθύτατη λύπη μου. Ωστόσο, δεν έχω σκεφθεί να αποσύρω τη Σύμβαση.
<P>
Οι βασικές αιτίες της σημερινής μετανάστευσης παραμένουν σε γενικές γραμμές αμετάβλητες. Οι άνθρωποι αναζητούν μια καλύτερη ζωή για τους εαυτούς τους και για τα παιδιά τους. Σήμερα δεν υπάρχουν πλέον ακατοίκητες ήπειροι. Επομένως, οι μετανάστες αναζητούν μέρη στα οποία μπορούν να φθάσουν. Η Ευρώπη θα εξακολουθήσει να αποτελεί ελκυστικό προορισμό, κάτι που πρέπει να αποδεχτούμε ως μόνιμη και φυσιολογική κατάσταση και όχι ως κάτι προσωρινό και δραματικό.
<P>
Πέραν αυτού, η κοινή στρατηγική όσον αφορά την πολιτική για τη μετανάστευση είναι ένα φυσικό επακόλουθο της διαδικασίας ολοκλήρωσης και της ιδέας της ισότιμης τόσο κοινωνικής, όσο και οικονομικής ανάπτυξης ολόκληρης της Ευρώπης, ότι δηλαδή κανείς δεν θα μείνει πίσω. Υποθέτω ότι οι ιδέες που διατυπώνονται στην έκθεση Lehne θα ληφθούν υπόψη ενόσω προχωρά το έργο των διαπραγματεύσεων. Η Επιτροπή θα καταβάλει φυσικά τις δικές της προσπάθειες για να υπάρξει πρόοδος σε αυτό το έργο.
<P>
Κυρία Πρόεδρε, στην έκθεση Lindeperg εξετάζεται το θέμα της προστασίας των προσφύγων οι οποίοι όμως δεν πληρούν τα κριτήρια της ιδιότητας του πρόσφυγα που τίθενται από τη Συνθήκη της Γενεύης, αυτό δηλαδή που μερικές φορές αποκαλούμε συμπληρωματικές μορφές της διεθνούς προστασίας. Η εισηγήτρια καλεί την Επιτροπή να ξεκινήσει το συντομότερο δυνατόν το έργο της εναρμόνισης της πολιτικής παροχής ασύλου στην Ένωση. Είμαι στην ευχάριστη θέση να ανακοινώσω στην ολομέλεια ότι αυτό το έργο έχει ήδη ξεκινήσει.
<P>
Κατ' αρχάς επεξεργάζομαι ήδη μια πρόταση οδηγίας για τις διαδικασίες παροχής ασύλου στην Ένωση. Κατόπιν αίτησης της γερμανικής Προεδρίας θα υποβάλω σύντομα ένα έγγραφο εργασίας γι' αυτό το θέμα. Σκοπός είναι να ξεκινήσουν αμέσως από την άνοιξη οι συζητήσεις επί της ουσίας των θεμάτων.
<P>
Δεύτερον, έχουμε ξεκινήσει το έργο της προσαρμογής της πρότασης της Επιτροπής περί προσωρινής προστασίας και κατανομής των βαρών στη νέα Συνθήκη. Όπως γνωρίζουμε όλοι, έχουν λάβει χώρα εντατικές εργασίες από τότε που η Επιτροπή υπέβαλε την αρχική πρότασή της το 1997. Το θέμα θα εξεταστεί τώρα για τρίτη φορά σε επίπεδο Υπουργών στην άτυπη Διάσκεψη του Συμβουλίου που θα διεξαχθεί στο τέλος της εβδομάδας στο Βερολίνο. Εντούτοις, τα κράτη μέλη απέχουν πολύ από τη λήψη αποφάσεων. Αν εξακολουθεί να μην έχει επιτευχθεί συμφωνία όταν τεθεί σε ισχύ η νέα Συνθήκη, τότε η μόνη μας επιλογή είναι να παρουσιάσουμε εντελώς νέα μέσα. Η εκτίμησή μου είναι ότι αυτό θα γίνει.
<P>
Ένα τρίτο σημαντικό έργο είναι η προσαρμογή στη Συνθήκη Eurodac. Στη διάσκεψη κορυφής του Δεκεμβρίου του προηγούμενου έτους το Συμβούλιο Υπουργών αποφάσισε να παγώσει το κείμενο της Eurodac. Το Συμβούλιο θέλει να περιμένει τη θέση σε ισχύ της Συνθήκης του Αμστερνταμ πριν συνεχίσει τις διαπραγματεύσεις. Σε αυτή τη διάσκεψη ζητήθηκε επίσης από την Επιτροπή να υποβάλει μία νέα πρόταση υπό μορφή κανονισμού. Το αίτημα για τέτοιας μορφής προσαρμογή της Eurodac συνεπάγεται ένα πολύ εκτεταμένο έργο και εξυπακούεται ότι πρέπει να ξεκινήσει αμέσως.
<P>
Κυρία Πρόεδρε, οι εργασίες μόνο σε αυτούς τους τομείς θα απαιτήσουν πολύ χρόνο από αυτόν που απομένει γι' αυτήν την εαρινή περίοδο. Μακροπρόθεσμα η νέα Συνθήκη ορίζει επίσης ρητώς την ύπαρξη ελαχίστων κανόνων για συμπληρωματικές μορφές προστασίας. Αυτό αποτελεί επίσης βασικό σημείο του σχεδίου δράσης για την ελευθερία, την ασφάλεια και τη δικαιοσύνη που ενέκρινε το Συμβούλιο στις 4 Δεκεμβρίου.
<P>
Συνεπώς, η πολιτική χορήγησης ασύλου γενικά και το θέμα των συμπληρωματικών μορφών προστασίας ειδικά θα βρίσκονται στο επίκεντρο κατά τα επόμενα χρόνια. Η έκθεση Lindeperg αποτελεί επομένως μια ευπρόσδεκτη και εποικοδομητική συνεισφορά στη συζήτηση για τον μελλοντικό προσανατολισμό της Ευρώπης όσον αφορά την πολιτική χορήγησης ασύλου.

<SPEAKER ID=307 NAME="Monti">
Κυρία Πρόεδρε, θα ήθελα να ευχαριστήσω τον κ. Lehne για την εξαιρετική έκθεσή του. Αυτή η διαβούλευση με το Ευρωπαϊκό Κοινοβούλιο συμπληρώνει τη διαδικασία που ξεκίνησε με την ακύρωση, βάσει απόφασης του Δικαστηρίου τον Ιούνιο του 1997, του κανονισμού αριθ. 2317/95 για τον καθορισμό των τρίτων χωρών των οποίων οι υπήκοοι πρέπει να διαθέτουν θεώρηση. Είναι κατ' αρχάς απαραίτητο να υπενθυμίσουμε το πλαίσιο στο οποίο εντάσσεται.
<P>
Ο ακυρωθείς κανονισμός βασιζόταν στο νέο άρθρο 100 Γ της Συνθήκης του Μάαστριχτ. Σύμφωνα με το εν λόγω άρθρο, η κοινοτική αρμοδιότητα στον τομέα των θεωρήσεων περιορίζεται, πρώτον, στον καθορισμό των τρίτων χωρών των οποίων οι υπήκοοι πρέπει να διαθέτουν θεώρηση για τη διέλευση των εξωτερικών συνόρων και, δεύτερον, στη θέσπιση ενιαίου τύπου θεώρησης.
<P>
Ο νέος κανονισμός σχετικά με τις θεωρήσεις, στην περίπτωση που η έγκρισή του πρέπει να πραγματοποιηθεί πριν από την έναρξη ισχύος της Συνθήκης του Αμστερνταμ, θα εγκριθεί από το Συμβούλιο πάντα επί τη βάσει του άρθρου 100 Γ. Το στοιχείο αυτό, από το οποίο δεν μπορεί να υπάρξει καμία απόκλιση, περιπλέκει ακόμη περισσότερο την κατάσταση. Αυτή η λεπτή κατάσταση επισημάνθηκε επαρκώς από τον κ. Lehne και είχε ως αποτέλεσμα ορισμένες από τις τροπολογίες σας.
<P>
Η άποψή μου υπαγορεύεται από αυτό το εν εξελίξει νομικό πλαίσιο. Θα ήθελα επίσης να υπογραμμίσω την προοπτική ενσωμάτωσης στο δίκαιο της Ένωσης του κεκτημένου της Συνθήκης του Schengen και τις σχετικές επιπτώσεις στον τομέα της πολιτικής για τις θεωρήσεις.
<P>
Θα ήθελα τώρα να αναφερθώ στις τροπολογίες, τις οποίες θα διακρίνω σε δύο κατηγορίες: κατ' αρχάς πολλές τροπολογίες αφορούν αυτό το μεταβαλλόμενο νομικό πλαίσιο που μόλις περιέγραψα και θα τις χαρακτήριζα κάπως σχηματικά ως προκαταβολικές: η τροπολογία αριθ. 1, που αφορά τον τίτλο, χαρακτηρίζει τον κανονισμό προσωρινό. Οι τροπολογίες αριθ. 3, 7 και 11, που αφορούν τις αιτιολογικές σκέψεις, περιέχουν ορισμένες αναφορές στις τροποποιήσεις που θα επιφέρει η Συνθήκη του Αμστερνταμ. Όταν ωστόσο αναφέρονται στα ίδια τα άρθρα του κανονισμού, αυτές οι τροπολογίες, που χαρακτήρισα ως προκαταβολικές, είναι αντίθετες με τις διατάξεις του παρόντος άρθρου 100 Γ. μπορώ να αναφέρω, για παράδειγμα, τις τροπολογίες αριθ. 18, 19, 20 και 21, που αφορούν τις διάφορες πτυχές χορήγησης των θεωρήσεων, θέμα που προς το παρόν - υπογραμμίζω προς το παρόν - δεν εμπίπτει στην κοινοτική αρμοδιότητα. Υπό αυτές τις συνθήκες είναι νομικά αδύνατο για την Επιτροπή να αποδεχτεί όλες αυτές τις τροπολογίες που προβλέπουν μια κοινοτική αρμοδιότητα που θα υπάρχει μόνο μετά από την έναρξη ισχύος της Συνθήκης του Αμστερνταμ.
<P>
Κατά δεύτερον, το Ευρωπαϊκό Κοινοβούλιο προτείνει ορισμένες τροπολογίες που εντάσσονται πλήρως στο πλαίσιο του άρθρου 100 Γ: αυτές οι τροπολογίες σέβονται το πεδίο του άρθρου αυτού, θα ήταν ωστόσο σκόπιμο, ακόμη κι αν αυτό μπορεί να φανεί κάπως παράδοξο, να εξεταστούν υπό την προοπτική της προσεχούς έναρξης ισχύος της Συνθήκης του Αμστερνταμ. Για να διευκρινίσω τι εννοώ, θα πάρω ως παράδειγμα την τροπολογία αριθ. 5, που αφορά τα κριτήρια για την κατάρτιση του καταλόγου των χωρών με υποχρέωση θεώρησης. Ο τρόπος χειρισμού του θέματος αυτού, που εξετάζεται στο παρόν άρθρο 100 Γ, θα είναι σημαντικά διαφορετικός, όταν το άρθρο 62, σημείο 2, της Συνθήκης του Αμστερνταμ θα έχει δώσει στην Κοινότητα τη συμπληρωματική αρμοδιότητα να καταρτίζει επίσης τον κατάλογο των χωρών των οποίων οι υπήκοοι απαλλάσσονται από την υποχρέωση θεώρησης. Η προοπτική επίτευξης ολοκληρωτικής εναρμόνισης της πολιτικής για τις θεωρήσεις, που άλλωστε επιθυμεί και το Κοινοβούλιο, επιβάλλει συνεπώς την αναθεώρηση των ζητημάτων που εξετάζει το άρθρο 100 Γ, μια αναθεώρηση υπό το πρίσμα του Αμστερνταμ, για να το πούμε έτσι. Δεν θα ήθελα ωστόσο να δημιουργηθεί αρνητικό συμπέρασμα σχετικά με την αδυναμία αποδοχής των προτεινόμενων από το Κοινοβούλιο τροπολογιών στο πλαίσιο της νέας διαβούλευσης σχετικά με τον δεύτερο κανονισμό. Η προοπτική της επικείμενης πλέον έναρξης ισχύος της Συνθήκης του Αμστερνταμ θα τροποποιήσει εις βάθος το ζήτημα των θεωρήσεων. Νέες αρμοδιότητες θα εκχωρηθούν στην Κοινότητα για τις διατάξεις που πρέπει να εγκριθούν στους τομείς αυτούς. Η Συνθήκη του Αμστερνταμ καθόρισε οριστικές προϋποθέσεις, ενώ το πρόσφατο σχέδιο δράσης της Επιτροπής και του Συμβουλίου σχετικά με τον χώρο ελευθερίας, ασφάλειας και δικαιοσύνης προβλέπει την ταχύτερη έγκριση ορισμένων διατάξεων που αφορούν τις θεωρήσεις.
<P>
Η Κοινότητα θα πρέπει να αναλάβει τις υποχρεώσεις που προκύπτουν από τις νέες αρμοδιότητές της και η Επιτροπή θα πρέπει να αναλάβει χωρίς καθυστέρηση τις δικές της ευθύνες. Μπορώ να σας διαβεβαιώσω ότι οι εργασίες του Κοινοβουλίου στο πλαίσιο αυτής της νέας διαβούλευσης δεν θα είναι μάταιες. Είμαι επιπλέον βέβαιος ότι ορισμένες από τις προτεινόμενες τροπολογίες θα ληφθούν κατ' ουσίαν υπόψη στη νέα πρόταση κανονισμού που η Επιτροπή συμπεριέλαβε στο πρόγραμμα εργασίας της, επί του οποίου πρόσφατα απεφάνθη το Κοινοβούλιο.
<P>
Θα ήθελα να ολοκληρώσω, κυρία Πρόεδρε, με μια αναφορά στο θέμα που ετέθη σχετικά με τη Βουλγαρία και τη Ρουμανία. Η παρουσία τρίτης χώρας στον κοινό κατάλογο των χωρών των οποίων οι υπήκοοι πρέπει να διαθέτουν θεώρηση οφείλεται στην αξιολόγηση των κριτηρίων προτεραιότητας που έχουν προκύψει από τους κινδύνους που συνδέονται με την ασφάλεια και την παράνομη μετανάστευση. Ωστόσο, η αξιολόγηση που έγινε κατά την έγκριση του κανονισμού δεν είναι αμετάβλητο στοιχείο. Στο πλαίσιο αυτό η Κοινότητα, καθώς και η Βουλγαρία και η Ρουμανία, είχαν κατά τους τελευταίους μήνες επανειλλημμένως την ευκαιρία να αντιμετωπίσουν αυτό το πρόβλημα που έχει διάφορες συνέπειες. Από τις διάφορες αυτές επαφές, στο πλαίσιο των συμβουλίων σύνδεσης σε επίπεδο υπουργών και δι' αλληλογραφίας, προκύπτει ότι η Βουλγαρία και η Ρουμανία καταβάλλουν σημαντικές προσπάθειες, ιδίως με τη βοήθεια της Ένωσης στο πλαίσιο του προγράμματος PHARE, σε ευρύ φάσμα σημαντικών τομέων, με στόχο τη λήψη απόφασης όσον αφορά την παρουσία τους στον κοινό κατάλογο. Χωρίς να επεισέλθω σε λεπτομέρειες, θα ήθελα να αναφέρω την ενίσχυση των ελέγχων στα εξωτερικά σύνορα, τη σύναψη συμφωνιών επαναποδοχής με άλλα κράτη, την ασφάλεια των ταξιδιωτικών εγγράφων, τις διαδικασίες χορήγησης των θεωρήσεων, την καταπολέμηση της εγκληματικότητας κ.λπ..
<P>
Μπορώ να σας διαβεβαιώσω ότι οι πρόοδοι που επιτεύχθηκαν παρακολουθήθηκαν με προσοχή χάρη επίσης στην επιτόπια παρουσία εμπειρογνωμόνων. Η θέση του Ευρωπαϊκού Κοινοβουλίου θα αποτελέσει προφανώς αποφασιστικό παράγοντα για την Επιτροπή εν ευθέτω χρόνω, μετά από την έναρξη ισχύος της Συνθήκης του Αμστερνταμ.

<SPEAKER ID=308 NAME="Πρόεδρος">
Ευχαριστώ τον Επίτροπο Monti για την παρέμβασή του και τις διευκρινίσεις που παρέσχε στο Σώμα.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=12>
Ταξινόμηση, συσκευασία και επισήμανση των επικινδύνων παρασκευασμάτων
<SPEAKER ID=309 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0020/99) της κ. Baldi, εξ ονόματος της Επιτροπής Περιβάλλοντος, Δημόσιας Υγείας και Προστασίας των Καταναλωτών, σχετικά με την κοινή θέση που καθόρισε το Συμβούλιο για την έκδοση της οδηγίας του Ευρωπαϊκού Κοινοβουλίου και του Συμβουλίου για την προσέγγιση των νομοθετικών, κανονιστικών και διοικητικών διατάξεων των κρατών μελών που αφορούν την ταξινόμηση, συσκευασία και επισήμανση των επικίνδυνων παρασκευασμάτων (8956/98 - C4-0537/98-96/0200(COD)).

<SPEAKER ID=310 NAME="Baldi">
Κυρία Πρόεδρε, αξιότιμοι συνάδελφοι, στόχος της υπό εξέταση πρότασης οδηγίας είναι η αντικατάσταση, η διεύρυνση και η αναθεώρηση της οδηγίας 88/379 για την προσέγγιση των κανονιστικών διατάξεων σχετικά με την ταξινόμηση, τη συσκευασία και την επισήμανση των επικινδύνων παρασκευασμάτων που εισέρχονται στην ευρωπαϊκή αγορά. Προβλέπεται εξάλλου η ελεύθερη κυκλοφορία και επιδιώκεται να αποφευχθεί η δημιουργία εμποδίων στις συναλλαγές, διασφαλίζοντας με τον τρόπο αυτό υψηλό επίπεδο προστασίας της ανθρώπινης υγείας και του περιβάλλοντος.
<P>
Στις 26 Ιουνίου 1997 το Ευρωπαϊκό Κοινοβούλιο απεφάνθη σε πρώτη ανάγνωση εγκρίνοντας 26 τροπολογίες. Στη συνέχεια, στις 23 Σεπτεμβρίου 1997 η Επιτροπή υπέβαλε τροποποιημένη πρόταση και το Συμβούλιο ενέκρινε στις 24 Σεπτεμβρίου 1998 ομόφωνα την κοινή θέση του, εγκρίνοντας χωρίς τροποποιήσεις 12 τροπολογίες, εγκρίνοντας 2 κατ' αρχήν και απορρίπτοντας 12.
<P>
Αυτή η δεύτερη ανάγνωση, αν και επαναλαμβάνει τα κυριότερα σημεία που είχαν εγκριθεί σε πρώτη ανάγνωση, περιέχει μια σειρά νέων και ενδιαφερόντων στοιχείων, όπως τα εξής: σαφής αναφορά στην καλή μεταχείριση των ζώων και την υποχρέωση να χρησιμοποιούνται - όποτε είναι δυνατόν - κατάλληλες εναλλακτικές λύσεις σε δοκιμές επί ζώων, επέκταση των απαιτήσεων ταξινόμησης και επισήμανσης των επικίνδυνων παρασκευασμάτων και στα παρασιτοκτόνα, με σαφή αναγραφή στην ετικέτα της φράσης «για να αποφύγετε κινδύνους για την ανθρώπινη υγεία και το περιβάλλον, ακολουθείστε τις οδηγίες χρήσης». Επιπλέον, προβλέπεται σαφέστερη και απλούστερη διαδικασία για την εχεμύθεια όσον αφορά τις ερεθιστικές και επιβλαβείς ουσίες, επιτρέποντας στη βιομηχανία να προστατεύει την τεχνογνωσία της και να υπερασπίζεται την ανταγωνιστικότητά της στην παγκόσμια αγορά, με την εγγύηση υψηλού επιπέδου προστασίας για τον καταναλωτή. Η πρόταση αναφέρεται επίσης στην υποχρέωση παροχής δελτίων δεδομένων ασφαλείας, υποχρέωση που πρέπει συνεπώς να επεκταθεί και στα παρασκευάσματα που δεν έχουν ταξινομηθεί ως επικίνδυνα, όπως π.χ. τα βιομηχανικά απορρυπαντικά που περιέχουν ουσίες επικίνδυνες για το περιβάλλον. Το σημείο αυτό είναι σημαντικό, δεδομένου ότι τα δελτία δεδομένων ασφάλειας είναι ιδιαίτερα χρήσιμα για τους ειδικούς χρήστες και τους ειδικούς του τομέα.
<P>
Η υποχρεωτική ένδειξη στην ετικέτα προβλέπεται επίσης για τα παρασκευάσματα που περιέχουν τουλάχιστον μια ουσία που έχει ταξινομηθεί ως ευαισθητοποιητική, παρούσα σε συγκεντρώσεις ίσες ή μεγαλύτερες από 0, 1 %. Το όριο αυτό, χαμηλότερο σε σχέση με το παρελθόν, θα επιβάλει την επισήμανση του παρασκευάσματος και θα προειδοποιεί τα ευαισθητοποιημένα άτομα. Τέλος, προβλέπεται η εισαγωγή μεταβατικών διατάξεων για τη Φιλανδία, τη Σουηδία και την Αυστρία, οι οποίες κατά την πρώτη ανάγνωση είχαν εκφράσει κάποιες δυσκολίες. Στόχος των μεταβατικών διατάξεων είναι να προβλεφθεί για τις χώρες αυτές απόκλιση έως την έναρξη ισχύος της οδηγίας.
<P>
Συνεπώς, επιδιώχθηκε μια διαδικασία εξορθολογισμού και εναρμόνισης της υφιστάμενης νομοθεσίας για τις χημικές ουσίες και, παρόλο που η πρόταση είναι δυσνόητη για όσους δεν είναι γνώστες του τομέα, πρέπει να αναγνωρίσουμε τον ρόλο του Κοινοβουλίου μας. Ωστόσο, η αξιολόγηση της επικινδυνότητας ενός παρασκευάσματος βασίζεται στον καθορισμό των χαρακτηριστικών που οφείλονται στις φυσικές και χημικές ιδιότητές του, στις ιδιότητές του που έχουν επιπτώσεις στην υγεία και στις περιβαλλοντικές ιδιότητές του.
<P>
Θα ήθελα να υπενθυμίσω ότι σε σχέση με την πρόταση του 1988 η παρούσα πρόταση εισάγει τροποποιήσεις με στόχο τη διεύρυνση του πεδίου εφαρμογής της οδηγίας σχετικά με τα επικίνδυνα παρασκευάσματα στους ακόλουθους πέντε νέους τομείς: ταξινόμηση και επισήμανση ανάλογα με την επικινδυνότητα για το περιβάλλον, φυτοπροστατευτικά και βιοκτόνα προϊόντα, παρασκευάσματα μη ταξινομημένα ως επικίνδυνα, εκρηκτικά και επισήμανση ορισμένων ευαισθητοποιητικών ουσιών.
<P>
Σε δεύτερη ανάγνωση, θεώρησα σκόπιμο να υποβάλω εκ νέου 3 από τις 12 τροπολογίες που απέρριψε το Συμβούλιο. Οι τροπολογίες αυτές, που εγκρίθηκαν ομόφωνα από την Επιτροπή Περιβάλλοντος, Δημόσιας Υγείας και Προστασίας των Καταναλωτών στις 20 Ιανουαρίου, είναι οι εξής: η τροπολογία αριθ.1 σχετικά με την επιτροπολογία, με την οποία επιδιώκεται να εδραιωθεί μία από τις θεμελιώδεις αρχές του Ευρωπαϊκού Κοινοβουλίου. Στην προκειμένη περίπτωση γίνεται αναφορά στη διαβούλευση με μια επιτροπή τύπου Α, αποτελούμενη συνεπώς από έναν εκπρόσωπο για κάθε κράτος μέλος και υπό την προεδρία του εκπροσώπου της Επιτροπής, που μπορεί να εγκρίνει τα προτεινόμενα μέτρα, σε περίπτωση μη απάντησης εκ μέρους του Συμβουλίου, κατόπιν γνωμοδότησης. Όσον αφορά αντίθετα την επιτροπή τύπου Β, δεν μπορεί να εγκρίνει κανένα μέτρο χωρίς τη σύμφωνη γνώμη του Συμβουλίου. Κατέθεσα εκ νέου την τροπολογία αριθ. 2 σχετικά με τη δυνατότητα χρήσης ήδη υφιστάμενων δοκιμών για την αξιολόγηση των ενδεχόμενων επικίνδυνων επιπτώσεων στο περιβάλλον, αποφεύγοντας με τον τρόπο αυτό την επεξεργασία περαιτέρω μεθόδων, και τέλος την τροπολογία αριθ. 3 σχετικά με την απλοποίηση του κειμένου που αναγράφεται στην ετικέτα των παρασκευασμάτων που περιέχουν ευαισθητοποιητικές ουσίες.
<P>
Εάν αυτές οι τροπολογίες εγκριθούν από το Ευρωπαϊκό Κοινοβούλιο, θα είναι αναγκαίο, εφόσον η οδηγία βασίζεται στο άρθρο 100 Α της Συνθήκης, να συσταθεί το συντομότερο δυνατόν η αντιπροσωπεία του Ευρωπαϊκού Κοινοβουλίου που θα συμμετέχει στην επιτροπή συνδιαλλαγής, σύμφωνα με το άρθρο 75 του Κανονισμού.
<P>
Είναι αναμφισβήτητο ότι οι εργασίες που επιτελέσθηκαν για την επίτευξη της μεγαλύτερης δυνατής συναίνεσης ήταν ιδιαίτερα δεσμευτικές και κουραστικές, αλλά θεωρώ επιτακτική την ανάγκη να διατυπωθεί μια οδηγία που να λαμβάνει υπόψη την υγεία των καταναλωτών, τις διάφορες νομοθεσίες των κρατών μελών και τις απαιτήσεις των παραγωγών επικίνδυνων προϊόντων. Συνεπώς, η επισήμανση των επικίνδυνων ουσιών και παρασκευασμάτων αποτελεί ουσιώδες μέσο για την παροχή γρήγορων και ευνόητων πληροφοριών σχετικά με τους κινδύνους του προϊόντος. Είναι συνεπώς σημαντικό να προστατευθεί ο καταναλωτής κατά την αγορά και τη χρήση ορισμένων προϊόντων με την πρόβλεψη σαφών, ορθών και απλών πληροφοριών που επισημαίνουν τους κινδύνους τους.
<P>
Στόχος της υπό εξέταση έκθεσης είναι να συγκεντρώσει σε ενιαία πράξη ολόκληρη την υφιστάμενη κοινοτική νομοθεσία σχετικά με τα επικίνδυνα παρασκευάσματα και θα καλύπτει εκατοντάδες χιλιάδες προϊόντα, είτε προορίζονται για τους Ευρωπαίους καταναλωτές είτε για πιο εξειδικευμένους φορείς. Η έγκριση αυτής της νέας επισήμανσης, που αφορά επίσης την ταξινόμηση και τη συσκευασία ανάλογα με την επικινδυνότητα, θα διευκολύνει την αναγνώριση και την ορθότερη χρήση οιουδήποτε είδους προϊόντος.

<SPEAKER ID=311 LANGUAGE="SV" NAME="Hulthιn">
Κυρία Πρόεδρε, ήρθε πάλι η ώρα να συζητήσουμε σημαντικά θέματα σχετικά με το περιβάλλον και την υγεία σε μία χρονική στιγμή που μάλλον δεν είναι κατάλληλη γι' αυτούς στους οποίους απευθύνεται η οδηγία ή για εμάς που συμμετέχουμε στη συζήτηση. Πρόκειται γι' αυτή την περίεργη σύμπτωση που πάντοτε προκύπτει τα βράδια της Τρίτης στο Στρασβούργο, να συνδυάζονται δηλαδή οι απογευματινές εργασίες με το περιβαλλοντικό έργο.
<P>
Κατά τα άλλα, η έκθεση που έχουμε μπροστά μας απόψε είναι πολύ σημαντική. Αφορά πολλούς πολίτες της Ευρώπης, διότι εξετάζει την ταξινόμηση και επισήμανση επικινδύνων παρασκευασμάτων. Αυτό είναι ιδιαίτερα σημαντικό για χώρες όπως η Φινλανδία, η Σουηδία και η Αυστρία, διότι στις ενταξιακές τους διαπραγματεύσεις αυτές οι χώρες είχαν πολλούς ενδοιασμούς όσον αφορά τις χημικές ουσίες. Οι μεταβατικοί κανονισμοί δημιουργήθηκαν για να μπορούν αυτές οι τρείς χώρες να διατηρήσουν, για ένα διάστημα τουλάχιστον, μια πιο αυστηρή νομοθεσία αναφορικά με τις χημικές ουσίες από αυτή που προσέφερε η Ένωση.
<P>
Πρέπει να παραδεχτώ ότι είχα πολλούς ενδοιασμούς όταν ξεκίνησε η πρώτη ανάγνωση της οδηγίας. Η εισηγήτρια και κατόπιν και η Επιτροπή είχαν μία κατά την άποψή μου εντελώς άτολμη στάση έναντι των κινδύνων που συνεπάγονται οι χημικές ουσίες. Γι' αυτόν τον λόγο είχαμε μία αρκετά έντονη συζήτηση κατά την πρώτη ανάγνωση αυτού του θέματος. Όμως, τα αποτελέσματα αποδείχθηκαν πολύ καλά.
<P>
Πολλές από τις προηγούμενες προτάσεις τροπολογίας έκαναν ιδιαίτερα αυστηρές τις διατυπώσεις του εγγράφου και συνεπώς κατέστησαν περισσότερο αυστηρή την αντιμετώπιση των πτυχών που αφορούν την υγεία των πολιτών της Ένωσης. Πρόκειται για κάτι ιδιαίτερα σημαντικό γι' αυτούς που εργάζονται καθημερινά με παρασκευάσματα αυτού του είδους. Τώρα τους παρέχεται η δυνατότητα μέσω των ενημερωτικών φυλλαδίων που αναφέρονται στην ασφάλεια του προϊόντος να ενημερωθούν ουσιαστικά τόσο για το περιεχόμενο του παρασκευάσματος, όσο και για τον τρόπο που πρέπει να το χειριστεί κανείς. Είναι σημαντικό να έχουν όλοι πρόσβαση σε αυτά τα φυλλάδια, ανεξάρτητα από το μέγεθος της επιχείρησης. Όλοι πρέπει να έχουν το δικαίωμα ενός ασφαλούς περιβάλλοντος εργασίας. Η ταξινόμηση και η σήμανση δεν θα πρέπει να γίνονται μόνον όταν ο κίνδυνος είναι προφανής ή υπάρχει απειλή κατά της ζωής, αλλά και όταν το παρασκεύασμα είναι αλλεργιογόνο, προκαλεί ενοχλήσεις ή είναι επικίνδυνο για το περιβάλλον. Αυτές είναι σημαντικές πτυχές που αυξάνουν την ασφάλεια του χρήστη.
<P>
Με άλλα λόγια, το αποτέλεσμα ήταν μία καλή έκθεση και πρέπει να επαινεθεί η εισηγήτρια για το έργο της. Δεν είναι εύκολο να εξετάζει κανείς την ταξινόμηση παρασκευασμάτων, η κ. Baldi όμως το έφερε επιτυχώς εις πέρας. Τέλος, μπορεί ωστόσο να γίνει μια μικρή επισήμανση. Δεν κατανοώ απολύτως, έστω κι αν υπήρξε ομοφωνία στην επιτροπή του Κοινοβουλίου, την υποβληθείσα πρόταση τροπολογίας 1. Ίσως να περιπλέκουμε περισσότερο τη διαδικασία ενός θέματος το οποίο πραγματικά έπρεπε να μπορεί να φύγει από το Κοινοβούλιο το συντομότερο δυνατόν μετά από τη λήψη της απόφασης. Το θέμα όμως βρίσκεται επί τάπητος και ήρθε η ώρα για την Επιτροπή να το χειριστεί.
<P>
Όσον αφορά το μέλλον, ήρθε η ώρα να ελπίζουμε ότι θα βρεθούν περισσότερες εναλλακτικές λύσεις γι' αυτά τα επικίνδυνα παρασκευάσματα, ώστε να μη χρειαστεί να συζητάμε για τη διαμόρφωση κανονισμών αναφορικά με αυτά και αντ' αυτού να βρούμε υποκατάστατα. Για κανένα από αυτά τα παρασκευάσματα δεν μπορούμε να πούμε ότι μακροπρόθεσμα προάγει είτε το περιβάλλον είτε την υγεία. Γι' αυτόν τον λόγο πρέπει πρωτίστως να επιδιώξουμε να βρούμε καλά υποκατάστατα.

<SPEAKER ID=312 LANGUAGE="DA" NAME="Blak">
Κυρία Πρόεδρε, ο τίτλος αυτής της συζήτησης είναι τόσο ανιαρός που πολλοί θεωρούν ότι είναι χάσιμο χρόνου. Πίσω όμως από τη διατύπωση της ταξινόμησης, της συσκευασίας και της επισήμανσης των επικίνδυνων παρασκευασμάτων βρίσκονται σημαντικοί κανόνες για το περιβάλλον και πρωτίστως για το εργασιακό περιβάλλον. Πιο συγκεκριμένα, η κοινή θέση σημαίνει ότι οι βαφείς θα λαμβάνουν πλέον πληροφορίες για τα μέσα που χρησιμοποιούν στη δουλειά τους. Από την 1η Ιουλίου του 2000 τα πτητικά οργανικά διαλυτικά θα φέρουν σήμανση που θα αναγράφει τις ναρκωτικές επιδράσεις τους. Θα μπορούσε κανείς να αναρωτηθεί μήπως αυτού του είδους οι πληροφορίες αποτελούν ανθρώπινο δικαίωμα. Η λανθασμένη χρήση οργανικών διαλυτικών προκαλούσε προβλήματα ήδη προ εικοσαετίας. Στη Δανία το αποκαλούμε σύνδρομο του μπογιατζή. Τώρα επιτέλους βγαίνουν τα δελτία δεδομένων ασφαλείας, για τα οποία η Δανία αγωνίζεται εδώ και χρόνια. Και επιτέλους κλείσαμε το στόμα της πετρελαιοβιομηχανίας, που προσπάθησε με κάθε μέσο να σταματήσει την οδηγία. Το επιχείρημα ότι οι βαφείς είναι πιο χαζοί από τους άλλους ανθρώπους αποκρούεται πλέον για πάντα και εφεξής μπορεί μόνο να χρησιμοποιείται στα βιβλία ιστορίας ως παράδειγμα ενός τρόπου με τον οποίο μπορεί η συζήτηση να εκφυλιστεί ορισμένες φορές εξαιτίας οικονομικών συμφερόντων. Θα έπρεπε να είναι ξεκάθαρο σε όλους ότι η ΕΕ αναπτύσσεται προς τη σωστή κατεύθυνση, ότι το εργασιακό περιβάλλον και η δημόσια υγεία ενισχύονται και ότι αυτός είναι ο μοναδικός δρόμος, προκειμένου το πρόγραμμα της Ένωσης να έχει τη στήριξη του λαού. Πρέπει τώρα να συνεχίσουμε το θετικό έργο μέσω της αναγνώρισης των μακροπρόθεσμων παρενεργειών των διαλυτικών στην ισορροπία, την ακοή και την όραση, και μπορεί να υπάρξουν παρόμοιες επιδράσεις με τις αποσαφηνισμένες παρενέργειες των χημικών ουσιών που προκαλούν ενδοκρινικές διαταραχές. Τα χημικά συνεχίζουν να βρίσκονται στην ημερήσια διάταξή μας στην ΕΕ.

<SPEAKER ID=313 NAME="Gradin">
Κυρία Πρόεδρε, η Επιτροπή εκτιμά την πολύτιμη συνεισφορά της εισηγήτριας κ. Baldi. Η συνεργασία γι' αυτή την έντονα τεχνικής φύσης πρόταση κύλισε πολύ καλά. Χάρη σε αυτή βρισκόμαστε τώρα στην τελευταία φάση πριν την έγκριση. Η πρόταση έχει ιδαίτερα μεγάλη σημασία για τη Φινλανδία, τη Σουηδία και την Αυστρία. Προσφέρει μια καλή λύση στα προβλήματα που αυτές οι χώρες είχαν κατά τις ενταξιακές διαπραγματεύσεις όσον αφορά την τότε υπάρχουσα νομοθεσία ακριβώς για τα παρασκευάσματα και τα εντομοκτόνα. Αυτό, ως γνωστόν, είχε ως αποτέλεσμα να παραχωρηθούν στα πρωτόκολλα ένταξης σε αυτές τις χώρες ορισμένοι μεταβατικοί κανονισμοί.
<P>
Το Ευρωπαϊκό Κοινοβούλιο στήριξε στην πρώτη ανάγνωση τις βασικές αρχές της πρότασης. Ταυτόχρονα το Κοινοβούλιο έπρεπε να λάβει θέση σε 26 προτάσεις τροπολογίας, τις οποίες και ενέκρινε. Η Επιτροπή κατάφερε να ενσωματώσει άμεσα τις περισσότερες εξ αυτών στην κοινή θέση και οι συζητήσεις στο Συμβούλιο ήταν γόνιμες. Η Επιτροπή θεωρεί ότι η κοινή θέση του Συμβουλίου καλύπτει πλήρως και τους δύο στόχους που ορίζονται στο άρθρο 100Α της Συνθήκης της ΕΟΚ, και συγκεκριμένα την εγκαθίδρυση της ενιαίας αγοράς και το υψηλό επίπεδο προστασίας. Πέραν αυτού, η πρόταση λαμβάνει υπόψη τις ανάγκες των νέων κρατών μελών. Γι' αυτόν τον λόγο η Επιτροπή επιδιώκει την ταχεία υιοθέτηση της οδηγίας.
<P>
Το Κοινοβούλιο υπέβαλε τώρα, κατά τη δεύτερη ανάγνωση, τρεις προτάσεις τροπολογίας τις οποίες μπορεί να δεχτεί και η Επιτροπή. Η πρώτη αποσκοπεί στην τροποποίηση της διαδικασίας των επιτροπών από τον τύπο 3β στον τύπο 3α. Έτσι, επιστρέφουμε στην αρχική πρόταση της Επιτροπής. Αυτή τη θέση την είχαμε διατυπώσει στο Συμβούλιο, αλλά είχε καταψηφιστεί τότε ομόφωνα. Επομένως, εξακολουθούμε να θεωρούμε ότι αυτή η τροπολογία θα καταστήσει ευκολότερη την αποτελεσματική υλοποίηση της οδηγίας. Η δεύτερη πρόταση αποσκοπεί στην αποσαφήνιση και βελτίωση ενός ιδιαίτερου κανονισμού, κάτι που επίσης μπορούμε να δεχτούμε. Η τρίτη πρόταση τροπολογίας έχει ήδη υιοθετηθεί από την Επιτροπή στην πρώτη ανάγνωση, αλλά, ως γνωστόν, απερρίφθη από το Συμβούλιο και επομένως επανερχόμαστε ευχαρίστως και σε αυτή την πρόταση.
<P>
Η Επιτροπή καλωσορίζει θερμά την πρακτική στάση που επιδεικνύει το Κοινοβούλιο προτείνοντας τρεις μόνο τροπολογίες σε αυτή την ανάγνωση. Όπως ήδη ανέφερα, μπορούν να υιοθετηθούν και οι τρείς. Ελπίζουμε φυσικά ότι και το Συμβούλιο θα τις στηρίξει, ώστε να αποφευχθεί η συνδιαλλαγή. Η απόφαση εναπόκειται τώρα σε εσάς ως Κοινοβούλιο και στο Συμβούλιο των Υπουργών.

<SPEAKER ID=314 NAME="Πρόεδρος">
Ευχαριστώ την Επίτροπο Gradin. Εκφράζω και εγώ, κυρία Hulthιn, την απογοήτευσή μου που δεν υπάρχουν πλέον συνάδελφοι για να παρακολουθήσουν τη συζήτηση σχετικά με την πολύ σημαντική αυτή έκθεση, αλλά αυτή είναι δυστυχώς η κατάσταση.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00 .
<P>
Η συνεδρίαση λήγει στις 00.10

