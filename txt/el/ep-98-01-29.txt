<CHAPTER ID=1>
Έγκριση των συνοπτικών πρακτικών
<SPEAKER ID=1 NAME="Πρόεδρος">
Τα συνοπτικά πρακτικά της προηγούμενης συνεδρίασης έχουν διανεμηθεί.
<P>
Υπάρχουν παρατηρήσεις;

<SPEAKER ID=2 LANGUAGE="NL" NAME="Oomen-Ruijten">
Κυρία Πρόεδρε, κατά τη χθεσινή συνεδρίαση ζητήθηκε βάσει του άρθρου 131 αναβολή της συζήτησης. Επρόκειτο για μια συζήτηση για το δικαίωμα ασύλου, και η αναβολή ζητήθηκε από τον κ. Schulz. Συμβαίνει βέβαια καμιά φορά να χρειάζεται μια αναβολή, αλλά έχουμε την εντύπωση ότι σε τέτοια τερτίπια προβαίνει πολύ συχνά η Σοσιαλιστική Ομάδα. Την περασμένη εβδομάδα το είδαμε στο Στρασβούργο, για τη συζήτηση σχετικά με την πολιτική για τα ναρκωτικά, η οποία συζήτηση αναβλήθηκε για τους ίδιους λόγους, και χθες είδαμε το ίδιο τερτίπι για το δικαίωμα ασύλου.
<P>
Έχουμε την εντύπωση ότι η Σοσιαλιστική Ομάδα κάνει τέτοια, όταν δεν μπορεί να κερδίσει στη συζήτηση. Ήταν φανερό ότι θα έχανε τη συζήτηση στην Ολομέλεια για την πολιτική σχετικά με τα ναρκωτικά. Ήταν φανερό ότι για την πολιτική ασύλου, η πλειοψηφία του Σώματος δεν θα συμμεριζόταν τις απόψεις της Σοσιαλιστικής Ομάδας. Ο κ. Nassauer το κατέστησε και πάλι σαφές: Το να χρησιμοποιούν κατόπιν το άρθρο 131 για να αιφνιδιάσουν το Κοινοβούλιο, δεν συμβαδίζει με τους ηθικούς κανόνες του Σώματος. Εκ των υστέρων, έλαβα γνώση των δικαιολογιών της Σοσιαλιστικής Ομάδας, αλλά θεωρώ ότι πρέπει να τα συμφωνήσουμε εκ των προτέρων. Δεν είναι σωστό να αιφνιδιάζουμε εδώ ο ένας τον άλλον.

<SPEAKER ID=3 NAME="Πρόεδρος">
Κυρία Oomen-Ruijten, σας άφησα να μιλήσετε περισσότερο από όσο ήταν ο χρόνος ομιλίας. Θα ήθελα όμως να παρακαλέσω τους επόμενους ομιλητές που θα μιλήσουν τώρα να μην υπερβούν τα όρια του χρόνου ομιλίας. Υποθέτω ότι θα αναφερθείτε στο ίδιο θέμα, κυρία Fontaine.

<SPEAKER ID=4 LANGUAGE="FR" NAME="Fontaine">
Κυρία Πρόεδρε, θα ήθελα ουσιαστικά να παρέμβω για το ίδιο θέμα, δηλαδή την παραπομπή στην επιτροπή των θεμάτων που αφορούν το δικαίωμα ασύλου, η οποία αποφασίστηκε χθες το απόγευμα. Φυσικά, δεν αμφισβητώ την αίτηση παραπομπής, που είναι απολύτως σύμφωνη με τον Κανονισμό, αλλά τις συνθήκες μέσα στις οποίες διεξήχθη η ψηφοφορία. Ουσιαστικά, μόνο 51 βουλευτές συμμετείχαν στην ψηφοφορία αυτή και έχω την αίσθηση, κυρία Πρόεδρε, ότι ο αριθμός αυτός δεν είναι ιδιαίτερα αντιπροσωπευτικός για τη Συνέλευσή μας, κυρίως για ένα τόσο λεπτό ζήτημα.
<P>
Ωστόσο, μου φαίνεται ότι αυτό ήταν θετικό τουλάχιστον γιατί μας έδωσε τη δυνατότητα να προβούμε σε μια πολύ διδακτική πρακτική άσκηση, δηλαδή να εκτιμήσουμε τον χρόνο και την απόσταση που χωρίζουν τα γραφεία μας από το ημικύκλιο. Θα ευχόμουν η λεπτομέρεια αυτή να καταχωρηθεί στα συνοπτικά πρακτικά.
<P>
(Χειροκροτήματα) Πολλοί από εμάς βρεθήκαμε στριμωγμένοι στα ασανσέρ, που σταματούσαν σε κάθε όροφο, όπως ήταν απολύτως φυσικό, για να πάρουν τους συναδέλφους που βιάζονταν, και έτσι βρεθήκαμε να είμαστε πάρα πολλοί και καταφέραμε να φθάσουμε μόλις λίγα λεπτά πριν από την ψηφοφορία.
<P>
Κυρία Πρόεδρε, θα ήθελα να ζητήσω από τους κοσμήτορες να προβλέψουν έναν κανονισμό που να ορίζει διάστημα 15 λεπτών μεταξύ του πρώτου κουδουνισμού και της στιγμής της ψηφοφορίας. Η πρόταση αυτή μου φαίνεται πολύ λογική, και επομένως θα την υποβάλω στους κοσμήτορες.

<SPEAKER ID=5 LANGUAGE="FR" NAME="Pasty">
Κυρία Πρόεδρε, δεν μπορώ παρά να συμφωνήσω με όσα είπαν η κ. Oomen-Ruijten και η κ. Fontaine. Στη σελίδα 15 των συνοπτικών πρακτικών, διαβάζω ότι ο προεδρεύων της συνεδρίασης απάντησε στους ομιλητές που έθεσαν τα επιχειρήματα που παρουσιάστηκαν, ότι "δύο ομιλητές παρενέβησαν, γεγονός που άφησε επαρκές χρονικό διάστημα για να επανέλθουν στην αίθουσα».
<P>
Αντιτίθεμαι προς τη δήλωση αυτή γιατί, ουσιαστικά, ορισμένοι συνάδελφοι, μόλις άκουσαν το κουδούνισμα, έκλεισαν το τηλέφωνό τους -και μάλιστα, ορισμένοι κάπως προσβλητικά- στο συνομιλητή τους, αλλά δεν ήταν ουσιαστικά σε θέση να ψηφίσουν. Είναι απολύτως σκανδαλώδες. Επισημαίνω ότι, στα εθνικά κοινοβούλια, δεν υπάρχει μόνο ένα κουδούνισμα. Ορισμένοι συνάδελφοι, μάλιστα, νόμισαν ότι επρόκειτο για συναγερμό πυρκαγιάς. Στην πραγματικότητα, τα γραφεία των βουλευτών έπρεπε να ήταν εξοπλισμένα, όπως είχε ζητηθεί, με φωτεινές ενδείξεις, όπως υπάρχουν σε ορισμένα κοινοβούλια, οι οποίες ειδοποιούν πότε ανακοινώνεται ψηφοφορία, ώστε να έχουν οι βουλευτές επαρκή χρόνο για να επανέλθουν στην αίθουσα.
<P>
Ζητώ από το Προεδρείο και το Σώμα των Κοσμητόρων να επιληφθούν του εν λόγω ζητήματος.

<SPEAKER ID=6 LANGUAGE="EN" NAME="Provan">
Κυρία Πρόεδρε, συμφωνώ με όσα η κ. Fontaine και ο κ. Pasty ανέφεραν αλλά θα ήθελα να διευρύνω το θέμα αντί να το περιορίσω. Αποδεχόμαστε όσα συνέβησαν χθες στο βήμα του Σώματος γιατί ισχύουν οι υπάρχοντες κανόνες. Ήταν κρίμα ότι δεν επέτρεψε ο χρόνος να προσέλθουν τα μέλη του Κοινοβουλίου. Πρέπει να εξετασθούν τα άρθρα 126, 128, 129, 139, 131 και 132 του Κανονισμού. Τα άρθρα αυτά αναφέρουν σαφώς ότι η ψηφοφορία πραγματοποιείται αμέσως. Τι σημαίνει αμέσως; Όταν το κουδούνι κτυπά κανονικά σημαίνει ότι έχουμε δέκα λεπτά πριν πάμε στην Ολομέλεια για τη συνεδρίαση.Το κουδούνι κτύπησε χθες, αλλά, όπως πολύ σωστά ανέφερε ο κ. Pasty, δεν υπήρχε καμία άλλη ένδειξη για το τι συνέβαινε στην αίθουσα συνεδριάσεων.
<P>
Αναγνωρίζω ότι μόλις μετακομίσαμε σε καινούργιο κτίριο και μια πλήρης εικόνα δεν υπάρχει ακόμη στις οθόνες μας, αλλά πρόκειται για ένα θέμα με το οποίο πρέπει να ασχοληθεί η διοίκηση. Ίσως θα έπρεπε να τεθεί στην Επιτροπή Κανονισμού, Ελέγχου της Εντολής και Ασυλιών ώστε να αλλάξει ο Κανονισμός προκειμένου να προσαρμοσθεί σε όσα συνέβησαν χθες.

<SPEAKER ID=7 LANGUAGE="EN" NAME="Kerr">
Κυρία Πρόεδρε, θα ήθελα και εγώ να διαμαρτυρηθώ για όσα συνέβησαν χθες το βράδυ. Όχι μόνο δεν κατόρθωσα να προσέλθω στην ψηφοφορία αλλά απουσίαζα από τη Συνέλευση για κοινουλευτικό ζήτημα και επέστρεψα προκειμένου να μιλήσω. Ανέμεναν να με ακούσουν να μιλώ για το πρόγραμμα ΣΩΚΡΑΤΗΣ αλλά στερήθηκαν την ευκαιρία αυτή. Η αλλαγή της διάταξης των εργασιών του Κοινοβουλίου, την τελευταία στιγμή, με μικρή πλειοψηφία, όπως συνέβη χθες βράδυ, είναι αντίθετη με το πνεύμα της δημοκρατίας. Εξ ονόματος της Ομάδας των Πρασίνων, καταδικάζω όσα συνέβησαν χθες το βράδυ.
<P>
(Ανάμικτες αντιδράσεις)

<SPEAKER ID=8 LANGUAGE="ES" NAME="Dνez de Rivera Icaza">
 Κυρία Πρόεδρε, πρώτα απ' όλα, επιτρέψτε μου, βεβαίως, να απορρίψω όσα είπε η κ. Oomen-Ruijten σχετικά με τη στάση των Σοσιαλιστών. Και επιπλέον θέλω να πω το εξής: στη σελίδα 14 των συνοπτικών πρακτικών διαβάζουμε ότι η κ. Dνez de Rivera, δηλαδή η υποφαινόμενη, όταν κατέφθασα στην Αίθουσα αφού μας κάλεσαν για την ψηφοφορία μέσω κουδουνίσματος, εξέφρασα επί τόπου τη διαμαρτυρία μου διότι δεν διαθέταμε αρκετό χρόνο ώστε να φθάσουμε για την ψηφοφορία, τη στιγμή μάλιστα που επρόκειτο για μια έκτακτη ψηφοφορία. Επομένως, κυρία Πρόεδρε, συμμερίζομαι αυτά που δήλωσαν ο κ. Pasty, η κ. Fontaine και ο κ. Provan, παραδεχόμενη ότι έφθασα με καθυστέρηση, αν και έφυγα τρέχοντας από το γραφείο μου. Και συνεπώς, γι' άλλη μια φορά απορρίπτω όσα είπε κατά της Σοσιαλιστικής Ομάδας η κ. Oomen-Ruijten, και ιδού η απόδειξη ότι όλοι μας προσπαθήσαμε.

<SPEAKER ID=9 LANGUAGE="DA" NAME="Kirsten Jensen">
Όπως σαφέστατα προκύπτει, οι σοσιαλδημοκράτες είχαν και οι ίδιοι δυσκολία να προλάβουν την ψηφοφορία για την οποία μιλάμε. Κι εγώ φυσικά λυπάμαι για τα προβλήματα που είχαν οι άλλες ομάδες, αλλά κάναμε προσπάθεια να τους προειδοποιήσουμε εκ των προτέρων ότι θα πραγματοποιούσαμε ψηφοφορία δυνάμει του άρθρου 131, δεδομένου ότι πιστεύαμε ότι, αφότου η Φιλελεύθερη Ομάδα είχε πάρει πίσω την υπογραφή της από την κοινή πρόταση, υπήρχε ανάγκη για περισσότερο χρόνο προκειμένου να επεξεργαστούμε ένα κοινό κείμενο για το δικαίωμα ασύλου, που θα μπορεί να χαίρει της ευρείας αποδοχής του Κοινοβουλίου.

<SPEAKER ID=10 NAME="Πρόεδρος">
Κυρίες και κύριοι, πιστεύω ότι είμαστε σύμφωνοι ως προς το ότι η βάση αυτής της ψηφοφορίας ήταν το άρθρο 131 του Κανονισμού. Διαπιστώνω έτσι ότι τηρήθηκε η σωστή διαδικασία σύμφωνα με τον Κανονισμό. Παραδέχομαι όμως ότι εκείνοι που μόλις τώρα υποστήριξαν ότι η απόσταση μέχρι εδώ είναι πολύ μεγάλη δεν έχουν απόλυτο άδικο. Νομίζω ότι το άρθρο αυτό πρέπει να το εξετάσει η Επιτροπή Κανονισμού, Ελέγχου της Εντολής και Ασυλιών και όχι οι κοσμήτορες, και να σκεφτούν πώς θα ρυθμιστεί, έτσι ώστε αυτό να πάψει να συμβαίνει στο μέλλον. Πρέπει, όμως, να πω ότι εγώ έχω το γραφείο μου στον δωδέκατο όροφο και ειδοποιήθηκα επίσης από την κλήση. Έφθασα εδώ ακριβώς τη στιγμή της ψηφοφορίας. Ο χρόνος ήταν πράγματι πολύ σύντομος, και δεν μπορούμε πια να το κάνουμε έτσι στο μέλλον.
<P>
Διαπιστώνω σήμερα ότι αυτό που έγινε χθες ήταν σωστό. Στην επόμενη εβδομάδα συνεδριάσεων, η Διάσκεψη των Προέδρων πρέπει να αποφασίσει σε ποιο σημείο της ημερήσιας διάταξης θα τεθεί αυτό. Θα μεταβιβάσω, όμως, τόσο στο Προεδρείο όσο και στην Διάσκεψη των Προέδρων την κριτική που διατυπώθηκε εδώ και κατόπιν θα δούμε αν θα ανατεθεί στην Επιτροπή Κανονισμού, Ελέγχου της Εντολής και Ασυλιών ή εάν θα βρούμε, όπως πρότεινε η κ. Fontaine, έναν απλό τρόπο για να ρυθμιστεί μελλοντικά σωστά το θέμα.

<SPEAKER ID=11 LANGUAGE="NL" NAME="Oomen-Ruijten">
Κυρία Πρόεδρε, τα όσα λέει η κυρία Jensen είναι πολύ λυπηρά. Την συμπαθώ, αλλά δεν στέκεται ο ισχυρισμός ότι, εφόσον μια άλλη Ομάδα αποσύρει την υπογραφή της από ένα ψήφισμα του Κοινοβουλίου, το Κοινοβουλίο δεν προχωρεί πια σε ψηφοφορία για αυτό το κείμενο. Κι αυτό γίνεται τώρα για δεύτερη φορά. Πρώτα τα ναρκωτικά, τώρα η πολιτική ασύλου. Η Σοσιαλιστική Ομάδα δεν τα καταφέρνει και λέει τότε: το αποσύρουμε. Αυτό είναι αντικοινοβουλευτική συμπεριφορά. Δεν είναι χρηστοήθεια του Κοινοβουλίου.

<SPEAKER ID=12 NAME="Πρόεδρος">
Κυρία Oomen-Ruijten, ελέχθη και προηγουμένως - νομίζω ότι ο κ. Provan το είπε - ότι κανονικά θα έπρεπε να είναι κανείς ενημερωμένος για το ότι γίνεται ψηφοφορία, καθώς και για το θέμα της. Το μόνο που μπορώ να πω είναι ότι ο καθένας μας έχει καθήκον να διαβάζει την ημερήσια διάταξη. Ο καθένας θα μπορούσε να γνωρίζει τι είναι εγγεγραμμένο στην ημερήσια διάταξη και ο καθένας πρέπει να περιμένει, όταν έχουμε τέτοια θέματα στην ημερήσια διάταξη, ότι ανά πάσα στιγμή μπορεί κάποιος να υποβάλει μία αίτηση. Νομίζω ότι πρέπει μεν να παραδεχθούμε το ένα θέμα, αλλά να πάρουμε και το δεύτερο στα σοβαρά.

<SPEAKER ID=13 LANGUAGE="EN" NAME="Watson">
Κυρία Πρόεδρε, θα ήθελα να προτείνω έναν πολύ απλό τρόπο να ξεπεραστεί το πρόβλημα της απόστασης ανάμεσα στα γραφεία των μελών του Κοινοβουλίου και αυτή την Αίθουσα. Τον τρόπο αυτό υιοθέτησε ήδη ένας συνάδελφος. Πολύ απλά, το Κοινοβούλιο θα προμηθεύσει ποδήλατα σε όλα τα μέλη του.

<SPEAKER ID=14 NAME="Πρόεδρος">
Ευχαριστώ πολύ, κύριε Watson!

<CHAPTER ID=2>
Εκπαίδευση των ναυτικών
<SPEAKER ID=15 NAME="Πρόεδρος">
Η ημερήσια διάταξη προβλέπει τη σύσταση για την δεύτερη ανάγνωση (Α4-0411/97), εξ ονόματος της Επιτροπής Μεταφορών και Τουρισμού, σχετικά με την κοινή θέση που καθόρισε το Συμβούλιο για την θέσπιση της οδηγίας του Συμβουλίου που τροποποιεί την οδηγία 94/58/ΕΚ περί ελαχίστου επιπέδου εκπαίδευσης των ναυτικών. (Εισηγητής: ο κ. Parodi).

<SPEAKER ID=16 NAME="Parodi">
Κυρία Πρόεδρε, αγαπητοί συνάδελφοι, η τροποποίηση της οδηγίας σχετικά με το επίπεδο εκπαίδευσης των ναυτικών, που αποτελεί αντικείμενο της παρούσας σύστασης, πηγάζει από την ανάγκη προσαρμογής της κατάρτισης των ναυτικών στις πραγματικές συνθήκες των θαλασσίων μεταφορώνκαι ειδικά στις νέες τεχνολογικές εξελίξεις που εισάγονται στα πλοία, καθώς και στις νέες μεθόδους επαγγελματικής κατάρτισης. Δεν πρέπει να λησμονηθεί ότι το 80 τοις εκατό των ατυχημάτων στη θάλασσα αποδίδεται ουσιαστικά σε ανθρώπινα λάθη ή παραλείψεις.
<P>
Η αναθεώρηση της Σύμβασης STCW και η σχετική τροποποίηση της οδηγίας 94/58 αποβλέπουν στη βελτίωση της κατάστασης και στην ελαχιστοποίηση της αρνητικής εμπλοκής του ανθρώπινου παράγοντα στα ατυχήματα της θάλασσας. Ο στόχος αυτός μπορεί να επιτευχθεί αποκλειστικά με τη θέσπιση των ελάχιστων προσόντων επαγγελματικής κατάρτισης και της πιστοποίησης της τήρησης φυλακών από τους ναυτικούς, με τη διασφάλιση ουσιαστικού ελέγχου της εφαρμογής των διεθνών διατάξεων, ενώ ταυτόχρονα επιβάλλεται η απόλυτη αξιοπιστία των πιστοποιητικών, που είχε αμφισβητηθεί στο παρελθόν εξαιτίας της ανεπαρκούς τήρησης των διατάξεων της Σύμβασης.
<P>
Θεωρώ θετική την εν λόγω αναθεώρηση, καθώς αντιπροσωπεύει πρόοδο στην κατεύθυνση της μεγαλύτερης ασφάλειας και, επιπλέον, ενισχύει τις δικαιοδοσίες του ΔΝΟ σε θέματα διαδικασιών και ελέγχου των μεθόδων εκπαίδευσης και εξακρίβωσης.
<P>
Κατά την πρώτη ανάγνωση, η σύνταξη της έκθεσής μου, με την καθοριστικής σημασίας συμβολή της Επιτροπής Μεταφορών και Τουρισμού, εμπνεύστηκε από την πρόθεση της βελτίωσης και της εφικτής παγίωσης της πρότασης οδηγίας, με ταυτόχρονη εξάλειψη τυχόν αμφιταλαντεύσεων του δικαίου και νομικής φύσης αντιπαραθέσεων σχετικά με τις δεσμεύσεις των κρατών μελών σε θέματα χορήγησης και αναγνώρισης των πιστοποιητικών κατάρτισης των ναυτικών, με στόχο την αποφυγή αξιοποίησης ανεπαρκώς καρτατισμένων πληρωμάτων.
<P>
Πιστεύω, πράγματι, ότι τα ορθολογικά και εναρμονισμένα κριτήρια αναγνώρισης των ειδικοτήτων, συνάμα με την τήρηση αξιόπιστων κριτηρίων ποιότητας, μπορούν να συμβάλουν στην αναβάθμιση του επιπέδου αρμοδιότητας των ναυτικών, στη βελτίωση της ασφάλειας και της ανταγωνιστικότητας του κοινοτικού στόλου και στη μείωση του αριθμού των πλοίων που δεν τηρούν τις προδιαγραφές. Διακυβεύεται η ασφάλειά τους, όπως ήδη τονίστηκε. Ωστόσο, οφείλω να προσθέσω ότι κατά την πρώτη ανάγνωση, η Επιτροπή τροποποίησε την αρχική πρόταση. Στην κοινή θέση του Συμβουλίου ενσωματώθηκαν το νόημα, η έννοια και οι στόχοι που συμπληρώθηκαν στις τροποποιήσεις των διατάξεων της αρχικής πρότασης.
<P>
Πράγματι, το Συμβούλιο μερίμνησε για την εκ νέου διατύπωση μερικών παραγράφων της αρχικής πρότασης. Επιπλέον, εισήχθησαν νέες παράγραφοι που συμμερίζονται τις κατευθυντήριες γραμμές του Κοινοβουλίου, ο στόχος των οποίων αποτελεί περαιτέρω εγγύηση. Τα νέα άρθρα αφορούν τις αρχές που ρυθμίζουν τα παράκτια ταξίδια, τις κυρώσεις και τις πειθαρχικές ρήτρες, τους κανόνες ποιότητας, τους υγειονομικούς κανόνες, τη χορήγηση και την καταχώρηση των πιστοποιητικών, την ευθύνη των εταιριών, τον έλεγχο των συνθηκών αποβίβασης. Όλα τα προαναφερθέντα άρθρα, μαζί με τις λοιπές προβλεπόμενες τροποποιήσεις, παρουσιάζουν το πλεονέκτημα της εξάλειψης των ασαφειών και της απλοποίησης της ερμηνείας.
<P>
Στο σημείο αυτό, πιστεύω τελικά ότι η κοινή θέση και η γνωμοδότηση του Ευρωπαϊκού Κοινοβουλίου, που ενέπνευσαν τις τροπολογίες, υιοθετήθηκαν ευρύτατα από το Συμβούλιο. Χάρη στις εν λόγω τροποποιήσεις και στις υπό συζήτηση βελτιώσεις θα είναι εφικτή η πρόοδος στην κατεύθυνση της μεγαλύτερης ασφάλειας στη θάλασσα, που αποτελεί μακρόχρονο και μελλοντικό στόχο του Κοινοβουλίου.

<SPEAKER ID=17 LANGUAGE="EN" NAME="Watts">
Κυρία Πρόεδρε, εκ μέρους της Ομάδας του Ευρωπαϊκού Σοσιαλιστικού Κόμματος, θα ήθελα να ξεκινήσω εκφράζοντας την ειλικρινή μου υποστήριξη στην πρόταση οδηγίας για την τροποποίηση της αρχικής οδηγίας σχετικά με το ελάχιστο επίπεδο εκπαίδευσης των ναυτικών. Είναι ένα ακόμη θετικό βήμα για τη βελτίωση της ασφάλειας στη θάλασσα και την προστασία του πολύ σημαντικού θαλασσίου περιβάλλοντός μας. Έχοντας κατά νου ότι την περασμένη δεκαετία χάθηκαν περίπου 12.000 ζωές στη θάλασσα παγκοσμίως - και συνεχίζουν να χάνονται περισσότερα από 200 πλοία κάθε χρόνο σε ολόκληρο τον κόσμο - πρέπει στην Ευρωπαϊκή Ένωση να βρισκόμαστε συνεχώς σε επαγρύπνηση προκειμένου να εντείνουμε και να βελτιώσουμε τα πρότυπα ασφάλειας στη θάλασσα.
<P>
Η ουσία της παρούσας οδηγίας αφορά τον ανθρώπινο παράγοντα. Όπως ο εισηγητής, κ. Parodi, σωστά επεσήμανε, περίπου το 80 % των ατυχημάτων στη θάλασσα οφείλονται σε ανθρώπινο λάθος και, συνεπώς, το καίριο αυτό ζήτημα πρέπει να διαδραματίσει σημαντικό ρόλο στη θαλάσσια στρατηγική μας προκειμένου να βελτιωθεί η ασφάλεια και να προστατευθεί το περιβάλλον. Είναι ζωτικής σημασίας θέμα να έχουν οι ναυτικοί το απαραίτητο υψηλό επίπεδο εκπαίδευσης και πιστοποίησης προκειμένου να αποκτήσουν το επίπεδο ικανότητας και επιδεξιότητας που απαιτείται για τη θαλάσσια υπηρεσία τους, προκειμένου να είναι σε θέση να επικοινωνήσουν αποτελεσματικά με το πλήρωμα, να ακολουθήσουν οδηγίες και συμβουλές και όταν το απαιτούν οι περιστάσεις - φοβάμαι πολύ συχνά - να αντιμετωπίζουν κρίσιμες καταστάσεις. Τα πλοία πρέπει να έχουν ναυτικούς με τις απαραίτητες πρακτικές και θεωρητικές γνώσεις.
<P>
Η παρούσα πρόταση επιδιώκει να ενσωματώσει τα κριτήρια της Σύμβασης του 1995 για τα πρότυπα εκπαίδευσης, πιστοποίησης και τήρησης φυλακών των ναυτικών. Θα ήθελα να συγχαρώ την Επιτροπή όχι μόνο για το γεγονός ότι συμβαδίζει με τη διεθνή ναυτική νομοθεσία αλλά τη μεταφέρει στην κοινοτική νομοθεσία προκειμένου να εξασφαλισθεί ότι εφαρμόζεται σε όλα τα ευρωπαϊκά ύδατα. Ελπίζω να διατηρήσει η Επιτροπή τον ρυθμό αυτό στη βελτίωση της ασφάλειας στη θάλασσα. Η παρούσα πρόταση οδηγίας επιδιώκει να συμπεριλάβει νέες απαιτήσεις πιστοποίησης και εκπαίδευσης, συμπεριλαμβανομένων και απαιτήσεων για την τήρηση φυλακών στα πλοία και τη θέσπιση κοινών κριτηρίων για την αναγνώριση ναυτικών πιστοποιητικών που έχουν εκδοθεί από τρίτες χώρες.
<P>
Όπως και ο κ. Parodi, χαίρομαι που το Συμβούλιο, με την υποστήριξη της Επιτροπής, συγκράτησε τις περισσότερες από τις ιδέες και τους στόχους του Ευρωπαϊκόυ Κοινοβουλίου κατά την πρώτη ανάγνωση. Με χαρά διαπιστώνω ότι ο κ. Parodi κατόρθωσε με επιτυχία να αποσαφηνίσει και να ενισχύσει την πρόταση της Επιτροπής, εξαλείφοντας τις ασάφειες και απλοποιώντας το κείμενο. Εντυπωσιάσθηκα ιδιαίτερα όταν ο εισηγητής τόνισε με έμφαση την ανάγκη να υπάρχει προσέλκυση νέων ατόμων στο ναυτικό επάγγελμα και να ενισχυθεί η απασχόληση των ναυτικών. Σε πρόσφατη ανακοίνωσή της με τίτλο "Περί ναυτικής στρατηγικής», η Επιτροπή σημειώνει ότι υπάρχει παγκόσμια έλλειψη ειδικευμένων και ικανών ναυτικών. Η ανάπτυξη ευρωπαϊκής πολιτικής για να εισέλθουν νέα άτομα στο επάγγελμα είναι ζωτικής σημασίας ώστε να υπάρχουν ναυτικοί με τα κατάλληλα προσόντα και βοήθεια στην επίλυση του προβλήματος της ανεργίας στην Ευρώπη, τουλάχιστον στις ναυτικές κοινότητές μας.
<P>
Με την ευκαιρία θα σχολιάσω τη σημασία που προσέδωσε ο εισηγητής στην κοινή γλώσσα εργασίας για να μπορούν να εργασθούν αποτελεσματικά και ιδιαίτερα να αντιμετωπίσουν κρίσιμες καταστάσεις. Αναμένω με ανυπομονησία την εφαρμογή της οδηγίας από τα κράτη μέλη, ως μία ακόμη θετική κίνηση στην εκστρατεία για τη ναυτική ασφάλεια.
<P>
Θα κλείσω παροτρύνοντας την Επιτροπή να εξασφαλίσει ότι η τροποποίηση αυτή της οδηγίας θα εφαρμοσθεί, θα μεταφερθεί και θα δρομολογηθεί από τα κράτη μέλη. Είχαμε πρόσφατα μια έκθεση που ανέφερε ότι περίπου το 60 % των οδηγιών της εσωτερικής αγοράς στον τομέα των μεταφορών δεν έχει ακόμη μεταφερθεί στις νομοθεσίες των κρατών μελών. Ίσως ο Επίτροπος θα ήθελε να σχολιάσει πώς μπορούμε καλύτερα να εξασφαλίσουμε ότι αυτή η πολύ αξιόλογη οδηγία δεν θα υποστηριχθεί μόνο εδώ στο Σώμα και θα εφαρμοσθεί από το Συμβούλιο αλλά θα εφαρμοσθεί πραγματικά από τα κράτη μέλη και τις υπηρεσίες τους που θα την θέσουν σε ισχύ. Πραγματικά, θα ήθελα να δω έναν μηχανισμό μέσω του οποίου μπορούμε να έχουμε ένα μηχανισμό αναφοράς, προκειμένου να εξασφαλισθεί ότι τα πρότυπα ασφαλείας σε ολόκληρη την Ευρώπη όχι μόνο ισχύουν αλλά και εφαρμόζονται και επιβάλλονται σε υψηλό βαθμό.

<SPEAKER ID=18 NAME="Σαρλής">
Κυρία Πρόεδρε, εκ μέρους του Ευρωπαϊκού Λαϊκού Κόμματος θα πρέπει να υπογραμμίσω ότι υποστηρίζουμε και εμείς την Κοινή Θέση, όπως τροποποιείται με τις τρεις τροπολογίες της Επιτροπής Μεταφορών, τις οποίες και εμείς ψηφίσαμε στην Επιτροπή Μεταφορών.
<P>
Πρέπει να πω ότι η υπό κρίσιν του Κοινοβουλίου οδηγία αποτελεί τροποποίηση μιας άλλης οδηγίας, της 94/58, την οποία είχε ψηφίσει το Κοινοβούλιο αυτό και, επίσης, ότι είναι μία οδηγία η οποία έχει σε μεγάλο βαθμό ενσωματωθεί στις εθνικές νομοθεσίες. Επομένως, είμαι αισιόδοξος ότι και οι τροποποιήσεις της πρώτης αυτής οδηγίας, για την οποία έχουμε αυτήν την Κοινή Θέση, θα ακολουθήσουν την ίδια ταχεία ενσωμάτωσή τους στις εθνικές νομοθεσίες.
<P>
Ασφαλώς αποτελεί μεγάλη πρόοδο αυτή η νέα, τροποποιητική οδηγία. Και κυρίως το σημείο το οποίο έχει σημασία είναι ότι εισάγει μέτρα που μπορεί να αποτελέσουν κίνητρα για την προσέλκυση νέων ναυτικών.
<P>
Από την άλλη πλευρά, η νέα οδηγία ξεκαθάρισε το τοπίο διότι έκανε μία σαφή διάκριση μεταξύ θεμάτων εκπαίδευσης και προσέλκυσης ναυτικών και θεμάτων του πώς λειτουργούν τα πληρώματα πάνω στα πλοία.
<P>
Θα πρέπει να πω, επομένως, ότι ενώ όλοι μας χαιρετίζουμε αυτήν την πρόοδο, η οποία επιτελείται με την νέα συμπληρωματική οδηγία, θα πρέπει να επισημανθεί την ίδια στιγμή ότι η Ευρωπαϊκή Επιτροπή δεν έχει προχωρήσει σε πρωτοβουλίες στον τομέα των θετικών μέτρων υπέρ της ευρωπαϊκής ναυτιλίας.
<P>
Προχωρούμε στα θέματα ασφαλείας, επεκτείνουμε τους ελέγχους των πλοίων στα ευρωπαϊκά λιμάνια και από πλευράς ικανότητος των πληρωμάτων τα οποία επανδρώνουν τα πλοία, τα οποιαδήποτε πλοία, και τα οδηγούν στους ευρωπαϊκούς λιμένες, αλλά ακόμη δεν έχουμε προχωρήσει στο να προτείνουμε θετικά μέτρα, ούτως ώστε να μπορέσει να ανακοπεί η φυγή των πλοίων από τις ευρωπαϊκές σημαίες. Εκεί υπάρχει μία καθυστέρηση από πλευράς Επιτροπής. Φαίνεται ότι έχουν στερέψει οι ιδέες στην Επιτροπή, ότι δεν έχει να προτείνει τίποτε. Υπάρχει βέβαια μία πρόταση για ναυτιλιακή στρατηγική η οποία, όμως, λόγω των πολλών προβλημάτων τα οποία εδημιούργησε, έχει κατά κάποιο τρόπο τελματώσει την όλη εικόνα της ευρωπαϊκής ναυτιλιακής πολιτικής.
<P>
Αλλά θα ήθελα να πω ότι είναι καιρός και ότι περιμένουμε ένα νέο πνεύμα, μία νέα προσέγγιση στα θέματα των θετικών μέτρων υπέρ της ναυτιλίας, διότι μοιραία συνεχίζουμε να προχωρούμε είτε μέσω δευτέρων νηολογίων, και πλέον κάθε χώρα δημιουργεί ένα δεύτερο νηολόγιο, είτε με τη συνεχή μείωση των ευρωπαϊκών σημαιών επ'ωφελεία απιθάνων σημαιών, και το τονίζω αυτό το. Υπάρχουν μικρά νησάκια τα οποία έχουν μεγάλες ναυτιλίες. Δεν είναι της στιγμής αυτής να επισημάνω τους κινδύνους, αλλά καλώ και μία ακόμη φορά από το βήμα του Κοινοβουλίου την Επιτροπή να σκεφθεί πώς θα αντιμετωπίσει το πρόβλημα που λέγεται «θετικά μέτρα για την ναυτιλία».

<SPEAKER ID=19 NAME="Αλαβάνος">
Κυρία Πρόεδρε, νομίζω και εγώ ότι η έκθεση του κ. Parodi συμβάλλει σημαντικά στην βελτίωση της οδηγίας του Συμβουλίου, που τροποποιεί την Οδηγία 94/58, και έχει την υποστήριξη της Ομάδας μας. Βέβαια, θα ήθελα να αναφέρω δύο επιφυλάξεις-ερωτηματικά που βγαίνουν τουλάχιστον από την εμπειρία που έχουμε από την ελληνική ναυτιλία, που είναι μία από τις πιο ισχυρές στην Ευρωπαϊκή Ένωση.
<P>
Η πρώτη επιφύλαξη είναι σχετικά με την διαπίστωση ότι 80 % των ατυχημάτων οφείλονται σε ανθρώπινο λάθος. Η εμπειρία που έχουμε από την Ελλάδα είναι ότι ασφαλώς το ανθρώπινο λάθος παίζει μεγάλο ρόλο, αλλά πολύ μεγάλο μέρος των ατυχημάτων οφείλεται στην λειτουργία παλαιών σκαφών τα οποία πολύ δύσκολα μπορούν να αντεπεξέλθουν στις καιρικές ή άλλες δυσκολίες και θα μπορούσα να δεχθώ την τοποθέτηση του κ. Parodi εάν στο ανθρώπινο λάθος συμπεριλάβουμε και την ανοχή, την εγκληματική ανοχή και την εγκληματική κάλυψη που δίνεται πολλές φορές στην λειτουργία αυτών των σκαφών.
<P>
Η δεύτερη επιφύλαξη που έχω έχει σχέση με την προσέλκυση νέων στα πλοία. Ως κατεύθυνση είναι πάρα πολύ σημαντική, αλλά το πρόβλημα πάλι που έχουμε στην Ελλάδα δεν είναι ότι οι νέοι δεν προσελκύονται στην εκπαίδευση προκειμένου να έχουν μία επαγγελματική σταδιοδρομία στα πλοία. Η κατάσταση που έχουμε στην Ελλάδα είναι μία συνεχής στενότητα, μείωση και συρρίκνωση της αγοράς εργασίας στα πλοία, παρότι η Ελλάδα έχει έναν ισχυρότατο στόλο. Και αυτό, κατά την γνώμη μου, οφείλεται στο ότι πολλές φορές από τους ιδιοκτήτες ακολουθείται μία πολιτική προσέλκυσης φθηνών, ανεκπαίδευτων πληρωμάτων από τρίτες χώρες, από χώρες της Ασίας κλπ., πράγμα που έχει ως αποτέλεσμα όχι μόνον την μείωση της αγοράς εργασίας στον κοινοτικό χώρο, αλλά και την έλλειψη ασφάλειας κατά την λειτουργία των πλοίων.
<P>
Οι τρεις τροπολογίες, στις οποίες επιμένει ο κ. Parodi, έχουν την υποστήριξή μας και σχετικά με την ιατρική καταλληλότητα και σχετικά με τις συνθήκες φυλακής στην γέφυρα και σχετικά με το θέμα του περιορισμού του χρόνου ανάπαυσης. Ειδικά όμως πρέπει να προσέξουμε το ζήτημα της γλωσσικής επικοινωνίας. Υπάρχει πολλές φορές ένα πολύ μεγάλο πρόβλημα στην γλωσσική επικοινωνία μεταξύ του πληρώματος, που οδηγεί πολλές φορές και σε ατυχήματα. Και θα ήθελα να πω ότι όλη η Ελλάδα είναι υπό το βάρος δύο μεγάλων ναυτικών ατυχημάτων με πολλούς ανθρώπους που πνίγηκαν στην θάλασσα, τα οποία συνέβηκαν κατά την διάρκεια των εορτών.

<SPEAKER ID=20 LANGUAGE="EN" NAME="Macartney">
Κυρία Πρόεδρε, θα ήθελα και εγώ να συγχαρώ τον κ. Parodi για την εξαιρετική του εργασία και να καλωσορίσω τον εποικοδομητικό χαρακτήρα της συνολικής συζήτησης. Θα ήθελα επίσης να επαναλάβω ορισμένες από τις επισημάνσεις του κ. Watts για την επικινδυνότητα του ναυτικού επαγγέλματος. Υποστηρίζουμε σαφώς την έκθεση αυτή. Ωστόσο, όπως και οι κ.κ. Σαρλής και Αλαβάνος, συμμερίζομαι την ανησυχία τους για τα πληρώματα από τρίτες χώρες, τα οποία αποτελούν ένα φαινόμενο το οποίο αυξάνεται στην ναυτιλία της ΕΕ. Προκαλεί μεγάλη ανησυχία όχι μόνο στη Σκωτία από όπου κατάγομαι αλλά και σε πάρα πολλά ευρωπαϊκά κράτη.
<P>
Θα ήταν χρήσιμο τα κράτη που έχουν λιμένες να διαδραματίσουν κάποιο ρόλο σε αυτό. Θα έχουν αποφασιστικό ρόλο στην εφαρμογή των προτύπων που ορθώς αναμένουμε από τα ευρωπαϊκά κράτη. Θα ήθελα να πω στον Επίτροπο Bjeregaard ότι η πρόκληση τώρα από την πλευρά των Ευρωπαίων πολιτών είναι να εφαρμοσθούν τα πρότυπα τα οποία αναμένουμε στα πληρώματα τρίτων κρατών. Διαφορετικά υπάρχει μεγάλος κίνδυνος, η έλλειψη ευχέρειας λόγου στην κατάλληλη γλώσσα, η αποτυχία επικοινωνίας να θέσει ζωές σε κίνδυνο. Την χρονιά που η ταινία για το ναυάγιο τουπλοίου Τιτανικός σημειώνει εισπρακτική επιτυχία, δεν χρειαζόμαστε τίποτα άλλο για να μας υπενθυμίσει πόσο τρομερές είναι οι καταστροφές και ότι θέλουμε να πράξουμε καθετί δυνατό για να τις αποτρέψουμε.

<SPEAKER ID=21 LANGUAGE="FR" NAME="Le Rachinel">
Κυρία Πρόεδρε, αγαπητοί συνάδελφοι, στον ναυτιλιακό τομέα, τα ατυχήματα που οφείλονται σε ανθρώπινο σφάλμα, τα οποία έχουν σοβαρές επιπτώσεις στη ζωή ή ακόμη και στην πανίδα και τη χλωρίδα, είναι σημαντικά. Σε πάρα πολλές περιπτώσεις, πρόκειται για πλοία που φέρουν σημαία ευκαιρίας και είναι εξοπλισμένα με εξωκοινοτικά πληρώματα, γεγονός που τους επιτρέπει να αποκτούν εργατικό δυναμικό σε οικονομική τιμή.
<P>
Το Εθνικό Μέτωπο ανέκαθεν καταδίκαζε τις μετεγκαταστάσεις αυτές, που έγκεινται στη χρησιμοποίηση εξωκοινοτικού ανειδίκευτου εργατικού δυναμικού. Τούτο δεν έχει μόνο αρνητικές συνέπειες στην απασχόληση, αλλά είναι και επικίνδυνο για την ασφάλεια των πλοίων και των ακτών μας. Πρέπει, λοιπόν, να αντιταχθούμε στο κοινωνικό ντάμπινγκ, που συνίσταται στην πρόσληψη Πολωνού ή Κινέζου ναύτη με 2.500 φράγκα το μήνα, ενώ ένας Γάλλος ναυτικός πληρώνεται περισσότερο από 10.000 φράγκα.
<P>
Μόνο με συστηματική πολιτική εθνικής προτίμησης για την πρόσληψη ναυτικών, και με άμεση ή έμμεση χρηματοδοτική ενίσχυση του ναυτικού στόλου, από κάθε κράτος, ο τομέας αυτός θα προσλάβει νέα ώθηση και θα προστατευθεί. Εκφράζουμε, λοιπόν, την ευχαρίστησή μας για την έκθεση του κ. Parodi που αποβλέπει στην προώθηση σε αρκετά υψηλό και εναρμονισμένο επίπεδο κατάρτισης και επαγγελματικής ικανότητας, ώστε να εξασφαλισθεί μεγαλύτερη ασφάλεια στον τομέα της ευρωπαϊκής ναυτιλίας.

<SPEAKER ID=22 LANGUAGE="DE" NAME="Jarzembowski">
Κυρία Πρόεδρε, αγαπητοί συνάδελφοι, αγαπητή κυρία Επίτροπε, θεωρώ ότι αυτό είναι ένα καλό παράδειγμα για τη συνεργασία του Συμβουλίου Υπουργών και του Κοινοβουλίου. Μετά από μία καλή πρόταση της Επιτροπής, ουσιαστικά συμφωνήσαμε σε δύο αναγνώσεις για το πώς μπορεί να βελτιωθεί η εκπαίδευση των ναυτικών, και μάλιστα προς το συμφέρον τους και προς το συμφέρον των πολιτών και του περιβάλλοντος. Γιατί, όπως ήδη είπαν αρκετοί βουλευτές - δεν είμαι απόλυτα βέβαιος, κύριε συνάδελφε από την Ελλάδα, για το αν θα έθετα υπό αμφισβήτηση τα παλιά πλοία - το καίριο σημείο είναι τα πλοία που δεν πληρούν τις προδιαγραφές. Μπορεί κάποια πλοία να είναι πολύ παλιά, αν όμως συντηρούνται σωστά και έχουν καλό πλήρωμα, μπορούν κάλλιστα να χρησιμοποιηθούν. Πράγματι πιστεύω ότι ο ανθρώπινος παράγοντας είναι ένα από τα κύρια αίτια των ατυχημάτων και - ως προς αυτό, έχουμε σήμερα το πρωί την κατάλληλη Επίτροπο - τα θαλάσσια ατυχήματα συχνά έχουν ως συνέπεια μία τεραστίων διαστάσεων ρύπανση των υδάτων, που συνιστά σημαντικό κίνδυνο για τη φύση και τη θάλασσα. Επομένως, το ζήτημα της εκπαίδευσης των ναυτικών για να προλαμβάνονται τα ατυχήματα είναι επίσης μία έμμεση συμβολή στην πρόληψη της ρύπανσης των θαλασσών και στην προστασία του περιβάλλοντος.
<P>
Θεωρώ ιδιαίτερα σημαντικό το ότι οι διατάξεις τήρησης των φυλακών έγιναν αυστηρότερες. Επιτρέψτε μου, όμως, να πω στον συνάδελφό μου πως δεν ξέρω αν η περίπτωση του Τιτανικού αποτελεί κατάλληλο παράδειγμα, γιατί πιστεύω ότι εκείνοι γνώριζαν τι συμβαίνει. Θα έπρεπε μόνο να είχαν αντιδράσει σωστά. Όμως, το συμφέρον της εταιρείας ήταν ισχυρότερο από την προστασία των πολιτών. Πρέπει να μεριμνήσουμε, ώστε να μην ξανασυμβεί ποτέ κάτι τέτοιο. Γι' αυτό πιστεύω ότι οι διατάξεις για την τήρηση των φυλακών είναι πολύ καλές. Επιτρέψτε μου να επισημάνω ακόμη ότι, φυσικά, δεν έχουμε τελειώσει με το θέμα της τήρησης των φυλακών. Ο κ. Parodi επανέφερε μία πολύ καλή πρόταση από την πρώτη ανάγνωση. Κυρία Επίτροπε, θα ήταν πολύ ωραίο να υποστηρίζατε αυτήν την συμπληρωματική τροπολογία του Κοινοβουλίου, η οποία έχει ως στόχο να καταστήσει ακόμη αυστηρότερες τις διατάξεις περί εξαιρέσεων από την τήρηση των φυλακών, γιατί πιστεύω ότι προέχει η ασφάλεια στην θάλασσα.
<P>
Ως προς το τελευταίο θέμα, θα συμφωνήσω με τους συναδέλφους μου. Δεν ωφελεί καθόλου να δημιουργούμε εμείς, το Κοινοβούλιο και το Συμβούλιο σε συμφωνία με την Επιτροπή, την καλύτερη νομοθεσία, εάν στη συνέχεια τα κράτη μέλη από τη μια πλευρά θεσπίζουν ίσως τους νόμους περί εφαρμογής των διατάξεων για την εκπαίδευση, αλλά από την άλλη δεν φροντίζουν να ελέγχεται, στο πλαίσιο ελέγχων που διεξάγει το κράτος ελλιμενισμού, αν τα πληρώματα των πλοίων πραγματικά απαρτίζονται από καλά εκπαιδευμένους ναυτικούς. Πιστεύω ότι, ως προς αυτό το σημείο, πρέπει να παρακαλέσουμε και την Επιτροπή - άσχετα με την επικουρικότητα - να ελέγχει εάν τηρούνται πραγματικά οι διατάξεις περί εκπαίδευσης, στο πλαίσιο του ελέγχου που διεξάγει το κράτος ελλιμενισμού.

<SPEAKER ID=23 NAME="Bjerregaard">
, μέλος της Επιτροπής. (DA) Κυρία Πρόεδρε, χαίρομαι ιδιαίτερα που ο εισηγητής κ. Parodi, είναι ευχαριστημένος με τις βασικές γραμμές της κοινής θέσης του Συμβουλίου για την εκπαίδευση των ναυτικών, όπως άλλωστε και η πλειοψηφία των ομιλητών σήμερα. Γι' αυτό ελπίζω επίσης ότι στη συνεδρίαση Ολομελείας το Κοινοβούλιο θα την εγκρίνει. Η Επιτροπή βρίσκει την κοινή θέση εντελώς αποδεκτή, δεδομένου ότι συμφωνεί απόλυτα με τις αρχές της αρχικής πρότασης, την οποία υποστήριξε το Κοινοβούλιο. Εξάλλου, εμπεριέχει διευκρινήσεις και ιδίως μεγαλύτερες επιπτώσεις όσον αφορά τις διεθνώς αναγνωρισμένες απαιτήσεις που εμπεριέχονται στην αναθεωρημένη Σύμβαση STCW του 1995. Σε αυτό ας προστεθεί, όπως ανέφερε ο κ. Parodi στη σύστασή του για την κοινή θέση, ότι έχει δοθεί σημασία στην ουσία των σημαντικότερων τροπολογιών που ψηφίστηκαν από το Κοινοβούλιο κατά την πρώτη ανάγνωση.
<P>
Γι' αυτό θα ήθελα να παροτρύνω το Κοινοβούλιο να μην επιμείνει στις τροπολογίες που κατατίθενται στην έκθεση, εφόσον αυτές αντίκεινται ξεκάθαρα στις τρεις θεμελιώδεις αρχές της οδηγίας. Η κοινή θέση έχει διατυπωθεί κατά τρόπο ώστε στο μεγαλύτερο δυνατό βαθμό να συμφωνεί απόλυτα με τη Σύμβαση STCW του 1995. Η τροπολογία αριθ. 1 κλονίζει αυτή την κατάσταση, διότι παραλλάσσει μια διατύπωση, που αντιστοιχεί στον κανόνα 1/9 αριθ. 1 της συνθήκης. Ελπίζω ότι το Κοινοβούλιο μπορεί να καταλάβει ότι δεν έχει νόημα να απομακρυνθούμε από αυτή την αρχή.
<P>
Μια άλλη θεμελιώδης αρχή αναφέρει ότι η τροποποιημένη οδηγία δεν πρέπει να καταστήσει το μη δεσμευτικό μέρος Β του κώδικα STCW, που χρησιμεύει ως κατευθυντήρια γραμμή για τις εθνικές αρχές, δεσμευτικό. Η προσθήκη που προτείνεται με την τροπολογία αριθ. 2 αντιστοιχεί ωστόσο με τη διατύπωση του μη δεσμευτικού μέρους Β, ενώ αντιθέτως η κοινή θέση συμφωνεί απόλυτα με το δεσμευτικό μέρος Α. Το Κοινοβούλιο πρέπει σε κάθε περίπτωση να γνωρίζει ότι το θέμα των μη δεσμευτικών κατευθυντήριων γραμμών αναφέρεται στην έβδομη θεώρηση της κοινής θέσης. Η τρίτη αρχή αφορά τη διατήρηση του πνεύματος της οδηγίας 94/58, η οποία πραγματεύεται τα πρότυπα εκπαίδευσης των ναυτικών. Ποτέ δεν υπήρχε πρόθεση η οδηγία να πραγματευτεί την τήρηση φυλακών στη γέφυρα με αυτόν τον τρόπο.
<P>
Εντός των πλαισίων της οδηγίας η Επιτροπή και το Κοινοβούλιο πέτυχαν τελικά να πείσουν το Συμβούλιο να ενσωματώσει στην κοινή θέση ορισμένες ρυθμίσεις του άρθρου 5-Η για την τήρηση φυλακών στη γέφυρα, το οποίο αφορά την καταλληλότητα για υπηρεσία, κυρίως ρυθμίσεις για την πρόληψη της κόπωσης και του απορρέοντος κινδύνου για την ασφάλεια. Αυτό είναι το θέμα περί ελάχιστης περιόδου ανάπαυσης, στο οποίο αναφέρθηκαν πολλοί από τους ομιλητές σήμερα. Ελπίζω ότι το Κοινοβούλιο συμφωνεί, βάσει αυτών των δεδομένων, ότι η ρύθμιση για την τήρηση φυλακών στη γέφυρα της τροπολογίας αριθ. 3 δεν ταιριάζει σε τούτη την οδηγία.
<P>
Κυρία Πρόεδρε, προσπάθησα ικανοποιητικά και με σαφήνεια να εξηγήσω γιατί η Επιτροπή δεν μπορεί να στηρίξει τις προταθείσες τροπολογίες. Προτρέπω λοιπόν το Κοινοβούλιο να επανεξετάσει την παρούσα σύστασή του για την πρόταση, ούτως ώστε να μπορέσουμε να θεσπίσουμε αυτή τη νομοθεσία όσο το δυνατόν γρηγορότερα.

<SPEAKER ID=24 LANGUAGE="DE" NAME="Jarzembowski">
Κυρία Πρόεδρε, αν η κ. Επίτροπος, μετά από τόσο μακρές διαβουλεύσεις, μας καλεί να επανεξετάσουμε τις τροπολογίες μας, τότε θα έλεγα ότι είναι πολύ καλύτερο να εγκρίνουμε τις τρεις τροπολογίες και να παρακαλέσουμε την Επιτροπή να επανεξετάσει τη στάση της, γιατί αυτό που ζήτησε δεν είναι κατανοητό!

<SPEAKER ID=25 LANGUAGE="EN" NAME="Watts">
Κυρία Πρόεδρε, ορισμένα μέλη του Κοινοβουλίου έθεσαν ένα καίριο ζήτημα: είναι πάρα πολύ καλό το ότι το Κοινοβούλιο, η Επιτροπή και το Συμβούλιο συμφωνούν σχετικά με τη νομοθεσία, αλλά πώς θα εξασφαλίσουμε ότι αυτή θα γίνει σεβαστή, όχι μόνο από όλα τα κράτη μέλη αλλά και όσον αφορά τα πλοία με σημαίες ευκαιρίας; Κατανοώ ότι είναι δύσκολο να αντιδράσει άμεσα η Επίτροπος αλλά σε μελλοντική ευκαιρία θα θέλαμε την αντίδραση της Επιτροπής για τον τρόπο με τον οποίο μπορούμε να εξασφαλίσουμε ότι αυτή η αξιόλογη νομοθεσία θα έχει ενιαία εφαρμογή σε όλα τα πλοία, ανεξαρτήτως σημαίας, στα ευρωπαϊκά ύδατα.

<SPEAKER ID=26 NAME="Parodi">
Κυρία Πρόεδρε, θα ήθελα επιγραμματικά να επισημάνω στην Επιτροπή ότι παρατήρησα κάποια ακαμψία στη στάση της. Διευκρινίζω ότι, ενώ εκ μέρους μας εκδηλώθηκε απόλυτη διαθεσιμότητα στην επίλυση του οξύτατου προβλήματος, που αναμφισβήτητα χρήζει μεγαλύτερης προσοχής, δεν πρέπει να απευθυνθεί ακριβώς σε μας το αίτημα της οπισθοχώρησης, τη στιγμή που μάλλον απαιτείται η εστίαση του ενδιαφέροντος της Επιτροπής στις μελλοντικές εξελίξεις και στις αποφάσεις που συμμορφώνονται με τη θέληση των 15 χωρών.

<SPEAKER ID=27 NAME="Bjerregaard">
, μέλος της Επιτροπής. (DA) Κυρία Πρόεδρε, είναι σαφές ότι θα μεταφέρω το μήνυμα που έστειλε σήμερα το Κοινοβούλιο, αλλά όπως είναι γνωστό δεν είναι μόνο η Επιτροπή που αποφασίζει αν μια νομοθεσία θα έχει αποτέλεσμα ή όχι. Αυτό για οποίο εξέφρασα την ελπίδα μου στις τελικές μου παρατηρήσεις ήταν να μπορέσουμε σύντομα να υλοποιήσουμε την προταθείσα νομοθεσία. Νιώθω πεπεισμένη ότι ο συνεπίτροπός μου, Neil Kinnock, θα επικεντρώσει ιδιαίτερα την προσοχή του στο γεγονός ότι τα κράτη μέλη θα τηρήσουν τη νομοθεσία που θα ψηφιστεί και θα χρησιμοποιήσουν τους πόρους που έχουμε στη διάθεσή μας για την εφαρμογή της ψηφισθείσας νομοθεσίας. Η προτροπή μου ωστόσο ήταν να μπορέσουμε σύντομα δούμε τη νομοθεσία να ψηφίζεται.

<SPEAKER ID=28 NAME="Πρόεδρος">
Ευχαριστώ πολύ, κυρία Επίτροπε.
<P>
Η συζήτησε έληξε.
<P>
Η ψηφοφορία θα διεξαχθεί στις 11.00.

<CHAPTER ID=3>
Διευρωπαϊκά υδάτινα δίκτυα
<SPEAKER ID=29 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0407/97) του κ. Izquierdo Collado εξ ονόματος της Επιτροπής Έρευνας, Τεχνολογικής Ανάπτυξης και Ενέργειας, σχετικά με την τεχνολογική βιωσιμότητα των διευρωπαϊκών υδατικών δικτύων.

<SPEAKER ID=30 NAME="Izquierdo Collado">
Κυρία Πρόεδρε, μέσα σε αυτό το Κοινοβούλιο έχουν ακουστεί πολύ σημαντικές, θα έλεγα μέχρι και πολύ ωραίες διακηρύξεις για το θέμα του νερού, για το νερό ως βασικό πόρο και θεμελιώδες στοιχείο του πολιτισμού, που επιπλέον αποτελεί παράγοντα διαφοροποίησης των πολιτισμών των διαφόρων λαών. Ο συγκεκριμένος αυτός χαρακτήρας, ενός πόρου θεμελιώδους σημασίας, γίνεται ολοένα και πιο σαφής με το πέρασμα του χρόνου, και διαβλέπουμε ότι ο ερχόμενος αιώνας θα αναδείξει όλο και περισσότερο ακριβώς τη θεμελιώδη σημασία των υδατικών πόρων. Η Ευρωπαϊκή Ένωση οφείλει να προσδώσει ιδιαίτερη προσοχή σε αυτό το ουσιαστικό χαρακτηριστικό γνώρισμα της αειφόρου αναπτύξεως και της συνύπαρξης στους κόλπους της Ευρώπης, κάτι για το οποίο εργαζόμαστε σε αυτό το Κοινοβούλιο.
<P>
Τι έχει κάνει η Ευρωπαϊκή Ένωση όσον αφορά αυτό τον πόρο που λέγεται νερό; Έκανε πράγματα σημαντικά, αλλά οι ενέργειές της ήταν διαρκώς επικεντρωμένες στην ποιότητα των υδάτων. Είναι προφανές ότι τη σήμερον ημέρα, όπου προσδίδουμε ουσιαστική σημασία στο θέμα της ατμοσφαιρικής ρύπανσης και όπου πραγματοποιούνται παγκόσμιες διασκέψεις κορυφής για τη διαφύλαξη του στρώματος του όζοντος, οι υδάτινοι πόροι χρειάζονται σθεναρές και εντατικές δράσεις διαφύλαξης όσον αφορά την ποιότητά τους. Και φρονώ ότι η Επιτροπή έχει μια ξεκάθαρη αντίληψη σχετικά με αυτό. Αυτή την περίοδο, συγκεκριμένα, καταρτίζει μια οδηγία, η οποία όμως, δυστυχώς, είναι μια ατελής οδηγία. Λάβαμε μια ανακοίνωση, συνοδευόμενη από μια διόρθωση, και τη στιγμή αυτή προωθείται άλλο ένα διορθωτικό κείμενο που, ενδεχομένως, δεν μας προσφέρει την καλύτερη επιθυμητή εικόνα για την οδηγία. Το γεγονός όμως είναι ότι, χωρίς καμία αμφιβολία, η Ευρωπαϊκή Ένωση καταπιάνεται με το πρόβλημα της ποιότητας του νερού. Αυτό δεν μπορεί κανείς να το αρνηθεί. Και πράγματι πιστεύω πως η προφύλαξη των υδάτων μας είναι μια θεμελιώδης υπόθεση, είναι ένας δρόμος στον οποίο πρέπει να συνεχίσουμε να βαδίζουμε.
<P>
Ωστόσο, κυρία Πρόεδρε, πέρα από το θέμα της ποιότητας, πρέπει επίσης να μιλήσουμε και για την ποσότητα των υδάτων. Όταν εκπονούσαμε μια μελέτη σχετικά με το θέμα, μέσω της STOA, και κατά τη διάρκεια της πρωτοβουλίας του Κοινοβουλίου, η κ. Επίτροπος που παρίσταται εδώ - και που τη στιγμή αυτή δεν ακούει την παρέμβασή μου, αφού δεν φοράει τα ακουστικά της - η κ. Bjerregaard, λοιπόν, είχε την ορθή έμπνευση να μιλήσει, ίσως για πρώτη φορά εξ ονόματος της Ευρωπαϊκής Ένωσης, για την ποσότητα των υδάτων. Αυτό συνέβη μετά την επίσκεψή της στην Ανδαλουσία, στη Σεβίλλη, όπου είχε την ευκαιρία να διαπιστώσει πως με το να γίνεται λόγος αποκλειστικά και μόνο για την ποιότητα των υδάτων, δεν προσφέρονται λύσεις για όλο το φάσμα των προβλημάτων που αντιμετωπίζει σχετικά η Ευρωπαϊκή Ένωση. Και είναι γεγονός ότι η Ευρωπαϊκή Ένωση έχει τη δυνατότητα να παράσχει αυτό το συστατικό προστιθέμενης αξίας ώστε να οδηγηθούμε, σε επίπεδο Ευρωπαϊκής Ένωσης, στην έμπρακτη βελτιστοποίηση των υδάτινων πόρων.
<P>
Είναι προφανές ότι τα κράτη καταβάλλουν προσπάθειες για την κατάρτιση των προγραμμάτων για τις υδρογραφικές λεκάνες, και ότι τα εν λόγω προγράμματα είναι απαραίτητα ώστε να επιτευχθεί ορθολογική χρήση των υδάτινων πόρων σε περιοχές όπου, λόγω γεωγραφικών χαρακτηριστικών, αυτή η δράση θεμελιώδους σημασίας είναι αναγκαία: πρέπει να γίνει ορθολογική διευθέτηση των διαφόρων υδρογραφικών λεκανών. Αλλά θα πρέπει επίσης να προχωρήσουμε παραπέρα, δρομολογώντας μεταφορές ύδατος ανάμεσα σε διαφορετικές λεκάνες, αν επιθυμούμε να επιλύσουμε διαρθρωτικά προβλήματα που υπάρχουν στην επικράτεια της Ευρωπαϊκής Ένωσης, όπως είναι οι πλημμύρες, η ανομβρία και η απερήμωση.
<P>
Για το λόγο αυτό, σε μεγάλο βαθμό, η έκθεση πρωτοβουλίας που συνέταξα προσδοκά να επιστήσει την προσοχή στην αναγκαιότητα και την υποχρέωση να ξεκινήσει από τώρα ο σχεδιασμός ενός προγράμματος διαχείρισης των υδάτων σε πανευρωπαϊκή κλίμακα, ενός προγράμματος που θα λαμβάνει υπόψη τις σφαιρικές ανάγκες της Ευρωπαϊκής Ένωσης και, ως εκ τούτου, θα προβαίνει στη διαχείριση των υδάτινων πόρων με συγκεκριμένη στρατηγική, με ικανότητα και με μόνιμο τρόπο, μεριμνώντας επίσης, βεβαίως, για την προστασία του περιβάλλοντος και παρέχοντας έτσι τη δυνατότητα ώστε το νερό να γίνει ένας παράγοντας αναβάθμισης και βελτίωσης των περιβαλλοντικών συνθηκών. Στο πλαίσιο του προαναφερθέντος ευρωπαϊκού προγράμματος διαχείρισης θα μπορούσαν να δρομολογηθούν διάφορες και πολλές δράσεις, τόσο σε περιοχές που πλήττονται από πλημμύρες όσο και σε ζώνες που υποφέρουν από ανομβρία. Στην έκθεση παραθέτω ένα παράδειγμα, το οποίο θα μπορούσε να έχει εφαρμογή και σε άλλες περιπτώσεις, που συνίσταται στη διασύνδεση των υδρογραφικών λεκανών της Κεντρικής και Βόρειας Ευρώπης με τις λεκάνες του Νότου, που εμφανίζουν λειψυδρία, δίχως αυτό να συνεπάγεται αισθητή μείωση του υδάτινου όγκου στις υδρογραφικές λεκάνες του Κέντρου και του Βορρά. Η προστιθέμενη αξία που θα συνεπάγεται της μεταφοράς κάποιων ποσοτήτων νερού θα προσφέρει ίσως τη λύση ώστε να βελτιωθούν τα προγράμματα διαχείρισης των υδάτων, που είναι τόσο αναγκαία για τις χώρες της Νότιας Ευρώπης αλλά που δεν μπορούν να λειτουργήσουν σωστά διότι οι παρατεταμένες περίοδοι ανομβρίας, διάρκειας 6 ή μέχρι και 7 ετών, εμποδίζουν τη μεταφορά υδάτων από τις πλεονασματικές λεκάνες του Νότου προς τις ελλειμματικές λεκάνες των ίδιων των κρατών της Νότιας Ευρώπης.
<P>
Θα ήθελα, ολοκληρώνοντας, να πω ότι η έκθεση προσδίδει ιδιαίτερη προσοχή στο γεγονός ότι το θέμα του νερού είναι εξαιρετικά ευαίσθητο, υπογραμμίζοντας σαφέστατα πως ουδεμία άντληση ύδατος δε θα μπορεί να γίνεται σε κανένα κράτος μέλος δίχως τη ρητή συγκατάθεση αυτού του τελευταίου.
<P>
Κυρία Επίτροπε, φρονώ ότι έχουμε τη δυνατότητα να καταβάλουμε προσπάθειες προς αυτή την κατεύθυνση και εναποθέτουμε πολλές ελπίδες στο ότι η Επιτροπή θα μπορέσει να δώσει συνέχεια σε αυτή τη υπόθεση, εφόσον το Κοινοβούλιο εγκρίνει την παρούσα έκθεση.

<SPEAKER ID=31 NAME="Grossetκte">
Ως συντάκτρια γνωμοδότησης της Επιτροπής Περιβάλλοντος, θα ήθελα να συγχαρώ τον εισηγητή κ. Izquierdo Collado για την ποιότητα της έκθεσης που μας παρουσίασε. Επεσήμανε τα προβλήματα ανισομετρίας των υδάτινων πόρων, που αντιμετωπίζουν οι χώρες της Ευρωπαϊκής Ένωσης, μεταξύ άλλων ανάμεσα στον Βορρά και τον Νότο της Ευρώπης. Είναι, λοιπόν, σημαντικό να μην παραγνωρίζουμε την προοπτική να εξετάσουμε την τεχνολογική σκοπιμότητα ενός συγκεκριμένου δικτύου που θα μπορούσε να επιλύσει ουσιαστικά τις ελλείψεις σε νερό που παρατηρούνται σε ορισμένες περιοχές της Ευρώπης. Βεβαίως, μια τέτοια μελέτη πρέπει να μας αποδεικνύει ότι υπάρχει βιώσιμη λύση· για τον λόγο αυτό, θα ήθελα να πω ότι έχει σημασία η Ευρωπαϊκή Επιτροπή να δεσμευθεί πως θα πραγματοποιήσει αυτή τη μελλοντική μελέτη.
<P>
Στην Ευρώπη δεν έχουμε εμπειρίες. Απλώς γνωρίζουμε το σχέδιο μελέτης που υπάρχει μεταξύ της περιφέρειας Languedoc-Roussillon, στη Νότια Γαλλία, και την περιφέρεια της Βαρκελώνης, στην Ισπανία. Για τον λόγο αυτό, ως Γαλλίδα, αισθάνομαι ότι με αφορά ιδιαίτερα το εν λόγω θέμα. Μια μελέτη προοπτικών σχετικά με τη μεταφορά ύδατος μεταξύ δύο ευρωπαϊκών περιφερειών, πρέπει, βεβαίως, να καθορίζει, αφενός, τις ανάγκες, αφετέρου, τις δυνατότητες και, στη συνέχεια, τις διάφορες συνέπειες, και τα αποθέματα που υπάρχουν στην Ευρώπη. Η μελέτη αυτή θα πρέπει, λοιπόν, να έχει απολύτως σφαιρικό χαρακτήρα, που θα λαμβάνει υπόψη όλες τις επιπτώσεις που έχει αυτού του είδους το δίκτυο στη διαχείριση του νερού. Ο εισηγητής, εξάλλου, το εξήγησε σαφώς.
<P>
Σε ό, τι αφορά το περιβάλλον, είναι προφανές ότι η μελέτη αυτή θα πρέπει να συνοδεύεται από ειδικές μελέτες, που να λαμβάνουν υπόψη όλες τις περιβαλλοντικές παραμέτρους: επίδραση στο τοπίο, επίδραση στους φυσικούς χώρους, στα οικοσυστήματα, στην ανθρώπινη δραστηριότητα.
<P>
Θα ήθελα, επίσης, να διευκρινίσω σε όλους τους συναδέλφους, όπως έπραξε ο εισηγητής, διότι είναι σημαντικό, ότι ένα τέτοιο σχέδιο, αν και είναι εφικτό, μπορεί να υλοποιηθεί μόνο με τη σύμφωνη γνώμη της χώρας που θα αναγκαστεί να μεταφέρει ένα μέρος από τα ύδατά της σε μια περιοχή που πλήττεται από ανισομετρία.

<SPEAKER ID=32 LANGUAGE="EN" NAME="McNally">
Κυρία Πρόεδρε, θα ήθελα να συγχαρώ τον κ.Izquierdo Collado για το δύσκολο έργο του και για την οξυδέρκεια με την οποία προσέγγισε ένα ζήτημα ύψιστης σημασίας και γιατί ασχολήθηκε με το έργο του με πνεύμα επιστημονικής και τεχνολογικής έρευνας. Χρησιμοποίησε μια μελέτη του STOA, αυτό ακριβώς που πρέπει να πράξει το Κοινοβούλιο κατά την εκτίμηση των απόψεων μας. Η συγκεκριμένη μελέτη του STOA κατέστησε απολύτως σαφές ότι πρόκειται για ζήτημα το οποίο πρέπει απαραίτητα να αντιμετωπίσει η Ένωση. Φυσικά, είναι ένα εξαιρετικά σημαντικό θέμα. Θα κυριαρχήσει τον 21ο αιώνα. Δεν πρέπει να ασχοληθούμε μόνο με την ποιότητα των υδάτων αλλά και με την τοποθεσία στην οποία βρίσκονται, τη διαθεσιμότητα και τη διαχείρισή τους.Χρειαζόμαστε ευρωπαϊκό έλεγχο των υδάτων στην Κοινότητα.
<P>
Το νερό είναι ένας από τους νευραλγικούς τομείς όπου δημιουργήθηκαν επιχειρησιακές ομάδες από την κ.Cresson. Χρειαζόμαστε μελέτες για την αναδάσωση. Πρέπει να διδαχθούμε από τα λάθη των δύο-τριών τελευταίων αιώνων, τα οποία μετέτρεψαν σε έρημο περιοχές του πλανήτη. Πρέπει να δούμε πώς μπορεί να συγκατηθεί το νερό. Πρέπει να εξετάσουμε την τοποθεσία των υδάτων και πώς μπορεί να χρησιμοποιηθεί η υποδομή. Πραγματοποιώντας όλες αυτές τις μελέτες πρέπει να εξετάσουμε τις επιπτώσεις που έχουν στο περιβάλλον. Το δοκιμαστικό πείραμα, το οποίο πρότεινε ο κ. Izquierdo Collado στην έκθεση του, μπορεί να είναι ένας εξαίρετος τρόπος να δούμε στην πράξη πώς κάτι τέτοιο μπορεί να υλοποιηθεί. Η ήπειρος αυτή πρέπει να μελετήσει τα ύδατα πολύ σύντομα. Ας μην περιμένουμε και άλλες κρίσεις. Χρειαζόμαστε επακριβείς και εξαντλητικές μελέτες για τον αντίκτυπο πριν ένα τέτοιο πρόγραμμα υλοποιηθεί. Αυτός είναι ο ένας όρος. Ο άλλος, όπως είπε και ο κ. Collado, είναι η ειλικρινής και καλά πληροφορημένη συγκατάθεση από κάθε κράτος μέλος του οποίου η ύδρευση εμπλέκεται σε αυτό το υδατικό δίκτυο.

<SPEAKER ID=33 LANGUAGE="ES" NAME="Estevan Bolea">
Κυρία Πρόεδρε, αυτό που θέλω κατ' αρχάς να πω είναι ότι θεωρώ πολύ καίρια την παρούσα έκθεση πρωτοβουλίας του κ. Izquierdo Collado, αλλά προς στιγμήν πρόκειται απλώς και μόνο για μια τεχνολογική αξιολόγηση της σκοπιμότητας των εν λόγω διευρωπαϊκών υδατικών δικτύων. Εργαζόμαστε στους κόλπους αυτού του Κοινοβουλίου, μέσα στην Ευρωπαϊκή Ένωση, στο πλαίσιο του πέμπτου προγράμματος-πλαισίου έρευνας και ανάπτυξης, και έχει προσδοθεί μεγάλη σημασία στο θέμα του νερού. Και δόθηκε μεγάλη σημασία σε αυτό το θέμα, κυρίες και κύριοι, επειδή οι περισσότεροι βουλευτές αυτού του Σώματος είμαστε πεπεισμένοι - ορισμένοι όχι και τόσο, αλλά σύντομα θα πεισθούν - ότι το νερό είναι πολύ πιο σημαντικό από το πετρέλαιο, από το φυσικό αέριο ή οποιαδήποτε άλλη πηγή ενέργειας, διότι χωρίς νερό δεν υπάρχει ζωή.
<P>
Είναι ωστόσο προφανές ότι το κάθε ενδεχόμενο αποτέλεσμα αυτής της μελέτης θα πρέπει να ενταχθεί στο πλαίσιο μιας πολιτικής διαχείρισης των υδάτων, μιας πολιτικής η οποία - όπως επεσήμανε ο κ. Izquierdo Collado - βρίσκεται ακόμη στα σπάργανα, στις αρχές της, σε επίπεδο Ευρωπαϊκής Ένωσης.
<P>
Οποιοσδήποτε ασχοληθεί με αυτή τη μελέτη θα πρέπει, βεβαίως, να εξετάσει πρώτα απ' όλα τις διάφορες εναλλακτικές λύσεις. Και η πρώτη απ' αυτές είναι η καλύτερη αξιοποίηση του νερού. Βελτιώνοντας τη χρήση του, έχουμε τη δυνατότητα να εξοικονομήσουμε πολύ νερό. Κατά δεύτερον, θα πρέπει να διαβλέπουμε άλλες πηγές νερού, όπως λόγου χάρη η αφαλάτωση του θαλασσίου ύδατος, μια διεργασία θεμελιώδους σημασίας για την Ευρωπαϊκή Ένωση, μιας και μπορεί να παράγει τον αντίστοιχο τεχνολογικό εξοπλισμό, τον οποίο στη συνέχεια θα εξάγει π ρος άλλες χώρες, δεδομένου ότι το πρόβλημα του νερού θα αναδειχθεί ως ένα από τα πρωτεύοντα ζητήματα του 21ου αιώνα. Και ενδέχεται, κυρίες και κύριοι, να ξεσπάσουν μέχρι και πόλεμοι για το νερό. Επομένως, μιλάμε για ένα ιδιάζουσας σημασίας τεχνολογικό ζήτημα. Κατά τρίτον, είναι αναγκαίο να πραγματοποιηθούν ενεργειακές διαγνώσεις. Κατά τη γνώμη μου, η μεγάλη δυσκολία στην οποία θα προσκρούσουν αυτά τα υδατικά δίκτυα έχει να κάνει με τις ενεργειακές διαγνώσεις. Σε περίπτωση που χρειαστεί να καταναλωθεί μεγάλη ποσότητα ενέργειας, αν ο ενεργειακός απολογισμός δεν είναι παραδεκτός, η χρησιμότητα των εν λόγω δικτύων θα είναι πολύ μικρή. Εν πάση περιπτώσει, όμως, ήδη υπάρχουν διασυνδέσεις μεταξύ πολλών υδρογραφικών λεκανών, και ήδη πραγματοποιούνται μεταφορές ύδατος από τη μία στην άλλη. Αλλά είναι φυσικό ότι αυτές οι διασυνδέσεις και αυτές οι μεταφορές θα πρέπει να γίνονται πρώτα απ' όλα στο εσωτερικό των ίδιων των χωρών μας.
<P>
Κυρία Πρόεδρε, η χώρα από την οποία καταγόμαστε ο κ. Izquierdo Collado και εγώ, η Ισπανία, διαθέτει πολύ νερό, αλλά η κατανομή του στο χώρο και στο χρόνο είναι ακατάλληλη. Όλες οι ποσότητες του νερού είναι συγκεντρωμένες στο βόρειο τμήμα της χώρας, στην περιοχή του Κανταβρικού Κόλπου, ενώ υπάρχει πολύ λίγο στο Νότο. Συνεπώς, θα εξετάσουμε με τη δέουσα προσοχή την προώθηση αυτών των δράσεων μέσα στην ίδια μας τη χώρα και, αν κριθεί κατάλληλο και υπάρξει ανάλογη απόφαση της Ένωσης, θα εξετάσουμε το ενδεχόμενο συμμετοχής σε μια πολιτική για το νερό με την προσφυγή σε υδατικά δίκτυα. Βεβαίως, θα πρέπει να λάβουμε υπόψη μας τις οικονομικές πτυχές. Το νερό είναι παραμελημένο, η σημασία του υποτιμάται, δεν δικαιούται επαρκών οικονομικών πόρων, ιδίως από τη μεριά των δημοτικών αρχών. Και πιστεύω πως αυτός που θα προβεί στην τεχνολογική αξιολόγηση οφείλει να λάβει υπόψη του αυτό τον παράγοντα. Είναι επίσης προφανές ότι θα πρέπει να γίνει εκτίμηση του περιβαλλοντικού αντίκτυπου, κάτι άλλωστε που επιβάλλει η ευρωπαϊκή νομοθεσία. Αλλά επίσης είναι αναγκαίο να πραγματοποιηθεί μια στρατηγική αξιολόγηση των ίδιων των προγραμμάτων.
<P>
Θα ήθελα να ενημερώσω τον εισηγητή ότι η Ομάδα του Ευρωπαϊκού Λαϊκού Κόμματος προτίθεται να υποστηρίξει την έκθεσή του, παρ' ότι ορισμένοι από μας διατυπώνουν κάποιες επιφυλάξεις, ίσως επειδή εξετάζουν αυτό το σημαντικό ζήτημα από άλλο πρίσμα. Αλλά εν πάση περιπτώσει, σας συγχαίρω για την εργασία σας.

<SPEAKER ID=34 LANGUAGE="SV" NAME="Lindqvist">
Κυρία Πρόεδρε, αυτό μπορεί να φαίνεται ότι είναι ένα λίγο παράταιρο ζήτημα για εμάς στο Ευρωπαϊκό Κοινοβούλιο. Το νερό, ωστόσο, είναι ζωτικής σημασίας για όλους. Είναι ένας φυσικός πόρος που όλοι τον χρειάζονται για την επιβίωσή τους. Ως εκ τούτου, είναι φυσικό να συζητείται αυτό εδώ επίσης.
<P>
Όμως πρέπει να τεθούν δύο ερωτήσεις. Η πρώτη ερώτηση είναι αν αυτό είναι ένα ζήτημα της Ευρωπαϊκής Ένωσης. Ή είναι ένα ζήτημα που φυσιολογικά εμπίπτει στην αρχή της επικουρικότητας, δηλαδή είναι αρμοδιότητα των κρατών μελών; Η δεύτερη ερώτηση αφορά τις προτάσεις που υποβάλλονται σ' αυτήν την έκθεση. Είναι άραγε καλές οι μεγάλης κλίμακας προτάσεις για διασυνδέσεις των ευρωπαϊκών υδάτινων δικτύων; Θα προσπαθήσω εξ ονόματος της Ομάδας ΦΙΛ να απαντήσω σ' αυτές τις δύο ερωτήσεις.
<P>
Πρώτον, αυτό που ισχύει σήμερα είναι ότι οι κανόνες που ρυθμίζουν τους φυσικούς πόρους είναι εθνικοί, π.χ. για τα δάση, εδάφη και ύδατα έχουμε σε όλες τις χώρες εθνικές νομοθεσίες. Αυτό είναι φυσικό, καθώς τα δάση και τα εδάφη βρίσκονται στα εθνικά κράτη. Ακόμη και για το νερό έχουμε εθνική νομοθεσία. Υπάρχει ωστόσο μία διαφορά, συγκεκριμένα το νερό ρέει ανάμεσα σε διάφορες χώρες&#x02D9; τα ποτάμια ρέουν διαμέσου διαφόρων χωρών, τα συστήματα των λιμνών είναι κοινά. Ως εκ τούτου, υπάρχει ένα κοινό συμφέρον για την προάσπιση του φυσικού πόρου που λέγεται ύδωρ, τόσο όσον αφορά την ποιότητα του ύδατος όσο και το να το μοιράζονται όλοι. Η ερώτηση τότε είναι: είναι οι προτάσεις για μία διασύνδεση των υδάτινων συστημάτων καλές; Πρέπει κανείς πραγματικά να αμφισβητήσει το αν αυτός είναι ο σωστός δρόμος. Είναι σωστό να παρέμβουμε εμείς οι άνθρωποι σε φυσικά υδάτινα συστήματα με μεγάλης κλίμακας εκμεταλλεύσεις και λύσεις; Δεν γνωρίζουμε τίποτα για τις συνέπειες που αυτό μπορεί να έχει για τα υπόγεια ύδατα, το κλίμα και το περιβάλλον. Μάλιστα, πολλά από τα προβλήματα που υπάρχουν λόγω έλλειψης νερού, εξαιτίας της ξηρασίας καθώς και πλημμυρών, και τα οποία προσπαθούμε να επιλύσουμε εδώ, έχουν προκληθεί από τις ανθρώπινες παρεμβάσεις μας, π.χ. την υλοτομία, τις καλλιέργειες, τις προηγούμενες διευθετήσεις των υδάτων.
<P>
Αν πρέπει να κάνουμε κάτι, τότε λοιπόν πρέπει πρωτίστως να βελτιστοποιήσουμε τις εγκαταστάσεις που ήδη υπάρχουν, ώστε κατ' αυτόν τον τρόπο να εκμεταλλευτούμε καλύτερα το νερό στην Ευρώπη. Συμπέρασμα: είναι βασικά μία εθνική υπόθεση, αλλά σίγουρα κοινή ευθύνη να εκμεταλλευτούμε το νερό με σύνεση και να το μοιραστούμε όλοι. Η Ομάδα ΦΙΛ αποδέχεται μία μελέτη, αλλά αυτή πρέπει πρωτίστως να προσανατολιστεί στις υπάρχουσες εγκαταστάσεις. Προσωπικά θα απόσχω της ψηφοφορίας.

<SPEAKER ID=35 LANGUAGE="SV" NAME="Holm">
Κύριε Πρόεδρε, σ' αυτή την έκθεση του κ. Izquierdo Collado τονίζεται ότι, εντός των χωρών της ΕΕ, υπάρχουν διαφορετικές συνθήκες όσον αφορά τη πρόσβαση στο νερό. Σε μία περιοχή μπορεί να υπάρχει έλλειψη νερού, ενώ σε μία άλλη, σε μία συγκεκριμένη περίοδο, υπάρχει μεγάλο πλεόνασμα νερού. Είναι απλούστατα οι νόμοι της φύσης που ορίζουν. Είναι τελείως ξένο για μένα να προτείνω τότε, όπως κάνει ο εισηγητής, να αναλάβουμε πρωτοβουλίες για να προσπαθήσουμε να καθυποτάξουμε τους νόμους της φύσης και να ανακατανείμουμε το νερό ώστε να είναι περισσότερο ισοκατανεμημένο στις χώρες της ΕΕ.
<P>
Η αλήθεια είναι επίσης ότι συχνά είναι ο άνθρωπος αυτός ο οποίος βρίσκεται πίσω από τα προβλήματα νερού που έχουμε, μεταξύ άλλων μέσω της γεωργίας ή μέσω της κατασκευής διαφόρων έργων υποδομής. Ένα παράδειγμα επ' αυτού είναι η οροσειρά της Halland στην Σουηδία, όπου το επίπεδο των υπογείων υδάτων μειώθηκε κάτω από τα καθορισμένα κριτήρια για να κατασκευαστεί μία σήρραγγα διαμέσου της οροσειράς. Ένα μέρος της εξήγησης των σημερινών προβλημάτων με την έλλειψη και αντίστοιχα με το πλεόνασμα νερού βρίσκεται στον τρόπο ζωής του ανθρώπου.
<P>
Φαίνεται ότι τώρα πιστεύουν ότι η λύση είναι η περαιτέρω διευθέτηση των ποταμών. Ένα τέτοιο μέτρο συνεπάγεται παρέμβαση στη φύση. Είναι ουσιαστικά αμετάκλητη και γι' αυτό δεν πρέπει να πραγματοποιηθεί αν λάβουμε υπόψη την αρχή της προνοητικότητας.
<P>
Φυσικά, θα εξετάσουμε το ζήτημα του νερού εδώ στο Κοινοβούλιο, διότι είναι ζωτικής σημασίας το είδος του νερού που έχουμε. Τότε είναι κυρίως η ποιότητα του νερού που μπορεί να είναι ένα ζήτημα για την ΕΕ και όπου, σε επίπεδο ΕΕ, θα προσπαθήσουμε να καταφέρουμε κάτι. Δεν πρέπει να γίνουν παρεμβάσεις στη φύση που αποσκοπούν στην τροποποίηση ή στη διευθέτηση των διερχόμενων υδατικών ρευμάτων.
<P>
Η Ομάδα των Πρασίνων δεν θα στηρίξει αυτήν την έκθεση και γι' αυτό θα την καταψηφίσει στην τελική ψηφοφορία, όπως ακριβώς κάναμε όταν εξεταζόταν στους κόλπους της επιτροπής.

<SPEAKER ID=36 LANGUAGE="ES" NAME="Novo Belenguer">
Κύριε Πρόεδρε, επιτρέψτε μου πρώτα απ' όλα να εκφράσω την πλήρη υποστήριξή μας στην έκθεση που παρουσίασε ο κ. Izquierdo Collado, και ειδικότερα στο μήνυμα που ενέχει η παρούσα έκθεση - που πιστεύω ότι όλοι ανεξαιρέτως το έχουν συλλάβει - διότι θεωρώ πως η έμπρακτη υλοποίηση των διευρωπαϊκών υδατικών δικτύων συνιστά έναν σημαντικό παράγοντα από τη σκοπιά της προώθησης της οικονομικής και κοινωνικής συνοχής. Πιστεύω ότι δεν τίθεται θέμα - όπως έχει ακουστεί εδώ - "καθοδήγησης και διευθέτησης των βροχοπτώσεων» αλλά, κατά κάποιο τρόπο, επαναχρησιμοποίησης ή επίτευξης πλήρους ετοιμότητας ώστε να μη χαθεί ούτε μια σταγόνα αυτού του ζωτικού υγρού στοιχείου και, από την άλλη μεριά, αποτροπής αυτών των πλημμυρών στις οποίες τόσες φορές έχουμε αναφερθεί εδώ μέσα.
<P>
Φρονώ ότι προς την ίδια κατεύθυνση έχει επίσης εκφέρει γνώμη και η ΟΥΝΕΣΚΟ, επισημαίνοντας ότι τη σήμερον ημέρα 12 εκατομμύρια άνθρωποι πεθαίνουν κάθε χρόνο λόγω έλλειψης νερού και προειδοποιώντας ότι, σε 25 χρόνια, περισσότερες από 50 χώρες θα πλήττονται από την έλλειψη αυτού του ζωτικού υγρού, σε σημείο μάλιστα που να δημιουργούνται εν δυνάμει σοβαρότατες καταστάσεις ως αποτέλεσμα αυτής της ανάγκης.
<P>
Πράγματι, θα πρέπει να συνειδητοποιήσουμε ότι η σχετική διεθνής νομοθεσία παρουσιάζει κενά, ενώ πολλές χώρες δεν έχουν καν προσδιορίσει ποσοτικώς τους υδατικούς πόρους τους. Υπό αυτή την έννοια, θα επιθυμούσα να αναφέρω την πρόταση, που τη στιγμή αυτή εξετάζει και συζητά η ΟΥΝΕΣΚΟ, προς την κατεύθυνση του να οριστεί μελλοντικά ως σημείο αναφοράς σε διεθνή κλίμακα το Δικαστήριο της Βαλένθια για Υποθέσεις Ύδατος, που λειτουργεί εδώ και χίλια χρόνια, αποτρέποντας με τον τρόπο αυτόν κάποιες από τις ενδεχόμενες συρράξεις που πιθανόν να ξεσπάσουν στη διάρκεια του 21ου αιώνα.
<P>
Η λειψυδρία που σημειώνεται σε ορισμένες περιφέρειες δημιουργεί ένα πρόσθετο φυσικό πρόβλημα, για τη διευθέτηση του οποίου οφείλουμε, από τα έδρανα αυτού του Κοινοβουλίου, να απευθύνουμε γενική έκκληση ώστε να υπάρξει αλληλεγγύη μεταξύ όλων των λαών της Ευρώπης, προάγοντας μια γνήσια αειφόρο ανάπτυξη σε όλες τις ευρωπαϊκές περιφέρειες, μια ανάπτυξη, κύριε Πρόεδρε, όπου σημαντικό ρόλο θα διαδραματίζουν τα υδατικά δίκτυα.
<P>
Γι' αυτό, ένας κατάλληλος τρόπος να συμβάλουμε στην ανάπτυξη αυτών των περιφερειών θα ήταν η δημιουργία ενός διευρωπαϊκού υδραυλικού δικτύου, διαμέσου του οποίου ένα κοινό αγαθό, όπως είναι το νερό, θα συνεισέφερε στην επίτευξη του κοινού στόχου που λέγεται Ευρώπη.

<SPEAKER ID=37 LANGUAGE="FR" NAME="Pinel">
Κύριε Πρόεδρε, η έκθεση του κ. Izquierdo Collado ασχολείται με ένα θέμα του οποίου η σοβαρότητα ενδεχομένως δεν έχει καταστεί πλήρως αντιληπτή: το νερό θα βρίσκεται όλο και περισότερο στο επίκεντρο γεωστρατηγικών διεκδικήσεων στις προσεχείς δεκαετίες.
<P>
Δεν πρέπει, επίσης, να ξεχνούμε ότι, αν οι υδάτινοι πόροι μειωθούν δραστικά, κυρίως στη Νότια Ευρώπη, αλλά όχι μόνο εκεί, τούτο θα οφείλεται κυρίως σε ανθρώπινες ενέργειες, που συνήθως πραγματοποιούνται με ανεύθυνο τρόπο. Πριν εξακριβώσουμε κατά πόσον είναι εφικτό να δημιουργήσουμε υδάτινα δίκτυα, πρέπει να διαπιστώσουμε αν κάτι τέτοιο είναι κατ' αρχάς επιθυμητό. Σίγουρα, δεν έχουν όλα τα έθνη ίσους υδάτινους πόρους. Όμως θα ήταν σφάλμα να θεωρήσουμε ότι, για ορισμένες χώρες, οι πόροι αυτοί θα είναι, κατά κάποιον τρόπο, αστείρευτοι. Θέλοντας να μοιραστούμε ένα πλεόνασμα, θα κινδυνεύαμε να μοιραστούμε το έλλειμμα.
<P>
Η μεταφορά πόσιμου ύδατος σε απόσταση μερικών εκατοντάδων, ακόμη και χιλιάδων χιλιομέτρων, θα ικανοποιούσε ενδεχομένως τους βιομηχάνους, αλλά θα συνιστούσε πρωτίστως ομολογία ότι οι περιφέρειες-εισαγωγείς εγκαταλείπουν την πραγματική πολιτική για το νερό. Η πολιτική αυτή ασκείται αναπόφευκτα σε τοπικό επίπεδο, χάρη στη διαφύλαξη των υγροβιοτόπων, στην προστασία των λιμνοθαλασσών, χάρη σε οικονομικότερη γεωργία και βιομηχανίες, χάρη στην ανακύκλωση των λυμάτων και, αν χρειαστεί, με εξειδικευμένη τεχνολογία αφαλάτωσης του θαλάσσιου νερού.
<P>
Ο πόρος αυτός πρέπει να αποτελεί αντικείμενο διαχείρισης όσο το δυνατόν πλησιέστερα στους χώρους κατανάλωσης. Τα όμβρια ύδατα πρέπει να συλλαμβάνονται, να συγκρατούνται, και η διόδευσή τους προς τους υδροφόρους ορίζοντες πρέπει να διευκολυνθεί. Είναι ακριβώς το αντίθετο από εκείνο που προκάλεσαν οι εντατικές στρατηγικές παραγωγής και χωροταξίας τα τελευταία πενήντα χρόνια. Ας σταματήσουμε να ξηλώνουμε τα ζώντα φράγματα, να αποξηραίνουμε τα έλη, να μπαζώνουμε τα υδάτινα ρεύματα. Πρέπει επίσης να αναδασώσουμε τα μεσογειακά δάση, που επλήγησαν από τις πυργαγιές: συμβάλλουν στην ανασυγκρότηση των υδάτινων αποθεμάτων. Αντιθέτως, ένα ηπειρωτικό δίκτυο μεταφοράς ύδατος θα αποτελούσε παράγοντα σπατάλης, συρρίκνωσης της δύναμης και, συνεπώς -μελλοντικά- φτώχειας, αν δεν προσέξουμε.
<P>
Ειρήσθω εν παρόδω ότι με έκπληξη διαπιστώνω πως απουσιάζει, από την έκθεση, οποιαδήποτε αναφορά στη χρησιμοποίηση υδάτινων δικτύων για τη μεταφορά εμπορευμάτων, όταν είναι εφικτό, τη στιγμή που τα οδικά και σιδηροδρομικά δίκτυα είναι κορεσμένα, ή ακόμη για τη μεταφορά προσώπων στο πλαίσιο τουριστικών δραστηριοτήτων.
<P>
Εν κατακλείδι, θα ήθελα να επιμείνω στο γεγονός ότι, για να βελτιωθεί το πραγματικό υδάτινο έλλειμμα, πρέπει κατά κύριο λόγο να εξουδετερώσουμε τις αιτίες της απερήμωσης, γεγονός που είναι εφικτό, εφόσον οι περισσότερες οφείλονται στον άνθρωπο. Είναι εξίσου σημαντικό να αποδοθεί απόλυτη προτεραιότητα στην επίλυση των τοπικών προβλημάτων, παρά να δημιουργήσουμε φαραωνικά εργοτάξια. Η κοινοτική αλληλεγγύη πρέπει να εκφραστεί σε αυτό το επίπεδο.

<SPEAKER ID=38 LANGUAGE="DE" NAME="Linkohr">
Κύριε Πρόεδρε, κυρίες και κύριοι, προφανώς θα καταλάβουμε πόσο σημαντικό είναι το νερό μόνον όταν δεν θα το έχουμε πια, και γι' αυτό δεν είναι τυχαίο ότι ο Ισπανός συνάδελφός μας έθιξε το θέμα αυτό. Τον υποστηρίζω θερμά. Σήμερα, στο Κοινοβούλιο υπήρξε επίσης κάποια αναταραχή μεταξύ των συναδέλφων από τον Βορρά, οι οποίοι φοβούνται ότι ο Νότος θέλει να τους πάρει το νερό. Όμως στην πραγματικότητα συμβαίνει το αντίθετο, γιατί με κάθε ντομάτα ή με κάθε πορτοκάλι που τρώμε εμείς εδώ στον Βορρά και που προέρχεται από τον Νότο, ουσιαστικά εμείς παίρνουμε το νερό από τους κατοίκους του Νότου.
<P>
Κάθε τουρίστας που πηγαίνει στην Ισπανία ή σε άλλες νότιες χώρες, καταναλώνει νερό. Αν υποθέσω ότι ο καθένας τους χρειάζεται δύο με τρία λίτρα νερού ημερησίως, τότε αυτό σημαίνει, αναφορικά με τους τουρίστες της Ισπανίας και μόνο, μία επιπλέον κατανάλωση νερού της τάξεως του ενός έως τριών εκατομμυρίων κυβικών μέτρων. Έχουμε, δηλαδή, ήδη σήμερα εμπόριο νερού, όχι όμως με φανερό τρόπο. Αναλογιστείτε πόσο πολλά μπουκάλια μεταλλικού νερού, Perrier, Apolinaris, San Pellegrino ή όπως αλλιώς τα λένε, στέλνονται σε όλον τον κόσμο. Όλα αυτά είναι εμπορία νερού, η οποία γίνεται με μπουκάλια και όχι μέσω αγωγών.
<P>
Όσο κυβερνούσαν ακόμη, οι Ρωμαίοι είχαν κατασκευάσει στην Κολωνία έναν υδραγωγό που είχε μήκος μεγαλύτερο των 70 χιλιομέτρων. Παρόμοιους αγωγούς είχαν και σε άλλες πόλεις. Γιατί να μην σκεφτόμαστε και σήμερα την κατασκευή αγωγών που εκτείνονται πέρα από τα σύνορα; Το θεωρώ κάτι το εντελώς φυσιολογικό. Αυτό που είπε προηγουμένως ο κ. Pinel είναι σωστό. Δεν πρέπει να μας απασχολήσουν μόνον οι αγωγοί νερού, αλλά και η λογική χρήση του νερού που υπάρχει. Νομίζω όμως ότι αυτό είναι τόσο αυτονόητο, που δεν είναι απαραίτητο να το πει κανείς, πρωτίστως πρέπει να το κάνει.
<P>
Σε μια Ευρώπη χωρίς σύνορα, πρέπει και το νερό να παίζει ένα ρόλο, όχι μόνο το πετρέλαιο, το φυσικό αέριο ή το ηλεκτρικό ρεύμα, που είναι διευρωπαϊκά δίκτυα που ήδη υπάρχουν. Γιατί να μην παίζει το νερό ένα παρόμοιο ρόλο; Έτσι κι αλλιώς πιστεύω ότι το νερό είναι κι αυτό, σύμφωνα με την Συνθήκη της ΕΕ, ένα εμπόρευμα ή μια υπηρεσία, η οποία οπωσδήποτε εντάσσεται στην Συνθήκη της ΕΕ και δεν μπορεί να εξαιρεθεί από τα συνηθισμένα εμπορεύματα.

<SPEAKER ID=39 LANGUAGE="FI" NAME="Matikainen-Kallstrφm">
Αξιότιμε κύριε Πρόεδρε, στην Ευρώπη υπάρχουν νησίδες χωρίς νερό και περιοχές στις οποίες κατά καιρούς έχει περισσότερο νερό απ' ότι χρειάζεται. Με τον ίδιο άνισο τρόπο έχουν μοιραστεί και οι άλλοι φυσικοί πόροι: τα δάση, τα σκύρα, τα μεταλλεύματα, τα έλαια, κ.λπ. Θα ήταν δίκαιο να ζητήσουμε, για παράδειγμα, την ισότιμη κατανομή του ελαιόλαδου ενάντι κάποιας τυπικής αποζημίωσης; Υπάρχει εδώ μια αρκετά μεγάλη νησίδα χωρίς ελαιόλαδο.
<P>
Η διαχείριση των υδάτινων πόρων έχει πάντοτε προκαλέσει καθοριστικές αλλαγές στα οικοσυστήματα. Η αναφορά στην Προβηγκία και στα κανάλια της Καλιφόρνια έγινε χωρίς τεκμηρίωση και διάθεση κριτικής παρατήρησης. Κατά τον ίδιο τρόπο, θα έπρεπε, για να είμαστε δίκαιοι, να αναφερθούμε στην ανάλογη περίπτωση αναδιευθέτησης των υδάτων στην λίμνη Αράλη που προκάλεσε μια οικολογική καταστροφή. Πριν προβούμε σε αποφάσεις ή σε ενέργειες στο θέμα αυτό, θα έπρεπε να εκπονηθεί μια διεθνής μελέτη σχετικά με τις επιπτώσεις των διευθετήσεων των υδάτων, της διαμόρφωσης καναλιών και ό, τι έχει σχέση με τα πιο πάνω θέματα, στα οικοσυστήματα, αξιολογώντας παράλληλα τις κοινωνικοοικονομικές και τις οικονομικές επιπτώσεις αυτών των ενεργειών.
<P>
Στην περίπτωση της Ευρώπης, το θέμα περιπλέκεται από το γεγονός ότι οι επιπτώσεις κατανέμονται ανάμεσα σε περιοχές πολλών κρατών. Υπάρχουν πολλές εμπειρίες ακόμα και για μεγάλα χρονικά διαστήματα, όμως η ανάλυσή τους μάλλον στερείται βάθους. Η έρευνα στο θέμα θα έπρεπε να ανατεθεί σε ένα αμερόληπτο ερευνητικό ίδρυμα ή σε εμπειρογνώμονα. Επιπλέον, το ιδιοκτησιακό καθεστώς που σχετίζεται με τις υδάτινες περιοχές και τη γη διαφέρει αισθητά μεταξύ των κρατών. Υπάρχουν χώρες στις οποίες τα ύδατα των υδροφόρων οριζόντων ανήκουν στην γη που τα επικαλύπτει και είναι ως εκ τούτου εντελώς ιδιωτικά. Είναι λάθος η Ευρωπαϊκή Ένωση να ασχοληθεί με τα εθνικά ιδιοκτησιακά καθεστώτα.
<P>
Θετική πτυχή του ψηφίσματος αποτελεί μεταξύ άλλων η αναφορά στή δημιουργία αγοράς στον τομέα των υδάτων. Το θέμα αυτό απαιτείται να υπογραμμιστεί περισσότερο και η διαχείρισή του πρέπει να γίνει στα πλαίσια της ελεύθερης αγοράς. Και οι τουρίστες στην Ισπανία αγοράζουν το νερό τους. Σε κάθε περίπτωσή, οι υδάτινοι πόροι θα έπρεπε να καταγραφούν καθώς και να προστατευθούν με τους κανονισμούς της Ευρωπαϊκής Ένωσης. Επίσης, πάνω απ' όλα, θα πρέπει να λάβουμε υπόψη μας τις εθνικές νομοθεσίες.

<SPEAKER ID=40 LANGUAGE="DE" NAME="Voggenhuber">
Κύριε Πρόεδρε, ένας από τους προηγούμενους αγορητές, ο κ. Linkohr, έθεσε το ερώτημα γιατί να μην εξετάσουμε την εμπορία νερού, προσθέτοντας την παρατήρηση ότι το νερό δεν είναι, και αυτό, παρά ένα εμπόρευμα. Εξέφρασε κάποια απορία για την αναταραχή που προκάλεσε το θέμα αυτό στα κράτη που είναι πλούσια σε αποθέματα νερού. Είμαι από την Αυστρία, η αναταραχή στη χώρα μου είναι πολύ μεγάλη και γι' αυτό μπορώ, ίσως, να τον βοηθήσω στο ζήτημα αυτό.
<P>
Για μερικούς στην Ευρώπη, είναι δυνατόν να επιλυθεί το οποιοδήποτε πρόβλημα θεωρώντας ότι πρόκειται απλώς για ένα εμπόρευμα. Το κάθε τι για το οποίο υπάρχει ζήτηση θεωρείται εμπόρευμα. Έτσι αντιμετωπίζεται η κλωνοποίηση, με αυτό το πνεύμα συζητείται στη Γερμανία η δέσμευση των τιμών των βιβλίων, όλα είναι εμπορεύματα, και για όλα μπορεί κανείς να κάνει σκέψεις. Η ερώτησή μου είναι με ποιον τρόπο γίνονται αυτές οι σκέψεις. Γιατί δεν εξετάζονται τα αίτια της λειψυδρίας; Γιατί δεν εξετάζεται μία ευρωπαϊκή στρατηγική για ένα ευρωπαϊκό δίκαιο για το νερό, μία νομική, πολιτική και τεχνολογική στρατηγική για την εξυγίανση των βεβαρυμένων διαχειρίσεων των υδάτινων πόρων που θα στοχεύει στην εξοικονόμηση και στην ανακύκλωση; Γιατί δεν ασχολείται κανείς με τις λανθασμένες εξελίξεις στην γεωργία και στις μονοκαλλιέργειες, που συμβάλλουν στη λειψυδρία;
<P>
Μεταρρύθμιση στην γεωργία - πιστεύω ότι είναι σημαντική η εμπιστοσύνη των ανθρώπων στις χώρες, τις πλούσιες σε νερό. Είναι σημαντικό να αναγνωρίσουν ορισμένοι πολιτικοί την αξία του εμπορεύματος αυτού, κύριε Linkohr, να έχουν κάποια ιδέα για το πώς, για παράδειγμα, μία νομοθεσία για το νερό που έχει ηλικία αρκετών αιώνων συνέβαλε στο να υπάρχουν ακόμη στην Αυστρία αυτά τα αποθέματα νερού τόσο καλής ποιότητας. Όμως, σε ευρωπαϊκό επίπεδο, δεν γίνεται καθόλου λόγος γι' αυτό. Αντίθετα, συμβαίνει το εξής: Εκεί όπου, για οποιουσδήποτε λόγους, υπάρχει έλλειψη νερού, εκεί όπου, για οποιουσδήποτε λόγους, η ποιότητα νερού δεν είναι ικανοποιητική, θεωρούν ως καλύτερη λύση να κατασκευαστεί ένας υδραγωγός που θα φέρνει νερό από όπου υπάρχει ακόμη λίγο και πιστεύουν ότι έτσι έλυσαν το πρόβλημα. Αυτό δημιουργεί τη δυσπιστία και είναι η αιτία της αναταραχής, εμείς δε πρέπει να σκεφτόμαστε εντελώς διαφορετικά γι' αυτό, αν θέλουμε να μην είναι μόνο ένα εμπόρευμα το νερό, αλλά επίσης να παραμείνει συνειδητή στους ανθρώπους η αξία του εμπορεύματος αυτού.

<SPEAKER ID=41 LANGUAGE="DE" NAME="Kronberger">
Κύριε Πρόεδρε, φυσικά μπορώ κατ' αρχήν να καταλάβω την προβληματική των κρατών που έκαναν διαφορετική διαχείριση των αποθεμάτων νερού και τώρα έχουν έλλειψη. Όμως, κάθε φορά που συναντάμε προβλήματα συστήματος και διάρθρωσης, προσπαθούμε να τα διορθώσουμε με τεράστιες επεμβάσεις στη φύση. Αυτός, ασφαλώς, δεν είναι ο σωστός δρόμος. Δεν είναι δυνατόν να λειτουργήσει μακροχρόνια. Πριν αρχίσει κανείς να σκέφτεται για εκτεταμένα συστήματα υδραγωγών, θα έπρεπε να σκεφτεί πώς θα διασφαλιστούν επί τόπου τα αποθέματα νερού. Θα χρειαστούμε επειγόντως μελέτες για την επίδραση του μικροκλίματος και της βλάστησης κοντά σε περιοχές όπου υπάρχουν αποθέματα νερού. Φυσικά, πιστεύω ότι όχι μόνο μπορούμε να επηρεάσουμε τη βροχή, αλλά ότι την επηρεάζουμε ήδη με τις ενέργειές μας. Πιστεύω ότι υπάρχουν εδώ τεράστια περιθώρια για να κάνουμε πολλά καλά πράγματα σχετικά με τους υδάτινους πόρους, ακόμη και σε κράτη όπου υπάρχουν σήμερα προβλήματα. Πιστεύω ότι αυτή η συζήτηση θα έπρεπε να αποτελέσει την αφορμή, ώστε να εξετάσουμε συγκεκριμένα μέτρα για την επίλυση του προβλήματος. Τέτοια μέτρα δεν είναι να κατασκευάζουμε πρόσθετα δίκτυα και να νομίζουμε πως μπορούμε να επιλύσουμε πραγματικά προβλήματα με φαινομενικές λύσεις.
<P>
Επομένως, σ' αυτήν την χρονική στιγμή δεν μπορούμε να εγκρίνουμε την παρούσα έκθεση. Θα θέλαμε όμως να κάνουμε την εποικοδομητική υπόδειξη ότι αυτή η συζήτηση πρέπει να αποτελέσει την αφορμή και την ευκαιρία να εξεταστούν αποκεντρωμένες μορφές υδροδότησης, να γίνουν επενδύσεις χρημάτων, γιατί κάθε Ecu που πηγαίνει εκεί, θα αποδώσει μεσοπρόθεσμα και μακροπρόθεσμα, γι' αυτό είμαι βαθύτατα πεπεισμένος.

<SPEAKER ID=42 LANGUAGE="DE" NAME="Bφsch">
Κύριε Πρόεδρε, καταλαβαίνετε ήδη ότι το ζήτημα που προφανώς ανακίνησε η έκθεση αυτή αφορά κατά πολύ την Αυστρία, και θα είχα αισθανθεί πολύ μεγάλη ευγνωμοσύνη, εάν ο προηγούμενος αγορητής του Φιλελεύθερου Κόμματος είχε χρησιμοποιήσει τα λόγια που χρησιμοποίησε και στην Αυστρία αναφορικά με την παρούσα έκθεση, ότι δηλαδή τώρα μαίνεται στην ΕΕ η μάχη του νερού. Τότε, όλα δείχνουν κάπως διαφορετικά και απέχει κανείς πάρα πολύ από εποικοδομητικές εκτιμήσεις, στις οποίες συγκατατίθεται να συμβάλει το Σώμα ή και στις οποίες συμβάλλει μόνο φαινομενικά.
<P>
Γνωρίζουμε την ποιότητα της παρούσας έκθεσης. Γνωρίζουμε ότι δεν εφευρίσκουμε εδώ ένα νέο δίκαιο στην Ευρωπαϊκή Ένωση. Γνωρίζουμε επίσης αυτό που επεσήμανε ήδη ο εισηγητής μας, ότι υπάρχει και ένα σημείο 18 στη συγκεκριμένη έκθεση, σύμφωνα με το οποίο δεν μπορεί να γίνει μεταφορά υδάτων στην Ένωση χωρίς την ρητή έγκριση των κρατών μελών. Με τον τρόπο αυτόν, φθάνουμε στο επίπεδο των ευρωπαϊκών Συνθηκών, πιστεύω δε ότι μ' αυτές θα έχουμε σχετικώς λίγα προβλήματα.
<P>
Μολονότι η συγκεκριμένη έκθεση μου φαίνεται αρκετά ακατανόητη, καταλαβαίνω, σε σχέση και με τα όσα είπαν ήδη οι προηγούμενοι αγορητές, τόσο ο συνάδελφος Linkohr όσο και ο συνάδελφος Voggenhuber, ότι πρέπει κάποτε να ασχοληθούμε περισσότερο στο Σώμα με ένα από τα σημαντικότερα αγαθά, δηλαδή με το νερό. Επίσης, μία συντηρητική συνάδελφος δικαίως επεσήμανε ότι υπάρχουν ακόμη και στα κράτη του Νότου δυνατότητες αποτελεσματικότερης χρησιμοποίησης και διανομής του νερού. Πρέπει όμως να μας είναι σαφές ότι, όταν μιλάμε για καθαρό νερό, θα πρέπει στο μέλλον να μιλάμε και για πάρα πολλά χρήματα. Ας μην ξεχνάμε, όταν ασχολούμαστε με τη συγκεκριμένη προβληματική του νερού, να σχεδιάσουμε νέες πολιτικές στην Ευρώπη, για παράδειγμα μία νέα γεωργική πολιτική - η οποία τώρα δεν λαμβάνει καθόλου υπόψη της το νερό - ή και συγκοινωνιακές πολιτικές, που βασικά και αυτές δεν υπολογίζουν καθόλου την προβληματική του νερού.

<SPEAKER ID=43 LANGUAGE="DE" NAME="Flemming">
Κύριε Πρόεδρε, έχω μεγάλη κατανόηση για κάθε σχετική διμερή σύμβαση και εύχομαι στην Ισπανία και στη Γαλλία κάθε επιτυχία. Επίσης, ευχαριστώ πολύ τους βουλευτές της Ομάδας μου, και κυρίως την κ. Grossetκte, που ενέκριναν μία τροπολογία την οποία θεωρώ εξαιρετικά σημαντική και η οποία καθιστά απόλυτα σαφές ότι αποκλείεται παντελώς οιαδήποτε οικειοποίηση των υδάτων ενός κράτους μέλους χωρίς την ρητή συγκατάθεσή του. Μόνο έτσι μπορούμε να συμφωνήσουμε στην έγκριση αυτής της τροπολογίας.
<P>
Πιστεύω ότι σήμερα υπάρχουν ήδη σε κάθε κράτος αυστηρές και ακριβείς διατάξεις για το ποιος και πώς μπορεί να έχει πρόσβαση στο νερό. Πόσο μάλλον πρέπει να ισχύει αυτό στις διμερείς σχέσεις. Επιτρέψτε μου, όμως, να πω το εξής σ' εκείνα τα κράτη που εποφθαλμιούν το νερό των γειτόνων τους: άραγε προσέχουν πραγματικά το δικό τους νερό; Τι εκχύεται στο νερό από την βιομηχανία, από τα εργοστάσια, από τα νοικοκυριά; Στους ποταμούς και στις λίμνες μας εκχύονται ανεπεξέργαστα λύματα, σε φρικτή, βρώμικη, επικίνδυνη κατάσταση. Αυτό δεν μπορεί να συνεχιστεί! Ο καθένας πρέπει πρώτα-πρώτα να διατηρεί καθαρά τα δικά του αποθέματα υπογείων υδάτων, και κατόπιν αποκτά το ηθικό δικαίωμα να στρέφεται προς τον γείτονά του! Πιστεύω ότι τότε μόνο θα μπορούμε να σκεφθούμε διευρωπαϊκά υδατικά δίκτυα, όταν το κάθε κράτος θα διαχειρίζεται με προσοχή το δικό του νερό. Πρέπει, όμως, επίσης να είναι σαφές το εξής: Αγαπητή κυρία McNally, σας εκτιμώ πολύ, αλλά δεν θέλουμε πολέμους, ούτε και για το νερό! Γι' αυτό θα πρέπει εδώ στο Σώμα να εξετάσουμε πάρα πολύ καλά τα δικαιώματα ιδιοκτησίας.

<SPEAKER ID=44 LANGUAGE="DE" NAME="Lukas">
Κύριε Πρόεδρε, σχεδόν όλοι οι Αυστριακοί που υπάρχουν στο Σώμα έχουν ήδη πει κάτι για το θέμα αυτό, όμως δεν τα έχουν πει ακόμη όλα. Θα ήθελα να πω στον κ. Bφsch ότι όσα λέω εδώ, τα λέω με τον ίδιο ακριβώς τρόπο στην Αυστρία, κι αυτό δεν είναι κινδυνολογία, είναι απλώς μια ανησυχία μου, με όλη την κατανόηση που έχω για τα προβλήματα σε άλλα κράτη μέλη της Ευρωπαϊκής Ένωσης. Η βασική φιλοσοφία της παρούσας έκθεσης ξεκινάει από την επικίνδυνη άποψη ότι οι φυσικοί πόροι που είναι άνισα καταμερισμένοι ανάμεσα στα ανεξάρτητα κράτη της Ευρωπαϊκής Ένωσης μπορούν να ανακατανεμηθούν σε υπερεθνικό επίπεδο. Το νερό δεν είναι φυσικός πόρος της Ευρωπαϊκής Ένωσης, όπως αναφέρεται διεξοδικά στην αιτιολογική έκθεση, αλλά ένας φυσικός πόρος τον οποίο μπορούν να διαθέτουν αποκλειστικά οι λαοί των χωρών, στων οποίων την επικράτεια βρίσκεται. Απορρίπτουμε ρητά τη σκέψη να καταστούν οι ποσοτικές διαστάσεις της κοινής πολιτικής για το νερό μία πολιτική προτεραιότητα της Ευρωπαϊκής Ένωσης.
<P>
Στην έκθεση θίγονται, βέβαια, ορισμένα σημεία που μπορούν να αποτελέσουν την σωστή αρχή για την επίλυση προβλημάτων στα κράτη με ελλειμματική διαχείριση υδάτινων πόρων. Τέτοια είναι, για παράδειγμα, τεχνικά μέτρα βελτίωσης της κακής κατάστασης των υδραγωγών, η αναδάσωση ή η αφαλάτωση θαλάσσιου ύδατος. Πρωτίστως είναι αναγκαία η μέγιστη δυνατή βελτίωση των υφιστάμενων τοπικών εγκαταστάσεων, πράγμα που θα οδηγούσε σε σημαντική βελτίωση της κατάστασης στις περιοχές με λειψυδρία. Αντίθετα, μία επέμβαση της Επιτροπής στις ποσοτικές διαστάσεις της πολιτικής για το νερό θα αντέβαινε στην αρχή της επικουρικότητας και θα δημιουργούσε περιττές πρόσθετες υπερεθνικές αρμοδιότητες, οι οποίες δεν θα οδηγούσαν παρά σε εντάσεις μεταξύ των κρατών μελών. Οι ποσοτικές διαστάσεις της πολιτικής για το νερό είναι και παραμένουν αποκλειστική υπόθεση των ανεξαρτήτων κρατών.

<SPEAKER ID=45 NAME="Bjerregaard">
Κύριε Πρόεδρε, αξιότιμα μέλη, πρώτα απ' όλα θα ήθελα να ευχαριστήσω την επιτροπή για την πρωτοβουλία της. Αντικατοπτρίζει το συνεχώς αυξανόμενο ενδιαφέρον των πολιτών για τους υδάτινους πόρους. Δεν έχει απλώς να κάνει με το πόσιμο νερό, αλλά εν γένει με το νερό ως έναν υπό έλλειψη πόρο, που πρέπει να προστατευθεί με συλλογική προσπάθεια. Μπορώ να επιβεβαιώσω με βεβαιότητα αυτό που είπε ο εισηγητής, ο κ. Collado, ότι δηλαδή έκανε μεγάλη εντύπωση σε όλους τους υπουργούς που επισκέφτηκαν την Ανδαλουσία και είδαν πόσο σημαντική είναι η έλλειψη νερού. Ευτυχώς είμαστε σε θέση να πούμε ότι αργότερα - μόλις επισκέφθηκα προσωπικά την περιοχή Doρana - ήλθε νερό στην περιοχή, οπότε η κατάσταση δεν είναι τόσο τραγική όπως ήταν τότε. Θα έχετε επίσης καταλάβει ότι προσδίδω μεγάλη βαρύτητα στα θέματα διαχείρισης των υδάτινων πόρων και προστασίας των υδάτων και, όπως γνωρίζετε, η Επιτροπή ενέκρινε το Φεβρουάριο και το Νοέμβριο του 1997 μια πρόταση οδηγίας πλαισίου για τους υδάτινους πόρους, η οποία θα λειτουργήσει ως κεντρικός φορέας διαχείρισης των υδάτινων πόρων της Ευρώπης. Βέβαια, στην πραγματικότητα ήταν η Επιτροπή Περιβάλλοντος του Κοινοβουλίου που, μαζί με άλλα θεσμικά όργανα, πήρε την πρωτοβουλία για μια μεταρρύθμιση της ευρωπαϊκής πολιτικής για το νερό με το συμπόσιο περί υδάτων τον Ιούνιο του 1995.
<P>
Πολύ σύντομα, μια δυο παρατηρήσεις για την πρόταση οδηγίας πλαισίου για τους υδάτινους πόρους, επειδή είναι προς το παρόν υπό συζήτηση και στο Κοινοβούλιο και στο Συμβούλιο και επειδή περιλαμβάνει μια σειρά από ουσιώδεις καινοτομίες. Καταρχάς, η διευρυμένη προστασία θα εφαρμοστεί σε όλους τους υδάτινους πόρους και επίσης θα προωθηθεί η βιωσιμότητα σε συνάρτηση με την εκμετάλλευση των εν λόγων πόρων. Δεύτερον, ο στόχος της θα είναι να επιτευχθεί ένα καλό στάτους για όλους τους υδάτινους πόρους. Ο τρόπος είναι να συνδυάσουμε τις οριακές τιμές απόρριψης με έναν στόχο ποιότητας του νερού. Στις περιοχές ή στα κράτη μέλη όπου υπάρχουν κοινά υδατικά συστήματα θα πρέπει να θεσπιστούν στόχοι από κοινού. Τρίτον, υπάρχει ένα θέμα για τις ποσότητες υδάτων και την προστασία των υδάτινων πόρων. Και σε αυτό παίρνουμε θέση. Ο εμπλουτισμός των υδάτων υπάγεται σε μια διαδικασία χορήγησης, και ως στόχος τίθεται να εξασφαλίσουμε να υπάρχει ισορροπία μεταξύ του εμπλουτισμού και της φυσικής ανανέωσης των υδάτων.
<P>
Τέλος, αλλά εξίσου σημαντικό, η οδηγία πλαίσιο για την πολιτική για το νερό θα αυξήσει τη διαφάνεια και θα εξασφαλίσει τη συμμετοχή όλων των εμπλεκόμενων πολιτών και μερών, όταν γίνει η επεξεργασία σχεδίων διαχείρισης των υδρογραφικών λεκανών. Με άλλα λόγια, τα ουσιαστικά θέματα που εγείρονται στο σχέδιο ψηφίσματος έχουν ήδη αναφερθεί στην προταθείσα οδηγία πλαίσιο για τους υδάτινους πόρους. Κι αφήστε με να σας παραθέσω ένα δύο παραδείγματα: προστασία τόσο της ποιότητας του νερού όσο και της ποσότητας, πληρωμή για χρήση νερού με πλήρη κάλυψη εξόδων, αξιολόγηση των υφιστάμενων εγκαταστάσεων και καλύτερη δυνατή εκμετάλλευσή τους, αυξημένη διαφάνεια και συμμετοχή των πολιτών στη διαχείριση των υδάτων.
<P>
Υπάρχουν ωστόσο ορισμένα θέματα που εγείρονται στο σχέδιο ψηφίσματος τα οποία η Επιτροπή Περιβάλλοντος του Κοινοβουλίου τα βλέπει με κάποια επιφύλαξη, για να το θέσουμε τέλος πάντων έτσι. Αφορούν ιδίως τη σύνδεση των ευρωπαϊκών υδάτινων συστημάτων με τη βοήθεια τεχνητών υδάτινων μαζών. Αναφέρω αυτολεξί ότι στη γνωμοδότηση της Επιτροπής Περιβάλλοντος "τονίζεται ότι η Ευρωπαϊκή Ένωση προς το παρόν δεν διαθέτει την τεχνογνωσία και την πείρα που απαιτούνται προκειμένου να υλοποιηθεί ένα τέτοιο δίκτυο». Οφείλω να ομολογήσω ότι συμμερίζομαι τον σκεπτικισμό της Επιτροπής Περιβάλλοντος ως προς αυτό το σημείο.
<P>
Η Επιτροπή είναι πεπεισμένη ότι το πρόβλημα πρέπει πρώτα απ' όλα να αντιμετωπιστεί στην πηγή του. Γι' αυτό η πρόταση για την οδηγία πλαίσιο σχετικά με την πολιτική για το νερό υποχρεώνει τα κράτη μέλη και τις περιφέρειες να αναζητήσουν από κοινού λύσεις στα προβλήματα ύδατος που αντιμετωπίζουν εντός των κοινών τους υδρογραφικών λεκανών, αλλά δεν στοχεύει σε μεγαλύτερή εκτροπή υδάτων μεταξύ των υδρογραφικών λεκανών. Προς το παρόν, τα κράτη μέλη παρουσιάζουν - και σε αυτό αναφέρθηκαν πολλοί ομιλητές κατά τη συζήτηση - διαφορετικού τύπου προβλήματα όσον αφορά το νερό αλλά επίσης και εντελώς διαφορετικές στρατηγικές επίλυσής τους. Αυτός είναι κατ' εμέ ένας από τους λόγους που και τα θεσμικά όργανα και τα κράτη μέλη και οι μη κρατικές οργανώσεις συμφωνούν ότι υπάρχει ανάγκη για μια νέα ευρωπαϊκή πολιτική για το νερό, και συμμερίζομαι πολλές από τις γνωμοδοτήσεις που έγιναν κατά τη συζήτηση για το αν θα γίνει ένα από τα μεγάλα ζητήματα στο μέλλον. Αν στην προκειμένη φάση υποχρεώναμε την Κοινότητα να θεσπίσει ένα υδάτινο δίκτυο, τότε κατά τη γνώμη μου δεν θα ακολουθούσαμε τις αρχές της αειφόρου ανάπτυξης και της αντιμετώπισης των περιβαλλοντικών προβλήματων στην πηγή τους, όπως γράφεται στη Συνθήκη και όπως είναι και ένας από τους κεντρικούς άξονες της προταθείσας οδηγίας πλαίσιου για την πολιτική για το νερό. Εξάλλου - κι εδώ θέλω ξανά να κάνω μνεία της γνωμοδότησης της Επιτροπής Περιβάλλοντος - είναι μάλλον υπερβολικά νωρίς να διεξαχθεί μια έρευνα που θα καλύπτει όλη την Κοινότητα. Μόνο όταν ψηφιστεί η οδηγία πλαίσιο για τους υδάτινους πόρους και τεθούν συγκριτικοί στοχοι θα προκύψουν τα απαραίτητα δεδομένα.
<P>
Αισθάνομαι ότι έχω υποστήριξη ως προς τη θέση που εγγράφεται στη γνωμοδότηση της Επιτροπής Περιβάλλοντος και στο σημείο 8 του σχεδίου ψηφίσματος, όπου αναφέρονται οι δυνατότητες για, αναφέρω αυτολεξί, "καλύτερη εκμετάλλευση των ήδη υφιστάμενων εγκαταστάσεων», και τη σημασία να "γίνει καλύτερη διαχείριση προτού γίνουν επενδύσεις». Ωστόσο, η προταθείσα οδηγία πλαίσιο επ' ουδενί τρόπο δεν παρέχει τέτοιες λύσεις σε συγκεκριμένες περιφέρειες όπου τα γεγονότα και οι εκτιμήσεις είναι σαφείς, υπάρχει σεβασμός για τους στόχους της περιβαλλοντικής πολιτικής και έχει επιτευχθεί συμφωνία μεταξύ των εμπλεκόμενων μερών.
<P>
Καθ' όλη την ανάπτυξη μιας νέας ευρωπαϊκής πολιτικής για το νερό, η άποψή μου ως αρμοδίας για το περιβάλλον επιτρόπου ήταν από την αρχή να συμβουλευτώ όλους τους ενδιαφερομένους και τα εμπλεκόμενα μέρη. Τώρα που ξανακοιτάζω την όλη διαδικασία διαβουλεύσεως, δεν μπορώ παρά να τη θεωρήσω εξαιρετικά πετυχημένη, τόσο επειδή είχαμε πολύ αξιόλογες εισροές αλλά κι επειδή σημειώθηκε γενική σύμπνοια με την άποψη ότι υπάρχει ανάγκη για μια νέα πολιτική για το νερό και για τη δομή που παρουσιάζεται στην πρόταση. Και είναι υπό αυτό το πρίσμα που βλέπω την τόσο συναρπαστική συζήτηση που έγινε σήμερα το πρωί εδώ στο Κοινοβούλιο. Είμαι πεπεισμένη ότι η προταθείσα οδηγία πλαίσιο για τους υδάτινους πόρους θα αποτελέσει μια καλή βάση συνεργασίας για τη μακρόπνοη διαχείριση των υδάτινων πόρων μεταξύ των θεσμικών οργάνων της ΕΕ, των κρατών μελών και των περιφερειών τους.

<SPEAKER ID=46 NAME="Πρόεδρος">
Η συζήτηση έληξε.
<P>
H ψηφοφορία θα διεξαχθεί στις 11.00.

<CHAPTER ID=4>
Συμφωνία συνεργασίας ΕΚ - Δημοκρατίας της Υεμένης
<SPEAKER ID=47 NAME="Πρόεδρος">
Η ημερήσια διάταξη προβλέπει τη συζήτηση της έκθεσης του κ. Pettinari (A4-0007/98), εξ ονόματος της Επιτροπής Ανάπτυξης και Συνεργασίας, επί της πρότασης απόφασης του Συμβουλίου σχετικά με τη σύναψη Συμφωνίας Συνεργασίας μεταξύ της Ευρωπαϊκής Κοινότητας και της Δημοκρατίας της Υεμένης.

<SPEAKER ID=48 NAME="Pettinari">
Κύριε Πρόεδρε, κύριε Επίτροπε, η Δημοκρατία της Υεμένης κατέβαλε τα τελευταία χρόνια αξιόλογες προσπάθειες στο επίπεδο του εκδημοκρατισμού και των οικονομικών μεταρρυθμίσεων, που αξίζουν την αμέριστη συμπαράσταση της Ευρωπαϊκής Ένωσης. Από την ανασκόπηση της πολιτικής κατάστασης της Αραβικής Χερσονήσου παρατηρείται ότι η Υεμένη αντιπροσωπεύει μια υποδειγματική εμπειρία, οι αναμφισβήτητες αντιφάσεις της οποίας δεν αιτιολογούν την αποδέσμευση ης Ευρωπαϊκής Ένωσης απέναντι στις αρχές της Σανά. Για τον λόγο αυτό, συνιστώ ανεπιφύλακτα την επικύρωση της συμφωνίας οικονομικής και εμπορικής συνεργασίας, που αποτελεί το αντικείμενο της προς ψήφιση έκθεσής μου.
<P>
Από το 1990, στην Υεμένη εξελίσσεται η νέα διαδικασία ενοποίησης μεταξύ Βορρά και Νότου της χώρας, με αποτέλεσμα την αλλαγή του γεωγραφικού και πολιτικού σκηνικού. Το 1994, η ήττα των αποσχιστικών δυνάμεων προκάλεσε την επίσπευση της διαδικασίας εκδημοκρατισμού, που κατέληξε στη διοργάνωση γενικών, ελεύθερων και δημοκρατικών εκλογών. Επίσης, μια αντιπροσωπεία του Ευρωπαϊκού Κοινοβουλίου μπόρεσε να παρακολουθήσει την πορεία των εκλογών και να πιστοποιήσει την νομότυπη διεξαγωγή τους. Η Υεμένη σήμερα διαθέτει κοινοβούλιο με 301 βουλευτές, ενώ η ομαλή αντιπαράθεση πλειοψηφίας και αντιπολίτευσης καλλιεργεί τη δημοκρατική συνείδηση του πληθυσμού.
<P>
Για την πλήρη κατανόηση της θετικής μου τοποθέτησης, πρέπει να ληφθεί υπόψη με ιδιαίτερη προσοχή ο περιφερειακός περίγυρος της Υεμένης. Στην Αραβική Χερσόνησο η εμπειρία της Υεμένης είναι εκείνη που γνώρισε τη μεγαλύτερη εξέλιξη, μολονότι διαδραματίστηκε εν μέσω εμποδίων και εσωτερικών συγκρούσεων, ιδίως εκ μέρους της Σαουδικής Αραβίας που, για εμφανείς πολιτικούς και οικονομικούς λόγους, προσπάθησε ανέκαθεν να κωλυσιεργήσει την άνθιση της δημοκρατίας στην Υεμένη.
<P>
Επιπλέον, οι επιλογές της Υεμένης στον τομέα της εξωτερικής πολιτικής, στη διάρκεια του πολέμου του Κόλπου, δεν συνέβαλαν στη δημιουργία ευνοϊκών προϋποθέσεων για την ένταξη της χώρας στη διεθνή κοινότητα. Μόνο τώρα ξεκινά η ένταξή της στο τοπικό και παγκόσμιο σκηνικό. Επί του προκειμένου, θα ήθελα να τονίσω την αδιάλειπτη και επίμονη αναζήτηση ειρηνικών σχέσεων με τα όμορα κράτη, που αποτελεί περαιτέρω μαρτυρία της ύπαρξης ευσυνείδητης δημοκρατικής επιλογής, που οφείλουμε να στηρίξουμε. Με το Ομάν υπάρχει καθολική συμφωνία καλής γειτονίας, που συνέβαλε στον τερματισμό των πολύχρονων εδαφικών διεκδικήσεων ανατολικά της Υεμένης. Το Διεθνές Δικαστήριο της Χάγης ασχολείται άμεσα με τη σύγκρουση με την Ερυθραία για τα νησιά Χανίς, ώστε να επιλυθεί δια της ειρηνικής διπλωματικής οδού η κατάσταση που δεν πρέπει αδικαιολόγητα να επισκιάσει τις σχέσεις μεταξύ δύο σημαντικών χωρών. Τέλος, ακόμη και με τη Σαουδική Αραβία διεξάγονται διαπραγματεύσεις για την επίλυση των ζητημάτων των συνυφασμένων με τα εδαφικά σύνορα βορείως της Υεμένης.
<P>
Πρόκειται, κατά τη γνώμη μου, για σημαντικές θετικές πολιτικές επιλογές, που η Ένωση οφείλει να στηρίξει. Αναμφίβολα είναι κοινά παραδεκτό ότι στην Υεμένη παραμένουν άλυτα πολυάριθμα προβλήματα. Αρκεί να αναφερθεί κανείς στα απαράδεκτα επεισόδια απαγωγής που επανειλημμένα έπληξαν και τουρίστες της χώρας μου. Ωστόσο, η Υεμένη εξελίσσεται ραγδαία και ακόμη και οι επικριτές της οφείλουν να κατανοήσουν το πλαίσιο της εξέλιξής της. Στην πόλη Σανά συζήτησα απευθείας με τις σημαντικότερες αρχές της χώρας σχετικά με τις κατηγορίες για παραβίαση των ανθρωπίνων δικαιωμάτων, που καταγγέλθηκαν και από το δικό μας Κοινοβούλιο, και διαπίστωσα πλήρη διάθεση διαλόγου και αποσαφήνισης των γεγονότων. Παρομοίως, οι αρχές της Υεμένης συνειδητοποιούν τη διαφορετική προσέγγιση της Ευρώπης στο γυναικείο ζήτημα, που ωστόσο δεν πρέπει να αντιμετωπισθεί με αφορισμούς αλλά με εμβάθυνση των πολιτισμικών και κοινωνικών σχέσεων που και στην Υεμένη πρέπει να δρομολογηθούν στην κατεύθυνση της χειραφέτησης της γυναίκας. Μπορώ να επιβεβαιώσω προσωπικά την ύπαρξη δεσμευτικής και εξακριβωμένης θέλησης για διάλογο εκ μέρους των αρχών της Υεμένης, που αναζητούν ακριβώς τη βοήθεια συγκεκριμένων προγραμμάτων για την επίτευξη περαιτέρω βελτίωσης των ανθρωπίνων δικαιωμάτων και της κατάστασης της γυναίκας στην Υεμένη.
<P>
Τέλος, πιστεύω ότι η έγκριση της συμφωνίας μεταξύ Ευρωπαϊκής Ένωσης και Υεμένης πρέπει να αποτελέσει την ευκαιρία για την εμβάθυνση των πολιτικών και οικονομικών σχέσεων μεταξύ Ευρώπης και Υεμένης σε μια περιοχή που είναι ζωτικής σημασίας για τη διεθνή ασφάλεια. Η Ευρωπαϊκή Ένωση παραμέλησε συχνά τον αραβικό και μεσογειακό κόσμο και, υπό το φως των σημερινών δυσχερειών της ειρηνευτικής διαδικασίας στη Μέση Ανατολή, συνειδητοποιούμε την προτεραιότητα της σύναψης σταθερών σχέσεων ακριβώς με τον αραβικό κόσμο.
<P>
Η Υεμένη είναι ενεργό μέλος του Αραβικού Συνδέσμου και η δημοκρατική εμπειρία της την αναδεικνύει εύλογα στο ρόλο του πολιτικού εταίρου της Ευρωπαϊκής Ένωσης. Λόγω της ιστορίας και της οικονομικής δομής της, η Υεμένη επιδεικνύει μια φυσική τάση για σχέση πρωταρχικής σημασίας με την Ευρωπαϊκή Ένωση, που δεν πρέπει να αποθαρρυνθεί. Με την έννοια αυτή, η συμφωνία οικονομικής και εμπορικής συνεργασίας, που σας προσκαλώ να εγκρίνετε, δεν μπορεί παρά να αποτελέσει αφετηρία για την εμβάθυνση των σχέσεων εκείνης της χώρας με την Ευρωπαϊκή Ένωση, προς όφελος τόσο της Υεμένης όσο και της Ευρώπης.

<SPEAKER ID=49 NAME="Habsburg-Lothringen">
Κύριε Πρόεδρε, πρώτα θα ήθελα να ευχαριστήσω θερμά τον κ. Pettinari για την έκθεσή του και να τον συγχαρώ, επίσης, για τα συμπεράσματα στα οποία κατέληξε. Ξέρω ότι μπόρεσε να συμβάλει εξαιρετικά εδώ χάρη στην προσωπική γνώση του για την κατάσταση στην Υεμένη. Θέλω όμως να παρατηρήσω από την αρχή ότι λυπάμαι κάπως, όταν βλέπω ότι η συμφωνία έχει ήδη υπογραφεί από τον Σεπτέμβριο κι εμείς σήμερα εκτελούμε ουσιαστικά ένα είδος υποχρέωσης εγκρίνοντάς την, ενώ όλα όσα συνεισέφεραν για τη δημιουργία της συμφωνίας, ο κ. Pettinari και οι άλλοι που εργάσθηκαν γι' αυτήν την έκθεση, δεν έχουν απολύτως καμία επιρροή στη συμφωνία.
<P>
Σχετικά μ' αυτά, θεωρώ εξαιρετικά σημαντικό το ότι η συμφωνία φέρει ως ιδιαίτερο χαρακτηριστικό μία εξελικτική ρήτρα. Αυτό σημαίνει ότι η συμφωνία αποτελεί μόνο μία βάση, πάνω στην οποία πρόκειται μελλοντικά να γίνει η ανοικοδόμηση. Μολονότι η συμφωνία συνιστά, φυσικά, ήδη μια μεγάλη διεύρυνση συγκριτικά με την συμφωνία του 1984, είναι σημαντικό το ότι αποτελεί μόνο μία βάση. Είναι καλό που γίνεται λόγος για επέκταση του τουρισμού, για εκσυγχρονισμό και αναδιάρθρωση της γεωργίας και της αλιείας, γιατί όλα αυτά αποτελούν δείγμα για το ότι στην Υεμένη έχουν αλλάξει πάρα πολλά κατά τα τελευταία χρόνια.
<P>
Πρέπει να αναγνωρίσουμε τι έγινε εκεί μέσα σε λίγα χρόνια: Μία χώρα που παλιότερα ήταν κέντρο εκπαίδευσης τρομοκρατών, ένας αγωγός χρημάτων που κατέληγαν στη διεθνή τρομοκρατία, πέτυχε μέσα σε λίγα χρόνια μία απίστευτη εσωτερική αλλαγή και αναδιάρθρωση, η οποία βέβαια έχει επίσης σχέση με την επανένωση των δύο τμημάτων της συγκεκριμένης χώρας. Είναι λογικό να περιμένουν οι κάτοικοι της Υεμένης και από εμάς εντελώς σαφή δείγματα και σημάδια ότι έχουμε την πρόθεση να βοηθήσουμε, να δώσουμε ιδέες για το πώς μπορεί να αναπτυχθεί θετικά στο μέλλον αυτή η σχέση μεταξύ Ευρωπαϊκής Ένωσης και Υεμένης.

<SPEAKER ID=50 LANGUAGE="EN" NAME="Malone">
Κύριε Πρόεδρε, θα ήθελα και εγώ να συγχαρώ τον κ.Pettinari για την έκθεσή του. Οι συνάδελφοι από την Επιτροπή Εξωτερικών Υποθέσεων, Ασφάλειας και Αμυντικής Πολιτικής και εγώ καλωσορίσαμε τη συμφωνία με τη Δημοκρατία της Υεμένης το Δεκέμβριο. Γνωρίζουμε όλοι, και έχει ήδη ειπωθεί ότι πρόσφατα η Υεμένη έχει σημειώσει σημαντική πρόοδο στον εκδημοκρατισμό και στα θεμελιώδη ανθρώπινα δικαιώματα. Η υποστήριξη την οποία προσφέρουμε σήμερα είναι ουσιώδης. Αν και είναι αργά, είναι σημαντικό το Κοινοβούλιο να επεκτείνει την υποστήριξή του προκειμένου να είναι η Ένωση πραγματικός στυλοβάτης των θεμελιωδών ανθρωπίνων δικαιωμάτων και ελευθεριών, τα οποία υπερασπιζόμαστε παγκοσμίως. Αποτελεί παράδειγμα και μήνυμα σε άλλες χώρες της περιοχής στις οποίες τα δεδομένα για τα ανθρώπινα δικαιώματα είναι χειρότερα και δεν υπάρχει κανένας σεβασμός για την δημοκρατία
<P>
Η καθολική ψηφοφορία στις εκλογές για το κοινοβούλιο της Υεμένης είναι ιδιαίτερα αξιέπαινη, καθώς οι άνδρες συμμετέχουν στο εκλογικό σώμα των γειτονικών κρατών στην περιοχή. Ήμουν μία εκ των παρατηρητών του Κοινοβουλίου στις εκλογές που πραγματοποιήθηκαν εκεί πέρισυ. Υπήρξαν ορισμένες αδυναμίες, αλλά οι παρατηρήσεις μας ήταν ότι οι εκλογές ήταν ελεύθερες και δίκαιες, παρά το γεγονός ότι υπήρχαν ξεχωριστά εκλογικά κέντρα και με εξέπληξε το γεγονός ότι γινόταν ξεχωριστή καταμέτρηση για τις γυναίκες ψηφοφόρους. Υπήρξε επίσης πρόβλημα γιατί δεν μπορούσαμε να επισκεφτούμε ορισμένες περιοχές για λόγους ασφαλείας.
<P>
Παραμένει μια σειρά από άλλα προβλήματα, σε ορισμένα από τα οποία έχει γίνει ήδη αναφορά. Παραδείγματος χάριν, η θανατική ποινή. Αν και δεν έχει επιβληθεί εδώ και κάποια χρόνια, εξακολουθεί να προβλέπεται στον ποινικό κώδικα της Υεμένης. Θα πρέπει επίσης να εφαρμοσθούν και να βελτιωθούν οι διατάξεις για τον κατώτατο μισθό και την παιδική εργασία. Πρέπει να αυξηθεί ο αριθμός των ατόμων που γνωρίζουν ανάγνωση και γραφή, καθώς, ιδιαίτερα στα πλαίσια των εκλογών, η ανάγνωση και η γραφή είναι τεράστιο πρόβλημα. Πρέπει επίσης να ληφθούν μέτρα κατά του συνεχιζόμενου γεννητικού ακρωτηριασμού των γυναικών.
<P>
Διάφορες ΜΚΟ εντός και εκτός της Δημοκρατίας της Υεμένης ήλθαν σε επαφή με τους συναδέλφους μου και με εμένα κατά καιρούς, ασκώντας κριτική σε ορισμένα περιστατικά διαφθοράς και ανεπάρκειας του δικαστικού συστήματος, για ατομικές περιπτώσεις παραβίασης των ανθρωπίνων δικαιωμάτων από τις δυνάμεις ασφαλείας και αυθαίρετη φυλάκιση πολλών χιλιάδων ατόμων χωρίς την τήρηση των απαιτούμενων διαδικασιών.Οι άνθρωποι αυτοί οδηγήθηκαν στη φυλακή χωρίς τις απαιτούμενες αποδείξεις ή την απαγγελία κατηγοριών. Συνεπώς, υπάρχουν τα προβλήματα αυτά, αλλά με την σύνδεση των ανθρωπίνων δικαιωμάτων με την συμφωνία αυτή και τη ρήτρα μη εκτέλεσης ασκούμε περαιτέρω πίεση για τον σεβασμό των ανθρωπίνων δικαιωμάτων.
<P>
Τέλος, παρά τα προβλήματα, καλωσορίζω την πολύ θετική προσέγγιση του εισηγητή. Είμαι σίγουρη ότι τα οφέλη από την συνεργασία θα ενθαρρύνουν την περαιτέρω συνεργασία και τον εκδημοκρατισμό. Θεωρώ ότι το Κοινοβούλιο πρέπει να εξακολουθήσει να ασκεί πίεση για την επικύρωση από την Υεμένη σημαντικών διεθνών συνθηκών για τα ανθρώπινα δικαιώματα και πρέπει να συνεχίσει να ασχολείται με τις ατομικές περιπτώσεις καταπάτησης των ανθρωπίνων δικαιωμάτων που μας παρουσιάζονται. Η κυβέρνηση της Υεμένης μάς ακούει και δίνει σημασία σε όσα λέει το Κοινοβούλιο.

<SPEAKER ID=51 LANGUAGE="DE" NAME="Gόnther">
Κύριε Πρόεδρε, θέλω να συγχαρώ κι εγώ τον συνάδελφο Pettinari για την έκθεσή του και λυπάμαι, όπως και ο συνάδελφος HabsburgLothringen, για το ότι συζητούμε τώρα, που ουσιαστικά όλα έχουν τελειώσει. Αλλωστε, η Υεμένη είναι μία ενδιαφέρουσα χώρα, επειδή ανήκει στις διχασμένες χώρες του πλανήτη και είναι μία από εκείνες που τώρα προσπαθούν να ξεπεράσουν τις συνέπειες μίας τέτοιας διαίρεσης. Ειδικά στην Υεμένη, η διαδικασία ενοποίησης δεν έγινε χωρίς αντίκτυπο και προβλήματα.
<P>
Η συμφωνία για την οποία συζητάμε σήμερα είναι ουσιαστικά το επιστέγασμα μίας καλής συνεργασίας της ΕΕ με τη χώρα αυτή, και μάλιστα, βασικά από το 1979, γιατί η υποστήριξη της Υεμένης με οικονομικά και αναπτυξιακά προγράμματα της τάξεως των συνολικά 58 εκ. Ecu οδήγησε στο να φθάσει σταδιακά η χώρα σε μία οικονομική και στρατηγική θέση ή κατάσταση, η οποία κάνει να φαίνεται εξασφαλισμένη η περαιτέρω θετική ανάπτυξή της. Στην θετική αυτή ανάπτυξη θα ήθελα να συμπεριλάβω και εκείνο που ήδη ανέφερε η συνάδελφος Malone, δηλαδή την πλουραλιστική δημοκρατία, η οποία φαίνεται να βρίσκεται σε καλό δρόμο, παρ' όλα τα σημεία στα οποία ήδη ασκήσαμε κριτική, καθώς και την προσεκτική οικονομική πολιτική που αποφεύγει να προκαλέσει την κοινωνική αποδοκιμασία. Όλα αυτά, όμως, ασφαλώς είναι τότε μόνο σταθερά, αν η Διάσκεψη Χορηγών Βοήθειας του περασμένου χρόνου πραγματοποιήσει γρήγορα την υπόσχεση να δώσει σχεδόν 2 δις Ecu στα επόμενα δύο χρόνια για επενδύσεις στη χώρα Τότε θα έχουμε, με τη συμφωνία αυτήν, μια κάποια ολοκλήρωση των συμφωνιών στον χώρο της Μεσογείου. Επιπλέον, πιστεύω ότι η Υεμένη πρέπει να εκμεταλλευτεί την ευκαιρία για να δείξει ότι οι θρησκευτικές παραδόσεις και ο σεβασμός των ανθρωπίνων δικαιωμάτων μπορούν να συμβιβαστούν.

<SPEAKER ID=52 LANGUAGE="FR" NAME="Lataillade">
Κύριε Πρόεδρε, αγαπητοί συνάδελφοι, η ψηφοφορία για την έκθεση Pettinari, σχετικά με τη συμφωνία συνεργασίας μεταξύ της Ευρωπαϊκής Κοινότητας και της Δημοκρατίας της Υεμένης, αποκαλύπτει αίτια που, γενικώς, είναι τριών ειδών και εγγράφονται στο πολιτικό, οικονομικό και ανθρώπινο επίπεδο.
<P>
Στο πολιτικό επίπεδο, πρέπει να συγκρατήσουμε τρία πρωταρχικά στοιχεία. Πρώτον, η ενοποίηση της Υεμένης και η αναζήτηση μείωσης των εσωτερικών ρηγμάτων μεταξύ Βορρά και Νότου. Δεύτερον, στο ίδιο επίπεδο, ο δημοκρατικός χαρακτήρας του καθεστώτος, που επισφραγίστηκε με τις εκλογές της 27ης Απριλίου 1997, και παρέμεινε έκτοτε αναλλοίωτος. Τέλος, ο τρίτος πολιτικός λόγος είναι η υποχρεωτική ενθάρρυνση της Ευρωπαϊκής Ένωσης σε αυτόν τον τομέα της ατομικής και συλλογικής ευθύνης.
<P>
Στο οικονομικό επίπεδο διαπιστώνουμε την υλοποίηση προοδευτικών μεταρρυθμίσεων, που αποβλέπουν στην αποτροπή των εσωτερικών συγκρούσεων, σε διαρκώς δυσχερές οικονομικό πλαίσιο. Κατά δεύτερο λόγο, ακόμη και σε αυτό το σημείο, η αναζήτηση και η υλοποίηση συγκεκριμένων οικονομικών πολιτικών. Τέλος, ένα τελευταίο οικονομικό σημείο, η αναζήτηση συναλλαγματικής ισορροπίας, που επί του παρόντος έχει διαταραχθεί, προς μεγάλο όφελος της Ευρωπαϊκής Ένωσης, γεγονός που θα επιτρέψει στην Υεμένη να διοχετεύει καλύτερα τις δικές της πρωτογενείς παραγωγές.
<P>
Τέλος, στο ανθρώπινο επίπεδο, εξακολουθούμε να λαμβάνουμε υποχρεωτικά υπόψη τις ανάγκες του λαού της Υεμένης, που βρίσκεται σε κατάσταση απόλυτης ένδειας σε σχέση με εμάς, και να αποδίδουμε προτεραιότητα στην κατάρτιση και την τεχνική βοήθεια. Τέλος, διατηρείται υποχρεωτικά η ενίσχυση για τη βελτίωση της τοπικής ανάπτυξης της υπαίθρου και του επιπέδου διαβίωσης των λιγότερο ευνοημένων πληθυσμών.
<P>
Αυτοί οι λόγοι μάς αναγκάζουν να υποστηρίξουμε ότι η συνεργασία πρέπει να είναι ολοκληρωτική, και η Ομάδα Ένωση για την Ευρώπη θα υπερψηφίσει την έκθεση του κ. Pettinari σχετικά με τη συμφωνία συνεργασίας μεταξύ της Ευρωπαϊκής Ένωσης και της Δημοκρατίας της Υεμένης.

<SPEAKER ID=53 LANGUAGE="NL" NAME="Bertens">
Κύριε Πρόεδρε, η Δημοκρατία της Υεμένης αξίζει ένα βραβείο για να την ενθαρρύνουμε. Επομένως, η Φιλελεύθερη Ομάδα θα υποστηρίξει ολόψυχα τη συμφωνία συνεργασίας ανάμεσα στην Υεμένη και την Ένωση.
<P>
Η νέα συμφωνία αποτελεί σημαντική αναπροσαρμογή της συμφωνίας του 1984, μια αναπροσαρμογή που ανταποκρίνεται στην αλλαγή των δεδομένων στην Υεμένη. Ως γνωστόν, η συμφωνία του 1984 είχε συναφθεί με τη Βόρεια Υεμένη, ενώ η νέα συμφωνία ισχύει για την επανενωμένη χώρα. Η ενοποίηση του 1990 έβαλε τα θεμέλια μιας αρμονικής ανάπτυξης της χώρας. Από την απειλή των ταραχών του 1994, βγήκε η χώρα τελικά ενισχυμένη, δόξα τω Θεώ.
<P>
Από την έκθεση προκύπτει ότι οι πολιτικοί πείστηκαν επιτέλους για την αναγκαιότητα της δημοκρατίας και των ανθρωπίνων δικαιωμάτων. Στην ευρύτερη περιοχή, η Υεμένη αποτελεί παράδειγμα. Το ξεχνούν καμιά φορά, διότι στην περιοχή κυριαρχούν η Σαουδική Αραβία - θετικά όπως λένε - και το Ιράκ ως αρνητικό παράδειγμα. Η εξωτερική πολιτική έθεσε ως στόχο την ειρηνική διευθέτηση των διαφορών της με τις γειτονικές χώρες. Λειτουργεί μια πολυκομματική δημοκρατία και το κοινοβούλιο αναδεικνύεται με γενικές εκλογές. Οι προσεχείς εκλογές του Απριλίου αξίζουν οπωσδήποτε κάτι περισσότερο από μια "απαλλαγή λόγω αμφιβολιών». Στον οικονομικό τομέα επίσης, βάζουν τα πράγματα σε τάξη με την συνεργασία του ΔΝΤ. Παρά ταύτα, πρέπει να παραμένουμε σε επαγρύπνηση για το μέλλον.
<P>
Η Υεμένη είναι μια πάμπτωχη χώρα όπου η δημοκρατία παρουσιάζει ακόμα σοβαρές ελλείψεις. Είναι ένας λόγος για τον οποίο υποστηρίζουμε θερμά τη συμφωνία, διότι θα συμβάλει σε στενότερες επαφές μαζί της, στην ανάπτυξη της οικονομίας και στη αύξηση του εμπορίου ανάμεσα στην Ένωση και την Υεμένη.
<P>
Πρέπει να υπάρξει μεγάλη μέριμνα και για τη βελτίωση του δικαστικού και του εκλογικού συστήματος, καθώς και της δημόσιας διοίκησης. Η περαιτέρω εδραίωση της δημοκρατίας πρέπει να τύχει της μέριμνάς μας. Η υεμενική κυβέρνηση οφείλει να μοχθεί για το σεβασμό των ανθρωπίνων δικαιωμάτων, για την καταπολέμηση της διαφθοράς, για περισσότερες εγγυήσεις για την ελευθερία του Τύπου. Η παρούσα συμφωνία συνεργασίας αποτελεί βραβείο για να την ενθαρρύνουμε, όπως είπα, διότι η υεμενική κυβέρνηση αξίζει της συμπαράστασής μας για τις μεταρρυθμίσεις, αξίζει και της υποστήριξής μας για τις περαιτέρω ενέργειές της προς αυτή την κατεύθυνση. Η Ένωση καλείται να επωφεληθεί επί τη ευκαιρία αυτής της συμφωνίας, για να εντείνει και να διαφοροποιήσει τις δραστηριότητές της στην περιοχή. Δεν πρέπει να επικεντρωθούμε μόνο στη Σαουδική Αραβία, αλλά επίσης και στις άλλες χώρες, μεταξύ αυτών και στην Υεμένη.
<P>
Ευχαριστώ τον κ. Pettinari και του εκφράζω την εκτίμησή μου για την έξοχη έκθεσή του. Μας έχει άλλωστε συνηθίσει στην ποιότητα του έργου του.

<SPEAKER ID=54 LANGUAGE="EN" NAME="Newens">
Κύριε Πρόεδρε, για πολλά χρόνια πριν από την ενοποίηση της Βόρειας και της Νότιας Υεμένης το 1990, η ανάπτυξη παρεμποδιζόταν λόγω των πολέμων στα σύνορα ανάμεσα στα δύο κράτη και της οδυνηρής πάλης στο εσωτερικό, η οποία περιοδικά φούντωνε σε εμφύλιο πόλεμο. Δυστυχώς, ακόμη και μετά την ενοποίηση, η Υεμένη έπεσε θύμα του εμφυλίου πολέμου από τον Απρίλιο ώς τον Ιούνιο του 1994. Ελπίζουμε να μην επαναληφθούν παρόμοια γεγονότα και να μπορέσει η χώρα να έχει βελτίωση του επιπέδου οικονομικής ανάπτυξης στο μέλλον. Αυτό θα δώσει τα μέσα για τη βελτίωση των συνθηκών διαβίωσης για όλους τους πολίτες της Υεμένης, ιδιαίτερα για όσους ζουν στη φτώχεια, τη στέρηση και την εξαθλίωση, αρκεί να μην αφεθεί αυτό κατά βάση στις δυνάμεις της αγοράς.
<P>
Λαμβανομένων υπόψη των παραπάνω, θα πρέπει να καλωσορίσουμε τη συμφωνία συνεργασίας που έχουμε ενώπιόν μας σήμερα. Θα ήταν σημαντική συμβολή για την πορεία της Υεμένης προς τα μπρος. Πέρισυ το Σώμα ενέκρινε ένα ψήφισμα το οποίο επέστησε την προσοχή σε σοβαρές πα ραβιάσεις των ανθρωπίνων δικαιωμάτων, παρά το γεγονός ότι η Υεμένη έχει συμφωνήσει σε ορισμένες συμβάσεις για τα ανθρώπινα δικαιώματα και τις έχει εντάξει στην νομοθεσία της. Από τον Απρίλιο έγιναν πολλές συλλήψεις, αν και πολλοί από τους συλληφθέντες για αβάσιμους λόγους έχουν απελευθερωθεί. Ένα από τα προβλήματα είναι ότι η πολιτική ασφάλεια δρα αυθαίρετα και είναι υπόλογη μόνο στον Πρόεδρο.
<P>
Προβλέπονται επίσης δρακόντιες ποινές στον ποινικό κώδικα του 1994. Τα δικαιώματα των γυναικών είναι περιορισμένα, αν και η κατάσταση είναι καλύτερη από ορισμένα άλλα αραβικά κράτη. Το Σώμα πρέπει να υποστηρίξει τη συμφωνία αλλά να ζητήσει να παρακολουθείται στενά η κατάσταση των ανθρωπίνων δικαιωμάτων. Ελπίζουμε να δοθεί αμνηστεία και σε αυτούς που συμμετείχαν στον εμφύλιο πόλεμο του 1994 καθώς αυτό θα ήταν ένα βήμα ζωτικής σημασίας για την εθνική συμφιλίωση. Στην βάσηαυτή, υποστηρίζω την έκθεση και τη συμφωνία.

<SPEAKER ID=55 NAME="Marνn">
Κύριε Πρόεδρε, η νέα συμφωνία συνεργασίας που υπεγράφη ανάμεσα στην Ευρωπαϊκή Κοινότητα και τη Δημοκρατία της Υεμένης θα πρέπει να εξεταστεί μέσα στο ιστορικό της πλαίσιο. Η ενοποίηση της Υεμένης έλαβε την υποστήριξη της μεγάλης πλειοψηφίας του πληθυσμού και των δύο κρατών, όμως η νέα κυβέρνηση της χώρας χρειάστηκε να αντιμετωπίσει τις δυσκολίες που έθετε η εθνική συμφιλίωση, καθώς και τη σημαντική οικονομική καθυστέρηση που ήλθε ως αποτέλεσμα του εμφυλίου πολέμου. Όπως γνωρίζετε, η Υεμένη αντιμετώπισε τις παραπάνω προκλήσεις επιτυχώς. Σήμερα η Υεμένη είναι μία και μοναδική χώρα, είναι μια χώρα ενοποιημένη, και η κυβέρνησή της πράττει ό, τι είναι δυνατόν ώστε να πάρει με το μέρος της την κοινή γνώμη στο Νότο, αν και μέχρι σήμερα ορισμένα στοιχεία, τόσο εντός όσο και εκτός Υεμένης, συνεχίζουν να προβάλλουν αντίσταση. Μια ενιαία Υεμένη συνιστά έναν σημαντικό παράγοντα, και η Ευρωπαϊκή Ένωση τη στηρίζει εξ ολοκλήρου.
<P>
Θεωρούμε ότι η διαδικασία εκδημοκρατισμού στην Υεμένη είναι οριστική και αμετάκλητη. Η Υεμένη πραγματοποίησε δημοκρατικές γενικές εκλογές το 1993, τις οποίες ακολούθησε πέρυσι μια νέα εκλογική διαδικασία. Όπως επεσήμανε η κ. Malone, και οι δύο εκλογικές αναμετρήσεις κρίθηκαν γενικώς ως δίκαιες και ελεύθερες από τους διεθνείς παρατηρητές, παρά το γεγονός ότι διαπιστώθηκαν ενδεχομένως κάποιες ατέλειες.
<P>
Η δημοκρατική διαδικασία βρίσκεται ακόμη στα πρώτα της στάδια και θα χρειαστεί στήριξη, και θέλω να υπογραμμίσω ότι η Ευρωπαϊκή Επιτροπή παρέσχε βοήθεια σε κυβερνητικές και μη κυβερνητικές οργανώσεις στη διάρκεια και των δύο εκλογικών αναμετρήσεων, ενώ προγραμματίζεται η χορήγηση περαιτέρω βοήθειας με στόχο την ενίσχυση αυτής της νεοπαγούς δημοκρατίας. Πέραν του ότι έχει ξεκινήσει τη διαδικασία μετατροπής σε ελεύθερη οικονομία της αγοράς μιας οικονομίας που τελούσε σε μεγάλο βαθμό υπό τον έλεγχο του κράτους, η κυβέρνηση της Υεμένης δρομολογεί επίσης μια σειρά σημαντικών μεταρρυθμίσεων βάσει ενός πλαισίου που ήδη συμφωνήθηκε με το Διεθνές Νομισματικό Ταμείο και τη Διεθνή Τράπεζα. Συγκεκριμένα, κατά τη διάρκεια μιας συνάντησης που πραγματοποιήθηκε στις Βρυξέλλες τον Ιούνιο του 1997, δεσμεύθηκε γι' αυτές τις δράσεις το ποσό των 1.300 εκατομμυρίων Ecu επί τρία χρόνια και, με αυτή την ευκαιρία, οι διεθνείς χορηγοί βοήθειας εξεδήλωσαν την υποστήριξη και την εκτίμησή τους για τις προσπάθειες που καταβάλλει η κυβέρνηση.
<P>
Ταυτόχρονα με την προαναφερθείσα θετική εξέλιξη, η κυβέρνηση της Υεμένης διερεύνησε, στη διάρκεια της τελευταίας δεκαετίας, τις δυνατότητες σύναψης νέων, διευρυμένων και προσαρμοσμένων στις σημερινές συνθήκες σχέσεων συνεργασίας με την Ευρωπαϊκή Ένωση. Η νέα συμφωνία καταρτίστηκε σύμφωνα με το πρότυπο των συμφωνιών συνεργασίας που συνάπτει η Κοινότητα με τις αναπτυσσόμενες χώρες. Τον Φεβρουάριο του 1997, το Συμβούλιο ενέκρινε τις προτεινόμενες από την Επιτροπή κατευθυντήριες γραμμές των διαπραγματεύσεων και, στις 25 Νοεμβρίου, η συμφωνία υπεγράφη. Φρονώ ότι η συμφωνία αυτή θα αποτελέσει μια εξαιρετική συμβολή στη διαδικασία εκσυγχρονισμού και οικονομικής ανάπτυξης στην οποία έχουν δεσμευθεί οι κρατικές αρχές της Υεμένης.
<P>
Μεταξύ άλλων, η συμφωνία προβλέπει την προαγωγή του ιδιωτικού τομέα και την καθιέρωση μόνιμου οικονομικού διαλόγου σε διάφορους τομείς. Η συμφωνία συπεριλαμβάνει επίσης - όπως επεσήμανε κάποιος από τους ομιλητές - την πάγια ρήτρα σχετικά με τη δημοκρατία και το σεβασμό των ανθρωπίνων δικαιωμάτων ως θεμελιώδη αρχή της συνεργασίας μας. Και όσον αφορά αυτό το θέμα, κύριε Πρόεδρε, θα ήθελα να τονίσω ότι η κυβέρνηση της Υεμένης ανέλαβε ολοκληρωτική και ανεπιφύλακτη δέσμευση.
<P>
Θα ήθελα να ευχαριστήσω την Επιτροπή Ανάπτυξης και Συνεργασίας, την Επιτροπή Εξωτερικών Υποθέσεων και την Επιτροπή Εξωτερικών Οικονομικών Σχέσεων, που προσέδωσαν τη δέουσα σημασία, όπως και η Ευρωπαϊκή Επιτροπή, στην παρούσα συμφωνία, παρέχοντας σε αυτήν τη στήριξή τους και που σίγουρα θα την υποστηρίξουν με τη θετική τους ψήφο.

<SPEAKER ID=56 NAME="Πρόεδρος">
Κύριε Επίτροπε, σας ευχαριστώ για την παρέμβασή σας.
<P>
Η συζήτηση έληξε.
<P>
Η ψηφοφορία θα διεξαχθεί εντός ολίγων λεπτών.

<CHAPTER ID=5>
Ψηφοφορίες
<SPEAKER ID=57 LANGUAGE="NL" NAME="Aelvoet">
Κύριε Πρόεδρε, κατά τη χθεσινή συζήτηση κατέστη φανερό ότι μια μεγάλη πλειοψηφία των Ομάδων έχει την ίδια γνώμη. Αυτό προκύπτει άλλωστε και από τα διάφορα ψηφίσματα που οι Ομάδες είχαν υποβάλει αρχικά. Δυστυχώς, η πλειοψηφία των Ομάδων αποφάσισε να αποσύρουν τα ψηφίσματά τους. Γνωρίζουμε ότι λόγω έλλειψης ευελιξίας, δεν κατέστη δυνατόν στις Ομάδες, παρ' όλο που κατά μεγάλο μέρος συμφωνούν με το κείμενό μας, να υποστηρίξουν το ψήφισμά μας. Θα ήταν εντελώς παράλογο να καταψηφίσει το Κοινοβούλιο ένα κείμενο ενώ κατά βάθος συμφωνεί με αυτό. Επομένως, αποσύρουμε το ψήφισμά μας. Δηλώνουμε όμως, κύριε Πρόεδρε, ότι ναι μεν συμβαίνουν αυτά, είναι ανθρώπινα, αλλά δεν είναι πολύ αξιοπρεπή.

<SPEAKER ID=58 NAME="Πρόεδρος">
Το ψήφισμα αποσύρεται.

<SPEAKER ID=59 NAME="Wolf">
Η συνδιαλλαγή που αποτελεί τη βάση της παρούσας έκθεσης, κατέληξε σε ορισμένους αποδεκτούς συμβιβασμούς με τις απαιτήσεις του Ευρωπαϊκού Κοινοβουλίου σχετικά με την έννοια της ανεκτής τιμής, το κόστος της καθολικής υπηρεσίας, την προστασία του καταναλωτή και την ποιότητα παροχής υπηρεσιών, την προστασία των χρηστών με ειδικές ανάγκες και τη φορητότητα των αριθμών.
<P>
Για τον λόγο αυτό, μπορούμε να υποσηρίξουμε την εν λόγω έκθεση. Ωστόσο, θα πρέπει να επισημανθεί ότι το ικανοποιητικό επίπεδο της Παροχής Ανοικτού Δικτύου αποτελεί απαραίτητη προϋπόθεση για την ελευθέρωση των τηλεπικοινωνιακών αγορών, οι οποίες, χωρίς ισχυρή παρέμβαση από το Κοινοβούλιο, θα είχαν παραμείνει σε πολύ χαμηλότερα από τα αναγκαία πρότυπα ρύθμισης. Θα ήταν πράγματι χρήσιμο η Επιτροπή και το Συμβούλιο να αναλάβουν περαιτέρω δράση στους σχετικούς τομείς με περισσότερη φροντίδα και με πολύ μεγαλύτερη προσοχή στις συνακόλουθες ανάγκες ρύθμισης.
<P>
Έκθεση Pack (A4-0012/98)
<SPEAKER ID=60 NAME="Bιbιar">
Χρειάστηκαν μακρές και δύσκολες διαπραγματεύσεις κατά την περίοδο 1994-1995 για να ορισθεί η χρηματοδοτική επιδότηση του πραγράμματος ΣΩΚΡΑΤΗΣ.
<P>
Το Ευρωπαϊκό Κοινοβούλιο διαδραμάτισε καθοριστικό ρόλο στον καθορισμό του ζητήματος της χρηματοδότησης στο λογικό επίπεδο των 850 εκατομμυρίων Ecu, και στην προσθήκη ρήτρας για την ενδιάμεση επανεξέταση των πιστώσεων.
<P>
Σήμερα, το πρόγραμμα ΣΩΚΡΑΤΗΣ έχει αποδείξει την αξία του. Η προώθηση της δια βίου κατάρτισης έχει οργανωθεί βάσει του ενιαίου αυτού προγράμματος, που καλύπτει το διάστημα από την προσχολική εκπαίδευση μέχρι την τριτοβάθμια πανεπιστημιακή εκπαίδευση.
<P>
Χάρη στο ευρύ πεδίο δραστηριοτήτων, οι δυνατότητες που προσφέρονται στους νέους και στο διδακτικό προσωπικό δεκαπλασιάστηκαν, γεγονός που είχε ως αποτέλεσμα τη γέννηση ενός πραγματικού συναισθήματος ευρωπαϊκής ταυτότητας.
<P>
Θετικά αποτελέσματα, ομόφωνα αναγνωρισμένα, επιτεύχθηκαν σε μεγάλο μέρος των 119 εκατομμυρίων ατόμων κάτω των 25 ετών, και των 4 εκατομμυρίων διδασκόντων. Αυτή η μεγάλη δημοτικότητα στο εσωτερικό της εκπαιδευτικής κοινότητας δεν πρέπει να εκτεθεί σε κίνδυνο δύο χρόνια μετά τη λήξη του προγράμματος, ενώ έντεκα νέες χώρες κρούουν τη θύρα της Ευρωπαϊκής Ένωσης για τον αμοιβαίο εμπλουτισμό μας.
<P>
Χρειάζονται, λοιπόν, κατάλληλες χρηματοδοτήσεις και το μεγαλύτερο δυνατό άνοιγμα, που να λαμβάνει υπόψη τις τελευταίες τεχνολογικές εξελίξεις, ιδίως στον τομέα των πληροφοριών.
<P>
Κατά συνέπεια, υπερψηφίζω την έκθεση Pack και τάσσομαι υπέρ της αύξησης της χρηματοδότησης του προγράμματος ΣΩΚΡΑΤΗΣ κατά 70 εκατομμύρια Ecu για το 1998 και το 1999. Όπως οι περισσότεροι συνάδελφοι, λυπούμαι απλώς που ο τελικός συμβιβασμός δεν κατάφερε να επιτευχθεί βάσει των επιπλέον 100 εκατομμυρίων που προτάθηκαν τον περασμένο Ιούνιο από το Ευρωπαϊκό Κοινοβούλιο.
<P>
Η εκπαίδευση και η κατάρτιση αποτελούν πλέον το κυρίαρχο σημείο του οικονομικού και κοινωνικού μέλλοντος της Ευρώπης. Η ενθάρρυνση της ανταλλαγής σπουδαστών και ιδεών ισοδυναμεί με την ανάληψη έργου υπέρ της Ευρώπης και του ενιαίου νομίσματος και της Οικονομικής και Νομισματικής Ένωσης. Ας μην το ξεχάσουμε τη στιγμή των δημοσιονομικών επιλογών.

<SPEAKER ID=61 NAME="Darras">
Αν υπάρχει κάποιος τομέας για τη δεύρυνση της εμβέλειας του οποίου να τάσσεται ομόφωνα υπέρ το Ευρωπαϊκό Κοινοβούλιο, αυτός είναι οπωσδήποτε ο τομέας της εκπαίδευσης, και ειδικότερα ο τομέας της κινητικότητας στο πλαίσιο της εκπαίδευσης.
<P>
Η κ. Pack και άλλοι βουλευτές επεσήμαναν δικαίως ότι το πρόγραμμα ΣΩΚΡΑΤΗΣ αποτελεί κεφαλαιώδες μέσο για τους Ευρωπαίους νέους, για την εκπαίδευσή τους, για την "ευρωπαϊκή» προσέγγιση των σπουδών τους και, γενικότερα, για την ευρύτερη προσέγγιση έναντι των άλλων.
<P>
Το εν λόγω πρόγραμμα αποτελεί επίσης "σημείο αναφοράς» για τους πολίτες που, πολύ συχνά, γνωρίζουν τις δράσεις της Ευρωπαϊκής Κοινότητας μόνο μέσω εκείνων των δράσεων που αφορούν τον ιδιαίτερο χώρο τους ή τον χώρο των παιδιών τους.
<P>
Για τον λόγο αυτό, υπερψηφίζω την έκθεση αυτή και τη αύξηση της χρηματοδότησης που αποφασίστηκε από το Συμβούλιο Υπουργών -όχι της εκπαίδευσης αλλά του προϋπολογισμού!!! Τι ειρωνεία της τύχης, ας το επισημάνουμε, δεδομένου ότι οι αρμόδιοι υπουργοί για τον προϋπολογισμό προβαίνουν γενικώς σε περικοπές πρωτίστως στον τομέα της εκπαίδευσης και του πολιτισμού!
<P>
Ας ελπίσουμε, λοιπόν, αυτή η "ιστορική» απόφαση να ληφθεί και σε άλλους τομείς και να καταφέρει να θέσει τέρμα στην περιρρέουσα υποκρισία των λόγων.

<SPEAKER ID=62 NAME="Rovsing">
Το Συμβούλιο και το Κοινοβούλιο συμφώνησαν να καθοριστεί ένα συμπληρωματικό ποσό της τάξεως των 70 εκ. Ecu για το εκπαιδευτικό πρόγραμμα ΣΩΚΡΑΤΗΣ, ώστε να ανέλθει στα 920 εκ. Ecu. Στη σύγχρονη Ευρώπη είναι σημαντικό να ποντάρουμε στην ανάπτυξη των νέων, γι' αυτό λοιπόν και το εκπαιδευτικό πρόγραμμα ΣΩΚΡΑΤΗΣ είναι λογικό μέτρο. Παρέχει τη δυνατότητα νέοι από όλη την Ευρώπη να εκπαιδευτούν σε άλλες χώρες και να γνωρίσουν άλλους νέους από την υπόλοιπη Ευρώπη. Γι' αυτό στηρίζω πλήρως την έκθεση.

<SPEAKER ID=63 NAME="Vaz da Silva">
Το Πρόγραμμα ΣΩΚΡΑΤΗΣ αποτελεί υποδειγματικό παράδειγμα της υπεραξίας που μπορεί να συνεπάγεται μιας κοινοτικής παρέμβασης. Μια διορατική πολιτική απόφαση δεν μπορεί να είναι άλλη από την ενδυνάμωση αυτού του προγράμματος ανταλλαγών μεταξύ σπουδαστών και καθηγητών όλων των βαθμίδων της εκπαίδευσης.
<P>
Εντούτοις, παρά την προφανέστατη αυτή διαπίστωση, τα κράτη μέλη υπήρξαν ιδιαίτερα διστακτικά προτού διαθέσουν για το εν λόγω πρόγραμμα τα αναγκαία χρηματοδοτικά μέσα ώστε να προωθηθεί έμπρακτα εκείνο που τα ίδια είχαν αποφασίσει: η διεύρυνση των προγραμμάτων προς τις υποψήφιες χώρες για προσχώρηση στην Ένωση. Η Επιτροπή πρότεινε μια αύξηση κατά 50, το Κοινοβούλιο ζήτησε 100 και τελικώς το Συμβούλιο αποφάσισε μια αύξηση κατά 25 εκατομμύρια. Οπότε, το αποτέλεσμα της συνδιαλλαγής υπήρξε εκπληκτικό, από τη στιγμή που το Συμβούλιο, καθορίζοντας μια αύξηση κατά 70 εκατομμύρια, αποφάσισε να προχωρήσει περισσότερο από την ίδια την πρόταση της Επιτροπής.
<P>
Σε τι οφείλεται αυτή η ασυνήθιστη έκβαση; Οφείλεται σε δύο πολύ σημαντικά γεγονότα: αφενός, στη συνεννόηση που επιτεύχθηκε μεταξύ της Επιτροπής Πολιτισμού και της Επιτροπής Προϋπολογισμών, που κατάφεραν να καταλήξουν σε ενιαία θέση, μεταφέροντάς την στον προϋπολογισμό του 1998· και αφετέρου, στη διαύγεια και τις εντατικές προσπάθειες μιας βουλευτού, η οποία δεν δίστασε να ασκήσει πιέσεις απευθείας στις κυβερνήσεις και να κινητοποιήσει την κοινή γνώμη. Η άσκηση της πολιτικής απαιτεί κάποιο προσωπικό πάθος και ορθώς κατευθυνόμενη διπλωματική δράση.
<P>
Για το λόγο αυτό, με μεγάλη μου χαρά θα υπερψηφίσω αυτή τη συμβολικής σημασίας έκθεση.
<P>
Έκθεση Read (A4-0023/98) και έκθεση Camisσn Asensio (Α4-0027/98)
<SPEAKER ID=64 NAME="Rovsing">
Η Επιτροπή επεξεργάστηκε μια πρόταση οδηγίας για τον τηλεπικοινωνιακό εξοπλισμό, η οποία θα αντικαταστήσει δύο συμβουλευτικές οδηγίες για τον τηλεπικοινωνιακό τερματικό εξοπλισμό και τον εξοπλισμό επίγειων σταθμών σε σχέση με τους δορυφόρους. Επιπλέον, η Επιτροπή προτείνει να διευρυνθεί το πεδίο εφαρμογής της οδηγίας, ούτως ώστε να συμπεριληφθεί και ο τηλεπικοινωνιακός εξοπλισμός στους κανόνες. Παρ' όλα αυτά, είναι αποφασιστικής σημασίας να λάβουμε υπόψη μας ότι οι ραδιοερασιτέχνες που κατασκευάζουν μόνοι τους πομπούς δεν θα έχουν καμία ελπίδα να πληρούν τις υψηλές απαιτήσεις των τεχνικών προτύπων που θέτει η οδηγία. Αυτό πάντως ούτε και είναι απαραίτητο, δεδομένου ότι ο ερασιτεχνικός εξοπλισμός δεν προορίζεται προς πώληση. Δεδομένου ότι ως προστάτης των Δανών ραδιοερασιτεχνών έχω λάβει εγγυήσεις από την Επιτροπή ότι ο εξοπλισμός των ραδιοερασιτεχνών δεν θα συμπεριληφθεί στην οδηγία, στηρίζω πλήρως την έκθεση.
<P>
Σύσταση για τη δεύτερη ανάγνωση Lehne (A4-0005/98)
<SPEAKER ID=65 NAME="Wolf">
Ας σημειωθεί εν συντομία ότι η έκθεση αυτή γενικά εντάσσεται - λαμβάνοντας ιδιαίτερα υπόψη την παρούσα οικονομική κρίση στην Νοτιοανατολική Ασία, που ανάγεται κυρίως σε ιδιωτικά χρέη - στο θέμα της εποπτείας των τραπεζών, της οποίας ο συντονισμός, δηλαδή η εναρμόνιση, πρέπει να γίνει επειγόντως, ενόψει της ολοκλήρωσης της εσωτερικής αγοράς και της ενιαίας νομισματικής μονάδας.
<P>
Αυτό αφορά την έκθεση Lehne καθ' όσον θα τεθεί σύντομα το ερώτημα, ειδικά για την τροπολογία αριθ. 2, κατά πόσον η "υποχρέωση εποπτείας ή έγκρισης» που πρέπει να θεσπίσουν τα κράτη μέλη απαιτεί από την πλευρά της έναν ευρωπαϊκό κανονισμό-πλαίσιο. Αυτό, όμως, δεν συνιστά λόγο να μην εγκριθεί η έκθεση, που είναι αδιαμάχητη.
<P>
Σύσταση για τη δεύτερη ανάγνωση Parodi (A4-0411/97)
<SPEAKER ID=66 NAME="Bernardini">
Η Επιτροπή μάς προτείνει να ενημερώσουμε την οδηγία 94/58, σύμφωνα με τη Διεθνή Σύμβαση STCW, σχετικά με τα πρότυπα κατάρτισης των ναυτικών. Κατά την πρώτη ανάγνωση, που πραγματοποιήθηκε τον περασμένο Μάιο, ζητήσαμε από το Συμβούλιο να λάβει υπόψη 35 τροπολογίες σχετικά με την ενίσχυση της αρχικής πρότασης.
<P>
Από τις ανωτέρω τροπολογίες, οι 20 έλαβαν την έγκριση της εκτελεστικής εξουσίας της Κοινότητας, και εκφράζουμε την ικανοποίησή μας για το γεγονός αυτό.
<P>
Η εργασία μας συνίστατο στην υποβολή προτάσεων σχετικά με την κατάρτιση των ναυτικών.
<P>
Ουσιαστικά, πώς θα ήταν, άραγε, δυνατόν να μην λάβουμε υπόψη τον ανθρώπινο παράγοντα στα ναυτικά ατυχήματα (το 80 % των ατυχημάτων αυτών οφείλεται σε ανθρώπινα σφάλματα);
<P>
Εκφράζω την ικανοποίησή μου για την πρόταση του συναδέλφου, με την οποία ζητεί τη δημιουργία ευρωπαϊκού ιδρύματος κατάρτισης. Οι ναυτικοί της Ευρωπαϊκής Ένωσης διαθέτουν κατάρτιση υψηλών προδιαγραφών. Πρέπει να παρατείνουμε, να διατηρήσουμε και να μεταλαμπαδεύσουμε τη γνώση αυτή. Ο ναυτικός τομέας μας, που χρησιμοποιεί το εν λόγω εργατικό δυναμικό, θα καταστεί έτσι περισσότερο ανταγωνιστικός.
<P>
Τέλος, σκέφτομαι τους χιλιάδες νέους που προσβλέπουν σε αυτό το ευγενές επάγγελμα του ναυτικού. Πρέπει να τους προσφέρουμε προοπτικές σοβαρής κατάρτισης. Η πρόταση του συναδέλφου βαίνει προς την ορθή κατεύθυνση.
<P>
Έκθεση White (A4-0010/98)
<SPEAKER ID=67 NAME="Blokland">
Πρέπει να απαλλαγούμε από τη νοοτροπία ότι, εάν κάτι δεν παει καλά σε ένα κράτος μέλος, πρέπει να παρεμβαίνει η Ευρώπη. Φυσικά αναγνωρίζω ότι στους ζωολογικούς κήπους οι συνθήκες διαβίωσης πολλών ζώων είναι άθλιες. Συμμερίζομαι την άποψη που εξέφρασε πρόσφατα η κυρία McKenna: "Για πολλά ζώα δεν ταιριάζει ο ζωολογικός κήπος.» Το θέμα βρίσκεται όμως αλλού. Στην έκθεση του συναδέλφου κ. White πρόκειται για το θέμα αν πρέπει να καταρτιστούν κανονισμοί για ζωολογικούς κήπους σε ευρωπαϊκό επίπεδο. Νομίζω οπωσδήποτε όχι, και έτσι ψήφισα κατά της έκθεσης.
<P>
Τα επιχειρήματα για την θέσπιση ευρωπαϊκής νομοθεσίας για ζωολογικούς κήπους δεν είναι πολύ θεμελιωμένα. Είναι ένα θέμα για το οποίο η Ευρωπαϊκή Επιτροπή πήρε μεγάλη φόρα. Δικαιολογημένα, το Συμβούλιο του Εδιμβούργου έβαλε τροχοπέδη στην Επιτροπή. Αλλά ο συνάδελφος κ. White επιδιώκει με την έκθεσή του να επιστρέψει στο στάδιο πριν από το Εδιμβούργο: θέλει οδηγία, όχι σύσταση, και μάλιστα μια οδηγία με νομική βάση τα άρθρα 100Α και 130S. Πρόσφατα ανακοίνωσα αυτό το περιστατικό σε μια ολλανδική ομάδα δημοτικών συμβούλων που μας επισκέφθηκε. Αμέσως συμφώνησαν όλοι: "Εδώ δεν πέφτει λόγος στις Βρυξέλλες.» Και η ομάδα αυτή δεν ήταν δικοί μου οπαδοί!
<P>
Από νομική άποψη, το Ευρωπαϊκό Κοινοβούλιο δεν έχει ισχυρή θέση. Σύμφωνα με την αρχή της επικουρικότητας, η Ένωση δεν έχει αρμοδιότητες εδώ· άρα δεν πρέπει να παρέμβει. Η συζήτηση για τη νομική βάση είναι λοιπόν περιττή. Το πολύπολύ να σκεφθούμε αν θα κάνουμε μια σύσταση ή όχι. Έχοντας υπόψη τη σοβαρή κατάσταση σε πολλούς ζωολογικούς κήπους, θεωρώ ότι αρμόζει οπωσδήποτε μια σύσταση.
<P>
Το εκτενές σχέδιο σύστασης της Επιτροπής (σχεδόν μια οδηγία) μου φαίνεται υπεραρκετό. Τα κράτη μέλη και οι ζωολογικοί κήποι θα έχουν με αυτή τη σύσταση πολλή δουλειά μπροστά τους, και δεν μιλάμε καν για τις δαπάνες. Δεν αμφισβητώ τις καλές προθέσεις πολλών, αλλά μια οδηγία αποτελεί εδώ υπερβολή.

<SPEAKER ID=68 NAME="Dνez de Rivera Icaza">
Το νέο πρωτόκολλο σχετικά με την ευζωία των ζώων, που συμπεριελήφθη στη Συνθήκη του Αμστερνταμ, υποχρεώνει την Κοινότητα και τα κράτη μέλη να λαμβάνουν υπόψη τις αντίστοιχες απαιτήσεις, και ταυτόχρονα καθιστά άκυρη την απόφαση σχετικά με την εσφαλμένη εφαρμογή της αρχής της επικουρικότητας σε αυτά τα θέματα.
<P>
Όλοι γνωρίζουν ότι οι συνθήκες διαβίωσης των ζώων που είναι έγκλειστα σε ζωολογικούς κήπους απέχουν πολύ από το να είναι οι καταλληλότερες. Επιπλέον, η διασφάλιση των εν λόγω συνθηκών διαβίωσης δεν είναι ούτε καν κατοχυρωμένη στις ίδιες τις νομοθεσίες των κρατών.
<P>
Πέραν τούτου, δεν είναι εύκολη υπόθεση η εξασφάλιση κατάλληλου περιβάλλοντος σε πολλά είδη ζώων - όρκες, δελφίνια, αρκούδες κ.ά. για να μη μιλήσουμε για την ταλαιπωρία και την αλλαγή συνηθειών που επιβάλλονται στα διάφορα ζώα που περιορίζονται σε αυτή τη μορφή αιχμαλωσίας καθαρά εμπορικού χαρακτήρα.
<P>
Εν ευθέτω χρόνω, είχα ήδη εκφράσει τη γνώμη μου, κατά τη συζήτηση της έκθεσης του κ. Scott-Hopkins, τον οποίο είχα την τιμή να συνοδεύσω στον ζωολογικό κήπο της Μαδρίτης. Και σήμερα, προφανώς, εκ νέου συμμερίζομαι τις απόψεις που προβάλλει ο κ. White, διότι μια απλή σύσταση, αυτή καθεαυτή, όπως πολύ καλά γνωρίζει η Επιτροπή, δεν προσφέρει καμία λύση, και το θέμα είναι να δοθεί μια λύση στο συγκεκριμένο πρόβλημα.
<P>
Επειδή ο χρόνος μου τελειώνει, θέλω να πω ότι συμφωνώ με τον εισηγητή στο ότι μόνο με την έκδοση μιας οδηγίας θα πετύχουμε τη διασφάλιση της δέουσας προστασίας των ζώων που βρίσκονται έγκλειστα στους ζωολογικούς κήπους της Ένωσης. Με τον τρόπο αυτό, η Επιτροπή θα εφάρμοζε έμπρακτα τις διακηρύξεις της και, επομένως, θα τηρούσε τις διατάξεις της Συνθήκης του Αμστερνταμ.

<SPEAKER ID=69 NAME="Eriksson, Sjφstedt και Svensson">
Επιλέξαμε να απόσχουμε από τη τελική ψηφοφορία για την έκθεση. Δεν θεωρούμε ότι η ΕΕ πρέπει να διαμορφώνει λεπτομερή νομοθεσία σε όλους τους τομείς. Γι' αυτό απορρίπτουμε την πρόταση της επιτροπής για τροποποίηση της νομικής βάσης και διαμόρφωσης ως οδηγία. Αντίθετα, θεωρούμε ότι αξίζει να υπάρξει μια εκτεταμένη συνεργασία στα ζητήματα της προστασίας των ζώων. Το καλύτερο όμως θα ήταν να διαμορφωθεί αυτή η συνεργασία μέσω συστάσεων και συνθηκών σε πανευρωπαϊκό επίπεδο.

<SPEAKER ID=70 NAME="Kirsten Jensen και Iversen">
Οι Δανοί σοσιαλδημοκράτες υπερψήφισαν σήμερα να θεσπιστεί μια οδηγία για τη διατήρηση άγριων ζώων στους ζωολογικούς κήπους αντί της σύστασης που προτάθηκε από την Επιτροπή, από την άποψη ότι πιστεύουμε ότι είναι σημαντικό να θεσπιστούν αξιοπρεπείς κανόνες σε όλη την Ευρώπη. Οι ζωολογικοί κήποι είναι είτε ιδιωτικής είτε δημόσιας ιδιοκτησίας, και οι προδιαγραφές μπορούν να διαφέρουν πολύ. Οι σωστά διαχειριζόμενοι ζωολογικοί κήποι επιτελούν πολλές λειτουργίες, όπως επιστημονική έρευνα, εκπαίδευση, διατήρηση των ειδών. Τους ζωολογικούς κήπους που λειτουργούν μόνο και μόνο για χάρη του κέρδους πρέπει να τους προσέχουμε. Υπάρχουν υπερβολικά πολλά παραδείγματα κήπων όπου τα ζώα υποφέρουν, και υπάρχουν λόγοι να μεριμνούμε ώστε οι διεθνείς συμβάσεις για τη διατήρηση και το εμπόριο άγριων ζώων, στις οποίες ανήκει και η ΕΕ, γίνονται σεβαστές. Γι' αυτό είμαστε υπέρ των κανόνων και υποστηρίζουμε την έκθεση, παρ' όλο που ξέρουμε καλά ότι υπάρχουν πολλοί που θα υπερασπιστούν την αρχή της επικουρικότητας και θα πουν ότι η ΕΕ είναι αδύναμη σε τούτο το ζήτημα. Εν πάση περιπτώσει, θέλουμε να δοκιμάσουμε. Το εμπόριο και οι συναλλαγές απειλούμενων ή ευαίσθητων ζώων υπάγονται στη σύμβαση διεθνούς εμπορίου για τα απειλούμενα με εξαφάνιση ζώα και φυτά. Οι ζωολογικοί κήποι έχουν δικαίωμα να εισάγουν, να εξάγουν ή να ανταλλάσσουν κάθε ζώο στο όνομα της διατήρησης των ειδών. Οι κανόνες της ΕΕ σε αυτόν τον τομέα μπορούν να συμβάλουν στο να ελέγχεται ότι οι διεθνείς συμβάσεις τηρούνται.

<SPEAKER ID=71 NAME="Lindholm">
Είναι δυστυχώς αλήθεια ότι οι συνθήκες στους ζωολογικούς κήπους στην Ευρώπη συχνά οδηγούν στο να εύχεται κανείς να ήταν πολλά πράγματα διαφορετικά. Γι' αυτό η Επιτροπή υποβάλλει μία πρόταση σύστασης για την βελτίωση των συνθηκών στους ζωολογικούς κήπους της Ένωσης, κάτι που είναι πολύ θετικό.
<P>
Στην έκθεση White υπάρχει η θέληση να μετατραπεί η σύσταση από μη δεσμευτική σε μία νομικά δεσμευτική οδηγία, κάτι που δεν μπορώ να στηρίξω.
<P>
Η επισήμανση των κακών συνθηκών μέσω της σύνταξης συστάσεων είναι πολύ θετική ενέργεια. Έπρεπε να υπάρχουν πολύ συχνότερα και να στηρίζουν τον μεγάλο αριθμό νόμων και οδηγιών που συντάσσει η ΕΕ, κάτι που νομίζω ότι θα εκτιμούσαν οι πολίτες.

<SPEAKER ID=72 NAME="Novo">
Η θέσπιση μιας σειράς κατευθύνσεων με σκοπό τη συστηματοποίηση και την εναρμόνιση του νομοθετικού πλαισίου των διαφόρων κρατών μελών σε ό, τι αφορά τη διατήρηση άγριων ζώων σε ζωολογικούς κήπους, συνιστά βεβαίως ένα θετικό βήμα. Είναι ένα βήμα προς τη σωστή κατεύθυνση για τον πρόσθετο λόγο ότι, εδώ και πολλά χρόνια, αναμέναμε τη θέσπιση ρυθμίσεων σε αυτό το νομοθετικό πλαίσιο, μια διαδικασία που, για διάφορους λόγους, αναβαλλόταν διαρκώς.
<P>
Κατ' ουσίαν, η έκθεση επιδιώκει να μεταβάλει το πλαίσιο κατευθύνσεων που προτείνει η Επιτροπή, δίδοντάς του χαρακτήρα οδηγίας, κάτι στο οποίο υπάρχει ευρεία συναίνεση εκ μέρους των διαφόρων συλλόγων και οργανώσεων που, στους κόλπους της Ευρωπαϊκής Ένωσης, αναπτύσσουν δραστηριότητες με στόχο τη διαφύλαξη και την προστασία των ζώων.
<P>
Η έκθεση αξίζει την υποστήριξή μας, παρ' ότι θα μπορούσε να προχωρήσει παραπέρα. Όντως, θα μπορούσε και θα έπρεπε να συμπεριλάβει επίσης τις ιδιωτικές μόνιμες συλλογές, αν και αυτές δεν είναι ανοιχτές σε επισκέψεις από το κοινό, μιας και οι συνθήκες διατήρησης των ζώων πρέπει να είναι παντού ομοιόμορφες.
<P>
Όπως επίσης, θα μπορούσε να ασχοληθεί με τις εκπαιδευτικές και παιδαγωγικές πτυχές του θέματος, κατά τρόπο ώστε να αποθαρρύνει τη διατήρηση άγριων ζώων έξω από το κατάλληλο ζωτικό τους περιβάλλον. Η προϋπόθεση αυτή θα έπρεπε επίσης να λαμβάνεται υπόψη κατά τη χορήγηση αδειών λειτουργίας νέων χώρων, δημοσίων και ιδιωτικών, όπου εκτίθενται άγρια ζώα.
<P>
Ευελπιστώ ότι η θετική μας ψήφος θα συμβάλει ώστε να δοθεί η δυνατότητα κάλυψης κενών και βελτίωσης του κειμένου, μόλις υπάρξει ευκαιρία για αναθεώρησή του.

<SPEAKER ID=73 NAME="Pimenta">
Ψηφίζω υπέρ της έκθεσης White με θέμα τη διατήρηση άγριων ζώων σε συνθήκες αιχμαλωσίας, επειδή έφθασε πλέον η ώρα να τεθεί τέρμα σε μια ανεξέλεγκτη κατάσταση, σε μια κατάσταση ταλαιπωρίας και έλλειψης διαφάνειας.
<P>
Δίχως να θέλω να αμφισβητήσω την αγάπη για τα ζώα που εκδηλώνουν πολλοί ιδιοκτήτες και διαχειριστές μικρών "ζωολογικών κήπων», θεωρώ προφανές ότι πολλές από αυτές τις εγκαταστάσεις δεν πληρούν κάποιες ελάχιστες προϋποθέσεις και ότι η παρεχόμενη κτηνιατρική περίθαλψη δεν πληρεί τις εξειδικευμένες τεχνικές προδιαγραφές που επιβάλλονται για ζώα "εξωτικών» ειδών.
<P>
Αυτό που απαιτούσε συνεχώς το Ευρωπαϊκό Κοινοβούλιο, και που τώρα διατρανώνει με την ψήφιση της παρούσας έκθεσης στην Ολομέλεια, είναι η θέσπιση μιας δέσμης κανόνων υποχρεωτικής εφαρμογής σε όλη την επικράτεια της Ένωσης - συμπεριλαμβανομένης της διαδικασίας μεταφοράς - και η ενίσχυση των μηχανισμών παρακολούθησης και ελέγχου, της διαφάνειας και της ευζωίας των ζώων.

<SPEAKER ID=74 NAME="Virgin">
Όλες οι προτάσεις που βελτιώνουν την κατάσταση διαβίωσης των ζώων γενικότερα και αυτήν στους ζωολογικούς κήπους ειδικότερα αξίζουν στήριξης. Διακείμεθα κατά βάση θετικά ως προς τις προτάσεις που περιέχει η έκθεσηWhite. Θεωρούμε, αντίθετα, ότι είναι ένα ζήτημα το οποίο, λόγω της αρχής της επικουρικότητας, πρέπει να ρυθμιστεί από τα μεμονωμένα κράτη μέλη.

<SPEAKER ID=75 NAME="Wibe">
Η πρόθεση αυτής της έκθεσης είναι πολύ αξιέπαινη. Θεωρώόμως ότι αυτό είναι ένα ζήτημα που αφορά τα κράτη μέλη. Η δημοκρατία και η εθνική αυτοδιάθεση είναι μία ιδεολογία που υπερτερεί. Δεν μπορούν να αιτιολογηθούν περιορισμοί της δημοκρατίας με το ότι υπηρετείται ένας καλός σκοπός. Ως εκ τούτου, καταψήφισα την πρόταση της έκθεσης (πρόταση τροπολογίας υπ. αριθ. 1), να υπάρχει μία οδηγία σ' αυτόν τον τομέα.
<P>
Σύσταση για το ρατσισμό (Β4-0108/98)
<SPEAKER ID=76 NAME="Bonde και Sandbζk">
Ψηφίσαμε υπέρ της έκθεσης για να δείξουμε τον αποτροπιασμό μας για τον ρατσισμό, αλλά δεν μπορούμε να στηρίξουμε τη διατύπωση προς όφελος περισσότερης Ένωσης.

<SPEAKER ID=77 NAME="Buffetaut">
Η πρόταση ψηφίσματος του κ. Mohamed-Alν ασχολείται με ένα σοβαρό ζήτημα: τον ρατσισμό, την ξενοφοβία, τον αντισημιτισμό. Προσέθεσε τα αποτελέσματα του Ευρωπαϊκού Έτους κατά του Ρατσισμού, ενός δευτερεύοντος θέματος που, προφανώς, δεν τοποθετείται στο ίδιο επίπεδο.
<P>
Παρόμοιο θέμα θα άξιζε σαφείς και ρητές ηθικές επιλογές, καθώς και μεγάλη σοβαρότητα σε ό, τι αφορά την έκθεση των γεγονότων και των ιδεών. Όμως το κείμενο που προτάθηκε δεν ανταποκρίνεται καν στις απαιτήσεις αυτές.
<P>
Με κανέναν τρόπο δεν επισημάνθηκαν οι ηθικές και πνευματικές βάσεις της απόλυτης απόρριψης που θα πρέπει να συνοδεύει τον ρατσισμό: η ίση αξιοπρέπεια κάθε ανθρώπινου όντος, από τη σύλληψή του μέχρι τον φυσικό θάνατό του, ανεξαρτήτως της φυλής του, αλλά και της κοινωνικής θέσης του, υψηλής ή ταπεινής, της θρησκείας του, της κατάστασης της υγείας του, της ηλικίας του. Η αποσιώπηση των θεμελιωδών αυτών αρχών αποδυναμώνει το εύρος του ψηφίσματος.
<P>
Επιπλέον, το κείμενο αναμειγνύει προτάσεις που δεν μπορούμε να αποδεχθούμε, όπως π.χ. την απαίτηση παραδειγματικής συμπεριφοράς από το διδακτικό προσωπικό, με απαράδεκτες ιδεολογικές προτάσεις, όπως την ιδέα "θετικής διακριτικής μεταχείρισης» που, προφανώς, αντίκειται στην καταπολέμηση της διακριτικής μεταχείρισης.
<P>
Επιπροσθέτως, ο εισηγητής συγχέει έννοιες που δεν συνδέονται μεταξύ τους, όπως είναι ο ρατσισμός και ο εθνικισμός.
<P>
Μεταχειρίζεται επικίνδυνες έννοιες, όπως είναι η ανίχνευση ενδεχόμενων ρατσιστικών, ξενοφοβικών ή εθνικιστικών τάσεων, οι οποίες μπορεί να οδηγήσουν στη μη ευλογοφανή αυθαίρετη εξέταση της σκέψης.
<P>
Ορισμένες παράγραφοι είναι ασαφείς, όπως η παράγραφος H, η οποία ή εκφράζει κάτι το προφανές, ή εμπεριέχει ακατάληπτες υστερόβουλες σκέψεις.
<P>
Τέλος, αναφέρεται στη Συνθήκη του Αμστερνταμ που, μέχρις αποδείξεως του εναντίου, δεν εντάσσεται στο νομικό οπλοστάσιο της Κοινότητας, εφόσον δεν έχει κυρωθεί από κανένα κράτος μέλος.
<P>
Για τους λόγους αυτούς, ήταν αδύνατο να υπερψηφίσουμε το εν λόγω ψήφισμα.

<SPEAKER ID=78 NAME="Caudron">
Δεν θα εκπλαγεί κανείς αν μάθει ότι ως σοσιαλιστής και ως Γάλλος τάσσομαι ανεπιφύλακτα υπέρ των αναζητήσεων και των προτάσεων του συναδέλφου κ. Alν. Θέλω να τον συγχαρώ για αυτές!
<P>
Επίσης, συμμερίζομαι τα ζητήματα που θέτει σχετικά με τις προθέσεις της Επιτροπής, αφενός, για τις ενδεχόμενες εκδηλώσεις στο πλαίσιο του Ευρωπαϊκού Έτους κατά του Ρατσισμού και, αφετέρου, για την ίδρυση του Ευρωπαϊκού Παρατηρητηρίου κατά του Ρατσισμού. Ταζητήματα αυτά είναι θεμελιώδη. Επισημαίνω ότι δεν είναι ουδέτερα πολιτικά· συνδέονται σε μεγάλο βαθμό με τη δυστυχία που πλήττει διαρκώς περισσότερο τους συμπολίτες μας, γεγονός που δεν δικαιολογεί τίποτα.
<P>
Εκτιμώ, πράγματι, ότι σε καμία περίπτωση δεν μπορούμε να συγχωρήσουμε τη μειοψηφία αυτή των Ευρωπαίων που εκφράζει τη συμπάθειά της για μια Ακρα Δεξιά εγκλωβισμένη στην πλέον αντιδραστική ξενοφοβία και στον πλέον αντιδραστικό εθνικισμό· είναι υπερβολικά βαρύ.
<P>
Θα ήθελα με τη σειρά μου να επιστήσω την προσοχή ορισμένων συντηρητικών εκπροσώπων της Δεξιάς, που θεωρούν ότι μπορούν να διατηρήσουν τις θέσεις τους συμμαχώντας ή ευθυγραμμιζόμενοι με τις θέσεις των πλέον ακραίων αυτών κομμάτων. Να μην ξεχνούν ποτέ ότι παίζουν το παιχνίδι της Ακροδεξιάς, χωρίς ωστόσο να κερδίζουν ξανά τους ψηφοφόρους, οι οποίοι τους εγκατέλειψαν.
<P>
Η Ιστορία μάς διδάσκει ότι όλα αυτά τα κόμματα της Ακροδεξιάς φέρουν εντός τους τα σπέρματα της βίας, και ότι η βία αυτή προκαλεί πάντα τραγωδίες.
<P>
Αυτή η επανεμφάνιση του μίσους στα περισσότερα κράτη αποδεικνύει ότι το "μιαρό ζώο» που οι γονείς μας και ορισμένοι από εμάς πολέμησαν, δεν έχει πεθάνει και ότι, συνεπώς, το καλύτερο μέσο για να τιμήσουμε εκείνους στους οποίους οφείλουμε την ελευθερία μας... είναι να συνεχίσουμε τον αγώνα τους.

<SPEAKER ID=79 NAME="Eriksson, Sjφstedt και Svensson">
Υπερψηφίσαμε το εν λόγω ψήφισμα για τις φυλετικές διακρίσεις. Στηρίζουμε απολύτως το βασικό πνεύμα του ψηφίσματος του αντιρατσισμού και του ανθρωπισμού. Έχουμε εντούτοις αντιρρήσεις σε τρία σημεία:
<P>
1.Δεν θεωρούμε ότι θα πρέπει να εναρμονιστεί η μεταναστευτική πολιτική των κρατών μελών.2.Δεν θεωρούμε ότι θα πρέπει να καθορίζονται σε επίπεδο ΕΕ ποινικά ζητήματα, π.χ. η ποινικοποίηση των ρατσιστικών οργανώσεων.3.Θέλουμε να τονίσουμε ότι η δουλειά για τα ανθρώπινα δικαιώματα γίνεται κυρίως εντός του πλαισίου του Συμβουλίου της Ευρώπης, και η ΕΕ δεν θα πρέπει να επιδιώκει να πάρει αυτά τα ζητήματα απ' αυτόν τον πανευρωπαϊκό θεσμό.
<SPEAKER ID=80 NAME="Raschhofer">
Οι φιλελεύθεροι βουλευτές θα εγκρίνουν βέβαια την πρόταση ψηφίσματος στην τελική ψηφοφορία, αυτό όμως δεν σημαίνει συμφωνία επί όλων των σημείων του περιεχομένου της.
<P>
Απορρίπτουμε τόσο έναν Ευρωπαϊκό Χάρτη δικαιωμάτων των μεταναστών, όσο και την ευρωπαϊκή ενιοποίηση του ποινικού δικαίου ή την κατάργηση της αρχής του αμφοτερόπλευρου αξιοποίνου ορισμένων αξιόποινων πράξεων.
<P>
Έκθεση Thors (Α4-0008/98)
<SPEAKER ID=81 NAME="Lindqvist">
Στην έκθεση ρίχνεται φως σε κάποιες ελλείψεις όσον αφορά την συμμόρφωση προς τους κοινοτικούς κανόνες σε μεμονωμένα κράτη μέλη. Εκεί περιγράφεται επίσης η συμμόρφωση από τα μεμονωμένα κράτη μέλη προς τις διεθνείς συμφωνίες που έχουν συναφθεί από την ΕΕ.
<P>
Ο αριθμός των κανόνων της ΕΕ αυξάνει συνεχώς. Τα προηγούμενα μηνύματα για λιγότερους αλλά καλύτερους κανόνες έμειναν στα λόγια. Η πληθώρα των κανόνων της ΕΕ καθιστά το σύστημα των κανόνων δύσκολο να εποπτευθεί και είναι μια αιτία των δυσκολιών της προσαρμογής και εφαρμογής των κανόνων στα κράτη μέλη. Μία άλλη αιτία μπορεί να είναι ότι κανόνες που δεν γίνονται αντιληπτοί ως σημαντικοί, απαραίτητοι ή ως παρεμβατικοί δεν εισάγονται, ή εισάγονται τελευταίοι. Παρ' όλα αυτά, οι προτάσεις της έκθεσης είναι κατά βάση καλές, γι' αυτό την υπερψήφισα.
<P>
Έκθεση Izquierdo Collado (A4-0407/97)
<SPEAKER ID=82 NAME="Apolinαrio">
, γραπτώς. (PT) Καταψήφισα την έκθεση Izquierdo Collado για τα διευρωπαϊκά υδρολογικά δίκτυα διότι, από τη στιγμή που προτείνει μια πολιτική διαχείρισης των υδάτων που θα στηρίζεται στις μεταφορές από τη μία λεκάνη στην άλλη, αντιτίθεται και προσκρούει στο νόημα και την εμβέλεια των διεξαγόμενων συζητήσεων σχετικά με την οδηγία-πλαίσιο για το ύδωρ, καθώς και στους ισχύοντες κανόνες διεθνούς δικαίου για τα ύδατα, και συγκεκριμένα σε αυτούς που περιλαμβάνονται στη Σύμβαση του Ελσίνκι και του Εσπόο και προβλέπουν τη διασφάλιση της θέσης των παρακτίων κρατών. Πέραν τούτου, μια τέτοια αποκλειστική επιλογή των μεταφορών ύδατος θέτει σε αμφισβήτηση την ίδια την κοινοτική νομοθεσία σχετικά με τον περιβαλλοντικό αντίκτυπο. Μια πολιτική διαφύλαξης του όγκου των υδάτων, ιδιαίτερα σημαντική για τις χώρες της Νότιας Ευρώπης, είναι αδιάρρηκτα δεμένη με μια προοπτική ποιότητας και αλληλεγγύης, ιδίως στην περίπτωση υδρογραφικών λεκανών που εκτείνονται στο έδαφος διαφόρων κρατών μελών, όπου η στάθμιση των συμφερόντων που τίθενται επί τάπητος αποτελεί τη λυδία λίθο της πολιτικής που πρέπει να ακολουθείται.
<P>
Έχουμε μπροστά μας μια έκθεση πρωτοβουλίας. Πολύ σύντομα, το Ευρωπαϊκό Κοινοβούλιο θα κληθεί να γνωμοδοτήσει επί της οδηγίας-πλαισίου, στη διάρκεια μιας νομοθετικής διαδικασίας. Δεν μπορούσα να μην απευθύνω ευθύς εξ αρχής αυτή την προειδοποίηση, ούτως ώστε ήδη από τώρα να επισημάνω τις διαφορές μας.

<SPEAKER ID=83 NAME="Dνez de Rivera Icaza">
Πώς θα μπορούσε κανείς να αρνηθεί την υπερψήφιση της έκθεσης του κ. Izquierdo σχετικά με τα διευρωπαϊκά υδατικά δίκτυα;
<P>
Εμείς, που εδώ και πολύ καιρό απασχολούμαστε με περιβαλλοντικά θέματα, γνωρίζουμε καλά ότι κάθε έργο μεγάλης ολκής προϋποθέτει τη διεξαγωγή της ενδεδειγμένης αξιολόγησης του αντίστοιχου αντίκτυπου, μια διαδικασία που δεν μπορεί πλέον να παρακάμπτεται. Οπότε, η επίκληση αυτού του επιχειρήματος για την καταψήφιση της παρούσας έκθεσης δεν έχει κανένα νόημα. Τουναντίον, αυτό που όντως είναι γεγονός είναι το ότι εκτεταμένες περιοχές της Κοινότητας πλήττονται από εξουθενωτικές περιόδους ανομβρίας, και δίχως νερό δεν υπάρχει ζωή, δεν υπάρχει πρόοδος, δεν υπάρχει αλληλεγγύη.
<P>
Το πρόβλημα του νερού δεν εστιάζεται μόνο στην ποιότητά του αλλά και στην ποσότητα. Και το πρόβλημα της ποσότητας του νερού μπορεί να διευθετηθεί με έναν και μοναδικό τρόπο: με τα διευρωπαϊκά υδατικά δίκτυα.
<P>
Η θετική μου ψήφος, επομένως, αντιστοιχεί σε μια ψήφο αλληλεγγύης.

<SPEAKER ID=84 NAME="Kirsten Jensen και Iversen">
Οι Δανοί σοσιαλδημοκράτες ακολουθούν τη λίστα ψηφοφορίας της ομάδας του Ευρωπαϊκού Σοσιαλιστικού Κόμματος για την έκθεση του κ. Izquierdo Collado για την τεχνολογική βιωσιμότητα των διευρωπαϊκών υδάτινων δικτύων. Θα θέλαμε όμως να τονίσουμε ότι πρέπει να δείξουμε πάρα πολύ μεγάλη προσοχή προτού ξεκινήσουμε έργα που έχουν στόχο την επέκταση αυτών των δικτύων. Πάντα θα είναι απαραίτητο πρώτα να διεξαγάγουμε ενδελεχείς έρευνες της κάθε συγκεκριμένης περίπτωσης όπου ένα τέτοιο έργο θα ήταν τελέσφορο. Πρωτίστως πρέπει να βεβαιωθούμε αν το πρόβλημα δεν μπορεί να λυθεί με το να γίνει η διαχείριση των ήδη υπάρχοντων πόρων πιο ορθή. Αυτό πρέπει να γίνει ευρέως κατανοητό και πρέπει να συνεπώς να συμπεριληφθούν εκτιμήσεις των δυνατοτήτων μετατροπής της γεωργικήςκαι της βιομηχανικής παραγωγής. Η μετατροπή της γεωργίας είναι μεταξύ άλλων αναγκαία στις περιπτώσεις όπου καλλιεργούνται ορισμένες καλλιέργειες με μεγάλες απαιτήσεις νερού σε περιοχές που απειλούνται από ξηρασία και που από πάνω οι εν λόγω καλλιέργειες συνεχίζονται και πολύ μετά από τη φυσική εποχή τους. Αυτό αποτελεί σημάδι παράφρονου τρόπου σκέψης και πρέπει να αλλάξει προτού προβούμε σε άλλες εναλλακτικές λύσεις του προβλήματος της έλλειψης νερού.

<SPEAKER ID=85 NAME="Lindholm">
Είναι σίγουρα αλήθεια ότι η κατανομή των υδάτινων πόρων είναι διαφορετική εντός της Ευρωπαϊκής Ένωσης. Το ίδιο είναι επίσης οι εκτάσεις της εύφορης καλλιεργήσιμης γής, τα κοιτάσματα του σιδήρου και του άνθρακα, ο αριθμός των ωρών με ήλιο καθώς και το κρύο ή το χιόνι. Κατά την δημιουργία του κλίματος και των φυσικών πόρων της Ευρώπης δεν υπήρχε καμία σκέψη για την Ευρωπαϊκή Ένωση - και ευτυχώς ίσως. Σκεφτείτε πόσο μονότονη θα ήταν η Ευρώπη αν η κατανομή ήταν παντού η ίδια.
<P>
Τα κράτη μέλη, οι κυβερνήσεις τους και οι φορολογούμενοι έχουν, μέσω μικρότερων ή μεγαλύτερων προσπαθειών, φροντίσει τους πόρους και εξισώσει τις διαφορές στην συνείδηση ότι οι μακροπρόθεσμες, οικολογικά βιώσιμες επενδύσεις είναι επικερδείς.
<P>
Στην έκθεση προτείνεται η δημιουργία ενός θεσμικού πλαισίου για τα διευρωπαϊκά υδάτινα δίκτυα, ο στόχος του οποίου θα είναι μία περισσότερο εννιαία κατανομή των υδάτινων πόρων εντός της Ένωσης. Η σκέψη και μόνο είναι παράλογη. Οι φυσικοί πόροι μιας χώρας είναι και πρέπει να παραμείνουν μία εθνική υπόθεση.
<P>
Η κατανομή και οι οικονομικές επενδύσεις σε ένα κράτος μέλος ή μία περιοχή πρέπει να αποφασιστούν από το Κοινοβούλιο της χώρας και οι δαπάνες να καλυφθούν από τους φορολογούμενους. Φυσικά η συνεργασία, οι συμφωνίες και οι οικονομικές επενδύσεις μεταξύ δύο ή περισσοτέρων χωρών είναι, όπως πάντοτε, θετικές. Αλλά οι αποφάσεις και η ανάληψη δεσμεύσεων θα πρέπει να γίνουν, ως είθισται, μέσω διακρατικών συμφωνιών. Ο χειρισμός των φυσικών πόρων των κρατών μελών δεν είναι ένας τομέας αρμοδιοτήτων της ΕΕ - αν η ΕΕ δεν σκοπεύει να γίνει κράτος.

<SPEAKER ID=86 NAME="Martinez">
Εξετάζουμε ένα από τα σημαντικότερα στρατηγικά θέματα της Ευρώπης. Το νερό θα αποτελέσει, πράγματι, τον βασικό πόρο του 21ου αιώνα. Θα βρεθεί στο επίκεντρο διενέξεων μεταξύ χωρών που θα μαστίζονται από την ξηρασία και χωρών που θα μπορούν να εξακολουθούν την καλλιέργεια των αρδευομένων εκτάσεων. Με άλλα λόγια, μιλούμε για την πηγή της ζωής.
<P>
Πώς, λοιπόν, θα αρνηθούμε την πηγή αυτή κάθε πλούτου στους γείτονές μας και ειδικότερα στην Ισπανία, που φέρει στους λόφους της Μούρθια και ήδη στην Καταλονία τα σημάδια της αυξανόμενης απερήμωσης; Η Ισπανία, από τη Huerta της Valencia, από το Δικαστήριο "για τα Ύδατα» ή από την τεχνογνωσία της διαχείρισης του νερού της Sierra Nevada μέχρι το κόσμημα της "Γρανάδα», διαθέτει ιστορία που συνοψίζεται στον αγώνα για το νερό.
<P>
Επίσης, αμέσως ο γείτονας, η Γαλλία και ειδικότερα η περιοχή LanguedocRoussillon, θα επιθυμούσε να βοηθήσει, να συνδράμει, να μοιραστεί, να προσφέρει. Υπάρχουν υδάτινα αποθέματα στον Ροδανό· είναι δελεαστική η ιδέα να εκτραπεί ένα μέρος προς τη λεκάνη του Έβρου.
<P>
Αυτό ακριβώς είναι όλο το νόημα του προγράμματος διευρωπαϊκών υδάτινων δικτύων, στο πλαίσιο των οποίων εντάσσεται εκείνο του Languedoc-Roussillon, που μεταφέρει σε μήκος 320 χλμ. το νερό του Ροδανού μέχρι τα Πυρηναία, πριν το εκβάλει λόγω της βαρύτητας μέχρι τις πύλες της Βαρκελώνης.
<P>
Είναι έργο φαραωνικό. Πρόκειται για επενδύσεις άνω των 7 δισεκατομμυρίων γαλλικών φράγκων. Είναι ωραίο, μεγάλο, γοητευτικό και ωστόσο παρουσιάζει όλους τους κινδύνους.
<P>
Οικολογικό κίνδυνο, σε ό, τι αφορά το θαύμα της Camargue, για το οποίο δεν γνωρίζουμε κατά πόσον δεν θα αντιμετωπίσει εκ νέου αύξηση της αλμυρότητας, μόλις μειωθεί η πίεση του υδάτινου όγκου του Ροδανού.
<P>
Όμως, πρωτίστως, θέτει τον κίνδυνο μιας κυοφορούμενης αιτίας πολέμου, την ημέρα που η Γαλλία, αντιμετωπίζοντας με τη σειρά της την ξηρασία, θα "έκλεινε τη βρύση». Μας δηλώνουν εξάλλου ότι "οι ποσότητες νερού που θα λαμβάνονται με αυτόν τον τρόπο, θα παραμείνουν "αναλλοίωτες». Δεν θα είναι δυνατό να αμφισβητηθούν βραχυπρόθεσμα ή μεσοπρόθεσμα»!
<P>
Αύριο, η Γαλλία δεν θα έχει άλλη επιλογή από την κήρυξη πολέμου στην Ισπανία για το νερό, ή από τη διακοπή της παροχής απαραίτητου ύδατος προς τους καλλιεργητές λαχανικών μας, τους δενδροκόμους μας, τους χωρικούς μας, τους κατοίκους του Languedoc, ενώ το νερό αυτό θα προσφέρεται στους άλλους.
<P>
Στο όνομα του εγγύς μέλλοντος και της καλής γειτονίας, προτιμούμε να αρνηθούμε ευθύς εξαρχής. Είμαστε αναγκασμένοι να θέσουμε τους εαυτούς μας πάνω από τους άλλους, ακόμη και αν είμαστε φιλάδελφοι.

<SPEAKER ID=87 NAME="Πρόεδρος">
Έτσι ολοκληρώνεται η ώρα των ψηφοφοριών.

<CHAPTER ID=6>
Διακoπή της συνσδoυ
<SPEAKER ID=88 NAME="Πρόεδρος">
Κηρύσσω τη διακοπή της συνόδου του Ευρωπαϊκού Κοινοβουλίου.
<P>
(Η συνεδρίαση λήγει στις 12.10)

