<CHAPTER ID=1>
Ετήσια οικονομική έκθεση 1999
<SPEAKER ID=1 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0102/99) του κ. Fourηans, εξ ονόματος της Επιτροπής Οικονομικής, Νομισματικής και Βιομηχανικής Πολιτικής, για την ανακοίνωση της Επιτροπής προς το Συμβούλιο, το Ευρωπαϊκό Κοινοβούλιο, την Οικονομική και Κοινωνική Επιτροπή και την Επιτροπή των Περιφερειών «Η οικονομία της Ένωσης και η έλευση του ευρώ: για την προαγωγή της οικονομικής μεγέθυνσης, της απασχόλησης και της σταθερότητας» (ετήσια οικονομική έκθεση 1999).

<SPEAKER ID=2 NAME="Fourηans">
Κύριε Πρόεδρε, ο στόχος της έκθεσης την οποία σας παρουσιάζω σήμερα, βάσει της έκθεσης της Εκτελεστικής Επιτροπής, είναι διττός: αρχικά, να εκτιμήσει την οικονομική κατάσταση, και στη συνέχεια και πάνω από όλα να προτείνει πεδία της οικονομικής πολιτικής που θα έπρεπε να αποτελέσουν τη βάση για τους περίφημους γενικούς προσανατολισμούς των οικονομικών πολιτικών.
<P>
Κατά πρώτον, η οικονομική κατάσταση. Θα είμαι αρκετά σύντομος. Δεν αποτελεί μυστικό για κανέναν το γεγονός ότι η οικονομική άνοδος για το 1999 θα μειωθεί, θα παραμείνει, ωστόσο, υψηλότερη από 2 %. Επομένως, πρόκειται για επιβράδυνση και όχι για ύφεση, είναι σημαντικό να το υπογραμμίσουμε αυτό. Η διεθνής κρίση έχει και θα έχει και στο μέλλον αντίκτυπο στις οικονομίες μας, όμως ο αντίκτυπος αυτός διαφέρει ανάλογα με τη χώρα. Συνεπώς, τα μέτρα που θα πρέπει να ληφθούν, στο εσωτερικό, πρέπει να προσαρμόζονται στις αντίστοιχες καταστάσεις. Αυτό σημαίνει πως θα πρέπει να αναλύσουμε όλο και περισσότερο τις σχέσεις αλληλεξάρτησης των χωρών, ιδιαίτερα τώρα που έχουμε ένα ενιαίο νόμισμα, τουλάχιστον στη ζώνη ευρώ. Και στο θέμα αυτό, κύριε Επίτροπε, αν και θεωρούμε πως η έκθεσή σας είναι πολύ καλή, θεωρούμε πως θα έπρεπε να την επεξεργαστείτε περισσότερο και καλύτερα στο θέμα των αλληλεξαρτήσεων μεταξύ των χωρών. Αυτό θα πρέπει να γίνει την επόμενη χρονιά, και για εσάς, και για μένα, κύριε Επίτροπε.
<P>
Ποιές είναι οι προεκτάσεις αυτής της κατάστασης όσον αφορά την οικονομική πολιτική; Πρέπει να χαλαρώσουμε τη δημοσιονομική ενοποίηση, δηλαδή να τροποποιήσουμε το Σύμφωνο Σταθερότητας; Και πρέπει επίσης να μειώσουμε τα επιτόκια προκειμένου να δώσουμε νέα ώθηση στην ζήτηση, όπως έχει την τάση να προτείνει κυρίως η αριστερή προς εσάς πτέρυγα τουλάχιστον σε αυτήν την αίθουσα, κύριε Πρόεδρε; Ή μήπως πρέπει να ακολουθήσουμε την στρατηγική που έχει επιλεγεί, πριν από αρκετούς μήνες και χρόνια, όπως πιστεύει κυρίως η δεξιά προς εσάς πτέρυγα, κύριε Πρόεδρε;
<P>
Εμείς, αγαπητοί συνάδελφοι, θεωρούμε πως η ορθή πολιτική είναι η δεύτερη, όπως άλλωστε υποστήριξε και η Επιτροπή Οικονομικής, Νομισματικής και Βιομηχανικής Πολιτικής, στην ψηφοφορία της που διεξήχθη στις 24 του περασμένου Φεβρουαρίου. Αυτό δεν σημαίνει - και θα πρέπει να είμαι σαφής - πως δεν χρειάζεται ένα κατάλληλο μίγμα πολιτικής και πως η μακροοικονομική πολιτική δεν είναι σημαντική. Βεβαίως και είναι σημαντική, θεωρούμε όμως πως θα ήταν σοβαρό λάθος να επανέλθουμε στις παλιές κεϋνσιανές συνταγές οι οποίες δεν έχουν πια τίποτα να προσφέρουν.
<P>
Χρειάζεται να επιδιώξουμε την μείωση των δημοσιονομικών ελλειμμάτων, συμφωνούμε μαζί σας ως προς αυτό, κύριε Επίτροπε, κυρίως για τις τρεις μεγάλες χώρες - Γερμανία, Γαλλία και Ιταλία - οι οποίες αντιπροσωπεύουν από μόνες τους, οφείλουμε να υπενθυμίσουμε, το 75 % του ΑΕγχΠ της ζώνης ευρώ. Και πρέπει να ακολουθήσουμε αυτήν την πολιτική χωρίς συνακόλουθη αύξηση φόρων και βαρών και εί δυνατόν, με μείωσή τους.
<P>
Εάν, επιπλέον, θέλουμε αύξηση των δημοσίων επενδύσεων, γεγονός που εμείς ευχόμαστε τουλάχιστον όσον αφορά το ανθρώπινο δυναμικό και την έρευνα, είναι βεβαίως προφανές πως αυτή η πολιτική δεν μπορεί να επιτύχει χωρίς μία αναδιοργάνωση των δημοσίων δαπανών. Αυτή η δημοσιονομική ενοποίηση είναι επίσης σημαντική, πρώτον, για να διατηρηθούν σε χαμηλά επίπεδα τα επιτόκια, τα οποία τονώνουν την συνολική ζήτηση, αγαπητοί μου συνάδελφοι, και δεύτερον, για να διατηρηθεί η εμπιστοσύνη των καταναλωτών και των επενδυτών, η οποία τονώνει την συνολική ζήτηση, αγαπητοί μου συνάδελφοι, που βρίσκεστε εκ δεξιών μου σε αυτήν την αίθουσα.
<P>
Και τώρα σχετικά με την νομισματική πολιτική. Θα πρέπει η ΕΚΤ να μειώσει τα επιτόκιά της; Είπα προηγουμένως: για το 1999, επιβράδυνση: ναι, ύφεση: όχι. Αυτό είναι σημαντικό προκειμένου να αποφανθούμε για το ερώτημα αυτό. Επιπλέον, βρισκόμαστε πράγματι σε περίοδο αποπληθωρισμού όπως υποστηρίζουν ορισμένοι; Νομίζω πως οι αριθμοί δείχνουν πως δεν υφίσταται κάτι τέτοιο. Το ποσοστό του πληθωρισμού δείχνει να έχει σταθεροποιηθεί περίπου στο 1 %; σημειώθηκε πτώση των τιμών των πρώτων υλών και της ενέργειας. Ποιος μας λέει πως οι μειώσεις αυτές θα διατηρηθούν; Παρ' όλα αυτά, απαιτείται μεγάλη επαγρύπνηση και εάν ποτέ διαφανεί πως επανερχόμαστε σε περίοδο αποπληθωρισμού, τότε η ΕΚΤ θα πρέπει να μειώσει τα επιτόκια της. Ωστόσο, σήμερα δεν αντιμετωπίζουμε αυτήν την κατάσταση.
<P>
Για να ολοκληρώσω σχετικά με το κεφάλαιο «μίγμα πολιτικής», θα διευκρινίσω πως οι μισθολογικές διαπραγματεύσεις πρέπει να παραμείνουν λογικές και πως η αγοραστική δύναμη των μισθών θα πρέπει να εξελίσσεται, σε γενικές γραμμές, σε συνάρτηση με την αύξηση της παραγωγικότητας. Και υπ' αυτό το πρίσμα, η αγοραστική δύναμη των μισθών θα αυξηθεί, γεγονός που θα συμβάλει επίσης, αγαπητοί μου συνάδελφοι, στην τόνωση της συνολικής ζήτησης.
<P>
Το βλέπουμε, χρειάζεται λοιπόν μία ορθή μακροοικονομική πολιτική για να διασφαλίσουμε την οικονομική άνοδο και την απασχόληση, όμως μόνο οι εις βάθος διαρθρωτικές μεταρρυθμίσεις θα μπορέσουν να οδηγήσουν σε μείωση του επιπέδου ανεργίας και η μείωση αυτή να κρατήσει. Δεν θα αναφερθώ σε αυτό το θέμα, το οποίο θα εξεταστεί στην επόμενη έκθεση σχετικά με τους Γενικούς Προσανατολισμούς των Οικονομικών Πολιτικών. Εν ολίγοις, χρειάζονται μεταρρυθμίσεις στην αγορά εργασίας: μείωση του κόστους εργασίας, κυρίως για τους ανειδίκευτους· περισσότερη ευελιξία στην αγορά εργασίας. Είναι ανάγκη να μπορούμε να ενσωματώνουμε καλύτερα τους ανειδίκευτους, χρειάζονται μεταρρυθμίσεις στις αγορές αγαθών και υπηρεσιών, χρειάζονται μεταρρυθμίσεις στις χρηματοπιστωτικές αγορές, και οι μεταρρυθμίσεις αυτές πρέπει να ενταχθούν σε ένα σύνολο το οποίο θα χαρακτηρίζεται από συνέπεια, και θα χαρακτηρίζεται από συνέπεια και σε σχέση με την μακροοικονομική πολιτική έτσι ώστε όλα τα μέτρα να μπορέσουν να αλληλοενισχυθούν.
<P>
Αυτή είναι, αγαπητοί μου συνάδελφοι, η οπτική στην οποία τοποθετείται η έκθεση που σας προτείνω. Μία ορθή μακροοικονομική πολιτική, μία ορθή σύνθεση πολιτικής συνοδευόμενη από συνεπείς διαρθρωτικές μεταρρυθμίσεις εις βάθος, και όλα αυτά πρέπει να βασίζονται στη διάρκεια και όχι σε μία βραχυπρόθεσμη θεώρηση, σε μία οποιαδήποτε ρύθμιση ακριβείας που υποτίθεται ότι θα μπορούμε να την διορθώσουμε, λες και μπορεί κανείς να ρυθμίσει την οικονομία μέχρι το χιλιοστό του δευτερολέπτου σαν να είναι υπερσύγχρονο ρολόι. Γνωρίζουμε πολύ καλά πως η οικονομία δεν λειτουργεί κατά αυτόν τον τρόπο, και αν το ξεχάσουμε αυτό, μπορεί να οδηγηθούμε σε αρκετές απογοητεύσεις. Ελπίζω, αγαπητοί συνάδελφοι, πως δεν θα υπάρξει τέτοια απογοήτευση.
<P>
Χειροκροτήματα

<SPEAKER ID=3 NAME="Menrad">
Κύριε Πρόεδρε, κατ' αρχάς θέλω να συγχαρώ τον κ. Fourηans εξ ονόματος της Επιτροπής Απασχόλησης και Κοινωνικών Υποθέσεων για την πολύ καλή του έκθεση. Μας χαροποιεί το γεγονός ότι η Επιτροπή Οικονομικής, Νομισματικής και Βιομηχανικής Πολιτικής υιοθέτησε σημαντικά σημεία της γνωμοδότησής μας. Ενόψει μιας ενιαίας νομισματικής πολιτικής υπό μια ανεξάρτητη Κεντρική Τράπεζα, οι οικονομικές πολιτικές των κρατών μελών θα πρέπει να εναρμονισθούν σε μεγαλύτερο βαθμό.
<P>
Το εκφραζόμενο στην τροπολογία 19 αίτημα για την κατάργηση του Συμφώνου Σταθερότητας δεν ανταποκρίνεται ωστόσο στις ιδέες της επιτροπής μας. Αντιθέτως, εμείς ζητούμε μία εξισορροπημένη πολιτική που θα περιλαμβάνει τόσο ένα σταθερό νόμισμα και μία πραγματική δημοσιονομική σταθεροποίηση όσο και την ανάγκη για εξασφάλιση επαρκούς αγοραστικής δύναμης.
<P>
Όπως και η Επιτροπή Οικονομικής Πολιτικής έτσι και εμείς υποστηρίζουμε μια μισθολογική πολιτική με προσανατολισμό την παραγωγικότητα. Όταν μέσω της συγκράτησης των πραγματικών μισθών αυξάνονται τα κέρδη και οι επενδύσεις, δεν αρκεί να λέμε ένα ξερό «ευχαριστώ' στους συνεργάτες μας για τη συγκράτησή τους. Κατά την άποψη της Επιτροπής Απασχόλησης και Κοινωνικών Υποθέσεων, οι τελευταίοι θα πρέπει να συμμετέχουν στο κέρδος και στο κεφάλαιο στο πλαίσιο εθελοντικών προτύπων. Πέραν τούτου, για την αντιμετώπιση της ανεργίας συνιστούμε την προώθηση δημιουργίας νέων επιχειρήσεων, τη διάθεση κεφαλαίων επιχειρηματικού κινδύνου ιδιαιτέρως σε μικρομεσαίες επιχειρήσεις, την ανάπτυξη νέων υπηρεσιών και την ενισχυμένη προσαρμοστικότητα των επιχειρήσεων, όπου ταυτόχρονα θα πρέπει να διασφαλισθεί σε όλη την ευρωπαϊκή επικράτεια η συμμετοχή των εργαζομένων, η τήρηση των κανόνων έγκαιρης ενημέρωσής τους και διαβούλευσης με αυτούς και κατά συνέπεια να διασφαλισθούν οι δυνατότητες της έγκαιρης προσαρμογής τους στις διαρθρωτικές αλλαγές.
<P>
Τέλος, χρειαζόμαστε στην Ευρώπη μία προληπτική, ενεργό πολιτική για την απασχόληση, μία σύγχρονη μορφή εκπαίδευσης της νεολαίας, βελτιωμένες δυνατότητες επανεκπαίδευσης, δια βίου μάθησης, έρευνας και ανάπτυξης, χρειαζόμαστε επενδύσεις στο ανθρώπινο δυναμικό από τις επιχειρήσεις, από τα κράτη μέλη και από ευρωπαϊκά προγράμματα. Όλα αυτά ενισχύουν με τον ίδιο τρόπο την κοινωνική διάσταση και την ανταγωνιστικότητα της Ευρώπης στην παγκόσμια αγορά.

<SPEAKER ID=4 LANGUAGE="EN" NAME="Hendrick">
Κύριε Πρόεδρε, θα ήθελα αρχικά να συγχαρώ τον κ. Fourηans επειδή έχει γίνει, κατά τη γνώμη μου, μια καλύτερη προσπάθεια παρουσίασης της ετήσιας οικονομικής έκθεσης της Επιτροπής. Μιλάω για μια «καλύτερη προσπάθεια» επειδή πιστεύω ότι η έκθεση αυτή καθεαυτή στερείται πρωτοτυπίας. Στερείται πρωτοτυπίας όσον αφορά τον τρόπο με τον οποίο μπορούμε να βελτιώσουμε τα προβλεπόμενα ποσοστά οικονομικής ανάπτυξης· στερείται πρωτοτυπίας ως προς το ότι αναγνωρίζει ότι πρέπει να αναθεωρούμε συνεχώς τα ποσοστά ανάπτυξης και ότι στην ουσία δεν γνωρίζουμε τι πρέπει να κάνουμε όσον αφορά την προσπάθεια για ενίσχυση της απασχόλησης, της οικονομικής ανάπτυξης και των επενδύσεων στην Ευρώπη· στερείται πρωτοτυπίας επειδή, ενώ δέχεται ότι τα ποσοστά ανεργίας στην Ευρώπη είναι σχετικά υψηλά, δεν κάνει σχεδόν τίποτα άλλο από το να παραδέχεται το γεγονός ότι ναι μεν δημιουργούνται αλλά και χάνονται θέσεις εργασίας. Αυτή τη στιγμή, η ανεργία στην Ευρώπη παραμένει στο ίδιο επίπεδο που βρισκόταν την εποχή που εξελέγην εγώ σε αυτό το Κοινοβούλιο, τεσσεράμισυ χρόνια πριν, γεγονός που λέει πολλά.
<P>
Δεν μπορούμε να ρίχνουμε τα βάρη για ό, τι δεν πάει καλά με την ευρωπαϊκή οικονομία στη γενικότερη κατάσταση που επικρατεί στον κόσμο. Δεχόμαστε ότι το 20 % της παγκόσμιας οικονομίας βρίσκεται σε περίοδο ύφεσης και ένα άλλο 10 % πολύ κοντά στην ύφεση. Ωστόσο, τα οφέλη της Ευρωπαϊκής Ένωσης και της ενιαίας αγοράς θα πρέπει να σημαίνουν ότι είναι δυνατή η ικανοποιητική δημιουργία θέσεων εργασίας παρ' όλα όσα συμβαίνουν εκτός των συνόρων της Ευρωπαϊκής Ένωσης.
<P>
Στην ίδια την έκθεση αναφέρεται ότι η ΟΝΕ αυτή καθεαυτή παρέχει προστασία. Δεν είναι όμως έτσι. Κατά την άποψή μου, από μόνη της η ενιαία αγορά αποτελεί ένα είδος προστασίας. Προστασία αποτελεί το γεγονός ότι οι εμπορικές μας συναλλαγές είναι στην πλειοψηφία τους εσωτερικές. Έχουν βοηθήσει ασφαλώς τα κριτήρια σύγκλισης και έχουμε καταφέρει να διατηρήσουμε κάποιες επενδύσεις ως αποτέλεσμα των ενιαίων δημοσιονομικών και φορολογικών πολιτικών. Ωστόσο, το ευρώ δεν είναι εδώ, βρίσκεται σε δοκιμαστικό στάδιο και δεν θα δώσει απαραίτητα λύση στα οικονομικά προβλήματα της Ευρώπης. Γι' αυτό ακριβώς πιστεύω ότι πρόκειται για αποτυχία της ετήσιας οικονομικής έκθεσης επειδή αυτό που χρειάζεται να κάνουμε είναι να εξετάσουμε το πώς μπορούμε να δημιουργήσουμε πολιτικές για να δημιουργηθούν θέσεις εργασίας.
<P>
Στην ίδια την έκθεση αναφέρεται ότι η ευρωπαϊκή οικονομία έχει πλέον συνηθίσει στο να λειτουργεί με ανεπαρκή συντελεστή απασχόλησης. Δοκιμάστε να το πείτε αυτό στους χιλιάδες πολίτες, και στην εκλογική μου περιφέρεια βεβαίως, αλλά και στα εκαταμμύρια των πολιτών σε ολόκληρη την Ευρωπαϊκή Ένωση που είναι άνεργοι. «Ανεπαρκής» δεν είναι ένας ικανοποιητικός όρος. Επικρατεί μια άσχημη διεθνής κατάσταση, ενώ στην έκθεση αναφέρεται επίσης η προοπτική συντονισμού επαρκών πολιτικών της Ένωσης. Κατά τη γνώμη μου, δεν ταιριάζει ιδιαίτερα να χρησιμοποιούνται οι όροι επαρκής και ανεπαρκής.
<P>
Αυτό που με ανησυχεί, όσον αφορά την πολιτική και την ανάληψη ευθυνών, είναι ότι η Επιτροπή δεν κατάφερε να χρησιμοποιήσει την ετήσια οικονομική έκθεση ως ερέθισμα για δράση και ως τρόπο καθιέρωσης ευρύτερων οικονομικών κατευθυντήριων γραμμών. Τα Σύμφωνα σταθερότητας και ανάπτυξης είναι σημαντικά αλλά οι δημόσιες επενδύσεις δεν θα πρέπει να συμπεριλαμβάνονται σε αυτά τα μεγέθη. Χρειαζόμαστε περισσότερες ιδιωτικές επενδύσεις, περισσότερες θέσεις εργασίας, μεγαλύτερη παραγωγικότητα και πιο σταθερή ανάπτυξη. Η Ευρωπαϊκή Κεντρική Τράπεζα έχει να διαδραματίσει κάποιο ρόλο αλλά δεν είναι μόνο αυτή, είναι και το Συμβούλιο, η Επιτροπή και το Κοινοβούλιο, και πρέπει να συνεργάζονται. Χρειαζόμαστε μια εναρμονισμένη πολιτική, αίτημα που δεν συμπεριλαμβάνεται στην ετήσια οικονομική έκθεση.

<SPEAKER ID=5 LANGUAGE="ES" NAME="Garcνa-Margallo y Marfil">
Κύριε Πρόεδρε, πολλές φορές έχουμε ακούσει ότι η έλευση του ευρώ συνιστά το σημαντικότερο γεγονός μετά την κατάληψη του Χειμερινού Παλατιού, κατά την επανάσταση του 1917, και αυτό ισχύει από πολλές απόψεις, αλλά πολύ περισσότερο σχετικά με το θέμα το οποίο εξετάζουμε εδώ.
<P>
Σε αυτόν τον καινούργιο κόσμο, οι εθνικές πολιτικές των κρατών μελών εξαρτώνται από τρία σύνολα προσανατολισμών. Τους γενικούς μακροοικονομικούς προσανατολισμούς, τις κατευθύνσεις σχετικά με την απασχόληση σύμφωνα με τη διαδικασία του Λουξεμβούργου, και τις εκθέσεις σχετικά με τη διαρθρωτική πολιτική που εγκρίθηκαν στο Cardiff Ι και Cardiff ΙΙ. Αυτά τα τρία σύνολα προσανατολισμών όμως, με τη σειρά τους, εξαρτώνται, προκαθορίζονται, περιορίζονται από τις βασικές αρχές που ενέπνευσαν την διαδικασία της ευρωπαϊκής οικοδόμησης: την αρχή της εσωτερικής αγοράς, την ίδια την αρχή της ύπαρξης ενός ενιαίου νομίσματος η οποία κλείνει για πάντα το δρόμο της πιθανής διόρθωσης των οικονομιών με προσφυγή στην υποτίμηση, την αρχή μιας ενιαίας και κεντρικής νομισματικής πολιτικής, η διαχείριση της οποίας ανατίθεται σε μια ανεξάρτητη Κεντρική Τράπεζα, και τέλος, την αρχή της περιοριστικής δημοσιονομικής πολιτικής, την καθιέρωση, με τη βιβλική σημασία, της εγκράτειας ως αρετής. Για τον λόγο αυτό, οι εν λόγω προσανατολισμοί έχουν τεράστια σημασία για την Ευρώπη στο σύνολό της και για καθένα από τα κράτη που την αποτελούν, και πολύ περισσότερο όταν η εθνική πολιτική αμφισβητείται σε κάποια από τις μεγάλες χώρες.
<P>
Τις τελευταίες ημέρες γίναμε μάρτυρες δηλώσεων εκ μέρους των εκπροσώπων της γερμανικής κυβέρνησης, οι οποίες κατέληγαν στο συμπέρασμα ότι η κρίση στην οποία βρισκόμαστε σήμερα είναι μια κρίση ζήτησης και μια κρίση σε ένα πλαίσιο σταθερότητας των τιμών, δυο σημαντικές καινοτομίες οι οποίες κατά την κρίση τους, αποκλείουν την πιθανότητα η κατάλληλη θεραπεία να συνίσταται στις διαρθρωτικές αλλαγές όπως υποστηριζόταν ανέκαθεν μέχρι σήμερα. Η θεραπεία, κατά την κρίση της γερμανικής κυβέρνησης, θυμίζει τις παλιές κεϋνσιανές συνταγές οι οποίες πιστεύαμε ότι είχαν κλειστεί για πάντα στο σεντούκι των αναμνήσεων μετά την κρίση του 1973. Από την άλλη όχθη του Ρήνου, προτείνεται μια μείωση των επιτοκίων σε μία προσπάθεια άσκησης επιρροής στην Ευρωπαϊκή Κεντρική Τράπεζα και αμφισβητείται το ίδιο το Σύμφωνο Σταθερότητας. Κατά τη γνώμη μας, η πολιτική που πρέπει να ασκηθεί είναι ακριβώς η αντίθετη, και αυτό πιθανότατα θα αποτελέσει και τη μεγάλη συζήτηση των ευρωεκλογών. Γιατί αυτό που δεν λέει η γερμανική κυβέρνηση είναι ότι πολλές από τις εσωτερικές της δυσχέρειες οφείλονται σε μια άνοδο των μισθών στη Γερμανία, πολύ ανώτερη από την παραγωγικότητα, και σε μια κάποια ευφορία, σε μια επιστροφή στις ρόδινες μέρες σε θέματα προϋπολογισμού. Από τη στιγμή που θα έχουμε επιτύχει τη σταθερότητα, οι καρποί είναι προφανείς, τουλάχιστον στη χώρα μου. Είναι απαραίτητο να επιχειρήσουμε τις διαρθρωτικές μεταρρυθμίσεις προκειμένου να επιλύσουμε το μοναδικό πρόβλημα που μας ενδιαφέρει όλους πραγματικά, το πρόβλημα της ανεργίας.

<SPEAKER ID=6 LANGUAGE="NL" NAME="Boogerd-Quaak">
Κύριε Πρόεδρε, θα ήθελα να συμφωνήσω με αυτό που είπε ο κ. Hendrick, δηλαδή ότι βρισκόμαστε εδώ και τέσσερα χρόνια στο Κοινοβούλιο και η ανεργία παραμένει στην ουσία στο ίδιο επίπεδο στο οποίο κυμαινόταν όταν ήρθαμε. Το Λευκό Βιβλίο για την ανάπτυξη και την ανταγωνιστικότητα ήταν επανειλημμένα στην ημερήσια διάταξη και εμείς λέγαμε πάντα ότι πρέπει να εκτελεστεί. Παρ' όλα αυτά, δεν έχουμε προχωρήσει ούτε ένα βήμα. Στην ουσία, μπορώ να πω ότι υποχωρήσαμε.
<P>
Θα ήθελα να τονίσω μία συγκεκριμένη πτυχή, στην οποία αναφέρθηκαν και άλλοι ομιλητές, που είναι συγκεκριμένα η συντηρητική στάση που τηρούν ορισμένες χώρες. Αν εξετάσουμε, για παράδειγμα, το θέμα της κινητικότητας της εργασίας και των δυνατοτήτων που έχουν οι επιχειρήσεις να εκτελούν διασυνοριακές εργασίες, είμαστε υποχρεωμένοι να διαπιστώσουμε ότι τα εμπόδια, αντί να έχουν μειωθεί, αυξήθηκαν. Πρόσφατα, διαπίστωσα ότι η γερμανική κυβέρνηση επιβάλλει πρόσθετους φόρους στους εργαζόμενους επιχειρήσεων οι οποίες αναλαμβάνουν να εκτελέσουν παραγγελίες στην επικράτειά της. Αυτό είναι σκανδαλώδες, κύριε Πρόεδρε, και πιστεύω ότι η Ευρωπαϊκή Επιτροπή πρέπει να βάλει τέλος σε αυτού του είδους τις πρακτικές.
<P>
Ανεξάρτητα από αυτά, τα κράτη μέλη συνηθίζουν να χρησιμοποιούν τόσο το σύστημα κοινωνικής ασφάλισης, όσο και το φορολογικό σύστημα, για να αποθαρρύνουν τους πολίτες να εργαστούν σε άλλες χώρες. Εάν πάρουμε το παράδειγμα της Αμερικής, όπου η κατάσταση της απασχόλησης είναι καλύτερη απ' ό, τι σε εμάς, θα διαπιστώσουμε ότι η κινητικότητα της εργασίας συμβάλλει σημαντικά στην ευημερία.
<P>
Ένα άλλο θέμα στο οποίο θα ήθελα να αναφερθώ αφορά τα επιχειρηματικά κεφάλαια. Πρόκειται για ένα θέμα το οποίο έχω θίξει επανειλημμένως στο Σώμα. Την περασμένη εβδομάδα ψηφίσαμε μία έκθεση χωρίς συζήτηση, θα ήθελα όμως να τονίσω ότι η προσφορά επιχειρηματικών κεφαλαίων μπορεί να αποτελέσει ισχυρή ώθηση για τις μικρές, νέες επιχειρήσεις. Υπάρχουν μεγάλα αποθέματα κεφαλαίων, για παράδειγμα, στις ασφαλιστικές εταιρείες και τα συνταξιοδοτικά ταμεία, τα οποία κατά τη γνώμη μου εξακολουθούν να μην χρησιμοποιούνται με τον κατάλληλο τρόπο, πράγμα το οποίο οφείλεται στο γεγονός ότι δεν έχουμε θεσπίσει ακόμα τους κανόνες που θα έπρεπε. Θα ήθελα να καλέσω το Σώμα να ασχοληθεί όπως θα έπρεπε με τις υποθέσεις αυτές στα πλαίσια των κατευθυντήριων γραμμών για την απασχόληση.

<SPEAKER ID=7 LANGUAGE="EN" NAME="Gallagher">
Κύριε Πρόεδρε, η προσέγγιση που υιοθετήθηκε από τον εισηγητή, όσον αφορά την ετήσια οικονομική έκθεση της Επιτροπής για το 1999, είναι πλήρης αλλά και λογική. Η έκθεση καλύπτει ένα ευρύ φάσμα θεμάτων και περιέχει κάποιες πολύ σημαντικές δηλώσεις. Συγκεκριμένα, θέλω να χαιρετίσω την αναγνώριση της πολιτικής της ιρλανδικής κυβέρνησης όσον αφορά τη μισθολογική εξέλιξη.
<P>
Η Επιτροπή δηλώνει και εγώ παραθέτω ότι: «Οι χώρες μέλη μπορεί να πάρουν ένα δίδαγμα από τη θετική εμπειρία ενός αριθμού κρατών μελών, ειδικά της Ιρλανδίας και των Κάτω Χωρών, όπου οι συνεχείς μέτριες αυξήσεις μισθών για περισσότερο από μια δεκαετία έχουν συμβάλει σημαντικά στη μείωση της ανεργίας. Κάτι άλλο που έχουν κοινό αυτές οι δύο χώρες είναι ότι η κατάλληλη πολιτική στο θέμα των μισθών υποστηρίχθηκε από τριμερείς κοινή συναινέσει συμφωνίες και συνοδευόταν από μείωση του φορολογικού βάρους επί της εργασίας».
<P>
Αυτό που με ανησυχεί είναι ότι οι σοσιαλιστικές κυβερνήσεις της Ευρώπης είναι σοβαρά αποφασισμένες να εναρμονίσουν τους φόρους, να αυξήσουν τα επίπεδα φόρων και να βρουν νέους τρόπους για την επιβολή επιβαρύνσεων στη βιομηχανία και την επιχειρηματικότητα. Θέλουμε χαμηλότερους και όχι υψηλότερους φόρους, επιθυμούμε να επικρατεί ένα κλίμα που να οδηγεί σε οικονομικές επενδύσεις και στη δημιουργία θέσεων εργασίας.
<P>
Εξακολουθεί να υπάρχει μια φοβερή και ιδιαίτερα δαπανηρή ανισορροπία υποδομής στη χώρα μου. Πουθενά στην εκλογική μου περιφέρεια, που βρίσκεται στην περιφέρεια της Ευρώπης, δεν υπάρχουν αυτοκινητόδρομοι ανάλογοι εκείνων τύπου Μ1 ανάμεσα σε οποιεσδήποτε περιοχές. Αυτό εμποδίζει την οικονομική και επιχειρηματική ανάπτυξη και την παροχή ευκαιριών. Ούτε έχουμε κάποιο αυτοκινητόδρομο που να μας συνδέει απευθείας με την ηπειρωτική Ευρώπη. Δεν θέλουμε να τιμωρήσουμε αυτούς τους ανθρώπους επειδή διαχειρίστηκαν τα διαρθρωτικά ταμεία με συνετό και τίμιο τρόπο. Το έργο υποδομής κάθε άλλο παρά έχει τελειώσει. Η περιφερειοποίηση είναι ιδιαίτερα σημαντική για τη χώρα μου. Διαφορετικά θα γυρίζαμε πολλές δεκαετίες πίσω και τα αποτελέσματα που θα είχαμε θα έρχονταν σε αντίθεση με τους στόχους της Συνθήκης.
<P>
Χαιρετίζω την υποστήριξη του Προέδρου κ. Santer προς το ταμείο συνοχής. Οι προτάσεις της Ατζέντα 2000 έρχονται σε αντίφαση με το άρθρο 104γ της Συνθήκης στο οποίο δίνει έμφαση η ίδια η Επιτροπή στην ετήσια έκθεσή της. Σύμφωνα με αυτό το άρθρο τα κράτη μέλη της ζώνης ευρώ πρέπει να αποφύγουν τα υπερβολικά δημοσιονομικά ελλείμματα, κάτι που υποστηρίζω. Σύμφωνα με το Σύμφωνο Σταθερότητας και Ανάπτυξης τα ελλείμματα του προϋπολογισμού πρέπει να περιοριστούν το πολύ στο 3 % του ΑΕΠ κάτω από φυσιολογικές συνθήκες, ενώ προβλέπεται η πιθανότητα κυρώσεων, συμπεριλαμβανομένων προστίμων, για τα κράτη μέλη που θα παραβούν αυτό το όριο.
<P>
Είμαι ικανοποιημένος που η συγχρηματοδότηση των γεωργικών πληρωμών δεν πρόκειται να πραγματοποιηθεί. Κάτι τέτοιο θα οδηγούσε σε επανεθνικοποίηση και κατάργηση της ΚΓΠ. Η περικοπή των διαρθρωτικών κεφαλαίων που χορηγούνται στην Ιρλανδία, τα οποία έχουμε διαχειριστεί σωστά, και δεν πρέπει να τιμωρηθούμε γι' αυτό, θα επέφερε αυτομάτως τεράστια πίεση στον εθνικό προϋπολογισμό και θα δημιουργούσε ελλείμματα, οδηγώντας σε πρόστιμα που θα καθιστούσαν προφανώς ακόμη μεγαλύτερες τις οικονομικές δυσκολίες.
<P>
Επιμένω ότι πρέπει να το ξανασκεφτείτε και να ασχοληθείτε ιδιαίτερα με τη χώρα μου.

<SPEAKER ID=8 LANGUAGE="PT" NAME="Ribeiro">
Κύριε Πρόεδρε, κύριε Επίτροπε, η στιγμή της γνωμοδότησης του Ευρωπαϊκού Κοινοβουλίου επί της οικονομικής έκθεσης που υποβάλλει κάθε χρόνο η Επιτροπή θα έπρεπε να αποτελεί μια προνομιακή ευκαιρία ώστε να εκφράσουμε προβληματισμούς σχετικά με τους κεντρικούς οικονομικούς προσανατολισμούς, αξιολογώντας ποιοί από αυτούς έχουν πράγματι ακολουθηθεί και, με βάση αυτή την αξιολόγηση, να προσδιορίσουμε τις επιλογές μας για το μέλλον.
<P>
Και θα έπρεπε να είναι έτσι όταν, επιπροσθέτως, η σημερινή συγκυρία επιβάλλει μια σοβαρή επανεξέταση των κατευθύνσεων που έχουμε ακολουθήσει μέχρι τούδε, και όταν στην έκθεση Fourηans εμπεριέχονται μέχρι και διαυγείς και ξεκάθαρες διαγνώσεις επί του προκειμένου θέματος. Ο συνάδελφος παρουσίασε μία έκθεση η οποία, παρά το γεγονός ότι, επί της ουσίας, είναι εμφανώς καταρτισμένη, από τεχνικής άποψης δεν είναι ικανοποιητική διότι δεν αναφέρει, έστω και επιγραμματικά, την κατεύθυνση που επιλέχθηκε και τους προσανατολισμούς που ακολουθήθηκαν.
<P>
Δεν θα επιμείνουμε σε ορισμένα ζητήματα όπου είναι γνωστό ότι διαφωνούμε, ζητήματα που έχουν να κάνουν με τον νεοφιλελευθερισμό και τις υπέρμετρες περικοπές κονδυλίων, αλλά θέλουμε να υπογραμμίσουμε μία όψη, η οποία απορρέει από μία συγκεκριμένη λειτουργία της αγοράς εργασίας και στρέφεται διαρκώς κατά των εργαζομένων σαν να ήταν αυτοί η αιτία όλων των δυσκολιών. Πρόκειται για τη συρρίκνωση των επιχειρήσεων, που συνεπάγεται επιδείνωση της ανεργίας και περαιτέρω συγκράτηση των μισθών. Και επί του θέματος τούτου, η έκθεση Fourηans αντικατοπτρίζει την επιλογή της οικονομίας που συνίσταται στο να παραβλέπονται οι κοινωνικές πτυχές ή να έρχονται στο φως για μη ενδεδειγμένους λόγους, τουτέστιν για να επιδεινώσουν τις καταστάσεις.
<P>
Από την πλευρά μας, πέρα από τη συμμετοχή μας στην Επιτροπή Οικονομικής Πολιτικής, όπου η παρούσα έκθεση υπήρξε αντικείμενο έντονων αντιπαραθέσεων και εγκρίθηκε με πολύ στενή πλειοψηφία, καταθέσαμε τροπολογίες οι οποίες θα επιθυμούσαμε να γίνουν αποδεκτές, όχι επειδή θα αλλάξουν το χαρακτήρα της έκθεσης ή διότι τρέφουμε αυταπάτες πως θα μπορούσαν να μεταβάλουν τη μακροοικονομική πορεία, αλλά επειδή αμβλύνουν κατά κάποιο τρόπο ορισμένες αρνητικές της πτυχές.
<P>
Με τις παραπάνω τροπολογίες προβάλλουμε τις εξής αναγκαιότητες:
<P>
να ανοίξει ο δρόμος προς την κατεύθυνση της μείωσης του ωραρίου εργασίας δίχως περικοπή των μισθών αλλά ως μέθοδος αντιμετώπισης της αύξησης της ανεργίας·-να χαραχθεί μία δημοσιονομική πολιτική η οποία θα παρέχει κίνητρα για οικονομική άνοδο και θα ενθαρρύνει την απασχόληση και που, πρώτα και κύρια, θα διασφαλίζει τη στήριξη των μικρομεσαίων επιχειρήσεων·-να ληφθούν υπόψη τα διαρθρωτικά ταμεία και τα διευρωπαϊκά δίκτυα στο πλαίσιο της καταβολής μιας προσπάθειας προώθησης των δημοσίων επενδύσεων σε υποδομές και της κατάρτισης ανθρώπινου δυναμικού·-να επιβληθεί ένας φόρος επί της διακίνησης κερδοσκοπικών κεφαλαίων, που θα συμβάλλει αποτελεσματικά στην επίτευξη της σταθερότητας, ο οποίος θα συνοδεύεται από τη σύσταση μηχανισμών ή ταμείων με στόχο τη νομισματική σταθεροποίηση·-τέλος, την προσπάθεια ρήξης με το δόγμα του Συμφώνου Σταθερότητας, το οποίο θα πρέπει να αντικατασταθεί με μία στάση ή ένα σύμφωνο που θα αποβλέπει στην οικονομική άνοδο και την απασχόληση.
<SPEAKER ID=9 LANGUAGE="DE" NAME="Schroedter">
Κύριε Πρόεδρε, το σύνθημα είναι να συνεχίσουμε με τον ίδιο τρόπο, αλλά δεν έχουμε συνειδητοποιήσει πως έχουμε φθάσει ήδη στα όρια μιας οικονομικής πολιτικής που προσανατολίζεται καθαρά προς την προσφορά. Ουσιαστικά, θα πρέπει να ενισχυθεί το στοιχείο της ζήτησης, η αγοραστική δύναμη, η ζήτηση στην εσωτερική αγορά. Αυτό σημαίνει πως θα πρέπει να αρχίσουμε με την περιφερειακή πολιτική και η ενίσχυση των περιφερειών αποτελεί οπωσδήποτε πραγματική σταθερότητα. Δεν μπορούμε να δημιουργήσουμε συνθήκες σταθερότητας με μία οικονομία που προσανατολίζεται προς τις εξαγωγές. Αυτό το δοκιμάζαμε ήδη μέχρι σήμερα και δεν λειτούργησε.
<P>
Σε περιόδους συγκυριακής ύφεσης υποτιμούμε το δυναμικό που διαθέτουμε και διαθέτουμε μεγάλο δυναμικό ως προς την οικονομική άνοδο και την απασχόληση σε μια σειρά νέων τεχνολογιών, και ιδίως στην τεχνολογία του περιβάλλοντος και στην αποδοτική διαχείριση της ενέργειας. Απλά δεν το εκμεταλλευόμαστε, επειδή το δυναμικό αυτό δεν είναι παραδοσιακό, είναι κάτι καινούργιο.
<P>
Κατά δεύτερο λόγο μας λείπει το θάρρος να παραδεχθούμε λάθη, και να καταλάβουμε ότι υπήρχε η δυνατότητα να διαχειρισθούμε τις διεθνείς χρηματοοικονομικές κρίσεις, ότι υπήρχε η δυνατότητα να γίνουν προληπτικές αντενέργειες και να αποσοβηθούν οι κρίσεις αυτές. Και αυτά θα μπορούσαν να γίνουν εάν και η πολιτική εξωτερικών οικονομικών σχέσεων διαπνεόταν από την επίγνωση πως ο συντονισμός της οικονομικής με την κοινωνική πολιτική είναι απαραίτητος. Τούτο δεν αφορά μόνο την Ευρωπαϊκή Ένωση, αλλά και την πολιτική του Διεθνούς Νομισματικού Ταμείου. Αυτό φαίνεται π.χ. στην κρίση της Αλβανίας, και είδαμε τι έγινε στη Βουλγαρία. Το πρόβλημα έγκειται στο ότι το ΔΝΤ δεν λαμβάνει καθόλου υπόψη του σημαντικά κριτήρια της κοινωνικής πολιτικής π.χ. σε κράτη που βρίσκονται υπό μεταρρύθμιση. Σε συνάρτηση με αυτά θέλω να επισημάνω ότι την κερδοσκοπία με το συνάλλαγμα, σημαντικό παράγοντα της αποσταθεροποίησης, μπορούμε φυσικά να την επηρεάσουμε σε μεγάλο βαθμό, δείχνοντας προθυμία να υιοθετήσουμε τον φόρο Tobin. Πρόκειται για έναν φόρο σταθερότητας που δεν θα επιδρούσε μόνο στα κράτη των άλλων ηπείρων, αλλά ανακλαστικά θα έφερνε και σε μας σταθερότητα. Για τον λόγο αυτόν, σας λέω κατηγορηματικά πως πρέπει να καταθέσουμε μια διαφορετική προσέγγιση και στο σημείο αυτό δεν μπορώ παρά να σας απευθύνω την έκκληση να υιοθετήσετε τις τροπολογίες μας στην έκθεση, ώστε να αποκτήσει κάπως τη μορφή μιας νέας προσέγγισης, να εμφανίσει νέες προοπτικές και με τον τρόπο αυτό πραγματικά να στείλει το μήνυμα προς τα έξω πως θέλουμε περισσότερη απασχόληση.

<SPEAKER ID=10 LANGUAGE="FR" NAME="de Lassus Saint Geniθs">
Κυρία Πρόεδρε, κύριε Επίτροπε, το ευρώ δημιουργεί εκ των πραγμάτων ανάμεσα σε έντεκα από τις χώρες μας μία οικονομική αλληλεγγύη. Ωστόσο, το γεγονός αυτό δεν απαλείφει με μιας και ως δια μαγείας τις σημαντικές διαρθρωτικές διαφορές οι οποίες συνυπάρχουν στους κόλπους της Ευρωπαϊκής Ένωσης και οι οποίες την καθιστούν ιδιαιτέρως ευάλωτη στις διαφορετικές επιπτώσεις που μπορεί να έχει μία κρίση, ικανές ανά πάσα στιγμή να ξυπνήσουν εθνικούς εγωϊσμούς και εθνικιστικές τάσεις.
<P>
Το γεγονός αυτό καθίσταται ιδαιτέρως προφανές, όταν το διεθνές περιβάλλον είναι αναποφάσιστο και, επιπλέον, αντιμετωπίζει αλλεπάλληλες οικονομικές κρίσεις στην πλειονότητα των περιοχών του κόσμου. Οι μεμονωμένες απαντήσεις των κυβερνήσεών μας αναγκαστικά επιδιώκουν να αντιμετωπίσουν αυτές τις τοπικές οικονομικές ευαισθησίες, ενώ παράλληλα οι κυβερνήσεις μας συντονίζουν σε μεγάλο βαθμό, κατά τα τελευταία χρόνια, μόνο τους γενικούς οικονομικούς και δημοσιονομικούς τους στόχους.
<P>
Προφανώς αυτό δεν αρκεί. Χρειάζεται να επιδιώξουμε τώρα, με σαφήνεια, τον συνολικό συντονισμό των κοινωνικών και των δημοσιονομικών στόχων, γιατί τα δύο αυτά συστατικά της οργάνωσης της ευρωπαϊκής κοινωνίας αντιπροσωπεύουν τις δύο μεγάλες μεταβλητές προσαρμογής των ενεργειών μας των μεν σε σχέση με τις δε. Δημιουργούν μεταξύ των οικονομιών μας παράγοντες έντασης ικανούς να αμβλύνουν πάρα πολύ τα ασύμετρα πλήγματα που δρουν καταστροφικά στην συνοχή μας.
<P>
Παρ' όλα αυτά, στο πλαίσιο αυτών των κοινών κοινωνικών και δημοσιονομικών στόχων, δεν πρέπει να τίθεται θέμα περιορισμού της αυτονομίας των κυβερνήσεων μας να αντιδρούν, κατά το πρότυπο των μεγάλων επιχειρήσεων που γνωρίζουν καλά σήμερα ότι όταν οι επιχειρήσεις που τις αποτελούν έχουν μεγάλη αυτονομία μπορούν να αντιδρούν καλύτερα στα καθημερινά προβλήματα.
<P>
Πέρα από αυτόν τον μακροπρόθεσμο, γενικό συντονισμό των κοινωνικών και δημοσιονομικών μας στόχων, οι οποίοι είναι ήδη εξαιρετικά δύσκολο να επιτευχθούν, και που όμως οφείλουμε να επιδιώξουμε χωρίς να αποδυναμώσουμε τη ζωτικότητα της ευρωπαϊκής δημοκρατίας, πρέπει επίσης να προσθέσουμε, όπως προτείνει και ο εισηγητής, ένα πρόγραμμα δημοσίων επενδύσεων. Μετά τις προτάσεις του Προέδρου Delors, που ήδη χρονολογούνται από πολύ καιρό, θεωρούμε πως αυτό είναι πράγματι αναγκαίο, ιδιαίτερα για τις μεγάλες υποδομές μεταφοράς αγαθών, ατόμων και πληροφοριών, οι οποίες θα συμβάλλουν σημαντικά στο μέλλον στην οικοδόμηση, διαρρύθμιση και οριοθέτηση του ευρωπαϊκού χώρου. Παρόλα αυτά, πρώτη αναγκαιότητα σήμερα παραμένει η ενίσχυση των κεφαλαίων επενδύσεων υψηλού κινδύνου. Με τις παρατηρήσεις αυτές, θα εγκρίνουμε στις γενικές της γραμμές την έκθεση Fourηans προσάπτοντας ωστόσο, στην οικονομική έκθεση της Επιτροπής έλλειψη θάρρους.

<SPEAKER ID=11 LANGUAGE="DA" NAME="Sandbζk">
Κυρία Πρόεδρε, η ετήσια οικονομική έκθεση επιβεβαιώνει ότι η έλευση του ευρώ έγινε σε μια χρονική στιγμή που οι οικονομίες είναι υπερβολικά διαφορετικές. Για να διορθωθεί αυτό το πρόβλημα προτείνεται η ΕΕ να θεσπίσει μια νέα κουλτούρα - ή για να χρησιμοποιήσω πιο ευθείς όρους - μια ενοποίηση της φορολογικής πολιτικής, της χρηματοπιστωτικής πολιτικής και της μισθολογικής πολιτικής, καθώς και μια μεταρρύθμιση της αγοράς εργασίας. Τα δημόσια ελλείμματα θα μειωθούν χωρίς να αυξηθούν οι φόροι και τα τέλη. Για την ακρίβεια θα μειωθούν και αυτοί. Αυτό, τουλάχιστον όσον αφορά την περίπτωση της Δανίας, θα σημαίνει ότι θα αναγκαστούμε να περικόψουμε τις κοινωνικές παροχές που χρηματοδοτούνται από τους φόρους. Αυτή η αποκαλούμενη νέα κουλτούρα συμπίπτει πολύ όμορφα με τα λόγια της γερμανικής Προεδρίας ότι το ευρώ δεν είναι πρωτίστως οικονομικό εργαλείο αλλά μάλλον πολιτικό εργαλείο, που μετακινεί τους σημαντικότερους τομείς του δικαιώματος αυτοδιάθεσης από τα εθνικά κράτη στην Ένωση. Οι συστάσεις για τη μείωση του ελλείμματος του προϋπολογισμού και την αύξηση των δημόσιων επενδύσεων είναι εκ διαμέτρου αντιφατικές. Το Επαγγελματικό Συμβούλιο του Εργατικού Κινήματος έχει επισημάνει ότι αυτό που μείωσε στο μισό τις επενδύσεις στη Δανία είναι ακριβώς η μείωση του ελλείμματος. Αυτός είναι αναμφισβήτητα και ο λόγος της ύπαρξης του πρωτοφανούς ύψους ανεργίας στην ΕΕ. Το Κίνημα του Ιουνίου δεν μπορεί να καταργήσει το ευρώ, καταψηφίζει όμως την έκθεση.

<SPEAKER ID=12 LANGUAGE="FR" NAME="Blot">
Κυρία Πρόεδρε, ο εισηγητής μας αξιοποίησε, τουλάχιστον, αρκετά στοιχεία που συνήθως λογοκρίνονται από την ενιαία ευρωπαϊκή σκέψη.
<P>
Οι αιτιολογικές σκέψεις Γ και ΣΤ, παραδείγματος χάριν, σχετικά με τις διαφορετικές συνέπειες των εξωτερικών κρίσεων οι οποίες απειλούν τη ζώνη ευρώ, επισημαίνουν ένα σημαντικό πρόβλημα των ετών που θα έλθουν. Στην αιτιολογική σκέψη Ι, ο εισηγητής καταγγέλλει δικαίως το παρατεταμένα υψηλό ποσοστό ανεργίας. Στις παραγράφους 21 και 23, καταγγέλλει τα δημόσια ελλείματα και το αυξημένο βάρος των φόρων και των εισφορών στην Ευρώπη. Στις παραγράφους 28 και 41, επιμένει στην αναγκαιότητα μείωσης του κόστους εργασίας μειώνοντας τις εισφορές εάν θέλουμε να μειώσουμε το ποσοστό ανεργίας. Στις παραγράφους 44 και 49, αναφέρει τις πιθανές προοπτικές αντιπληθωρισμού και επιβράδυνσης της οικονομικής ανόδου και σημειώνει πως οι προβλέψεις ανόδου στην Ευρώπη αναθεωρήθηκαν προς τα κάτω. Στην παράγραφο 48, ζητεί δικαίως την ανάλυση ποικίλων σεναρίων οικονομικής πολιτικής, ώστε να προσεγγίσουμε καλύτερα την εξέλιξη της οικονομικής κατάστασης.
<P>
Συμμεριζόμαστε, πράγματι, όλες αυτές τις αναλύσεις, λυπόμαστε όμως για το ότι ο εισηγητής δεν ήταν σε θέση, για πολιτικούς βεβαίως λόγους, να πει πως η πλειοψηφία των λαθών που καταγγέλθησαν στο πλαίσιο της οικονομικής ανάλυσης, προέρχονται στην πραγματικότητα από μία ιδεολογία, τη σοσιαλιστική ιδεολογία, η οποία κυριαρχεί αυτή τη στιγμή στην Δυτική Ευρώπη. Η ιδεολογία αυτή ευθύνεται κυρίως για το υψηλό επίπεδο των φόρων και των εισφορών, για τα δημόσια ελλείμματα και την ανεργία. Και όλα αυτά συνδέονται σε μεγάλο βαθμό με το κλίμα απογοήτευσης που πλήττει το επιχειρηματικό πνεύμα στην Ευρώπη σε αντίθεση με το τι συμβαίνει, για παράδειγμα, στον μεγάλο ανταγωνιστή μας, την Αμερική.
<P>
Για τον λόγο αυτό, η έκθεση Fourηans συνιστά μία κριτική στο πεδίο της οικονομικής ανάλυσης στην οποία πρέπει να προσθέσουμε μία πολιτική κριτική, γιατί χωρίς αυτήν δεν θα μπορέσουμε να βρούμε καλύτερο τρόπο για να καταπολεμήσουμε την ανεργία που επιμένει.

<SPEAKER ID=13 LANGUAGE="DE" NAME="Randzio-Plath">
Κυρία Πρόεδρε, στην ετήσια οικονομική έκθεση, η οποία πρέπει να εξετασθεί σε συνάρτηση με τις βασικές γραμμές τις οικονομικής πολιτικής, μας απασχολεί από το 1994 επανειλημμένα το ερώτημα κατά πόσο κάνουμε σε ευρωπαϊκό επίπεδο πραγματικά τα πάντα για να καταπολεμήσουμε την ανεργία και να ενθαρρύνουμε τις επενδύσεις και την οικονομική άνοδο. Οφείλουμε να διαπιστώσουμε πως τα περασμένα χρόνια ακολουθούσαμε παραδοσιακές συνταγές και πως τώρα πρέπει πράγματι να προχωρήσουμε σε νέους δρόμους. Πρέπει να προχωρήσουμε σε νέους δρόμους, προκειμένου τα επιτύχουμε την πλήρη απασχόληση και μια οικονομική άνοδο που θα την στηρίζει.
<P>
Είναι λάθος να θεωρούμε την ανεργία ως διαρθρωτική και μόνο ανεργία Και τούτο διότι ειδικά στην Ευρωπαϊκή Ένωση ήταν η συγκυριακή ανεργία εκείνη που μετατράπηκε πολύ γρήγορα σε σταθερή διαρθρωτική ανεργία. Συνεπώς, πρέπει να γίνει το παν για να θέσουμε σε λειτουργία τις κινητήριες δυνάμεις της οικονομικής ανόδου, δεδομένου ότι μόνο με τον τρόπο αυτό θα μπορέσει να αποτραπεί η περαιτέρω αύξηση της ανεργίας. Ο οικονομικός χώρος της Ευρώπης έχει προβλήματα. Πρέπει λοιπόν να παρουσιάσει ένα είδος προγράμματος δράσης, και η ετήσια οικονομική έκθεση προσφέρει μια εξαίρετη βάση για τον σκοπό αυτό. Μόνο καλό θα μας έκανε, αν προσκαλούσε επιτέλους η Επιτροπή και ανεξάρτητους εμπειρογνώμονες να γνωμοδοτήσουν για την κατάσταση της οικονομίας στην Ευρώπη, όπως γίνεται και σε πολλά από τα κράτη μέλη. Έτσι θα είχαμε καλύτερα στοιχεία στη διάθεσή μας και θα μπορούσαμε να διαμορφώσουμε ακόμα καλύτερες προτάσεις, καθότι πρέπει οπωσδήποτε να διαμορφώσουμε προτάσεις.
<P>
Δικαιολογημένα λέει επιτέλους και η Επιτροπή, όπως επαναλαμβάνει και το Ευρωπαϊκό Κοινοβούλιο εδώ και δύο χρόνια, πως οι κρίσεις σε άλλες περιοχές της υφηλίου δεν αφήνουν ανέγγιχτη την Ευρωπαϊκή Ένωση σαν ένα νησί που, μολονότι γύρω του έχουν ξεσπάσει τρικυμίες, αυτό έχει την ησυχία του, την ηρεμία του και τη σταθερότητά του. Όχι! Στο σημείο αυτό πρέπει να δράσουμε ως Ευρωπαϊκή Ένωση και μπορούμε να δράσουμε μόνο όταν φέρουμε επιτέλους στο τραπέζι των διαπραγματεύσεων τους διάφορους φορείς για τη δημιουργία ευνοϊκών μακροοικονομικών συνθηκών στην Ευρωπαϊκή Ένωση και τους ωθήσουμε προπάντων προς την κατεύθυνση του συντονισμού των πολιτικών τους. Ο συντονισμός των πολιτικών είναι μία από τις μαγικές λέξεις στις οποίες οφείλει την επιτυχία της η αμερικανική πολιτική σε σχέση με την οικονομική άνοδο, τις επενδύσεις και την απασχόληση.
<P>
Για μας το ζητούμενο είναι να βρούμε μια εξήγηση για το φαινόμενο ότι έχουμε και πάλι στασιμότητα στην οικονομική άνοδο, μολονότι έχουμε ποσοστά πληθωρισμού που είναι πρωτοφανή στην ιστορία και ουσιαστικά μπορούμε να μιλήσουμε για τον θάνατο του πληθωρισμού. Θα πρέπει να αναρωτηθούμε γιατί η περαιτέρω οικονομική ανάπτυξη με τους ευνοϊκούς και προσανατολιζόμενους προς την προσφορά όρους δεν επέδρασε ενθαρρυντικά στην ιδιωτική οικονομία και δεν γίνονται επενδύσεις. Αυτό είναι για μας το κεντρικό πρόβλημα, και εδώ χρειαζόμαστε πράγματι συντονισμό μεταξύ των φορέων.
<P>
Πιστεύω προ πάντων ότι, παράλληλα με τα πραγματικά υπεύθυνα σκεπτόμενα συνδικάτα, θα πρέπει και η νομισματική πολιτική να παίξει τον δικό της ρόλο και μάλιστα τον ρόλο που της αποδίδει η Συνθήκη του Μάαστριχτ στο άρθρο 105. Μόνον τότε θα είναι δυνατόν να προχωρήσουμε πραγματικά σε νέους δρόμους, και να οδηγήσουμε νέα εγχειρήματα υποδομής στην Ευρωπαϊκή Ένωση σε επιτυχή αποτελέσματα. Χρειαζόμαστε όλους τους δρώντες. Δεν χρειαζόμαστε μόνο τους Υπουργούς Εθνικής Οικονομίας. Χρειαζόμαστε τη νομισματική πολιτική, χρειαζόμαστε τους κοινωνικούς εταίρους και χρειαζόμαστε και την προθυμία της Επιτροπής και του Συμβουλίου να διακινδυνεύσουν, για να μπορέσουμε να επιτύχουμε τον εκσυγχρονισμό της πολιτικής που αφορά την υποδομή, για να προκαλέσουμε με δημόσιες και ιδιωτικές εταιρικές σχέσεις επενδύσεις που θα αποβούν θετικές για την απασχόληση.

<SPEAKER ID=14 NAME="Χριστοδούλου">
Kυρία Πρόεδρε, η ετήσια οικονομική έκθεση της Επιτροπής είναι ένα αξιόλογο ντοκουμέντο το οποίο καλύπτει την οικονομική δραστηριότητα της Ενώσεως σε διεθνές πλαίσιο και αυτό που κάνει η έκθεση του συναδέλφου Fourηans, με πολύ καλό και αποτελεσματικό τρόπο, είναι να δώσει κάποιο δυναμικό χαρακτήρα και να πάρει και ορισμένες πολιτικές θέσεις, πράγμα πολύ χρήσιμο και επωφελές.
<P>
Κατ' αρχάς, έχω μία παρατήρηση σχετικά με τον σχολιασμό που γίνεται αναφορικά με την εισαγωγή του ευρώ στην αρχή του χρόνου. Θα περίμενα κάπως περισσότερη ανάλυση αλλά, βέβαια, μια και η έκθεση αυτή ενεφανίσθη στις 20 Ιανουαρίου, δεν ήταν δυνατόν εκείνη τη στιγμή να πάρει θέσεις.
<P>
Πάντως, κυρία Πρόεδρε, πιστεύω ότι θα πρέπει να ασχοληθούμε πολύ περισσότερο με αυτό το θέμα και νομίζω ότι δεν μπορούμε να μεταχειριζόμαστε τη νομισματική σταθερότητα ως αυτοσκοπό, παρ' ότι η σημασία της δεν μπορεί να αγνοηθεί από κανένα. Η νομισματική σταθερότητα είναι ένα τμήμα μιας γενικότερης πολιτικής και έχει δείξει η εμπειρία ότι όποτε χρησιμοποιούμε μια οικονομική, και ακόμη περισσότερο νομισματική πολιτική που έχει ένα μοναδικό σκοπό και αγνοεί επιπτώσεις σε άλλους τομείς της οικονομίας, τα αποτελέσματα δεν είναι πολύ καλά. Το δυναμικό λοιπόν στοιχείο είναι απαραίτητο και θα πρέπει να ξεχάσουμε λιγάκι και μία πολύ στείρα προσήλωση σε μηχανιστικές αντιμετωπίσεις των οικονομικών φαινομένων και να κοιτάξουμε πώς το μείγμα πολιτικής, το «policy mix», θα γίνει κατά τέτοιο τρόπο που να αντικατοπτρίζει τα δυναμικά φαινόμενα. Εάν δεν το κάνουμε αυτό, κυρία Πρόεδρε, φοβάμαι πολύ ότι θα μείνουμε ανοιχτοί στις πολιτικές σειρήνες, οι οποίες πρεσβεύουν λύσεις που επιμένουν, παρ' όλη την εμπειρία, να αντιμετωπίζουν κλασσικά διαρθρωτικά προβλήματα των οικονομιών με αντικυκλικά μέσα. Εγώ δεν πιστεύω ότι μία μείωση των επιτοκίων κατά 1/4 της μονάδος θα είναι τόσο βασική ώστε να αλλάξει τη ροή της οικονομίας στην Ευρώπη. Η προσπάθεια να λύσουμε οικονομικά θέματα τα οποία είναι αποκλειστικά εσωτερικά μιας οικονομίας προσπαθώντας να καθιερώσουμε αντίστοιχες καταστάσεις σε ευρωπαοκό επίπεδο δεν νομίζω ότι είναι πολύ εποικοδομητική.
<P>
Γι' αυτό, κυρία Πρόεδρε, θα έλεγα ότι θα πρέπει να δούμε τον τρόπο με τον οποίο το ευρώ θα μπορέσει να χρησιμεύσει σαν ένα σωστό εργαλείο οικονομικής αναπτύξεως, να μην το αφήνουμε να χάνει την ισχύ του και, κυρίως, να μην προσπαθούμε μέσω αυτού να λύσουμε άλλα προβλήματα, σε προσωρινή βάση, χωρίς να σκεπτόμαστε το μακροπρόθεσμο το οποίο σε τελική ανάλυση είναι αυτό το οποίο όλοι πρέπει να επιδιώκουν, διότι όλοι γνωρίζουμε ότι η λύση του προβλήματος της ανεργίας, που είναι το κύριο πρόβλημα στην ευρωπαοκή οικονομία, δεν μπορεί να λυθεί με περιπτωσιακούς και τελείως προσωρινούς αντικυκλικούς τρόπους, αλλά χρήζει μιας πολύ βαθειάς ριζικής διαρθρωτικής αντιμετωπίσεως.

<SPEAKER ID=15 LANGUAGE="NL" NAME="Goedbloed">
Κυρία Πρόεδρε, κύριε Επίτροπε, θα ήθελα να ευχαριστήσω την Επιτροπή για την σαφή έκθεσή της και τον κ. Fourηans για τα σχόλια που προσέθεσε. Τώρα που δρούμε για πρώτη φορά εντός του ευρωπαϊκού πλαισίου, πιστεύω ότι καλά κάνουμε που συζητάμε διεξοδικά το θέμα κάτω από κάπως ιδιαίτερες συνθήκες. Ο κ. Hendrick τόνισε ότι, τα τελευταία χρόνια, το μεγαλύτερο πρόβλημα που αντιμετωπίζαμε, η ανεργία, δεν παρουσίασε βελτίωση στην Ευρωπαϊκή Ένωση. Αυτό βεβαίως δεν πρέπει να προξενεί έκπληξη, οπωσδήποτε εάν εξετάσουμε τον τελευταίο ενάμισυ χρόνο, κατά τη διάρκεια του οποίου οι τρεις Προεδρίες που έδρασαν, Προεδρίες σοσιαλιστών πρωθυπουργών, είχαν επικεφαλής καγκελλαρίους.
<P>
Οι συνταγές που προτείνονται, εκτός άλλων και για λογαριασμό της σημερινής Προεδρίας, εξ ονόματος του κ. Lafontaine: περισσότερες κρατικές επενδύσεις, περισσότερος κεϋνσιανισμός, λιγότερη προσοχή στις συμφωνίες που έχουν συναφθεί όσον αφορά, μεταξύ άλλων, το Σύμφωνο Σταθερότητας, βρίσκουν τους φιλελεύθερους απολύτως αντίθετους. Είμαστε υποχρεωμένοι να διαπιστώσουμε, με βάση την ανάλυση της Επιτροπής και μία παρατήρηση που έκανε σχετικά ο κ. Fourηans, ότι ιδιαίτερα οι χώρες οι οποίες εκμεταλλεύθηκαν πάρα πολύ καλά τα τελευταία χρόνια την οικονομική ανάπτυξη, έλαβαν διαρθρωτικά μέτρα, μείωσαν τα δημοσιονομικά τους ελλείμματα, μείωσαν τόσο την ανεργία όσο και το δημόσιο χρέος και κατόρθωσαν κατ' αυτό τον τρόπο να κατακτήσουν μια θέση η οποία μπορεί να τους εξασφαλίσει και ένα επιτυχές μέλλον. Γι' αυτό θα ήθελα να πω, και απευθύνομαι στον Επίτροπο, ότι κατά τη γνώμη μας δεν επαρκούν αυτά που αναφέρονται στα προγράμματα σύγκλισης των τριών μεγάλων χωρών. Οι προβλέψεις τους είναι πάρα πολύ αισιόδοξες. Όταν θα συζητήσουμε αργότερα για τις γενικές κατευθυντήριες γραμμές της οικονομίας, θα είναι απαραίτητο - και ίσως να μπορεί η Επιτροπή να δηλώσει πώς πιστεύει ότι μπορεί να προωθήσει την κατάσταση - να φροντίσουν οι εθνικές αρχές να παρουσιάσουν διαρθρωτικά σχέδια, στα πλαίσια των οποίων οι κοινωνικοί εταίροι και το κράτος θα αναλαμβάνουν από κοινού την ευθύνη για τον καθορισμό ενός συγκεκριμένου σχεδίου, για να μην καταλήξουμε σε μία κατάσταση όπου η ευθύνη θα βαρύνει μονομερώς μία πλευρά, δηλαδή το κράτος.

<SPEAKER ID=16 LANGUAGE="SV" NAME="Svensson">
Κυρία Πρόεδρε, υπάρχει η αφελής πεποίθηση ότι το ευρώ θα μας απαλλάξει από όλα τα οικονομικά προβλήματα. Είναι καιρός να εγκαταλείψουμε αυτές τις ψευδαισθήσεις. Γνωρίζουμε ότι η τιμή του ευρώ πέφτει, η ισοτιμία είναι υπερβολικά υψηλή - το ευρώ πέφτει σε σχέση με το δολάριο και, εκτός αυτού, πέφτει σε σχέση με τη μικρή σουηδική κορώνα, κάτι που είναι αρκετά αξιοσημείωτο. Οι επενδυτές εγκαταλείπουν το ευρώ προς όφελος του δολαρίου, και γι' αυτόν τον λόγο είναι ανάγκη να σταθεροποιηθεί το ευρώ σε ένα χαμηλότερο επίπεδο.
<P>
Γιατί συμβαίνουν λοιπόν όλα αυτά; Καταρχάς, διότι οι περιορισμοί που επιβάλλονται στα κράτη θέτουν εμπόδια στην ενεργό συγκυριακή πολιτική και στην επιθετική πολιτική για την ανάπτυξη και την εργασία από πλευράς των κρατών μελών. Δεύτερον, διότι η εξουσία επί της οικονομικής πολιτικής είναι διαιρεμένη μεταξύ μίας εντελώς ανεύθυνης και εκτός δημοκρατικού ελέγχου κεντρικής τράπεζας από τη μία, και των κυβερνήσεων από την άλλη. Αυτή η διαίρεση δυσχεραίνει τη συνέπεια και τη συνοχή της πολιτικής. Τρίτον, διότι οι απαιτήσεις για εναρμόνιση της οικονομικής πολιτικής των χωρών είναι εσφαλμένες. Για να μπορέσουν οι χώρες να επιτύχουν τον ίδιο, κοινό στόχο πρέπει να μπορούν να διαφοροποιούν την πολιτική τους εφόσον οι οικονομίες τους και οι δομές τους είναι διαφορετικές. Αν, όμως, εξαναγκαστούν να ασκούν την ίδια πολιτική ενώ διαφέρουν, τότε το αποτέλεσμα θα είναι η αύξηση των διαφορών και, στην πράξη, η αστάθεια. Η σύγκλιση της πολιτικής οδηγεί σε ασυνέπεια της οικονομίας, ενώ, αντιθέτως, η διαφοροποίηση της οικονομικής πολιτικής μπορεί να οδηγήσει σταδιακά στην πραγματική σύγκλιση των οικονομιών.
<P>
Η εμπειρία δείχνει ότι αργά ή γρήγορα όλα τα συστήματα με σταθερές συναλλαγματικές ισοτιμίες, ή τα μεγάλα συστήματα με το ίδιο νόμισμα, οδηγούνται σε κρίση. Αυτό συνέβη το 1931 και το ίδιο συνέβη επίσης το 1992. Αυτό που χρειαζόμαστε είναι μία νομισματική συνεργασία με μεταβαλλόμενες ισοτιμίες, η οποία θα μπορεί με έναν τρόπο προγραμματισμένο και συμπεφωνημένο να αντιπαρέρχεται τις διάφορες οικονομικές μεταβολές. Αυτό χρειαζόμαστε, σε συνδυασμό με μία ενεργή συγκυριακή πολιτική από πλευράς των κρατών, καθώς και έναν αποτελεσματικό έλεγχο των κινήσεων του χρηματοδοτικού κεφαλαίου.

<SPEAKER ID=17 LANGUAGE="NL" NAME="Blokland">
Κυρία Πρόεδρε, ουδέν νεότερον. Και με την έλευση του ευρώ, η ανάπτυξη, η απασχόληση και η σταθερότητα εξακολουθούν να αποτελούν τους βασικούς στόχους της οικονομικής πολιτικής. Συμφωνώ απόλυτα με αυτό. Παράλληλα όμως εκπλήσσομαι για μια σημαντική παρατήρηση που έγινε, η οποία έρχεται σε αντίθεση με αυτά, ότι η διάρθρωση και η λειτουργία της ευρωπαϊκής οικονομίας τροποποιήθηκαν εκ βάθρων από την πορεία της σύγκλισης. Εάν αυτό ήταν αλήθεια, δεν θα χρειαζόμαστε όλα αυτά τα λόγια για το πρόβλημα της υψηλής ανεργίας.
<P>
Η προαγωγή της απασχόλησης ήταν ίδιος στόχος της δημιουργίας εσωτερικής αγοράς, το 1992. Τίποτα νέο λοιπόν. Ούτε μπορούμε να περιμένουμε ότι η ΟΝΕ θα φέρει τη λύση. Το γενικό μέσο του συντονισμού της πολιτικής, που η Επιτροπή παρουσιάζει ως θαυματουργό φάρμακο για την οικονομία, δεν θα φέρει αποτελέσματα. Οι αιτίες της ανεργίας είναι διαρθρωτικές και πρέπει να προταθούν ειδικές λύσεις σε περιφερειακή κλίμακα.
<P>
Η σημερινή διεθνής νομισματική κρίση αποκαλύπτει τις αδυναμίες της ΟΝΕ. Αυτό που είναι αξιοπερίεργο είναι ότι οι χώρες που αντιμετωπίζουν δυσκολίες με την προσαρμογή τους στην ΟΝΕ είναι οι τρεις μεγάλες. 'Οποιος εκπλήσσεται, ας διαβάσει τα πρακτικά του Μαΐου του 1998. Τότε ήταν ήδη σαφές ότι η Γαλλία και η Ιταλία δεν πληρούσαν τις προϋποθέσεις της ΟΝΕ από διαρθρωτική άποψη. Ορθώς επιμένει η Επιτροπή στην προώθηση διαρθρωτικών μεταρρυθμίσεων και τη συγκράτηση των μισθών, η προσπάθεια αυτή γίνεται όμως κατόπιν εορτής. Αλλωστε, ούτε και αυτό είναι κάτι νέο.
<P>
Κατά τα άλλα, συμφωνώ σε γενικές γραμμές με το ψήφισμα το οποίο έχει κατατεθεί. Όμως, οι 22 τροπολογίες που κατατέθηκαν είναι απαράδεκτες για εμάς. Ελπίζω ότι το Κοινοβούλιο θα τις απορρίψει όλες.

<SPEAKER ID=18 LANGUAGE="IT" NAME="Formentini">
Κυρία Πρόεδρε, η υπό συζήτηση σήμερα έκθεση προσλαμβάνει εξαιρετική σπουδαιότητα, δεδομένου ότι αφορά ουσιαστικά τον προκαθορισμό της μελλοντικής στάσης της Κοινότητας, της στάσης της ένωσης των λαών μας, της μελλοντικής ανάπτυξης. Δεν υπάρχει καμία αμφιβολία ότι η θέση σε ισχύ του ευρώ, ύστερα από μια περίοδο ευφορίας, κατέληξε σε μια φάση εις βάθος προβληματισμού, που πυροδοτήθηκε επίσης από το γεγονός ότι εκείνη η ανάπτυξη την οποία είχαμε ευχηθεί δεν έλαβε χώρα: μια ανάπτυξη που θα ακολουθούσε, για τους λαούς μας, τις εργασιακές παραδόσεις που τους διακρίνουν, και θα ήταν στα πλαίσια της φυσικής τάξης των πραγμάτων. Στην πραγματικότητα, όμως, για να φθάσουμε στο σημείο αυτό, χρειάστηκε να εφαρμόσουμε περιοριστικές πολιτικές που είχαν αρνητικές επιπτώσεις στην απασχόληση. Συνεπώς, από εδώ και πέρα, η μεγάλη προσπάθεια των κυβερνήσεων, η μεγάλη προσπάθεια των οικονομιών, και ως εκ τούτου των επιχειρηματιών και των εργαζομένων, πρέπει να έχει ως στόχο την επανενεργοποίηση μιας διαδικασίας που θα καταστήσει δυνατή την οικονομική ανάπτυξη και, επακολούθως, την ανάπτυξη της απασχόλησης.
<P>
Εμείς οι Ευρωπαίοι είμαστε εξαιρετικά περήφανοι για τις παραδόσεις μας, πιστεύουμε στην ελεύθερη αγορά, αλλά θεωρούμε ότι είναι υποχρέωσή μας να διαφυλάξουμε τις ιδιαιτερότητες του οικονομικού συστήματός μας, που δεν είναι εκείνες ενός συστήματος απόλυτης σκληρότητας και συνεπώς ενός συστήματος στο οποίο ενίοτε η ελευθερία μπορεί να περιορίζεται με εξαιρετικά αδίστακτες θέσεις έναντι εκείνων που είναι λιγότερο ισχυροί στο κοινωνικό σύστημα. Έχουμε μια παράδοση ανάπτυξης που σέβεται τις συνθηκες της κοινωνίας και, συνεπώς, σέβεται τις ανάγκες όλων: μιας ισόρροπης ανάπτυξης που μπορεί, στην αρχή, να φαίνεται πιο αργή αλλά που τελικά θα φέρει τα δέοντα αποτελέσματα.

<SPEAKER ID=19 LANGUAGE="FR" NAME="Berθs">
Κυρία Πρόεδρε, κύριε Επίτροπε, αγαπητοί συνάδελφοι, η ετήσια οικονομική έκθεση έχει καταφανώς λάβει ακόμη μεγαλύτερη σημασία δεδομένου ότι είμαστε στη ζώνη ευρώ. Αποτελεί το μέσο για να ορίσουμε σχέδια δράσης σε ευρωπαϊκό επίπεδο, γιατί όλοι γνωρίζουμε πως δεν θα επιλύσουμε το πρόβλημα της ανεργίας εάν δεν έχουμε μία ισχυρή οικονομική άνοδο. Ωστόσο, πώς να ακολουθήσουμε πολιτική οικονομικής ανόδου σε ευρωπαϊκό επίπεδο. Από αυτήν την άποψη, νομίζω πως η έκθεση του κ. Fourηans είναι μία χρήσιμη έκθεση, η οποία θα έπρεπε να συμπληρωθεί από ορισμένες τροπολογίες τις οποίες θεωρήσαμε χρήσιμο να καταθέσουμε.
<P>
Αρχικά, είναι ανάγκη να προωθήσουμε την ανάπτυξη των επενδύσεων, τόσο δημοσίων όσο και ιδιωτικών σε εταιρική σχέση· είναι ανάγκη να υλοποιήσουμε επιτέλους αυτά τα μεγάλα έργα για τα οποία μιλάμε εδώ και τόσο καιρό. Ίσως θα πρέπει να αναθεωρήσουμε τον κατάλογο που είχαμε σκεφτεί αρχικά, ίσως θα πρέπει να δώσουμε περισσότερη έμφαση σε νέους τομείς όπως είναι οι νέες τεχνολογίες στον τομέα της επικοινωνίας, η κοινωνική στέγαση ή οι αστικές συγκοινωνίες, παράγοντες που αφορούν τόσο την οικονομική άνοδο όσο και τη δημιουργία νέων θέσεων εργασίας. Ίσως ακόμη να είναι απαραίτητες και διαρθρωτικές μεταρρυθμίσεις. Δεν είναι όμως δυνατόν να γίνουν χωρίς οικονομική άνοδο. Συνεπώς, το να μιλάει κανείς μόνο για διαρθρωτικές μεταρρυθμίσεις για να λυθούν τα προβλήματα της απασχόλησης, χωρίς να κάνει λόγο για οικονομική άνοδο, δεν αρκεί.
<P>
Για να προωθήσουμε αυτήν την άνοδο, πρέπει επίσης, αναμφισβήτητα, να εφαρμόσουμε μία νέα φορολογική πολιτική και η έκθεση του κ. Fourηans δικαίως ενσωμάτωσε ορισμένες από τις τροπολογίες μας σχετικά με το μειωμένο ποσοστό ΦΠΑ. Πιστεύω πως αυτό είναι καλό σημάδι. Προϋποθέτει, πέρα από την σημερινή κατάσταση στην Ευρωπαϊκή Ένωση, περαιτέρω φορολογική εναρμόνιση σύμφωνα με έναν συγκεκριμένο κώδικα. Γιατί εάν εφαρμόσουμε τη φορολογική εναρμόνιση αποκλειστικά για να μειώσουμε το περιθώριο ελιγμού των εθνικών προϋπολογισμών, δεν θα έχουμε θετικά αποτελέσματα στον αγώνα μας για την καταπολέμηση της ανεργίας. Χρειαζόμαστε μία επανεξισορρόπηση της φορολογίας υπέρ της εργασίας. Εξάλλου, χρειαζόμαστε, όπως προτείνουν ορισμένες από τις τροπολογίες που κατατέθηκαν από την Ομάδα μου, μία αναδιάρθρωση της νομισματικής πολιτικής.
<P>
Κατανοούμε πολύ καλά την περίοδο την οποία διανύουμε, στην οποία η σταθεροποίηση της εξουσίας και της νομιμότητας της Κεντρικής Τράπεζας τώρα πραγματοποιείται: πρόκειται για ένα καινούριο θεσμικό όργανο το οποίο πρέπει να βρει τον προσανατολισμό του. Ωστόσο, εμείς πρέπει να παραμείνουμε στην πιστή ανάγνωση της Συνθήκης. Όμως η Συνθήκη λέει ξεκάθαρα πως από την στιγμή που επιτυγχάνεται η σταθερότητα των τιμών, η νομισματική πολιτική πρέπει να συμβάλει στην πραγματοποίηση άλλων βασικών στόχων της Ένωσης και μεταξύ αυτών είναι προφανώς η απασχόληση.
<P>
Και στη συνέχεια, όσον αφορά τα μέσα, δυο λόγια, κυρία Πρόεδρε, απλώς για να επιμείνω εκ νέου στην αναγκαιότητα μιας συντονισμένης προσέγγισης των Γενικών Προσανατολισμών Οικονομικών Πολιτικών και των κατευθυντήριων γραμμών σε ότι αφορά την απασχόληση. Για τον λόγο αυτό, είναι ανάγκη να αναπτύξουμε τον προβληματισμό μας σε ότι αφορά την λειτουργία του κοινωνικού διαλόγου, γιατί στην αντίθετη περίπτωση ο συντονισμός μεταξύ των Συμβουλίων και μεταξύ των διαφορετικών πολιτικών της Ένωσης θα μείνει νεκρό γράμμα.
<P>
Τέλος, ένα τελευταίο στοιχείο, κατά τη γνώμη μου, στην ετήσια οικονομική έκθεση θα θέλαμε, αυτήν τη χρονιά, να υπάρχει ένας προβληματισμός σχετικά με τα διαφορετικά πιθανά οικονομικά σενάρια.
<P>
Ελπίζω, για να μπορέσει να γίνει δεκτή η έκθεση του κ. Fourηans από την Ομάδα μου, το Σώμα να εγκρίνει κάποιες από τις τροπολογίες που καταθέσαμε.

<SPEAKER ID=20 LANGUAGE="FR" NAME="Herman">
Κυρία Πρόεδρε, ενώπιον μιας ανεργίας της οποίας η διαρθρωτική συνισταμένη εκτιμάται σε ποσοστό 80 % περίπου - παρά τα όσα λέει η κ. Randzio - Plath - η λογική επιτάσσει να στραφούμε κυρίως στις διαρθρωτικές μεταρρυθμίσεις. Ωστόσο, - ας μην είμαστε αφελείς - όλα αυτά αποτελούν ένα πολιτικό πρόβλημα. Σήμερα, για να κατακτήσει κάποιος την εξουσία, δεν πρέπει να εφαρμόζει διαρθρωτική πολιτική. Όσοι το έκαναν αυτό, εκδιώχθηκαν όλοι. Όσοι κατέκτησαν την εξουσία υποσχέθηκαν εύκολες λύσεις.
<P>
Αυτό διαπιστώνουμε σήμερα. Είναι πολύ πιο εύκολο να μειώσει κανείς τα επιτόκια, να αυξήσει τις δημόσιες δαπάνες, να μην αασχοληθεί με δύσκολα ζητήματα όπως είναι η κατάρτιση του εργατικού δυναμικού, η μείωση του κόστους εργασίας, κλπ. Επομένως, η διαφωνία μεταξύ μας δεν έγκειται στο επιστημονικό ή οικονομικό πεδίο - παρά τα όσα υποστηρίζει ο κ. Κατηφόρης. Εάν επικαλεστούμε την άποψη των ειδικών, θα διαπιστώσουμε πως όλοι είναι σύμφωνοι επ' αυτού. Η διαμάχη δεν είναι μεταξύ των οικονομολόγων, αλλά σε πολιτικό επίπεδο. Είναι συνεπώς, πολύ πιο εύκολο πολιτικά να εφαρμόσει κάποιος μία μακροοικονομική πολιτική, παρά να ακολουθήσει μία διαρθρωτική πολιτική. Και αυτό ακριβώς είναι που μας διχάζει!
<P>
Η κ. Randzio - Plath, η οποία συνεχώς επικαλείται την επιτυχία της αμερικανικής οικονομίας, κάνει ακριβώς το αντίθετο από αυτό που κάνουν οι Αμερικανοί, ακριβώς το αντίθετο! Επαινεί την φρόνηση της Ομοσπονδιακής Τράπεζας των ΗΠΑ. Η Ομοσπονδιακή Τράπεζα των ΗΠΑ βρίσκεται ενώπιον ενός πλεονασματικού ομοσπονδιακού προϋπολογισμού, και ενώπιον μιας αγοράς εργασίας η οποία χαρακτηρίζεται από πλήρη ρευστότητα. Αντιμετωπίζει κόστη εργασίας τα οποία είναι κατά 25 ή 30 % κατώτερα από τα δικά μας. Και η κ. Randzio - Plath εκπλήσσεται με το γεγονός ότι στις Ηνωμένες Πολιτείες τα πράγματα πηγαίνουν καλά ενώ σε μας όχι!
<P>
Επομένως, ας είμαστε ρεαλιστές, ας είμαστε έντιμοι με τον εαυτό μας. Οι πολιτικές της επιτυχίας κατά της ανεργίας δεν είναι δημοφιλείς, είναι μακροπρόθεσμες και για αυτόν τον λόγο στην Ευρώπη δεν τις εφαρμόζουμε. Είναι πολύ απλό!
<P>
Χειροκροτήματα

<SPEAKER ID=21 LANGUAGE="IT" NAME="Trizza">
Κυρία Πρόεδρε, η είσοδος στην τρίτη φάση της Οικονομικής και Νομισματικής Ένωσης αντιπροσωπεύει μια ευαίσθητη φάση, που φέρει το Ευρωπαϊκό Κοινοβούλιο ενώπιον των ευθυνών του έναντι των πολιτών. Το Κοινοβούλιο πρέπει να συμβάλει αποφασιστικά στη συζήτηση και τον καθορισμό των προσανατολισμών της οικονομικής πολιτικής, χρησιμοποιώντας ενισχυμένα μέσα στατιστικών πληροφοριών και λεπτομερέστερες αναλύσεις. Η παρακολούθηση είναι ουσιώδης για να αντιμετωπιστεί η φάση των διαρθρωτικών μεταρρυθμίσεων που θα πρέπει υποχρεωτικά να επιταχυνθεί από την εισαγωγή του ενιαίου νομίσματος. Οι τεχνολογικές διαρθρωτικές μεταβολές απαιτούν μια πολιτική απασχόλησης που να αποβλέπει στην κατάρτιση, τον επαγγελματικό αναπροσανατολισμό, τη βελτίωση των προσόντων, παράγοντες που θα συμβάλουν, με τη σειρά τους, στην αύξηση της παραγωγικότητας και της ανταγωνιστικότητας. Δεν αρκεί όμως μόνο αυτό. Ο παράγοντας «εργασία» ενισχύεται μέσω της εδραίωσης του ανταγωνιστικού επιχειρηματικού πνεύματος, μειώνοντας το φορολογικό βάρος και εναρμονίζοντας τις φορολογικές πολιτικές των κρατών μελών. Αύξηση της εμπιστοσύνης των επιχειρηματιών σημαίνει θετική επίδραση στις παραγωγικές επενδύσεις και την απασχόληση.
<P>
Τα κράτη μέλη πρέπει να συνεχίσουν να επιδιώκουν με επιμονή το στόχο της ισορροπίας του προϋπολογισμού μέσω της μείωσης των ελλειμμάτων, χωρίς αύξηση των δημόσιων δαπανών. Η αξία του ευρώ πρέπει να σταθεροποιηθεί έναντι της αγοράς και των διακυμάνσεών του: δεν έχει νόημα να ζητούν μεμονωμένα τα κράτη μέλη από την Ευρωπαϊκή Κεντρική Τράπεζα τη μείωση των επιτοκίων. Ο πολιτικός έλεγχος πρέπει να εμπίπτει στην αρμοδιότητα της Ευρωπαϊκής Ένωσης και όχι των μεμονωμένων κρατών μελών. Πρέπει να δοθεί προσοχή στις διαφορετικές επιπτώσεις ανά χώρα που μπορεί να έχουν οι εξωτερικές κρίσεις και να επιδιωχθεί η μίμηση της πρακτικής των Ηνωμένων Πολιειών. Ωστόσο, αυτό μπορεί να γίνει μόνο αν την οικονομική ένωση την ακολουθήσει δυναμικά μια πορεία πολιτικής ένωσης.

<SPEAKER ID=22 LANGUAGE="ES" NAME="Pιrez Royo">
Κυρία Πρόεδρε, πρέπει καταρχάς να πω ότι δεν συμμεριζόμαστε τις προτάσεις της ανακοίνωσης της Επιτροπής με την οποία παρουσιάζει την ετήσια οικονομική έκθεση 1999.
<P>
Η ανακοίνωση της Επιτροπής, που αποτελεί το σημείο εκκίνησης για τον καθορισμό των γενικών προσανατολισμών των οικονομικών πολιτικών ξεκινά από μια ανάλυση την οποία, κατά την κρίση μας, δεν μπορούμε να συμμεριστούμε.
<P>
Ο τίτλος της ανακοίνωσης είναι «Η οικονομία της Ένωσης και η έλευση του ευρώ: για την προαγωγή της οικονομικής μεγέθυνσης, της απασχόλησης και της σταθερότητας». Έψαξα στην ανακοίνωση πού βρίσκεται αυτό το κίνητρο για την οικονομική μεγέθυνση, την απασχόληση και τη σταθερότητα. Ικανοποιείται βέβαια το ερώτημα σχετικά με τη σταθερότητα, αλλά δεν θα βρείτε πουθενά το κίνητρο για την οικονομική μεγέθυνση ούτε για την απασχόληση.
<P>
Η ευρωπαϊκή οικονομία, μετά από διετή ανάπτυξη, χωρίς αυτή να είναι υπερβολικά υψηλή, βρίσκεται επί του παρόντος σε κατάσταση στασιμότητας. Μπορούμε να συζητήσουμε αν είναι ο πρόλογος μιας ύφεσης ή αν είναι απλώς μια επιβράδυνση, αλλά τα στοιχεία είναι σίγουρα ανησυχητικά. Οι τρεις κύριες οικονομίες της Ευρωπαϊκής Ένωσης, οι οποίες αντιπροσωπεύουν το 75 % του Ακαθάριστου Εγχώριου Προϊόντος της ζώνης ευρώ, βρίσκονται στην ακόλουθη κατάσταση: η γερμανική οικονομία είχε αρνητική ανάπτυξη το τελευταίο τρίμηνο του περασμένου έτους, η ιταλική οικονομία έχει πολύ ασθενή ανάπτυξη τα τελευταία δύο έτη, κατώτερης του 1, 5 % και η γαλλική οικονομία βρίσκεται προ αναθεώρησης των προοπτικών ανάπτυξης για το παρόν έτος, παρόλο που είναι εκείνη που αναπτύσσεται καλύτερα από τις τρεις.
<P>
Επομένως υφίσταται ένας πραγματικός κίνδυνος για την ευρωπαϊκή οικονομία, ακόμα και για την παγκόσμια οικονομία, αν μου επιτρέπετε. Με σχεδόν ολόκληρο τον κόσμο, εκτός από τις Ηνωμένες Πολιτείες και την Ευρωπαϊκή Ένωση, σε ύφεση, μια ενδεχόμενη διακοπή του ευρωπαϊκού κινητήρα - και δεν συζητούμε καν για διακοπή, που επίσης είναι δυνατή, στην περίπτωση της Αμερικής- θα είχε καταστροφικές επιπτώσεις για την παγκόσμια οικονομία και κατάσταση.
<P>
Σε αυτό το πλαίσιο, μπορούμε να συζητήσουμε για το αν η ανεργία είναι διαρθρωτική ή αν είναι συγκυριακή. Είναι όμως σαφές ότι τουλάχιστον βραχυπρόθεσμα, ακόμα και μεσοπρόθεσμα, χωρίς μια πολιτική που να παρέχει ισχυρά κίνητρα στην ανάπτυξη, η ανεργία θα συνεχίσει σε ποσοστά απαράδεκτα για τις κοινωνίες μας.
<P>
Τι μας λέει σχετικά με αυτό η Επιτροπή; Λοιπόν, μετά από μια πολύ ικανοποιητική ανάλυση σχετικά με την κατάσταση σταθερότητας, μας λέει ότι υπάρχει μια ευνοϊκή κατάσταση από πλευράς νομισματικής σταθερότητας και ότι αυτά τα θετικά αποτελέσματα μπορούν να ενισχυθούν με τη βοήθεια μιας περαιτέρω τελειοποίησης του «μείγματος πολιτικής» - αυτό αναφέρεται στη σελίδα 39.
<P>
Ας προχωρήσουμε όμως στη σελίδα 67, όπου μας λέει: «Το χάσμα στην παραγωγή στη ζώνη ευρώ παραμένει αναμφισβήτητα αρνητικό εξαιτίας της ύπαρξης μη χρησιμοποιούμενης παραγωγικής ικανότητας και της μεγάλης ατονίας της αγοράς εργασίας». Εντούτοις, συνεχίζει: «Όσον αφορά την πολιτική για τον προϋπολογισμό, το 1999 αναμένεται επανέναρξη της βαθμιαίας διαρθρωτικής μείωσης των ελλειμμάτων του προϋπολογισμού». Δεν συμφωνούμε με κίνδυνο ακόμη και να κατηγορηθούμε ως κεϋνσιανιστές υποστηρίζοντας αυτή τη θέση. Συμμεριζόμαστε μάλλον, την άποψη μιας άλλης έκθεσης που μόλις δημοσιεύθηκε «Rapport sur l'ιtat de l'Union Europιenne» υπό τη διεύθυνση του Jean-Paul Fitoussi, στην οποία διαβάζουμε τα ακόλουθα: «Τίποτε δεν υποδεικνύει ότι βρισκόμαστε προ μιας υπερβολικής χαλάρωσης των πολιτικών για τον προϋπολογισμό. Φαίνεται, αντίθετα, ότι ο υπερβολικά περιοριστικός χαρακτήρας της νομισματικής πολιτικής είναι υπεύθυνος σε μεγάλο βαθμό για την αύξηση των δημοσίων ελλειμμάτων στη ζώνη ευρώ κατά τη διάρκεια της δεκαετίας 1980 καθώς και στις αρχές της δεκαετίας 1990».
<P>
Οι κυβερνήσεις είναι πρόδηλο ότι έχουν συμφέρον να συνεργαστούν συστηματικότερα, στο πλαίσιο του Συμβουλίου του ευρώ, με σκοπό να αναπτύξουν την καλύτερη δυνατή αρμονία ανάμεσα στη νομισματική πολιτική και τις πολιτικές για τον προϋπολογισμό. Αυτό προσδοκούμε, μια αποφασιστική δράση στο Συμβούλιο του ευρώ για την επανέναρξη, ακόμη και μέσω της πολιτικής για τον προϋπολογισμό, της ανάπτυξης που σήμερα λείπει από την Ευρώπη.

<SPEAKER ID=23 LANGUAGE="PT" NAME="Mendes Bota">
Κυρία Πρόεδρε, είναι αναγκαίο να χαλιναγωγήσουμε σε αυτή την τάση εναλλαγής της ψυχολογικής μας διάθεσης στην οποία μας ωθούν οι οικονομικές αναλύσεις και προβλέψεις. Με πολύ μεγάλη άνεση περνάμε από την «ευρωευφορία» στον ευρωσκεπτικισμό και αντιστρόφως. Ταλαντευόμαστε ανάμεσα στην αισιοδοξία των καταναλωτών και τη δυσπιστία των βιομηχάνων. Βεβαίως και θα πρέπει να ανησυχούμε. Βεβαίως και πρέπει να διαβλέπουμε τους κινδύνους οικονομικής διολίσθησης, που καραδοκούν τόσο εκτός όσο και εντός της ίδιας της Ευρωπαϊκής Ένωσης. Όμως το μήνυμα που αυτό το Κοινοβούλιο οφείλει να μεταφέρει στους λαούς και τις κυβερνήσεις δεν πρέπει να είναι η απαισιοδοξία, αλλά μάλλον η αυστηρότητα και οι απαιτήσεις από τον ίδιο τον εαυτό τους.
<P>
Το 1999 θα αποτελέσει, παρ' όλα αυτά, μια χρονιά που θα χαρακτηρισθεί από οικονομική άνοδο στον κοινοτικό χώρο. Το ποσοστό της μπορεί να είναι 2 %, ίσως και 2, 5 %, πάντως θα σημειωθεί οικονομική άνοδος. Και η πραγματική επιτυχία θα είναι να καθοδηγήσουμε αυτή την οικονομική άνοδο κατά τρόπο ώστε να δημιουργηθούν θέσεις απασχόλησης. Ας επιδείξουμε τη διαύγεια να ενδυναμώσουμε το συντονισμό των δημοσιονομικών, των εισοδηματικών και των νομισματικών πολιτικών. Ας έχουμε την τόλμη να αποτρέψουμε τον οποιονδήποτε πειρασμό για παρεκκλίσεις οι οποίες θα έθεταν υπό αμφισβήτηση τη συμμόρφωση προς το Σύμφωνο Σταθερότητας και Ανάπτυξης. Η αξιοπιστία του εν λόγω συμφώνου αποτελεί την καλύτερη εγγύηση για εφαρμογή χαμηλών μακροπρόθεσμων επιτοκίων και για περιστολή του πληθωρισμού. Είναι απαραίτητο να καταβληθεί μία συλλογική προσπάθεια από πλευράς κοινωνικών εταίρων προς την κατεύθυνση του συντονισμού των εισοδηματικών πολιτικών, όπως επίσης από πλευράς κυβερνήσεων των κρατών μελών με σκοπό την επιτάχυνση των αναγκαίων διαρθρωτικών μεταρρυθμίσεων και την υπέρβαση ακόμη και των ίδιων των σταθεροποιητικών τους προγραμμάτων, τα οποία ορίζουν ελάχιστους στόχους δημοσιονομικού ελέγχου αλλά που, παρ' όλα αυτά, συγκλίνουν προς την εξισορρόπηση των προϋπολογισμών, ίσως ακόμη και προς το δημοσιονομικό πλεόνασμα, το αργότερο μέχρι το έτος 2002.
<P>
Το ύψος των δημοσίων επενδυτικών δαπάνων στα δεκαπέντε κράτη μέλη της Ένωσης ανήρχετο, το έτος 1991, στο 3 % του Ακαθάριστου Εγχώριου Προϊόντος. Έκτοτε το ποσοστό αυτό σημείωνε συνεχή φθίνουσα τάση, ώσπου έφθασε μόλις στο 2, 1 % το 1998. Η αναζωογόνηση των διευρωπαϊκών δικτύων, η στροφή προς προς την εκπαίδευση, την κατάρτιση και την κοινωνία των πληροφοριών, αποτελούν παράγοντες που ενδεχομένως θα συμβάλουν στην αντιστροφή αυτής της τάσης. Ταυτόχρονα, θα πρέπει να αμβλυνθεί η φορολογική επιβάρυνση της εργασίας και να μειωθούν τα δημοσιονομικά ελλείμματα. Αυτές ακριβώς τις ειδήσεις, τις συστάσεις και τις προβλέψεις αναμένουμε να ακούσουμε στο πλαίσιο των γενικών προσανατολισμών οικονομικής πολιτικής που πρόκειται να ανακοινωθούν στις 30 Μαρτίου.
<P>
Οικονομική άνοδος, απασχόληση, σταθερότητα: ιδού ποιες είναι οι μαγικές λέξεις στον σύγχρονο πολιτικό λόγο. Και η σταθερότητα αυτή αρχίζει να διαφαίνεται στους κόλπους της Ευρώπης, έστω και με φόντο τις χρηματοπιστωτικές κρίσεις στη Ρωσία, στη Νοτιοανατολική Ασία και στη Λατινική Αμερική ή την υπερθέρμανση της αμερικανικής οικονομίας. Έφθασε η στιγμή να διατηρήσουμε την ψυχραιμία μας εν μέσω της θυέλλης.

<SPEAKER ID=24 LANGUAGE="DE" NAME="Lukas">
Κυρία Πρόεδρε, στην αξιοσημείωτη έκθεσή του ο κ. Fourηans αναφέρεται με πλήρη σαφήνεια στα σημαντικά θέματα της ευρωπαϊκής οικονομικής πολιτικής. Συνηγορεί υπέρ μίας νομισματικής πολιτικής με προσανατολισμό τη σταθερότητα και υπέρ μίας σταθερής δημοσιονομικής πολιτικής. Για τον λόγο αυτό συμφωνούμε με την έκθεσή του.
<P>
Συμμεριζόμαστε την ανησυχία του σχετικά με το προβλεπόμενο σήμερα ύψος των δημοσιονομικών ελλειμμάτων για το 1995 στη Γερμανία, τη Γαλλία και την Ιταλία, το οποίο ανέρχεται στο 2 % του ΑΕΠ και ίσως να είναι και υψηλότερο. Σε περίπτωση κρίσης και λόγω της οικονομικής βαρύτητας των κρατών αυτών, υπάρχει κίνδυνος να είναι σημαντικές οι επιπτώσεις που θα είχαν να αντιμετωπίσουν οι μικρότερες χώρες εταίροι. Ανάμεσα στις πολλές προτάσεις που με βρίσκουν σύμφωνο, θέλω ενόψει της στενότητας του χρόνου να δώσω έμφαση σε τρεις, και συγκεκριμένα στο ότι, πρώτον, επιδιώκεται οι επενδύσεις να προσανατολισθούν περισσότερο προς τους τομείς της έρευνας, της εκπαίδευσης, της επαγγελματικής κατάρτισης και της επιμόρφωσης, με στόχο την αύξηση της ανταγωνιστικότητας, δεύτερον ότι επιδιώκεται η μείωση της κατανάλωσης μη ανανεώσιμων πόρων και η ταυτόχρονη ανάπτυξη νέων τεχνολογιών και τρίτον ότι επισημαίνεται η ανάγκη μείωσης του κόστους εργασίας, χωρίς να τεθεί σε κίνδυνο η χρηματοδότηση της κοινωνικής ασφάλισης.

<SPEAKER ID=25 NAME="Κατηφόρης">
Κυρία Πρόεδρε, πρώτα απ' όλα θα ήθελα να παρατηρήσω ότι όσον αφορά την αμερικανική οικονομία, το 1992 η Αμερική βρισκόταν σε κρίση, κ. Herman, και δεν βγήκε από την κρίση χαλαρώνοντας τους κανονισμούς, διότι οι κανονισμοί στην Αμερική ήταν ήδη χαλαροί και δεν υπήρχε η ρύθμιση της αγοράς η οποία λέτε ότι εμποδίζει την ευρωπαοκή οικονομία. Η Αμερική βγήκε από την κρίση του «92 και απέκτησε αυτή την ορμή με τα ελλείμματα του Ρήγκαν. Αυτά είναι μερικά γεγονότα που δεν μπορείτε να τα αγνοείτε, όταν θέλετε να είσαστε τόσο πολύ ρεαλιστής. Όσο για τα υπόλοιπα, βεβαίως και είναι πολιτικές οι διαφορές μας. Εμείς θέλουμε να κάνουμε μία πολιτική υπέρ των εργαζομένων, εσείς θέλετε να κάνετε μία πολιτική υπέρ των χρηματιστών! Και ποιό είναι πιο δύσκολο, να συγκρουσθεί κανείς με τους εργαζομένους ή με τους χρηματιστές; Αυτό μένει να το δείξει ο χρόνος. Το έργο μας δεν είναι καθόλου εύκολο, όπως υπαινίσσεσθε, ούτε ζητούμε την ευκολία. Έχουμε μία ριζικά διαφορετική κοινωνική και πολιτική θέση.
<P>
Όσον αφορά την έκθεση, θα ήθελα να συγχαρώ τον κ. Fourηans για την πνευματική ποιότητα της εργασίας του αλλά, δυστυχώς, δεν μπορώ να συμμεριστώ τη γενική του τοποθέτηση, η οποία βέβαια οφείλεται στην πολιτική του τοποθέτηση. Η έκθεση της Επιτροπής επί πέντε χρόνια τώρα ακολουθεί την εξής τεχνική: επωφελείται από οποιαδήποτε μικρή, τυχαία βελτίωση της οικονομίας για να μας πει «ορίστε, πετυχαίνει η πολιτική που εφαρμόζουμε, αρχίζει να ξεκινάει η Ευρώπη». Κάθε φορά που έχουμε μία κάθοδο δεν φταίμε εμείς, φταίνε οι άλλοι. Φταίνε οι κρίσεις του Τρίτου Κόσμου, για τις οποίες φταίει ο Τρίτος Κόσμος, βέβαια, ενώ οι δικοί μας κερδοσκόποι δεν έχουν καμία σχέση; δεν ασχολείται ούτε η έκθεση της Επιτροπής ούτε ο κ. Fourηans με τις ευθύνες της δικής μας κερδοσκοπίας για τις καταστροφές της Ασίας, καταστροφές τις οποίες θα πληρώσουμε και εμείς και έχουμε ήδη αρχίσει να πληρώνουμε.
<P>
Ο μέσος όρος ανάπτυξης της ευρωπαοκής οικονομίας έχει καθηλωθεί στο 1, 9 %, δηλαδή 1 % λιγότερο από ό, τι μας χρειάζεται για να μειώσουμε την ανεργία. Αυτό συμβαίνει επί δέκα χρόνια περίπου. Οι επενδύσεις παραμένουν στάσιμες, παρόλο που η κερδοφορία του κεφαλαίου έχει φθάσει στα επίπεδα του 1960; ούτε ο κ. Fourηans ούτε η Επιτροπή καταβάλλει τον κόπο να διερωτηθεί γιατί συμβαίνει αυτό.
<P>
Πριν από δυό χρόνια, η αντίστοιχη έκθεση με αυτήν που συζητούμε σήμερα μας έλεγε ότι η ανάπτυξη στην Ευρώπη παύει να στηρίζεται στις εξαγωγές και αρχίζει να στηρίζεται στην εσωτερική ζήτηση και τις επενδύσεις. Τώρα τί βλέπουμε; Μόλις η διεθνής οικονομική κρίση μειώσει τις ευρωπαοκές εξαγωγές πάλι αρχίζει η ύφεση. Πού είναι ο εσωτερικός δυναμισμός τον οποίο μας λέτε ότι αρχίζουμε να αποκτούμε; Κάνουμε βήμα σημειωτόν και δεν εννοούμε να παραδεχθούμε ότι η πολιτική που υιοθετεί η Επιτροπή έχει αποτύχει και ότι πρέπει ριζικά να την απορρίψουμε στο σύνολό μας. Γίναμε σαν τους Βουρβώνους, κύριε Fourηans και κύριε Επίτροπε, που τίποτε δεν έμαθαν και τίποτε δεν ξέχασαν. Και ξέρετε πολύ καλά ποιά ήταν η τύχη των Βουρβώνων εξαιτίας αυτής της στάσης που είχαν υιοθετήσει.

<SPEAKER ID=26 LANGUAGE="FI" NAME="Ilaskivi">
Αξιότιμη κυρία Πρόεδρε, τώρα που η Ευρωπαϊκή Κεντρική Τράπεζα έχει ξεκινήσει τη λειτουργία της, όλος ο μηχανισμός της ΕΕ στον τομέα της οικονομικής πολιτικής είναι έτοιμος να δεχθεί τις προκλήσεις της μελλοντικής οικονομικής ανάπτυξης. Η συντονισμένη συνεργασία της ΕΚΤ και της Επιτροπής, καθώς και των συμβουλίων, θα έχει κεντρική θέση στις προσπάθειες που θα καταβληθούν για μία επωφελή ανάπτυξη, τόσο στο σύνολο της ΕΕ, όσο και στα κράτη μέλη.
<P>
Πρέπει να τονιστεί ότι η νομισματική σταθερότητα, την οποία υπογραμμίζει σθεναρά η ΕΚΤ, δεν πρέπει να αποτελεί τον μοναδικό στόχο της οικονομικής πολιτικής. Η ικανοποιητική ανάπτυξη και η αποτροπή των διαταραχών στις διακυμάνσεις των οικονομικών δεικτών πρέπει να τοποθετηθούν σε εξίσου σημαντική θέση. Μόνον έτσι είναι δυνατόν να εξασφαλιστεί ένα υψηλό επίπεδο απασχόλησης, το οποίο έχει πρωταρχική σημασία για τους πολίτες.
<P>
Η ΕΚΤ στηρίζει σε μεγάλο βαθμό την πολιτική της στη ρύθμιση της προσφοράς χρήματος. Επομένως, πιστεύει στη λογική της ποσοτικής θεωρίας του χρήματος. Η θεωρία αυτή ανήκει στα δόγματα της αρχής του αιώνα, όχι όμως στη νοοτροπία της νέας χιλιετίας. Ούτε και η συνεχής έμφαση που αποδίδει η Επιτροπή για την υπέρ του δέοντος αυστηρή τήρηση των κριτηρίων σύγκλισης αποτελεί μια ορθή πολιτική. Με αυτόν τον τρόπο, δεν λαμβάνονται υπόψη οι αντιλήψεις της κεϋνσιανής θεωρίας σχετικά με την οικονομική και τη δημοσιονομική πολιτική. Το πλεόνασμα πρέπει να χρησιμοποιείται για τη τροχοπέδη της υπερθέρμανσης και, σε περίπτωση που απειλείται ύφεση, πρέπει να είμαστε έτοιμοι να λάβουμε μέτρα ανάκαμψης με τη χρησιμοποίηση των ελλειμμάτων.
<P>
Το έλλειμμα του προϋπολογισμού θα έπρεπε να αντιμετωπιστεί στο πλαίσιο του συνόλου των διακυμάνσεων των οικονομικών δεικτών. Αυτό πρέπει να τονιστεί ειδικά τώρα, που οι προβλέψεις για τα δημοσιονομικά ελλείμματα των τριών μεγαλυτέρων χωρών στη ζώνη του ευρώ είναι για το τρέχον έτος τουλάχιστον 2 %, δηλαδή τα περιθώρια ελιγμών και ανάκαμψης είναι σχεδόν μηδαμινά. Ως εκ τούτου, το Κοινοβούλιο πρέπει να παρακολουθήσει τις εξελίξεις και, εάν παρουσιαστεί ανάγκη, να υψώσει τη φωνή του υπέρ μιας ρεαλιστικής πολιτικής για την ανάπτυξη και την απασχόληση, για τη διαρθρωτική πολιτική και για την πολιτική της ανάκαμψης.

<SPEAKER ID=27 LANGUAGE="DE" NAME="Ettl">
Κυρία Πρόεδρε, κυρίες και κύριοι, η ανάγκη συντονισμού των οικονομικών πολιτικών τονίζεται μεν σε κάθε ευκαιρία, αλλά η πράξη μάς δείχνει ότι, μεταξύ της ανάλυσης και της αξιολόγηση των σημαντικότερων πτυχών της κατάστασης της οικονομίας από τη μία πλευρά, και της λήψης των απαραίτητων αποφάσεων από την άλλη, υπάρχει ακόμα αρκετά μεγάλη απόσταση. Συνεπώς, ήρθε πλέον η στιγμή για ένα πρόγραμμα δράσης, ώστε να μπορέσουμε να προχωρήσουμε.
<P>
Το θάρρος για περισσότερο και καλύτερο συντονισμό της οικονομικής και νομισματικής πολιτικής λείπει και από τις προτάσεις της παρούσας έκθεσης του κ. Fourηans, με την οποία συμφωνώ σε βασικές γραμμές. Η θέσπιση οικονομικών όρων πλαίσιο και μόνο, οι οποίοι επισκιάζονται μάλιστα από την κόπωση που εμφανίζουν οι επενδύσεις, δεν θα μας οδηγήσουν στις ωθήσεις που χρειάζεται η οικονομική άνοδος και η απασχόληση.
<P>
Σε συνάρτηση με αυτά θέλω να επισημάνω ότι ο λόγος που κάνουμε οικονομίες είναι περισσότερο ο φόβος και δεν αρκεί, είναι πολύ λίγο, να προσκυνάμε σαν θεό την εξυγίανση του προϋπολογισμού, παρ' όλη της τη σημασία. Αυτό δεν έχει να κάνει με έναν συχνά κακώς εννοούμενο Κεϋνσιανισμό. Στο βαθμό που με μια λογική πολεμική δεν κατορθώνουμε να ασκήσουμε εντός και εκτός της Ευρωπαϊκής Ένωσης συντονισμένη οικονομική πολιτική, όπου παίζει αποφασιστικό ρόλο και η νομισματική πολιτική, δύσκολα θα επιτύχουμε να ενισχύσουμε την απασχόληση, την οικονομική άνοδο και τη σταθερότητα.
<P>
Στην έκθεση Fourηans αξιέπαινη είναι η υπευθυνότητα με την οποία αντιμετωπίζονται τα ζητήματα του εισοδήματος και του ανταγωνισμού. Θεωρώ ότι αυτό αποτελεί εγγύηση πως στην παρούσα, καθόλου απλή, κατάσταση της οικονομίας δεν πρόκειται να προστεθούν αρνητικές επιδράσεις επίσης και στην αγοραστική δύναμη. Αυτό θα σήμαινε επιπλέον αναχαίτιση της οικονομικής ανόδου, πράγμα που τη στιγμή αυτή θα ήταν το χειρότερο δυνατόν. Σήμερα χρειαζόμαστε ωθήσεις και περισσότερο θάρρος για περισσότερη απασχόληση και περισσότερη οικονομική άνοδο.

<SPEAKER ID=28 LANGUAGE="PT" NAME="Porto">
Κυρία Πρόεδρε, η Ετήσια Οικονομική Έκθεση για το 1999, πρώτη χρονιά μετά την καθιέρωση του ευρώ, υπογραμμίζει δεόντως τις επιτευχθείσες προόδους, στο βαθμό που «μία κουλτούρα σταθερότητας και ένα πλαίσιο προσανατολισμένο προς τη σταθερότητα είναι στο εξής βαθιά ριζωμένα στην Ένωση». Με τον τρόπο αυτό επιτεύχθηκε αυτό που θεωρείται, όπως επισημαίνει η ίδια η έκθεση - και συγχαίρω γι' αυτό τον κ. Επίτροπο - μία «επανάσταση στις νοοτροπίες σε όλα τα κράτη μέλη».
<P>
Η πρόοδος αυτή επιτεύχθηκε διότι η ονομαστική σύγκλιση, που η Συνθήκη του Μάασρτριχτ έθετε ως προϋπόθεση για την προσχώρηση στο ευρώ (καταλήγοντας στα «χαμηλότερα ιστορικά ποσοστά πληθωρισμού και επιτοκίων» και στην «εξυγείανση της δημοσιονομικής κατάστασης»), δεν έθεσε υπό αίρεση τα ποσοστά ανόδου των οικονομιών - 2, 7 % το 1997 και 2, 9 % το 1998 - ενώ, πέραν τούτου, σε σχέση με την προηγούμενη πενταετία, παρατηρήθηκε και αύξηση της δημιουργίας απασχόλησης, με 5, 1 εκατομμύρια νέες θέσεις εργασίας μεταξύ 1996 και 2000, μετά τη μείωση κατά 4, 6 εκατομμύρια μεταξύ 1991 και 1995.
<P>
Εξάλλου, οι παραπάνω επιτυχίες σημειώθηκαν σε μία χρονική περίοδο όπου κυριαρχούσε αξιοσημείωτη αστάθεια σε παγκόσμια κλίμακα, και συγκεκριμένα στην Ασία, στη Ρωσία και, πιο πρόσφατα, στη Λατινική Αμερική (με το 20 % της παγκόσμιας οικονομίας να παρουσιάζει ύφεση και το 10 % να κινδυνεύει με ύφεση).
<P>
Πρόκειται για μία συγκυρία η οποία συνετέλεσε στην αναθεώρηση προς τα κάτω, όπως αυτή που προβλέπεται τώρα για το έτος 1999. Ωστόσο, παρ' ότι τα συνολικά αποτελέσματα που επιτεύχθηκαν άρουν κάθε αμφιβολία όσο για την ορθή επιλογή της πορείας προς την Οικονομική και Νομισματική Ένωση, επιβάλλεται η δρομολόγηση αυστηρών και ρεαλιστικών πολιτικών, όπως ακριβώς προτείνει η έκθεση του συναδέλφου Fourηans, λόγος για τον οποίο τον συγχαίρω.
<P>
Μεταξύ άλλων ζητημάτων, θα αναφερθώ μόνο στο εξής: αναμφιβόλως θα πρέπει να εξετάσουμε πολύ προσεκτικά το ρόλο των δημοσίων επενδύσεων, από τη στιγμή που το Σύμφωνο Σταθερότητας και Ανάπτυξης επιτάσσει ότι δεν πρέπει να αυξηθούν τα δημοσιονομικά ελλείμματα. Στα σημεία 25 και 26 της έκθεσης, ο εισηγητής τονίζει «τη σημασία της πραγματοποίησης μίας μελέτης που να οδηγεί στον εναρμονισμένο και συνεκτικό ορισμό της έννοιας των δημοσίων επενδύσεων για ολόκληρη την Ευρωπαϊκή Ένωση», εφόσον η αύξησή τους «μπορεί να απαιτήσει μία αναδιοργάνωση των δημοσίων δαπανών». Ανεξαρτήτως άλλων εξίσου σημαντικών παρεμβάσεων, που χαρακτηρίζονται ίσως από λιγότερη λεπτότητα, όπως π.χ. στο θέμα της ευελιξίας των αγορών και της κατάρτισης προσωπικού, ο στόχος των δημοσίων επενδύσεων είναι δύσκολα υλοποιήσιμος, οπότε δικαιολογείται από πλευράς της Ένωσης, και συγκεκριμένα εκ μέρους της Επιτροπής και των κρατών μελών, η καταβολή προσπαθειών ώστε να προσδιοριστούν τα προσήκοντα μέτρα που πρέπει να προωθηθούν με στόχο την ορθολογική προσέγγιση αυτής της υπόθεσης.

<SPEAKER ID=29 LANGUAGE="NL" NAME="Metten">
Κύριε Πρόεδρε, η ετήσια οικονομική έκθεση προσφέρει κατ' εξοχήν τη δυνατότητα στο Κοινοβούλιο να συνεισφέρει στην κατάρτιση των γενικών προσανατολισμών των οικονομικών πολιτικών. Αυτό που έχει ιδιαίτερη σημασία σε σχέση με τους γενικούς προσανατολισμούς είναι ποιο μείγμα πολιτικής θα προταθεί για την Ευρωπαϊκή Ένωση και τα κράτη μέλη. Πρόκειται κατά παράδοση για τη δημοσιονομική και τη νομισματική πολιτική και για την εξέλιξη των μισθών. Αλλωστε, αυτοί είναι οι σημαντικότεροι μακροοικονομικοί συντελεστές που μπορούμε να επηρεάσουμε στην Ευρωπαϊκή Ένωση. Παρεμπιπτόντως, οι εξωτερικοί παράγοντες διαδραματίζουν περιορισμένο ρόλο, δεδομένου ότι το εξωτερικό εμπόριο αντιστοιχεί μόνο στο 10 % του ΑΕΠ της Ευρωπαϊκής Ένωσης.
<P>
Ποιο μείγμα πολιτικής ταιριάζει λοιπόν στη σημερινή κατάσταση; Η οικονομική ανάπτυξη παρουσιάζει ανάσχεση και η Επιτροπή ανακοινώνει ήδη ότι θα υπάρξουν και περαιτέρω καθοδικές προσαρμογές. Ο επίσημος πληθωρισμός έχει πέσει κάτω από το 1 %, πράγμα που σημαίνει ότι ο πραγματικός πληθωρισμός, εάν ληφθούν υπόψη σφάλματα υπολογισμού, είναι σχεδόν μηδενικός. Εάν υπάρχει κάτι που απειλεί τη σταθερότητα των τιμών, αυτό είναι ο αποπληθωρισμός. Με το όριο απασχόλησης της τάξης του 2 % έως 2, 5 %, που περιλαμβάνεται στην ανάπτυξη, υπάρχει κίνδυνος να σταματήσει και η μείωση της ανεργίας. Πρέπει να γίνει κάτι για να επισπευσθεί η ανάπτυξη. Τι όμως;
<P>
Οι προϋπολογισμοί των κρατών μελών δεν αφήνουν πολλά περιθώρια, ιδιαιτέρως στα μεγαλύτερα κράτη μέλη, τα οποία θα μπορούσαν πραγματικά να κινήσουν νέες εξελίξεις. Υπάρχουν ορισμένα περιθώρια όσον αφορά την εξέλιξη των μισθών. Πράγματι, οι μισθοί έχουν μείνει λίγο πίσω σε σχέση με την αύξηση της παραγωγικότητας, πράγμα το οποίο δεν χρειάζονται οι ευρωπαϊκές επιχειρήσεις που κολυμπούν στα λεφτά. Συνεπώς, μέσω των μισθών θα μπορούσε να δοθεί μια ώθηση στην κατανάλωση. Αυτό είναι απαραίτητο επειδή η ευρωπαϊκή οικονομία στηρίζεται τη στιγμή αυτή στις καταναλωτικές επενδύσεις. Από την άποψη αυτή, αυτό που έχει καθοριστική σημασία είναι να αποφασίσει η ΕΚΤ να μειώσει και άλλο τα επιτόκια, έτσι ώστε οι επενδύσεις να γίνουν φθηνότερες και οι καταναλωτές να περιορίσουν τις αποταμιεύσεις τους και να διαθέσουν περισσότερα χρήματα στην αγορά. Αυτό μπορεί να συμβεί λόγω του σχεδόν αποπληθωρισμού όπου έχουμε φθάσει, και είναι επίσης απαραίτητο, λόγω της καθήλωσης της ευρωπαϊκής οικονομίας. Λόγω του χαμηλού πληθωρισμού, τα πραγματικά επιτόκια είναι υπερβολικά υψηλά και η ΕΚΤ πρέπει να αναλάβει δράση, επειδή έχει υποχρέωση να υποστηρίξει την οικονομική πολιτική της Ευρωπαϊκής Ένωσης.

<SPEAKER ID=30 LANGUAGE="IT" NAME="Garosci">
Κυρία Πρόεδρε, η παρουσίαση της ετήσιας οικονομικής έκθεσης αντιστοιχεί πάντα στην παρουσίαση ενός cahier de dolιances για ό, τι δεν λειτουργεί στην Ευρωπαϊκή Ένωση. Φέτος, όμως, το σενάριο είναι εντελώς καινούριο. Υπάρχει ένα υποχρεωτικό, αναγκαστικό μέσο, το ευρώ, που επιβάλει μια συνοχή διαφορετική από τα προηγούμενα χρόνια. Εμείς ξέρουμε πως οι προβλέψεις ανάπτυξης του φθινοπώρου του «98 αναθεωρήθηκαν προς τα κάτω από όλα τα κράτη μέλη και ξέρουμε ακόμη ότι η Γαλλία, η Γερμανία και η Ιταλία, μόνες τους, αντιπροσωπεύουν σήμερα τα 3/4 του ΑΕΠ της ζώνης ευρώ. Αν ένα μόνο από αυτά τα κράτη περιέλθει σε κρίση, όλο το σενάριο θα κλονιστεί. Βρισκόμαστε λοιπόν αντιμέτωποι με τρεις νέες διαστάσεις στις οποίες πρέπει να δοθούν τουλάχιστον τρεις απαντήσεις. Οι νέες διαστάσεις είναι οι εξής: πρώτον, μια νέα ομογενοποίηση ως αποτέλεσμα του ευρώ, δηλαδή μια δημοσιονομική, φορολογική και τραπεζική εναρμόνιση - μόλις χθες τη νύχτα συζητούσαμε και επικρίναμε τις τράπεζες, που δεν έχουν ακόμη αποδεχτεί το ευρώ - για να συνεχιστεί η εξυγίανση του προϋπολογισμού των μεμονωμένων κρατών μελών. Δεύτερον, μια νέα τομεοποίηση της αγοράς, ήτοι μια «τριτογενοποίηση»: το ενδιαφέρον πρέπει να στραφεί περισσότερο στο εμπόριο, τον τουρισμό, τις υπηρεσίες, τη βιοτεχνία. Τέλος, μια νέα διάσταση της αγοράς: οι μεγάλες εταιρείες έχουν να παίξουν το δικό τους ρόλο, στο μέλλον όμως η προσοχή πρέπει να εστιαστεί κυρίως στις μικρομεσαίες επιχειρήσεις.
<P>
Οι τρεις απαντήσεις είναι οι εξής: μια οικονομική αλλά και κοινωνική αξιολόγηση της αγοράς, μια ρεαλιστική μισθολογική πολιτική, κυρίως για τους νέους σε αναζήτηση της πρώτης τους εργασίας και, τέλος, στοχοθετημένες δημόσιες επενδύσεις, σε συνεργία με τις ιδιωτικές επενδύσεις. Για τον σκοπό αυτόν, πιστεύω ότι οι προσανατολισμοί της οικονομικής πολιτικής πρέπει να συντονιστούν με τη στρατηγική για την απασχόληση και, συνεπώς, το ευρώ είναι και παραμένει, στην ιστορική αυτή περίοδο της ευρωπαϊκής οικοδόμησης, η κυριότερη απάντηση και συγχρόνως ευκαιρία. Δεν είναι φυσικά ο σκοπός, αλλά το μέσο για την εκπλήρωση αυτού του σκοπού και πρέπει πάντα να εκλαμβάνεται ως ισχυρό σημείο εκκίνησης, όπως δημιουργήθηκε βάσει των στόχων μας, πάντα όμως ως σημείο εκκίνησης.

<SPEAKER ID=31 LANGUAGE="DE" NAME="Rόbig">
Κυρία Πρόεδρε, αξιότιμοι κυρίες και κύριοι, μιλάμε για ένα σύμφωνο απασχόλησης και πιστεύουμε ότι η απασχόληση είναι δυνατόν να διασφαλισθεί με το να διατυπώνουν μεταξύ τους οι εκπρόσωποι των εργαζομένων και των εργοδοτών τους στόχους της πολιτικής για την απασχόληση. Στο σημείο αυτό πρέπει να είμαστε προσεκτικοί, δεδομένου ότι την πολιτική για την απασχόληση και τη δημιουργία θέσεων εργασίας τις καθορίζει αποκλειστικά ο καταναλωτής. Ο καταναλωτής, εμείς, οι πολίτες αποφασίζουμε ποιο προϊόν θα αγορασθεί, από ποια επιχείρηση και από ποια περιοχή. Ο καταναλωτής είναι, ευτυχώς, αντικειμενικός. Κρίνει τις υπηρεσίες που του παρέχονται. Και στο σημείο αυτό διαθέτει πολύ κριτικό πνεύμα. Πηγαίνοντας σε ένα κατάστημα, δεν θα αρχίσει να διαβάζει τα αναγραφόμενα στη συσκευασία κάθε προϊόντος αναζητώντας τη χώρα προέλευσης, αλλά στις αγορές του θα εξετάσει την τιμή, την ποιότητα και την προσωπική εξυπηρέτηση.
<P>
Πρέπει, κατά την άποψή μου, να θέσουμε περισσότερο στο επίκεντρο την ανάγκη να εκπαιδευθούν οι εργαζόμενοι και τα στελέχη των επιχειρήσεών μας έτσι, ώστε να αναγνωρίζουν τόσο τις σημερινές ανάγκες των πελατών, όσο και τις ανάγκες που θα αναπτύξουν στο μέλλον. Μια επιχείρηση είναι καλή, όταν ασχολείται με τις ανάγκες που θα υπάρξουν στο μέλλον. Για να το επιτύχουμε αυτό, χρειαζόμαστε επίσης ένα αποδοτικό κράτος. Πρέπει να φροντίσουμε, ώστε το κόστος για το κράτος να μειωθεί, ώστε ο κρατικός διοικητικός μηχανισμός να εργάζεται αποδοτικότερα, ώστε οι τομείς που δεν χρησιμεύουν πια να αντικατασταθούν από νέους, θα πρέπει δηλαδή σε τελική ανάλυση να αναδιαρθρώσουμε τους μη αποδοτικούς τομείς της δημόσιας διοίκησης και να δημιουργήσουμε οργανισμούς που θα προσφέρουν πραγματική εξυπηρέτηση. Αυτό είναι ένα ιδιαίτερο καθήκον για την Ευρωπαϊκής Ένωση. Πρέπει να δώσουμε το καλό παράδειγμα. Θεωρώ πως αυτός είναι ένας στόχος για τον οποίο αξίζει να αγωνισθούμε.

<SPEAKER ID=32 LANGUAGE="FR" NAME="Caudron">
Κυρία Πρόεδρε, κύριε Επίτροπε, αγαπητοί συνάδελφοι, πριν προχωρήσω περισσότερο στην παρέμβασή μου, θέλω να πω στον εισηγητή μας τον κ. Fourηans, πως εκτιμώ την ποιότητα και τη σοβαρότητα της δουλειάς του. Παρόλο που υπάρχουν σημαντικές αποκλίσεις μεταξύ μας όσον αφορά τις πολιτικές που θεωρούμε ότι πρέπει να εφαρμοστούν, τόσο σε εθνικό πλαίσιο όσο και σε ευρωπαϊκό επίπεδο, θέλω να εξάρω την πνευματική τιμιότητα και το ενδιαφέρον ορισμένων προτάσεών του.
<P>
Όσον αφορά τις σοβαρές επιφυλάξεις που θα εκφράσω σχετικά με το κείμενό του, αφορούν βεβαίως, κυρίως αυτό που θα χαρακτήριζα ως εμμονή στα δημοσιονομικά ελλείμματα. Μία άλλη απόκλιση, μία άλλη εμμονή όπως θα την χαρακτήριζα, αφορά τους μισθωτούς και την επωνομαζόμενη έλλειψη ελαστικότητας και ευελιξίας τους. Σε αυτούς τους τομείς δεν υπάρχει τίποτα καινούριο. Στην ουσία, δεν προσεγγίζουμε με τον ίδιο τρόπο την ανεργία, ούτε αντιλαμβανόμαστε με τον ίδιο τρόπο την θέση που κατέχουν στην οικονομία οι εργαζόμενοι.
<P>
Ωστόσο, παράλληλα, παρατήρησα επίσης και αποκλίσεις απόψεων επί πολλών θεμάτων. Ιδιαιτέρως σε ότι με αφορά εδώ, στην αναγνώριση της αναγκαιότητας ορισμένων δημοσίων επενδύσεων καθώς και στην καταγγελία για τα τραπεζικά έξοδα που βαρύνουν όσους χρησιμοποιούν μέσα πληρωμής σε ευρώ.
<P>
Όσον αφορά το πρώτο θέμα, συμμερίζομαι ευρέως τις ιδέες του ως προς το γεγονός ότι η Ευρώπη θα έπρεπε να ασχολείται περισσότερο με όλα όσα περιστρέφονται γύρω από την επικοινωνία και τις υποδομές της. Συμφωνώ με το γεγονός ότι η κονωνία πρέπει να αναλάβει πλήρως τις υποχρεώσεις της στα ζητήματα της - αρχικής ή διά βίου - κατάρτισης και εκπαίδευσης..
<P>
Όσον αφορά το δεύτερο θέμα, έχω ήδη επανειλημμένως υποβάλει στους Επιτρόπους μας κ.κ. de Silguy και Monti το θέμα της φορολόγησης. Νομίζω πως η Επιτροπή θα πρέπει να ενεργήσει αμέσως γιατί σε αυτήν την μεταβατική φάση διακυβεύεται η αξιοπιστία του ευρώ.
<P>
Συμπερασματικά, προσωπικά, θεωρώ πως η έκθεση Fourηans είναι μία σοβαρή έκθεση. Δεν κρύβει τις αποκλίσεις δεξιάς / αριστεράς, και είναι επίσης πολύ διακριτική σχετικά με την αμφισβήτηση ορισμένων δικαιωμάτων των μισθωτών. Διατυπώνει, ωστόσο, πολύ ενδιαφέρουσες προτάσεις που αξίζει να συζητηθούν.

<SPEAKER ID=33 LANGUAGE="DE" NAME="von Wogau">
Κυρία Πρόεδρε, αγαπητοί συνάδελφοι, κατ' αρχάς θέλω να ευχαριστήσω τον εισηγητή μας, κ. Andrι Fourηans, και να τον συγχαρώ για την έκθεσή του.
<P>
Στην παρούσα έκθεση διαπιστώνεται ότι η ευρωπαϊκή οικονομία εξακολουθεί να έχει ένα σταθερό πλαίσιο. Παρουσιάζει καλή αποδοτικότητα των επενδύσεων, ιστορικά χαμηλά ποσοστά πληθωρισμού και επιτοκίων. Ωστόσο, οφείλουμε να διαπιστώσουμε ότι οι προσδοκίες μας ως προς την οικονομική άνοδο πρέπει να περιορισθούν σε μεγάλο βαθμό, και πρέπει να αναζητήσουμε τους λόγους.
<P>
Αναμφισβήτητα, η επιβράδυνση της οικονομικής ανόδου οφείλεται εν μέρει στις συνθήκες των εξωτερικών οικονομικών σχέσεων. Δεν είναι όμως δυνατόν οι τελευταίες να συνιστούν τη μοναδική αιτία. Αυτό προκύπτει ήδη από το γεγονός ότι είναι ελάχιστο το ποσοστό του ΑΕΠ που αντιστοιχεί στο εξωτερικό εμπόριο με τις περιοχές που πλήττονται από την κρίση, όπως είναι π.χ. η Ρωσία, η Βραζιλία και η Νοτιοανατολική Ασία. Η βασική αιτία για την αδύνατη οικονομική άνοδο - και πιστεύω ότι στο σημείο αυτό συμφωνούμε οι περισσότεροι - συνίσταται στην έλλειψη επενδύσεων. Μερικοί θεωρούν υπεύθυνη την Ευρωπαϊκή Κεντρική Τράπεζα, λέγοντας ότι είναι πολύ υψηλό το προεξοφλητικό επιτόκιο. Αυτό το ακούμε ωστόσο με μεγάλη έκπληξη, επειδή τόσο οι βραχυπρόθεσμοι όσο και οι μακροπρόθεσμοι τόκοι έχουν φθάσει αυτή την εποχή σε πρωτοφανώς χαμηλό επίπεδο.
<P>
Συνυπεύθυνες για τη σημερινή αδυναμία της οικονομικής ανόδου στην Ευρωπαϊκή Ένωση είναι οι αβεβαιότητες στην οικονομική πολιτική μερικών μεγάλων κρατών μελών που οδηγούν τις επιχειρήσεις σε ανασφάλεια και κατά συνέπεια εκλείπουν και οι επενδύσεις. Οι επιχειρήσεις δεν προβαίνουν σε επενδύσεις όταν δεν έχουν κανενός είδους εξασφάλιση σχετικά με τους φόρους και τις κοινωνικές εισφορές που θα πρέπει να καταβάλουν στο τέλος του χρόνου. Αυτό πρέπει να είναι το σημείο εκκίνησης της οικονομικής πολιτικής της Ευρωπαϊκής Ένωσης. Κυρίως υπεύθυνη για την αδυναμία της οικονομικής ανόδου και τη θέση σε κίνδυνο θέσεων εργασίας είναι σαφώς η οικονομική πολιτική και όχι η Κεντρική Τράπεζα. Ως κύριοι συνομιλητές της Ευρωπαϊκής Κεντρικής Τράπεζας δεν πρέπει να επιτρέψουμε να γίνει αποδιοπομπαίος τράγος για λάθη που έχουν διαπράξει άλλοι.
<P>
Ένα άλλο θέμα που κυριαρχεί επί του παρόντος στη συζήτηση για την οικονομική πολιτική είναι το ερώτημα σχετικά με τη δύναμη του ευρωπαϊκού νομίσματος. Αποφασιστική σημασία για τη δύναμη του ευρώ και για την αξιολόγησή του από τους πολίτες μας δεν είναι η αποδυναμωμένη συναλλαγματική του τιμή, αλλά η σταθερότητά του στο εσωτερικό της Ευρωπαϊκής Ένωσης. Με ένα ποσοστό πληθωρισμού κατά μέσο όρο 0, 8 % επικρατεί σήμερα σταθερότητα τιμών στη ζώνη του ευρώ. Το ποσοστό αύξησης των τιμών στις ΗΠΑ, με τις οποίες μας συγκρίνουν, είναι περισσότερο από το διπλό του αντίστοιχου ποσοστού στην Ευρωπαϊκή Ένωση. Ωστόσο, η αιτία της πτώσης του ευρώ σε σχέση με το δολάριο ΗΠΑ συνίσταται προπάντων στην έλλειψη εμπιστοσύνης των διεθνών χρηματαγορών στην οικονομική πολιτική των μεγάλων κρατών της Ευρωπαϊκής Ένωσης.
<P>
Στην παρούσα έκθεση, η Επιτροπή Οικονομικής, Νομισματικής και Βιομηχανικής Πολιτικής εκφράστηκε υπέρ μιας οικονομικής πολιτικής σύμφωνης με τις αρχές της κοινωνικής οικονομίας της αγοράς και κατά της αποδυνάμωσης του Συμφώνου Σταθερότητας. Μόνον έτσι μπορούμε να επανακτήσουμε τη χαμένη εμπιστοσύνη και να μεριμνήσουμε για την αύξηση της οικονομικής ανόδου και της απασχόλησης.

<SPEAKER ID=34 NAME="de Silguy">
Κυρία Πρόεδρε, κυρίες και κύριοι βουλευτές, επιτρέψτε μου καταρχάς να συγχαρώ τον εισηγητή σας, τον κ. Fourηans για την πλήρη και ακριβή έκθεσή του, η οποία επιθεωρεί τις βασικές πτυχές, ή μάλλον όλες τις πτυχές της διαδικασίας πολυμερούς εποπτείας της οποίας η ετήσια οικονομική έκθεση, σας υπενθυμίζω, αποτελεί το πρώτο στάδιο.
<P>
Προσωπικά, είμαι σε μεγάλο βαθμό σύμφωνος με την προφορική παρουσίασή του, και άκουσα με μεγάλο ενδιαφέρον την συζήτησή σας, την οποία βρήκα, ωστόσο, ίσως περισσότερο πολιτική και με μία πιο έντονη κλιμάκωση σε σχέση με ό, τι συνέβαινε κατά τους τελευταίους μήνες, ίσως οι εκλογές που πλησιάζουν να επιτάσσουν κάτι τέοιο.
<P>
Θέλω να σας προτείνω να κοιτάξουμε τα αποτελέσματα, να είμαστε ρεαλιστές. Όταν το 1994 εξελέγη το παρόν Σώμα, βγαίναμε από μία χρονιά, το 1993, κατά την οποία η Ευρώπη είχε γνωρίσει ύφεση 0.5 %. Κατα το έτος 1998, κατεγράφη οικονομική άνοδος 2, 9 %. Το 1994, τα ελλείμματα ήταν 5, 4 %, για το 1998 είναι 1, 5 %. Το 1994, η ανεργία ήταν 11, 1 % και το 1998, είναι 10 %, συνεπώς, η ανεργία στην Ευρωπαϊκή Ένωση κατά την διάρκεια της παρούσης κοινοβουλευτικής περιόδου μειώθηκε.
<P>
Όπως μας κάλεσε να κάνουμε και ο εισηγητής σας και παίρνοντας, αν μου επιτρέπετε κάποια απόσταση από τις σημειώσεις που είχα προετοιμάσει, θα ήθελα, υπό το φως της συζήτησης που υπήρξε ιδιαίτερα ενδιαφέρουσα και χρήσιμη, να κάνω κάποιες παρατηρήσεις. Πρώτα από όλα, σχετικά με την κατάσταση της ευρωπαϊκής οικονομίας, πριν σχολιάσω τις διαφορετικές πτυχές της οικονομικής πολιτικής στην Ευρώπη.
<P>
Σε ότι αφορά το πρώτο θέμα, την κατάσταση της ευρωπαϊκής οικονομίας, κύριε εισηγητά, όπως και εσείς, θεωρώ πράγματι πως η παγκόσμια κρίση επηρεάζει την ευρωπαϊκή οικονομία, ένιωσα όμως σε πολλές παρεμβάσεις, ιδιαίτερα σε αυτές των κ.κ. von Wogau και Pιrez Royo, μία αίσθηση την οποία προσωπικά βρίσκω κάπως υπερβολικά απαισιόδοξη, γιατί η κατάσταση είναι, κατά την γνώμη μου, μάλλον λιγότερο ανησυχητική απ' ό, τι ήταν πριν από λίγο καιρό, αν και παραμένει αβέβαιη.
<P>
Πράγματι, όσον αφορά το εξωτερικό πεδίο, παραρτηρείται μάλλον σταθεροποίηση του ασιατικού μετώπου, αναφέρομαι στην Κορέα και την Ταϊλάνδη, και η αβεβαιότητα τώρα αφορά ουσιαστικά κυρίως την Ιαπωνία. Στην Ιαπωνία έχουν ανακοινωθεί μεταρρυθμίσεις στον οικονομικό και τραπεζικό τομέα, μένει τώρα να εφαρμοστούν. Σε ότι αφορά τη Βραζιλία, φαίνεται ότι η κατάσταση παρακολουθείται επιμελώς και κυρίως η αμερικανική άνοδος είναι πολύ πιο ισχυρή από ό, τι προβλεπόταν το τελευταίο τρίμηνο του 1998. Αυτό συμβάλλει στην στήριξη της παγκόσμιας δραστηριότητας. Και τέλος, και ίσως αυτό είναι το πιο σημαντικό, το ευρώ μας παρέχει μία νομισματική σταθερότητα και μία ορισμένη προστασία σε ευρωπαϊκό επίπεδο. Από αυτήν την άποψη - θα διαφοροποιηθώ από αυτό που είπαν ο κ. de Lassus Saint Geniθs και ο κ. Blot - μόνο η έλευση του ευρώ μειώνει τους κινδύνους από τις διαφορετικές επιπτώσεις σε κάθε χώρα μέλος της Ευρώπης μίας εξωτερικής κρίσης, γιατί ενισχύει την οικονομική και εμπορική ολοκλήρωση.
<P>
Ας ρίξουμε μια σύντομη ματιά στους ποικίλους δείκτες, τους πιο πρόσφατους που διαθέτουμε. Σχετικά με την εμπιστοσύνη στην βιομηχανία, υπάρχει εκ νέου επιδείνωση, που όμως είναι λιγότερο σημαντική από ό, τι ήταν στο παρελθόν και εξάλλου σε ορισμένες χώρες παρατηρείται μάλιστα σταθεροποίηση. Αναφέρομαι κυρίως στο Βέλγιο, την Ιρλανδία, τις Κάτω Χώρες και στη Φινλανδία.
<P>
Δεύτερος δείκτης: η διατήρηση σε υψηλό επίπεδο της εμπιστοσύνης των καταναλωτών, μετά την σημαντική βελτίωση αυτών των τελευταίων μηνών. Βελτίωση επίσης του κλίματος εμπιστοσύνης στον τομέα των κατασκευών. Σε αντίθεση με τα όσα είπαν ο κ. Hendrick και η κ. Boogerd-Quaak, η ανεργία δεν έχει αυξηθεί. Εδώ έχω τα τελευταία νούμερα: το 1994, όπως σας ανέφερα, περισσότερο από 11 %, τον Ιανουάριο του 1998, 10, 3 %, τον Ιανουάριο του 1999, 9, 6 %. Κατά το έτος 1998, υπήρξε καθαρή δημιουργία 1.700.000 θέσεων εργασίας στην Ευρώπη. Η κατάσταση της απασχόλησης πόρρω απέχει από το να είναι τέλεια, συμφωνώ απολύτως ως προς αυτό, ωστόσο, έχει βελτιωθεί.
<P>
Επομένως, για το 1999, η άνοδος θα είναι πιο περιορισμένη από ό, τι είχαμε προβλέψει πριν από μερικούς μήνες, ωστόσο, κατά το δεύτερο εξάμηνο, αναμένεται να παρατηρηθεί μία βαθμιαία βελτίωση, η οποία θα υποστηρίζεται κυρίως από την ιδιωτική κατανάλωση. Είναι αλήθεια πως σήμερα, μεγαλύτερη αβεβαιότητα επικρατεί στη Γερμανία και την Ιταλία, κυρίως από την άποψη των επενδύσεων. Και σε αυτό το σημείο, συμφωνώ με αυτό που είπε ο κ. von Wogau, πως επενδύσεις σημαίνει πρώτα από όλα εμπιστοσύνη.
<P>
Επομένως, η κατάσταση αυτή καταξιώνει την ανάλυση της Επιτροπής. Η διατήρηση ενός αποτελεσματικού συντονισμού μεταξύ των διαφόρων παραγόντων της policy mix πρέπει να επιτρέπει την διατήρηση της εμπιστοσύνης των παραγόντων και συνεπώς, την επιδίωξη και την ανάπτυξη μίας οικονομικής ανόδου η οποία θα δημιουργεί νέες θέσεις εργασίας.
<P>
Αυτό με οδηγεί στην δεύτερη σειρά των παρατηρήσεών μου, δηλαδή στους βασικούς προσανατολισμούς, στο περιεχόμενο των διαφορετικών πολιτικών. Οι εξελίξεις στην διεθνή πραγματικότητα κατά τους τελευταίους μήνες προκαλούν μια ορισμένη αβεβαιότητα, σχετικά με την επιδίωξη της επίτευξης του βασικού στόχου, δηλαδή της ορατής και διαρκούς μείωσης της ανεργίας.
<P>
Τι πρέπει να κάνουμε για να στηρίξουμε την οικονομική άνοδο; Πολλοί από εσάς θέσατε αυτό το ερώτημα. Αναφέρομαι κυρίως στον κ. Pθrez Royo και στον κ. Metten. Για την Επιτροπή, το σημαντικό είναι να υπάρξει μία καλύτερα συντονισμένη αντίδραση των οικονομικών πολιτικών των κρατών μελών σε σχέση με την παρούσα κατάσταση. Και αυτό αντιστοιχεί στο σύνολο των τμημάτων της «policy mix».
<P>
Θα ξεκινήσω με τα δημόσια οικονομικά. Το ζήτημα αυτό τέθηκε από πολλούς από εσάς. Πρέπει να γνωρίζουμε πως σημειώθηκε μία διακοπή στην εξυγίανση των δημοσίων οικονομικών κατά το 1998, εφόσον το ονομαστικό έλλειμμα ήταν μειώθηκε κατά 2, 1 % το 1998, ενώ το 1997 είχε μειωθεί κατά 2, 5 % γεγονός που ουσιαστικά σημαίνει πως δεν υπήρξε καμμία μείωση του διαρθρωτικού ελλείμματος, μια και η μείωση αυτή οφείλεται βεβαίως κατά το μεγαλύτερο μέρος της στη βελτίωση της οικονομικής ανόδου η οποία για το 1998 ήταν 2, 9 %. Το γεγονός αυτό είναι κάπως λυπηρό γιατί ο δρόμος που μένει ακόμα να καλύψουμε για να επανέλθουμε σε ισορροπημένες καταστάσεις είναι λίγος. Πρέπει ακόμα να καλύψουμε περίπου μία ποσοστιαία μονάδα ελλείμματος για να φτάσουμε σε σχεδόν ισορροπημένες καταστάσεις. Σας υπενθυμίζω πως το 1993 στην Ευρώπη το έλλειμμα ξεπερνούσε τις έξι ποσοστιαίες μονάδες.
<P>
Κύριε Caudron, ίσως να πείτε πως έχω και εγώ εμμονές σε ότι αφορά τη μείωση των δημοσίων ελλειμμάτων, ωστόσο, εγώ έχω μία εμμονή: την άνοδο και την ανεργία. Και ποτέ μα ποτέ τα δημόσια ελλείμματα δεν δημιούργησαν νέες θέσεις εργασίας, διαφορετικά θα το γνωρίζαμε και θα φαινόταν. Επομένως, ας μην θέτουμε λάθος στόχο. Ναι, να παίξουμε με τους αυτόματους σταθεροποιητές, μόνο στον βαθμό που οι προσπάθειες για δημοσιονομική εξυγίανση έχουν δημιουργήσει το αναγκαίο περιθώριο ελιγμών και που δεν θα διακυβευτεί η μείωση των διαρθρωτικών ελλειμάτων, διαφορετικά θα έχουμε αλλόκοτα αποτελέσματα.
<P>
Κύριε Ribeiro, δεν μπορούμε να εγκαταλείψουμε το Σύμφωνο Σταθερότητας και Ανάπτυξης. Γιατί; Επειδή πρώτα από όλα κανείς, κανένας υπουργός, δεν θέλει να το αμφισβητήσει, και νομίζω πως έχουν δίκιο. Επειδή ακριβώς δεν υπάρχει οικονομική άνοδος χωρίς σταθερότητα. Αυτό που χρειάζεται είναι να ολοκληρώσουμε αυτό το Σύμφωνο, εξ ου και η προσέγγιση που υιοθετήθηκε κυρίως σε ό, τι αφορά την απασχόληση, εξ ου το Ευρωπαϊκό Σύμφωνο για την Απασχόληση, εξ ου, άλλωστε, και οι ιδέες που πρότεινε η Επιτροπή από τον Ιανουάριο του 1996 σχετικά με αυτό το θέμα και οι οποίες τώρα φαίνεται να αποκτούν μεγαλύτερο περιεχόμενο.
<P>
Από την πλευρά της, η Επιτροπή θεωρεί - και εκφράζει την λύπη της γι' αυτό - πως παρά το γεγονός ότι τα προγράμματα σταθερότητας των κρατών μελών σέβονται τους στόχους του Συμφώνου Σταθερότητας και Ανάπτυξης, δεν είναι πολύ φιλόδοξα και εδώ απαντώ στον κ. Goedbloed, γιατί ο στόχος της μείωσης είναι πράγματι το ελάχιστο που απαιτείται από το Σύμφωνο Σταθερότητας. Επομένως, δεν υπάρχει συμπληρωματικό περιθώριο ελιγμών και χωρίς συμπληρωματικό περιθώριο ελιγμών, υπάρχει ουσιαστικά η πιθανότητα να βρεθούμε σε πολύ μειονεκτική θέση σε περίπτωση απότομης αλλαγής των συνθηκών.
<P>
Η Επιτροπή, από την πλευρά της, θα παραμείνει εξαιρετικά προσεκτική σε ότι αφορά την εφαρμογή των προγραμμάτων σταθερότητας και σύγκλισης, και τον σεβασμό των δεσμεύσεων που αναλαμβάνουν τα κράτη μέλη σε σχέση με τον προϋπολογισμό. Τελικά, τι σημαίνει δημοσιονομική χαλάρωση; Σημαίνει ότι η άσκηση της νομισματικής πολιτικής γίνεται πιο δύσκολη, σημαίνει πιο υψηλά επιτόκια και, ουσιαστικά, περισσότερη ανεργία. Στο σημείο αυτό νομίζω πως απαντώ στην κ. Randzio - Plath, για αυτόν τον λόγο η Επιτροπή θα παρακολουθεί την κατάσταση και δεν θα επιτρέψει να καλλιεργηθεί κλίμα ανεκτικότητας, μπορώ να σας το διαβεβαιώσω.
<P>
Το δεύτερο θέμα που αναφέρθηκε πολύ σε αυτό το Σώμα σήμερα - κυρίως από τον κ. Porto - είναι οι δημόσιες επενδύσεις. Καταρχάς, θα πρέπει να δοθεί προτεραιότητα στις ιδιωτικές επενδύσεις, δεδομένου ότι οι ιδιωτικές επενδύσεις είναι οκταπλάσιες των δημοσίων. Επομένως, πρέπει να διευκολύνουμε, να ενισχύσουμε τις ιδιωτικές επενδύσεις γιατί μπορούν να στηρίξουν την οικονομική άνοδο.
<P>
Όσον αφορά τις δημόσιες επενδύσεις, σας παραπέμπω στην ανακοίνωση της Επιτροπής με ημερομηνία 2 Δεκεμβρίου, όπου επισημαίνεται πως οι δημόσιες επενδύσεις υποχώρησαν σε σχέση με το ΑΕγχΠ. Στην αρχή της δεκαετίας ήταν της τάξης του 3 % του ΑΕγχΠ, ενώ τώρα έχουν φτάσει στο 2, 1 % του ΑΕγχΠ, και είναι πράγματι λυπηρό, έστω και αν οι αριθμοί σημειώνουν διαφορετικές καταστάσεις ανάλογα με την χώρα. Επομένως, η αναδιάρθρωση των δημοσίων δαπανών, η ανάπτυξη των δημοσίων επενδύσεων, ευνοούν την οικονομική άνοδο. Για αυτό και θα πρέπει να ενθαρρυνθούν.
<P>
Έχω σημειώσει κάποια ενδιαφέροντα σημεία, που ανέπτυξε τόσο η κ. Berθs στην παρέμβασή της, όσο και ο κ. Caudron, σε ότι αφορά ειδικότερα τις επενδύσεις σε αυτό που θα αποκαλούσα ανθρώπινο δυναμικό. Εννοείται πως αυτή η προώθηση των δημοσίων επενδύσεων δεν θα πρέπει να γίνεται εις βάρος της ανταγωνιστικότητας, ούτε να μεταφράζεται σε υπερβολική ανισορροπία των δημοσίων οικονομικών, ούτε σε αύξηση των υποχρεωτικών εισφορών. Κάτι τέτοιο θα είχε ως αποτέλεσμα ουσιαστικά την επιβάρυνση των ιδιωτικών επενδύσεων, οι οποίες είναι οκτώ φορές πιο σημαντικές από τις δημόσιες επενδύσεις.
<P>
Όποια και αν θα είναι η εξέλιξη, και θα ήθελα να διαβεβαιώσω τον κ. Hendrick ως προς αυτό, η Επιτροπή λαμβάνει, και θα λαμβάνει υπόψη της στην εκτίμησή της για το δημόσιο έλλειμμα κάθε κράτους μέλους το επίπεδο των δημοσίων επενδύσεων, σύμφωνα με το άρθρο 140 Γ, παράγραφος 3 της Συνθήκης, και όπως εξάλλου πρoτείνει και ο κ. Fourηans.
<P>
Το τρίτο θέμα της οικονομικής πολιτικής είναι η εξέλιξη των μισθών. Τα τελευταία αυτά χρόνια έχει συμβάλει σημαντικά στην ορθή κατανομή των οικονομικών πολιτικών, γεγονός που ευνοεί την απασχόληση. Οι κοινωνικοί εταίροι επέδειξαν μεγάλη υπευθυνότητα, και σήμερα, η εξέλιξη των μισθών συνολικά παραμένει σύμφωνη με τον στόχο της σταθερότητας σε όλες τις χώρες της ζώνης ευρώ. Γνωρίζω πως στην Γερμανία υπεγράφησαν κάποιες συμφωνίες οι οποίες προκάλεσαν πολλά σχόλια. Θα πρέπει πραγματικά να είμαστε προσεχτικοί και να επιβλέπουμε ώστε οι μισθολογικές συμβάσεις να εντάσσονται στο πλαίσιο αυτού που εσείς, κύριε εισηγητά, αποκαλείτε λογική αύξηση της αγοραστικής δύναμης, δηλαδή, σε ένα πλαίσιο που λαμβάνει υπόψην του και την παραγωγικότητα ανά τομέα και ανά περιοχή, συνεπώς, που μακροπρόθεσμα δεν θα επιβαρύνει την απασχόληση.
<P>
Σχετικά με τις διαρθρωτικές μεταρρυθμίσεις, το τέταρτο θέμα μας, δώσαμε τροφή στη συζήτηση σε αυτό το Σώμα. Είναι αλήθεια πως αυτές οι διαρθρωτικές μεταρρυθμίσεις είναι απαραίτητες για να υπερπηδήσουμε τις παραδοσιακές δυσκολίες που εμποδίζουν την Ευρώπη να αντιμετωπίσει την μάστιγα της ανεργίας. Κύριε Herman, αναφέρατε το νούμερο 90 % για τη διαρθρωτική ανεργία. Ίσως να είναι πολύ. Για μένα, ακόμη και τα δύο τρίτα να είναι, είναι ήδη τεράστιο ποσοστό. Τα κράτη μέλη σημείωσαν προόδους στο ζήτημα αυτό. Δεν πρέπει να τις υποτιμούμε, ακόμη και αν οι προσπάθειες αυτές στο σύνολό τους είναι κατά τη γνώμη μου διασκορπισμένες.
<P>
Οι μεταρρυθμίσεις αυτές, κ. Berθs, κατά την γνώμη μου, σαν σκοπό έχουν να διασφαλίσουν τη διατήρηση ενός υψηλού επιπέδου κοινωνικής προστασίας και πρέπει να ενισχύσουν τις θέσεις εργασίας που περιέχει η οικονομική άνοδος. Από αυτήν την άποψη, νομίζω πως η βελτίωση της αγοράς εργασίας, αλλά και η εμφάνιση ενός πιο κατάλληλου ρυθμιστικού πλαισίου για τις επιχειρήσεις, είναι απαραίτητες. Και χαίρομαι που αρκετοί από εσάς, σε ότι αφορά την βελτίωση των κεφαλαιαγορών - αναφέρομαι στην κ. Boogerd-Quaak ή στον κ. de Lassus -, αναφέρατε το πρόβλημα του επιχειρηματικού κεφαλαίου και της ανάπτυξής του. Νομίζω πως είναι ένα στοιχείο απολύτως θετικό ώστε να επωφεληθούμε πλήρως από τον αντίκτυπο του ευρώ σε ότι αφορά την καινοτομία και τη δημιουργία θέσεων απασχόλησης και, στο σημείο αυτό επίσης, σας παραπέμπω στην πρόσφατη ανακοίνωση της Επιτροπής, στην οποία, προς το παρόν, το Συμβούλιο, δυστυχώς, δεν έχει δώσει ένα συγκεκριμένο περιεχόμενο.
<P>
Τέλος, για να ολοκληρώσω, λίγα λόγια για τη νομισματική πολιτική. Εναπόκειται στην ευθύνη της Ευρωπαϊκής Κεντρικής Τράπεζας. Λυπάμαι που η κ. Berθs δεν είναι εδώ, γιατί δεν τολμώ - και δεν θέλω - να παρέμβω στον προσδιορισμό αυτής της πολιτικής. Θα ήθελα μόνο να επισημάνω πως η σταθερότητα των τιμών είναι σήμερα διασφαλισμένη στη ζώνη ευρώ και πως, για την ώρα, δεν υπάρχει πληθωρισμός, εφόσον είναι της τάξεως του 1 %.
<P>
Θα αρκεστώ, λοιπόν, σε μία παρατήρηση σχεικά με την νομισματική πολιτική. Θα είναι πιο εύκολο για την ΕΚΤ να εφαρμόσει τη νομισματική πολιτική κατά τρόπο ευνοϊκό για την οικονομική άνοδο, αν δεν διαταραχθεί η ισορροπία της «policy mix» της ζώνης ευρώ από μία ενδεχόμενη χαλάρωση της δημοσιονομικής πολιτικής. Και πιστεύω επίσης πως, στο θέμα αυτό, διευκολύνουμε το έργο της Ευρωπαϊκής Κεντρικής Τράπεζας όταν αποφεύγουμε τις δημόσιες και μερικές φορές άκαιρες δηλώσεις.
<P>
Καταλήγοντας, θέλω να υπογραμμίσω πως η θέση σε ισχύ του ευρώ παρακινεί την Επιτροπή να ενισχύσει τον λειτουργικό χαρακτήρα των Γενικών Προσανατολισμών των Οικονομικών Πολιτικών. Σας συγχαίρω, κύριε εισηγητά, για την έκθεσή σας, και συγχαίρω το Σώμα σας για την σημερινή συζήτηση. Είναι ένα πρώτο βήμα προς την ορθή κατεύθυνση. Η λειτουργία της Ένωσης και της ζώνης ευρώ καθώς και η βούληση προσδιορισμού υγιών οικονομικών πολιτικών προσανατολισμένων προς την οικονομική άνοδο και την απασχόληση απαιτούν διαρκή συζήτηση. Αυτός είναι ο λόγος που η Επιτροπή ανέκαθεν επιθυμούσε - και εξακολουθεί να επιθυμεί - μία στενή συμμετοχή του Σώματός σας στον προβληματισμό που διεξάγεται σχετικά με την οικονομική πολιτική.
<P>
Μπορώ επομένως να σας διαβεβαιώσω πως η Επιτροπή θα εξετάσει μετά μεγίστης προσοχής τις παρατηρήσεις σας σχετικά με την ετήσια οικονομική έκθεση, ότι θα τις λάβει υπόψην της κατά τη σύνταξη της σύστασής της σχετικά με τους Γενικούς Προσανατολισμούς των Οικονομικών Πολιτικών. Η σύσταση αυτή θα περιλαμβάνει ειδικές συστάσεις για κάθε κράτος μέλος, και εύχομαι να δεχτούν τα κράτη να επεξεργαστεί η Επιτροπή ανενόχλητη το ζήτημα αυτό, χωρίς να κριτικάρουν συστηματικά τις συστάσεις της, και χωρίς να προσπαθούν να τις αποστραγγίσουν από το περιεχόμενό τους. Στην ουσία, εάν θέλουμε να συντονίσουμε πραγματικά την οικονομική πολιτική, νομίζω πως στην Επιτροπή επαφίεται να εκφράσει ξεκάθαρα και δημόσια ποια θεωρεί πως πρέπει να είναι η γραμμή που πρέπει να ακολουθήσουμε Έπειτα, το Συμβούλιο αποφασίζει, βεβαίως, όπως σκοπεύει να κάνει.
<P>
Επομένως, για όλους αυτούς τους λόγους, ευχαριστώντας σας και συγχαίροντάς σας, δεν μου μένει παρά να σας δώσω ραντεβού για τις 30 Μαρτίου στην παρουσίαση των συστάσεων επί των Γενικών Προσανατολισμών.

<SPEAKER ID=35 LANGUAGE="DE" NAME="Randzio-Plath">
Κυρία Πρόεδρε, παρακαλώ τον κ. Επίτροπο να καταστήσει σαφές ότι σήμερα είναι αντίθετος προς την ετήσια οικονομική έκθεση. Και τούτο, διότι στην εν λόγω έκθεση επεσήμανε ότι στις ΗΠΑ και μόνο μέσω της οικονομικής ανόδου δημιουργήθηκαν 10 εκατ. θέσεων εργασίας. Συνεπώς θεωρώ ότι πρέπει να καταστήσει για ακόμα μια φορά σαφές, ότι πράγματι είναι αναγκαία η οικονομική άνοδος, προκειμένου να καταπολεμηθεί η ανεργία τόσο στις ΗΠΑ όσο και στην Ευρώπη.

<SPEAKER ID=36 LANGUAGE="EN" NAME="Hendrick">
Κυρία Πρόεδρε, ο Επίτροπος κ. de Silguy προσπάθησε να αντικρούσει τη δήλωσή μου ότι τα ποσοστά της ανεργίας έμειναν αμετάβλητα κατά τη θητεία αυτού του Κοινοβουλίου, λέγοντας ότι μειώθηκαν από 11 % σε 10 %. Αν ο Επίτροπος κ. de Silguy θεωρεί επιτυχία την κατά 1 % μείωση σε μια περίοδο πέντε σχεδόν ετών τότε, αν επρόκειτο για εθνικό κοινοβούλιο, ίσως να ήταν πολλοί οι βουλευτές που θα ζητούσαν την παραίτησή του. Ως έχουν τα πράγματα, το ελαφρυντικό είναι ότι παρατηρείται παγκόσμια ύφεση, αν και ο Επίτροπος κ. de Silguy πολύ συχνά ισχυρίζεται ότι έχουμε αντισταθεί σε αυτή την παγκόσμια ύφεση σχεδόν 100 %.

<SPEAKER ID=37 LANGUAGE="NL" NAME="Boogerd-Quaak">
Κύριε Πρόεδρε, θα αναφερθώ στο ίδιο σημείο όπως και ο κ. Hendrick. Ορισμένοι ισχυρίστηκαν ότι πρόβαλα την άποψη ότι η ανεργία αυξήθηκε. Βεβαίως και είδα ότι η ανεργία μειώθηκε ελαφρά. Ωστόσο, η μείωση είναι τόσο μικρή, ώστε νομίζω ότι δεν θα μπορούσαμε να επιστρέψουμε στα κράτη μέλη και να πούμε στους πολίτες ότι κάναμε πολλά πράγματα. Γι' αυτό και απευθύνω επείγουσα έκκληση να συμπεριληφθούν στις κατευθυντήριες γραμμές για την απασχόληση τα σημεία τα οποία προτείνονται εδώ και χρόνια από το Κοινοβούλιο και την Επιτροπή.

<SPEAKER ID=38 NAME="de Silguy">
Κυρία Πρόεδρε, επιτρέψτε μου να πω εν συντομία πως αφενός δεν κατάλαβα καλά την ερώτηση της κ. Randzio - Plath: στην πραγματικότητα, ποτέ δεν είπα πως δεν χρειάζεται οικονομική άνοδος για να καταπολεμήσουμε την ανεργία. Προφανώς η οικονομική άνοδος είναι αναγκαία για την καταπολέμηση της ανεργίας. Δεν είπα ποτέ το αντίθετο. Είπα μόνο - και αυτό επαληθεύθηκε και σχολιάστηκε από όλες τις οικονομικές αναλύσεις - πως η οικονομική άνοδος από μόνη της δεν θα είναι επαρκής - και δεν είναι επαρκής - στην Ευρώπη για να καταφέρουμε να θέσουμε τέρμα στη μάστιγα της ανεργίας, και πως τα διαρθρωτικά μέτρα είναι εξίσου αναγκαία.
<P>
Αφετέρου, κύριε Hendrick, θέλησα μόνο να διορθώσω αυτό που θεώρησα ως ένα καθαρά τεχνικό σφάλμα, δηλαδή, το ότι είπατε πως η ανεργία αυξήθηκε. Είπα λοιπόν: όχι, η ανεργία δεν αυξήθηκε, μειώθηκε. Πράγματι, 1 % είναι πολύ λίγο και δεν αρκεί. Ωστόσο, σε γενικές γραμμές, κατά την περίοδο 1995-2000, η Ευρώπη αναμένεται να δημιουργήσει περισσότερες θέσεις εργασίας από όσες χάθηκαν κατά την περίοδο 1990-1994. Κατά συνέπεια αυτό που λέω, είναι πως η καμπύλη έχει αντιστραφεί, αλλά πως στην πραγματικότητα υπάρχουν πολλά ακόμη να γίνουν για να πετύχουμε την εξάλειψη της μάστιγας της ανεργίας, και πως δεν θα καταφέρουμε κάτι τέτοιο παρά μόνο με τον συνδυασμό μιας υγιούς και σταθερής μακροοικονομικής πολιτικής, προσανατολισμένης προς την σταθερότητα και την οικονομική άνοδο, και μιας δυναμικής πολιτικής για την απασχόληση που θα πρέπει να ασκείται στο πλαίσιο γενικών και συνεκτικών διαρθρωτικών μέτρων.

<SPEAKER ID=39 NAME="Πρόεδρος">
Ευχαριστώ πολύ, κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 11.00

<CHAPTER ID=2>
Σχέσεις ΕΕ-Κεντρικής Ασίας
<SPEAKER ID=40 NAME="Πρόεδρος">
Η ημερήσια διάταξη προβλέπει την κοινή συζήτηση
<P>
της έκθεσης (A4-0069/99) του κ. Truscott εξ ονόματος της Επιτροπής Εξωτερικών Υποθέσεων, Ασφάλειας, και Αμυντικής Πολιτικής σχετικά με την ανακοίνωση της Επιτροπής: «Προς μία στρατηγική της Ευρωπαϊκής Ένωσης για τις σχέσεις της με τα ανεξάρτητα κράτη της Κεντρικής Ασίας» (COM(95)0206 - C4-0256/96) και-της σύστασης (A4-0071/99) της κ. Andrι-Lιonard εξ ονόματος της Επιτροπής Εξωτερικών Υποθέσεων, Ασφάλειας, και Αμυντικής Πολιτικής, για την πρόταση απόφασης του Συμβουλίου και της Επιτροπής για τη σύναψη συμφωνίας εταιρικής σχέσης και συνεργασίας μεταξύ των Ευρωπαϊκών Κοινοτήτων και των κρατών μελών αφενός, και της Δημοκρατίας του Ουζμπεκιστάν αφετέρου. (7652/96 - COM(96)0254 - C4-0418/96-96/0151(AVC)).
<SPEAKER ID=41 NAME="Truscott">
Κυρία Πρόεδρε, θα ήθελα αρχικά να ευχαριστήσω τους αξιότιμους βουλευτές για τη συνεργασία τους, τις προτάσεις και τις τροπολογίες που έχουν γίνει δεκτές με ευγνωμοσύνη. Από τότε που οι πέντε Δημοκρατίες της Κεντρικής Ασίας - Καζακστάν, Κιργιζιστάν, Τατζικιστάν, Τουρκμενιστάν και Ουζμπεκιστάν κατέστησαν ανεξάρτητες το 1991, μετά τη διάλυση της Σοβιετικής Ένωσης, η Ευρωπαϊκή Ένωση ενεπλάκη στη διαδικασία ανάπτυξης διμερών σχέσεων με καθεμία από αυτές.
<P>
Τα πέντε κράτη διαφέρουν σημαντικά όσον αφορά τον πληθυσμό, την έκταση, τους πόρους και την δημοκρατική εξέλιξη. Η ανακοίνωση της Επιτροπής για τις σχέσεις μεταξύ της ΕΕ και των νέων ανεξάρτητων κρατών της Κεντρικής Ασίας, που δημοσιεύθηκε τον Οκτώβριο του 1995, ανέφερε ότι πρωταρχικός στόχος της Ένωσης είναι η διατήρηση της σταθερότητας στην περιοχή, πράγμα που μπορεί να επιτευχθεί κατά τον καλύτερο τρόπο με την ανάπτυξη δημοκρατικών θεσμικών οργάνων ευρείας βάσεως, τον περιορισμό των σημείων σύγκρουσης και την προώθηση των οικονομικών μεταρρυθμίσεων. Δεδομένου του χρονικού διαστήματος που έχει μεσολαβήσει από την έκδοσή της, ίσως τώρα είναι η κατάλληλη στιγμή να ανανεώσει την εν λόγω ανακοίνωση η Επιτροπή.
<P>
Το Κοινοβούλιο κλήθηκε από το Συμβούλιο να συναινέσει στη συμφωνία εταιρικής σχέσης και συνεργασίας με το Καζακστάν τον Ιούλιο του 1995. Στην περίπτωση του Κιργιζιστάν έδωσε τη συγκατάθεσή του το Νοέμβριο του 1995. Ωστόσο, δεδομένου ότι η εσωτερική κατάσταση στο Καζακστάν ήταν ανησυχητική, το Κοινοβούλιο καθυστέρησε τη συγκατάθεσή του μέχρι τις 13 Μαρτίου 1997. Όσον αφορά το Ουζμπεκιστάν η Επιτροπή Εξωτερικών Υποθέσεων, Ασφάλειας και Αμυντικής Πολιτικής και η εισηγήτρια κ. Andrι-Lιonard απεφάνθησαν ότι η κατάσταση στο Ουζμπεκιστάν καθιστούσε απολύτως σαφές ότι η χώρα δεν πληρούσε τις γενικές αρχές που ορίζει το άρθρο 2 της συμφωνίας εταιρικής σχέσης και συνεργασίας, δηλαδή σεβασμό της δημοκρατίας, των αρχών του διεθνούς δικαίου και των ανθρωπίνων δικαιωμάτων.
<P>
Μέσα στο διάστημα των τριάντα μηνών που μεσολάβησε έχουν υπονομευθεί ακόμη περισσότερο τα ανθρώπινα δικαιώματα και τα δημοκρατικά θεσμικά όργανα στην Κεντρική Ασία. Επικρατεί ευρέως η άποψη ότι σημειώθηκαν σοβαρές παρατυπίες και νοθεία κατά τη διάρκεια των πρόσφατων προεδρικών εκλογών στο Καζακστάν. Στο Ουζμπεκιστάν, μετά από μια σειρά εκρήξεων στην Τασκένδη στις 16 Φεβρουαρίου, η κυβέρνηση προέβαλε αυτό το γεγονός ως δικαιολογία για να καταστείλει τα αντιπολιτευτικά κινήματα. Εκφράζεται ιδιαίτερη ανησυχία για την ασφάλεια και τη μεταχείριση των Mamadali Mukhmurdov και Munira Nasriddinova. Από τότε που διακόπηκαν οι εργασίες των κύριων ειρηνικών αντιπολιτευτικών κομμάτων, Erk (Ελευθερία) και Birlik (Ενότητα), η Επιτροπή Εθνικής Ασφάλειας έχει επιδοθεί σε συλλήψεις και παρενοχλήσεις αντιφρονούντων.
<P>
Στο Τουρκμενιστάν και το Τατζικιστάν, παρά την ειρηνευτική συμφωνία που υπογράφηκε στο Τατζικιστάν πέρυσι, έχει βελτιωθεί ελάχιστα ή και καθόλου η κατάσταση των ανθρωπίνων δικαιωμάτων, ενώ ακόμη και στο Κιργιζιστάν, όπου η κυβέρνηση σέβεται τα ανθρώπινα δικαιώματα σε πολλούς τομείς, υπάρχουν παρ' όλα αυτά προβλήματα όσον αφορά την περιορισμένη ικανότητα των πολιτών να επιλέγουν την κυβέρνηση, την ελευθερία λόγου και τύπου, τη διενέργεια αμερόληπτης δίκης κατηγορουμένων, τη θρησκευτική ελευθερία και τις εθνικές διακρίσεις.
<P>
Κάτι που είναι θετικό, χαιρετίζουμε το γεγονός ότι τόσο το Κιργιζιστάν όσο και το Τουρκμενιστάν εισήγαγαν συμπεφωνημένη αναστολή της θανατικής ποινής. Ελπίζω ότι αυτό θα επεκταθεί σε όλες τις χώρες της Κεντρικής Ασίας. Η Επιτροπή έχει αναλάβει τη δέσμευση ότι τα θέματα των ανθρωπίνων δικαιωμάτων θα τίθενται συστηματικά υπό συζήτηση ως ένα σοβαρό ζήτημα με τις αρχές της Κεντρικής Ασίας, καθώς επίσης ότι η Επιτροπή Εξωτερικών Υποθέσεων, Ασφάλειας και Αμυντικής Πολιτικής θα τηρείται πλήρως ενήμερη για τις εξελίξεις σε αυτό τον τομέα. Πιστεύω ότι ο Επίτροπος κ. Van den Broek θα τηρήσει την υπόσχεση αυτή κατά τις προσεχείς επισκέψεις του στο Καζακστάν, το Ουζμπεκιστάν και το Τουρκμενιστάν και θα αναφέρει στην επιτροπή τις εντυπώσεις του. Είναι λυπηρό το γεγονός ότι δεν μπόρεσε να είναι παρών εδώ σήμερα ο Επίτροπος κ. Van den Broek, αλλά ελπίζω ότι θα κρατά πλήρως ενήμερους την επιτροπή και το Κοινοβούλιο.
<P>
Η Κεντρική Ασία αποτελεί περιοχή ιδιαίτερης γεωστρατηγικής και οικονομικής σημασίας για την Ευρωπαϊκή Ένωση. Η σπουδαιότητά της έχει αναγνωριστεί από τις μέρες του «δρόμου του μεταξιού» και κατά την εποχή του «Μεγάλου Παιχνιδιού». Τα φυσικά αποθέματα της Κεντρικής Ασίας, ειδικά σε φυσικά αέριο και πετρέλαιο, είναι τεράστια. Σύμφωνα με εκτιμήσεις του Υπουργείου Εξωτερικών των ΗΠΑ, στην Κασπία Θάλασσα υπάρχουν μέχρι και 200 δισεκατομμύρια βαρέλια πετρέλαιο, αποθέματα που θα αρκούσαν για να καλύψουν τις παγκόσμιες ανάγκες για οχτώ χρόνια, και 7000 δισεκατομμύρια κυβικά μέτρα φυσικό αέριο, που θα αρκούσαν για τον εφοδιασμό της Ευρώπης για 16 χρόνια. Είναι σαφές ότι η ΕΕ πρέπει να ασχοληθεί με τις χώρες της Κεντρικής Ασίας και να τις ενθαρρύνει να αποβάλουν τη νοοτροπία της παλιάς σοβιετικής εποχής.
<P>
Χαιρετίζουμε το ρόλο του προγράμματος TACIS, ειδικά των προγραμμάτων εκδημοκρατισμού, των προγραμμάτων TRACECA, INOGATE και WARMAP. Χρειάζεται όμως μεγαλύτερη ενίσχυση των διασυνοριακών προγραμμάτων και των προγραμμάτων προώθησης της δημοκρατίας, που υποστηρίζονται από τις ΜΚΟ. Η ΕΕ θα πρέπει επίσης να ασχοληθεί στον απαιτούμενο βαθμό με την κληρονομιά της περιβαλλοντικής υποβάθμισης, ειδικά γύρω από τη λίμνη Αράλη και το Semipalatinsk που έχει γίνει χώρος πυρηνικών δοκιμών. Η περιοχή έχει πληγεί τόσο από την ασιατική κρίση όσο και από την κρίση που έπληξε το ρούβλι. Η Επιτροπή, το Συμβούλιο και οι διεθνείς χρηματοοικονομικοί οργανισμοί πρέπει να εξετάσουν τη λήψη μέτρων που θα συμβάλουν στην προστασία του πληθυσμού της περιοχής από σοβαρές οικονομικές δυσκολίες.
<P>
Ενώ η ΕΕ θα πρέπει να ενθαρρύνει τις ξένες επενδύσεις στην Κεντρική Ασία, η λύση του προβλήματος έγκειται εν μέρει στην ίδια την περιοχή μέσω της θέσπισης εγγυημένων νομικών δικαιωμάτων για τους επενδυτές. Επί του παρόντος η ΕΕ είναι η πιο σημαντική αγορά της περιοχής εκτός της Κοινοπολιτείας Ανεξάρτητων Κρατών. Προκειμένου να επιτευχθεί η οικονομική ανεξαρτησία της Κεντρικής Ασίας χρειάζονται ξένες ενισχύσεις για την ανάπτυξη εναλλακτικών αγωγών μεταφοράς φυσικού αερίου και πετρελαίου και νέων αγορών.
<P>
Εν κατακλείδι, η ΕΕ θα πρέπει να διαδραματίσει κάποιο ρόλο συμβάλλοντας στη δημιουργία μια δημοκρατικής, ακμάζουσας και ασφαλούς Κεντρικής Ασίας σε μια περιοχή εύθραυστης σταθερότητας. Η Κεντρική Ασία μπορεί να βρίσκεται πολύ μακριά αλλά το μέλλον της θα επηρεάσει όλους εμάς.

<SPEAKER ID=42 NAME="Andrι-Lιonard">
Όταν η Επιτροπή Εξωτερικών Υποθέσεων, Ασφάλειας και Αμυντικής Πολιτικής με όρισε εισηγήτρια σχετικά με την συμφωνία εταιρικής σχέσης με το Ουζμπεκιστάν, θέλησα να ενημερωθώ για την κατάσταση επί τόπου και πήγα στην Τασκένδη προκειμένου να συναντήσω τους πολιτικούς ιθύνοντες, καθώς και τους εκπροσώπους της κοινωνίας των πολιτών και των ανθρωπίνων δικαιωμάτων.
<P>
Οφείλω να διαπιστώσω πως η χώρα αυτή, η οποία ανήκε στην πρώην Σοβιετική Ένωση και η οποία απέκτησε την ανεξαρτησία της το 1991, δεν έχει ακόμη ουσιαστικά απαλλαγεί από τις πρακτικές του παλαιού κομμουνιστικού καθεστώτος. Βεβαίως, έγιναν κάποιες προσπάθειες. Τον Δεκέμβριο του 1992 θεσπίστηκε ένα νέο Σύνταγμα, σύμφωνα με το οποίο το Ουζμπεκιστάν είναι μία πολυφωνική δημοκρατία. Αυτή τη στιγμή λειτουργεί ένα Συνταγματικό Δικαστήριο, το Κοινοβούλιο λειτουργεί λίγο έως πολύ καλά και ένας Διαμεσολαβητής είναι υπεύθυνος για τον σεβασμό των των ανθρωπίνων δικαιωμάτων. Το πρόβλημα συνίσταται στο γεγονός ότι ο Διαμεσολαβητής εξαρτάται άμεσα από το Κοινοβούλιο και επομένως είναι υπό κηδεμονία.
<P>
Ο Islam Karimov εξελέγη Πρόεδρος το 1991 με ποσοστό μεγαλύτερο από το 80 % των ψήφων, με έναν μόνο υποψήφιο αντίπαλο. Οι κοινοβουλευτικές εκλογές του Δεκεμβρίου του 1994 έδωσαν συντριπτική πλειοψηφία στο κόμμα του Προέδρου, το λαϊκό δημοκρατικό κόμμα, αφού πολλά κόμματα της αντιπολίτευσης είχαν τεθεί εκτός νόμου. Τον Μάρτιο του 1995, ο Πρόεδρος Karimov επανεξελέγη για μία περίοδο πέντε ετών.
<P>
Η διαπίστωση που έκανα δεν ήταν καθόλου καθησυχαστική. Στην ουσία, η ελευθερία της έκφρασης είναι ανύπαρκτη, υπάρχει λογοκρισία, ο τύπος δεν είναι ανεξάρτητος, υπάρχουν μόνο τέσσερις εφημερίδες, όλες υπό την επιρροή της κυβέρνησης. Οι ελευθερίες του συνέρχεσθαι, του συνεταιρίζεσθαι και οι διαδηλώσεις δεν επιτρέπονται. Τα κόμματα της αντιπολίτευσης είναι εκτός νόμου. Οι συλλήψεις και οι αυθαίρετες κρατήσεις αποτελούν καθημερινά φαινόμενα. Συχνά είναι τα βασανιστήρια και η θανατική ποινή εξακολουθεί να ισχύει. Ζητήσαμε, βεβαίως, από τις ουζμπεκικές αρχές να μετατρέψουν τις θανατικές ποινές σε κρατήσεις.
<P>
Το συμπέρασμά μου είναι πως η δημοκρατία εδραιώνεται πολύ αργά - ακόμη και εδώ - και πως 70 χρόνια κομμουνισμού και απολυταρχίας δεν σβήνονται έτσι εύκολα. Για όλους αυτούς τους λόγους, πρότεινα στην Επιτροπή Εξωτερικών Υποθέσεων, Ασφάλειας και Αμυντικής Πολιτικής να αναβληθεί η συμφωνία μας και να δοθεί μία προθεσμία δύο ετών στο Ουζμπεκιστάν προκειμένου να σημειώσει κάποια πρόοδο στον τομέα του σεβασμού των ανθρωπίνων δικαιωμάτων. Δυστυχώς, ο χρόνος δεν μετέβαλε την κατάσταση και, σήμερα, πρέπει να πούμε πως οι εκθέσεις των μεγάλων οργανώσεων για τα ανθρώπινα δικαιώματα, όπως το Παρατηρητήριο των Ανθρωπίνων Δικαιωμάτων ή η Διεθνής Αμνηστεία, είναι ανησυχητικές.
<P>
Οι πρόσφατες εξεγέρσεις στις 16 Δεκεμβρίου έδειξαν όλη τη βία που μπορεί να χρησιμοποιήσει η εξουσία. Τρία άτομα εξακολουθούν να κρατούνται και έχουν υποστεί σοβαρές επιθέσεις κατά της ακεραιότητάς τους, ενώ δεν έχει αποδειχτεί η ενοχή τους. Μεταξύ των ατόμων αυτών βρίσκεται και η υπεύθυνη ενός συλλόγου ανθρωπίνων δικαιωμάτων, η κ. Akιdova, 60 ετών.
<P>
Ωστόσο, θα ήθελα να δοθεί μία ευκαιρία στο Ουζμπεκιστάν, γιατί η χώρα αυτή, αυτή η περιοχή του κόσμου, έχει ανάγκη την ενίσχυσή μας, σε δημοκρατικό επίπεδο, οικονομικό ή περιβαλλοντολογικό. Το Ουζμπεκιστάν διαθέτει πολύ σημαντικούς ορυκτούς πόρους και πόρους φυσικού αερίου, οι οποίοι όμως τυγχάνουν πολύ κακής εκμετάλλευσης. Είναι η τέταρτη βαμβακοπαραγωγός χώρα παγκοσμίως. Ωστόσο, κατά τα λεγόμενα των ιθυνόντων, το ποσοστό της έσχατης φτώχιας είναι 15 % και οι μισθοί είναι πολύ κοντά σε αυτούς του Τρίτου Κόσμου. Έχουν ξεκινήσει πολλά προγράμματα TACIS τα οποία είτε αποσκοπούν στη δημοκρατία είτε είναι προγράμματα σχετικά με τις μεταφορές, την ενέργεια, τις τηλεπικοινωνίες, την εκπαίδευση, την καταπολέμηση των ναρκωτικών ή το περιβάλλον. Θα πρέπει να γνωρίζετε πως το εμπόριο ναρκωτικών με προέλευση το Αφγανιστάν είναι πολύ μεγάλης έκτασης και πως το 40 % των ναρκωτικών που βρίσκονται στην Ευρώπη προέρχεται από αυτήν την περιοχή.
<P>
Δεν έχω τον χρόνο για να επεκταθώ σε ζητήματα περιβάλλοντος αλλά μπορώ να σας πω πως πέταξα για περισσότερο από δύο ώρες πάνω από την λίμνη Αράλη ή μάλλον από ό, τι έχει απομείνει από αυτήν και διαπίστωσα πως πρόκειται για μία πραγματική οικολογική καταστροφή στην οποία η Ευρώπη δεν έχει προσδώσει την απαιτούμενη προσοχή. Τα φυτοφάρμακα που εκχύνονται εδώ και χρόνια, έχουν καταστρέψει τα πάντα και έχουν αποξηράνει τη λίμνη. Η παιδική θνησιμότητα είναι κατά 10 % υψηλότερη σε αυτήν την περιοχή σε σχέση με την υπόλοιπη χώρα και το ίδιο ισχύει και για την μητρική θνησιμότητα. Υπάρχουν πολλές αναπηρίες, οι αποβολές δεν καταμετρώνται πλέον και οι ασθένειες, μεταξύ των οποίων και ο καρκίνος, είναι πάρα πολλές.
<P>
Θα πρέπει να ασχοληθούμε αμέσως με αυτό το τμήμα του Ουζμπεκιστάν γιατί στην αντίθετη περίπτωση θα φέρουμε μία βαριά ευθύνη ενώπιον αυτού του λαού που κινδυνεύει. Οι διαπιστώσεις αυτές λοιπόν επηρέασαν τελικά την απόφασή μου και η δέσμευση του Επιτρόπου κ. Van den Broek να διακόψει την συμφωνία εταιρικής σχέσης σε περίπτωση που συνεχιστούν οι παραβιάσεις των ανθρωπίνων δικαιωμάτων - όπως προβλέπεται στο άρθρο 2 των συμφωνιών συνεργασίας και εταιρικής σχέσης - ενίσχυσαν την απόφασή μου αυτή. Εξάλλου, ο κ. Van den Broek θα μεταβεί στο τέλος του μήνα στο Ουζμπεκιστάν, στην Κιργιζία και στο Τουρκμενιστάν και ελπίζω πως θα μπορέσει να είναι ο εκπρόσωπός μας και στην συνέχεια να αναφέρει όσα διαπίστωσε ενώπιον της Επιτροπής Εξωτερικών Υποθέσεων, Ασφάλειας και Αμυντικής Πολιτικής.
<P>
Και άλλα στοιχεία λειτούργησαν υπέρ της πρότασης υπογραφής αυτής της συμφωνίας εταιρικής σχέσης. Πρόκειται για το ιδιαίτερα ανησυχητικό περιβάλλον στην περιοχή της Κεντρικής Ασίας για το οποίο σας μίλησε ο κ. Truscott για αυτό και δεν θα επανέλθω. Η γεωστρατηγική θέση του Ουζμπεκιστάν, το οποίο συνορεύει με το Αφγανιστάν, και ο φόβος να επεκταθεί ο ισλαμικός ολοκληρωτισμός των Ταλιμπάν τελικά με έπεισαν.
<P>
Αγαπητοί μου συνάδελφοι, οπωσδήποτε χρειάζεται επαγρύπνηση, αλλά είναι κεφαλαιώδους σημασίας, στην αυγή της τρίτης χιλιετίας, να εφαρμόσουμε την ιστορική μας υποχρέωση για σεβασμό των ανθρωπίνων δικαιωμάτων σε όλο τον κόσμο, αλλά επίσης και να μοιραστούμε τις γνώσεις και τις εμπειρίες μας για την ευημερία των περιοχών που εξαιτίας μίας μακρόχρονης στέρησης των θεμελιωδών τους ελευθεριών, παρουσιάζουν μία πολύ σημαντική δημοκρατική και οικονομική καθυστέρηση την οποία πρέπει να καλύψουν. Ας δείξουμε λοιπόν εμπιστοσύνη στη Δημοκρατία του Ουζμπεκιστάν και ας ελπίσουμε πως δεν θα προδώσει την εμπιστοσύνη μας αυτή. Σε κάθε περίπτωση, η Επιτροπή Εξωτερικών Υποθέσεων, Ασφάλειας και Αμυντικής Πολιτικής προβλέπει μία ετήσια έκθεση προς το Ευρωπαϊκό Κοινοβούλιο σχετικά με την εξέλιξη της κατάστασης στον τομέα της δημοκρατίας.
<P>
Χειροκροτήματα

<SPEAKER ID=43 NAME="Πρόεδρος">
Τα χειροκροτήματα σάς αποδεικνύουν, κυρία Andrι - Lιonard, πως η ακρόαση ήταν καλύτερη απ' ότι φαινόταν.
<P>
Αγαπητοί συνάδελφοι, η συζήτηση διακόπτεται και θα επαναληφθεί μετά τη συζήτηση επί επειγόντων θεμάτων. Πριν περάσουμε στις ψηφοφορίες, υπάρχουν τρεις αιτήσεις επί της διαδικασίας.

<SPEAKER ID=44 LANGUAGE="EN" NAME="Perry">
Κυρία Πρόεδρε, ζητάω συγνώμη που πρέπει να αναφερθώ ξανά σε αυτό το θέμα. Πρόκειται για ένα θέμα που έχω θίξει και παλιότερα. Την ώρα που έμπαιναν οι βουλευτές στην αίθουσα συνεδριάσεων σήμερα το πρωί, βρισκόταν σε εξέλιξη κάποιο είδος εκδήλωσης απ' έξω, καθώς κάποιοι που έφεραν στα ρούχα τους κάποια σήματα προσπαθούσαν να επηρεάσουν την ψήφο μας. Δεν πιστεύω ότι στη συγκεκριμένη περίπτωση κάποιος από αυτούς ήταν βουλευτής. Δεν θα σχολιάσω το ζήτημα στο οποίο αναφέρονταν, αλλά πιστεύω ότι οι βουλευτές αυτού του Κοινοβουλίου θα έπρεπε να έχουν τη δυνατότητα να μπαίνουν στην αίθουσα, χωρίς να έχουν να αντιμετωπίσουν κάποιο είδος εκδήλωσης έξω από αυτή.
<P>
Χειροκροτήματα

<SPEAKER ID=45 NAME="Πρόεδρος">
Κύριε Perry, συμμερίζομαι απολύτως το αίσθημά σας και πιστεύω πως και ένα τμήμα του Κοινοβουλίου το συμμερίζεται. Σε αυτό το Σώμα κανένας από εμάς δεν έχει ψηφίσει ποτέ υπό την πίεση οποιουδήποτε.

<SPEAKER ID=46 LANGUAGE="FR" NAME="Duhamel">
Κυρία Πρόεδρε, θα κάνω μία παρατήρηση επί της εφαρμογής του Κανονισμού σύμφωνα με το άρθρο 109, σχετικά με τα μέτρα για την τήρηση της τάξεως.
<P>
Μπορώ να σας ρωτήσω, κυρία Πρόεδρε, κατά τη γνώμη σας, το εδάφιο 1 του άρθρου 109 συνεπάγεται πως δεν μπορώ να κρατώ την πινακίδα «Τέρμα οι καταχρήσεις, θέλουμε έναν κανονισμό», επειδή θεωρείτε πως αυτό διαταράσσει την συνεδρίαση, ή, αντιθέτως, το άρθρο αυτό δεν συνεπάγεται πως δεν μπορώ να το κάνω, διότι θεωρείτε πως ένας κανονισμός υπηρεσιακής κατάστασης των βοηθών των βουλευτών αποτελεί αναγκαιότητα για την κοινωνική Ευρώπη και για τα δικαιώματα όλων;

<SPEAKER ID=47 NAME="Πρόεδρος">
Δεν θα εκφέρω, οπωσδήποτε, κρίση επί της ουσίας, κύριε Duhamel. Δεν είναι αρμόδια η Προεδρία να το κάνει. Αντιθέτως, είμαι αρμόδια να κρίνω εάν αυτό που κάνετε διαταράσσει την τάξη. Δεν θα έλεγα κάτι τέτοιο.

<SPEAKER ID=48 LANGUAGE="EN" NAME="Falconer">
Κυρία Πρόεδρε, σε αντίθεση με τον κ. Perry, εγώ δεν έχω κανένα απολύτως πρόβλημα με εκείνους που διαδηλώνουν για τα δικαιώματά τους. Το μόνο πράγμα που θα ήθελα να πω στους βοηθούς είναι ότι μπορεί να αξίζει τον κόπο να ξεσκεπάσουμε ορισμένους βουλευτές που δεν καταβάλλουν στους βοηθούς τους τους μισθούς που δικαιούνται. Θα πρέπει να κάνουμε δημοσίως γνωστά τα ονόματα εκείνων που δυσφημίζουν αυτό το Κοινοβούλιο.
<P>
Θα ήθελα επίσης να αποκαλύψω ένα θεσμικό όργανο που δυσφημίζει το Κοινοβούλιο. Πρόκειται για το ίδιο το Κοινοβούλιο. Πληροφορούμαι ότι εκείνοι που εργάζονται για μας, για παράδειγμα οι διερμηνείς free-lance, δεν έχουν πληρωθεί από τον περασμένο Οκτώβριο. Αυτό το θεωρώ επονείδιστο! Και ελπίζω ότι το ίδιο πιστεύει κάθε βουλευτής αυτού του Σώματος. Αν ήμουν ο εκπρόσωπος του σωματείου τους, όπως ήμουν στο ναύσταθμο Rosyth, δεν θα υπήρχε σήμερα ούτε ένας διερμηνέας πίσω από εκείνους τους πάγκους, μέχρις ότου διευθετηθεί αυτό το ζήτημα.
<P>
Ζητώ από το Προεδρείο να κάνει μια σαφή και κατηγορηματική δήλωση εξηγώντας το λόγο για τον οποίο εκείνοι που δουλεύουν για μας δεν πληρώνονται κανονικά. Θα παρακαλούσα το Προεδρείο να κάνει αυτή τη δήλωση πριν από την περίοδο συνόδου του Απριλίου.
<P>
Χειροκροτήματα

<SPEAKER ID=49 NAME="Πρόεδρος">
Κύριε Falconer, μπορώ να σας πω πως το Προεδρείο έχει επιληφθεί του θέματος. Θα ενημερωθείτε σχετικά.

<CHAPTER ID=3>
Ψηφοφορίες
<SPEAKER ID=50 LANGUAGE="FR" NAME="Fabre-Aubrespy">
Κυρία Πρόεδρε, ανακοινώσατε νωρίτερα πως θα θέσετε την τροπολογία αριθ. 90 σε ψηφοφορία κατά τμήματα. Έχω μπροστά μου όπως όλοι οι συνάδελφοί μας τον τελικό κατάλογο ψηφοφοριών. Αυτή η ψηφοφορία κατά τμήματα δεν αναφέρεται. Θα ήθελα λοιπόν να σας ρωτήσω ποια χρόνικη στιγμή έλαβε χώρα μία τέτοια αίτηση, ποια ακριβώς ημερομηνία υπεβλήθη και εάν δεν κατετέθη εντός προθεσμίας, γιατί εισήχθη τώρα. Δεδομένου ότι βρισκόμαστε στην αρχή της αίτησης για ονομαστική ψηφοφορία, δεν θα ήθελα, επειδή η αίτηση για ψηφοφορία κατά τμήματα έρχεται να προστεθεί στην ψηφοφορία δια ονομαστικής κλήσεως, να πούμε πως έχουν ζητηθεί πολλές ονομαστικές ψηφοφορίες. Θα ήθελα να έχω μία ακριβή απάντηση.

<SPEAKER ID=51 NAME="Πρόεδρος">
Θα έχετε μία πολύ ακριβή απάντηση, κύριε Fabre - Aubrespy. Όσον αφορά την αίτηση για ψηφοφορία κατά τμήματα, βεβαίως κατετέθει εγκαίρως, γιατί ετοίμασα τις ψηφοφορίες χθες βράδυ - δεν μπορούσα σήμερα το πρωί, δεδομένου ότι προήδρευα τα διαρθρωτικά ταμεία - και αυτή η αίτηση ψηφοφορίας κατά τμήματα υπήρχε ήδη στα έντυπα που είχαν ετοιμάσει οι αρμόδιες υπηρεσίες.
<P>
Αντιθέτως, σε ότι αφορά την αίτηση για ονομαστική ψηφοφορία, μόλις τώρα το μαθαίνω. Θα κάνω, ωστόσο, τα στραβά μάτια και θα προχωρήσουμε σε αυτήν την ονομαστική ψηφοφορία.

<SPEAKER ID=52 NAME="Palacio Vallelersundi">
Κυρία Πρόεδρε, θα ήθελα να ζητήσω από τους εισηγητές να ελέγξουν την ένδειξη της ψήφου τους για να μην καταλήξουμε στην ανακολουθία να μην υπάρχουν αιτιολογήσεις των τροπολογιών αλλά ούτε αιτιολογικές εκθέσεις.

<SPEAKER ID=53 NAME="Πρόεδρος">
Κυρία Palacio Vallelersundi, γνωρίζετε καλά αυτό το Κοινοβούλιο: δεν επανερχόμαστε ποτέ σε μία ψηφοφορία.

<SPEAKER ID=54 LANGUAGE="ES" NAME="Palacio Vallelersundi">
Αναφέρομαι στην παρούσα ψηφοφορία σε σχέση με μια προσεχή ψηφοφορία, δηλαδή, την ψηφοφορία σχετικά με την τροπολογία 98. Εφιστώ δε την προσοχή του Σώματος στο ότι πρέπει να ψηφίσουμε σύμφωνα με την ψηφοφορία για την τροπολογία 98 για να μην περιπέσουμε σε ανακολουθία.

<SPEAKER ID=55 LANGUAGE="EN" NAME="Corbett">
Κυρία Πρόεδρε, νομίζω ότι αυτό που λέει η κ. Palacio εξαρτάται από την ψηφοφορία που πρόκειται να διεξαχθεί αμέσως τώρα για το δεύτερο μέρος αυτού του κειμένου. Δεν είναι ακόμη βέβαιο ότι θα βρεθούμε σε αυτή την κατάσταση. Αλλά ακόμη και σε αυτή την περίπτωση, δεν θα επηρεάσει απαραίτητα τις τροπολογίες για τις οποίες θα ψηφίσουμε αργότερα στις αιτιολογικές εκθέσεις, επειδή δεν είναι ανάγκη να έχουμε αυτό το συγκεκριμένο κομμάτι στους κανονισμούς για να επηρεάσει το άλλο κομμάτι. Είναι ξεχωριστά και θα παραμείνουν ξεχωριστά.
<P>
Επί της συμβιβαστικής τροπολογίας αρίθ. 182
<SPEAKER ID=56 LANGUAGE="FR" NAME="Fabre-Aubrespy">
Κυρία Πρόεδρε, εκπλήσσομαι που είναι δυνατόν να υπάρχουν συμβιβαστικές τροπολογίες σε αυτό το στάδιο της συζήτησης. Η έκθεση υπήρξε αντικείμενο πληθώρας συνεδριάσεων της επιτροπής. Υπήρξε επίσης το αντικείμενο συνεδριάσεων των πολιτικών Ομάδων, πριν ακόμη από την εξέτασή της στην Ολομέλεια. Η προθεσμία κατάθεσης τροπολογιών έληξε. Επομένως, είμαι αντίθετος με την ψηφοφορία επί της τροπολογίας 182, η οποία είναι εκπρόθεσμη.
<P>
Για να επανέλθω στην προηγούμενη ερώτησή μου σχετικά με την αίτηση για ψηφοφορία κατά τμήματα, θα σας υπενθυμίσω πως η προθεσμία κατάθεσης των αιτήσεων για ψηφοφορία κατά τμήματα και για ξεχωριστές ψηφοφορίες ήταν την Τρίτη το βράδυ και όχι χθες το βράδυ.

<SPEAKER ID=57 NAME="Πρόεδρος">
Νομίζω πράγματι πως η προθεσμία ήταν νωρίτερα από χθες βράδυ. Εγώ απλά είπα πως διαπίστωσα ότι τουλάχιστον χθες το βράδυ είχε κατατεθεί.
<P>
Θα ζητήσω τη γνώμη του Σώματος σχετικά με την συμπερίληψη αυτής της συμβιβαστικής τροπολογίας.
<P>
Το Σώμα τάσσεται υπέρ της συμπερίληψης της συμβιβαστικής τροπολογίας
<P>
(Το Σώμα εγκρίνει την απόφαση)

<SPEAKER ID=58 NAME="Πρόεδρος">
Τα θερμά μου συγχαρητήρια στους τρεις εισηγητές που έκαναν μία πραγματικά έξοχη δουλειά.
<P>
Ζωηρά χειροκροτήματα
<P>
(Ο κ. Gutiιrrez Dνaz σηκώνεται για να πάει να συναντήσει τον κ. Corbett και την κ. Palacio και οι τρεις εισηγητές αλληλοσυγχαίρονται θερμά)

<SPEAKER ID=59 NAME="Lehne">
Κυρία Πρόεδρε, κυρίες και κύριοι, αποφασίσαμε στο Σώμα για κάτι το οποίο κατά την άποψή μου, ως εισηγητή, δεν είναι δυνατόν. Αποφασίσαμε ότι τα ζητήματα των εργασιακών σχέσεων μεταξύ των κοινοβουλευτικών συνεργατών και των βουλευτών θα ρυθμίζονται μέσω γενικών εκτελεστικών διατάξεων που θα εκδίδει το Ευρωπαϊκό Κοινοβούλιο. Για την απόφαση αυτή δεν υπάρχει νομική βάση στις Συνθήκες. Αυτό δεν αποτελεί μόνο δική μου άποψη, είναι επίσης και η άποψη του Ευρωπαϊκού Ελεγκτικού Συνεδρίου και προκύπτει από τις αποφάσεις του Ευρωπαϊκού Δικαστηρίου που παρέθεσα χθες. Εδώ έρχεται να προστεθεί ότι και αυτή τη φορά η απόφαση περιέχει αντιφάσεις τις οποίες υιοθετήσαμε, εγκρίνοντας την έκθεση όπως είχε ψηφισθεί στην Επιτροπή Νομικών Θεμάτων.
<P>
Για τον λόγο αυτό είμαι της άποψης ότι, εάν στο ζήτημα αυτό θέλουμε να επιτύχουμε κάτι λογικό που θα μπορέσει να γίνει αποδεκτό και από το Συμβούλιο, κάτι που στο τέλος θα αποσαφηνίσει επιτέλους το ασαφές νομικό καθεστώς ανάμεσα σε μας και στους βοηθούς μας, θα πρέπει να παραπέμψουμε την έκθεση και πάλι στην Επιτροπή Νομικών Θεμάτων. Επομένως, σύμφωνα με το άρθρο 129, ζητώ εξ ονόματος της Ομάδας μου γίνει αναπομπή της έκθεσης στην Επιτροπή Νομικών Θεμάτων και δηλώνω ταυτόχρονα πως εάν δεν γίνει αποδεκτή η πρότασή μου, η Ομάδα μου δυστυχώς θα αναγκασθεί να ψηφίσει κατά της έκθεσης αυτής.

<SPEAKER ID=60 LANGUAGE="EN" NAME="Cox">
Κυρία Πρόεδρε, επιθυμώ να εκφράσω την αντίθεσή μου. Μπορεί να υπάρχουν αντιφάσεις σε όσα ψηφίσαμε. Συχνά διαπιστώνουμε ότι συμβαίνει αυτό. Αλλά αυτό δεν αποκλείει την πιθανότητα να μπορέσουμε να σημειώσουμε σημαντική πρόοδο με αυτόν τον φάκελο.
<P>
Πρόκειται για μια μεταρρύθμιση που είναι απαραίτητη και θα έπρεπε να είχε γίνει εδώ και καιρό. Πολλοί από τους βοηθούς μας ενδεχομένως γίνονται εύκολα αντικείμενα εκμετάλλευσης. Πολλοί από τους βοηθούς μας μπορεί να στερούνται της κατάλληλης κοινωνικής ασφάλισης και άλλης κάλυψης. Αυτό το Σώμα έχει ζητήσει να επιμείνουμε σε ένα καταστατικό για τους βουλευτές του. Θα πρέπει να αντιμετωπίζει το προσωπικό του με ανάλογο σεβασμό.
<P>
Αυτό το Σώμα απαίτησε από ένα άλλο ευρωπαϊκό θεσμικό όργανο να εξυγιάνει τις πράξεις του. Θα πρέπει να έχει ανάλογες απαιτήσεις από τον εαυτό του. Ας προχωρήσουμε σε ψηφοφορία και ας ψηφίσουμε για έναν κανονισμό.
<P>
Χειροκροτήματα από το κέντρο και από την αριστερή πτέρυγα

<SPEAKER ID=61 NAME="Πρόεδρος">
Αγαπητοί συνάδελφοι, υπάρχει αγορητής για να στηρίξει την αίτηση για αναπομπή σε επιτροπή;

<SPEAKER ID=62 LANGUAGE="DE" NAME="Ullmann">
Κυρία Πρόεδρε, γνωρίζω τις δυσκολίες όσον αφορά τη νομική βάση το ίδιο καλά όπως ο κ. Lehne. Όμως οι λόγοι που μας παρέθεσε τώρα ο κ. Cox για το επείγον της έκθεσης και του υπό συζήτηση αντικειμένου καθιστούν απαραίτητη την ψηφοφορία εδώ και τώρα. Σχετικά με τις αναφερθείσες δυσκολίες θα πρέπει να γίνει περαιτέρω συζήτηση στο πλαίσιο του διοργανικού διαλόγου.

<SPEAKER ID=63 LANGUAGE="DE" NAME="Rack">
Κυρία Πρόεδρε, σας παρακαλώ ρητά να επιπλήξετε τον συνάδελφο Ullmann για το γεγονός ότι ζήτησε τον λόγο και παρόλο που εσείς είχατε καλέσει να μιλήσει ο επόμενος αγορητής σχετικά με την πρόταση, εκείνος μίλησε για κάτι εντελώς διαφορετικό. Ή θα τηρούμε τους κανόνες στο Σώμα ή δεν θα τους τηρούμε!
<P>
Το Σώμα απορρίπτει την αίτηση για αναπομπή σε επιτροπή
<P>
(Το Σώμα εγκρίνει το ψήφισμα νομοθετικού περιεχομένου)

<SPEAKER ID=64 LANGUAGE="EN" NAME="Provan">
Κυρία Πρόεδρε, περίμενα υπομονετικά να τελειώσει αυτή η ψηφοφορία πριν διακόψω τις εργασίες του Σώματος. Έλαβε όμως χώρα πάνω στο θεωρείο μια τηλεοπτική συνέντευξη: είχαμε κάμερες και ανθρώπους που έδιναν συνέντευξη. Πιστεύω ότι αυτό αποτελεί παράβαση των κανόνων που ισχύουν σε αυτό το Κοινοβούλιο. Νομίζω ότι δεν θα πρέπει να επιτρέπουμε να υποβιβάζεται το Κοινοβούλιο λόγω μη τήρησης των κανόνων. Ζητώ ως εκ τούτου από εσάς και από το Προεδρείο να προβείτε σε εξονυχιστική έρευνα όσον αφορά το ρόλο που υποτίθεται ότι έχουν οι κλητήρες. Αν υπάρχουν κανόνες, θα πρέπει να εφαρμόζονται κανονικά. Και αν κάποιοι έχουν ειδική άδεια να παίρνουν συνεντεύξεις στο θεωρείο, θα πρέπει τουλάχιστον να είναι ενήμερο το Σώμα.

<SPEAKER ID=65 NAME="Πρόεδρος">
Σας υπόσχομαι, κύριε Provan, ότι το Προεδρείο θα εξετάσει το θέμα.

<SPEAKER ID=66 LANGUAGE="SV" NAME="Lindqvist (ELDR), Gahrton, Holm, Lindholm και Schφrling (V), Eriksson, Seppδnen, Sjφstedt και Svensson (GUE/NGL), Bonde και Sandbζk (I - EDN)">
Ένα μεγάλο μέρος των προτάσεων της έκθεσης είναι απλώς βελτιώσεις, ή αναγκαίες προσαρμογές στη νέα κατάσταση που προέκυψε με τη Συνθήκη του Αμστερνταμ. Υπάρχουν, όμως, και πολλά πολιτικά σκέλη όπου καταβάλλονται προσπάθειες να προχωρήσουν πολύ περισσότερο με το να παραχωρήσουν στο Ευρωπαϊκό Κοινοβούλιο περισσότερη εξουσία απ' ό, τι η Συνθήκη του Αμστερνταμ αιτιολογεί, κάτι που είναι απαράδεκτο.
<P>
Είναι γεγονός ότι με τη Συνθήκη του Αμστερνταμ το Κοινοβούλιο απέκτησε το δικαίωμα να εγκρίνει τις υποψηφιότητες για την Επιτροπή. Στην έκθεση, όμως, προτείνεται η «εκλογή της Επιτροπής», κάτι που έχει μεγαλύτερες προεκτάσεις. Σήμερα, οι λαοί των κρατών μελών προτείνουν εμμέσως έναν Επίτροπο για υποψήφιο μέσω της κυβέρνησής τους. Αυτήν την εξουσία θέλουν εδώ να μετακυλήσουν ολοένα και περισσότερο από το εθνικό επίπεδο στο Ευρωπαϊκό Κοινοβούλιο και, μέσω αυτού, στο υπερεθνικό ευρωπαϊκό επίπεδο.
<P>
Η τροπολογία 69 αναφορικά με τη διεθνή εκπροσώπηση είναι άλλο ένα παράδειγμα της προσπάθειας να προχωρήσουν πολύ περισσότερο από τη Συνθήκη.
<P>
Στην έκθεση υπάρχουν κάποιες προτάσεις που για κάποιους άλλους λόγους δεν είναι αποδεκτές. Η τροπολογία 90 προτείνει να μην έχει μία Ομάδα τη δυνατότητα να υποβάλει τροπολογίες με διαφορετικό πολιτικό προσανατολισμό. Αυτή η μορφή λογοκρισίας δεν είναι επιθυμητή. Εντός των διαφόρων πολιτικών Ομάδων πρέπει να χωρέσουν πολλές διαφορετικές απόψεις. Εξάλλου, το όφελος της αποτελεσματικότητας που μπορεί να προκύψει απ' αυτήν την τροποποίηση είναι εντελώς αμελητέο.
<P>
Επίσης, δεν μπορεί να γίνει αποδεκτή η τροπολογία 15 η οποία αναφέρεται στο να μην επιτρέπεται πλέον η δημιουργία Ομάδας με βουλευτές μίας μόνο χώρας και η οποία αιτιολογείται με το επιχείρημα ότι δεν θα παρέχεται πλεονέκτημα στις μεγάλες χώρες, αυτό όμως δεν στέκει. Οι μεγάλες χώρες έχουν πάντοτε ένα πλεονέκτημα, π.χ. όταν πρόκειται για τη συλλογή 29 υπογραφών. Η αιτιολογία αυτής της τροποποίησης είναι η επιθυμία να αμβλυνθούν οι εθνικές πολιτικές διαφορές αυτού του Σώματος και να διαμορφωθεί έτσι ένας περισσότερο ευρωπαϊκός χαρακτήρας.
<P>
Έκθεση Haug (A4-0105/99)
<SPEAKER ID=67 LANGUAGE="FR" NAME="Fabre-Aubrespy">
Κυρία Πρόεδρε αγαπητοί συνάδελφοι, ψήφισα, όπως και το σύνολο των μελών της Ομάδας μου, κατά της έκθεσης της κ. Haug σχετικά με τους ίδιους πόρους της Ευρωπαϊκής 'Ενωσης. Είναι λυπηρό το γεγονός ότι, σχετικά με το εν λόγω σημαντικό θέμα που αφορά τη μελλοντική χρηματοδότηση του κοινοτικού προϋπολογισμού, το Κοινοβούλιό μας επέτρεψε, όπως έχει κάνει επανειλημμένα, να επικρατήσουν ιδεολογικά και πολιτικά κριτήρια έναντι της απαραίτητης ισότητας και διαφάνειας που θα πρέπει να χαρακτηρίζει τη χρηματοδότηση της Ευρωπαϊκής 'Ενωσης.
<P>
Πράγματι, η λύση την οποία προτείνουν η Επιτροπή και το Ελεγκτικό Συνέδριο στην έκθεσή τους σχετικά με τη λειτουργία του συστήματος των ιδίων πόρων ήταν να συνεχιστεί η εξέλιξη την οποία γνωρίζουμε εδώ και πολλά έτη και να γενικευτεί ο πόρος του ΑΕΠ ο οποίος είναι εκείνος που αντικατοπτρίζει καλύτερα τον πλούτο των κρατών μελών.
<P>
Εντελώς αντίθετα, η πλειοψηφία του Κοινοβουλίου επιθύμησε μία δημοσιονομική αυτονομία για λόγους που συνδέονται αποκλειστικά με τη βούληση για αύξηση των εξουσιών του Ευρωπαϊκού Κοινοβουλίου. Τούτο, κατ' εμάς, δεν είναι συμβατό με τον απαραίτητο εξορθολογισμό του κοινοτικού προϋπολογισμού, το συνολικό ύψος του οποίου μπορεί - όπως τόνισε η ίδια η Επιτροπή - και πρέπει να παραμείνει αυστηρά καθορισμένο.
<P>
Φυσικά, εκφράζω την ικανοποίησή μου για το γεγονός ότι απορρίφθηκαν οι διάφορες παράγραφοι σχετικά με τη συγχρηματοδότηση. 'Ηταν η μόνη κατηγορία δαπανών οι οποίες αποτελούσαν αντικείμενο τροπολογιών. 'Οπως είχαμε πει, αυτή η θέση αντιτίθεται στη Συνθήκη, δεδομένου ότι οι γεωργικές δαπάνες είναι υποχρεωτικές δαπάνες. Εξάλλου, δεν υπήρχε καμία διάταξη σχετικά με την απαραίτητη μείωση των άλλων δαπανών του προϋπολογισμού γιατί ήσαν μη υποχρεωτικές. Συνεπώς, μολονότι εκφράζουμε την ικανοποίησή μας για την απόρριψη της πρότασης της Επιτροπής Προϋπολογισμών σχετικά με το σημείο αυτό, δεν μπορούμε παρά να εκφράσουμε τη λύπη μας για το γενικό τόνο της έκθεσης. Αυτός είναι ο λόγος για τον οποίο δεν κατέστη δυνατόν να την εγκρίνουμε.

<SPEAKER ID=68 LANGUAGE="FR" NAME="Bourlanges">
Κυρία Πρόεδρε, δεν θα πω πολλά, θέλω μόνο να εξηγήσω γιατί αφού συνέταξα γνώμη της μειοψηφίας για την έκθεση Haug, υπερψήφισα την έκθεση Haug. Θα ήθελα μόνο να πω ότι η ουσία της επιχειρηματολογίας μου ήταν ότι αμφισβητούσα κατά πόσον η συγχρηματοδότηση της γεωργικής πολιτικής, την οποία πρότεινε η έκθεση Haug, ήταν συμβατή με τη Συνθήκη.
<P>
Καθώς το στοιχείο αυτό απαλείφθηκε χάρη στις ψήφους μας, κατέστη δυνατό να υπερψηφίσω την έκθεση αυτή, και επιτρέψτε μου να σας πω ότι είμαι ευτυχής που η άποψή μου, άποψη της μειοψηφίας στην επιτροπή, κατέστη άποψη της πλειοψηφίας στην Ολομέλεια.

<SPEAKER ID=69 LANGUAGE="DE" NAME="Raschhofer">
Κυρία Πρόεδρε, διαφωνούμε τόσο με την αρχή της συγχρηματοδότησης, όσο και με την προοδευτική μείωση των ενισχύσεων. Είμαστε κατά της αναθεώρησης του ευρωπαϊκού προϋπολογισμού εις βάρος των αγροτών. Πέραν τούτου είμαστε απόλυτα αντίθετοι με την εξεύρεση νέων ίδιων πόρων, διότι δεν θέλουμε να επιβαρύνουμε υπέρ του δέοντος τους πολίτες με επιπλέον εισφορές. Είναι επίσης λάθος να αρνούμαστε την ύπαρξη σχέσης μεταξύ Ταμείου Συνοχής και της ζώνης του ευρώ. Όποιος είναι ώριμος να υιοθετήσει το ευρώ, δεν τα χρειάζεται τα χρήματα αυτά. Η αλληλεγγύη ούτε μπορεί ούτε πρέπει να είναι μονόπλευρη.
<P>
Συνολικά, στόχος της χρηματοδότησης του ευρωπαϊκού προϋπολογισμού θα πρέπει να είναι η επίτευξη μεγαλύτερης διαφάνειας και δικαιοσύνης κατά την κατανομή των βαρών. Εφόσον η αρχή της συγχρηματοδότησης απορρίφθηκε από το Σώμα - πράγμα που χαιρετίζουμε - και από τα σημεία της πρότασης που αντιστοιχούν στο σκεπτικό μας μερικά υπερψηφίσθηκαν αλλά και μερικά απορρίφθηκαν, δηλώσαμε αποχή κατά την τελική ψηφοφορία.

<SPEAKER ID=70 NAME="Blak, Iversen, Kirsten Jensen και Sindal">
Οι Δανοί σοσιαλδημοκράτες καταψήφισαν σήμερα την πρόταση της έκθεσης για τη συγχρηματοδότηση της κοινής αγροτικής πολιτικής από τους εθνικούς προϋπολογισμούς. Η θέση μας είναι ότι η ενίσχυση της γεωργίας στην ΕΕ πρέπει τουναντίον σταδιακά να μειωθεί.

<SPEAKER ID=71 LANGUAGE="SV" NAME="Gahrton, Holm, Lindholm και Schφrling">
Η τροποίηση του κοινοτικού προϋπολογισμού είναι επιθυμητή και απαραίτητη για το μέλλον. Ο κοινοτικός προϋπολογισμός είναι υπερβολικά εκτεταμένος, κάτι που προφανώς δημιουργεί μεγάλα προβλήματα. Αυτό αφορά ιδιαίτερα όλες τις αναφορές περί απατών και παρατυπιών που κοστίζουν περίπου 40 δισεκατομμύρια σουηδικές κορώνες ετησίως στους φορολογουμένους της ΕΕ, δηλαδή, ένα ποσό που αντιστοιχεί στο διπλάσιο της σουηδικής συνεισφοράς στον προϋπολογισμό της ΕΕ. Αυτό πρέπει να αλλάξει. Πολλά οφείλονται κυρίως στο γεγονός ότι κανείς δεν αισθάνεται ότι ανήκει στην ΕΕ και οι περισσότεροι βλέπουν την ΕΕ και τον προϋπολογισμό της ως έναν τρόπο να πάρουν επιδότηση.
<P>
Θεωρούμε ότι η πρόταση να συγχρηματοδοτείται το μεγαλύτερο κοινοτικό ταμείο εκροών, η αγροτική πολιτική, από τους εθνικούς προϋπολογισμούς είναι ένα σημαντικό και σωστό βήμα προς την κατεύθυνση της μείωσης του συνολικού προϋπολογισμού της ΕΕ. Πιστεύουμε απόλυτα ότι αυτό θα οδηγήσει σε μεγαλύτερη εμπλοκή των κρατών μελών στην κοινοτική αγροτική πολιτική και ότι θα δείξουν μεγαλύτερη ευσυνειδησία στη διαχείριση των πόρων όσον αφορά την αγροτική πολιτική.
<P>
Αντιτιθέμεθα σε όλα τα αιτήματα της έκθεσης να αρχίσει η ΕΕ να ασκεί φορολογική πολιτική και να ηγείται του συντονισμού της οικονομικής πολιτικής, κυρίως με υπόβαθρο επιχειρήματα του τύπου να γίνει η ΕΕ «ένας ολοένα και περισσότερο σημαντικός παγκόσμιος πολιτικός και οικονομικός παίκτης». Τα κράτη μέλη, η Ευρώπη και η παγκόσμια κοινότητα δεν χρειάζονται και δεν ευνοούνται από μία υπερδύναμη, είτε οικονομική, είτε πολιτική είτε στρατιωτική.
<P>
Είμαστε κατηγορηματικά αντίθετοι με τις παραγράφους 9 και 11, διότι εκεί διατυπώνεται η θέληση να έχει η ΕΕ τη σαφή ευθύνη της φορολογικής νομοθεσίας και, εκτός αυτού, την αρμοδιότητα να εισπράττει και να χρησιμοποιεί τους φόρους. Οι αποφάσεις για τη φορολογική και την οικονομική πολιτική πρέπει να λαμβάνονται σε εθνικό επίπεδο, έστω κι αν σε κάποιο βαθμό απαιτείται διεθνής συνεργασία για ορισμένους σαφώς καθορισμένους φόρους ή τέλη. Αυτό, όμως, δεν είναι όμως το ίδιο με μία φορολογική πολιτική για την οποία οι αποφάσεις θα λαμβάνονται σε κοινοτικό επίπεδο, όπου η ΕΕ θα αναλαμβάνει τα έσοδα εκ των φόρων.

<SPEAKER ID=72 NAME="Hyland">
Αυτή η έκθεση συζητείται την κατάλληλη στιγμή, καθώς παράλληλα οι ηγέτες της Ευρωπαϊκής Ένωσης έχουν αρχίσει σκληρές και επίμαχες διαπραγματεύσεις για τη μελλοντική χρηματοδότηση της ίδιας της Ευρωπαϊκής Ένωσης. Ενώ εμείς συζητάμε εδώ σήμερα το θέμα της έκπτωσης που δίνει η Ευρωπαϊκή Ένωση στη βρετανική κυβέρνηση σε ετήσια βάση, αυτό το θέμα θα πρέπει τώρα να εξεταστεί σε συνολικό πλαίσιο.
<P>
Είναι σαφές ότι ορισμένα κράτη μέλη της ΕΕ, κυρίως η Ολλανδία, η Αυστρία και η Γερμανία πιστεύουν ότι συνεισφέρουν πάρα πολλά χρήματα στον ετήσιο προϋπολογισμό της Ευρωπαϊκής Ένωσης. Υποστηρίζεται ότι η βρετανική κυβέρνηση εξασφάλισε μια πολύ ευνοϊκή συμφωνία στο Φοντενεμπλό, το 1984, όσον αφορά την έκπτωση που της κάνει η Ευρωπαϊκή Ένωση ετησίως.
<P>
Αυτό αποτελεί τώρα αντικείμενο διαπραγματεύσεων ανάμεσα στους ηγέτες της Ευρωπαϊκής Ένωσης, το Ευρωπαϊκό Κοινοβούλιο και την Ευρωπαϊκή Επιτροπή. Πρέπει να τεθεί σε εφαρμογή κάποιο πλαίσιο για τη μελλοντική χρηματοδότηση της Ευρωπαϊκής Ένωσης για την περίοδο 2000-2006. Μια συγκεκριμένη οικονομική εξίσωση είναι ασφαλώς σαφέστατη. Ο ετήσιος προϋπολογισμός της Ευρωπαϊκής Ένωσης θα αυξηθεί, παρ' όλα αυτά, με την επιβολή εισφοράς σε κάθε κράτος μέλος ξεχωριστά το πολύ έως το 1, 27 του ΑΕγχΠ. Έχει ήδη αποφασισθεί ότι η μελλοντική χρηματοδότηση της διεύρυνσης της Ευρωπαϊκής Ένωσης θα γίνει στα πλαίσια αυτού του ποσοστού του προϋπολογισμού, του 1, 27 %.
<P>
Είναι σαφές ότι θα χρειαστεί να γίνει ένας συμβιβασμός ανάμεσα σε εκείνες τις χώρες που ισχυρίζονται ότι συνεισφέρουν πολλά στην Ευρωπαϊκή Ένωση και σε εκείνες που ευνοήθηκαν από τον ετήσιο προϋπολογισμό της Ευρωπαϊκής Ένωσης τα τελευταία χρόνια. Η βρετανική κυβέρνηση ανήκει φυσικά σε αυτή την κατηγορία και, καθώς οι διαπραγματεύσεις προχωρούν προς το Ευρωπαϊκό Συμβούλιο του Βερολίνου στις 25 Μαρτίου, είναι σαφές ότι απαιτείται χαλάρωση των κανόνων που καθορίζουν το ποσό που λαμβάνει η βρετανική κυβέρνηση μέσω εκπτώσεων από την ΕΕ κάθε χρόνο.
<P>
Όσον αφορά τη μελλοντική χρηματοδότηση της Ευρωπαϊκής Ένωσης, μια εναλλακτική λύση που δεν μπορεί να ληφθεί υπόψη είναι η πιθανή επανεθνικοποίηση της ίδιας της κοινής αγροτικής πολιτικής. Μια τέτοια απόφαση θα είχε σοβαρές συνέπειες για την Ιρλανδία επειδή εξαρτώμαστε από τη γεωργία όσο κανένα άλλο κράτος μέλος, όπως επίσης και λόγω της σημασίας που έχει η οικογενειακή γεωργική δραστηριότητα ως ένας ουσιώδης παράγοντας της οικονομικής και κοινωνικής υποδομής των αγροτικών περιοχών.

<SPEAKER ID=73 NAME="Martinez">
Για μία τρίτη φορά, μετά τη Συνθήκη του Λουξεμβούργου το 1970 και τη Διάσκεψη Κορυφής του Fontainebleau το 1984, τίθεται το πρόβλημα της χρηματοδότησης της ευρωπαϊκής οικοδόμησης. Σχετικά με τη διαπίστωση αυτή υφίσταται συμφωνία των κρατών, υπάρχει όμως μεγάλη διαφωνία όσον αφορά τις λύσεις οι οποίες πρέπει να δοθούν στο πρόβλημα που τίθεται. Σύμφωνα με τη διαπίστωση αυτή, η σημερινή χρηματοδότηση της Ευρώπης είναι παραπλανητική, ύποπτη και άδικη· η σημερινή χρηματοδότηση της Ευρώπης γνωρίζουμε ότι στηρίζεται σε τέσσερα σκέλη, σε τέσσερις πόρους.
<P>
Η αδικία έγκειται στην κατανομή του βάρους. Η Γερμανία πληρώνει περισσότερα από όσα εισπράττει, και η Γαλλία το ίδιο. Στην περίπτωση αυτή γίνεται λόγος για καθαρούς εισφορείς . Αντίθετα, η Ισπανία, η Ιρλανδία, η Ελλάδα και η Πορτογαλία κερδίζουν χάρη στο Ταμείο Συνοχής.
<P>
Στην πραγματικότητα όμως, ο δημοσιονομικός ισολογισμός των κρατών είναι πιο πολύπλοκος. Για παράδειγμα, το Βέλγιο και οι Κάτω Χώρες πληρώνουν εκ πρώτης όψεως πολλά γιατί επιβάλλονται τελωνειακοί δασμοί επί των εισαγωγών από την Αμβέρσα και το Ρότερνταμ. Συνεπώς, το Βέλγιο και οι Κάτω Χώρες πληρώνουν πολλά εκ πρώτης όψεως, όμως δεν επιβαρύνονται πραγματικά με τα τελωνειακά αυτά τέλη.
<P>
Εξάλλου, ο δημοσιονομικός ισολογισμός κάθε κράτους αποτελεί συνάρτηση του κριτηρίου που επιλέγεται για τη διενέργεια των υπολογισμών. Πράγματι, εάν συγκρίνουμε τις πληρωμές κάθε κατοίκου προς το εισόδημα που διαθέτει ως κατά κεφαλή ΑΕγχΠ, η διάγνωση αντιστρέφεται. Οι κάτοικοι των Κάτω Χωρών οι οποίοι συμβάλλουν στο Ταμείο Συνοχής προσφέρουν μία πολύ πιο σημαντική εισφορά σε σύγκριση με τους κατοίκους των χωρών της Βόρειας Ευρώπης. Αυτό αποτελεί ήδη ένα παράδειγμα της πολυπλοκότητας του συστήματος. Η εξέταση του υπολογισμού του πόρου ΦΠΑ ή του πόρου ΑΕΠ, και κυρίως του τεχνικού μηχανισμού εξισορρόπησης της βρετανικής συμβολής, αποκαλύπτει ακόμα μία πιο απίστευτη πολυπλοκότητα.
<P>
Αυτή η τεχνική αδιαφάνεια κρύβει πολλές πλάνες, ιδιαίτερα τη μεγάλη πλάνη ότι η Ευρωπαϊκή 'Ενωση χρηματοδοτείται με ίδιους πόρους, κυρίως φορολογικούς, διαμέσου του ΦΠΑ, τη στιγμή που η χρηματοδότηση εξακολουθεί να έχει τη μορφή κρατικών εισφορών. Είναι πλάνη, επίσης, να αφήνει κανείς τον κόσμο να πιστεύει, όπως κάνει η Επιτροπή, ότι το άνοιγμα προς Ανατολάς και η διεύρυνση των ευρωπαϊκών αρμοδιοτήτων θα πραγματοποιηθεί χωρίς να μεταβληθεί το δημοσιονομικό πακέτο: ότι θα παραμείνει στο 1, 27 % του ΑΕΠ.
<P>
Η Ευρώπη του μέλλοντος θα απαιτήσει ολοένα και μεγαλύτερα κονδύλια με συνέπεια να τεθεί τελικά το πρόβλημα της φορολόγησης. Εδώ είναι το σημείο στο οποίο υπάρχει διάσταση απόψεων όσον αφορά τις λύσεις. Μόλις αποκλείσουμε την ψευδώς καλή ιδέα της συγχρηματοδότησης, η οποία είναι στην ουσία ένας νέος πόρος που δημιουργείται με μυστικότητα χωρίς την κύρωση των εθνικών κοινοβουλίων, παραμένουν οι ουσιαστικές αποκλίσεις σχετικά με τις αρχές και τις τεχνικές. 'Οσον αφορά τις αρχές, πρέπει να επιβεβαιωθεί ή όχι η βρετανική ιδέα της δίκαιης επιστροφής; Μήπως θα έπρεπε να περιορισθούν, σύμφωνα με την κοινή λογική, οι θυσίες που επιβάλλονται για να αποτραπεί η καταλήστευση ορισμένων και ιδίως της Γαλλίας;
<P>
Πρέπει πραγματικά να καταλήξουμε σε ένα «ενιαίο φόρο» με μία ολοένα και μεγαλύτερη πληρωμή ΑΕΠ όταν γνωρίζουμε ότι ο ενιαίος φόρος αποτελεί άδικο φόρο; Οποιοσδήποτε και εάν είναι ο πόρος - ή οι πόροι - που θα υιοθετηθεί, θα πρέπει να είναι προοδευτικός, όπως επιθυμεί η Ισπανία, ή αναλογικός; Προπάντων, θα πρέπει να διατηρηθεί ο κανόνας της ομοφωνίας για τη λήψη αποφάσεων που μόνο αυτός εγγυάται την ασφάλεια, ή πρέπει να εφαρμοσθεί ο κανόνας της πλειοψηφίας με τον οποίο τελικά συμβαίνουν όλες οι παρεκτροπές; Σε αυτή τη διάσταση απόψεων σχετικά με τις αρχές αντιστοιχεί μία διάσταση απόψεων σχετικά με τις τεχνικές.
<P>
Η Ευρώπη πρόκειται να χρηματοδοτηθεί με την επιβολή φόρου στο διοξείδιο του άνθρακα; Αυτό μόνο οι Πράσινοι το πιστεύουν. Ο ευρωπαϊκός φόρος θα είναι φόρος εισοδήματος; Υπάρχει κίνδυνος, εκτός και εάν παραμείνουμε στο σημερινό σύστημα: χρηματοδότηση διαμέσου της εισφοράς των κρατών, δεδομένου ότι ανέκαθεν, το γνωρίζουμε, οι παλαιοί φόροι είναι οι καλύτεροι και οι οποίοι τελικά κερδίζουν το σεβασμό.

<SPEAKER ID=74 NAME="des Places">
'Οπως και το σύνολο των μελών της Ομάδας μας από τη Γαλλία, καταψήφισα την έκθεση με τη μορφή που υιοθετήθηκε στην ολομέλεια. Εκφράζω για μία ακόμα φορά τη λύπη μου για το γεγονός ότι πολλοί συνάδελφοι δεν ακολούθησαν το συλλογισμό τους έως το τέλος.
<P>
Παρά το γεγονός ότι κατορθώσαμε, με μικρή πλειοψηφία, να απορρίψουμε την παράγραφο 13 η οποία προτείνει τη συγχρηματοδότηση της ΚΓΠ, κάποια άλλα στοιχεία του ψηφίσματος δεν είναι, κατά τη γνώμη μας, ούτε αποδεκτά, ούτε ανεκτά.
<P>
Σε διάφορες παραγράφους του ψηφίσματος διευκρινίσθηκε ότι το Κοινοβούλιο επιθυμούσε να έχει τον έλεγχο του συνόλου του κοινοτικού προϋπολογισμού. Συνεπώς, κρίνω ότι όσοι υπερψήφισαν το ψήφισμα αυτό διέκειντο ευνοϊκά έναντι της κατάργησης της αρχής των υποχρεωτικών δαπανών. Πράγματι, από της Συνθήκης της Ρώμης, το σύνολο των γεωργικών δαπανών που καλύπτονται στο πλαίσιο του ΕΓΤΠΕ, τμήμα εγγυήσεων, είναι υποχρεωτικές δαπάνες δηλαδή το Κοινοβούλιο εκδίδει μόνο μία γνωμοδότηση για το είδος αυτό των δαπανών και το Συμβούλιο είναι το μόνο αρμόδιο όργανο για τη λήψη αποφάσεων για την κατηγορία αυτή των δαπανών.
<P>
Από της έναρξης της κοινοβουλευτικής περιόδου, ακούω να λένε ότι δεν είναι κανονικό να διατίθεται το 48 % του κοινοτικού προϋπολογισμού σε μία κοινωνικοεπαγγελματική κατηγορία που εκπροσωπεί λιγότερο από 5 % του ευρωπαϊκού πληθυσμού. Συνεπώς, γνωρίζω από πείρα ότι, το Ευρωπαϊκό Κοινοβούλιο, από την ημέρα κατά την οποία θα μπορεί να ελέγχει το γεωργικό προϋπολογισμό, δεν θα παύσει να τον μειώνει προκειμένου να τον μεταφέρει προς άλλες δαπάνες, προς άλλες πολιτικές, λησμονώντας ότι η ΚΓΠ είναι η μόνη ολοκληρωμένη πολιτική σε κοινοτικό επίπεδο. Όσον αφορά το ΑΕΠ της Ευρωπαϊκής 'Ενωσης, θα ήθελα να υπενθυμίσω ότι ο γεωργικός προϋπολογισμός αντιπροσωπεύει μόνο το 0, 5 % του ΑΕΠ των κρατών μελών της Ευρωπαϊκής 'Ενωσης.
<P>
'Ενα δεύτερο στοιχείο με ώθησε να αρνηθώ την υιοθέτηση της έκθεσης αυτής. Πράγματι, σε διάφορα τμήματα του κειμένου το οποίο ψηφίστηκε στην Ολομέλεια, προβλέπεται η αύξηση του προϋπολογισμού των ευρωπαϊκών θεσμικών οργάνων διαμέσου της δημιουργίας άλλων πόρων, εκτός αυτών που γνωρίζουμε, χωρίς ωστόσο να αυξηθεί η συνολική φορολογική επιβάρυνση των πολιτών των κρατών μελών της Ευρωπαϊκής 'Ενωσης. Το πρώτο ερώτημα το οποίο θέτω είναι πώς είναι δυνατόν να αυξηθούν οι κοινοτικοί πόροι χωρίς να αυξηθεί η φορολογική επιβάρυνση. Η μόνη απάντηση που μπορώ να δώσω είναι απλούστατα μία μεταφορά του προϋπολογισμού των κρατών μελών προς τον ευρωπαϊκό προϋπολογισμό.
<P>
Αντιμετωπίζουμε, σήμερα, τεράστιες δυσκολίες προκειμένου να εξισορροπήσουμε τον προϋπολογισμό μας, λόγω των περιορισμών που συνδέονται με τα κριτήρια της σύγκλισης τα οποία οφείλονται στην καθιέρωση του ευρώ, συνεπώς θεωρώ ότι η πρόταση αυτή είναι εντελώς ανεδαφική. Πρώτη αποστολή της ΕΕ είναι να προωθεί τις κοινές πολιτικές της. Εάν αντιμετωπίζει δημοσιονομικά προβλήματα, δεν θα μπορέσει να τα επιλύσει ούτε με τη συγχρηματοδότηση ούτε με την αποκλιμάκωση των γεωργικών αντισταθμίσεων, αλλά με τη διάθεση της απαραίτητης δημοσιονομικής μάζας στις εν λόγω πολιτικές. Στο πρόσφατο παρελθόν, πριν το 1992, η ΚΓΠ αντιπροσώπευε το 70 % του κοινοτικού προϋπολογισμού και, μάλιστα, αρχικά αντιπροσώπευε σχεδόν ολόκληρο τον κοινοτικό προϋπολογισμό
<P>
Οι ευρωπαίοι γεωργοί συνέβαλαν οικονομικά στην καθιέρωση του ευρώ με την κατάργηση της διαφοράς τιμής που υπήρχε μεταξύ του Εcu και του πράσινου Εcu. Τους ζητούμε σήμερα, ούτε λίγο ούτε πολύ, να χρηματοδοτήσουν τη διεύρυνση της Ευρωπαϊκής 'Ενωσης στις ΧΚΑΕ μολονότι γνωρίζουμε ότι το μέλλον τους απειλείται σοβαρότατα, γιατί το μόνο πράγμα που απασχολεί την Ευρωπαϊκή 'Ενωση είναι να συνάπτει συμφωνίες ελεύθερων συναλλαγών και να καταστρέφει ό, τι έχει απομείνει από την κοινοτική προτίμηση.

<SPEAKER ID=75 NAME="Porto">
Η έκθεση της συναδέλφου Haug εμπεριέχει κάποιες ιδιαίτερα θετικές συνεισφορές, όπως η καταγγελία των αρχών της «δίκαιης επιστροφής» και της «βρετανικής παρέκκλισης», καθώς και η πρόταση για ολοκληρωτική αντικατάσταση του πόρου ΦΠΑ με τον πόρο ΑΕΠ. Με τον τρόπο αυτό θα συμβάλουμε καθοριστικά στην ανακοπή της σημερινής τάσης για φθίνουσα χρηματοδότηση, μία τάση άλλωστε που μειώθηκε το 1997, όπως παρατηρούμε σε έναν ενδιαφέροντα πίνακα που περιλαμβάνεται στην έκθεση του συναδέλφου Valdivieso, συνεπεία της μεγαλύτερης σχετικής βαρύτητας που απέκτησε ο πόρος ΑΕΠ μεταξύ των σημερινών ιδίων πόρων.
<P>
Πρόκειται για κάτι που πρέπει να λάβουμε υπόψη μας όσον αφορά έναν «νέο» προτεινόμενο ίδιο πόρο, την επιβολή φόρου στις εκπομπές διοξειδίου του άνθρακα. Αλλες δύο συστάσεις που εμπεριέχονται στην έκθεση οι οποίες παρουσιάζουν αναμφιβόλως ενδιαφέρον, ο ορισμός ως έσοδο της Ένωσης των κερδών που προέρχονται από την κοπή νομίσματος από την Ευρωπαϊκή Κεντρική Τράπεζα (δικαιώματα κυριότητας) και η επιβολή φόρου στις βραχυπρόθεσμες κερδοσκοπικές επενδύσεις (φόρος Tobin), χρήζουν ωστόσο περισσότερης σκέψης εφόσον η συμβολή αυτών των πηγών δεν μπορεί παρά να είναι μικρή.
<P>
Αντιθέτως, δεν κατανοούμε γιατί δεν επιδιώκεται η κατά προτεραιότητα προώθηση ενός φόρου που θα εμπίπτει στα εισοδήματα των φυσικών προσώπων, ενός φόρου που εμφανίζει μεγαλύτερη ικανότητα ανταπόδοσης και συνιστά μία πηγή εσόδων που επιβαρύνει όλους με πιο ισότιμο τρόπο και είναι γνωστή στους πολίτες, ενισχύοντας έτσι την επιθυμητή δημοσιονομική διαφάνεια.
<P>
Τέλος, σε ό, τι αφορά την ΚΓΠ, αντί για την επανεθνικοποίησή της, θα ήταν μάλλον προτιμότερο να προχωρήσουμε προς την κατεύθυνση της μεταρρύθμισής της, με τη μείωση των τιμών για τους καταναλωτές και τη λήψη μέτρων αναδιάρθρωσης και ενίσχυσης του εισοδήματος των λιγότερο ευνοημένων γεωργών.

<SPEAKER ID=76 LANGUAGE="SV" NAME="Theorin">
Υπάρχει η ανάγκη τροποποίησης και μεταρρύθμισης του κοινοτικού συστήματος ιδίων πόρων. Όμως, είμαι αντίθετη με την πρόταση της παραγράφου 8 της έκθεσης, λόγω του ότι οδηγεί στην αύξηση της υπερεθνικότητας. Ως αρχή, θεωρώ ότι μόνο το Συμβούλιο θα πρέπει να συνεχίσει να αποφασίζει για τους δικούς του πόρους.
<P>
Σε ό, τι αφορά την συγχρηματοδότηση των δαπανών στον αγροτικό τομέα θεωρώ ότι δεν είναι κατάλληλη λύση. Η αγροτική πολιτική που εφαρμόζεται σήμερα πρέπει βασικά να μεταρρυμθιστεί και οι δαπάνες πρέπει να περικοπούν άμεσα. Λόγω του ότι πρέπει να διαμορφώσουμε ένα γενικευμένο σύστημα, απορρίπτω την αρχή της συγχρηματοδότησης.

<SPEAKER ID=77 NAME="Van Dam">
Το σημερινό σύστημα ίδιων πόρων έχει ορισμένες σοβαρές ελλείψεις. Έτσι, η συγκέντρωση των παραδοσιακών ίδιων πόρων συνοδεύεται από ένα ιδιαίτερο γραφειοκρατικό φόρτο, παρατυπίες και απάτες. Συνεπώς, θα ήταν σωστό να γίνει μία πλήρης ανάλυση της σχέσης κόστους-οφέλους στην περίπτωση αυτών των ίδιων πόρων, όπως άλλωστε προτείνεται και από την εισηγήτρια. Ένα άλλο σημαντικό σημείο αφορά την ανισόρροπη κατανομή του οφέλους και των βαρών του προϋπολογισμού της Ευρωπαϊκής Ένωσης στα κράτη μέλη. Μπορώ να συμφωνήσω σε μεγάλο βαθμό με τις προτάσεις που υποβάλλει σχετικώς η εισηγήτρια. Στα πλαίσια αυτά, σκέφτομαι την καθιέρωση του συστήματος της συγχρηματοδότησης εκ μέρους των κρατών μελών για τις γεωργικές δαπάνες. Επίσης, συμμερίζομαι την κριτική επί του διορθωτικού μηχανισμού για το Ηνωμένο Βασίλειο. Τώρα που υπάρχουν άλλα πέντε κράτη μέλη που ευρίσκονται στην ίδια θέση όπως το Ηνωμένο Βασίλειο, δεν δικαιολογείται πλέον η διατήρηση του εν λόγω διορθωτικού μηχανισμού μόνο για ένα κράτος μέλος. Ωστόσο, θεωρώ υπερβολικό να αποδοκιμάσω εξ ορισμού ένα διορθωτικό μηχανισμό που αφορά την πλευρά των χωρών αποδεκτών του κοινοτικού προϋπολογισμού. Πιστεύω ότι ένας διορθωτικός μηχανισμός που θα ισχύει για όλα τα κράτη μέλη θα μπορούσε να αποτελέσει χρήσιμο μέσο για την εξισορρόπηση της άδικης κατανομής των οικονομικών βαρών μεταξύ των κρατών μελών.
<P>
Παρά την εκτίμηση που τρέφω για τις προαναφερθείσες προτάσεις, δεν ήμουν σε θέση να υποστηρίξω την έκθεση Haug. Ο σημαντικότερος λόγος γι' αυτό είναι η πρόταση για τη ριζική τροποποίηση του συστήματος των ίδιων πόρων. Αυτό που προτείνεται είναι να αντικατασταθούν μακροπρόθεσμα οι εθνικές εισφορές στον κοινοτικό προϋπολογισμό από ευρωπαϊκούς φόρους. Κατ' αυτό τον τρόπο, επιδιώκεται η δημιουργία μιας Ένωσης η οποία θα είναι από οικονομική άποψη εντελώς ανεξάρτητη από τις εθνικές αρχές. Αυτό αντιστοιχεί με ένα υπερεθνικό πρότυπο της Ευρώπης, το οποίο εξακολουθούν να υποστηρίζουν πολλά μέλη του Κοινοβουλίου, αλλά έρχεται σε αντίθεση με την Ευρώπη την οποία υποστηρίζουμε εμείς. Η Ευρωπαϊκή Ένωση οφείλει να παραμείνει ένα πλαίσιο συνεργασίας εθνικών κρατών. Αυτό σημαίνει ότι οι εθνικές αρχές πρέπει να μπορούν να επηρεάζουν τη χρηματοδότησή της.
<P>
Η καθιέρωση ενός ολοκληρωμένου συστήματος εθνικών εισφορών με βάση τον πλούτο κάθε κράτους μέλους (ΑΕΠ), όπως προτείνεται από τον κ. Fabre-Aubrespy στην άποψη της μειοψηφίας που προβάλλει, προσφέρει την καλύτερη δυνατή εγγύηση για την ύπαρξη ενός ισορροπημένου και διαφανούς συστήματος χρηματοδότησης, το οποίο προσφέρει επιπλέον μια ευνοϊκή σχέση κόστους-οφέλους.

<SPEAKER ID=78 LANGUAGE="SV" NAME="Wibe">
Καταψήφισα αυτήν την έκθεση κυρίως διότι περιέχει τόσο σαφή αιτήματα να αποκτήσει η Ένωση «ίδιους πόρους». Συγκεκριμένα, αυτό συνεπάγεται το πρώτο βήμα προς το κοινοτικό δικαίωμα φορολόγησης και αυτό με τη σειρά του ένα μεγάλο βήμα προς την ομόσπονδη Ευρώπη.
<P>
Οι προτάσεις της κ. Haug συνεπάγονται μία καθοριστική απόκλιση από την αρχή του δικαιώματος κάθε λαού «να φορολογεί εαυτόν» δημοκρατικά. Αυτός ο λόγος είναι αρκετός για να καταψηφίσω την έκθεση.
<P>
'Εκθεση Monfils (A4-0106/99)
<SPEAKER ID=79 NAME="Novo">
Η δρομολόγηση μίας κοινοτικής δράσης με σκοπό τη στήριξη της διοργάνωσης της εκδήλωσης «Πολιτιστική Πρωτεύουσα της Ευρώπης» θα έπρεπε να περιλαμβάνει, εκτός από τη διάρθρωση της πλαισίωσης των υποψηφιοτήτων, και την πρόβλεψη των απαραίτητων μέσων τα οποία θα επέτρεπαν στις πόλεις με μικρότερες οικονομικές δυνατότητες αλλά με αδιαμφισβήτητη πολιτιστική βαρύτητα σε εθνικό και ευρωπαϊκό επίπεδο να ανακηρυχθούν ευκολότερα πολιτιστικές πρωτεύουσες της Ευρώπης.
<P>
Εκφράζουμε την ικανοποίησή μας για την αναγνώριση της ανάγκης «να εξασφαλίσουν οι υποψήφιες πόλεις την κινητοποίηση και τη συμμετοχή στο σχέδιο ευρέων στρωμάτων του πληθυσμού», καθώς επίσης για τη σύσταση να μπορούν (και να οφείλουν) οι ορισθείσες πόλεις να συμπεριλαμβάνουν στα σχέδιά τους και τις γειτονικές περιοχές. Πρόκειται για κατευθύνσεις τις οποίες ανέκαθεν υποστηρίζαμε, παρ' ότι δεν ήταν πάντοτε ορθώς κατανοητές και αποδεκτές. Για το λόγο αυτό πιστεύουμε και εκφράζουμε την επιθυμία να μπορέσει ήδη από τώρα το Πόρτο, που ανακηρύχθηκε Πολιτιστική Πρωτεύουσα της Ευρώπης για το έτος 2001, να παίξει πρωτοποριακό ρόλο, ακολουθώντας τις εν λόγω κατευθύνσεις προτού ακόμη αυτές αρχίσουν να εφαρμόζονται στην πράξη.
<P>
Απολύτως αιτιολογημένη είναι και η δυνατότητα να μπορούν διάφορες πόλεις της ίδιας χώρας να υποβάλλουν κοινή υποψηφιότητα. Αυτό θα επιτρέψει σε πόλεις όπως το Tomar και το Santarιm να επανεξετάσουν, εφόσον το θελήσουν, την υποψηφιότητά τους που, αν και αιτιολογείται αυτή καθεαυτή, ωστόσο, υποβαλλόμενη από κοινού θα έδινε στις πόλεις αυτές τη δυνατότητα να προβληθούν καλύτερα.
<P>
'Εκθεση Lehne (A4-0098/99)
<SPEAKER ID=80 LANGUAGE="FR" NAME="Berthu">
Κυρία Πρόεδρε, η έκθεση Lehne επιδιώκει ένα πολύ αξιέπαινο στόχο: να καταστήσει πιο διαφανή και πιο δίκαιη τη μεταχείριση των συνεργατών και των βοηθών των βουλευτών του Ευρωπαϊκού Κοινοβουλίου.
<P>
Δυστυχώς, κατά την επεξεργασία της ορθής αυτής ιδέας, ο εισηγητής καταλήγει σε μία εναρμόνιση των κανονισμών υπηρεσιακής κατάστασης σε ευρωπαϊκό επίπεδο ή στην αρχή μίας τέτοιας εναρμόνισης, σύμφωνα με την οποία, συγκεκριμένα, το Ευρωπαϊκό Κοινοβούλιο καθίσταται ο εργοδότης έστω και εάν, βεβαίως, ο ίδιος ο ευρωβουλευτής εξακολουθεί να έχει την ελευθερία να προσλαμβάνει ή να απολύει.
<P>
Η εξέλιξη αυτή στηρίζεται, σύμφωνα με τον εισηγητή, σε μία διασταλτική ερμηνεία του νέου άρθρου 190, παράγραφος 5, της Συνθήκης για την Ευρωπαϊκή 'Ενωση, όπως διατυπώνεται στη Συνθήκη του 'Αμστερνταμ, που προβλέπει τη θέσπιση ενός ενοποιημένου ευρωπαϊκού κανονισμού υπηρεσιακής καταστάσεως των βουλευτών αυτού του Σώματος. Η Ομάδα Ευρώπη των Εθνών αντιτίθεται στην ενοποίηση αυτή του κανονισμού υπηρεσιακής καταστάσεως του βουλευτή ο οποίος, κατά τη γνώμη μας, πρέπει να συνεχίσει να διέπεται από τις διατάξεις κάθε χώρας.
<P>
Συνεπώς, η Ομάδα μου αντιτίθεται, και ακόμη περισσότερο στην ευρεία ερμηνεία του άρθρου 190, παράγραφος 5, η οποία θα επεδίωκε να επεκτείνει την ενοποίηση αυτή στους συνεργάτες των βουλευτών. Κατά τη γνώμη μας, ο βουλευτής του Ευρωπαϊκού Κοινοβουλίου εκπροσωπεί τη χώρα του και πρέπει να συνεχίσει να αμείβεται ή να αποζημιώνεται από αυτή και είναι σημαντικό οι συνεργάτες του να διέπονται από το ίδιο καθεστώς. 'Αλλως, πολύ σύντομα θα δούμε βοηθούς πλήρως εντεταγμένους στο ευρωπαϊκό καθεστώς και στον ευρωπαϊκό τρόπο σκέψης, να προτείνουν αυθόρμητα στο βουλευτή τους να υποστηρίζει θέσεις οι οποίες θα τείνουν όλο και περισσότερο προς μία μεγαλύτερη ολοκλήρωση, γιατί θα έχουν καταστεί λειτουργικά ανίκανοι να σκεφτούν διαφορετικά.
<P>
Είμαι πολύ επιφυλακτικός έναντι της επιρροής που μπορεί να έχει στη συμπεριφορά των ατόμων η υπαγωγή τους σε οποιοδήποτε καθεστώς. Αυτός είναι ο λόγος για τον οποίο κρίνω ότι η απαραίτητη δικαιοσύνη όσον αφορά τη διαχείριση των συνεργατών πρέπει να διασφαλίζεται σε εθνικό επίπεδο. Η διαχείριση των βοηθών των βουλευτών του Ευρωπαϊκού Κοινοβουλίου πρέπει να γίνεται σε εθνικό επίπεδο, σύμφωνα με τους ίδιους νόμους, τις ίδιες λεπτομέρειες, και από τις ίδιες υπηρεσίες που είναι υπεύθυνες για τους βοηθούς των εθνικών βουλευτών.

<SPEAKER ID=81 LANGUAGE="SV" NAME="Andersson, Hulthιn, Lφφw, Palm, Sandberg - Fries και Theorin">
Σήμερα, οι βουλευτές του Ευρωπαϊκού Κοινοβουλίου μπορούν να προσλάβουν τους συνεργάτες τους σύμφωνα με τους κανονισμούς του εργατικού δικαίου του Βελγίου ή της πατρίδας τους και αυτό γίνεται βάσει κανονικών όρων πρόσληψης σ' ό, τι αφορά την κοινωνική ασφάλιση. Το σημερινό σύστημα είχε ως αποτέλεσμα να δημιουργηθούν μεγάλες διαφορές στους όρους εργασίας μεταξύ των συνεργατών από διάφορα πολιτικά κόμματα και κράτη μέλη. Οι όροι πρόσληψης πολλών συνεργατών, μεταξύ αυτών και αυτοί που έχουν προσληφθεί από τους Σουηδούς σοσιαλδημοκράτες, είναι σύμφωνοι με τους κανονισμούς της πατρίδας τους, ενώ, άλλοι συνεργάτες δεν έχουν ούτε σύμβαση πρόσληψης ούτε συνδικαλιστική εκπροσώπηση.
<P>
Αυτή η έλλειψη αποδεκτής πολιτικής για το προσωπικό και θέσπισης κανονισμών που απορρέουν από το εργατικό δίκαιο την οποία αναφέρει η Ένωση Υπαλλήλων είναι ανησυχητική. Δεν πρέπει να υφίσταται τέτοια κατάχρηση. Επίσης, δεν θεωρούμε ότι θα πρέπει οι υπάλληλοι να φορολογούνται σύμφωνα με το κοινοτικό δίκαιο. Δεν έχουν επιτευχθεί ακόμη οι προϋποθέσεις για την επίτευξη μίας συλλογικής λύσης. Ακόμη κι αν η έκθεση Lehne αποσκοπεί στη ρύθμιση των όρων εργασίας για τους συνεργάτες των βουλευτών του Ευρωπαϊκού Κοινοβουλίου βάσει του εργατικού δικαίου δεν έχει τύχει επαρκούς επεξεργασίας.

<SPEAKER ID=82 NAME="Blak, Iversen, Kirsten Jensen και Sindal">
Οι Δανοί σοσιαλδημοκράτες ψήφισαν σήμερα υπέρ της θέσπισης κανονισμού υπηρεσιακής καταστάσεως για τους κοινοβουλευτικούς βοηθούς. Όπως έχει σήμερα η κατάσταση, το 23 % των βοηθών δεν καλύπτεται από συμβόλαιο. Υπάρχουν δυστυχώς παραδείγματα όπου απασχολούνται βοηθοί χωρίς ούτε μισθό ούτε κοινωνική ασφάλιση. Ως εκ τούτου ψηφίσαμε υπέρ της εισαγωγής δεσμευτικών κανόνων για την πρόσληψη και την απόλυση, τους μισθούς, την κοινωνική ασφάλιση και τις συντάξεις. Ψηφίσαμε υπέρ της εισαγωγής δεσμευτικών διατάξεων πριν από την εκπνοή της τρέχουσας κοινοβουλευτικής περιόδου. Ευελπιστούμε ότι το Συμβούλιο θα αναλάβει τις ευθύνες του ώστε να έχουμε το συντομότερο δυνατό κανονισμό υπηρεσιακής καταστάσεως για όλους τους βοηθούς.

<SPEAKER ID=83 NAME="Blokland και Van Dam">
Θεωρούμε υπερβολική την πρόταση της Επιτροπής να εκχωρηθεί στους βοηθούς των βουλευτών του Ευρωπαϊκού Κοινοβουλίου το καθεστώς των ευρωυπαλλήλων. Οι βουλευτές είναι οι ίδιοι υπεύθυνοι για την ορθή διάθεση των αποζημιώσεων γραμματείας. Δυστυχώς, φαίνεται ότι πολλοί συνάδελφοι δεν προσφέρουν επαρκή νομική κάλυψη στους συνεργάτες τους και ότι οι αμοιβές παρουσιάζουν μεγάλες διαφορές.
<P>
Ο εισηγητής επιθυμεί να εντάξει εκείνους που απασχολούνται στις Βρυξέλλες σε μία κοινοτική ρύθμιση. Η αμοιβή την οποία προτείνει είναι χαμηλότερη από την πρόταση της Επιτροπής, παραμένει όμως υπερβολική με βάση εθνικά κριτήρια.
<P>
Η Επιτροπή Νομικών Θεμάτων δημιούργησε ένα δυσδιάκριτο μείγμα, και με βάση αυτό οι βοηθοί συμπεριλαμβάνονται στο καθεστώς με ένα εντελώς απροσδιόριστο τρόπο. Εκτός αυτού, δημιουργούνται νέες αβεβαιότητες για το άλλο προσωπικό.
<P>
Οι τροπολογίες που κατατέθηκαν από την Ομάδα του Ευρωπαϊκού Σοσιαλιστικού Κόμματος εκλεπτίζουν κάπως την πρόταση, αφαιρούν όμως από τους βουλευτές τη διαχείριση του προϋπολογισμού για την κάλυψη των εξόδων προσωπικού.
<P>
Κατά τη γνώμη μας, πρέπει να περιοριστούμε στην καταπολέμηση των παρατυπιών. Αυτό θα μπορούσε να γίνει με την καθιέρωση ενός κώδικα δεοντολογίας στον οποίο θα περιλαμβάνονται στοιχειώδεις προϋποθέσεις, περιορισμός της χρονικής διάρκειας της πρακτικής άσκησης κλπ. Αποδεχόμενοι την αποζημίωση γραμματείας, οι βουλευτές θα πρέπει να δεσμεύονται στην τήρηση αυτού του κώδικα δεοντολογίας.
<P>
Για το λόγο αυτό, δεν μπορούμε να υποστηρίξουμε τις προτάσεις που έχουν κατατεθεί.

<SPEAKER ID=84 NAME="Bonde και Sandbζk">
Στηρίζουμε πλήρως τις προσπάθειες των βοηθών να αποκτήσουν κανονικές συνθήκες εργασίας, πρόσληψης και μισθοδοσίας. Δεν είναι δυνατόν να επιτρέπεται οι βοηθοί να μπορούν να απολύονται με προειδοποίηση μίας ημέρας ή εάν κληθούν να υπηρετήσουν τη στρατιωτική τους θητεία. Έχουν και αυτοί δικαίωμα στις ισχύουσες προθεσμίες απόλυσης. Είμαστε εναντίον της περιττής γραφειοκρατίας και πιστεύουμε ξεκάθαρα ότι τα εθνικά καθεστώτα κοινωνικής ασφάλισης πρέπει οπωσδήποτε να τηρούνται και να συνεχίσουν να τηρούνται. Παρ' όλο που η υποβληθείσα πρόταση δεν είναι τέλεια, ψηφίσαμε υπέρ της έκθεσης ώστε να μπει επιτέλους τέρμα στην αγορά αδήλωτης εργασίας.

<SPEAKER ID=85 NAME="Buffetaut">
Το Ευρωπαϊκό Κοινοβούλιο υιοθέτησε προ ολίγου, με ορισμένες τροποποιήσεις, την πρόταση της Επιτροπής για ένα κανονισμό του Συμβουλίου σχετικά με την κατάσταση των βοηθών. Η απόρριψη των τροπολογιών της Επιτροπής Νομικών Θεμάτων και Δικαιωμάτων των Πολιτών και των τροπολογιών του εισηγητή κατέστησαν δυνατή τη σύνταξη ενός απλουστευμένου κειμένου.
<P>
Για να δώσει μία απάντηση στις πολύ δυσάρεστες καταστάσεις που μπορεί να αντιμετωπίζουν ορισμένοι βοηθοί, λόγω της μη δεοντολογικής συμπεριφοράς ορισμένων βουλευτών του Σώματός μας, ο κ. Lehne πρότεινε τη μετατροπή του κειμένου της Επιτροπής σε πραγματικό κανονισμό υπηρεσιακής κατάστασης με τη συμπερίληψη όλων των διατάξεων σχετικά με τις συνθήκες κατάταξης, εργασίας, αμοιβής, κ.λ.π. ... Εκτός από το γεγονός ότι επρόκειτο για μία βαρειά διαδικασία η οποία θα μπορούσε έτσι να δυσαρεστήσει το Συμβούλιο, η πρόταση του εισηγητή είχε, κατά τη γνώμη μας, δύο μειονεκτήματα.
<P>
Αφενός, θεσπίζοντας έναν υπερβολικά λεπτομερή κανονισμό υπηρεσιακής καταστάσεως, νοθεύει τη φύση της σύμβασης η οποία συνδέει ένα βουλευτή με το συνεργάτη ή τους συνεργάτες του τόσο όσον αφορά τον καθορισμό των λεπτομερειών απασχόλησης, όσο και στο πλαίσιο των καθημερινών σχέσεών τους. Αφετέρου, τροποποιώντας το ίδιο το κείμενο της Επιτροπής στερεί από το Κοινοβούλιο τη δυνατότητα να προβαίνει, εάν χρειαστεί, σε τροποποιήσεις του εν λόγω «κανονισμού» χωρίς να περάσει από μία πρόταση της Επιτροπής η οποία, στη συνέχεια, θα πρέπει να εγκριθεί από το Συμβούλιο.
<P>
Είμαστε πολιτικά όντα, και η πλειονότητα των βοηθών μας είναι, διαμέσου ημών, στην υπηρεσία των πεποιθήσεών τους, και είναι λυπηρό το γεγονός ότι, επειδή ορισμένοι από εμάς πιθανόν να έχουν λησμονήσει ότι κάθε εργασία αξίζει μία δίκαιη αμοιβή, μας προτείνουν σήμερα να μετατραπούν οι συνεργάτες μας σε δημοσίους υπαλλήλους και οι βουλευτές του Ευρωπαϊκού Κοινονουλίου σε προϊσταμένους υπηρεσιών.

<SPEAKER ID=86 LANGUAGE="SV" NAME="Eriksson, Sjφstedt και Svensson">
Οι βουλευτές του Ευρωπαϊκού Κοινοβουλίου έχουν εκλεγεί από τους λαούς των κρατών μελών και αυτούς τους λαούς εκπροσωπούν στην ΕΕ. Δεν είναι οι εκπρόσωποι της ΕΕ στα κράτη μέλη. Συνεπώς, οι μισθοί τους και οι όροι φορολόγησής τους πρέπει να υπάγονται στους ίδιους κανονισμούς που ισχύουν για τους βουλευτές των εθνικών κοινοβουλίων. Οι βοηθοί των βουλευτών του Ευρωπαϊκού Κοινοβουλίου έχουν προσληφθεί από αυτούς τους βουλευτές και δεν πρέπει να εξομοιώνονται με τους υπαλλήλους που έχουν προσληφθεί συλλογικά και υπάγονται άμεσα στην ομόσπονδη δομή του Ευρωπαϊκού Κοινοβουλίου. Οι βοηθοί μας, τόσο αυτοί που εργάζονται στην πατρίδα, όσο και αυτοί που σταθμεύουν στις Βρυξέλλες, υπάγονται στο εθνικό σύστημα συλλογικών συμβάσεων και φορολόγησης.
<P>
Κατά την άποψή μας, αυτό το σύστημα έχει λειτουργήσει θαυμάσια. Είναι κάτι απολύτως ξένο για εμάς το να παρεμβαίνει το Ευρωπαϊκό Κοινοβούλιο και να ρυθμίζει λεπτομερώς τους όρους πρόσληψης, να περιορίζει την προστασία της ελευθερίας έκφρασης και παροχής πληροφοριών από τους υπαλλήλους και να θεσπίζει μία τεράστια διασπορά μισθών. Αυτό δεν σημαίνει ότι κλείνουμε τα μάτια στην εκμετάλλευση υπαλλήλων στην οποία επιδίδονται ορισμένοι βουλευτές του Ευρωπαϊκού Κοινοβουλίου. Ωστόσο, αυτό το πρόβλημα πρέπει να επιλυθεί με άλλον τρόπο, χωρίς την αναστάτωση που προκύπτει από την πρόταση του Συμβουλίου για τροποποίηση του κανονισμού υπηρεσιακής καταστάσεως, από την έκθεση Lehne και από πολλές τροπολογίες που έχουν παρουσιαστεί σε αυτήν τη σύνοδο.

<SPEAKER ID=87 LANGUAGE="SV" NAME="Lindqvist">
Χρειάζονται κανονισμοί για το προσωπικό και συμβάσεις πρόσληψης που ρυθμίζουν τα κοινωνικά και τα άλλα δικαιώματα των βοηθών. Η πρόσληψη πρέπει να υπάγεται, όπως ακριβώς ισχύει βασικά για τους βουλευτές του Κοινοβουλίου, στη νομοθεσία της πατρίδας τους ή στη νομοθεσία της χώρας στην οποία διαμένουν μόνιμα. Δεν είναι τόσο σημαντικό αν οι ρυθμίσεις είναι κοινές, αλλά, να είναι σαφείς και αποδεκτοί οι όροι τόσο από τους βοηθούς όσο και από τους βουλευτές. Οι βοηθοί, όπως και οι βουλευτές, δεν θα πρέπει να πληρώνουν κοινοτικούς φόρους, αλλά να φορολογούνται στην πατρίδα τους.

<SPEAKER ID=88 LANGUAGE="SV" NAME="Wibe">
Καταψήφισα την πρόταση αναφορικά με τον κοινό κανονισμό υπηρεσιακής κατάστασης για τους βοηθούς, κυρίως διότι η πρόταση συνεπάγεται ότι μελλοντικά και οι βοηθοί θα πληρώνουν τον αποκαλούμενο κοινοτικό φόρο, δηλαδή περίπου το 20 % θα είναι ο φόρος. Θέλω να εκφράσω την έντονη αντίδρασή μου σ' αυτές τις προτάσεις οι οποίες δημιουργούν μία φορολογική αριστοκρατία από αυτούς που εργάζονται στο κοινοτικό σύστημα. Αυτοί που εργάζονται για τους Σουηδούς βουλευτές π.χ. πρέπει κανονικά να πληρώνουν είτε σουηδικούς είτε βελγικούς φόρους.
<P>
Εκτός αυτού η φορολογική απαλλαγή των βοηθών είναι μία πολιτική προετοιμασία για να παραχωρηθεί και στους βουλευτές το καθεστώς του αποκαλούμενου κοινοτικού φόρου.
<P>
'Εκθεση σχετικά με το Ευρωπαϊκό Συμβούλιο του Βερολίνου
<SPEAKER ID=89 LANGUAGE="EN" NAME="Green">
Κυρία Πρόεδρε, η Ομάδα μου αντιτάσσεται πλήρως στην κατάθεση πρότασης ψηφίσματος πριν από το Ευρωπαϊκό Συμβούλιο του Βερολίνου. Αυτό το Κοινοβούλιο έχει περάσει, κατά τους τελευταίους μήνες, ώρες ολόκληρες επιτελώντας διεξοδικό έργο, που εγκρίθηκε από την Ολομέλεια, για την Ατζέντα 2000. Είναι λοιπόν εντελώς ανάρμοστο, κατά την άποψή μας, να εγκριθεί κυριολεκτικά μέσα σε λίγα λεπτά - συγκριτικά - μια πρόταση ψηφίσματος, που σε ορισμένα σημεία επαναλαμβάνει και σε άλλα έρχεται σε αντίθεση με το έργο που επιτελέστηκε για την Ατζέντα 2000. Για αυτόν ακριβώς το λόγο αποφασίσαμε να καταψηφίσουμε όλες τις προτάσεις ψηφίσματος που υποβλήθηκαν σε αυτό το Σώμα εκτός από τη δική μας, που όριζε ότι θα πρέπει να εγκρίνουμε και να επιμείνουμε στην Ατζέντα 2000, σύμφωνα με την πρώτη μας ανάγνωσή. Αυτός είναι ο λόγος που εκδηλώνουμε την αντίθεσή μας. Μπορώ απλώς να επαναλάβω την ικανοποίησή μας που απορρίφθηκαν οι προτάσεις ψηφίσματος από την Ολομέλεια.

<SPEAKER ID=90 LANGUAGE="EN" NAME="McCarthy">
Κυρία Πρόεδρε, ως εισηγήτρια της γενικής κανονιστικής ρύθμισης για τη μεταρρύθμιση των διαρθρωτικών ταμείων καταψήφισα την πρόταση ψηφίσματος της Ομάδας του Ευρωπαϊκού Λαϊκού Κόμματος και τη συμβιβαστική πρόταση ψηφίσματος. Αυτή η πρόταση ψηφίσματος δεν αντανακλά πλήρως τις προτεραιότητες διαπραγμάτευσης που συμφωνήθηκαν από την Ομάδα του Ευρωπαϊκού Λαϊκού Κόμματος και την Ομάδα του Ευρωπαϊκού Σοσιαλιστικού Κόμματος στο ψήφισμα McCarthy/Χατζηδάκη και ως εκ τούτου μπορεί να δώσει μόνο μια ατελή και μεροληπτική εικόνα των προτεραιοτήτων του Κοινοβουλίου.
<P>
Είναι, κατά τη γνώμη μου, λυπηρό το γεγονός ότι η Ομάδα του Ευρωπαϊκού Λαϊκού Κόμματος προσπαθεί να υπονομεύσει την από κοινού εισήγηση και τις διαπραγματεύσεις με τη γερμανική Προεδρία. Το Κοινοβούλιο έχει αναλάβει δέσμευση για συνεχείς επενδύσεις σε περιφέρειες του στόχου ΙΙ και έχει ζητήσει δύο επιπλέον κοινοτικές πρωτοβουλίες για τις αστικές και βιομηχανικές περιοχές. Η Ομάδα του Ευρωπαϊκού Λαϊκού Κόμματος φαίνεται ότι έχει ελαττώσει την υποστήριξή της προς αυτές τις περιοχές, τις οποίες άλλωστε έχει αρχίσει να εγκαταλείπει εφόσον δεν τις έχει συμπεριλάβει στις προτεραιότητες του κειμένου.
<P>
Η Ομάδα του Ευρωπαϊκού Λαϊκού Κόμματος έχει στείλει μήνυμα στο Βερολίνο ότι αυτές οι περιοχές και οι κοινότητες δεν αποτελούν πολιτική προτεραιότητα για αυτή. Δεν θα μπορούσα να υποστηρίξω αυτό το κείμενο. Ελπίζω ότι οι κοινότητες αυτών των περιοχών θα δείξουν τη δυσαρέσκειά τους στις κάλπες τον Ιούνιο του 1999.
<P>
Ωστόσο, η εν λόγω Ομάδα έχει εκδηλώσει την αδυναμία της να συνεχίσει να στηρίζει με οποιοδήποτε τρόπο τη χαώδη προσέγγιση που ακολουθείται όσον αφορά τα ψηφίσματα του Συμβουλίου και συγκεκριμένα την Ατζέντα 2000. Πολύ σωστά λοιπόν το Κοινοβούλιο καταψήφισε αυτή τη συμβιβαστική πρόταση καθώς μοναδικός σκοπός της ήταν η υπονόμευση των συμφωνιών στο Βερολίνο.

<SPEAKER ID=91 NAME="Blokland και Van Dam">
Στην προσεχή συνεδρίαση του Ευρωπαϊκού Συμβουλίου στο Βερολίνο, πρέπει οπωσδήποτε να ληφθούν συγκεκριμένες αποφάσεις για το πρόγραμμα Agenda 2000. Πρέπει να προωθηθούν οι μεταρρυθμίσεις της γεωργικής και της διαρθρωτικής πολιτικής και να συναφθούν νέες συμφωνίες για τη χρηματοδότηση της Ένωσης, προκειμένου να επιτραπεί η προσχώρηση των χωρών της Κεντρικής και της Ανατολικής Ευρώπης. Σε γενικές γραμμές συμφωνούμε με την κοινή πρόταση ψηφίσματος που κατατέθηκε για το θέμα αυτό, την οποία και υπερψηφίσαμε. Ωστόσο, θα θέλαμε να κάνουμε τις ακόλουθες παρατηρήσεις.
<P>
Αποδεχόμαστε την πρόταση της Επιτροπής για την καταρχήν δέσμευση του 0, 46 % του ΑΕΠ για τη θέσπιση διαρθρωτικών μέτρων, την περίοδο 2000-2006. Αυτό όμως υπό δύο όρους:
<P>
Καταρχάς, όπως και στην περίπτωση άλλων κεφαλαίων που αφορούν δαπάνες, πρέπει να πρόκειται για το ανώτατο όριο των δαπανών και όχι για ένα συγκεκριμένο στόχο. Ο σημερινός, προνομιακός χαρακτήρας των διαρθρωτικών ταμείων έχει ως αποτέλεσμα τα διαθέσιμα κονδύλια να πρέπει να χρησιμοποιηθούν πάση θυσία. Η κατάσταση αυτή δεν ενισχύει την αποτελεσματικότητα και δεν μπορεί να δικαιολογηθεί από δημοσιονομική άποψη.
<P>
Κατά δεύτερον, οι πιστώσεις για τη χορήγηση διαρθρωτικών ενισχύσεων στις υποψήφιες χώρες πρέπει να εντάσσονται με την προσχώρησή τους στα προγράμματα της Ευρωπαϊκής Ένωσης, χωρίς να υπερβαίνουν το ανώτατο όριο δαπανών του 0, 46 % του ΑΕΠ. Αυτό σημαίνει ότι πρέπει να καθοριστούν σαφέστερες προτεραιότητες. Στις προτάσεις για το πρόγραμμα Ατζέντα 2000 παρατηρείται μια υπερβολική επιμονή στα κεκτημένα δικαιώματα των νότιων κρατών μελών. Πρέπει να αντιληφθούμε ότι, στο μέλλον, θα πρέπει να αναζητήσουμε τις φτωχές περιφέρειες περισσότερο προς τα ανατολικά.
<P>
Επιπλέον, δεν συμμεριζόμαστε τις αντιρρήσεις της Ομάδας του Ευρωπαϊκού Λαϊκού Κόμματος και της Ομάδας της Ευρωπαϊκής Ριζοσπαστικής Συμμαχίας όσον αφορά τις προθέσεις του Συμβουλίου να προτείνει νέο Πρόεδρο της Επιτροπής πριν από τις ευρωεκλογές του προσεχούς Ιουνίου. Για το λόγο αυτό δεν υποστηρίξαμε και τις σχετικές τροπολογίες. Ο Πρόεδρος της Επιτροπής είναι στην ουσία ο ανώτατος υπάλληλος της ευρωπαϊκής διοίκησης. Οι υπάλληλοι δεν εκλέγονται, αλλά διορίζονται. Ο ορισμός του Προέδρου της Επιτροπής είναι καταρχάς ένα θέμα επί του οποίου πρέπει να συμφωνήσουν τα κράτη μέλη. Στα πλαίσια αυτά, το καθοριστικό στοιχείο πρέπει να είναι οι προσωπικές ικανότητες και όχι οι πολιτικές προτιμήσεις του υποψηφίου. Σε περίπτωση που η απόφαση αυτή εξαρτηθεί από τα αποτελέσματα των ευρωεκλογών, θα δοθεί υπερβολική προσοχή στο πολιτικό παρελθόν του υποψηφίου.

<SPEAKER ID=92 NAME="Blot">
Το Ευρωπαϊκό Συμβούλιο του Βερολίνου, το οποίο θα εξετάσει το άνοιγμα της Ευρώπης προς Ανατολάς θα μπορούσε να αποτελέσει την ευκαιρία να υιοθετήσουμε, επιτέλους, μία φιλική στάση έναντι της Λευκορωσίας. Πράγματι, οι κατηγορίες κατά της Λευκορωσίας δεν είναι βάσιμες. Είναι ανακριβές να λέγεται ότι δεν υπάρχει καμία ελευθερία λόγου στη χώρα αυτή. Η Λευκορωσία, σταδιακά, εξελίσσεται προς ένα καθεστώς που προωθεί ολοένα και περισσότερο την πρόοδο και την ελευθερία με βάση το σημερινό Σύνταγμα. Οποιαδήποτε επιστροφή στο παρελθόν θα αποτελούσε σφάλμα.
<P>
Οι κατηγορίες κατά της Λευκορωσίας θυμίζουν τις κατηγορίες ορισμένων αγγλοσαξωνικών κύκλων κατά του στρατηγού ντε Γκωλ κατά την Τέταρτη Δημοκρατία. Με πρόσχημα το ότι ήθελε να εγκαθιδρύσει ένα νέο σύνταγμα διαμέσου δημοψηφίσματος, είχε κατηγορηθεί για αντιδημοκρατικό φασισμό. Αυτό το είδος των κατηγοριών είναι παράλογο. Τα δικαιώματα του ανθρώπου στη Λευκορωσία γίνονται πολύ περισσότερο σεβαστά απ' ό, τι σε ορισμένες αμερικανόφιλες χώρες, όπως η Τουρκία, με την οποία η Ευρωπαϊκή 'Ενωση έχει συνάψει συμφωνία σύνδεσης.
<P>
Πρέπει να σταματήσουν οι κατηγορίες που αντιτίθενται στην αρχή της φιλίας μεταξύ των λαών η οποία είναι ιδιαίτερα απαραίτητη στη σημερινή μεγάλη Ευρώπη.

<SPEAKER ID=93 NAME="Caudron">
Αυτή η Διάσκεψη Κορυφής του Βερολίνου, με αποκλειστικό θέμα την Ατζέντα 2000, είναι ιδιαίτερα σημαντική για το μέλλον της Ευρωπαϊκής 'Ενωσης. Εκτός από την οικονομική πτυχή της μεταρρύθμισης αυτής, αυτό που ασφαλώς διακυβεύεται είναι το θέμα της αρχής της επικουρικότητας. 'Οπως και ο Πρόεδρός μας Josι Maria Gil-Robles, κρίνω ότι η μεταρρύθμιση αυτή πρέπει να αντιμετωπισθεί με σφαιρικό τρόπο, προκειμένου να στείλουμε ένα σαφές πολιτικό μήνυμα στους πολίτες της Ευρωπαϊκής 'Ενωσης και των υποψηφίων προς ένταξη χωρών.
<P>
'Οσον αφορά τις περισσότερο τομεακές πτυχές των προτάσεων της Επιτροπής, θα διατυπώσω διάφορες παρατηρήσεις.
<P>
Εν πρώτοις, αναφορικά με την ΚΓΠ, κρίνω ότι πρέπει, αφενός, να διασφαλισθεί ένα σταθερό εισόδημα για το σύνολο του γεωργικού κόσμου και, αφετέρου, να προωθηθεί μία γεωργία η οποία είναι αποσυνδεδεμένη από τις διεθνείς αγορές, και υπεύθυνη για μία ανάπτυξη της υπαίθρου η οποία θα είναι συντονισμένη και αποδεκτή από τους πάντες.
<P>
'Οσον αφορά τις διαρθρωτικές πολιτικές, εξακολουθώ να υποστηρίζω ότι πρέπει να προβλέπεται μία μεταβατική περίοδος για τις ζώνες που παύουν να υπάγονται στο στόχο 1. Μία άλλη πρόκληση που πρέπει να αντιμετωπίσει η Ευρωπαϊκή 'Ενωση είναι οι συνοικίες με υψηλή πληθυσμιακή πυκνότητα. Δεν είναι ανάγκη να υπενθυμίσουμε πόσοι ευρωπαίοι κατοικούν στους τομείς αυτούς, προκειμένου να αποδείξουμε γι' άλλη μια φορά πόσο είναι βάσιμο το πρόγραμμα URBAN και ότι είναι ανάγκη να διατηρηθεί, όπως ήδη έχει τονίσει το Ευρωπαϊκό Κοινοβούλιο.
<P>
Παράλληλα, δεν μπορώ παρά να συμφωνήσω ως προς το ό, τι τα διαρθρωτικά ταμεία πρέπει να αποδειχτούν ένα μέσο στην υπηρεσία της απασχόλησης και της καταπολέμησης της ανεργίας. Από τη άποψη αυτή, συμφωνώ ως προς το ό, τι η Ευρωπαϊκή 'Ενωση πρέπει να εξετάσει το ενδεχόμενο της εφαρμογής ενός συστήματος ιδίων πόρων το οποίο θα μας επιτρέψει να σχεδιάζουμε μία διεύρυνση η οποία δεν θα θέτει σε κίνδυνο τις αρχές της αλληλεγγύης και της συνοχής που αποτελούν ακρογωνιαίους λίθους της ευρωπαϊκής οικοδόμησης.
<P>
Τέλος, συμμερίζομαι τις ευχές σχετικά με τα δικαιώματα του ανθρώπου και την ισόρροπη ανάπτυξη που πρέπει να θεωρούνται ως βασικοί στόχοι των υποψηφίων για προσχώρηση στην Ευρωπαϊκή 'Ενωση χωρών.
<P>
Ναι, η Διάσκεψη Κορυφής του Βερολίνου έχει ιδιαίτερη σημασία που υποχρεώνει τους ηγέτες μας να αποστείλουν ένα ισχυρό μήνυμα λίγες εβδομάδες πριν από μία ημερομηνία κατά την οποία οι συμπολίτες μας θα εκμεταλλευτούν την ευκαιρία και θα εκφράσουν τα αισθήματά τους έναντι της Ευρώπης που θα τους προταθεί.

<SPEAKER ID=94 NAME="Martinez">
Το Ευρωπαϊκό Συμβούλιο πρόκειται να συνέλθει στο Βερολίνο. Αυτό αποτελεί ήδη ένα ισχυρό σύμβολο της νέας στρατηγικής κατάστασης, δεδομένου ότι η Γερμανία εκμεταλλεύεται την Προεδρία της προκειμένου να διασφαλίσει την προστασία των συμφερόντων της όσον αφορά τη χρηματοδότηση του ευρωπαϊκού προϋπολογισμού, το άνοιγμα προς Ανατολάς και την ΚΓΠ. Και στις τρεις αυτές περιπτώσεις, τα συμφέροντα της Γαλλίας αποκλίνουν.
<P>
Η βιομηχανική και αμερικανόφιλη Γερμανία θα θυσίαζε εύκολα τη γεωργική Ευρώπη εγκαταλείποντας στην Ουάσιγκτον το μονοπώλιο του όπλου της διατροφής· η Γαλλία, όμως, όχι.
<P>
Η Γερμανία, η οποία πληρώνει - και η οποία μάλιστα είναι η πρώτη καθαρώς συνεισφέρουσα στον ευρωπαϊκό προϋπολογισμό χώρα, δεδομένου ότι καταβάλλει πολύ περισσότερα από όσα εισπράττει - θα ήθελε, εάν όχι μία «δίκαιη επιστροφή» κατά το παράδειγμα των απαιτήσεων της κ. Θάτσερ το 1984, τουλάχιστον μία οικονομική επιστροφή που να μην είναι υπερβολικά άδικη. Σε αυτό το δημοσιονομικό σημείο, η Γαλλία, η οποία συνέβη να χάσει έως και περισσότερο από 20 δισεκατομμύρια φράγκα σε ένα μόνο έτος για την χρηματοδότηση του ευρωπαϊκού προϋπολογισμού, είναι ευαίσθητη όσον αφορά τις υπερβολικές ανισότητες στη συνεισφορά του καθενός στον προϋπολογισμό.
<P>
Πάντως, δεν μπορούμε να λησμονήσουμε ότι μολονότι η Γερμανία συνεισφέρει πολλά στον κοινοτικό προϋπολογισμό, ωστόσο προκάλεσε πολλές δαπάνες στα άλλα κράτη μέλη της 'Ενωσης από της ενοποιήσεώς της. Γιατί, σε τελική ανάλυση, τα υψηλά επιτόκια τα οποία επέβαλε η Bundesbank προκειμένου να χρηματοδοτήσει τα πέντε κρατίδια της Ανατολικής Γερμανίας αποτελούν ένα από τους βασικούς λόγους της οικονομικής ύφεσης των τελευταίων ετών και των έξι εκατομμυρίων ανέργων στη Γαλλία. Η Γαλλία πλήρωσε ένα μεγάλο μέρος της προίκας του γάμου των δύο Γερμανιών.
<P>
Τέλος, η διεύρυνση προς Ανατολάς μετατόπισε ακόμη λίγο πιο πολύ το κέντρο βάρους της Ευρωπαϊκής 'Ενωσης προς την παλαιά ζώνη Comecon, στην οποία το νόμισμα των συναλλαγών ήταν το γερμανικό μάρκο, πράγμα το οποίο επιβεβαιώνει σαφώς ότι βρισκόμαστε στη σφαίρα επιρροής της Γερμανίας. Για τη Γαλλία, το να δεχτούμε την προσχώρηση των χωρών της Ανατολικής Ευρώπης, το 25 % του ενεργού πληθυσμού των οποίων απασχολείται στο γεωργικό τομέα, σημαίνει ότι επιζητούμε προβλήματα τα οποία θα επιβάλλουν τη μεταρρύθμιση της ΚΓΠ προς μία κατεύθυνση η οποία αντιτίθεται στα εθνικά μας συμφέροντα. Αυτό σημαίνει ότι στο ζεύγος Γαλλίας-Γερμανίας, τα συμφέροντα δεν συγκλίνουν απαραίτητα, ούτε όσον αφορά την ανεξαρτησία στον τομέα της πυρηνικής ενέργειας ούτε όσον αφορά τη μεταρρύθμιση της ΚΓΠ, όπου δεν επιθυμούμε μία συγχρηματοδότηση η οποία θα μας υποχρέωνε να πληρώνουμε χωρίς να λαμβάνουμε εμείς τις αποφάσεις, ούτε αναφορικά με τη χρηματοδότηση της ΚΓΠ σχετικά με τις αρχές της οποίας δεν έχει ληφθεί καμία σαφής απόφαση.
<P>
Γιατί, τέλος, αντί να μιλούμε με τεχνικούς όρους για εξισορρόπηση, για ανώτατα όρια ή για διορθώσεις, θα ήταν σημαντικό να πάρουμε μία οριστική απόφαση σχετικά με το πρόβλημα των αρχών: δηλαδή η Ευρώπη πρέπει να χρηματοδοτείται διαμέσου της φορολογίας ή δια μέσου των συνεισφορών των κρατών μελών; Εάν χρηματοδότηση πρέπει να γίνεται διαμέσου της φορολογίας, τότε ποιος πρέπει να είναι ο φόρος; Πρέπει να είναι προοδευτικός, όπως θέλει η Ισπανία, ή αναλογικός του πλούτου ή μήπως κεφαλικός;
<P>
Πράγματι, στο Βερολίνο, η Ευρώπη βρίσκεται σε ένα σταυροδρόμι όλων των οδών: των οδών της Ανατολής, των δημοσιονομικών οδών, των στρατηγικών οδών. 'Εφθασε η στιγμή κατά την οποία η ευρωπαϊκή οικοδόμηση πρέπει να άρει τις ασάφειες η πρώτη από τις οποίες είναι η εξής: οικοδομούμε μία ευρωπαϊκή Ευρώπη ή μία παγκοσμιοποιημένη Ευρώπη;
<P>
Το Εθνικό Μέτωπο έκανε την επιλογή του ήδη από την αρχή. Είναι υπέρ της Ευρώπης των πραγματικοτήτων, της αλήθειας, της Ευρώπης των απτών πραγμάτων, της Ευρώπης των κρατών, της Ευρώπης των εθνών.

<SPEAKER ID=95 NAME="Porto">
Στην περίοδο που διανύουμε, όπου διαπιστώνουμε την έλλειψη οραμάτων και αίσθησης των ευθυνών, θα πρέπει να εκφράσουμε την ικανοποίησή μας για ορισμένα ζητήματα που θέτει το ψήφισμα του Ευρωπαϊκού Κοινοβουλίου που μόλις εγκρίναμε.
<P>
Αυτό ισχύει για τη δήλωση, που περιλαμβάνεται ήδη στην αιτιολογική σκέψη Α, ότι «τα διαρθρωτικά ταμεία και το Ταμείο Συνοχής συνιστούν τα κυριότερα μέσα παρέμβασης για την προώθηση της οικονομικής και κοινωνικής συνοχής», ενώ η σπουδαιότητα της οικονομικής συνοχής επισημαίνεται στο σημείο αριθ. 5.
<P>
Είναι επίσης αξιοσημείωτη η δήλωση που περιλαμβάνεται στο σημείο 4, ότι θα πρέπει να βρεθεί συμβιβασμός ανάμεσα στη δημοσιονομική αυστηρότητα και την παροχή εγγυήσεων ότι «θα διατίθενται επαρκείς πόροι για την εκπλήρωση των ουσιαστικών καθηκόντων της Ένωσης».
<P>
Κατά την περίοδο 2000-2006, τέλος, οφείλουμε να υπογραμμίσουμε την έγκριση, στο σημείο 6, της «πρότασης να διατίθεται ετησίως το 0, 46 % του ΑΕΠ της Ευρωπαϊκής Ένωσης σε διαρθρωτικές δράσεις».
<P>
Ας ελπίσουμε ωστόσο ότι δεν θα παραμείνουμε στο επίπεδο των ευσεβών πόθων, εφόσον διαπιστώνουμε ότι οι ισχυρότεροι πολιτικοί υπεύθυνοι, βάσει της Ατζέντας 2000, αντί να μεριμνούν για την επάρκεια των χρηματοδοτικών μέσων ώστε να επιτευχθούν τα ευρωπαϊκά οράματα, ασχολούνται κατά βάση με τον καθορισμό του «ιερού και απαράβατου» ορίου του 1, 27 % του Ακαθάριστου Εγχώριου Προϊόντος για τη χρηματοδότηση του προϋπολογισμού της Ένωσης, ή ακόμη όταν, επίσης σύμφωνα με την Ατζέντα 2000, η Επιτροπή προτίθεται να λάβει 45 δισεκατομμύρια ευρώ από τους πόρους των διαρθρωτικών ταμείων για να τα διαθέσει σε δράσεις προετοιμασίας της προσχώρησης των νέων κρατών μελών, αφήνοντας στα σημερινά 15 κράτη μέλη λιγότερα από 10, 2 δισεκατομμύρια ευρώ δηλαδή, σε τελευταία ανάλυση, το 0, 39 % του ΑΕΠ...
<P>
Πρόκειται για ζητήματα μεγίστης σημασίας, που έπρεπε οπωσδήποτε να διευθετηθούν ή να αποσαφηνισθούν.
<P>
Η συνεδρίαση διακόπτεται στις 13.35. και επαναλαμβάνεται στις 15.00

<CHAPTER ID=4>
Συζήτηση επί επικαίρων θεμάτων
<SPEAKER ID=96 NAME="Πρόεδρος">
Η ημερήσια διάταξη προβλέπει τη συζήτηση επί επικαίρων, επειγόντων και σημαντικών θεμάτων.

<SPEAKER ID=97 NAME="Πρόεδρος">
Η ημερήσια διάταξη προβλέπει την κοινή συζήτηση επί των ακόλουθων προτάσεων ψηφίσματος:
<P>
B4-0272/99 του βουλευτή Imbeni και άλλων, εξ ονόματος της Ομάδας του Ευρωπαϊκού Σοσιαλιστικού Κόμματος, -B4-0295/99 των βουλευτών Vinci και Ripa die Meana, εξ ονόματος της Ομάδας της Ευρωπαϊκής Ενωτικής Αριστεράς / Αριστερά Πρασίνων των Βορείων Χωρών και-B4-0317/99 του βουλευτή Santini και άλλων, εξ ονόματος της Ομάδας του Ευρωπαϊκού Λαϊκού Κόμματος, σχετικά με την τραγωδία στο Monte Cermis (Ιταλία) και την απόφαση του στρατιωτικού δικαστηρίου των ΗΠΑ.

<SPEAKER ID=98 LANGUAGE="IT" NAME="Vecchi">
Κυρία Πρόεδρε, στις 3 Φεβρουαρίου 1998, ένα αμερικανικό στρατιωτικό αεροπλάνο, παραβιάζοντας τους κανόνες πτήσης, προξένησε την τραγωδία του τελεφερίκ του Cermis, προκαλώντας το θάνατο είκοσι ευρωπαίων πολιτών.
<P>
Λίγο περισσότερο από ένα χρόνο μετά την καταστροφή εκείνη, με μια εντελώς σκανδαλώδη απόφαση, το αμερικανικό στρατιωτικό δικαστήριο του Camp Lejeune αθώωσε τον πιλότο του αεροπλάνου, αρνούμενο να αναζητήσει πάσα άλλη ευθύνη, ενώ οι ιταλικές δικαστικές αρχές είχαν επιβεβαιώσει, πέραν κάθε αμφιβολίας, την κατάφωρη παραβίαση των κανόνων πτήσης.
<P>
Εμείς οι ευρωπαίοι σοσιαλιστές εκφράζουμε την αγανάκτησή μας για μια απόφαση που αρνείται να αναζητήσει τις ευθύνες, αρνείται να διώξει και να τιμωρήσει τους υπαίτιους και προσβάλλει τα αισθήματα των οικογενειών των θυμάτων και όλων όσους άγγιξε η τραγωδία του Cermis.
<P>
Ζητούμε από τις αρχές των Ηνωμένων Πολιτειών να χρησιμοποιήσουν όλες τις διαδικασίες που έχουν στη διάθεσή τους για να προσδιορίσουν με ακρίβεια τους υπαίτιους της τραγωδίας, για να επιβάλουν αυστηρές κυρώσεις στους υπαίτιους και για να διασφαλίσουν, τόσο σε ηθικό όσο και σε υλικό επίπεδο, την πλήρη αποζημίωση των συγγενών των θυμάτων.
<P>
Υποστηρίζουμε συνεπώς τη θέση που έλαβε η ιταλική κυβέρνηση, η οποία εξέφρασε αμέσως αυτά τα συναισθήματα και αυτά τα αιτήματα προς τον Πρόεδρο των Ηνωμένων Πολιτειών.
<P>
Αυτό που συνέβη, όμως, μας δείχνει ότι είναι επίσης απαραίτητο να προβληματιστούμε και να ενεργήσουμε ούτως ώστε να τροποποιηθούν, εάν καταστεί αναγκαίο, οι κανόνες που περιέχονται στη Σύμβαση του Λονδίνου του 1951, για να μην αφήσουμε να επαναληφθούν, στο μέλλον, τέτοιες τραγωδίες - που μπορούν σίγουρα να ενθαρρυνθούν εάν διαδοθεί το πνεύμα ατιμωρησίας - και για να διασφαλίσουμε ότι, σε κάθε περίπτωση, δεν θα παρεμποδίζονται οι δικαστικές έρευνες και διώξεις εναντίον μελών των ενόπλων δυνάμεων της Ατλαντικής Συμμαχίας που παραβιάζουν τους νόμους των χωρών στις οποίες είναι εγκατεστημένες.
<P>
Τέλος, ζητούμε να δρομολογηθεί κοινοτική δράση προκειμένου να διασφαλιστεί ότι κάθε είδος στρατιωτικής άσκησης, στο έδαφος της Ένωσης, διεξάγεται υπό συνθήκες πλήρους ασφάλειας για τους άμαχους πληθυσμούς.
<P>
Ακόμη μία φορά, συμμεριζόμαστε τη θλίψη όλων όσων έχασαν τα αγαπημένα τους πρόσωπα στην τραγωδία του Cermis.

<SPEAKER ID=99 LANGUAGE="IT" NAME="Santini">
Κυρία Πρόεδρε, θα ήθελα να αναπτύξω τα λίγα λόγια που σκοπεύω να αφιερώσω στο λεπτό αυτό θέμα γύρω από δύο υποθέσεις και τρεις συγκεκριμένες προτάσεις.
<P>
Η πρώτη υπόθεση είναι ότι, στο δυστύχημα του Cermis, που προκάλεσε το θάνατο είκοσι ατόμων, υπάρχει συλλογική ευθύνη της διοίκησης του ΝΑΤΟ του Aviano, η οποία, ερμηνεύοντας με εξαιρετικά επιτρεπτικό τρόπο τη Συνθήκη του Λονδίνου του 1951, επέτρεπε πάντα τις εκπαιδευτικές πτήσεις ακόμη και πάνω από πυκνοκατοικημένες περιοχές.
<P>
Η δεύτερη υπόθεση αφορά τον πιλότο, σμηναγό Ashby, ο οποίος παραβίασε κάθε κανόνα προφύλαξης, κατά την ερμηνεία του ήδη επικίνδυνου σχεδίου πτήσης, με εξαιρετικά περιπετειώδη τρόπο. Προς υπεράσπισή του, ελέχθη ότι το καλώδιο του τελεφερίκ δεν επισημαίνεται στους στρατιωτικούς χάρτες: απίστευτο, αν σκεφτεί κανείς ότι το τελεφερίκ υπάρχει εδώ και περισσότερα από 25 χρόνια και ανακατασκευάστηκε αμέσως μετά από ένα άλλο δυστύχημα, στις 9 Μαρτίου 1976, που στοίχισε τη ζωή 43 ατόμων. Αν ο πιλότος είχε δίκαιο, θα έπρεπε, εν πάσει περιπτώσει, να αναζητηθούν οι ευθύνες όσων δεν ενημερώνουν αυτούς τους τόσο σημαντικούς χάρτες. Ωστόσο, είναι δύσκολο να φανταστεί κανείς, ακόμη και αν δεν είναι πιλότος, πώς είναι δυνατό να κοιτάζεις ένα χάρτη, όταν διασχίζεις ένα φαράγγι με 800 χιλιόμετρα την ώρα, σε υψόμετρο μόνο 80 μέτρων. Κάτι ξέρουν οι κάτοικοι των χωριών που βρίσκονται γύρω από τη διαδρομή του τελεφερίκ, οι οποίοι κατέθεσαν ότι οι πρόσγειες πτήσεις είναι στην ημερησία διάταξη. Σύμφωνα πάντα με τις καταθέσεις αυτές, φαίνεται ότι το καλώδιο του Cermis, με τα 80 μέτρα ύψους του, θεωρήθηκε πρόκληση για τους νέους πιλότους του Aviano, σχεδόν μια δοκιμασία θάρρους, ένα παιχνίδι με τη φωτιά, πάνω από τα κεφάλια του κόσμου. Ορισμένοι, ελαχιστότατοι, κατόρθωναν να περνούν από κάτω, ενώ άλλοι, την τελευταία στιγμή, ανύψωναν το αεροπλάνο και περνούσαν από πάνω. Δυστυχώς, ο σμηναγός Ashby σταμάτησε στη μέση. Έκοψε το καλώδιο και προκάλεσε το θάνατο είκοσι ατόμων.
<P>
Κατά τη γνώμη μου, τρεις είναι οι προτάσεις για την επανόρθωση αυτή της κατάστασης: πρώτον, να αναθεωρηθεί και να ενημερωθεί η Συνθήκη του Λονδίνου, ιδίως όσον αφορά τις πτήσεις πάνω από συγκεκριμένες περιοχές. Δεύτερον, να αναγνωριστεί η προτεραιότητα της τακτικής δικαιοσύνης έναντι της στρατιωτικής σε ανάλογες περιπτώσεις. Τρίτον, να ασκηθεί πίεση επί της κυβέρνησης των Ηνωμένων Πολιτειών προκειμένου να επιταχυνθεί η διαδικασία για την αποζημίωση των οικογενειών των θυμάτων.

<SPEAKER ID=100 LANGUAGE="NL" NAME="De Coene">
Κυρία Πρόεδρε, κύριε Επίτροπε, αξιότιμοι συνάδελφοι, όπως ανέφερε και ο συνάδελφος Vecchi, ο οποίος κατέθεσε την πρόταση ψηφίσματος, το αμερικανικό στρατοδικείο εξέδωσε απόφαση με την οποία αθωώνεται ο πιλότος του αεροσκάφους. Δεν έχουμε την πρόθεση να εκφέρουμε γνώμη σχετικά με την απόφαση, έχουμε όμως ορισμένα σοβαρά ερωτήματα σχετικά με το σύστημα το οποίο προβλέπεται στη σύμβαση του Λονδίνου. Εδώ και τώρα διαπιστώνουμε ότι ένα δικαστικό σύστημα όπως αυτό που ισχύει στην Ιταλία εξασφαλίζει απόλυτα την ορθή εξέλιξη μίας δίκης. Γιατί λοιπόν δεν μπορούν σε αυτές τις περιπτώσεις να εκδίδονται αποφάσεις για τους υπεύθυνους στρατιωτικούς στην Ιταλία από πολιτικά, αντί για έκτακτα δικαστήρια, όπως το στρατοδικείο, στην προκειμένη περίπτωση;
<P>
Πρέπει να καταλάβετε καλά ότι δεν υποστηρίζουμε τη δημιουργία λαϊκού δικαστηρίου. Δεν υποστηρίζουμε μια δικαιοσύνη που θα είναι συνεπαρμένη από συναισθήματα ή θα επιδιώκει εκδίκηση, αλλά μια νέα διεθνή διαδικασία με την οποία θα μπορούν να καταλογίζονται ευθύνες σε περίπτωση ατυχημάτων ή παραβιάσεων της νομοθεσίας εκεί όπου λαμβάνουν χώρα τα γεγονότα.
<P>
Με την αθώωση των μελών του πληρώματος, υπάρχουν πολλά ερωτήματα που παραμένουν αναπάντητα. Για το λόγο αυτό περιμένουμε ότι θα συνεχισθεί τουλάχιστον η έρευνα. Για ποιο λόγο οι πιλότοι δεν είχαν στη διάθεσή τους τους χάρτες που έπρεπε; Για ποιο λόγο δεν υπήρχε στους χάρτες ένδειξη για το τελεφερίκ; Για ποιο λόγο δεν διέθετε το τοπικό αρχηγείο του ΝΑΤΟ - όπως λέγεται - πληροφορίες σχετικά με το επιτρεπόμενο ύψος πτήσης στην περιοχή αυτή; Κάτι ή κάποιος πρέπει να ευθύνεται για αυτή τη θλιβερή υπόθεση.
<P>
Τέλος, θέλουμε να εκπληρωθούν οι υποσχέσεις που έχουν δοθεί και οι υποχρεώσεις που έχουν καθοριστεί σχετικά με την παροχή αποζημιώσεων στα θύματα, γιατί από την άποψη αυτή πρέπει να απονεμηθεί δικαιοσύνη.

<SPEAKER ID=101 LANGUAGE="NL" NAME="Kestelijn-Sierens">
Κυρία Πρόεδρε, κύριε Επίτροπε, κύριοι συνάδελφοι, η αθώωση του αμερικανού πιλότου, η αδίστακτη συμπεριφορά του οποίου οδήγησε πέρυσι στο θάνατο 20 ευρωπαίους πολίτες, στους οποίους συμπεριλαμβάνονταν πέντε νέοι άνθρωποι από την περιοχή μου, αποτελεί πρόκληση για εκδίκηση. Βλέποντας κανείς ότι, παρά τις αδιάψευστες αποδείξεις, ο δράστης όχι μόνο αθωώθηκε όσον αφορά τον φόνο εξ αμελείας, αλλά απορρίπτονται και οι προσφυγές για παράβαση καθήκοντος και αδίστακτη συμπεριφορά, είναι σαφές ότι δεν απονεμήθηκε δικαιοσύνη. Όταν το Κοινοβούλιο εκδήλωσε πέρυσι τη συμπάθειά του στις οικογένειες των θυμάτων αυτού του τρομερού δυστυχήματος, είχε προταθεί ήδη η αναθεώρηση της σύμβασης του Λονδίνου, στην οποία ορίζεται ότι, στην περίπτωση στρατιωτικών αδικημάτων, αρμόδιες είναι οι δικαστικές αρχές της χώρας από την οποία προέρχεται το εν λόγω στράτευμα. Η απαράδεκτη απόφαση του στρατοδικείου επιβεβαιώνει για άλλη μία φορά ότι η τροποποίηση αυτή είναι απαραίτητη.
<P>
Επίσης, προκύπτει το ερώτημα εάν μπορεί να δικαιολογηθεί η προσφυγή σε αυτό το ιδιόμορφο σύστημα των στρατοδικείων εν καιρώ ειρήνης. Είναι σωστό να δικάζεται από ένα ειδικό δικαστήριο, το οποίο αποτελείται κατά κανόνα από στρατιωτικούς, δηλαδή συναδέλφους, ένας στρατιωτικός ο οποίος διέπραξε αδίκημα με θύματα πολίτες και με αφορμή μία επιχείρηση η οποία δεν είχε καμία στρατιωτική χρησιμότητα; Όντως, δεν πρέπει να λησμονούμε ότι στην προκειμένη περίπτωση δεν υπήρχαν οι ιδιαίτερες συνθήκες, όπως μία εμπόλεμη σύγκρουση, οι οποίες δικαιολογούν την ύπαρξη στρατοδικείων.
<P>
Κύριοι συνάδελφοι, όλοι συμφωνούμε ότι πρέπει να ανευρεθούν οι πραγματικοί υπεύθυνοι και να χορηγηθεί χωρίς αναβολή η πρέπουσα αποζημίωση στα μέλη των οικογενειών των θυμάτων.

<SPEAKER ID=102 LANGUAGE="IT" NAME="Tamino">
Κυρία Πρόεδρε, συμμερίζομαι και εγώ την άποψη των συναδέλφων και εκφράζω την αγανάκτηση της Ομάδας των Πρασίνων για μια απόφαση που όχι μόνο προσβάλλει τους ανθρώπους που έχασαν τη ζωή τους, αλλά και αποκαλύπτει μια απολύτως απαράδεκτη κατάσταση. Θα ήθελα επίσης να επιβεβαιώσω ότι κατανοούμε την αντίδραση των πληθυσμών της περιοχής του Cermis και των συγγενών των θυμάτων. Εκτιμώ ότι επιβάλλεται, όπως επιβάλλεται, κατά τη γνώμη μου, να αποζημιωθούν οι συγγενείς των θυμάτων, παρ' όλο που καμία αποζημίωση δεν θα επαναφέρει στη ζωή τους νεκρούς. Με την επιφύλαξη όλων των παραπάνω, πιστεύω ότι πρέπει να διερωτηθούμε πώς είναι ακόμη δυνατό, σχεδόν πενήντα χρόνια μετά την υπογραφή του Μνημονίου του Λονδίνου, να συμβαίνουν τέτοια επεισόδια όπως αυτά που ζήσαμε.
<P>
Θα ήθελα να υπενθυμίσω ότι, ήδη τον περασμένο χρόνο, στις 19 Φεβρουαρίου, όταν συζητούσαμε στην αίθουσα αυτή για την τραγωδία του Cermis, υπέβαλα ένα ψήφισμα στο οποίο ζητούσα την αναθεώρηση του Μνημονίου του Λονδίνου. Εκτιμώ, συνεπώς, ότι δεν πρέπει μόνο να ζητήσουμε την επανέναρξη της έρευνας και την αναζήτηση τυχόν ευθυνών σε ανώτερο επίπεδο, αλλά πρέπει επίσης να διερωτηθούμε αν είναι απαραίτητη η διατήρηση των βάσεων του ΝΑΤΟ, λες και είμαστε αποικίες του, ή μήπως πρέπει αντίθετα να αντιδράσουμε, να ζητήσουμε την αλλαγή της παρούσας νομοθεσίας και τέλος να επιτρέψουμε στην εθνική δικαιοδοσία να κρίνει αυτά τα αδικήματα.

<SPEAKER ID=103 LANGUAGE="IT" NAME="Dell'Alba">
Κυρία Πρόεδρε, το επεισόδιο του Cermis είναι αναμφίβολα ένα τραγικό επεισόδιο και η εντύπωση που καταγράφηκε στην Ιταλία και στην υπόλοιπη Ευρώπη, για όσα συνέβησαν σε επίπεδο αμερικανικής δικαιοσύνης, άφησε σίγουρα σε όλους μια πικρή γεύση: κατά κύριο λόγο, φυσικά, στους συγγενείς των θυμάτων αλλά και σε όλους όσους βλέπουν στην Ατλαντική Συμμαχία αυτό που βλέπαμε πάντα, δηλαδή μια Συμμαχία που για πενήντα χρόνια διασφάλιζε την ασφάλεια των χωρών μας.
<P>
Κατά τη γνώμη μου, θα ήταν σωστό εμείς, ως Ευρωπαϊκό Κοινοβούλιο, αφού το ιταλικό κοινοβούλιο ήδη απεφάνθη χθες, να μιλήσουμε και να μεριμνήσουμε ούτως ώστε να αποδοθεί πραγματική δικαιοσύνη για το επεισόδιο αυτό που παρουσιάζει ακόμη πολλές, πάρα πολλές σκοτεινές πλευρές, που προστατεύονται μάλιστα από τους κανόνες της Συνθήκης του 1951. Δεν πιστεύω όμως ότι είναι σωστό ούτε και σκόπιμο να θέσουμε, εμείς οι ευρωπαίοι, προς συζήτηση, με μοναδική αφορμή τα επεισόδια αυτά, κάτι που θα μπορούσε να συζητηθεί σε άλλο πλαίσιο. Αυτό το αμάλγαμα μού φαίνεται πάντως επικίνδυνο.

<SPEAKER ID=104 LANGUAGE="NL" NAME="Vanhecke">
Κύριε Πρόεδρε, πιστεύω ότι όλοι στο Κοινοβούλιο μπορούν να αισθανθούν τον πόνο των μελών της οικογενείας των θυμάτων του Cavalese και να συμμερισθούν σήμερα - παραμερίζοντας τις πολιτικές διαφορές - την αγανάκτηση των ανθρώπων αυτών, όταν ένα χρόνο μετά τη συμφορά ο πιλότος αθωώνεται χωρίς άλλο από ένα αμερικανικό στρατοδικείο. Πιστεύω όμως ότι εμείς οι πολιτικοί δεν πρέπει να περιορισθούμε σε μη δεσμευτικές εκδηλώσεις ηθικής υποστήριξης ή κριτικής επί της σύμβασης του Λονδίνου. Ως Ευρωπαϊκό Κοινοβούλιο, πρέπει να τολμάμε να αναλαμβάνουμε τις πολιτικές μας ευθύνες. Συνεπώς, πρέπει να πούμε ότι η προκειμένη περίπτωση αφορά πολύ περισσότερα πράγματα από την ενοχή ή την αθωότητα ενός ανθρώπου, ενός πιλότου.
<P>
Όντως, τις τελευταίες εβδομάδες υποχρεωθήκαμε να αντιμετωπίσουμε κατάματα την πραγματικότητα. Μία πραγματικότητα την οποία προσπαθούμε καμιά φορά να αρνηθούμε. Τα γεγονότα μάς κάνουν να αντιλαμβανόμαστε ότι τα αμερικανικά στρατεύματα στην Ευρώπη βρίσκονται, στην ουσία, υπεράνω των νόμων των εθνικών κρατών και μπορούν να παραβιάζουν - όπως προκύπτει, ατιμώρητα - νόμους και κανόνες χωρίς να κληθούν ποτέ σε απολογία από ευρωπαϊκά δικαστήρια ή από δικαστήρια των κρατών μελών. Δυστυχώς όμως, είμαστε υποχρεωμένοι να αναρωτηθούμε κυρίως εάν η απόφαση αυτή είναι χαρακτηριστική για τη σημερινή νοοτροπία των Αμερικανών, που προφανώς θεωρούν ότι τα στρατεύματά τους στην Ευρώπη είναι ένα είδος δυνάμεων κατοχής. Ένας στρατός κατοχής ο οποίος, όπως όλοι οι στρατοί, ευρίσκεται υπεράνω των νόμων και των ηθών των χωρών στις οποίες είναι εγκατεστημένος.
<P>
Συνεπώς, σήμερα δεν πρέπει μόνο να απαιτήσουμε την αποζημίωση των μελών των οικογενειών των θυμάτων, γνωρίζοντας ότι κατ' αυτό τον τρόπο είναι αδύνατο να σιγάσει ο πόνος τους, αλλά να ζητήσουμε και την καταδίκη αυτής της αμερικανικής στάσης, η οποία δεν μπορεί να χαρακτηρισθεί με άλλο τρόπο παρά ως απαράδεκτη νεοαποικιοκρατία. Οι χώρες της Ευρώπης δεν είναι υποτελείς της Αμερικής, δεν είναι αδαείς, και κανείς δεν μπορεί να τις μεταχειρίζεται ως τέτοιες.

<SPEAKER ID=105 LANGUAGE="IT" NAME="Amadeo">
Κυρία Πρόεδρε, αξιότιμοι συνάδελφοι, είναι αξιοπερίεργο το πώς χάνεται κάθε έννοια του δικαίου, όταν αναλαμβάνει η χώρα καταγωγής των στρατιωτικών του ΝΑΤΟ, υπαίτιων δυστυχημάτων ή παραβιάσεων των νόμων, να αναζητήσει τις ευθύνες και να εφαρμόσει μια δικαιοσύνη που βρίσκεται, από υλική και ηθική άποψη, χιλιάδες χιλιόμετρα μακριά.
<P>
Είναι αχαρακτήριστη η στάση των αμερικανών πιλότων πάνω από το Cermis, οι οποίοι έλαβαν εντολή να κάνουν στρατιωτικές ασκήσεις και αυτοί, αντίθετα, αφάνισαν ανυπεράσπιστους πολίτες, κυρίως όμως είναι αδικαιολόγητη η νωθρότητα ενός στρατιωτικού δικαστηρίου, που είναι ανίκανο να εγγυηθεί την απονομή της δικαιοσύνης και κρύβεται πίσω από διεθνείς συμβάσεις, στην προκειμένη περίπτωση της Σύμβασης του Λονδίνου, που υπογράφηκε πριν από πολύ καιρό, το 1951, και που χρειάζεται σήμερα να προσαρμοστεί, επειγόντως, στην αλλαγή των καιρών και της διεθνούς πολιτικής πραγματικότητας.
<P>
Και, παρ' όλα αυτά, είναι εξίσου αδικαιολόγητο το ξέσπασμα ενός κατευθυνόμενου αντιαμερικανισμού που φθάνει στο σημείο να αμφισβητεί τα θεμέλια των διεθνών συμφωνιών με τις Ηνωμένες Πολιτείες, αυτών των ίδιων συμφωνιών που προστάτευσαν την Ιταλία από τις διεθνείς κομουνιστικές στρατηγικές και την ανατροπή.
<P>
Συνεπώς, η Εθνική Συμμαχία διαχωρίζει τη θέση της από τις διαμαρτυρίες των νοσταλγών του Συμφώνου της Βαρσοβίας, επιβεβαιώνοντας παράλληλα την αξία της συνεταιρικής σχέσης μεταξύ Ηνωμένων Πολιτειών και Ευρώπης, μεταξύ Ηνωμένων Πολιτειών και Ιταλικής Δημοκρατίας, και υποστηρίζοντας για άλλη μία φορά την υλοποίηση μιας ευρωπαϊκής αμυντικής πολιτικής και πολιτικής ασφαλείας που να συνεργάζεται με τις διαρθρώσεις του ΝΑΤΟ και, αν είναι αναγκαίο, να ενεργεί αυτόνομα για την προάσπιση των συμφερόντων ολόκληρης της Ευρωπαϊκής Ένωσης.

<SPEAKER ID=106 LANGUAGE="IT" NAME="Formentini">
Κυρία Πρόεδρε, είναι, κατά τη γνώμη μου, σκόπιμο και καθήκον του Κοινοβουλίου αυτού να λάβει θέση επί του καταστροφικού αυτού επεισοδίου που συνέβη στο Cermis. Και όχι μόνο επί του επεισοδίου, αλλά κυρίως επί της απόφασης που, στην άλλη πλευρά του Ατλαντικού, επικρότησε αυτό το επεισόδιο. Εμείς θεωρούμε ότι ο όρος «ανησυχία» που χρησιμοποιείται εδώ στην πρόταση ψηφίσματος, η οποία θα υποβληθεί στη συνέχεια σε ψηφοφορία, είναι εντελώς ανεπαρκής. Δεν ξέρω σε ποιον συμβιβασμό οφείλεται αυτός ο όρος, εγώ όμως τον απορρίπτω. Για δύο πράγματα χρειάζεται να γίνει λόγος εδώ: για καταδίκη - καταδίκη της πράξης εκείνων των στρατιωτικών που έπαιζαν τους κάουμποϊ στον ουρανό με τη ζωή άλλων ανθρώπων - και κυρίως για αποδοκιμασία της απόφασης αυτής του αμερικανικού στρατιωτικού δικαστηρίου που δεν δικαιώνει τους ανθρώπους μας, που δεν δικαιώνει τους λαούς μας.
<P>
Εξ ονόματος του κινήματος του Πάδου, το οποίο εκπροσωπώ εδώ, και βέβαιος ότι εκφράζω τη βούληση των πληθυσμών, ζητώ λοιπόν από αυτό το Κοινοβούλιο να λάβει σθεναρότατη θέση. Βρισκόμαστε πλέον στο τέλος της εντολής μας, εκτιμώ ωστόσο ότι εμείς πρέπει να αρχίσουμε να δίνουμε το παράδειγμα που θα χρησιμεύσει σε όσους έρθουν μετά από μας, γιατί αυτή η Ευρώπη ή θα γίνει σεβαστή ή θα ποδοπατιέται συνέχεια από πρόσωπα, από Κράτη που θέλουμε να είναι φίλοι μας, ενώ ξέρουμε ότι το πρώτιστο θεμέλιο της φιλίας, τόσο στις προσωπικές όσο και στις διακρατικές σχέσεις, είναι ο αμοιβαίος σεβασμός.
<P>
Ζητώ λοιπόν να γίνουν οι όροι του ψηφίσματος πολύ πιο δεσμευτικοί από ό, τι τώρα.

<SPEAKER ID=107 NAME="de Silguy">
Κύριε Πρόεδρε, κυρίες και κύριοι βουλευτές, η Επιτροπή καταρχάς σκέφτεται τις οικογένειες των θυμάτων του δράματος του Cavalese, στις οποίες απευθύνει τα θερμά της συλλυπητήρια και συμμερίζεται τον πόνο και την πικρία τους.
<P>
Η Επιτροπή συμμερίζεται, επίσης, την ταραχή για τις συνθήκες υπό τις οποίες συνέβη το ατύχημα· συμμερίζεται εξάλλου, όπως και πολλοί από εσάς, και την ταραχή για τα ερωτήματα τα οποία έμειναν αναπάντητα. Η Επιτροπή εύχεται, όπως και αυτό το Σώμα, την ταχεία και δίκαιη αποζημίωση των οικογενειών που έχουν πληγεί. Εξάλλου, σημειώνω ότι ο ίδιος ο Πρόεδρος Κλίντον αναγνώρισε ότι το ατύχημα αυτό μπορεί να συνεπάγεται την ευθύνη του αμερικανικού κράτους.
<P>
Το αμερικανικό στρατοδικείο προ ολίγου εξέδωσε αθωωτική απόφαση. Το θέμα εμπίπτει στην αρμοδιότητα του εν λόγω στρατοδικείου σύμφωνα με τις διατάξεις της Συνθήκης του Λονδίνου του 1951, η οποία προσδιορίζει τις δικαστικές αρχές που είναι αρμόδιες να αποφαίνονται επί παραβάσεων που διαπράττονται από τα στρατεύματα του ΝΑΤΟ στο εξωτερικό.
<P>
Αρμόδια για μια ενδεχόμενη τροποποίηση της εν λόγω συνθήκης είναι μόνο τα μέλη του ΝΑΤΟ. Συνεπώς, το θέμα που τίθεται πρέπει να εξετασθεί από τα ενδιαφερόμενα όργανα και στο πλαίσιο των ενδιαφερομένων οργάνων.
<P>
Η Κοινότητα δεν είναι αρμόδια για να αποφανθεί σχετικά με τα θέματα της ασφάλειας των στρατιωτικών πτήσεων. Υπάρχει βέβαια μία οδηγία, η οδηγία αριθ. 56 της 24ης Νοεμβρίου 1994. Η εν λόγω οδηγία ορίζει τις βασικές αρχές που διέπουν τις έρευνες για τα ατυχήματα και τα συμβάντα της πολιτικής αεροπορίας. Η οδηγία αυτή δεν εφαρμόζεται στην πολεμική αεροπορία.
<P>
Συνεπώς, στα κράτη μέλη εναπόκειται να εγκρίνουν τις αποφάσεις που ενδεχομένως είναι απαραίτητες για το θέμα αυτό.

<SPEAKER ID=108 NAME="Πρόεδρος">
Ευχαριστώ πολύ, κύριε Επίτροπε de Silguy.
<P>
Η συζήτηση έληξε.
<P>
Η ψηφοφορία θα διεξαχθεί σήμερα, στις 17.30

<SPEAKER ID=109 NAME="Πρόεδρος">
Η ημερήσια διάταξη προβλέπει την κοινή συζήτηση επί των ακόλουθων προτάσεων ψηφίσματος:
<P>
B4-0234/99 του βουλευτή Moorhouse και άλλων, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, -B4-0275/99 των βουλευτών Berθs και Jφns εξ ονόματος της Ομάδας του Ευρωπαϊκού Σοσιαλιστικού Κόμματος, -B4-0279/99 των βουλευτών Pasty και Carrθre d'Encausse, εξ ονόματος της Ομάδας Ένωση για την Ευρώπη, και-B4-0288/99 των βουλευτών Schroedter και Gahrton, εξ ονόματος της Ομάδας των Πρασίνων στο Ευρωπαϊκό Κοινοβούλιο, σχετικά με την υποστήριξη της ειρηνευτικής διαδικασίας στην περιοχή του Καυκάσου.

<SPEAKER ID=110 LANGUAGE="NL" NAME="Bertens">
Κυρία Πρόεδρε, θα πρέπει να θεωρούμε ότι είμαστε τυχεροί που, μετά την κατάπαυση του πυρός στον Καύκασο, το 1994, η κατάσταση παρέμεινε αρκετά ήσυχη, τουλάχιστον όσον αφορά τη χρήση των όπλων. Δεν συνέβη όμως το ίδιο και με τις παραβιάσεις των ανθρωπίνων δικαιωμάτων. Διαπιστώσαμε ότι στην Αρμενία, το Αζερμπαϊτζάν και την περιοχή του Καυκάσου, τα ανθρώπινα, τα δημοκρατικά δικαιώματα εξακολουθούν να μην έχουν θέση. Διαπιστώσαμε ότι οι διαπραγματεύσεις για την ειρηνική διευθέτηση της διένεξης στο Ναγκόρνο Καραμπάχ δεν απέφεραν ακόμη θετικά αποτελέσματα. Το είπα ήδη: πρέπει να ευχαριστούμε το Θεό που δεν έγινε πόλεμος. Σήμερα, η επονομαζόμενη ομάδα του Μινσκ, Ηνωμένες Πολιτείες και Γαλλία, προσπαθεί να κάνει κάτι μέσω του ΟΑΣΕ. Ας ελπίσουμε ότι το ψήφισμα αυτό θα βοηθήσει να προβληθεί στη δημοσιότητα του πρόβλημα του Ναγκόρνο Καραμπάχ.

<SPEAKER ID=111 LANGUAGE="FR" NAME="Berθs">
Κυρία Πρόεδρε, μετά την κατάρρευση της Σοβιετικής 'Ενωσης, αυτή η περιοχή του 'Ανω Καραμπάχ και του Αζερμπαϊτζάν γνώρισε μεγάλες ταραχές. Ευτυχώς, από το 1994, η εκεχειρία άνοιξε έναν δρόμο για τις διαπραγματεύσεις την ευθύνη των οποίων έχει αναλάβει η ομάδα του Μινσκ.
<P>
Σήμερα, έχουμε επί τάπητος μία πρόταση της ομάδας αυτής στην οποία ανατέθηκε από τον ΟΑΣΕ να εξεύρει μία λύση για τη σύγκρουση αυτή η οποία υφίσταται εδώ και πολλά χρόνια. Νομίζουμε ότι έχουμε λόγους να χαιρόμαστε γιατί τηρεί δύο αρχές στις οποίες είμαστε όλοι προσηλωμένοι: το δικαίωμα αυτοδιάθεσης των κατοίκων και, ταυτόχρονα, το σεβασμό των σημερινών συνόρων. Γι' αυτό δεν μπορούμε να δεχθούμε τις αλλαγές οι οποίες επήλθαν χάρη στα όπλα. Αυτός είναι ένας άλλος λόγος για τον οποίο η πρόταση της ομάδας του Μινσκ βαδίζει κατά τη γνώμη μας στη σωστή κατεύθυνση, δεδομένου ότι προτείνει να παραχωρηθεί μία μεγάλη αυτονομία στο πλαίσιο των υπαρχόντων συνόρων πράγμα το οποίο, κατά τη γνώμη μας, είναι ένα ιδιαίτερα σημαντικό σημείο.
<P>
Συνεπώς, έτσι δίδεται μία δυνατότητα για την έναρξη μίας διαδικασίας η οποία θα μπορούσε να οδηγήσει σε μία λύση της σύγκρουσης αυτής. Ελπίζουμε ότι όλα τα μέρη θα μπορέσουν να αξιοποιήσουν την ευκαιρία αυτή ώστε να θέσουν τέλος στη σύγκρουση αυτή και να επιτύχουν μια ειρηνική συνύπαρξη εντός των υπαρχόντων συνόρων.

<SPEAKER ID=112 LANGUAGE="DE" NAME="Schroedter">
Κυρία Πρόεδρε, η σύγκρουση στο Ναγκόρνο Καραμπάχ είναι μία σύγκρουση με άπειρες επιμέρους τραγωδίες, γεγονός που μπόρεσα να διαπιστώσω με τα ίδια μου τα μάτια. Από το 1992 υπάρχουν αναρίθμητοι πρόσφυγες, παιδιά που μεγαλώνουν σε κατάσταση εκτάκτου ανάγκης σε σκηνές και βαγόνια. Δεν πρόκειται μόνο για την αδιαλλαξία και το συνεχώς αυξανόμενο μίσος μεταξύ δύο λαών που προηγουμένως ζούσαν σε συνθήκες καλής γειτονίας όπου γίνονταν φυσικά και μικτοί γάμοι, πρόκειται επίσης για τα διάφορα συμφέροντα διαφόρων ευρωπαϊκών δυνάμεων που παρεμποδίζουν συνεχώς την εξεύρεση ειρηνικής λύσης, όπως έγινε και πριν από λίγο καιρό. Η Ευρωπαϊκή Ένωση δεν πέτυχε τίποτα με τη σύναψη συμφωνίας εταιρικής σχέσης και συνεργασίας, δεν έκανε τίποτα για να την εκμεταλλευτεί και να την χρησιμοποιήσει συγκεκριμένα για την εξεύρεση ειρηνικής λύσης. Τώρα πρέπει προπάντων να κατευνάσουμε το μίσος αυτό, ειδάλλως δεν πρόκειται ποτέ να επικρατήσει ειρήνη στην περιοχή. Για τον λόγο αυτό δεν πρέπει να χρησιμοποιήσουμε μόνο τους κρατικούς φορείς, αλλά πρέπει προπάντων να ενισχύσουμε τους κοινωνικούς φορείς και να ξεκινήσουμε δραστηριότητες που να εστιάζονται στη συμφιλίωση των δύο λαών.

<SPEAKER ID=113 LANGUAGE="DE" NAME="Jφns">
Κυρία Πρόεδρε, αγαπητοί συνάδελφοι, έχει ήδη ειπωθεί πως, μολονότι έχουν περάσει πέντε χρόνια εκεχειρίας, δεν διαφαίνεται ακόμα στον ορίζοντα μια βιώσιμη λύση της σύγκρουσης στο Ναγκόρνο Καραμπάχ. Ακόμα, το μεγαλύτερο ποσοστό των προσφύγων, που συνολικά υπερβαίνουν το ένα εκατομμύριο, ζει σε άθλιες συνθήκες. Εκδιώχθηκαν από την πατρίδα τους, δεν έχουν καμία προοπτική και ακριβώς επειδή δεν έχει ακόμα βρεθεί μία βιώσυμη λύση για αυτό το τμήμα του Καυκάσου, έχει διαταραχθεί και η επειγόντως αναγκαία συνεργασία σε περιφερειακό επίπεδο μεταξύ Αζερμπαϊτζάν, Αρμενίας και Γεωργίας, γεγονός που σε τελευταία ανάλυση είναι πολύ επιζήμιο για την οικονομική ανάπτυξη ολόκληρης της περιοχής. Το Ευρωπαϊκό Κοινοβούλιο υποστηρίζει τις ακαταπόνητες προσπάθειες της ομάδας Μινσκ να επιτύχει μέσω μιας πολιτικής λύσης τη βιώσιμη ειρήνη στην Υπερκαυκασία.
<P>
Καλούμε τον ΟΑΣΕ να συνεχίσει τις προσπάθειές του και να εγκαταστήσει εκεί μία επιτροπή παρατηρητών που θα παρακολουθεί συνεχώς τον σεβασμό των ανθρωπίνων δικαιωμάτων και την εξέλιξη του εκδημοκρατισμού στις χώρες αυτές. Μία τέτοια επιτροπή παρατηρητών θα έχει ως αποστολή να λειτουργεί ως σύστημα έγκαιρης προειδοποίησης από πολιτική άποψη. Και τούτο επειδή, παρά την πρόοδο που έχει σημειωθεί σε ζητήματα δημοκρατίας και ενδυνάμωσης των ανθρωπίνων δικαιωμάτων, υπάρχουν ακόμα πράγματι αρκετά προβλήματα, γεγονός που αποδεικνύουν κατά κύριο λόγο οι περσινές προεδρικές εκλογές. Και οι συλλήψεις που έγιναν πριν από λίγο καιρό στο Αζερμπαϊτζάν μάς προκαλούν μεγάλη ανησυχία.
<P>
Η Ευρωπαϊκή Ένωση θα εξακολουθήσει να υποστηρίζει και στο μέλλον την ανάπτυξη της δημοκρατίας σε αυτά τα νέα ακόμα κράτη. Σε συνάρτηση με αυτά καλούμε το Συμβούλιο να ενισχύσει την οικονομική βοήθεια προς την Υπερκαυκασία, αλλά να την εξαρτήσει φυσικά από τη διαδικασία του εκδημοκρατισμού. Ωστόσο, οικονομική σταθερότητα μπορεί να υπάρξει μόνον εάν ευσταθούν οι πολιτικοί όροι πλαίσιο, δηλαδή εάν το Αζερμπαϊτζάν και η Αρμενία καταβάλουν εντατικές προσπάθειες για έναν πολιτικό συμβιβασμό στο Ναγκόρνο Καραμπάχ.

<SPEAKER ID=114 LANGUAGE="FR" NAME="Lehideux">
Κυρία Πρόεδρε, ομιλώ εξ νόματος του συναδέλφου μας, κ. Francis Decourriθre, ο οποίος ήταν ο συντάκτης μίας εκ των προτάσεων ψηφίσματος. Είχαμε την ευκαιρία να μιλήσουμε επανειλημμένα σχετικά με τη σύγκρουση του 'Ανω Καραμπάχ, τόσο όσον αφορά τα ανθρώπινα προβλήματα που προκάλεσε ο πόλεμος, όσο και σε μία προσπάθεια να συμβάλουμε στην αναζήτηση μίας λύσης στη σύγκρουση.
<P>
Από το 1993, ο ΟΑΣΕ προσπαθεί να εξεύρει μία λύση, να διαπραγματευθεί και να καταρτίσει ένα σχέδιο ειρήνης, όμως οι διαπραγματεύσεις αυτές, όλοι μας το γνωρίζουμε, προσκρούουν σε πολυάριθμα εμπόδια, και τον περασμένο Νοέμβριο το σχέδιο ειρήνευσης που πρότεινε η ομάδα του Μινσκ απορρίφθηκε.
<P>
Στο πλαίσιο αυτό, επιθυμούμε να υπενθυμίσουμε τη σταθερή στήριξή μας στην ειρηνευτική διαδικασία που τέθηκε σε κίνηση στην περιοχή του Καυκάσου και τη στήριξή μας στο ειρηνευτικό σχέδιο που υπέβαλε η ομάδα του Μινσκ. Πράγματι, οι υπό εξέταση προτάσεις αποτελούν μία καλή διαπραγματευτική βάση, προκειμένου να εξευρεθεί μία ειρηνική λύση στη σύγκρουση αυτή και είναι απαραίτητο να επαναληφθούν οι διαπραγματεύσεις προκειμένου να επιτευχθεί συμφωνία το ταχύτερο δυνατό.
<P>
Σημειώνω ότι μετά την απόρριψη από την κυβέρνηση του Αζερμπαϊτζάν, προσφάτως, του σχεδίου ειρήνευσης που πρότεινε η ομάδα του Μινσκ, υψώνονται πολλές φωνές διαμαρτυρίας στο ίδιο το Αζερμπαϊτζάν, μεταξύ των πολιτικών ιθυνόντων, οι οποίες προειδοποιούν την κυβέρνηση για τις ενδεχόμενες συνέπειες της άρνησης αυτής και της ζητούν να αρχίσει άμεσες διαπραγματεύσεις με τους Αρμενίους του Καραμπάχ και να προτείνει μία πολιτική λύση η οποία θα παρέχει στη ζώνη αυτή αυτοδιοίκηση και θα δημιουργεί μία ελεύθερη ζώνη.
<P>
Πρόκειται για ένα νέο και θετικό στοιχείο. Παράλληλα, είναι απαραίτητο η Ευρωπαϊκή 'Ενωση να συνεχίσει να εξαρτά την παροχή βοήθειας στην περιοχή αυτή από την επίτευξη απτής προόδου στον τομέα των δικαιωμάτων του ανθρώπου. Ο ΟΑΣΕ πρέπει, επίσης, στο πλαίσιο κάθε αποστολής πληροφόρησης ή παρατήρησης, να δίδει ιδιαίτερη προσοχή στο σεβασμό των δικαιωμάτων του ανθρώπου στη ζώνη αυτή προκειμένου να αποτραπεί ο κίνδυνος τυχόν συμβάντα να οδηγήσουν σε κλιμάκωση της βίας.
<P>
Ολοκληρώνοντας, θα ήθελα να πω ότι η Ευρωπαϊκή 'Ενωση πρέπει να παρέχει μεγαλύτερη ενίσχυση και βοήθεια στις ΜΚΟ οι οποίες δραστηριοποιούνται σε αυτήν την περιοχή και οι οποίες, διαμέσου της συζήτησης και της πολιτικής εκπαίδευσης, προσπαθούν να προωθήσουν την αμοιβαία κατανόηση της ιστορίας των κοινοτήτων της περιοχής αυτής.

<SPEAKER ID=115 LANGUAGE="FR" NAME="Fabre-Aubrespy">
Κυρία Πρόεδρε, αγαπητοί συνάδελφοι, η περιοχή του Καυκάσου - και ειδικότερα οι τρεις δημοκρατίες της Υπερκαυκαυσίας - έχει ιδιαίτερη σημασία για τις χώρες της Ευρωπαϊκής 'Ενωσης και είναι καθήκον μας να παρακολουθούμε προσεκτικά όσα συμβαίνουν στις τρεις αυτές δημοκρατίες και να καταβάλλουμε κάθε προσπάθεια να επαναφέρουμε την ειρήνη στην περιοχή αυτή που έχει πολύ μεγαλύτερη σημασία από ό, τι δείχνει ο πληθυσμός της και μόνο.
<P>
Από την άποψη αυτή, η σύρραξη του 'Ανω Καραμπάχ ανησυχεί δίκαια τους λαούς των κρατών της Ευρωπαϊκής 'Ενωσης. Σε εμάς εναπόκειται να καταβάλουμε κάθε προσπάθεια προκειμένου να τεθεί τέρμα στη σύγκρουση αυτή για λόγους οι οποίοι φυσικά έχουν να κάνουν με την ειρήνη στην περιοχή αυτή, αλλά και με την οικονομική της ανάπτυξη. Η επίλυση της σύγκρουσης αναμφίβολα θα ευνοήσει την οικονομική ανάπτυξη αυτή.
<P>
Η αντιπροσωπεία για την Υπερκαυκασία είχε επανειλημμένα την ευκαιρία να επισκεφθεί τη χώρα αυτή: αντιλήφθηκε ότι ο λαός των Αρμενίων, όπως και ο λαός των Αζέρων, ελπίζει διακαώς να εξευρεθεί μία λύση. Η μεγάλη αυτή προσδοκία στρέφεται προς την Ευρώπη και το Ευρωπαϊκό Κοινοβούλιο που - μας έτυχε να μας το πουν αυτό - θα μπορούσαν να συμβάλουν στην εξεύρεση μίας λύσης.
<P>
Η ομάδα του Μινσκ, από την πλευρά της, ανέλαβε την κατάρτιση ενός σχεδίου βιώσιμης ειρήνης. Οι ηγέτες των ενεχόμενων χωρών - Αζερμπαϊτζάν και Αρμενίας - υπέβαλαν προτάσεις. Η Αρμενία, ιδιαίτερα, υπέβαλε προτάσεις οι οποίες μπορούν να συμβάλουν ώστε να επανέλθει η ειρήνη στην περιοχή. Αυτό ακριβώς είναι το αντικείμενο της πρότασης ψηφίσματος την οποία υπέγραψα προσωπικά εξ ονόματος της Ομάδας μου, σχετικά με τη στήριξη της ειρηνευτικής διαδικασίας στην περιοχή του Καυκάσου: να προσφέρουμε τη ταπεινή συμβολή μας για την επίλυση ενός προβλήματος το οποίο υφίσταται εδώ και πολλά χρόνια και του οποίου η λύση επείγει.
<P>
Θα ήθελα να προσθέσω ότι είναι προφανές ότι συνυπογράφοντας το ψήφισμα αυτό, το οποίο αφορά εξίσου και τις δύο χώρες, δηλαδή το Αζερμπαϊτζάν και την Αρμενία, δεν λησμονούμε τα προβλήματα που αντιμετωπίζει κάθε μία από τις δύο αυτές χώρες. 'Ετσι, ειδικότερα, δεν μπορούμε να λησμονήσουμε ούτε το δράμα που ζει η Αρμενία ούτε τα επανειλημμένα αιτήματά της, κυρίως το αίτημα για την αναγνώριση της τραγωδίας της γενοκτονίας των Αρμενίων, όπως εξάλλου δεν θα λησμονήσουμε ότι η κατάσταση των δικαιωμάτων του ανθρώπου στο Αζερμπαϊτζάν δεν είναι καθόλου ικανοποιητική και ότι πρέπει να καταβληθεί κάθε δυνατή προσπάθεια για να γίνει καλύτερη.

<SPEAKER ID=116 NAME="de Silguy">
Κυρία Πρόεδρε, κυρίες και κύριοι βουλευτές, η 'Ενωση καταβάλλει προσπάθειες προκειμένου να αναπτυχθεί η περιφερειακή συνεργασία σε αυτή τη ζώνη του Καυκάσου και στηρίζει τις προσπάθειες της ομάδας του Μινσκ, του ΟΑΣΕ, που αποτελεί τον πλέον κατάλληλο οργανισμό για την εξεύρεση μίας ειρηνικής λύσης στη σύγκρουση του Ναγκόρνο Καραμπάχ. Το ειρηνευτικό σχέδιο που υποβλήθηκε από τους τρεις προέδρους της ομάδας αποτελεί μία καλή διαπραγματευτική βάση για να εξευρεθεί μία λύση στη σύγκρουση αυτή.
<P>
Προκειμένου να προσφέρει τη συμβολή της στην προσέγγιση των τοπικών παραγόντων, η 'Ενωση κατήρτισε προγράμματα τεχνικής βοήθειας διαμέσου του TACIS, με σκοπό την ανάπτυξη της συνεργασίας μεταξύ της Αρμενίας και του Αζερμπαϊτζάν. Οι Πρόεδροι των δύο αυτών χωρών του Καυκάσου εξεδήλωσαν τη στήριξή τους στις πρωτοβουλίες αυτές. Οι πρωτοβουλίες αυτές συμβάλλουν αποτελεσματικά στη βελτίωση του διαλόγου μεταξύ των μερών, πράγμα το οποίο διευκολύνει την εξεύρεση κοινών λύσεων στα περιφερειακά προβλήματα.
<P>
'Ετσι, ο Πρωθυπουργός της Αρμενίας, κ. Darbinian, συμμετείχε, στο πλαίσιο αυτό, στην προεδρική διάσκεψη κορυφής σχετικά με τις μεταφορές που διοργανώθηκε πέρυσι με τη στήριξη της Κοινότητας στο Αζερμπαϊτζάν. Οι Πρωθυπουργοί της Αρμενίας και του Αζερμπαϊτζάν συμμετείχαν, επίσης, στη διάσκεψη που οργανώθηκε στις Βρυξέλλες, τον περασμένο Φεβρουάριο, σχετικά με τα θέματα της διέλευσης του πετρελαίου και του φυσικού αερίου. Οι Πρόεδροι του Αζερμπαϊτζάν, της Αρμενίας, και της Γεωργίας δέχθηκαν να συμμετάσχουν σε διάσκεψη κορυφής την οποία διοργανώνει η γερμανική Προεδρία, στο Λουξεμβούργο, στις 22 του προσεχούς Ιουνίου, με την ευκαιρία της θέσεως σε ισχύ των συμφωνιών εταιρικής σχέσης και συνεργασίας της Ευρωπαϊκής 'Ενωσης με τις χώρες του Καυκάσου. Οι συμφωνίες αυτές έχουν ως προτεραιότητα, όπως το επιθυμεί το Σώμα σας, τη στήριξη της δημοκρατίας και των δικαιωμάτων του ανθρώπου.
<P>
Τέλος, η Επιτροπή λαμβάνει υπό σημείωση την επιθυμία του Κοινοβουλίου για ενίσχυση της δράσης της πτυχής «δημοκρατία» του προγράμματος TACIS στην περιφέρεια. 'Ομως, μέχρι σήμερα, έχει λάβει ένα πολύ περιορισμένο αριθμό σχεδίων από την πλευρά των Μη Κυβερνητικών Οργανώσεων. Συνεπώς, η Επιτροπή κρίνει ότι η πολύ περιορισμένη παρουσία των ΜΚΟ στην Αρμενία και το Αζερμπαϊτζάν καθιστά, προς το παρόν τουλάχιστον, πρώωρη μία αύξηση των πόρων που διατίθενται στο πρόγραμμα αυτό.

<SPEAKER ID=117 NAME="Πρόεδρος">
Ευχαριστώ πολύ, κύριε Επίτροπε de Silguy.
<P>
Η συζήτηση έληξε.
<P>
Η ψηφοφορία θα διεξαχθεί σήμερα, στις 17.30

<SPEAKER ID=118 NAME="Πρόεδρος">
Η ημερήσια διάταξη προβλέπει την κοινή συζήτηση επί των ακόλουθων προτάσεων ψηφίσματος:
<P>
Κούβα
<P>
B4-0240/99 των βουλευτών Bertens και Gasσliba i Bφhm, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, -B4-0249/99 της βουλευτού van Bladel, εξ ονόματος της Ομάδας Ένωση για την Ευρώπη, -B4-0258/99 των βουλευτών Dupuis και Dell'Alba, εξ ονόματος της Ομάδας της Ευρωπαϊκής Ριζοσπαστικής Συμμαχίας, -B4-0274/99 των βουλευτών Linkohr και Cabezσn Alonso, εξ ονόματος της Ομάδας του Ευρωπαϊκού Σοσιαλιστικού Κόμματος, -B4-0298/99 του βουλευτού Burenstam Linder και άλλων, εξ ονόματος της Ομάδας του Ευρωπαϊκού Λαϊκού Κόμματος, και-B4-0308/99 των βουλευτών Sjφstedt und Pailler, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς-Αριστεράς των Πρασίνων των Βορείων Χωρών, σχετικά με την κατάσταση των ανθρωπίνων δικαιωμάτων στην Κούβα
<P>
Κολομβία
<P>
B4-0237/99 των βουλευτών Bertens και Larive, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, -B4-0251/99 της βουλευτού van Bladel, εξ ονόματος της Ομάδας Ένωση για την Ευρώπη, -B4-0273/99 της βουλευτού Miranda de Lage, εξ ονόματος της Ομάδας του Ευρωπαϊκού Σοσιαλιστικού Κόμματος, -B4-0287/99 του βουλευτού Kreissl-Dφrfler και άλλων, εξ ονόματος της Ομάδας των Πρασίνων στο Ευρωπαϊκό Κοινοβούλιο, -B4-0292/99 της βουλευτού Sornosa και άλλων, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς-Αριστερά των Πρασίνων των Βορείων Χωρών, και-B4-0296/99 της βουλευτού Lenz και άλλων, εξ ονόματος της Ομάδας του Ευρωπαϊκού Λαϊκού Κόμματος, σχετικά με την κατάσταση των ανθρωπίνων δικαιωμάτων στην Κολομβία.
<P>
Ινδονησία/Ανατολικό Τιμόρ
<P>
B4-0252/99 του βουλευτού Janssen van Raay, εξ ονόματος της Ομάδας Ένωση για την Ευρώπη, -B4-0264/99 του βουλευτού Bertens, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, -B4-0268/99 του βουλευτού Titley, εξ ονόματος της Ομάδας του Ευρωπαϊκού Σοσιαλιστικού Κόμματος, -B4-0306/99 των βουλευτών McKenna και Telkδmper, εξ ονόματος της Ομάδας των Πρασίνων στο Ευρωπαϊκό Κοινοβούλιο, και-B4-0307/99 του βουλευτού Ribeiro και άλλων, εξ ονόματος της Ομάδας της Ευρωπαϊκής Ενωτικής Αριστεράς-Αριστεράς των Πρασίνων των Βορείων Χωρών, σχετικά με την κατάσταση των ανθρωπίνων δικαιωμάτων στην Ινδονησία, και ιδιαιτέρως των Μολούκων στο Ανατολικό Τιμόρ.
<P>
Σύνοδος της Επιτροπής Ανθρωπίνων Δικαιωμάτων των Ηνωμένων Εθνών
<P>
B4-0238/99 του βουλευτού Cars και άλλων, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, -B4-0248/99 της βουλευτού van Bladel, εξ ονόματος της Ομάδας Ένωση για την Ευρώπη, -B4-0266/99 του βουλευτού Barros Moura, εξ ονόματος της Ομάδας του Ευρωπαϊκού Σοσιαλιστικού Κόμματος, -B4-0281/99 του βουλευτού Dupuis και άλλων, εξ ονόματος της Ομάδας της Ευρωπαϊκής Ριζοσπαστικής Συμμαχίας, -B4-0291/99 του βουλευτού Carnero και άλλων, εξ ονόματος της Ομάδας της Ευρωπαϊκής Ενωτικής Αριστεράς / Αριστερά Πρασίνων των Βορείων Χωρών-B4-0300/99 της βουλευτού Lenz και άλλων, εξ ονόματος της Ομάδας του Ευρωπαϊκού Λαϊκού Κόμματος, και-B4-0303/99 της βουλευτού Aglietta και άλλων, εξ ονόματος της Ομάδας των Πρασίνων στο Ευρωπαϊκό Κοινοβούλιο, σχετικά με τις προτεραιότητες της ΕΕ για την 55η συνεδρίαση της Επιτροπής Ανθρωπίνων Δικαιωμάτων των Ηνωμένων Εθνών.
<P>
Λευκορωσία
<P>
B4-0239/99 του βουλευτού Bertens, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, και-B4-0289/99 των βουλευτών Schroedter και Gahrton, εξ ονόματος της Ομάδας των Πρασίνων στο Ευρωπαϊκό Κοινοβούλιο, σχετικά με την κατάσταση στη Λευκορωσία.
<P>
Ρωσία
<P>
B4-0280/99 των βουλευτών Dupuis και Dell'Alba, εξ ονόματος της Ομάδας της Ευρωπαϊκής Ριζοσπαστικής Συμμαχίας, και-B4-0299/99 του βουλευτού Lehne και άλλων, εξ ονόματος της ομάδας του Ευρωπαϊκού Λαϊκού Κόμματος, σχετικά με τον σεβασμό των ανθρωπίνων δικαιωμάτων στη Ρωσία.
<P>
Κούβα

<SPEAKER ID=119 LANGUAGE="NL" NAME="Bertens">
Κυρία Πρόεδρε, η ευλογία του Πάπα κατά την επίσκεψή του ώθησε τον Castro στο σημείο να επιμείνει σε λανθασμένες πρακτικές, να θεσπίσει νέο ποινικό δίκαιο και να επαναφέρει τη θανατική ποινή. Αυτό μου θυμίζει την εποχή που ήμουν μικρός και παρακολουθούσα ως καθολικός τον επιτάφιο να περνάει από το χωριό: οι κουρτίνες ανοιγμένες, η εικόνα του Χριστού, δύο λαμπάδες και απόλυτη σιγή όταν πέρναγε η εικόνα. Όλα ήταν ειρηνικά. Μόλις απομακρυνόταν η εικόνα, οι κουρτίνες έκλειναν, οι άνδρες συνέχιζαν να χτυπούν τις γυναίκες τους, το μπουκάλι έβγαινε από το ράφι και ο κόσμος συνέχιζε να αμαρτάνει έως την επόμενη χρονιά. Κυρία Πρόεδρε, κύριε Επίτροπε, έζησα τέσσερα χρόνια στη χώρα αυτή και μπορώ να σας πω ότι ο Castro δεν είναι κατάλληλος να βρίσκεται σε αυτή τη θέση. Ίσως να είναι κατάλληλος ως πρότυπο του τελευταίου επαναστάτη, αλλά αυτό έχουμε βαρεθεί να το ακούμε.
<P>
Θεωρώ λυπηρή και σχεδόν άθλια την προσπάθεια συνεργασίας με αυτό τον caudillo , μια παραλλαγή της έννοιας του δικτάτορα. Κατ' αυτόν τον τρόπο το μόνο που γίνεται είναι να ενισχύεται αδικαιολόγητα ο αμερικανικός αποκλεισμός. Για τον λόγο αυτό η Ευρώπη δεν πρέπει να αλλάξει πολιτική. Πρέπει να επιμείνουμε στην πολιτική υποστήριξης του εκδημοκρατισμού και της ανανέωσης της χώρας. Συνεπώς, τα προγράμματά μας πρέπει να είναι προσανατολισμένα σε αυτούς τους στόχους και όχι σε μια εικόνα, σε μια προκήρυξη με το πρόσωπο του Che Guevara, γιατί αυτός ήταν ένας πραγματικός επαναστάτης. Δυστυχώς, δεν έζησε αρκετά, για το οποίο, όπως γνωρίζετε, ευθύνεται και ο Castro.
<P>
Τα προγράμματά μας και ο πολιτικός διάλογος για την Κούβα πρέπει να είναι δυναμικά και πρέπει να διευκρινιστεί σε αυτόν τον caudillo ότι εμείς δεν ανεχόμαστε εμπαιγμούς, όπως ο Πάπας. Δημοκρατία και ανανέωση στην Κούβα: το αξίζουν οι Κουβανοί, αλλά και οι πιστοί.

<SPEAKER ID=120 LANGUAGE="NL" NAME="Van Bladel">
Κυρία Πρόεδρε, χαίρομαι ιδιαίτερα με όσα είπε ο συνάδελφος Bertens. Παρά τις παραβιάσεις των ανθρωπίνων δικαιωμάτων και την έλλειψη πολιτικής ελευθερίας στην Κούβα, το Κοινοβούλιο παρακινούμενο από τις πολιτικές παρατάξεις της αριστεράς έκλεινε δυστυχώς τα μάτια του, αφήνοντας κατ' αυτόν τον τρόπο την κατάσταση να διαιωνίζεται. Κυρία Πρόεδρε, καθ' όλη αυτή την πενταετία δεν θεωρήθηκε ότι οι αντιφρονούντες που αντιστάθηκαν άξιζαν να λάβουν μία φορά το βραβείο Ζαχάρωφ, κάτι που προξενεί θλίψη και θεωρώ πολύ σοβαρό. Συνεπώς, πρόκειται για μια εξαιρετικά επιλεκτική προσέγγιση, η οποία δεν βοήθησε τον λαό της Κούβας να κάνει ούτε ένα βήμα προόδου.
<P>
Τώρα συντάσσεται επιτέλους ένα ψήφισμα, αλλά σε εξαιρετικά ήπιους τόνους: όχι κυρώσεις, παρά βοήθεια για έναν εποικοδομητικό διάλογο. Θαυμάσια! Έχει περάσει περισσότερο από ένας χρόνος από την επίσκεψη του Πάπα, η οποία δημιούργησε ελπίδες για βελτίωση της κατάστασης, αντ' αυτού όμως η ελευθερία των Κουβανών περιορίστηκε ακόμη περισσότερο. Το οικονομικό άνοιγμα δεν ωφελεί τους εργαζόμενους, αλλά τα κομματικά στελέχη και μερικούς Ιταλούς και Ισπανούς επενδυτές. Δυστυχώς, κυρία Πρόεδρε, διακρίνω σήμερα εξελίξεις που μου θυμίζουν την περίοδο Batista: πορνεία, αλκοόλ, πλούσιοι τουρίστες. Νομίζω ότι η κατάσταση αυτή δεν ταιριάζει σε ένα επαναστατικό, σοσιαλιστικό καθεστώς.
<P>
Κατά τη γνώμη μου οι σημερινοί επενδυτές θα πρέπει να συνάψουν συμβάσεις με τους ίδιους τους εργαζόμενους και όχι με την κυβέρνηση, γιατί, κυρία Πρόεδρε, στη δεύτερη περίπτωση οι επιχειρήσεις οι οποίες επενδύουν στη χώρα μεταβιβάζουν όλους τους μισθούς στην κυβέρνηση, η οποία στη συνέχεια παρακρατεί το μεγαλύτερο μέρος, για να καταλήξουν τελικά μερικά ψίχουλα στην τσέπη του Κουβανού. Ντροπή!
<P>
Κυρία Πρόεδρε, στη δίκη των αντιφρονούντων δεν επετράπη η παρουσία κανενός διπλωμάτη, δημοσιογράφου ή παρατηρητή. Η Ευρωπαϊκή Ένωση έλεγε ότι πρόκειται για λάθος. Όταν αυτό συμβαίνει στην Τουρκία, εξεγείρεται όλη η Ευρώπη. Το μόνο που θέλω να πω είναι ότι εφαρμόζουμε μια επιλεκτική προσέγγιση. Στο ψήφισμα αυτό που μας ενδιαφέρει είναι ο σεβασμός των ανθρωπίνων δικαιωμάτων. Στην ουσία όμως, όπως είπε ήδη ο κ. Bertens, πρέπει να γίνουν περισσότερα. Ο Fidel Castro δεν πρέπει πια να γίνει δεκτός σε καμία χώρα στον κόσμο. Αξίζει να έχει την ίδια τύχη με τον Pinochet και τον Οcalan, δηλαδή να δικαστεί.
<P>
Κυρία Πρόεδρε, κατά πόσο θα ήταν διατεθειμένη η διεθνής κοινότητα να εκφραστεί κατά της άφιξης 300 Κουβανών στρατιωτικών στην Αγκόλα και στην Brazzaville, όπως αναφέρει η πορτογαλική εφημερίδα Diario de Noticias ; Οι στρατιώτες μεταβαίνουν στη χώρα αυτή, προκειμένου να βοηθήσουν να παραμείνει στην εξουσία ο δικτάτορας και να επωφεληθεί η Κούβα από τα κέρδη του πετρελαίου και των διαμαντιών. Το Κοινοβούλιο περίμενε πολύ καιρό με τις διαδικασίες του. Επιτέλους κάναμε τώρα κάτι, όμως από το βιβλιαράκι που μου έστειλε σήμερα το πρωί ο Κουβανός πρεσβευτής προκύπτει ότι τα θεωρεί όλα αυτά ανοησίες. Προσωπικά έχω αντίθετη άποψη. Ελπίζω ότι η αποφασιστικότητά μας θα ενισχύσει τους υπερμάχους της ελευθερίας στην Κούβα.

<SPEAKER ID=121 LANGUAGE="FR" NAME="Dell'Alba">
Κυρία Πρόεδρε, πέρυσι τη στιγμή που ο Πάπας Ιωάννης-Παύλος ΙΙ πατούσε το χώμα της Κούβας, το ριζοσπαστικό κόμμα διοργάνωνε στην Ευρώπη εκδήλωση κατά της επίσκεψης αυτής και όσων αντιπροσώπευε. Την εποχή εκείνη πολλοί επέκριναν την εν λόγω εκδήλωση λέγοντας ότι θα έπρεπε να εμπιστευθούμε τη διαδικασία εκδημοκρατισμού, ένδειξη της οποίας ήταν προφανώς η επίσκεψη του Πάπα.
<P>
Νομίζω ότι το μόνο σχεδόν που επετεύχθη ήταν ο εορτασμός των Χριστουγέννων στην Κούβα. Βλέποντας ότι η δίκη αυτή αφορά το φοβερό και ειδεχθές έγκλημα των επαφών με τον ξένο Τύπο αντιλαμβανόμαστε ότι ο αποκαλούμενος αυτός εκδημοκρατισμός δεν έχει διόλου επιτευχθεί. Από αυτή την άποψη το παρόν ψήφισμα είναι επομένως μετριοπαθές. Θα έπρεπε να τονίσουμε πιο έντονα ότι, εφόσον δεν υπάρχει πλήρης σεβασμός των δικαιωμάτων του ανθρώπου, αυτός ο διάλογος - αυτή η προσπάθεια με μικρά βήματα - είναι καταδικασμένη σε αποτυχία.

<SPEAKER ID=122 LANGUAGE="ES" NAME="Cabezσn Alonso">
Κυρία Πρόεδρε, αυτό δεν είναι ψήφισμα κατά του κουβανικού λαού. Το κείμενο που συζητούμε σήμερα και που θα επιθυμούσα να εγκριθεί είναι μια κριτική εναντίον της καταχρηστικής και περιοριστικής ερμηνείας που δίνει η κυβέρνηση της Κούβας στις ελευθερίες - την ελευθερία έκφρασης, την ελευθερία του συνέρχεσθαι και την ελευθερία του συνεταιρίζεσθαι.
<P>
Δεν υπάρχει ελευθερία χωρίς αναγνωρισμένο δικαίωμα στην ασυμφωνία, στην πολιτική διαφωνία. Για τον λόγο αυτό είναι καταδικαστέες η κράτηση, η σύλληψη και η φυλάκιση πολιτικά αντιφρονούντων και αντιπολιτευόμενων Κουβανών, οι οποίοι συλλαμβάνονται επειδή σκέφτονται με τρόπο διαφορετικό από το καθεστώς.
<P>
Η πολιτική διαφωνία αποτελεί δικαίωμα και δεν μπορεί σε καμία περίπτωση να ερμηνευτεί και να κριθεί ως εξέγερση ή αδίκημα κατά της ασφάλειας του κράτους. Σε ένα ελεύθερο καθεστώς αυτές οι συλλήψεις δεν θα είχαν συμβεί. Η δικαιολογία του αμερικανικού αποκλεισμού αποτελεί υπεραπλουστευμένη δικαιολογία. Καταδικάσαμε - προσωπικά το έπραξα - αυτή τη στάση της αμερικανικής διοίκησης ως λανθασμένη, μεταξύ άλλων, αλλά η εν λόγω στάση δεν μπορεί να χρησιμοποιείται, προκειμένου να κρατούνται, να φυλακίζονται και να καταδικάζονται όλοι όσοι δεν υποτάσσονται στις προσταγές του μοναδικού κόμματος, που είναι στην Κούβα το κομμουνιστικό κόμμα.
<P>
Εκφράζουμε ανεπιφύλακτα την πλήρη αλληλεγγύη μας στους Vladimiro Roca, Fιlix Bonne, Marta Beatriz Roque και Renι Gσmez Manzano, οι οποίοι συνελήφθησαν στις 16 Ιουλίου 1997, επειδή υπέγραψαν και διένειμαν ένα κείμενο με τίτλο «La patria es de todos» και περιεχόμενο αντίθετο προς τις επίσημες κυβερνητικές θέσεις, καθώς και την πλήρη αλληλεγγύη μας στους Κουβανούς πολιτικούς κρατουμένους που βρίσκονται φυλακισμένοι λόγω πολιτικών φρονημάτων.
<P>
Ελπίζω και επιθυμώ αυτή η καταδίκη του καθεστώτος της Κούβας να μην προκαλέσει ρήξη στα εύθραυστα σχέδια διαλόγου μεταξύ Κούβας και Ευρωπαϊκής Ένωσης που εξακολουθούν να υπάρχουν. Τα λάθη της κουβανικής κυβέρνησης δεν είναι λάθη του λαού της, είναι τα λάθη μιας ομάδας ιθυνόντων. Οι πολιτικές της θέσεις, η παγίδευσή της, η αρνητική της στάση σε ό, τι προϋποθέτει πολιτιστικό, πολιτικό, οικονομικό και κοινωνικό άνοιγμα δεν είναι δυνατόν να καταστρέψουν όλες τις πιθανές γέφυρες διαλόγου ανάμεσα στην Κούβα και την Ευρωπαϊκή Ένωση, και δεν μπορεί τελικά να καταδικαστεί ο κουβανικός λαός, ο ίδιος που υφίσταται και τις συνέπειες αυτής της κατάστασης.

<SPEAKER ID=123 LANGUAGE="ES" NAME="Salafranca Sαnchez-Neyra">
Κυρία Πρόεδρε, η αντιπροσωπεία της οποίας προεδρεύω και είναι υπεύθυνη για τις σχέσεις με την Κούβα έχει καταβάλει εξαιρετικές προσπάθειες, προκειμένου να διατηρήσει και να διαφυλάξει τη δυνατότητά μας για διάλογο με τις αρχές και με το σύνολο της κουβανικής κοινωνίας. Η παρούσα Συνέλευση, ακόμη και χωρίς συμφωνία για συνεργασία, παρείχε την αλληλέγγυα συνδρομή της, και η Ευρωπαϊκή Ένωση υπήρξε παγκοσμίως ο πρώτος χορηγός ανθρωπιστικής βοήθειας προς τον πληθυσμό της Κούβας, αποδεικνύοντας έτσι την ευαισθησία της για τα προβλήματα και τις ελλείψεις που αντιμετωπίζει η Κούβα στην παρούσα φάση της ιστορίας της.
<P>
Σύμφωνα με το ίδιο πνεύμα - όπως ανέφερε πριν από λίγο ο κ. Cabezσn - υψώσαμε τη φωνή μας όσες φορές χρειάστηκε, για να καταδικάσουμε τις εξωεδαφικές συνέπειες του νόμου Helms-Burton. Και τώρα, κυρία Πρόεδρε, οφείλουμε να υψώσουμε και πάλι τη φωνή μας για την υπεράσπιση των ανθρωπίνων δικαιωμάτων και των δημοκρατικών ελευθεριών στην Κούβα, γιατί η μετριοπάθεια, κυρία Πρόεδρε, καταντά ελάττωμα όταν αποφεύγει τη δέσμευση. Και το Ευρωπαϊκό Κοινοβούλιο έχει αναλάβει μια απαρέγκλιτη δέσμευση έναντι της ελευθερίας, που είναι και πρέπει να είναι η πυξίδα μας τόσο από ηθική, όσο και από αισθητική άποψη.
<P>
Είχα ήδη την ευκαιρία να πω στο Σώμα, παραθέτοντας τα λόγια ενός διακεκριμένου συναδέλφου μου, ότι δεν μπορεί να επιβάλει κανείς το μέλλον ούτε στα άτομα ούτε στους λαούς χωρίς να τους λαμβάνει υπόψη και ότι δεν υπάρχει ατομική αξιοπρέπεια χωρίς τη δυνατότητα κάθε άνδρα και κάθε γυναίκας να συμμετέχουν στον καθορισμό του συλλογικού τους μέλλοντος.
<P>
Για όλους τους παραπάνω λόγους, κυρία Πρόεδρε, το Κοινοβούλιο πρέπει να εκφράσει την αλληλεγγύη του σε εκείνους που υποφέρουν και να επιδείξει αποφασιστικότητα στην αμετάκλητη απαίτηση για ελευθερία. Γι' αυτό η Ομάδα μου ζητά για μια ακόμη φορά την απελευθέρωση των Vladimiro Roca, Fιlix Bonne, Marta Beatriz Roque, Renι Gσmez Manzano, Jorge Luis Garcνa Pιrez και όλων εκείνων που αγωνίζονται στην Κούβα για την ελευθερία και την αξιοπρέπειά στερούμενοι την ελευθερία τους.

<SPEAKER ID=124 LANGUAGE="SV" NAME="Sjφstedt">
Κυρία Πρόεδρε, στην Κούβα υπάρχουν πολλές εκατοντάδες πολιτικών κρατουμένων. Η κουβανική νομοθεσία παρέχει τη δυνατότητα να καταδικάζονται αντίπαλοι του καθεστώτος για δήθεν αδικήματα, όπως η έλλειψη σεβασμού και η εχθρική προπαγάνδα. Οι αντιφρονούντες εξορίζονται στο εσωτερικό της χώρας και υπάρχουν πολλές πληροφορίες για αστυνομικές θηριωδίες.
<P>
Γενικά, ο περιορισμός των δημοκρατικών δικαιωμάτων και των ελευθεριών είναι πολύ συχνός στην Κούβα. Αυτό πρέπει να καταδικαστεί ρητά όπως άλλωστε αναφέρει και το ψήφισμα του Κοινοβουλίου. Η Κούβα δέχεται αφόρητες πιέσεις από τις ΗΠΑ μέσω ενός πολυετούς οικονομικού αποκλεισμού και άλλων μορφών επιθετικότητας. Ο οικονομικός αποκλεισμός κατά της Κούβας πρέπει να αρθεί, για να μπορέσει να σημειωθεί στη χώρα θετική ανάπτυξη. Ωστόσο, η επιθετικότητα των ΗΠΑ σε καμία περίπτωση δεν μπορεί να αποτελέσει δικαιολογία για την παραβίαση της δημοκρατίας και των ανθρωπίνων δικαιωμάτων στην Κούβα.
<P>
Στην κουβανική κοινωνία υπάρχουν επίσης πολλά θετικά στοιχεία, παρατηρείται π.χ. μια πολύ έντονη, δεδομένης της συγκεκριμένης περιοχής, κοινωνική δικαιοσύνη και δίνεται βάρος στην εκπαίδευση και τον τομέα της υγείας. Ωστόσο, ούτε αυτό μπορεί να αντισταθμίσει φυσικά τους όποιους περιορισμούς των δημοκρατικών δικαιωμάτων του κουβανικού λαού.
<P>
Ο κουβανικός λαός έχει το απόλυτο δικαίωμα να επιλέξει ένα σοσιαλιστικό κοινωνικό μοντέλο. Το πρόβλημα είναι ότι δεν του επιτρέπουν να επιλέξει, εφόσον δεν υπάρχει πολιτικός πλουραλισμός και βασικά δημοκρατικά δικαιώματα.

<SPEAKER ID=125 LANGUAGE="ES" NAME="Marset Campos">
Κυρία Πρόεδρε, η Ομάδα μας - όπως έχει ήδη ειπωθεί - τάσσεται φυσικά υπέρ του σεβασμού και της προώθησης των ανθρωπίνων δικαιωμάτων και ελευθεριών καθώς και του δικαιώματος των λαών να επιλέγουν το πεπρωμένο τους. Για τον λόγο αυτό, όταν ένας λαός, όπως ο κουβανικός, υφίσταται επί τόσα έτη έναν διεθνώς παράνομο αποκλεισμό και μια καταδίωξη από τις Ηνωμένες Πολιτείες - όπου προστίθεται τώρα και ο επίσης διεθνώς παράνομος νόμος Helms-Burton - κατανοεί κανείς την ασφυκτική κατάσταση και την επιθετική στάση που πρέπει να υιοθετήσει η κουβανική κυβέρνηση, προκειμένου να υπερασπιστεί τον εαυτό της απέναντι σε αυτές τις δυσχέρειες και τις ελλείψεις.
<P>
Ωστόσο, πιστεύουμε ότι είναι σημαντικό να βοηθήσουμε να καταστεί δυνατή η επανέναρξη μιας διαδικασίας προάσπισης των ανθρωπίνων δικαιωμάτων, της δημοκρατίας και της ελευθερίας η οποία να είναι συμβατή, όπως είναι λογικό, με τον σοσιαλισμό. Η Ευρωπαϊκή Ένωση μπορεί να σπάσει τη βορειοαμερικανική πολιορκία και να ενισχύσει αυτόν τον ορθό, κατά την άποψή μας δρόμο. Η ολοκλήρωση της οικονομίας της και των πολιτιστικών της σχέσεων ίσως προϋποθέτει την ομαλοποίηση της πολιτιστικής και πολιτικής ζωής στην Κούβα, και αυτό εξαρτάται κατά μεγάλο μέρος από εμάς, γιατί οι Ηνωμένες Πολιτείες δεν είναι διατεθειμένες να βοηθήσουν προς αυτή την κατεύθυνση. Για τον λόγο αυτό, πιστεύω ότι ενδείκνυται να καταβληθεί μια ιδιαίτερη έντονη προσπάθεια, προκειμένου να ενσωματωθεί η Κούβα στο πλαίσιο των οικονομικών, πολιτιστικών και πολιτικών σχέσεων.

<SPEAKER ID=126 LANGUAGE="DE" NAME="Telkδmper">
Κυρία Πρόεδρε, όπως γνωρίζουμε, η Κούβα δεν είναι οι ΗΠΑ. Σε αντίθεση προς τις ΗΠΑ, στην Κούβα η σχολική εκπαίδευση είναι εξασφαλισμένη, η ιατροφαρμακευτική περίθαλψη παρέχεται δωρεάν και υπάρχουν όλα εκείνα τα επιτεύγματα που απελευθέρωσαν την Κούβα από την εξάρτησή της από τις ΗΠΑ. Γιατί όμως μιμείται η κουβανική κυβέρνηση μία από τις αισχρότερες εφευρέσεις μη δημοκρατικών και ολοκληρωτικών κυβερνήσεων; Γιατί, για όνομα του Θεού, δεν ξεκινούν οι Κουβανοί μια εκστρατεία ενημέρωσης διακηρύσσοντας ότι η Κούβα είναι πιο δημοκρατική από τις ΗΠΑ, ότι σέβεται τα ανθρώπινα δικαιώματα και ότι θα καταργήσει τη θανατική ποινή; Η κουβανική κυβέρνηση έπραξε όμως ακριβώς το αντίθετο, αυξάνοντας τις περιπτώσεις όπου εφαρμόζεται η θανατική ποινή. Κανένας δημοκράτης, κανένας σοσιαλιστής δεν μπορεί να χαιρετίσει το γεγονός αυτό, καθότι αποτελεί βαρύτατη παραβίαση του πλέον θεμελιώδους ανθρώπινου δικαιώματος, του δικαιώματος στη ζωή.
<P>
Σε όλον τον κόσμο οι κοινωνίες μεταβάλλονται, το ίδιο συμβαίνει και στην Κούβα. Θα πρέπει να καταστήσουμε απόλυτα σαφές στην κουβανική κυβέρνηση και στον κουβανικό λαό ότι είμαστε πρόθυμοι να επεκτείνουμε τις οικονομικές, κοινωνικές και πολιτισμικές μας σχέσεις με την Κούβα και ότι, για να γίνει αυτό, χρειάζεται να έχουμε επαφή με τους ανοιχτόκαρδους, δημιουργικούς και δημοκράτες Κουβανούς, άνδρες και γυναίκες, καθώς και με τις οργανώσεις τους είτε στο πλαίσιο των χωρών ΑΚΕ είτε μέσω διμερούς συμφωνίας. Για να το επιτύχουμε, επιθυμούμε τον διάλογο.
<P>
Εναποθέτουμε τις ελπίδες μας στη δυνατότητα της κουβανικής ηγεσίας να δει αρκετά μακριά, ώστε να συνταχθεί με τη δική μας πλευρά.
<P>
Κολομβία

<SPEAKER ID=127 LANGUAGE="NL" NAME="Bertens">
Κυρία Πρόεδρε, η κατάσταση στην Κολομβία παραμένει βεβαίως ανησυχητική, παρά τις καλές ειδήσεις που είχαμε πριν από μήνες και σύμφωνα με τις οποίες ο Πρόεδρος Pastrana άρχισε μια νέα ειρηνευτική εκστρατεία. Σήμερα όμως φαίνεται ότι οι παραστρατιωτικές ομάδες συνεχίζουν τις επιθέσεις τους, με αποτέλεσμα να συνεχίζουν τη δράση τους και οι αντάρτες. Μόλις χθες βράδυ πληροφορηθήκαμε ότι δολοφονήθηκαν με φρικτό τρόπο τρεις Αμερικανοί. Πότε θα καταλάβουν οι αντιμαχόμενες πλευρές ότι δεν έχουν τίποτα να κερδίσουν από αυτή τη διαρκή καταστροφή; Πιστεύω ότι η Ευρωπαϊκή Ένωση πρέπει να συνεχίσει να προωθεί την προστασία των ανθρωπίνων δικαιωμάτων, αλλά σε συνεργασία με τον Πρόεδρο Pastrana. Δεν μπορεί να μας αφήνει αδιάφορους η συστηματική υπονόμευση του κράτους δικαίου στην Κολομβία. Πιστεύω ότι τα Ηνωμένα Έθνη και η Ευρωπαϊκή Ένωση πρέπει να προσπαθήσουν να πείσουν τους υπόλοιπους ότι η ειρήνη συμβαδίζει με τα ανθρώπινα δικαιώματα.

<SPEAKER ID=128 LANGUAGE="ES" NAME="Miranda de Lage">
Κυρία Πρόεδρε, θα απευθυνθώ στις Επαναστατικές Ένοπλες Δυνάμεις της Κολομβίας (FARC) και στην εξέγερση, γιατί δεν είναι ούτε επαναστατικό ούτε ηρωικό να δολοφονούνται άοπλοι συνεργάτες, γιατί δεν είναι ούτε επαναστατικό ούτε ηρωικό να κρατούνται πολίτες ως όμηροι, γιατί δεν είναι ούτε επαναστατικό ούτε ηρωικό να ζητούνται λύτρα για τη ζωή κανενός. Καμία ενέργεια κατά άοπλων ανθρώπων δεν μπορεί να χαρακτηριστεί ηρωισμός. Η πορεία της ιστορίας δεν αλλάζει προσφεύγοντας στη βία εναντίον των αδυνάτων. Η εξέγερση έχει ακόμα την ευκαιρία να περάσει στην ιστορία της Κολομβίας ως παράγοντας ειρήνης. Έλαβαν την πολιτική αναγνώριση - καθώς και τη διεθνή - αλλά οφείλουμε να τους ζητήσουμε να σεβαστούν το διεθνές ανθρωπιστικό δίκαιο και να απελευθερώσουν τους αμάχους ομήρους, ορισμένοι από τους οποίους είναι άρρωστοι. Μην καταστρέφετε πια τις προοπτικές σας με απόλυτα κατακριτέες πράξεις! Μη ζητάτε δικαιοσύνη διαπράττοντας αδικίες!
<P>
Πρέπει επίσης να μιλήσουμε και για την άλλη μορφή βίας, για τον τρόμο που ασκούν οι παραστρατιωτικές οργανώσεις. Είναι εύκολο να βάλλει κανείς κατά των υπερασπιστών των ανθρωπίνων δικαιωμάτων, κατά των στρατευμένων στην ελευθερία συνδικαλιστών ή δημοσιογράφων, κατά γυναικών, κατά άοπλων αγροτών και, τέλος, κατά όλων όσων κινούν υποψίες με τον δημοκρατικό τους χαρακτήρα. Η παραστρατιωτική δράση αντιπροσωπεύει την κακοήθεια, τον φασισμό, τη χείριστη κοινωνική στάση μισαλλοδοξίας και αποκλεισμού που υπαγορεύει προστασία μέσω δολοφονιών και μέσω εξολόθρευσης των καλύτερων πολιτών. Δεν υπάρχει περιθώριο για διαλλακτικότητα απέναντι στην παραστρατιωτική δράση, παρά μόνο για την καταδίωξή της, τη διάλυση και την καταδίκη της.
<P>
Δεν είναι εύκολο έργο η ειρήνη στην Κολομβία, αλλά πρέπει να επιτευχθεί.Τα χρόνια βίας έχουν σημαδέψει πολλές γενιές. Η προσφορά του προέδρου Pastrana πρέπει να έχει την πλήρη υποστήριξή μας και επαρκή διεθνή οικονομική βοήθεια, προκειμένου να ανταποκριθεί στα κοινωνικά αιτήματα από τα οποία εκπορεύεται κατά βάθος αυτή η βία. Ο πόλεμος, κυρία Πρόεδρε, κοστίζει πολύ πιο ακριβά από την ειρήνη.

<SPEAKER ID=129 LANGUAGE="SV" NAME="Holm">
Κυρία Πρόεδρε, πέρισυ ήμασταν πολλοί αυτοί που ελπίζαμε ότι με την εκλογή του νέου Προέδρου Pastrana θα σημειωνόταν βελτίωση στο θέμα της προστασίας των ανθρωπίνων δικαιωμάτων. Δυστυχώς, φαίνεται ότι αυτό δεν πρόκειται να συμβεί και φαίνεται ότι ο Πρόεδρος δεν έχει κανένα απολύτως σχέδιο δράσης προς το παρόν για τη βελτίωση των ανθρωπίνων δικαιωμάτων. Οι παραβιάσεις συνεχίζονται στην Κολομβία τόσο από τις παραστρατιωτικές δυνάμεις, όσο και από τους αντάρτες. Εξολοθρεύοναι συστηματικά άτομα και ομάδες που αγωνίζονται για τα ανθρώπινα διακιώματα στην Κολομβία, π.χ. εργαζόμενοι σε κοινωνικές υπηρεσίες και δραστήριοι συνδικαλιστές.
<P>
Απαιτούμε φυσικά την εκκαθάριση των αρχείων της εθνικής υπηρεσίας πληροφοριών υπό διεθνή επίβλεψη. Αυτά τα αρχεία περιέχουν πλήθος πληροφοριών για άτομα που διεξάγουν μεγάλο αγώνα για τα ανθρώπινα δικαιώματα και τη δημοκρατία στη χώρα. Αυτό δεν πρέπει φυσικά να συνεχιστεί.
<P>
Πρέπει να προασπίσουμε τα ανθρώπινα δικαιώματα και να κάνουμε ό, τι περνάει από το χέρι μας για να υπερασπιστούμε και να στηρίξουμε τους ανθρώπους που αγωνίζονται εκεί γι' αυτά τα δικαιώματα. Θεωρώ επομένως δεδομένο ότι ενόψει της επόμενης συνόδου στην Γενεύη το Συμβούλιο θα συντάξει στον ΟΗΕ μια διακήρυξη σε πολύ έντονο ύφος για την Κολομβία.

<SPEAKER ID=130 LANGUAGE="DE" NAME="Lenz">
Κυρία Πρόεδρε, απαγωγές και φόνοι συνεχίζουν να είναι το αποτέλεσμα της βίας στην Κολομβία, και αυτό το έχουμε ακούσει εδώ πολύ συχνά. Αυτή τη φορά έχουμε την περίπτωση τριών Αμερικανών που βρέθηκαν νεκροί και ενός Γάλλου γεωλόγου που είχε πέσει θύμα απαγωγής και πέθανε λίγο πριν τον ελευθερώσουν.
<P>
Έχουμε επανειλημμένα καταδικάσει τα εγκλήματα που διαπράχθηκαν από τις παρακρατικές οργανώσεις, είτε παράλληλα με αυτές τις επιθέσεις είτε σε σύνδεση με αυτές. Μερικές φορές μας είναι δύσκολο να κατανοήσουμε γιατί ο Πρόεδρος Pastrana συνεχίζει ταυτόχρονα τις ειρηνευτικές διαπραγματεύσεις με τις οργανώσεις των ανταρτών, προ παντός με τη FARC, τις Επαναστατικές Ένοπλες Δυνάμεις της Κολομβίας, και τις συνομιλίες με τη δεύτερη μεγάλη οργάνωση, το ELN, τον Εθνικό Απελευθερωτικό Στρατό.
<P>
Τέτοιου είδους ενέργειες ενδεχομένως να φαίνονται διφορούμενες, αλλά πιστεύω ότι αποτελούν τη μοναδική ελπίδα, και συνεπώς υποστηρίζουμε αποφασιστικά τον Πρόεδρο Pastrana στην προσπάθειά του να συνεχίσει τις ειρηνευτικές διαδικασίες και να επιτύχει επιτέλους μία συμφωνία. Ωστόσο, δεν μπορούμε παρά να επαναλαμβάνουμε συνεχώς ότι χωρίς κράτος δικαίου τα ανθρώπινα δικαιώματα δεν μπορούν να γίνουν σεβαστά και να προστατευθούν μακροπρόθεσμα.
<P>
Το Ευρωπαϊκό Κοινοβούλιο κατέστησε επανειλημμένα σαφές πόσο δικαιολογημένη είναι η απαίτηση της εκεί αντιπροσωπείας του Ύπατου Αρμοστή των Ηνωμένων Εθνών για τα ανθρώπινα δικαιώματα να διασφαλισθεί η ασφάλεια των υπερασπιστών των ανθρωπίνων δικαιωμάτων. Φαίνεται ότι πρόκειται για ένα σημαντικό καθήκον, το οποίο ελπίζουμε τώρα να τύχει της υποστήριξης του Συμβουλίου και της Επιτροπής στην Επιτροπή Ανθρωπίνων Δικαιωμάτων.
<P>
Καλούμε την κολομβιανή κυβέρνηση να εμμείνει στις προσπάθειές της κατά της βίας και να τις συνεχίσει ενεργά και επίσης ευχόμαστε ειλικρινά στον κολομβιανό λαό να τεθεί τέρμα στη διαφθορά στους φόνους και τη βία και να γίνει η ειρήνη πραγματικότητα, ώστε να πάψουν να ισχύουν αυτοί οι τρομακτικοί χαρακτηρισμοί για τη χώρα τους.

<SPEAKER ID=131 LANGUAGE="EN" NAME="Howitt">
Κυρία Πρόεδρε, αυτή είναι η τρίτη φορά μέσα σε τέσσερεις μήνες που διεξάγεται στο Κοινοβούλιο ειδική συζήτηση για την Κολομβία, και θα συνεχίσουμε έως ότου τεθεί τέρμα στις κατάφωρες παραβιάσεις των ανθρωπίνων δικαιωμάτων.
<P>
Καλούμε την Επιτροπή των Ανθρωπίνων Δικαιωμάτων των Ηνωμένων Εθνών να καταδικάσει κατά τη σύνοδό της στη Γενεύη την αποτυχία της κολομβιανής κυβέρνησης να διαλύσει αφενός τις παραστρατιωτικές οργανώσεις και να προστατεύσει αφετέρου τους υπερασπιστές των ανθρωπίνων δικαιωμάτων, αιτήματα που υποβλήθηκαν πέρυσι. Η κυβέρνηση δεν μπόρεσε να ικανοποιήσει αυτά τα αιτήματα, οπότε τώρα η Ύπατη Αρμοστεία των Ηνωμένων Εθνών για τους πρόσφυγες θα πρέπει να ενεργήσει αναλόγως.
<P>
Δεν θα πρέπει να ξεχνάμε ποτέ το ανθρώπινο κόστος αυτής της αποτυχίας. Ο Terry Freitas βοηθούσε επί δύο χρόνια τους ιθαγενείς της Uwa να προστατεύσουν την περιοχή τους από έρευνες της εταιρείας Occidental Petroleum για ανακάλυψη κοιτασμάτων πετρελαίου. Τον είχαν παρακολουθήσει κάποιοι που πίστευε ότι ανήκαν σε κάποια παραστρατιωτική οργάνωση και είχε λάβει στον τηλεφωνητή του το μήνυμα «παράτα τα γιατί αλλιώς θα πεθάνεις!». Απόδειξη της συνενοχής των ενόπλων δυνάμεων της Κολομβίας αποτελεί το γεγονός ότι οι στρατιωτικοί τον ανάγκασαν να υπογράψει μια δήλωση απαλλάσσοντάς τους από την ευθύνη για την ασφάλειά του. Πριν από λίγες ημέρες αυτόν τον μήνα ο Terry και δύο συνάδελφοί του απήχθησαν από δύο κουκουλοφόρους οπλισμένους με πολυβόλα και αργότερα βρέθηκαν τα γεμάτα σφαίρες πτώματά τους πεταμένα στα σύνορα της Βενεζουέλας - η δολοφονία ενός εικοσιτετράχρονου υπερασπιστή των ανθρωπίνων δικαιωμάτων.
<P>
Σταματήστε τη δράση των παραστρατιωτικών οργανώσεων, βάλτε ένα τέλος στις δολοφονίες και σεβαστείτε τα ανθρώπινα δικαιώματα!
<P>
Ινδονησία/Ανατολικό Τιμόρ

<SPEAKER ID=132 LANGUAGE="NL" NAME="Van Bladel">
Kυρία Πρόεδρε, η Ινδονησία είναι μια πολύ ιδιόμορφη χώρα. Στην επικράτειά της περιλαμβάνονται δύο ωριαίες άτρακτοι, 13.000 νησιά και πάρα πολλοί λαοί και γλώσσες. Πρόκειται για μια πολύ ιδιόμορφη χώρα, την οποία κυβερνούσε επί 350 χρόνια η χώρα μου με έναν πολύ συγκεντρωτικό, αποικιοκρατικό τρόπο. Και εκείνη την εποχή, ακριβώς όπως και σήμερα, υπήρξαν εξεγέρσεις στο Atjeh, στα νησιά των Μολούκων, στο Irian Jaya. Το σύνταγμα, η Pancasila, είχε ως αποτέλεσμα την ελεύθερη και ασφαλή συνύπαρξη των διαφόρων λαών και θρησκειών μετά από την ανεξαρτητοποίηση της χώρας. Με την πτώση του Soeharto και την οικονομική κρίση οι αντιθέσεις επανέρχονται στην επιφάνεια και εκδηλώνονται, δυστυχώς, σήμερα στα νησιά των Μολούκων με τις συγκρούσεις μεταξύ Μουσουλμάνων και Χριστιανών. Με θλίβει αυτό που συμβαίνει στα νησιά των Μολούκων, γιατί εμείς έχουμε ήδη κακομεταχειριστεί και καταπιέσει πάρα πολύ τον λαό αυτό, ένα μέρος του οποίου κατοικεί σήμερα στις Κάτω Χώρες.
<P>
Ωστόσο, η Ινδονησία κατευθύνεται προς μια νέα εποχή και μια νέα κατάσταση. Ήδη υπάρχουν 48 πολιτικά κόμματα που δήλωσαν συμμετοχή στις εκλογές του Ιουνίου και πρέπει να τα υποστηρίξουμε. Στο ψήφισμα απευθύνεται έκκληση για τη διοργάνωση δημοψηφίσματος υπό την εποπτεία των Ηνωμένων Εθνών για το Ανατολικό Τιμόρ, προκειμένου να αποκτήσει η περιοχή αυτή το δικαίωμα αυτοδιάθεσης. Ας ελπίσουμε ότι αυτό θα γίνει, και μάλιστα σωστά. Θα ήθελα όμως να παρατηρήσω ότι η ανεξαρτησία του Ανατολικού Τιμόρ θα μπορούσε να ανοίξει το κουτί της Πανδώρας και να ωθήσει και άλλους λαούς της Ινδονησίας να απαιτήσουν τα ίδια δικαιώματα. Κάτι τέτοιο θα αποτελούσε σοβαρό κίνδυνο για τη σταθερότητα σε όλη αυτή την περιοχή της Ασίας. Συνεπώς, δεν μπορεί να μας αφήνει αδιάφορους.
<P>
Το Κοινοβούλιο έχει εγκρίνει πολλά αυστηρά ψηφίσματα κατά της Ινδονησίας. Τον τελευταίο καιρό διακρίνω ότι υπάρχουν περισσότερα περιθώρια για μια προσέγγιση με στόχο την υποστήριξη των προσπαθειών που πρέπει να καταβληθούν στη χώρα αυτή προς την κατεύθυνση του εκδημοκρατισμού, στάση την οποία προσωπικά επικροτώ.

<SPEAKER ID=133 LANGUAGE="NL" NAME="Bertens">
Κυρία Πρόεδρε, η κ. Van Bladel είπε εν συντομία αυτά που θα μπορούσα να έχω πει και εγώ. Η πολύ ιδιόμορφη Ινδονησία, οι συγκρούσεις, οι εκρήξεις, κυρίως στα νησιά των Μολούκων και στο Ambon, μας έδειξαν για άλλη μια φορά πόσο θα περιπλακεί η κατάσταση, εάν εγκαταλείψουμε το τελευταίο στήριγμα που έχουμε αυτή τη στιγμή, τον Πρόεδρο Habibie. Η βαθύτερη αιτία της έκρυθμης κατάστασης στα νησιά των Μολούκων είναι η σοβαρή πολιτική και οικονομική κρίση στην οποία βρίσκεται η χώρα. Είναι απολύτως απαραίτητο να προσπαθήσουμε να συμβάλουμε στη διεξαγωγή δημοκρατικών εκλογών όσο το δυνατό συντομότερα. Αυτή η εντυπωσιακή, η μεγάλη, αλλά και υπέροχη χώρα, που στα βιβλία της γεωγραφίας μας ονομαζόταν ζώνη των σμαραγδιών, δεν πρέπει να περιέλθει σε απομόνωση και εμείς πρέπει να την κάνουμε να αντιληφθεί ότι δεν την αποπέμπουμε, αλλά την αγκαλιάζουμε. Το λέω αυτό επειδή η Ευρώπη, και κυρίως οι Κάτω Χώρες, φέρουν σημαντικές ευθύνες λόγω του παρελθόντος.

<SPEAKER ID=134 LANGUAGE="EN" NAME="Newens">
Κύριε Πρόεδρε, το Ευρωπαϊκό Κοινοβούλιο έχει επανειλημμένα καταδικάσει τις παραβιάσεις ανθρωπίνων δικαιωμάτων που έχουν σημειωθεί κατά καιρούς σε πολλά μέρη της Ινδονησίας, και σε αυτή την όμορφη χώρα έχουν διαπραχθεί κάποια αποτρόπαια εγκλήματα. Αντικείμενο του ψηφίσματος αποτελούν κατ' αρχάς οι ειδεχθείς πράξεις που διαπράχθησαν πρόσφατα στα νησιά των Μολούκων, όπου σκοτώθηκαν περισσότεροι από 200 άνθρωποι, τα σπίτια των οποίων, όπως και άλλων, καταστράφηκαν. Εννέα χιλιάδες στρατιώτες δρουν στην περιοχή και οι άνθρωποι καταδυναστεύονται σε πολύ μεγάλο βαθμό. Όλα αυτά συμβαίνουν τη στιγμή ακριβώς που, λόγω των αλλαγών που έχουν σημειωθεί στην Ινδονησία, θα περιμέναμε κάποια κίνηση προς άλλη κατεύθυνση.
<P>
Αυτό το ψήφισμα μας υπενθυμίζει και πάλι την κατάσταση στο Ανατολικό Τιμόρ, όπου έχουν διαπραχθεί αποτρόπαια εγκλήματα. Οι επικείμενες εκλογές δίνουν την ευκαιρία για μια αλλαγή και είναι πολύ σημαντικό να υποστηρίξουμε με κάθε τρόπο τους κατοίκους της Ινδονησίας που προσπαθούν να κάνουν μια νέα αρχή. Θα πρέπει επίσης να ασκήσουμε έντονη πίεση για να διεξαχθεί το δημοψήφισμα που συζητείται, έτσι ώστε να αποκτήσουν οι κάτοικοι του Ανατολικού Τιμόρ δικαίωμα αυτοδιάθεσης. Είναι φοβερό το γεγονός ότι δεν αναγνωρίζεται σε αυτούς τους ανθρώπους το εν λόγω δικαίωμα. Όλα αυτά τα χρόνια έχει σκοτωθεί το ένα τρίτο του πληθυσμού.
<P>
Το Ευρωπαϊκό Κοινοβούλιο ασκεί διαρκώς πιέσεις όλα αυτά τα χρόνια για να επέλθουν αλλαγές και τώρα υπάρχει αυτή η πιθανότητα. Είναι ως εκ τούτου εξαιρετικά σημαντικό να συνεχίσουμε στην κρίσιμη αυτή στιγμή να ασκούμε πίεση με στόχο την αλλαγή, και ελπίζω ότι για μια ακόμη φορά θα υποστηρίξουμε ομόφωνα αυτή την πρόταση ψηφίσματος.

<SPEAKER ID=135 LANGUAGE="DE" NAME="Telkδmper">
Κύριε Πρόεδρε, είμαστε πρόθυμοι να υποστηρίξουμε τις προσπάθειες εκδημοκρατισμού της Ινδονησίας. Πιστεύω πως το σύνολο του Σώματος καθώς και τα θεσμικά όργανα είναι διατεθειμένα να υποστηρίξουν και υλικά μια ειρηνική διαδικασία. Πρέπει βέβαια και η Ινδονησία να δείξει από την πλευρά της ότι επιθυμεί την ειρηνική αυτή διαδικασία και ότι προωθεί τη δημοκρατία. Εμείς εδώ θεωρούμε πολύ σημαντικά δύο σημεία. Το πρώτο αφορά το Ανατολικό Τιμόρ. Το δημοψήφισμα στο Ανατολικό Τιμόρ πρέπει να προωθηθεί το ταχύτερο δυνατόν. Η ανεξαρτησία του Ανατολικού Τιμόρ αποτελεί ουσιαστικά ιστορική επιταγή. Πρέπει να λάβει τέλος η καταπίεση στη συγκεκριμένη περιοχή, και αυτό το γνωρίζει ο κ. Habibie. Θεωρώ πως θα πρέπει να υποστηρίξουμε το ταχύτερο δυνατόν τη θέση αυτή, και τόσο η Ευρωπαϊκή Ένωση, όσο και τα κράτη μέλη πρέπει να εκπαιδεύσουν ανθρώπους σε θέματα διοίκησης, ώστε να δημιουργηθεί υποδομή και το Ανατολικό Τιμόρ να μπορέσει να ανεξαρτητοποιηθεί.
<P>
Το δεύτερο σημείο αφορά την παύση των σημερινών συγκρούσεων στα νησιά των Μολούκων, που υποστηρίζονται, καθώς φαίνεται, και εκ μέρους της αστυνομίας. Στο Amborn 85 % των κατοίκων είναι χριστιανοί. Πρέπει να παρεμποδίσουμε ενδεχόμενους θρησκευτικούς πολέμους. Εδώ η κυβέρνηση της Τζακάρτα φέρει φυσικά μεγάλη ευθύνη και οφείλει να αποστρατιωτικοποιήσει τους πολίτες, να αποκαταστήσει τον ρόλο της αστυνομίας ως φύλακα της τάξης και να μην την χρησιμοποιεί για να ενθαρρύνει συγκρούσεις. Εφόσον πραγματοποιηθούν αυτά, μπορούμε να καλέσουμε ανεπιφύλακτα την Επιτροπή να χορηγήσει ανθρωπιστική βοήθεια για την αντιμετώπιση καταστάσεων που προκύπτουν από τις εν λόγω συγκρούσεις και να υποστηρίξει τις προσπάθειες εκδημοκρατισμού καθώς και τις εκλογές το ταχύτερο δυνατόν, ώστε να επικρατήσει η ειρήνη.
<P>
Χειροκροτήματα
<P>
Επιτροπή Ανθρωπίνων Δικαιωμάτων των Ηνωμένων Εθνών

<SPEAKER ID=136 LANGUAGE="NL" NAME="Bertens">
Κύριε Πρόεδρε, πριν από λίγο καιρό συζητούσαμε στο Σώμα την έκθεση Bernard-Reymond για την Κίνα. Τότε η πολιτική μου ομάδα, η Oμάδα του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, έκανε λόγο για την Επιτροπή Ανθρωπίνων Δικαιωμάτων των Ηνωμένων Εθνών. Η πλειοψηφία των βουλευτών του Κοινοβουλίου δεν το ήθελε ούτε ήθελε να εφαρμοστεί η διαδικασία του κατεπείγοντος. Θα πρέπει κάποτε να μάθουμε να εγκρίνουμε εγκαίρως ή να συζητάμε ψηφίσματα τα οποία μπορούν πραγματικά να ασκήσουν κάποια επιρροή. Σε έντεκα μέρες αρχίζει η σύνοδος της Επιτροπής των Ηνωμένων Εθνών στη Γενεύη. Πώς μπορούμε να επηρεάσουμε κατά κάποιον τρόπο τις σχετικές προτεραιότητες του Συμβουλίου;
<P>
Όλοι γνωρίζουν ότι στην Κίνα έχει αρχίσει μια νέα εποχή των παγετώνων. Παρατηρούνται μαζικές συλλήψεις αντιφρονούντων, συλλαμβάνονται άτομα τα οποία χρησιμοποιούν το διαδίκτυο και η σύσταση νέων πολιτικών κομμάτων, όπως το δημοκρατικό κόμμα, καταπιέζεται με σκληρότητα. Η Ευρωπαϊκή Ένωση πρέπει να είναι ειλικρινής. Ο διάλογος για τα ανθρώπινα δικαιώματα πρέπει να πραγματοποιηθεί και, για να είναι αποτελεσματικός, πρέπει να είμαστε διατεθειμένοι να ασκήσουμε πίεση μέσω διεθνών οργανισμών πότε με το καλό και πότε με το άγριο.
<P>
Για να είναι αποτελεσματική αυτή η προσπάθεια, κύριε Πρόεδρε, το Συμβούλιο πρέπει να καταθέσει ψήφισμα για την Κίνα, να ασχοληθεί ενεργά με τον σχηματισμό ομάδων πίεσης και να αποθαρρύνει διάφορες χώρες από την τήρηση στάσης αδράνειας όσον αφορά το ψήφισμα για την Κίνα. Αν κοιτάξουμε με ποιόν τρόπο η Κίνα ασκεί επιρροή στην Πρώην Γιουγκοσλαβική Δημοκρατία της Μακεδονίας, εκθέτοντας κατ' αυτόν τον τρόπο σε κίνδυνο τη βαλκανική πολιτική της ομάδας επαφής, θεωρώ ότι θα ήταν δικαιολογημένο να χρησιμοποιήσουμε και δημόσια μέσα πίεσης κατά της χώρας αυτής. Το λέω αυτό επειδή οι Κινέζοι θέλουν πάρα πολύ να τους παίρνουμε στα σοβαρά. Μπορώ να σας πω ότι η πολιτική μου ομάδα θεωρεί ότι είναι κρίμα να πρέπει να δίνουμε κάθε φορά μάχη, για να πούμε κάτι για την Κίνα. Βέβαια, όταν τρώνε δεν μιλάνε. Αυτή είναι τουλάχιστον η δική μας άποψη.

<SPEAKER ID=137 LANGUAGE="NL" NAME="Van Bladel">
Κύριε Πρόεδρε, αυτή τη φορά πιστεύω ότι το ψήφισμα που έχει προετοιμασθεί για τη σύνοδο των Ηνωμένων Εθνών είναι πάρα πολύ ισορροπημένο. Θεωρώ πολύ σημαντικό το γεγονός ότι απευθύνουμε έκκληση να χορηγηθεί αμνηστεία στους πολιτικούς κρατουμένους με αφορμή την αλλαγή της χιλιετίας και να πάψουν να χρησιμοποιούνται παιδιά σε πολεμικές συγκρούσεις. Πιστεύω ότι είναι καλό που φέτος δεν έχουμε κατάλογο για τις χώρες που παραβιάζουν τα ανθρώπινα δικαιώματα και επικεντρωνόμαστε αποκλειστικά στην Κίνα. Σήμερα, η εφημερίδα Herald Tribune δημοσίευσε μια φωτογραφία του Dalai Lama που βρίσκεται στο βόρειο τμήμα της Ινδίας πενήντα χρόνια μετά από την εισβολή στο Θιβέτ. Πρέπει να αναφερθεί ότι την επόμενη ημέρα της έγκρισης της έκθεσης για την Κίνα στο Κοινοβούλιο συνελήφθησαν αντιφρονούντες και οι πύραυλοι στο νότιο τμήμα της Κίνας στράφηκαν προς την Ταϊβάν. Πρέπει να απευθύνουμε μήνυμα στην Κίνα, όχι για εμάς τους ίδιους ή για να τους πειράξουμε, αλλά προκειμένου να εξασφαλιστεί η σταθερότητα στην περιοχή, δεδομένου ότι η ειρήνη είναι και θα είναι σημαντική.

<SPEAKER ID=138 LANGUAGE="EN" NAME="Newens">
Κύριε Πρόεδρε, τα τελευταία χρόνια το Ευρωπαϊκό Κοινοβούλιο έχει σημειώσει ρεκόρ στο θέμα των ανθρωπίνων δικαιωμάτων σε όλον τον κόσμο, κάτι για το οποίο μπορούμε να είμαστε πολύ υπερήφανοι. Αρμόζει λοιπόν απόλυτα να παρουσιάσουμε τις προτεραιότητές μας για την επικείμενη 55η σύνοδο της Επιτροπής Ανθρωπίνων Δικαιωμάτων των Ηνωμένων Εθνών.
<P>
Στην πρότασή μας αναγνωρίζεται ότι η φτώχεια αποτελεί ένα βασικό εμπόδιο όσον αφορά τον σεβασμό των ανθρωπίνων δικαιωμάτων. Η ελευθερία σκέψης, λόγου, θρησκευτικών πεποιθήσεων και όλες οι υπόλοιπες πολιτικές, θρησκευτικές και αστικές ελευθερίες είναι απολύτως απαραίτητες. Δεν θα πρέπει ωστόσο να παραβλέψουμε τα οικονομικά δικαιώματα και τη στενή τους σχέση με άλλα δικαιώματα, προ πάντων σε μια εποχή που περισσότεροι από χίλια εκατομμύρια άνθρωποι στον κόσμο υποσιτίζονται, δεν έχουν καθαρό νερό ούτε τον απαιτούμενο ρουχισμό και στερούνται της λογικά απαραίτητης στέγης, εκπαίδευσης και ιατρικής περίθαλψης.
<P>
Με την πρόταση ψηφίσματος που έχει κατατεθεί στο Κοινοβούλιο ζητείται η ανάληψη συντονισμένης δράσης, προκειμένου να καταπολεμηθεί η μάστιγα του ρατσισμού και των διακρίσεων, που έχει οδηγήσει, ακόμη και τα τελευταία χρόνια, σε γενοκτονία ή σφαγές, όπως συνέβη π.χ. στη Ρουάντα. Με την πρόταση ψηφίσματος ζητείται επίσης θετική δράση για να τεθεί τέλος στις αποτρόπαιες διακρίσεις εις βάρος γυναικών και παιδιών και στην εκμετάλλευσή τους.
<P>
Παντού θα πρέπει να εργαστούμε για την απελευθέρωση των πολιτικών κρατουμένων, την κατάργηση των βασανιστηρίων και της κακομεταχείρισης των φυλακισμένων, καθώς και για να δοθεί ένα τέλος στον βάρβαρο θεσμό της θανατικής ποινής, που θα πρέπει να θεωρείται εντελώς απαράδεκτος στον σύγχρονο κόσμο και πολιτισμό. Συνεπώς, απευθύνουμε έκκληση ειδικά στο Συμβούλιο και την Επιτροπή να ασχοληθούν με ζητήματα που τίθενται μέσω των ψηφισμάτων του Ευρωπαϊκού Κοινοβουλίου για τα ανθρώπινα δικαιώματα και τρέφουμε μεγάλες ελπίδες ότι θα εκφράζονται στο έργο της Επιτροπής Ανθρωπίνων Δικαιωμάτων των Ηνωμένων Εθνών. Η επίτευξη πλήρους αναγνώρισης των ανθρωπίνων δικαιωμάτων σε κάθε χώρα του κόσμου αποτελεί για εμάς μια σύγχρονη πρόκληση. Πιστεύω ότι εγκρίνοντας αυτό το ψήφισμα θα επαναβεβαιώσουμε την πρόθεσή μας να συνεχίσουμε τον σκληρό αγώνα για την επίτευξη αυτού του στόχου.

<SPEAKER ID=139 LANGUAGE="FR" NAME="Dupuis">
Κύριε Πρόεδρε, πιστεύω ότι το ψήφισμα αυτό είναι καλό για δύο λόγους: αφενός επειδή επιτύχαμε σε μία συνεδρίαση συμβιβασμού να απαλείψουμε όλα τα αιτήματα που αφορούσαν δικαιώματα όπως π.χ. το δικαίωμα στη στέγη, το δικαίωμα στην εργασία, κ.λπ., δηλαδή όλα αυτά τα δικαιώματα τα οποία, όπως γνωρίζουμε, δεν είναι απαιτητά, και να επικεντρωθούμε ακριβώς στα απαιτητά δικαιώματα προτείνοντας στο Συμβούλιο τρεις πρωτοβουλίες προς τρεις διαφορετικές κατευθύνσεις.
<P>
Το πρώτο σημείο αφορά τη διεθνή αναστολή των εκτελέσεων. Από αυτή την άποψη ζητούμε η παρούσα σύνοδος της Γενεύης να είναι η τελευταία κατά την οποία εγκρίνεται ψήφισμα για την αναστολή και η Γενική Συνέλευση να ψηφίσει εφέτος τη διεθνή κατάργηση της θανατικής ποινής.
<P>
Το δεύτερο σημείο έγκειται στην ανάληψη μιας πρωτοβουλίας υπέρ της κύρωσης του διεθνούς δικαστηρίου εγκλημάτων πολέμου και γενοκτονίας καθώς και εγκλημάτων κατά της ανθρωπότητας. Τέλος, το τρίτο σημείο, στο οποίο αναφέρθηκαν ο κ. Bertens και η κ. van Bladel, αφορά την Κίνα. Δεν έχουμε πολλές ελπίδες. Γνωρίζουμε ότι η πολιτική έναντι της Λαϊκής Δημοκρατίας της Κίνας ήταν η καταστρεπτική πολιτική του κ. Brittan και, πέραν αυτού, του κ. Jospin, του κ. Dalema, του κ. Schrφder και πολλών άλλων. Πρόκειται για μια πολιτική που οδηγεί σιγά σιγά στην απελπισία. Η κ. van Bladel μίλησε για το Θιβέτ. Ως προς το σημείο αυτό πρέπει, φοβάμαι, να διαπιστώσουμε ότι και εκεί, όπως και στο Κοσσυφοπέδιο, η ικανότητα των Θιβετιανών, όπως και ολόκληρου του λαού της Κίνας, να υποφέρουν και να υπομένουν έχει τα όριά της και για άλλη μια φορά φθάνουμε πολύ αργά.
<P>
Ζητάμε προφανώς επίμονα από το Συμβούλιο να ανατρέψει αυτή την πολιτική και να επικεντρώσει επιτέλους την προσοχή του στη δημοκρατία και τα ανθρώπινα δικαιώματα.

<SPEAKER ID=140 LANGUAGE="ES" NAME="Carnero Gonzαlez">
Κύριε Πρόεδρε, συζητούμε και αργότερα θα ψηφίσουμε για μία πρόταση ψηφίσματος εξαιρετικά πλήρη, πιθανόν ένα από τα καλύτερα, πιστεύω, κείμενα για τα ανθρώπινα δικαιώματα που είχαμε ποτέ ενώπιόν μας στο Ευρωπαϊκό Κοινοβούλιο.
<P>
Πιστεύω όμως ότι πέρα από τα επιμέρους θέματα που περιέχονται σε αυτή την πρόταση, π.χ. η αμνηστία της χιλιετίας, η προώθηση της υπεράσπισης - αξίζει ο πλεονασμός - των υπερασπιστών των ανθρωπίνων δικαιωμάτων, ο καθορισμός της προτεραιότητας των δικαιωμάτων των παιδιών και των γυναικών, η κατάργηση της θανατικής ποινής ή η οριστική υλοποίηση του διεθνούς ποινικού δικαστηρίου, πρέπει εδώ να ζητήσουμε από το Συμβούλιο κάτι ακόμα πιο σημαντικό: η συμμετοχή μας ως Ευρωπαϊκής Ένωσης, ως χωρών μελών, στην 55η σύνοδο της Επιτροπής Ανθρωπίνων Δικαιωμάτων των Ηνωμένων Εθνών να χρησιμεύσει ουσιαστικά για την προάσπιση δύο αρχών, της παγκοσμιότητας και του αδιαίρετου χαρακτήρα των ανθρωπίνων δικαιωμάτων.
<P>
Μόλις ολοκληρώσαμε τη συζήτηση κάποιων θεμάτων. Δεν μπορούμε, για παράδειγμα, να αποδεχθούμε από μια κυβέρνηση, όπως η κουβανική, να θέλει να θέσει ως προϋπόθεση για τον σεβασμό των θεμελιωδών ελευθεριών την άρση του υφιστάμενου εμπάργκο εκ μέρους των Ηνωμένων Πολιτειών, όπως δεν δεχόμαστε, επί παραδείγματι, την άποψη του δικτάτορα της Ισημερινής Γουϊνέας, σύμφωνα με την οποία η παράδοση των ανθρωπίνων δικαιωμάτων διαφέρει στη χώρα του από την αντίστοιχη παράδοση στην Ευρώπη. Πιστεύω ότι το βασικό είναι η υπεράσπιση αυτών των αρχών. Και ο αδιαίρετος χαρακτήρας σημαίνει επίσης τη συσχέτιση πολιτικών δικαιωμάτων με κοινωνικά και πολιτικά δικαιώματα στη σημερινή εποχή της παγκοσμιοποίησης.

<SPEAKER ID=141 LANGUAGE="DE" NAME="Lenz">
Κύριε Πρόεδρε, συμφωνώ φυσικά με όσα ειπώθηκαν από τους συναδέλφους. Μου είναι εντελώς αδύνατο να εγείρω αντιρρήσεις στο θέμα αυτό. Αντίθετα, θα πρέπει σήμερα να στραφούμε στην Επιτροπή και στο Συμβούλιο με όλο μας το κύρος λόγω της συνόδου στη Γενεύη. Και τούτο, επειδή οι άνθρωποι εναποθέτουν και πάλι, όπως κάθε χρόνο, μεγάλες ελπίδες στη συγκεκριμένη σύνοδο και θέλουν να δουν τα κράτη μέλη της ΕΕ να καταδικάζουν σαφέστατα και δριμύτατα τις παραβιάσεις των ανθρωπίνων δικαιωμάτων. Συνεπώς, με αυτό το πνεύμα σας καλούμε - και απευθυνόμαστε σε εσάς, Επιτροπή και Συμβούλιο, αλλά προπάντων στην Επιτροπή, που λειτουργεί και ως συντονιστής των κρατών μελών - να προβείτε σε σαφέστατη παρέμβαση.
<P>
Στον κατάλογο των ψηφισμάτων του Ευρωπαϊκού Κοινοβουλίου των τελευταίων μηνών αναφέρονται πολλά κράτη, ορισμένα από τα οποία έχουν αποτελέσει επανειλημμένα αντικείμενο ψηφισμάτων. Ένα τέτοιο παράδειγμα αποτελεί σήμερα η Κολομβία. Θέλω να αναφέρω εντούτοις και άλλα κράτη, όπως το Αφγανιστάν, την Αλγερία, τη Μπούρμα, το Μπουρούντι, τη Δημοκρατία του Κονγκό, το Ιράν, το Ιράκ, το Κοσσυφοπέδιο, τη Ρουάντα, το Σουδάν και την Τουρκία. Βέβαια, το Κοσσυφοπέδιο δεν είναι κράτος, αλλά μόνο ένα μεγάλο πρόβλημα.
<P>
Σήμερα δεν αναφέρουμε στο ψήφισμα τον εν λόγω κατάλογο, επειδή θυμηθήκαμε και πάρα πολλά άλλα κράτη, τα οποία δεν μπορούμε να αναφέρουμε λόγω του υπερβολικά μεγάλου αριθμού τους. Γίνεται βέβαια αναφορά και στην Κίνα, δεν μπορώ να φέρω αντίρρηση σε αυτό. Με μεγάλη μου ευχαρίστηση θα έβλεπα και την Κίνα στην ημερήσια διάταξη της Γενεύης, επειδή γνωρίζουμε με πόση ευαισθησία και σαφήνεια αντιδρούν σήμερα οι Κινέζοι σε αυτό, και λαμβάνουμε πολύ σοβαρά υπόψη τις προσπάθειές τους. Εάν επιθυμούν τον διάλογο με την Ευρωπαϊκή Ένωση, δεν θα πρέπει βέβαια να προβαίνουν εκ των υστέρων και πάλι σε συλλήψεις, για να μην αναφερθούμε στο ζήτημα του Θιβέτ.
<P>
Αλλα σημεία που θέλουμε επίσης να επισημάνουμε είναι η καταπίεση, η σωματεμπορία γυναικών, τα παιδιά στρατιώτες, η έλλειψη ανοχής ως προς το θρήσκευμα, η θανατική ποινή και άλλα.
<P>
Πραγματικά, σας καλούμε επίμονα - το επαναλαμβάνω - να δραστηριοποιηθείτε στο ζήτημα αυτό και να μεριμνήσετε ώστε τα κράτη μέλη να μη διαψεύσουν τις ελπίδες των ανθρώπων λόγω υπέρμετρης διπλωματικής διακριτικότητας. Έχουμε μια πολύ μεγάλη υποχρέωση και επιθυμούμε η Επιτροπή να εφαρμόσει σαφώς έμπρακτα τις ρήτρες που αφορούν τη δημοκρατία και τα ανθρώπινα δικαιώματα. Στην προκειμένη περίπτωση η Ευρωπαϊκή Ένωση θα αποτελούσε αληθινά ένα πρότυπο στον τομέα αυτό.
<P>
Χειροκροτήματα

<SPEAKER ID=142 LANGUAGE="DE" NAME="Ullmann">
Κύριε Πρόεδρε, πολλά συνηγορούν υπέρ του ισχυρισμού ότι για την ιστορία των ανθρωπίνων δικαιωμάτων έχει ανοίξει ένα νέο κεφάλαιο. Αμέσως μετά από το τέλος του Β' Παγκοσμίου Πολέμου τα ανθρώπινα δικαιώματα ήταν ουσιαστικά ένα πολιτικό πρόγραμμα. Σήμερα όμως έχουν και ουσιαστική νομική υπόσταση, και φυσικά εμφανίζονται εντελώς νέα προβλήματα. Ανακαλύπτουμε νέες διαστάσεις των ανθρωπίνων δικαιωμάτων, δηλαδή την κοινωνική τους διάσταση, και διαπιστώνουμε ότι η ανθρώπινη αξιοπρέπεια και τα ανθρώπινα δικαιώματα των γυναικών και των παιδιών διατρέχουν ιδιαίτερο κίνδυνο. Θεωρούμε σαφές πως πρέπει να καταργηθεί παντού η θανατική ποινή, βλέπουμε τη νομική υπόσταση των ανθρωπίνων δικαιωμάτων στη μορφή του διεθνούς δικαστηρίου και καλούμε το Συμβούλιο και την Επιτροπή να κάνουν το παν προκειμένου να προχωρήσει η επικύρωση του καθεστώτος αυτού του δικαστηρίου ανθρωπίνων δικαιωμάτων.
<P>
Υπάρχει ωστόσο και ο μεγάλος κίνδυνος να βρεθούν τα ανθρώπινα δικαιώματα ανάμεσα στις μυλόπετρες των συμφερόντων της εξωτερικής πολιτικής, τώρα που απέκτησαν νομική υπόσταση. Τί μπορούνε να κάνουμε για να το αποτρέψουμε; Κύριε Πρόεδρε, κυρίες και κύριοι συνάδελφοι, πιστεύω ότι από αυτή την άποψη η Ευρωπαϊκή Ένωση διαδραματίζει έναν πάρα πολύ σημαντικό ρόλο στη μετατροπή της παραδοσιακής Εξωτερικής Πολιτικής και Πολιτικής Ασφάλειας σε πολιτική ειρήνης. Όλοι γνωρίζετε πόσο συχνά έχουμε εγείρει το αίτημα να μπορεί η Ευρωπαϊκή Ένωση να μιλά με μια φωνή προκειμένου να επιτευχθεί ο στόχος αυτός.
<P>
Το Ευρωπαϊκό Κοινοβούλιο ήδη διαθέτει την ενιαία αυτή φωνή, όπως δείχνει η συζήτηση, και θα πρέπει να την χρησιμοποιήσει για την επιβολή της νομικής υπόστασης των ανθρωπίνων δικαιωμάτων. Υπό αυτό το πνεύμα θέλω να υπογραμμίσω όσα είπαν οι προηγούμενοι ομιλητές και να απευθύνω έκκληση στο Συμβούλιο και την Επιτροπή να συμβάλουν στην προώθηση αυτού του βήματος.
<P>
Λευκορωσία

<SPEAKER ID=143 LANGUAGE="NL" NAME="Bertens">
Κύριε Πρόεδρε, η κατάσταση στη Λευκορωσία παραμένει ανησυχητική. Ο Πρόεδρος Loekatsjenko είναι και θα είναι ένας δικτάτορας που παρεμποδίζει κάθε μορφή πολιτικής και οικονομικής εξέλιξης. Η Ευρωπαϊκή Ένωση πρέπει να προσπαθήσει να υποστηρίξει τα υφιστάμενα κόμματα της αντιπολίτευσης και να προωθήσει την έναρξη διαλόγου. Αυτό βεβαίως είναι σαν να θέλει κανείς να χιονίσει το καλοκαίρι. Όπως και να έχει το θέμα, είδαμε ότι η πρόσφατη λύση της επονομαζόμενης «διένεξης της πρεσβείας» θα μπορούσε να σημαίνει ότι ο Πρόεδρος Loekatsjenko αρχίζει να καταλαβαίνει ότι η διεθνής απομόνωση δεν είναι προς το συμφέρον του. Ελπίζω ότι η επίγνωση αυτή θα τον οδηγήσει σε ορισμένες υποχωρήσεις. Όταν γίνει αυτό, η Ευρωπαϊκή Ένωση πρέπει να είναι έτοιμη να υποστηρίξει την εξέλιξη. Δεν μας ταιριάζει να είμαστε δογματικοί. Πρέπει απλά να κάνουμε ό, τι μπορούμε για την επίλυση των προβλημάτων και τη βελτίωση των συνθηκών διαβίωσης του πληθυσμού. Σήμερα το μεσημέρι ασχοληθήκαμε με πάρα πολλούς δικτάτορες. Όμως ο Loekatsjenko είναι αυτός που βρίσκεται πιο κοντά μας και υπάρχει περίπτωση να μπορέσουμε να τον πείσουμε ότι είναι ένας δικτάτορας και πρέπει απλώς να πάψει να είναι αυτό που είναι.

<SPEAKER ID=144 LANGUAGE="DE" NAME="Schroedter">
Κύριε Πρόεδρε, η Λευκορωσία θα γίνει σύντομα γειτονική μας χώρα. Η κατάσταση εκεί εξακολουθεί ωστόσο να χαρακτηρίζεται από έλλειψη δημοκρατίας, αγαπητέ συνάδελφε Bertens. Αυτό μπορεί να μην ισχύει για την πρεσβεία, αλλά ισχύει για τον εκεί πληθυσμό. Όλες οι μέχρι τούδε προσπάθειες της αντιπολίτευσης να δημιουργήσει συνθήκες για μια δίκαιη αναμέτρηση των δημοκρατικών δυνάμεων με ειρηνικά και δημοκρατικά μέσα απέτυχαν, προσκρούοντας στη δικτατορία του Lukaschenko, καθότι απλά, μέσω διαταγμάτων, τις κάνει συνεχώς να μοιάζουν εγκληματικές ενέργειες. Οι βουλευτές της αντιπολίτευσης δεν είναι όμως εγκληματίες, και αυτό είναι το πρόβλημα. Μέσω αυτής της ενοχοποίησης δεν επιτρέπει μια δίκαιη αναμέτρηση, ούτε καν στις επικείμενες δημοτικές εκλογές. Για τον λόγο αυτό η αντιπολίτευση αρνήθηκε να λάβει μέρος στις εκλογές αυτές, όχι επειδή αντιτίθεται στη δημοκρατία, αλλά επειδή επιθυμεί την ύπαρξη κάποιων ελάχιστων προϋποθέσεων, μεταξύ των οποίων και η ελευθερία του Τύπου, για τη διεξαγωγή μιας δίκαιης αναμέτρησης. Είναι πραγματικά δραματικό το γεγονός ότι ο πληθυσμός της Λευκορωσίας δεν έχει καμία δυνατότητα να ενημερωθεί για εναλλακτικές προς τον Lukaschenko λύσεις, επειδή ο τελευταίος εκμεταλλεύεται τον Τύπο ως δικό του όργανο ισχύος, με συνέπειες τις οποίες γνωρίζω από προσωπική πείρα. Ως εκ τούτου, πρέπει να κάνουμε το παν προκειμένου να αλλάξει η κατάσταση στη χώρα αυτή, προκειμένου να επανέλθει η ελευθερία του Τύπου, καθώς αυτό αποτελεί ουσιαστική προϋπόθεση για ελεύθερες εκλογές και τη διαδικασία εκδημοκρατισμού.
<P>
Δεν κάμπτεται ωστόσο η νοσταλγία του πληθυσμού της Λευκορωσίας για δημοκρατία και προσωπική ελευθερία. Καλούμεθα επομένως να μεριμνήσουμε ώστε να εξακολουθήσει να ισχύει η συμφωνία μεταξύ Συμβουλίου, Επιτροπής και Κοινοβουλίου, και κυρίως να προωθηθεί κατά τρόπο που θα υποστηρίζει τον πληθυσμό και τη νοσταλγία του για δημοκρατία, χωρίς να προτάσσει οικονομικά συμφέροντα.

<SPEAKER ID=145 LANGUAGE="DE" NAME="Mann, Erika">
Κύριε Πρόεδρε, οι δύο προηγούμενοι ομιλητές αναφέρθηκαν ήδη στα κρίσιμα σημεία, επιτρέψτε μου ωστόσο να συμπληρώσω ορισμένα πράγματα. Έχουμε υποβάλει ένα κοινό ψήφισμα στο οποίο υπενθυμίζουμε ότι επιθυμούμε να επαναφέρουμε στη Λευκορωσία τη δημοκρατία και να την εντάξουμε στο σύνολο των δημοκρατικών κρατών. Φυσικά, ενόψει των πρόσφατων συλλήψεων υπάρχουν νέες δυσκολίες, νέα προβλήματα και, όπως γίνεται συνήθως στη Λευκορωσία, η διαδικασία εκδημοκρατισμού προχωρεί ένα βήμα εμπρός και δύο πίσω.
<P>
Εν τω μεταξύ ο Πρόεδρος ονειρεύεται μια πανσλαβική ένωση και η μόνη μου ελπίδα είναι να μην υιοθετήσει η Ρωσία τα όνειρα αυτά και να απέχει και η Ουκρανία από τα κοινά αυτά όνειρα. Θα ήταν τρομερό για όλους μας.
<P>
Ωστόσο, οφείλω να επισημάνω ότι θα έχει επίσης καταστροφικές συνέπειες και η διένεξη που έχουμε τώρα ενόψει των επικείμενων εκλογών της 16ης Μαΐου 1999, τις οποίες είχε εξαγγείλει η αντιπολίτευση. Η Ευρωπαϊκή Ένωση, όπως επεσήμανε ήδη η συνάδελφος κ. Schroedter, θα πρέπει να παρακολουθήσει με μεγάλη προσοχή τη διαδικασία αυτή και να παρέχει κάθε δυνατή υποστήριξη, και έχω ιδιαίτερα κατά νου την ανάγκη ενίσχυσης από τον ΟΑΣΕ. Κύριε Επίτροπε, εδώ αναφέρομαι και στην ανάγκη οικονομικής ενίσχυσης. Γνωρίζω ότι ο πρεσβευτής κ. Wiek έχει αποτανθεί στην Επιτροπή και έχει ζητήσει την υποστήριξή της προκειμένου να διασφαλισθεί η κατάλληλη εκπαίδευση για τις επικείμενες εκλογές. Σας παρακαλώ επομένως να επανεξετάσετε τα έγγραφα αυτά και να κάνετε ό, τι είναι δυνατόν να γίνει εκ μέρους της Ευρωπαϊκής Ένωσης για την υποστήριξη της διαδικασίας αυτής, αίροντας στην περίπτωση αυτή γραφειοκρατικές αντιρρήσεις που ενδεχομένως να έχουν ως αποτέλεσμα τη μη διάθεση των αναγκαίων οικονομικών πόρων.
<P>
Φέτος είναι πολύ κρίσιμη η κατάσταση. Η οικονομική κατάσταση δεν είναι σταθερή, η πολιτική κατάσταση είναι εξαιρετικά ασταθής και εμείς ως μελλοντικοί γείτονες, όπως σωστά ανέφερε η συνάδελφος, καλούμεθα να κάνουμε το παν για να βοηθήσουμε τη Λευκορωσία σε μια σωστή πορεία προς τη δημοκρατία.

<SPEAKER ID=146 LANGUAGE="DE" NAME="von Habsburg">
Κύριε Πρόεδρε, χαίρομαι που μπορώ να συνταχθώ με την κ. Mann, καθότι εξέφρασε με ωραία λόγια όσα ήθελα και εγώ να υπογραμμίσω. Πρώτον, είναι γεγονός ότι είναι πολύ συμπαθής ο λαός της Λευκορωσίας, με τον οποίο συνδεόμαστε κατά κάποιον τρόπο από πολιτιστική άποψη. Από την άλλη πλευρά, η Λευκορωσία ίσως να αποδεικνύει με τον καλύτερο τρόπο πόσο καταστροφικό ήταν το καθεστώς που επικρατούσε επί 40 χρόνια στη χώρα αυτή. Όταν επικρίνουμε εδώ τον Πρόεδρο Lukaschenko, δεν πρέπει να ξεχνάμε σε ποιό σχολείο φοίτησε και ποιά ήταν η διαπαιδαγώγησή του. Ίσως να πρέπει μάλιστα να δείξουμε και κάποια κατανόηση για τον άνθρωπο αυτό, δεδομένου ότι οδηγήθηκε προς αυτή την κατεύθυνση και μέχρι σήμερα οι εκρήξεις του ήταν κυρίως εις βάρος των αλλοδαπών.
<P>
Η κ. Mann επεσήμανε, νομίζω, προ ολίγου δικαιολογημένα ότι πρέπει να κάνουμε το παν για να προσεγγίσουμε τους Λευκορώσους και να τους καθοδηγήσουμε σιγά σιγά και σταδιακά στην πορεία τους προς την ελευθερία και τη δημοκρατία, προς την οποία ασφαλώς κατευθύνονται. Όταν τους γνωρίσει κανείς, παραδέχεται πως πρέπει να τους βοηθήσει να προχωρήσουν βήμα προς βήμα. Εδώ δεν πρόκειται να βοηθήσει μια βίαιη ώθηση. Αντίθετα, πρέπει να κάνουμε κάθε προσπάθεια να έρθουμε σε ειρηνική συνεννόηση με τη Λευκορωσία, ανεξάρτητα από το γεγονός ότι η Λευκορωσία θα έχει και στο μέλλον αποφασιστική σημασία για εμάς λόγω των κοινών συνόρων που θα έχουμε. Αν κοιτάξουμε τον χάρτη, θα δούμε πόσο σημαντική θα είναι για όλους μας, και ειδικά για τους φίλους μας στη Βαλτική. Συνεπώς, πρέπει να κάνουμε το παν και να προσπαθήσουμε να επαναφέρουμε σταδιακά τη Λευκορωσία στο πλαίσιο των πολιτισμένων λαών και της δημοκρατίας.
<P>
Ρωσία

<SPEAKER ID=147 LANGUAGE="DE" NAME="Lenz">
Κύριε Πρόεδρε, η Ρωσία βρίσκεται καθημερινά στους τίτλους των εφημερίδων. Τις περισσότερες φορές πρόκειται για οικονομικά προβλήματα με συνέπειες που φτάνουν και σε εμάς. Με πολύ χαμηλότερους τόνους, αλλά πολύ πιο επίμονα καταφθάνουν και ειδήσεις για άλλα προβλήματα και, μολονότι πρόκειται για μια χώρα που έχει καταβάλει έντονες προσπάθειες να επιτύχει τη συμμετοχή της στο Συμβούλιο της Ευρώπης, τα προβλήματα αυτά είναι ασύμβατα προς τις συμβάσεις που έχουν υπογραφεί στο πλαίσιο του Συμβουλίου της Ευρώπης για την προστασία των ανθρωπίνων δικαιωμάτων όπως και προς τις ρήτρες της συμφωνίας εταιρικής σχέσης που έχει συνυπογράψει με την Ευρωπαϊκή Ένωση.
<P>
Μια αντιπροσωπεία του ευρωπαϊκού - εβραϊκού συνεδρίου που συνήλθε αυτή την εβδομάδα επιβεβαίωσε - μπορεί κανείς σχεδόν να πει με ζωντανή σύνδεση - μερικά γεγονότα από αυτόν τον κατάλογο, όπως για παράδειγμα τον αυξανόμενο, εν μέρει πολιτικά υποδαυλιζόμενο, αλλά προπάντων από κομμουνιστική πλευρά υποστηριζόμενο αντισημιτισμό που εξαπλώνεται και πάλι. Το ψήφισμά μας περιλαμβάνει διάφορα πεδία που μπορούν να συμπτυχθούν σε αυτή την επικεφαλίδα, καθότι μας ανησυχούν πολύ. Πρόκειται για τη σοβαρή έλλειψη ανοχής ως προς το θρήσκευμα, την αντιμετώπιση των αντιρρησιών συνείδησης, την πολύ διστακτική νομοθεσία στο ζήτημα αυτό, τις φοβερές συνθήκες στις ένοπλες δυνάμεις που το 1998 οδήγησαν σε περισσότερες από 1000 αυτοκτονίες και περιπτώσεις θανάτων που δεν έχουν διαλευκανθεί - και στο γεγονός αυτό δεν μας παραπέμπουν μόνο οι θαρραλέες Ρωσίδες μητέρες.
<P>
Όλα αυτά τα συμβάντα - οφείλουμε δυστυχώς να το πούμε - αποτελούν κληρονομιά της σοβιετικής αυτοκρατορίας και δεν έχουν εκλείψει μέχρι σήμερα. Το ψήφισμά μας θα πρέπει να εκφράζει τη μεγάλη μας ανησυχία και να αποτελεί ένα μήνυμα της ανησυχίας αυτής που επιθυμούμε να μεταφέρουν οι συνάδελφοί μας οι οποίοι θα επισκεφθούν την επόμενη εβδομάδα τη Ρωσία και θα μιλήσουν με εκπροσώπους της Δούμα και των αρχών.
<P>
Ειδικά ως Ευρωπαϊκή Ένωση θέλουμε να αποκτήσουμε στην ανατολική Ευρώπη έναν δυνατό εταίρο με χαρακτηριστικά δημοκρατίας και κράτους δικαίου. Τούτο έχει τεράστια σημασία για την Ευρώπη, επειδή κατ' αυτόν τον τρόπο η ειρήνη και η ελευθερία στην ευρωπαϊκή ήπειρο θα εδραιωθεί τον επόμενο αιώνα σε μια κοινή και στέρεη βάση. Σας παρακαλούμε να κατανοήσετε το συγκεκριμένο μήνυμα με αυτό το πνεύμα. Αποτελεί βέβαια κριτική, αλλά εποικοδομητική κριτική με στόχο να σηματοδοτήσει τις προσπάθειές μας να συνδράμουμε στη βελτίωση των συνθηκών που επικρατούν στη χώρα αυτή.

<SPEAKER ID=148 LANGUAGE="FR" NAME="Dupuis">
Κύριε Πρόεδρε, όπως ανέφερε η κυρία Lenz, το ψήφισμα αυτό μιλάει για αντισημιτισμό και αυτό που καταγγέλλει δεν είναι οι δηλώσεις διαφόρων ατόμων, παρά μάλλον η θέση που λαμβάνει ο κ. Ziouganov, ο οποίος δεν είναι άλλος από τον πρόεδρο του ρωσικού κομμουνιστικού κόμματος, τον πρόεδρο του βασικού κόμματος που εκπροσωπείται στη Δούμα. Νομίζω ότι η αντιπροσωπεία μας, η οποία πρόκειται να επισκεφθεί τη Μόσχα προσεχώς, πρέπει να μη λησμονήσει το γεγονός αυτό και να ενεργήσει ούτως ώστε να γνωστοποιήσει εκεί ότι το Ευρωπαϊκό Κοινοβούλιο είναι ενήμερο για τις δηλώσεις αυτές και αντιλαμβάνεται πλήρως τη σοβαρότητά τους.
<P>
Ένα άλλο θέμα αφορά τους αντιρρησίες συνειδήσεως. Το Ευρωπαϊκό Κοινοβούλιο ανησυχεί κάπως για τη βραδυπορία της Δούμα, η οποία ελέγχεται για μια ακόμα φορά από το κόμμα του κ. Ziouganov, το κομμουνιστικό κόμμα, που παρεμποδίζει συστηματικά εδώ και τέσσερα έτη τη θέσπιση ενός νόμου σχετικά με τους αντιρρησίες συνειδήσεως, μολονότι αυτό προβλέπεται από το ρωσικό σύνταγμα. Με τους φίλους του κόμματός μου, το ρωσικό διεθνικό ριζοσπαστικό κόμμα, προσπαθούμε να ξεπεράσουμε αυτή την παρακώλυση ξεκινώντας έναν αγώνα που πιστεύω ότι το Κοινοβούλιο θα πρέπει να υποστηρίξει, προκειμένου να τεθεί τέλος στην υποχρεωτική στράτευση και να δημιουργηθεί ένας επαγγελματικός στρατός στη χώρα αυτή, κάτι που θα αποτελούσε ένα σημαντικό βήμα προς τη σωστή κατεύθυνση.

<SPEAKER ID=149 LANGUAGE="DE" NAME="Swoboda">
Κύριε Πρόεδρε, πιστεύω πως συμφωνούμε όλοι ως προς την κριτική για τις συνθήκες που επικρατούν στη Ρωσία σχετικά με τα ανθρώπινα δικαιώματα και τον αντισημιτισμό. Κυρία Lenz, δεν θα απλούστευα τόσο πολύ τα πράγματα, καθιστώντας τη σοβιετική αυτοκρατορία υπεύθυνη για όλα τα δεινά. Και τούτο, επειδή πριν από αυτή δεν άνθιζε δα ούτε η δημοκρατία ούτε ο σεβασμός των ανθρωπίνων δικαιωμάτων στη συγκεκριμένη χώρα. Δυστυχώς, όλα αυτά έχουν μακρά παράδοση και κορυφώθηκαν κατά δυσάρεστο και εγκληματικό μάλιστα τρόπο υπό το σταλινικό ιδίως καθεστώς.
<P>
Συμμερίζομαι ασφαλώς την κριτική σε όλες τις πολιτικές δυνάμεις, συμπεριλαμβανομένου και του κομμουνιστικού κόμματος, το οποίο δυστυχώς θέτει εδώ εμπόδια στην πρόοδο όσον αφορά τον σεβασμό των ανθρωπίνων δικαιωμάτων και είναι συνυπεύθυνο για τον αντισημιτισμό που δυστυχώς έχει κάνει και πάλι την εμφάνισή του. Ενόψει των τρομερών συνεπειών που είχε ο αντισημιτισμός σε πολλά καθεστώτα, δεν μπορεί να υπάρξει κατανόηση στο ζήτημα αυτό. Υπό το πνεύμα αυτό η Ομάδα του Ευρωπαϊκού Σοσιαλιστικού Κόμματος παρέχει πλήρη κάλυψη στην αντιπροσωπεία να χρησιμοποιήσει ξεκάθαρη γλώσσα στο ζήτημα αυτό κατά την επόμενη επίσκεψή της.

<SPEAKER ID=150 LANGUAGE="DE" NAME="Schroedter">
Κύριε Πρόεδρε, όταν κατά την επικύρωση της συμφωνίας εταιρικής σχέσης και συνεργασίας με τη Ρωσία είχαμε επισημάνει ότι η εκεί κατάσταση των ανθρωπίνων δικαιωμάτων δεν ανταποκρίνεται στη ρήτρα για τα ανθρώπινα δικαιώματα που περιέχει η συμφωνία αυτή, ο Επίτροπος van den Broek μας απάντησε πως η συμφωνία αποτελεί μια εξαίρετη βάση για να αλλάξουν τα πράγματα. Αυτό έγινε πριν από τρία χρόνια και εξακολουθεί να μην έχει αλλάξει τίποτα.
<P>
Η κατάσταση στις φυλακές δεν ανταποκρίνεται στα διεθνή πρότυπα και δεν έχει σημειωθεί καμία βελτίωση. Οι εναλλακτικές λύσεις αντί της στρατιωτικής θητείας δεν προχωρούν. Οι κακοποιήσεις και οι ταπεινώσεις στον ρωσικό στρατό οδηγούν πολλούς νέους στον θάνατο. Ερωτώ επομένως την Επιτροπή σε ποιά σημεία έχει παρέμβει βάσει της συμφωνίας. Σε ποιά σημεία δεν επέτρεψε στην κατάσταση να προχωρήσει βάσει της συμφωνίας; Πότε είπε στις διαπραγματεύσεις του ΠΟΕ ότι ναι μεν, αλλά τα ανθρώπινα δικαιώματα έχουν προτεραιότητα; Θέλω να λάβω απαντήσεις στις ερωτήσεις μου εδώ και τώρα!

<SPEAKER ID=151 NAME="de Silguy">
Κύριε Πρόεδρε, κυρίες και κύριοι βουλευτές, θα απαντήσω σημείο προς σημείο, όπως είθισται σχετικά με τα ανθρώπινα δικαιώματα. Αρχίζω επομένως από την Κούβα.
<P>
Η Επιτροπή συμμερίζεται τις ανησυχίες του Ευρωπαϊκού Κοινοβουλίου σχετικά με την εξέλιξη της κατάστασης των ανθρωπίνων δικαιωμάτων στην Κούβα και, από αυτή την άποψη, ανησυχεί για την έγκριση μιας μεταρρύθμισης του ποινικού κώδικα που ενισχύει αισθητά τoν κατασταλτικό χαρακτήρα της νομοθεσίας. Η Επιτροπή ανησυχεί επίσης για την έκβαση της δίκης που διεξάγεται εναντίον τεσσάρων αντιφρονούντων και στο πολύ εγγύς μέλλον θα εξετάσει, σε συνεργασία με τα κράτη μέλη, τη θέση που πρέπει να υιοθετήσει, προκειμένου να αντιδράσει κατά των προσβολών αυτών των δικαιωμάτων του ανθρώπου. Ωστόσο, η Επιτροπή θα συνεχίσει έναν σταθερό, αλλά προσεκτικό διάλογο με τις αρχές της Κούβας.
<P>
Η πολιτική συνεργασία της Κοινότητας, που αποτελεί ευρωπαϊκή πολιτική - σας το διευκρινίζω και σας το υπενθυμίζω - ρυθμίζεται από αρχές οι οποίες θεσπίστηκαν στην κοινή θέση της 8ης παρελθόντος Δεκεμβρίου, κοινή θέση η οποία, σύμφωνα με όσα γνωρίζω, αναθεωρείται με κάθε ανανέωση της Προεδρίας. Στόχος της είναι να ενθαρρύνει μια ειρηνική μετάβαση προς τη δημοκρατία, να προωθήσει τα ανθρώπινα δικαιώματα και να στηρίξει την οικονομική ανάπτυξη της νήσου. Οι δραστηριότητες που χρηματοδοτούνται από την Κοινότητα και που προβλέπονται για τον σκοπό αυτό κατά την περίοδο 1999-2000 αφορούν βασικά την επισιτιστική βοήθεια, τη στήριξη των οικονομικών μεταρρυθμίσεων και την ανάπτυξη της αστικής κοινωνίας.
<P>
Τέλος, στα τέλη του Ιουνίου 1998 η Ευρωπαϊκή 'Ενωση παραχώρησε στην Κούβα το καθεστώς του παρατηρητή στις διαπραγματεύσεις της Ευρωπαϊκής 'Ενωσης με τις χώρες ΑΚΕ, κάτι που αποτελεί επίσης διάλογο. Η πλήρης συμμετοχή της Κούβας στις διαπραγματεύσεις αυτές, συμπεριλαμβανομένης της προσχώρησής της στην προσεχή σύμβαση, εξαρτάται από την επίτευξη ουσιαστικής προόδου στους τομείς των ανθρωπίνων δικαιωμάτων, του κράτους δικαίου, αυτού που αποκαλείται στα αγγλικά Good Governance (καλή διακυβέρνηση) και στον τομέα των πολιτικών ελευθεριών.
<P>
'Οσον αφορά το δεύτερο θέμα, την Κολομβία, η Επιτροπή συμμερίζεται πλήρως τις ανησυχίες του Κοινοβουλίου σχετικά με την εξέλιξη της κατάστασης στη χώρα αυτή. Η Επιτροπή ανησυχεί ιδιαίτερα για τις επανειλημμένες παραβιάσεις των ανθρωπίνων δικαιωμάτων τα τελευταία έτη από τους αντάρτες και τις παραστρατιωτικές δυνάμεις. Εκφράζει ιδιαίτερα τη θλίψη της για τη διακοπή των ειρηνευτικών διαπραγματεύσεων μεταξύ της κυβέρνησης και των Επαναστατικών Ενόπλων Δυνάμεων της Κολομβίας (FARC). Κάθε χρόνο διαπράττονται περισσότερες από 1000 πολιτικές δολοφονίες. Περίπου 300 άτομα έχουν απαχθεί, εκ των οποίων καμιά εικοσαριά αλλοδαποί, και δεν έχουν ακόμη απελευθερωθεί.
<P>
Στην περίπτωση των τεσσάρων μελών της ΜΚΟ της Κολομβίας IPC (Instituto popular de capacitaciσn ), που απήχθηκαν από μία παραστρατιωτική οργάνωση, την AUC, έγινε διάβημα της ευρωπαϊκής τρόικας στον αντιπρόεδρο της Κολομβίας και στον υπεύθυνο για τα ανθρώπινα δικαιώματα, κ. Lemus, με σκοπό την απελευθέρωσή τους, η οποία και επετεύχθη στη συνέχεια. Η Επιτροπή συμμερίζεται πλήρως την επιθυμία του Κοινοβουλίου για μία ταχεία επανάληψη του διαλόγου μεταξύ των ανταρτών και της κυβέρνησης του κ. Pastrana.
<P>
Η Ευρωπαϊκή 'Ενωση υποστήριξε την ειρηνευτική διαδικασία σε δήλωσή της που δημοσιεύθηκε στις 8 παρελθόντος Ιανουαρίου. Για τις 24 Απριλίου προβλέπεται συνάντηση της κυβέρνησης με τα στρατιωτικά κινήματα της αντιπολίτευσης. Η στήριξη των ενεργειών προώθησης των ανθρωπίνων δικαιωμάτων και η βοήθεια για την εφαρμογή των δικαστικών μεταρρυθμίσεων θεωρούνται προτεραιότητες της Επιτροπής στο πλαίσιο της δράσης της για την Κολομβία.
<P>
Σας υπενθυμίζω τα σχετικά ποσά, ή σας τα ανακοινώνω, σε περίπτωση που δεν τα γνωρίζετε: η Επιτροπή προέβλεψε το 1998 17 εκατ. ευρώ για τους ΜΚΟ, συν 2 εκατ. ευρώ για τα ανθρώπινα δικαιώματα, συν 12 εκατ. ευρώ για το Ευρωπαϊκό Γραφείο Ανθρωπιστικής Βοήθειας Εκτάκτου Ανάγκης, για τα εκτοπισμένα άτομα.
<P>
'Οσον αφορά την Ινδονησία, η Επιτροπή εκφράζει τη μεγάλη της θλίψη για τις βίαιες και φονικές συγκρούσεις μεταξύ μουσουλμάνων και χριστιανών που σημειώνοντα σήμερα σε ορισμένα τμήματα του αρχιπελάγους των Μολούκων. Η Επιτροπή συμμετείχε στα διαβήματα που πραγματοποιήθηκαν εξ ονόματος της 'Ενωσης, προκειμένου να ενημερώσει τις ινδονησιακές αρχές για τις ανησυχίες της Ευρώπης αναφορικά με την ενίσχυση των εθνοτικών εντάσεων. Η 'Ενωση, ειδικότερα, ζήτησε από τις ινδονησιακές αρχές να μεριμνήσουν ώστε οι αστυνομικές δυνάμεις να δράσουν πιο συγκρατημένα στο Ambon, όπου η καταστολή προκάλεσε πολυάριθμα θύματα τον παρελθόντα Ιανουάριο. Η Επιτροπή παρακολουθεί με ιδιαίτερη προσοχή την εξέλιξη των γεγονότων.
<P>
Το Ευρωπαϊκό Γραφείο Ανθρωπιστικής Βοήθειας Εκτάκτου Ανάγκης (ECHO) απέστειλε ανταποκριτή ο οποίος εργάζεται σε στενή συνεργασία με την αντιπροσωπεία της Επιτροπής στη Τζακάρτα και τους ΜΚΟ που δραστηριοποιούνται στην περιοχή. Η Επιτροπή, διαμέσου του ECHO, ετοιμάζεται να προσφέρει βοήθεια ενός περίπου εκατομμυρίου ευρώ υπέρ των πληθυσμών των δύο κοινοτήτων που επλήγησαν από τις συγκρούσεις. Η εφαρμογή της απόφασης αυτής θα ανατεθεί στους ευρωπαϊκούς ΜΚΟ που δραστηριοποιούνται στην Ινδονησία και σε συνεργασία με το Παγκόσμιο Επισιτιστικό Πρόγραμμα (World Food Programme ). Η βοήθεια αυτή θα είναι ταυτόχρονα επισιτιστική, υγειονομική και ιατρική και θα περιλαμβάνει επίσης την παροχή προϊόντων πρώτης ανάγκης στους εκτοπισμένους πληθυσμούς που ζουν σε καταφύγια.
<P>
Η διενέργεια εξάλλου εκλογών τον Ιούνιο αποτελεί σημαντικό στοιχείο για την εκτόνωση των σημερινών εντάσεων μεταξύ των κοινοτήτων. Η Επιτροπή θα υποστηρίξει τις εν λόγω εκλογές σε συνεργασία με τους διεθνείς οργανισμούς και άλλους χορηγούς που δραστηριοποιούνται επί τόπου. Για τον σκοπό αυτό καταρτίζεται σήμερα πρόγραμμα 7 εκατομμυρίων ευρώ.
<P>
'Οσον αφορά το Ανατολικό Τιμόρ, το οποίο ανέφεραν πολλοί βουλευτές, η Επιτροπή ελπίζει ότι οι συζητήσεις που διεξάγονται υπό την αιγίδα της Γενικής Γραμματείας των Ηνωμένων Εθνών θα καταστήσουν δυνατή τη διοργάνωση δημοψήφισματος για τον πληθυσμό του Ανατολικού Τιμόρ σχετικά με το μέλλον της εδαφικής αυτής επικράτειας. Η Επιτροπή συμμερίζεται τις ανησυχίες που εξέφρασε το Κοινοβούλιο και τις οποίες άκουσα κατ' επανάληψη προ ολίγου σχετικά με τη στρατιωτική κατάσταση και τον εξοπλισμό των πολιτοφυλακών. Η κατάσταση αυτή μπορεί να θέσει σε κίνδυνο μια ειρηνευτική διαδικασία η οποία εξακολουθεί να είναι εύθραυστη. Η Επιτροπή προσυπογράφει τα πορίσματα του Ευρωπαϊκού Συμβουλίου της Βιέννης, τα οποία απευθύνουν έκκληση για αφοπλισμό και διάλυση αυτών των πολιτοφυλακών καθώς και για τη διοργάνωση αποστολής των Ηνωμένων Εθνών επί τόπου με σκοπό την εκτόνωση των εντάσεων.
<P>
Το τέταρτο θέμα αφορά την Επιτροπή Ανθρωπίνων Δικαιωμάτων των Ηνωμένων Εθνών. Η προετοιμασία των εργασιών της Επιτροπής Ανθρωπίνων Δικαιωμάτων πραγματοποιήθηκε, όπως γνωρίζετε, από την ομάδα «Δικαιώματα του Ανθρώπου» του Συμβουλίου. Η ομάδα αυτή συνεδρίασε ήδη πολλές φορές από τις αρχές του έτους για τον σκοπό αυτό. Κατά τη διάρκεια της ετήσιας συνόδου της Επιτροπής Ανθρωπίνων Δικαιωμάτων, η οποία σας υπενθυμίζω ότι διαρκεί 6 εβδομάδες, οι εμπειρογνώμονες της Ένωσης συνεδριάζουν σε καθημερινή βάση για να αποφασίσουν οριστικά σχετικά με τις παρεμβάσεις της Προεδρίας εξ ονόματος της Ένωσης και τα σχέδια ψηφίσματος που υποβάλλονται με πρωτοβουλία της Ένωσης. Η Επιτροπή συμμετέχει συστηματικά και ενεργώς στις εργασίες της ομάδας «Δικαιώματα του Ανθρώπου», καθώς και σε όλες τις συνεδριάσεις εμπειρογνωμόνων στη Γενεύη. Μπορώ να διαβεβαιώσω την κ. Lenz σχετικά με το σημείο αυτό.
<P>
Επιπλέον, σημειώνω τα αιτήματά σας, και αναφέρομαι ιδιαίτερα στον κ. Ullmann σχετικά με τη στάση της Επιτροπής. Μπορώ να σας διαβεβαιώσω ότι η Επιτροπή από την πλευρά της πράττει τα απαραίτητα και θα καταβάλει κάθε δυνατή προσπάθεια, προκειμένου να διαβιβάσει τα μηνύματά σας στο Συμβούλιο. Γνωρίζετε, όπως και εγώ, ότι η Επιτροπή είναι αρμόδια να λάβει θέση σχετικά με τις επιθυμίες που εκφράζει το Κοινοβούλιο στα σχέδια ψηφίσματος.
<P>
Αναφορικά, ειδικότερα με την Κίνα, όπως πολλοί από εσάς ανέφεραν ήδη, τα κράτη μέλη της Ευρωπαϊκής Ένωσης αποφάσισαν το 1998 να μην καταθέσουν καταδικαστικό ψήφισμα. Το Συμβούλιο των Υπουργών Εξωτερικών θα εξετάσει στις 22 Μαρτίου τη θέση που πρόκειται να υποστηρίξει η Ένωση στη Γενεύη το 1999. Από αυτή την άποψη το ψήφισμά σας θα αποτελέσει ενημερωτικό στοιχείο χρήσιμο για τις συζητήσεις αυτές.
<P>
Το πέμπτο θέμα αφορά τη Λευκορωσία. Η Επιτροπή ανησυχεί έντονα για την πρόσφατη επιδείνωση της κατάστασης στη Λευκορωσία. Σε οικονομικό επίπεδο χαρακτηρίζεται από αύξηση της φτώχιας του πληθυσμού, την ανάπτυξη ενός φαινομένου υπερπληθωρισμού και την εμφάνιση σοβαρών κοινωνικών εντάσεων. Σε πολιτικό επίπεδο η διαμάχη σχετικά με την εφαρμογή του συντάγματος είχε ως αποτέλεσμα μια υποβάθμιση των θεμελιωδών ελευθεριών και συνοδεύθηκε από τη σύλληψη πολυάριθμων διαφωνούντων. Το προεδρικό διάταγμα το οποίο θεσπίσθηκε τον παρελθόντα Ιανουάριο και το οποίο εξαρτά τη δραστηριότητα των πολιτικών κομμάτων και των ενώσεων από μια διοικητική έγκριση αποτελεί αδιαμφισβήτητη ένδειξη σκλήρυνσης του καθεστώτος.
<P>
Η Επιτροπή απευθύνη θερμή έκκληση προς τις αρχές της Λευκορωσίας να διεξαγάγουν ένα ανοικτό, εποικοδομητικό, δημόσιο και δημοκρατικό διάλογο με τον πληθυσμό και την αντιπολίτευση, με στόχο την επίλυση των οικονομικών και συνταγματικών προβλημάτων που αντιμετωπίζει σήμερα η χώρα, και να καταβάλουν ουσιαστική προσπάθεια για εκδημοκρατισμό του καθεστώτος. Η Επιτροπή υποστηρίζει πλήρως από την άποψη αυτή τις εργασίες του ΟΑΣΕ για την αποκατάσταση της δημοκρατικής λειτουργίας των θεσμών. Η Επιτροπή παρακολουθεί με προσοχή την εξέλιξη της κατάστασης των ανθρωπίνων δικαιωμάτων και των θεμελιωδών ελευθεριών. Κύριε von Habsburg, μπορώ να σας διαβεβαιώσω ότι ενεργούμε κατ' αυτόν τον τρόπο προκειμένου να συνοδεύσουμε τους Λευκορώσους στη διαδικασία αυτή. Μπορώ να διαβεβαιώσω την κυρία Erika Mann ότι εξετάζουμε τον τρόπο με τον οποίο η Επιτροπή μπορεί να διαδραματίσει έναν χρήσιμο ρόλο στην εκλογική διαδικασία.
<P>
Τέλος, το τελευταίο θέμα αφορά τη Ρωσία. Η Επιτροπή παρακολουθεί με θλίψη τη συχνή αντισημιτική συμπεριφορά ορισμένων πολιτικών προσωπικοτήτων που είναι μέλη της Δούμα. Εξ ονόματος της Ευρωπαϊκής 'Ενωσης η γερμανική Προεδρία έθεσε την υπόθεση αυτή υπόψη του Ρώσου Υπουργού Εξωτερικών και των ηγετών του κομμουνιστικού κόμματος εκφράζοντας τις ανησυχίες της. Η Ευρωπαϊκή 'Ενωση έλαβε μέτρα προκειμένου να προωθήσει την ανοχή και τη δημιουργία μιας αστικής κοινωνίας στη Ρωσία. Σήμερα, ιδιαίτερα στο πλαίσιο του προγράμματος TACIS, αναπτύσσει δράσεις υπέρ της δημοκρατίας, με σκοπό τη δημιουργία ενός περιβάλλοντος κατάλληλου να εκριζώσει αυτές τις εκδηλώσεις φυλετικού μίσους. Η Επιτροπή θα συνεχίσει να παρακολουθεί εκ του σύνεγγυς την κατάσταση και ελπίζει να παύσουν αυτά τα αντισημιτικά φαινόμενα εκ μέρους ορισμένων μελών του ρωσικού κοινοβουλίου, φαινόμενα τα οποία ανήκουν σε μια άλλη εποχή.
<P>
Όσον αφορά τα ανθρώπινα δικαιώματα και ειδικότερα τη θανατική ποινή, γνωρίζετε ότι η Επιτροπή συμμερίζεται τις ανησυχίες του Ευρωπαϊκού Κοινοβουλίου. Για τον σκοπό αυτό συμμετείχε σε διάβημα της τρόικας προς τον Ρώσο Υπουργό Εξωτερικών, εκφράζοντας τις ανησυχίες της για το ενδεχόμενο της επαναφοράς της θανατικής ποινής. Ο Υπουργός διαβεβαίωσε ότι η Ρωσία προτίθεται να συμμορφωθεί προς τις υποχρεώσεις της οι οποίες απορρέουν από την προσχώρησή της στο Συμβούλιο της Ευρώπης, στις οποίες σας υπενθυμίζω ότι συμπεριλαμβάνεται η αναστολή της θανατικής ποινής.
<P>
Η κυρία Schroedter έθιξε ένα πρόβλημα σχετικά με συγκεκριμένα παραδείγματα. Νομίζω ότι στο πλαίσιο της γενικής ίσως απάντησής μου απάντησα στα πιο εξειδικευμένα αυτά ερωτήματα.

<SPEAKER ID=152 LANGUAGE="DE" NAME="Schroedter">
Κύριε Πρόεδρε, κύριε Επίτροπε de Silguy, γνώριζα βέβαια σαφώς πως θα ήταν δύσκολο να απαντήσετε σε συγκεκριμένες ερωτήσεις που δεν αφορούν συγκεκριμένα τον δικό σας τομέα. Θα σας παρακαλούσα λοιπόν να θέσετε τις ερωτήσεις αυτές στον Επίτροπο van den Broek και να μεριμνήσετε ώστε να λάβω γραπτή απάντηση.

<SPEAKER ID=153 NAME="de Silguy">
'Εχετε τον λόγο μου, θα το κάνω ήδη από απόψε.

<SPEAKER ID=154 NAME="Πρόεδρος">
Η κοινή συζήτηση έληξε.
<P>
Η ψηφοφορία θα διεξαχθεί στις 17.30

<SPEAKER ID=155 NAME="Πρόεδρος">
Η ημερήσια διάταξη προβλέπει την κοινή συζήτηση επί των ακολούθων επτά προτάσεων ψηφισμάτων:
<P>
B4-0235/99 των βουλευτών Cars, Bertens και Caligaris, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, σχετικά με τη δύναμη σταθεροποίησης στην Πρώην Γιουγκοσλαβική Δημοκρατία της Μακεδονίας, - B4-0256/99 των βουλευτών Dupuis και Dell'Alba, εξ ονόματος της Ομάδας της Ευρωπαϊκής Ριζοσπαστικής Συμμαχίας, και των βουλευτών Swoboda, Wiersma, Titley και Ρουμπάτη, εξ ονόματος της Ομάδας του Ευρωπαϊκού Σοσιαλιστικού Κόμματος, σχετικά με τη μη παράταση της εντολής της δύναμης πρόληψης των Ηνωμένων Εθνών (UNPREDEP), - B4-0278/99 του βουλευτού κ. Pasty, εξ ονόματος της Ομάδας Ένωση για την Ευρώπη, σχετικά με την κατάσταση στην Πρώην Γιουγκοσλαβική Δημοκρατία της Μακεδονίας (ΠΓΔΜ), - B4-0284/99 των βουλευτών Aelvoet, Cohn-Bendit και Gahrton, εξ ονόματος της Ομάδας των Πρασίνων στο Ευρωπαϊκό Κοινοβούλιο, σχετικά με την παράταση της εντολής της UNPREDEP στην ΠΓΔΜ, - B4-0294/99 των βουλευτών Vinci, Seppδnen, Eriksson και Ripa di Meana, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς-Αριστεράς των Πρασίνων των Βορείων Χωρών, σχετικά με τη δύναμη σταθεροποίησης στην ΠΓΔΜ; - B4-0297/99 των βουλευτών Oostlander, Habsburg-Lothringen, Pack, von Habsburg και Oomen-Ruijten, εξ ονόματος της Ομάδας του Ευρωπαϊκού Λαϊκού Κόμματος, σχετικά με τη δύναμη σταθεροποίησης στην ΠΓΔΜ.
<SPEAKER ID=156 LANGUAGE="IT" NAME="Fassa">
Κύριε Πρόεδρε, το βέτο ενός από τα μόνιμα μέλη του Συμβουλίου Ασφαλείας των Ηνωμένων Εθνών παρεμπόδισε την παράταση της εντολής της δύναμης πρόληψης του ΟΗΕ στην Πρώην Γιουγκοσλαβική Δημοκρατία της Μακεδονίας, όταν η ΠΓΔΜ σύναψε διπλωματικές σχέσεις με την Ταϊβάν. Το γεγονός αυτό είναι εξαιρετικά σοβαρό, ιδίως αν αναλογιστεί κανείς τον ρόλο των θεσμικών οργάνων, μεταξύ αυτών και του Ευρωπαϊκού Κοινοβουλίου, και τον χαρακτήρα των Ηνωμένων Εθνών. Πράγματι, και στις δύο περιπτώσεις πρόκειται για οργανισμούς με αποστολή να υπερβαίνουν τις εθνικιστικές εύνοιες που κρύβονται, ωστόσο, πίσω από το βέτο της Λαϊκής Δημοκρατίας της Κίνας. Και όμως, η δύναμη πρόληψης των Ηνωμένων Εθνών διαδραμάτισε σημαντικό ρόλο στη διατήρηση της ειρήνης, αποσοβώντας μάλιστα και τον κίνδυνο επέκτασης της σύγκρουσης του Κοσσυφοπεδίου στην Πρώην Γιουγκοσλαβική Δημοκρατία της Μακεδονίας.
<P>
Είναι συνεπώς απολύτως αναγκαίο να αναληφθεί σθεναρή δράση εκ μέρους των κοινοτικών θεσμικών οργάνων και των κρατών μελών, προκειμένου να αρθεί αυτό το βέτο. Συγχρόνως, είναι απόλυτη ανάγκη να έχουμε ήδη από τώρα τη δυνατότητα να μετατρέψουμε την έκρυθμη κατάσταση σε εποικοδομητική: μια ενδεχόμενη αρνητική απόφαση του Συμβουλίου Ασφαλείας των Ηνωμένων Εθνών θα υποχρέωνε πράγματι την Ευρωπαϊκή Ένωση και τα κράτη μέλη της να αναλάβουν, από κοινού με τους άλλους φορείς, και ιδίως το ΝΑΤΟ και τη Δυτικοευρωπαϊκή Ένωση, καθήκοντα που μέχρι τώρα διασφαλίζονταν από τη δύναμη πρόληψης. Αυτό θα μπορούσε, ακόμη και σε μια τόσο τραγική κατάσταση, να δώσει σημαντική ώθηση στην υλοποίηση αυτής της κοινής εξωτερικής πολιτικής και πολιτικής ασφαλείας, στην οποία όλοι δηλώνουμε ότι πιστεύουμε, αλλά πάρα πολλές φορές ελάχιστα την εφαρμόζουμε.

<SPEAKER ID=157 LANGUAGE="FR" NAME="Dupuis">
Κύριε Πρόεδρε, λυπούμαι που το ψήφισμα αυτό το μόνο που κάνει είναι να παραβιάζει μια ανοικτή πόρτα, γιατί είναι προφανές ότι ούτε οι ΗΠΑ ούτε η Ευρωπαϊκή 'Ενωση μπορούν να υποκύψουν στο βέτο, στους εκβιαστικούς ελιγμούς της Λαϊκής Δημοκρατίας της Κίνας όσον αφορά την παρουσία στρατευμάτων για την εγγύηση της ειρήνης και της ασφάλειας στην ΠΓΔΜ. Συνεπώς, είναι προφανές ότι θα πρέπει να εξευρεθούν λύσεις. Εξάλλου, ήδη μελετώνται κάποιες λύσεις, προκειμένου να αντικατασταθεί ενδεχομένως η σημερινή διευθέτηση από μια άλλη, η οποία δεν θα προσκρούσει ακριβώς στην αρνησικυρία της Κίνας.
<P>
Εκφράζω επίσης τη λύπη μου, καθώς όλος ο κόσμος μιλά για σταθερότητα στην ΠΓΔΜ χωρίς να αντιμετωπίζουμε το ουσιαστικό ζήτημα της σταθερότητας στην εν λόγω χώρα, το θέμα δηλαδή της οικονομικής και δημοκρατικής της ανάπτυξης και κυρίως της ταχείας ένταξής της στην Ευρωπαϊκή Ένωση.
<P>
Ως προς αυτό διαπιστώνουμε, κάτι που θεωρώ κυριολεκτικά σκανδαλώδες, την απουσία της Ευρωπαϊκής 'Ενωσης, μια ακατανόητη πολιτική της Επιτροπής. Ελπίζω εξάλλου ότι ο κ. de Silguy θα μπορέσει να μιλήσει για το θέμα αυτό απόψε στον συνάδελφό του κ. Van den Broek. Παρακολουθούμε μια μείωση 3 εκατομμυρίων Ecu στα κονδύλια που διαθέτει η Ένωση στην ΠΓΔΜ. Γνωρίζοντας τις δυσκολίες που αντιμετωπίζει η ΠΓΔΜ θεωρούμε ότι αυτό είναι πραγματικά αδιανόητο. Έχουμε κάνει τα πάντα και συνεχίζουμε να κάνουμε τα πάντα, προκειμένου να πεισθούν οι αρχές της εν λόγω χώρας ότι δεν θα μπορέσουν να υποβάλουν αίτηση προσχώρησης στην Ευρωπαϊκή Ένωση πριν επικυρώσουν τη συμφωνία συνεργασίας και τη συμφωνία σύνδεσης. Συνεπώς, θα πρέπει να περιμένουν δεκαετίες για να μπορούν ενδεχομένως να υποβάλουν αίτηση προσχώρησης, κάτι που είναι εσφαλμένο από νομική και πολιτική άποψη. Αυτός είναι ο λόγος για τον οποίο ξεκινήσαμε μια εκστρατεία προκειμένου ο κ. Georgievski να υποβάλει αμέσως αίτηση προσχώρησης στην Ευρωπαϊκή Ένωση.
<P>
Εδώ βλέπετε μια κάρτα με μια ωραία σημαία της Ένωσης στο μέσο της οποίας βρίσκεται η σημαία της ΠΓΔΜ, ούτως ώστε αμέσως τους επόμενους μήνες να θέσει επισήμως η ΠΓΔΜ υποψηφιότητα για προσχώρηση στην Ευρωπαϊκή Ένωση.

<SPEAKER ID=158 LANGUAGE="DE" NAME="Swoboda">
Κύριε Πρόεδρε, ενδεχομένως να μη συμφωνήσουν όλοι εάν πω ότι η Μακεδονία ή η ΠΓΔΜ θα μπορούσε ασφαλώς να έχει κάνει πιο επιδέξιους και πιο έξυπνους από άποψη τακτικής χειρισμούς όσον αφορά την πολιτική της στο θέμα της αναγνώρισης. Ωστόσο, αυτό δεν δικαιολογεί σε καμία περίπτωση το βέτο που ασκήθηκε από την Κίνα στον ΟΗΕ. Τον τελευταίο καιρό δεν θυμάμαι στο πλαίσιο του ΟΗΕ να έχει τεθεί δικαιολογημένα βέτο από κάποια μεγάλη δύναμη, είτε τη Ρωσία ή σε πολλές περιπτώσεις τις ΗΠΑ. Αυτή όμως είναι μια συζήτηση που μπορούμε μεν να διεξάγουμε τώρα, αλλά δεν θα μας βοηθήσει να προχωρήσουμε.
<P>
Συμφωνώ απόλυτα με τον στόχο του ψηφίσματος, να διατηρηθεί δηλαδή εκεί όσο το δυνατόν μεγαλύτερο χρονικό διάστημα η δύναμη πρόληψης του ΟΗΕ (UNPREDEP) και να προβλεφθεί η στρατιωτική προστασία των συνόρων, όχι μόνο για την προστασία της ΠΓΔΜ, αλλά και για την προστασία των παρατηρητών στο Κοσσυφοπέδιο. Ελπίζω φυσικά, κάτι το οποίο εκφράσαμε εξάλλου και χθες, ότι και η στρατιωτική παρουσία στο Κοσσυφοπέδιο θα είναι αντίστοιχα μεγάλη.
<P>
Όσον αφορά τη βοήθειά μας προς την ΠΓΔΜ, θέλω να καταστήσω σαφές ότι πιθανόν ποτέ να μην μπορεί κανείς να προσφέρει επαρκή βοήθεια, αλλά το ζητούμενο είναι η βοήθεια να αξιοποιείται σωστά και να υπάρχουν στην ίδια τη χώρα οι συνθήκες για την υποδοχή της εν λόγω βοήθειας, συνθήκες που φυσικά θα πρέπει να δημιουργήσει η κυβέρνηση. Ασφαλώς έχουν σημειωθεί μεγάλες παραλείψεις στο παρελθόν. Η νέα κυβέρνηση καταβάλλει κάθε δυνατή προσπάθεια, αρχίζοντας από το αλβανικό ζήτημα, όπου ευτυχώς σημειώνεται πρόοδος που εκτείνεται μέχρι και την οικονομική και κοινωνική κατάσταση. Ωστόσο, όσο μακροπρόθεσμα και να τίθεται η πολιτική, δεν πρέπει να δημιουργούμε αυταπάτες. Εάν θα κατορθώσει η χώρα αυτή να βρει τον δρόμο της προς την Ευρώπη θα εξαρτηθεί σε μεγάλο βαθμό από τις προσπάθειες της ίδιας της ΠΓΔΜ, και ο δρόμος αυτός θα παραμείνει φυσικά ένας δρόμος μακρύς, ανεξάρτητα από το πότε θα υποβάλει η χώρα αίτηση για την προσχώρησή της.

<SPEAKER ID=159 LANGUAGE="IT" NAME="Tamino">
Κύριε Πρόεδρε, και η Ομάδα των Πρασίνων στο Ευρωπαϊκό Κοινοβούλιο θεωρεί πραγματικά απαράδεκτο το βέτο της Κίνας για την παράταση της εντολής της UNPREDEP στην Πρώην Γιουγκοσλαβική Δημοκρατία της Μακεδονίας, απαράδεκτο και για τον πρόσθετο λόγο ότι οφείλεται σε ένα είδος αντιποίνων. Ωστόσο, είναι επίσης γεγονός ότι αυτό το βέτο αποκαλύπτει όλα τα όρια του σημερινού Συμβουλίου Ασφαλείας του ΟΗΕ και συνεπώς την ανάγκη να επιδιώξει η Ευρώπη στο σύνολό της να τροποποιήσει την κατάσταση που επικρατεί σήμερα εντός αυτού του οργανισμού. Εντούτοις, δεδομένου ότι τα προβλήματα της ΠΓΔΜ είναι πραγματικά - και αρκεί να αναλογιστούμε τί συμβαίνει δίπλα στην περιοχή αυτή, στο Κοσσυφοπέδιο, για να αντιληφθούμε πόση σημασία έχει να συνεχιστεί η εντολή της UNPREDEP - είναι προφανές ότι και εμείς οι Πράσινοι πιστεύουμε ότι, αν αποδειχτεί αναγκαίο, η Ευρωπαϊκή Ένωση θα πρέπει να αναλάβει τις ευθύνες της.
<P>
Η Ομάδα των Πρασίνων εκτιμά επίσης ότι θα ήταν σκόπιμο να επεκταθεί η συζήτηση για την Πρώην Γιουγκοσλαβική Δημοκρατία της Μακεδονίας και στη Βοσνία-Ερζεγοβίνη, προκειμένου να αντιμετωπιστεί το πρόβλημα του διαδρόμου του Brcko, και για τον σκοπό αυτό κατέθεσε ορισμένες τροπολογίες.

<SPEAKER ID=160 LANGUAGE="DE" NAME="Pack">
Κύριε Πρόεδρε, αγαπητοί συνάδελφοι, το μοναδικό από τα κρατίδια της πρώην Γιουγκοσλαβίας που μπόρεσε να ξεπεράσει κατά κάποιον τρόπο τη διάλυσή της χωρίς να χυθεί αίμα και κατάφερε να συγκροτηθεί σε κράτος χωρίς πόλεμο είναι η ΠΓΔΜ. Αυτό οφείλεται σαφώς και στα προληπτικά μας μέτρα. Είχαμε και εμείς λάβει επιτέλους μέτρα πρόληψης στην περιοχή της πρώην Γιουγκοσλαβίας, εγκαθιστώντας στρατεύματα των Ηνωμένων Εθνών στα σύνορα μεταξύ Σερβίας και ΠΓΔΜ, και τώρα τα μέτρα αυτά αναιρούνται. Προσωπικά θεωρώ ακατανόητο ένα βέτο της Κίνας στο Συμβούλιο Ασφαλείας να θέτει σε κίνδυνο την ασφάλεια στην ΠΓΔΜ. Κάτι δεν πάει καλά, όταν καθίσταται δυνατή η παρεμπόδιση προληπτικών μέτρων, που επιτέλους είχαμε κατορθώσει να θεσπίσουμε, και όταν αυτό γίνεται για εντελώς διαφανείς λόγους, που θα μπορούσε κανείς να τους χαρακτηρίσει εκδικητικούς, επειδή η μικρή φτωχή ΠΓΔΜ τόλμησε να αναγνωρίσει την Ταϊβάν. Μπορούμε όλοι μας να φανταστούμε γιατί το έκανε. Είχε ελπίσει ότι η αναγνώριση αυτή θα της απέφερε πολλές επενδύσεις και οικονομική βοήθεια, που φυσικά ποτέ δεν επρόκειτο να λάβει από την Κίνα.
<P>
Στο Συμβούλιο Ασφαλείας η Κίνα και η Ρωσία μας έχουν συχνά εμποδίσει να παράσχουμε στρατιωτική βοήθεια σε ανθρώπους και λαούς που διώκονται και δέχονται επιθέσεις, όπως στην περίπτωση του Κοσσυφοπεδίου εδώ και ενάμιση χρόνο ή όπως στην περίπτωση της Βοσνίας για πολλά χρόνια. Κάτι δεν πάει καλά σε αυτόν τον Καταστατικό Χάρτη του ΟΗΕ, ο οποίος θα πρέπει να διαμορφωθεί ούτως ώστε να μην είναι δυνατόν να παρεμποδίζεται η λήψη προληπτικών μέτρων μέσω ενός τέτοιου βέτο και φυσικά να μπορεί κανείς να σταματά τις δραστηριότητες ενός δικτάτορα, ενός εγκληματία και να επεμβαίνει για να προστατεύσει ανθρώπους και λαούς από τέτοιου είδους εγκληματίες, όπως στην περίπτωση της Βοσνίας και του Κοσσυφοπεδίου.
<P>
Ενόψει του σοβαρότατου προβλήματος που αντιμετωπίζει το γειτονικό Κοσσυφοπέδιο, θα πρέπει να αποφευχθεί πραγματικά κάθε είδους αστάθεια στο κράτος της ΠΓΔΜ. Τα στρατεύματα του ΟΗΕ, η λεγόμενη UNPREDEP, συνέβαλαν σε αυτό, και όχι μόνο μέσω της παρουσίας τους, αλλά, όπως έμαθα από διάφορες συνομιλίες που είχα, με τη διοργάνωση ειδικών φόρουμ συζητήσεων συνέβαλαν στην επαφή της αλβανικής μειονότητας με τον πληθυσμό της ΠΓΔΜ και στην ενίσχυση αυτής της συνύπαρξης.
<P>
Έως ότου αποφασίσει το Συμβούλιο Ασφαλείας να ανανεώσει επιτέλους την εντολή της UNPREDEP, κάτι για το οποίο στο ψήφισμά μας απευθύνεται έκκληση ειδικά την Κίνα, θα πρέπει να αναλάβουν το καθήκον αυτό οι στρατιωτικές δυνάμεις του ΝΑΤΟ που έχουν αναπτυχθεί στα σύνορα για να την προστασία των παρατηρητών του ΟΑΣΕ στο Κοσσυφοπέδιο και να εμποδίσουν να μεταφερθεί το κλίμα ανασφάλειας και στην ΠΓΔΜ, η οποία έχει αρχίσει να διαμορφώνει συνθήκες επιτυχούς συμβίωσης υπό τη νέα της κυβέρνηση. Συμφωνώ με τον κ. Dupuis ότι ως Ευρωπαϊκή Ένωση πρέπει να υποστηρίξουμε αυτές τις πραγματικά καλές προσπάθειες για μια καλή συνεργασία, φέρνοντας την ΠΓΔΜ ακόμα πιο κοντά σε μας και μέσω οικονομικής βοήθειας. Ο πληθυσμός της ΠΓΔΜ το αξίζουν.

<SPEAKER ID=161 LANGUAGE="DE" NAME="von Habsburg">
Κύριε Πρόεδρε, πριν από λίγες ημέρες αποσύρθηκε η δύναμη UNPREDEP λόγω του βέτο που άσκησε η Λαϊκή Δημοκρατία της Κίνας. Το γεγονός αυτό μας οδηγεί ωστόσο σε μια άκρως επικίνδυνη κατάσταση, που προέκυψε βέβαια πολύ ξαφνικά, δεδομένου ότι επικρατούσε προηγουμένως σχετική σταθερότητα. Είχα επισκεφθεί προσωπικά πολλές φορές τη Μακεδονία και γνωρίζω τα επιτεύγματα της UNPREDEP στα σύνορα. Τα επιτεύγματα αυτά επέτρεψαν παράλληλα σε μια πραγματικά καλή κυβέρνηση της ΠΓΔΜ να αρχίσει πλέον μια αξιοσημείωτη οικοδόμηση. Ασκήθηκε κριτική στην ΠΓΔΜ για την αναγνώριση της Ταϊβάν. Δεν πρέπει ωστόσο να ξεχνάμε ότι η χώρα αυτή ζει σε συνθήκες απερίγραπτης αθλιότητας οφειλόμενες σε μεγάλο βαθμό στις συγκρούσεις που διεξάγονται στα σύνορά της. Δεν πρέπει να ξεχνάμε ότι ο αποκλεισμός στον νότο από την πλευρά της Ελλάδας και στον βορρά από την πλευρά της Σερβίας δεν επέτρεψαν την ανάπτυξη της οικονομίας, δεδομένου ότι η σημαντικότερη ροή του εμπορίου πραγματοποιούνταν στον άξονα Βορρά Νότου.
<P>
Πέραν τούτου, οφείλουμε επίσης να αναγνωρίσουμε ότι η Ταϊβάν χορηγεί τώρα στην ΠΓΔΜ υψηλότερα δάνεια, ενώ από την άλλη πλευρά δεν είχε να περιμένει τίποτα. Δεν μπορεί κανείς να ασκεί έτσι απλά κριτική σε μια κυβέρνηση, επειδή στην προκείμενη περίπτωση έκανε αυτούς τους χειρισμούς. Συνεπώς, πρέπει τώρα να σκεφτούμε πώς μπορούμε να αποκαταστήσουμε εκ νέου την ασφάλεια της ΠΓΔΜ με ευρωπαϊκές δυνάμεις, και εδώ μπορώ μόνο να σας καλέσω να στρέψετε το βλέμμα σας στο παρελθόν. Θα πρέπει επιτέλους να παραδειγματιστούμε από την οργάνωση της αφρικανική ενότητας, που μπορεί και τακτοποιεί λίγο πολύ από μόνη της τις υποθέσεις της. Εμείς ρωτάμε πάντα τον ΟΗΕ, αντί να πούμε μια φορά ότι η Ευρώπη ανήκει στους Ευρωπαίους.

<SPEAKER ID=162 NAME="de Silguy">
Κύριε Πρόεδρε, κυρίες και κύριοι βουλευτές, οι δυνάμεις του OHE έχουν διαδραματίσει σημαντικό ρόλο στο παρελθόν όσον αφορά τη σταθεροποίηση της περιοχής των Βαλκανίων μετά από το 1992. Υπό αυτές τις συνθήκες η Επιτροπή, όπως και όλοι οι αξιότιμοι βουλευτές που μίλησαν προ ολίγου, δεν μπορεί παρά να εκφράσει την έντονη δυσαρέσκειά της για τη μη ανανέωση της εντολής της δύναμης του ΟΗΕ στην Πρώην Γιουγκοσλαβική Δημοκρατία της Μακεδονίας.
<P>
Εξαιτίας της αναγνώρισης της Ταϊβάν από την ΠΓΔΜ, γνωρίζεται ότι η Κίνα προέβαλε βέτο στο Συμβούλιο Ασφαλείας κατά της παράτασης της εντολής της δύναμης προστασίας των Ηνωμένων Εθνών (FORPRONU). Η Προεδρία της Ευρωπαϊκής Ένωσης επεχείρησε ανεπιτυχώς ένα διάβημα συμφιλίωσης μεταξύ των αρχών του Πεκίνου και των Σκοπίων. Είναι λυπηρό ότι μια διμερής αντιδικία γίνεται αιτία γι' αυτή την απόφαση του Συμβουλίου Ασφαλείας.
<P>
Η Επιτροπή εκτιμά ότι η διεθνής παρουσία είναι αναγκαία περισσότερο από κάθε άλλη φορά σε αυτό το τμήμα των Βαλκανίων έπειτα από την αποχώρηση της FORPRONU και καλεί τη Δυτικοευρωπαϊκή Ένωση να συμμετάσχει σε μια αποστολή τύπου «Πετρούπολης» σε αυτή την περιοχή.
<P>
Ζητώ συγγνώμη από τον κύριο M. Dupuis που δεν μπορώ να του απαντήσω ούτε σχετικά με το επίπεδο βοήθειας ούτε σχετικά με την αίτηση προσχώρησης. Είχα προετοιμαστεί να απαντήσω σχετικά με τη ρήξη των διπλωματικών σχέσεων, όμως δεσμεύομαι να διαβιβάσω απόψε κιόλας την ερώτησή του στον συνάδελφό μου Επίτροπο Van den Broek.

<SPEAKER ID=163 NAME="Πρόεδρος">
Η κοινή συζήτηση έληξε.
<P>
Η ψηφοφορία θα διεξαχθεί στις 17.30.

<SPEAKER ID=164 NAME="Πρόεδρος">
Η ημερήσια διάταξη προβλέπει την κοινή συζήτηση επί των ακολούθων έξι προτάσεων ψηφισμάτων:
<P>
B4-0241/99 του βουλευτού Frischenschlager, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, σχετικά με τις καταστροφικές χιονοστιβάδες στις Αλπεις, - B4-0242/99 των βουλευτών Stenzel, Grossetκte, Ebner, Bφge και Habsburg-Lothringen, εξ ονόματος της Ομάδας του Ευρωπαϊκού Λαϊκού Κόμματος, σχετικά με τις καταστροφικές χιονοστιβάδες στην Αυστρία, τη Γαλλία και την Ιταλία, - B4-0255/99 της βουλευτού Leperre-Verrier, εξ ονόματος της Ομάδας της Ευρωπαϊκής Ριζοσπαστικής Συμμαχίας, σχετικά με τις χιονοστιβάδες στις Αλπεις, - B4-0267/99 των βουλευτών Swoboda και Bφsch, εξ ονόματος της Ομάδας του Ευρωπαϊκού Σοσιαλιστικού Κόμματος, σχετικά με τις καταστροφικές χιονοστιβάδες στις Αλπεις, - B4-0277/99 του βουλευτού Pasty, εξ ονόματος της Ομάδας Ένωση για την Ευρώπη, σχετικά με τις χιονοστιβάδες στις Αλπεις, - B4-0304/99 του βουλευτού Voggenhuber, εξ ονόματος της Ομάδας των Πρασίνων στο Ευρωπαϊκό Κοινοβούλιο, σχετικά με τις καταστροφικές χιονοστιβάδες.
<SPEAKER ID=165 LANGUAGE="IT" NAME="Fassa">
Κύριε Πρόεδρε, αξιότιμοι συνάδελφοι, το Ευρωπαϊκό Κοινοβούλιο σπανίως ασχολείται με φυσικές καταστροφές, όμως το αντικείμενο της σημερινής μας συζήτησης επιβάλλει αναμφίβολα την προσοχή όλων μας λόγω του εύρους, της μη προβλεψιμότητας και του μεγέθους του. Απαιτεί επίσης την προσοχή μας, επειδή αφορά μια ζώνη, τη ζώνη των Αλπεων, που θα πρέπει να αξιοποιηθεί ιδιαίτερα στο πλαίσιο της διαδικασίας κοινοτικής ολοκλήρωσης. Πράγματι, η αλπική ζώνη αντιπροσωπεύει έναν ενιαίο, ευρύ, σαφή, ακριβή και συνεκτικό πολιτισμό, που είθισται εδώ και αιώνες να λειτουργεί όχι ως εμπόδιο, αλλά, αντίθετα, ως σύνδεσμος μεταξύ Βορρά και Νότου, Ανατολής και Δύσης στο πλαίσιο της ευρωπαϊκής ηπείρου. Τα εθνικά σύνορα, που καθορίστηκαν σταδιακά στη διάρκεια του '800 και κατά το πρώτο ήμισυ του '900, προσπάθησαν εν μέρει στη συνέχεια να διαμελίσουν την αλπική ζώνη, όπως έκαναν και οι εθνικές νομοθεσίες που δεν έλαβαν υπόψη την ιδιαιτερότητά της ούτε την ιδιαιτερότητα ενός πολιτισμού που θα μπορούσαμε να χαρακτηρίσουμε ορεινό πολιτισμό.
<P>
Να γιατί οι χιονοστιβάδες που έπληξαν διάφορες περιοχές αυτής της τόσο σημαντικής ευρωπαϊκής περιφέρειας πρέπει να χρησιμεύσουν αφενός για να προσελκύσουν την προσοχή μας στα προβλήματα αυτά που εκτείνονται πολύ πέρα από τη φυσική καταστροφή και αφετέρου για να συμβάλουν στον προγραμματισμό μιας σειράς παρεμβάσεων, όχι μόνο βραχείας διαρκείας και καταστολής, αλλά προορισμένων να αντιμετωπίσουν συνολικά αυτό το πρόβλημα και την εν λόγω κατάσταση.

<SPEAKER ID=166 LANGUAGE="DE" NAME="Rόbig">
Κύριε Πρόεδρε, αξιότιμοι κυρίες και κύριοι, το παρόν ψήφισμα για την κατάσταση μετά από τις καταστροφές που προκάλεσαν οι χιονοστιβάδες στις Αλπεις αποτελεί ειδικό αίτημα της αυστριακής αντιπροσωπείας και της επικεφαλής της, κ. Stenzel. Ήταν για εμάς μια χειρονομία με ιδιαίτερη σημασία η εκπλήρωση εκ μέρους του Ευρωπαϊκού Κοινοβουλίου της παράκλησης για την τήρηση ενός λεπτού σιγής για τα θύματα του Galtόr.
<P>
Με το σημερινό ψήφισμα θέλουμε να εκφράσουμε, πέρα από τη συμπάθειά μας, και κάτι περισσότερο. Με αυτό συνδέουμε και το αίτημα για συγκεκριμένη οικονομική βοήθεια στην πληγείσα περιοχή του Paznauntal, στο Τιρόλο, καθώς και σε όλες τις υπόλοιπες περιοχές π.χ. στην Ιταλία ή τη Γαλλία που επλήγησαν από τις χιονοστιβάδες.
<P>
Λάβαμε υποστήριξη από όλες τις άλλες πολιτικές ομάδες, σημάδι αλληλεγγύης, η οποία μας προσφέρθηκε και πέρα από το πλαίσιο του Σώματος. Την αλληλεγγύη αυτή αποδέχονται με ευγνωμοσύνη ιδίως οι περιοχές που υπέστησαν σοβαρότατες οικονομικές ζημίες. Απευθύνω συνεπώς έκκληση στην Επιτροπή να συνταχθεί με αυτή τη χειρονομία και να κάνει το παν ώστε να μπορέσουν να βοηθηθούν οι πληγείσες περιοχές το ταχύτερο δυνατόν. Η Ευρώπη μπορεί εδώ να δώσει ένα πραγματικό μήνυμα αλληλεγγύης, και σας παρακαλώ θερμότατα γι' αυτό.

<SPEAKER ID=167 LANGUAGE="FR" NAME="Leperre-Verrier">
Κύριε Πρόεδρε, όσον αφορά τις χιονοστοιβάδες, πέρα από την υποστήριξη που οφείλουμε στα θύματα και στις οικογένειές τους καθώς και την αναγνώρισή μας τόσο για τις ομάδες διάσωσης, όσο και για την τοπική αυτοδιοίκηση, το πρόβλημα που τίθεται σε εμάς σήμερα είναι η πρόληψη παρόμοιων καταστροφών.
<P>
Ασφαλώς δεν πρέπει να υποτιμούμε τη δράση της Ευρωπαϊκής Ένωσης η οποία, χάρη στο πρόγραμμα Interreg, χρηματοδοτεί ήδη στις διασυνοριακές περιοχές δράσεις που αφορούν την ασφάλεια στο βουνό. Αναφέρομαι ιδιαιτέρως στις εμπειρίες στον ορεινό όγκο του Λευκού Όρους. Εντούτοις, θα ήταν ευκταίο να ενισχύσει η Ευρωπαϊκή Ένωση τη βοήθειά της στις περιοχές που επλήγησαν, καθώς και τη συμμετοχή της στις δράσεις πρόληψης, λαμβάνοντας υπόψη την ιδιαιτερότητα της ορεινής περιοχής.
<P>
Όντως, αν και είναι δύσκολο να προσδιορίσει κανείς τις περιοχές που θα πλήξουν οι χιονοστιβάδες, οι εγκαταστάσεις και τα μέσα για την αντιμετώπισή τους αποδεικνύονται προφανώς πολύ αποτελεσματικά και χρειάζεται επομένως να βελτιώσουμε τη χαρτογράφηση των ζωνών κινδύνου.
<P>
Θα ήθελα επιπλέον να τονίσω κάποιες άλλες πλευρές αυτής της πρόληψης. Πρώτον, εν όψει της υποβάθμισης του ορεινού οικοσυστήματος, θα πρέπει να καλέσουμε τα κράτη μέλη να επαγρυπνούν περισσότερο στο θέμα της παροχής οικοδομικών αδειών. Ομοίως, η ανάπτυξη των αθλημάτων του βουνού - χειμερινών ή θερινών - πρέπει να αποτελέσει κίνητρο για τη διοργάνωση πραγματικά πολύγλωσσων ενημερωτικών εκστρατειών, ώστε να αυξηθεί το αίσθημα της ευθύνης σε όσους επιδίδονται σε αυτά τα αθλήματα.
<P>
Ως προς τα δύο αυτά σημεία η Ομάδα μου έχει καταθέσει τροπολογίες, οι οποίες ελπίζω να κερδίσουν την υποστήριξή σας, διότι, αγαπητοί μου συνάδελφοι, αυτό είναι η εκ των ων ουκ άνευ προϋπόθεση για να παραμείνει το βουνό ο χώρος ελευθερίας με τον οποίο είμαστε τόσο συνδεδεμένοι και για τον οποίο η Ευρωπαϊκή Ένωση δεν ενδιαφέρεται, δυστυχώς, αρκετά.

<SPEAKER ID=168 LANGUAGE="DE" NAME="Swoboda">
Κύριε Πρόεδρε, σήμερα θεωρώ το θέμα δεν είναι η πολιτική, η κομματική ή ακόμα και η προσωπική προβολή, αλλά το χρέος μας να εκφράσουμε από κοινού την αλληλεγγύη μας στα θύματα. Διαφορετικά, κύριε συνάδελφε Rόbig, θα έπρεπε να ρωτήσουμε γιατί δεν είναι παρούσα η ίδια η κ. Stenzel, η οποία έχει επιδείξει τόσο μεγάλο ζήλο για το εν λόγω ζήτημα. Ωστόσο, δεν είναι αυτό το θέμα που πρέπει να συζητήσουμε. Το ζήτημα είναι τί μπορούμε να κάνουμε για να βοηθήσουμε χρησιμοποιώντας πόρους της Ευρωπαϊκής Ένωσης, που υπάρχουν έτσι κι αλλιώς για τις επιμέρους περιοχές, και καλούμε την Επιτροπή και τους συνεργάτες της να κάνουν το παν ώστε οι πόροι αυτοί να αξιοποιηθούν δίχως υπερβάλλουσες γραφειοκρατικές διαδικασίες, γρήγορα και αποτελεσματικά. Οι πληγείσες περιοχές μπορεί να μην είναι οι φτωχότερες της ηπείρου μας, αλλά είναι περιοχές που χρειάζονται τώρα, σε αυτή τη δύσκολη κατάσταση, την αλληλεγγύη μας.
<P>
Φυσικά, κατά δεύτερο λόγο είναι εύλογο να ρωτήσουμε εάν θα μπορούσαν να έχουν αποφευχθεί τα ατυχήματα αυτά. Πώς είναι η δομή των οικισμών και η πολιτική εποικισμού σε αυτές τις περιοχές που ενδεχομένως να διατρέχουν κίνδυνο από τις χιονοστιβάδες; Δεν θέλω εδώ να ισχυριστώ ότι σε όλες τις περιοχές των Αλπεων η οικοδόμηση και ο εποικισμός λαμβάνουν υπόψη τους ενδεχόμενους κινδύνους. Στον τουρισμό και εν ονόματι των οικονομικών συμφερόντων γίνονται αρκετά πράγματα που ίσως να μην είναι οπωσδήποτε λογικά, και μία στις χίλιες μπορεί να υπάρξουν συνέπειες και καταστροφές. Ωστόσο, από όσα γνωρίζω, τουλάχιστον σε αρκετές από τις περιοχές για τις οποίες γίνεται λόγος εδώ, δεν υπάρχουν κανενός είδους αποδείξεις ότι οι καταστροφές αυτές οφείλονται σε ανθρώπινα λάθη ή σε λάθη πολιτικής. Συνεπώς, δεν μου απομένει τελικά παρά η παράκληση προς την Επιτροπή να βοηθήσει γρήγορα και όχι γραφειοκρατικά όπου υπάρχει ανάγκη.

<SPEAKER ID=169 NAME="de Silguy">
Κύριε Πρόεδρε, πρώτα απ' όλα όσον αφορά το θλιβερό θέμα των χιονοστοιβάδων, η Επιτροπή επιθυμεί να εκφράσει τη λύπη της και τα θερμά της συλλυπητήρια στις οικογένειες των θυμάτων αυτών των γεγονότων.
<P>
Για να απαντήσω στις ερωτήσεις που τέθηκαν προ ολίγου, θα σας πω ότι η Ένωση διαθέτει κάποια μέσα για να βοηθήσει στην πρόληψη των καταστροφών και να αντιμετωπίσει τις επιπτώσεις τους. Κατ' αρχάς, όσον αφορά την πρόληψη, η Ευρωπαϊκή Ένωση μπορεί να βοηθήσει τις ορεινές περιοχές, κυρίως στα πλαίσια των προγραμμάτων αναδάσωσης των αγροτικών περιοχών. Ο στόχος 5 του Ευρωπαϊκού Ταμείου Οικονομικής Ανάπτυξης, των διαρθρωτικών ταμείων, επιτρέπει επίσης την ανάληψη μέτρων στο τομέα των δασών.
<P>
Οι προτάσεις της Επιτροπής, σχετικά με την πτυχή της γεωργικής ανάπτυξης της Ατζέντας 2000, θα ενισχύσουν ακόμα περισσότερο τις υπάρχουσες δυνατότητες, όσον αφορά τις ενισχύσεις για την αναδάσωση και τη βελτίωση της δασοκομίας, εάν το Συμβούλιο συμφωνήσει με την Επιτροπή σχετικά με αυτές τις προτάσεις. Στην πραγματικότητα, στα πλαίσια αυτών των προτάσεων μπορούν να διατεθούν αντισταθμιστικές πληρωμές για τη διαφύλαξη και τη βελτίωση της οικολογικής σταθερότητας των δασών στις περιοχές δημοσίου συμφέροντος από πλευράς προστασίας και οικολογίας.
<P>
Στο πλαίσιο των προγραμμάτων 5Β για το Tιρόλο και το Vorarlberg, η Ευρωπαϊκή Ένωση συγχρηματοδοτεί τη διευθέτηση γαιών, μέτρα χωροταξίας, σχεδιασμού και παροχής συμβουλών κατά τη γεωργική εκμετάλλευση ευαίσθητων από οικολογική άποψη εδαφών.
<P>
Η Επιτροπή υποστηρίζει επίσης σχέδια χαρτογράφησης των δασών και προγράμματα δασικής ανάπτυξης - αναφέρομαι σε αυτό που ανέφερε λίγο πριν η κυρία Leperre-Verrier.
<P>
Τέλος, μιλώντας πάντα για χαρτογράφηση, το Ευρωπαϊκό Ταμείο Οικονομικής Ανάπτυξης μπορεί να υποστηρίξει μελέτες χαρτογράφησης των ορεινών ζωνών κινδύνου στο πλαίσιο διεθνικών προγραμμάτων συνεργασίας. Επιπλέον, θα μπορούσαν να συγχρηματοδοτηθούν πρωτοβουλίες γι' αυτόν τον σκοπό από το πρόγραμμα Interreg, κυρίως κατά την επόμενη περίοδο προγραμματισμού των δράσεών του.
<P>
Επομένως, τα μέσα υπάρχουν και μπορώ να σας βεβαιώσω ότι η Επιτροπή, όσο την αφορά και όσο εξαρτάται από αυτή, θα κάνει ό, τι μπορεί και θα καταβάλει κάθε δυνατή προσπάθεια, κυρίως στις ζώνες κινδύνου.
<P>
Δεύτερον, αναφορικά τώρα όχι πλέον με την πρόληψη, αλλά με την αντιμετώπιση των επιπτώσεων των χιονοστοιβάδων, σας υπενθυμίζω ότι το Ευρωπαϊκό Κοινοβούλιο κατάργησε το 1997 τη γραμμή B4 3400, η οποία επέτρεπε ακριβώς την παροχή ενισχύσεων σε περιπτώσεις εκτάκτου ανάγκης στα θύματα καταστροφών. Η γραμμή B4 3300, που αφορά την προστασία των πολιτών και περιπτώσεις εκτάκτου ανάγκης στον τομέα του περιβάλλοντος, δεν επιτρέπει παρέμβαση για την ανοικοδόμηση των πληγεισών περιοχών μέσω της χορήγησης οικονομικών ενισχύσεων ή ενισχύσεων εκτάκτου ανάγκης.
<P>
Εντούτοις, ένας αναπροσανατολισμός των υπαρχουσών διατάξεων προς την κατεύθυνση μέτρων ανοικοδόμησης του δυναμικού της γεωργικής και δασικής παραγωγής που ζημιώθηκε είναι εφικτός εντός του υφιστάμενου χρηματοδοτικού πλαισίου. Είναι επίσης δυνατή η μεταφορά πιστώσεων μεταξύ των ομόσπονδων κρατιδίων.
<P>
Τέλος, η Επιτροπή, στα πλαίσια του προγράμματος κοινοτικής δράσης προς όφελος της προστασίας των πολιτών, είναι έτοιμη να εξετάσει εντός των ορίων των χρηματοδοτικών της δυνατοτήτων όλες τις προτάσεις που θα μπορούσαν να της υποβληθούν από τις εθνικές αρχές ή την τοπική αυτοδιοίκηση με σκοπό να ενισχυθεί η δυνατότητα παρέμβασής τους σε περιπτώσεις καταστροφής.

<SPEAKER ID=170 NAME="Πρόεδρος">
Η κοινή συζήτηση έληξε.
<P>
Η ψηφοφορία θα διεξαχθεί στις 17.30
<P>
Στο σημείο αυτό ολοκληρώνεται η συζήτηση επί επικαίρων επειγόντων και σημαντικών θεμάτων.
<P>
Η συνεδρίαση διακοπείσα στις 17.20 συνεχίζεται στις 17.30

<CHAPTER ID=5>
Ψηφοφορίες
<SPEAKER ID=171 LANGUAGE="EN" NAME="Evans">
Κύριε Πρόεδρε, θα αναφερθώ σε ένα διαδικαστικό θέμα δυνάμει των άρθρων 119 και 120 όσον αφορά την ψηφοφορία δι' ονομαστικής κλήσεως, που ξέρω ότι σας απασχολεί ιδιαίτερα. Στη συνεδρίαση σήμερα το πρωί είχαμε έναν αυξημένο αριθμό ψηφοφοριών δι' ονομαστικής κλήσεως. Πρόκειται να έχουμε περισσότερες σήμερα το βράδυ και οι βουλευτές μπορούν να αναμένουν ότι θα βρουν στις θυρίδες τους αύριο το πρωί έναν αρκετά μεγάλο αριθμό αποτελεσμάτων από τις εν λόγω ψηφοφορίες.
<P>
Σύμφωνα με τα άρθρα 119 και 120 όσον αφορά τις ψηφοφορίες δι' ονομαστικής κλήσεως, οι ψήφοι καταγράφονται στα συνοπτικά πρακτικά. Στο άρθρο 133 αναφέρεται ότι τα πρακτικά διανέμονται στους βουλευτές.
<P>
Αναρωτιέμαι εάν, χάριν οικονομίας, αποτελεσματικότητας και φυσικά εκσυγχρονισμού, θα μπορούσατε είτε να δώσετε εντολή ως Πρόεδρος είτε να ζητήσετε να γίνει μια έρευνα, προκειμένου να διαπιστωθεί κατά πόσον η λέξη «διανομή» θα μπορούσε να ερμηνευθεί ως «διανομή μέσω ηλεκτρονικών μέσων», έτσι ώστε οι βουλευτές που το επιθυμούν να μπορέσουν να αποκτήσουν μέσω των υπολογιστών πρόσβαση στον πλήρη κατάλογο των ψήφων που έχουν καταγραφεί ή να τεθούν στη διάθεση αυτών των βουλευτών ορισμένα αντίγραφα, αντί να ακολουθηθεί η πολυδάπανη και χρονοβόρος διαδικασία της διανομής εκατοντάδων σελίδων σε όλους.

<SPEAKER ID=172 NAME="Πρόεδρος">
Κύριε Evans, ευχαριστώ πάρα πολύ για τη σκέψη την οποία διατυπώσατε. Είχα απευθύνει μία επιστολή στον Πρόεδρο του Κοινοβουλίου και μόλις σήμερα το απόγευμα η Διάσκεψη των Προέδρων συζήτησε αυτό το θέμα. Ένα από τα ζητήματα που θίγω σ'αυτήν την επιστολή, η οποία βεβαίως θα κυκλοφορήσει, είναι ακριβώς ο υπερβολικός, κατά την προσωπική μου εκτίμηση, που δεν δεσμεύει κανέναν άλλον, αριθμός των ονομαστικών ψηφοφοριών οι οποίες φθάνουν, αισίως, μερικές φορές τις 100 ή και περισσότερες.
<P>
Βεβαίως, πέραν της σπατάλης χρόνου, κοστίζουν και 300 ευρώ η κάθε μία στον ευρωπαίο φορολογούμενο διότι τα αποτελέσματα των ψηφοφοριών πρέπει να δημοσιευθούν την επομένη, όπως γνωρίζετε, και κατόπιν να δημοσιευθούν και στην Επίσημη Εφημερίδα της Ευρωπαοκής Κοινότητας και αυτό κοστίζει αρκετά χρήματα. Έγινε μια πρώτη συζήτηση στη Διάσκεψη των Προέδρων, δεν νομίζω ότι πρέπει να επεκταθώ τώρα, δεν είναι ούτε η ώρα ούτε ο τόπος για να κάνουμε γενικότερη συζήτηση. Υπάρχει ένα πρόβλημα και, βεβαίως, σημειώνουμε τη σύστασή σας.

<SPEAKER ID=173 LANGUAGE="DE" NAME="Konrad">
Κύριε Πρόεδρε, αξιότιμοι κυρίες και κύριοι, εκ πρώτης όψεως μπορεί να είναι πολύ θελκτική η πρόταση του κ. Evans για την εξοικονόμηση χαρτιού, να μη διανέμονται δηλαδή πλέον όλα αυτά που αποφασίζουμε εδώ με αυτές τις πολυάριθμες ονομαστικές ψηφοφορίες. Έχω όμως να κάνω μια άλλη πρόταση. Ας συζητήσουμε στα αρμόδια όργανα να επαναφέρουμε την ονομαστική ψηφοφορία στη θέση που κατέχει πραγματικά, ανάγοντας τη δηλαδή σε ένα ιδιαίτερο είδος ψηφοφορίας για ειδικά ζητήματα που θα πρέπει να είναι πράγματι σημαντικά. Πιστεύω ότι δεν έχει νόημα να θέτουμε σε ονομαστική ψηφοφορία κάθε φρασούλα. Επομένως, πιστεύω ότι καλά θα κάνουμε να εξετάσουμε πρώτα τη διαδικασία αυτή, και κατόπιν το ζήτημα του χαρτιού θα ρυθμιστεί από μόνο του.

<SPEAKER ID=174 NAME="Πρόεδρος">
Κύριε Konrad, ευχαριστώ πολύ για την παρατήρησή σας. Δεν θα ήθελα να γενικευθεί η συζήτηση. Δεν είναι η ώρα και δεν είμαστε προετοιμασμένοι για μια συζήτηση χωρίς εισήγηση. Θα παρακαλούσα να σταματήσουμε εδώ, για να προχωρήσουμε με τις ψηφοφορίες.

<SPEAKER ID=175 LANGUAGE="EN" NAME="Wijsenbeek">
Κύριε Πρόεδρε, θα ήθελα να επιστήσω την προσοχή του Προεδρείου στο γεγονός ότι, σύμφωνα με το άρθρο 19, οτιδήποτε λέγεται από το Προεδρείο καταγράφεται στα πλήρη πρακτικά, όσο περιττό κι αν αποδεικνύεται τελικά κάτι τέτοιο. Αυτό έχει κάποιο κόστος σε χαρτί και δέντρα.
<P>
Χειροκροτήματα

<SPEAKER ID=176 LANGUAGE="DE" NAME="Rehder">
Κύριε Πρόεδρε, στο σημείο αυτό θέλω να αναφερθώ στην πραγματικά εξαίρετη πρόταση του συναδέλφου κ. Konrad και να παρακαλέσω θερμά την Ομάδα του Ευρωπαϊκού Λαϊκού Κόμματος να συμφωνήσει τώρα με αυτή την πολύ καλή πρόταση και να αποσύρει τον μεγάλο αριθμό των επιπλέον ονομαστικών ψηφοφοριών για τις οποίες έχει δοθεί εντολή, ειδικά για την έκθεση αυτή, ώστε να ανταποκριθούμε άμεσα και έμπρακτα στην πολύ καλή πρόταση.

<SPEAKER ID=177 NAME="Πρόεδρος">
Κύριε Rehder, δεν θα ήθελα να προχωρήσει αυτή η συζήτηση, που θα έπρεπε να γίνει στις πολιτικές ομάδες για να δούμε αν μπορούμε να κάνουμε κάτι περισσότερο.
<P>
Το Σώμα εγκρίνει το σχέδιο νομοθετικού ψηφίσματος

<SPEAKER ID=178 LANGUAGE="DE" NAME="Pack">
Κύριε Πρόεδρε, θα ήθελα να ενημερώσω μετά λύπης μου το Σώμα ότι ο Υπουργός Οικονομικών της Γερμανίας, κ. Oskar Lafontaine, μόλις παραιτήθηκε από το αξίωμά του ως Υπουργός και ως Πρόεδρος του κόμματός του.
<P>
Χειροκροτήματα

<SPEAKER ID=179 LANGUAGE="DE" NAME="Rόbig">
Κύριε Πρόεδρε ήθελα να ψηφίσω υπέρ, αλλά το μηχάνημά μου δεν λειτούργησε.
<P>
Γέλια

<SPEAKER ID=180 LANGUAGE="DE" NAME="Swoboda">
Κύριε Πρόεδρε, θέλω μόνο να πω ότι δεν ταιριάζει στην αξιοπρέπεια του Σώματος να αντιμετωπίζονται αποφάσεις εσωτερικής πολιτικής με χειροκροτήματα. Ένα πράγμα πρέπει να είναι σαφές: ο τρόπος λήψης αποφάσεων είναι ζήτημα των Γερμανών και της γερμανικής ομοσπονδιακής κυβέρνησης και όχι του Ευρωπαϊκού Κοινοβουλίου.

<SPEAKER ID=181 NAME="Πρόεδρος">
Δεν θα ήθελα να συνεχίσουμε αυτή τη συζήτηση αλλά, κύριε Swoboda, η πληροφορία η οποία εδόθη χωρίς να ζητηθεί τίποτα από το Κοινοβούλιο, είναι φυσικό να ενδιαφέρει ένα Ευρωπαοκό Κοινοβούλιο, όταν ο κ. Lafontaine είναι Πρόεδρος του Συμβουλίου των Υπουργών Οικονομικών της Κοινότητας αυτήν την ώρα.

<SPEAKER ID=182 LANGUAGE="DE" NAME="Goepel">
Κύριε Πρόεδρε, παρ' όλα αυτά επιθυμώ να αντιτείνω στον κ. Swoboda ότι επίκεινται οι διαπραγματεύσεις για τους σκληρούς όρους του Συμβουλίου των Υπουργών Γεωργίας και, εφόσον ο κ. Lafontaine είναι βέβαια Προεδρεύων του Συμβουλίου στον δημοσιονομικό τομέα, αυτό ασφαλώς και μας αφορά ως Ευρωπαϊκό Κοινοβούλιο.
<P>
Χειροκροτήματα

<SPEAKER ID=183 NAME="Bonde και Sandbζk">
Επιλέξαμε να απέχουμε από την ψηφοφορία επί της έκθεσης Adam για τα διευρωπαϊκά δίκτυα. Τα διευρωπαϊκά δίκτυα είναι σαφώς συνετό μέτρο που συγχρόνως αυξάνει και την ασφάλεια παροχής υπηρεσιών και τον ανταγωνισμό στον τομέα της ενέργειας. Υπάρχει όμως και μια σκοτεινή πλευρά στο θέμα, που πρέπει να έχουμε κατά νου - τουτέστιν ότι οι διάφοροι φορείς παροχής ενέργειας δεν μπορούν να παρέχουν ενέργεια επί ίσοις όροις. Τα μικρά, οικολογικά και αποκεντρωμένα εργοστάσια παραγωγής ηλεκτρικής και θερμικής ενέργειας που είναι υπό την ιδιοκτησία και τον έλεγχο τοπικών συμφερόντων δεν μπορεί φυσικά να θεωρείται ότι θα παρέχουν ρεύμα στην ίδια τιμή με τα εργοστάσια ατομικής ενέργειας ή τα μεγάλα εργοστάσια παραγωγής ηλεκτρισμού που λειτουργούν με άνθρακα. Ούτε και οι ανανεώσιμες πηγές ενέργειας είναι άμεσα ανταγωνιστικές, επειδή οι εξωτερικές δαπάνες των μεγάλων εγκαταστάσεων δεν συνυπολογίζονται στις τιμές πώλησης. Σήμερα φαίνεται να ελλοχεύει ο κίνδυνος της καταστροφής της υγιούς και οικολογικής ανάπτυξης της παροχής ενέργειας από τα διευρωπαϊκά δίκτυα. Το Κίνημα του Ιουνίου στηρίζει ενεργά την ανάπτυξη οικολογικών μορφών ενέργειας και είναι της άποψης ότι τα κράτη μέλη πρέπει να έχουν τη δυνατότητα να προωθήσουν με κάθε μέσο την ανανεώσιμη ενέργεια.

<SPEAKER ID=184 NAME="Rovsing">
Η ιδιαίτερα ολοκληρωμένη αλλαγή προτεραιοτήτων και η διεύρυνση των διευρωπαϊκών ενεργειακών προγραμμάτων που προτείνει η Επιτροπή είναι απαραίτητες, για να εξασφαλιστεί η προσαρμογή στις τεχνολογικές και ενεργειακές εξελίξεις που έχουν παρατηρηθεί από τότε που ψηφίστηκαν οι προσανατολισμοί. Σήμερα υπάρχει στην ΕΕ αυξημένη ανάγκη ειδικά για προγράμματα φυσικού αερίου καθώς και για επέκταση των πηγών ενέργειας, και η ανάγκη αυτή πρέπει να ληφθεί υπόψη. Γι' αυτόν τον λόγο χαιρόμαστε για την πρωτοβουλία της Επιτροπής.
<P>
επί της έκθεσης Robles Piquer (Α4-0085/99)
<SPEAKER ID=185 NAME="Deprez">
Εάν δεν κάνουμε τίποτα, οι ανάγκες σε ενέργεια θα έχουν διπλασιαστεί σε είκοσι χρόνια. Ο καθένας μπορεί να φανταστεί τις ολέθριες συνέπειες για το περιβάλλον από μια τέτοια αύξηση της ζήτησης ενέργειας, εάν δεν ληφθούν μέτρα για να εντατικοποιηθεί σημαντικά η προσφυγή στις αποδοτικές μορφές ενέργειας, που είναι ανανεώσιμες και συγχρόνως λιγότερο επιβλαβείς για τη βιόσφαιρα.
<P>
Επιβάλλεται λοιπόν να επιτύχουμε τους στόχους που τέθηκαν στη Διάσκεψη του Κυότο τον Δεκέμβριο του 1997. Για τον σκοπό αυτό είναι απαραίτητο να επωφεληθούμε από τα πρακτικά αποτελέσματα της προόδου που έχει επιτευχθεί στον τομέα των ανανεώσιμων μορφών ενέργειας και να τελειοποιήσουμε όσες από αυτές δεν έχουν φθάσει ακόμα στο στάδιο της διάθεσης στην αγορά.
<P>
Από καθαρά οικονομική άποψη, μακροπρόθεσμα η ασυλλόγιστη κατανάλωση μη ανανεώσιμων μορφών ενέργειας είναι πιθανό να είναι επιζήμια για την ασφάλεια του εφοδιασμού και τη σταθερότητα των τιμών. Το θέμα λοιπόν των ανανεώσιμων πηγών ενέργειας αφορά εξίσου και τη βιωσιμότητα της οικονομικής ανάπτυξης.
<P>
Ομοίως, η εντατική χρήση των ανανεώσιμων μορφών ενέργειας μπορεί να επαναφέρει σε ορισμένες από τις χώρες μας την ισορροπία στο εμπορικό ισοζύγιο, που έχει κλονιστεί από τις μαζικές εισαγωγές των συμβατικών μορφών ενέργειας.
<P>
Τέλος, σε μια εποχή ανεπάρκειας θέσεων εργασίας δεν μπορούμε να μείνουμε αδιάφοροι ως προς το γεγονός ότι οι ανανεώσιμες μορφές ενέργειας παρουσιάζουν από αυτή την άποψη δυναμικό από δύο έως πέντε φορές μεγαλύτερο συγκριτικά με τις συμβατικές μορφές ενέργειας. Υποστηρίζω λοιπόν χωρίς καμία επιφύλαξη την απόφαση του Συμβουλίου, όπως τροποποιήθηκε.
<P>
επί της έκθεσης Bloch von Blottnitz (Α4-0084/99)
<SPEAKER ID=186 NAME="Deprez">
Στο Κυότο η Ευρωπαϊκή Ένωση δεσμεύτηκε να μειώσει μέχρι το 2012 τις εκπομπές αερίων που προκαλούν το φαινόμενο του θερμοκηπίου κατά 8 % σε σχέση με το επίπεδό τους το 1990.
<P>
Δεδομένου ότι η κατανάλωση ενέργειας των κρατών μελών αναμένεται να αυξηθεί κατά 50 % τα επόμενα είκοσι χρόνια, είναι απαραίτητο να γίνει μια πολύ έντονη προσπάθεια στο θέμα της ενεργειακής αποδοτικότητας. Θα πρέπει συνεπώς να διατεθούν επαρκείς πόροι γι' αυτόν τον σκοπό. Ωστόσο, η εισηγήτριά μας ανησυχεί για «τη χαμηλή προικοδότηση του προγράμματος» και εκτιμά ότι κατά συνέπεια «οι προσδοκίες για τις δυνατότητες του εν λόγω προγράμματος έχουν υπερεκτιμηθεί».
<P>
Στην έκθεση γνωμοδότησής της η Επιτροπή Προϋπολογισμών συμφωνεί με τα παραπάνω. Υπογραμμίζει ότι η εξάρτηση της Ένωσης από τις εισαγωγές ενέργειας αυξάνεται και στη συνέχεια υπογραμμίζει τη χρησιμότητα του προγράμματος SAVE, εφόσον αποβλέπει στην εξοικονόμηση ενέργειας και κατά συνέπεια «στη μείωση της εξάρτησης [της Ένωσης] από εισαγωγές».
<P>
Η Επιτροπή Περιβάλλοντος, Δημόσιας Υγείας και Προστασίας των Καταναλωτών έχει την ίδια γνώμη και παρατηρεί ότι «η ανάγνωση της πρότασης της Επιτροπής για την ενίσχυση της ενεργειακής αποδοτικότητας προκαλεί απογοήτευση. Η δράση που προτείνει είναι ισχνότατη και δεν ανταποκρίνεται στους στόχους του Κυότο, οι οποίοι κινδυνεύουν να παραμείνουν κενό γράμμα».
<P>
Υποστηρίζω λοιπόν μια πρόταση που αξίζει πραγματικά, εκφράζοντας τη λύπη μου για την αναντιστοιχία που εντοπίζεται μεταξύ των στόχων και των πόρων που διαθέτει η Ευρωπαϊκή Ένωση. Πρέπει ουσιαστικά να διαθέτουμε τους κατάλληλους πόρους για να ασκήσουμε την πολιτική μας. Σε αυτό το πνεύμα θα ήθελα να υπογραμμίσω ένα άλλο από τα συμπεράσματα της Επιτροπής Προϋπολογισμών, σύμφωνα με το οποίο «δεδομένου ότι και η φορολογική πολιτική μπορεί να συμβάλει στην επίτευξη των τεθέντων στόχων, πρέπει να ληφθούν όσο το δυνατόν συντομότερα αποφάσεις σχετικά με τη θέσπιση ενός ενιαίου φόρου για την ενέργεια και το διοξείδιο του άνθρακα».

<SPEAKER ID=187 NAME="Titley">
Θα υπερψηφίσω αυτή την έκθεση σήμερα. Η Ευρωπαϊκή Ένωση είναι ένας από τους μεγαλύτερους παγκόσμιους παραγωγούς αερίων που προκαλούν το φαινόμενο του θερμοκηπίου. Έχουμε ως εκ τούτου ευθύνη όχι μόνο απέναντι στους εαυτούς μας, αλλά και σε ολόκληρο τον πλανήτη, να ενθαρρύνουμε τη βελτίωση της ενεργειακής αποδοτικότητας και να μειώσουμε τις εκπομπές αερίων που προκαλούν το φαινόμενο του θερμοκηπίου. Δεν θα πρέπει να ασχολούμαστε με ανούσια θέματα ενώ η γη ασφυκτιά από τα καυσαέριά μας.
<P>
Η βρετανική κυβέρνηση των Εργατικών έχει πρωτοποριακό ρόλο. Η Βρετανία συνέβαλε καθοριστικά στη διασφάλιση μιας παγκόσμιας συμφωνίας για μείωση των εκπομπών αερίων που προκαλούν το φαινόμενο του θερμοκηπίου στη Διάσκεψη του Κυότο του 1997 για το Περιβάλλον. Πράγματι, χωρίς τα ηγετικά προσόντα του Αντιπροέδρου της Κυβέρνησης, John Prescott, από τη Διάσκεψη θα είχαν προκύψει πολύ περισσότερα καυσαέρια από αυτά που θα είχαν προληφθεί! Επιπλέον, χθες ο Υπουργός των Οικονομικών, Gordon Brown, ανακοίνωσε την επιβολή νέων οικολογικών φόρων ενέργειας σε εταιρείες και χαμηλότερους φόρους για μικρότερα αυτοκίνητα που είναι πιο φιλικά προς το περιβάλλον.
<P>
Όλες αυτές οι ενέργειες συναντούν έντονη αντίθεση από τους Συντηρητικούς, που ήταν ανέκαθεν υπέρ της οικονομίας του μεγάλου αυτοκινήτου και όχι του μεγαλύτερου ελέγχου των εκπομπών.
<P>
Η Βρετανία βρίσκεται σε καλό δρόμο όσον αφορά την εκπλήρωση των υποχρεώσεων που ανέλαβε στη Διάσκεψη του Κιότο. Η Βρετανία ωστόσο δεν μπορεί να αντιμετωπίσει από μόνη της ένα παγκόσμιο πρόβλημα. Αλλα κράτη μέλη της Ευρωπαϊκής Ένωσης, οι Ηνωμένες Πολιτείες και ο υπόλοιπος εκβιομηχανισμένος κόσμος θα πρέπει επίσης να αναλάβουν ανάλογες δεσμεύσεις. Μόνο τότε θα μπορέσουμε να μπούμε στον 21ο αιώνα βέβαιοι ότι οι μελλοντικές γενιές θα δούνε τον 22ο.
<P>
επί της έκθεσης Τρακατέλλη (Α4-0067/99)
<SPEAKER ID=188 NAME="Evans">
Είμαι αντίθετος σε οποιαδήποτε μορφή πριμοδότησης της καπνοβιομηχανίας. Πιστεύω ότι οι πριμοδοτήσεις αυτού του είδους είναι αδικαιολόγητες και θα πρέπει να καταργηθούν εξολοκλήρου. Συνεπώς, έριξα την ψήφο μου σύμφωνα με αυτή την αρχή.

<SPEAKER ID=189 NAME="Hardstaff">
Εγώ και άλλα μέλη της παράταξης των Βρετανών Εργατικών καταψηφίσαμε αυτή την έκθεση, επειδή προτείνει αύξηση των πριμοδοτήσεων για την καλλιέργεια καπνού όχι σε φτωχές χώρες, σε περιοχές που εξαρτώνται αποκλειστικά από την καλλιέργεια καπνού, αλλά σε τέσσερεις από τις πιο πλούσιες χώρες της Ευρωπαϊκής Ένωσης. Οι πριμοδοτήσεις για καλλιέργεια καπνού θα πρέπει να καταργηθούν σταδιακά και όχι να αυξηθούν, με ενίσχυση των παραγωγών των περιοχών των στόχων 1 και 5β ώστε να στραφούν στην παραγωγή άλλων προϊόντων.
<P>
Χιλιάδες πολίτες της Ευρωπαϊκής Ένωσης πεθαίνουν κάθε χρόνο και εκατομμύρια άλλοι υποφέρουν επί σειρά ετών από προβλήματα υγείας λόγω παθήσεων που σχετίζονται με το κάπνισμα, διαπιστώνοντας πολύ αργά ότι οι κίνδυνοι για τους οποίους τους είχαν προειδοποιήσει στα εφηβικά τους χρόνια καθίστανται έκδηλοι όταν παθαίνουν κάποια καρδιακή προσβολή ή προσβάλλονται από καρκίνο στα 40, τα 50 και τα 60 τους.
<P>
Δεν υπάρχει κανένας απολύτως λόγος να συνεχίσουμε να διαθέτουμε τα χρήματα των φορολογουμένων για ενίσχυση της καλλιέργειας καπνού. Η αύξηση των πριμοδοτήσεων είναι εντελώς απαράδεκτη. Τα χρήματα που θα εξοικονομηθούν θα πρέπει να διατίθενται για προγράμματα αγροτικής ανάπτυξης και προώθησης της υγείας.

<SPEAKER ID=190 LANGUAGE="SV" NAME="Holm">
Είμαι εντελώς αντίθετος με αυτή την έκθεση του κ. Τρακατέλλη και της Επιτροπής Γεωργίας και Ανάπτυξης της Υπαίθρου, διότι καθιστάται σαφές ότι θα συνεχιστούν οι πριμοδοτήσεις για την καλλιέργεια καπνού στην ΕΕ. Δεν μπορώ να υποστηρίξω κάτι τέτοιο, διότι θεωρώ ότι η ΕΕ δεν θα πρέπει να επιδοτεί την εν λόγω καλλιέργεια. Αφενός η πριμοδότηση είναι υπερβολικά μεγάλη και αφετέρου ο καπνός αποτελεί απειλή για τη δημόσια υγεία: στις χώρες της ΕΕ πεθαίνουν δεκάδες χιλιάδες άνθρωποι ετησίως εξαιτίας του καπνίσματος.
<P>
Ταυτόχρονα, στην ΕΕ εφαρμόζονται προγράμματα που παροτρύνουν τους καπνιστές να σταματήσουν το κάπνισμα. Αυτή η αντιφατική πολιτική πρέπει να σταματήσει. Δεν μπορεί να διατίθενται 10 δισεκατομμύρια στους καπνοκαλλιεργητές ως οικονομική ενίσχυση και ταυτόχρονα διακόσια εκατομμύρια για προγράμματα που παροτρύνουν τον κόσμο να σταματήσει το κάπνισμα.
<P>
Αντιθέτως, επέλεξα να στηρίξω τις τροπολογίες που υπέβαλαν ο κ. Collins κ.ά., οι οποίες αποσκοπούν στη σταδιακή κατάργηση της κοινοτικής ενίσχυσης της καλλιέργειας καπνού, έως ότου καταργηθεί οριστικά σε μερικά χρόνια. Θεωρώ ότι αυτό είναι και λογικό και εφικτό.

<SPEAKER ID=191 LANGUAGE="SV" NAME="Lindqvist">
Πρέπει να καταργηθεί πλήρως η πριμοδότηση της καλλιέργειας καπνού. Ωστόσο, αυτό πρέπει να γίνει κατά τη διάρκεια μεταβατικής περιόδου, ώστε να μη δημιουργηθούν οικονομικά προβλήματα στους αγρότες και να μην αυξηθεί περισσότερο η ανεργία.

<SPEAKER ID=192 NAME="Querbes">
Ψηφίζω υπέρ των τροπολογιών που προτείνονται από την έκθεση του κυρίου Τρακατέλλη η οποία αφορά τον κανονισμό σχετικά με τον καπνό σε φύλλα.
<P>
Οι εν λόγω τροπολογίες επιβεβαιώνουν την ανάγκη να υποστηριχθεί η ευρωπαϊκή παραγωγή καπνού η οποία, το υπενθυμίζω, δεν αντιπροσωπεύει παρά το 23 % του όγκου του καπνού σε φύλλα που καταναλώνονται από την ευρωπαϊκή μεταποιητική βιομηχανία.
<P>
Η καταπολέμηση του καπνίσματος, την οποία θεωρώ απαραίτητη, δεν έχει να κάνει με τον περιορισμό ή την κατάργηση αυτής της παραγωγής, που ζητήθηκε από ορισμένους συναδέλφους. Αυτή την παραγωγή θα αντικαθιστούσε αμέσως η παραγωγή από χώρες εκτός της Ευρωπαϊκής Ένωσης, που εξασφαλίζει ήδη το 95 % της παγκόσμιας παραγωγής.
<P>
Επιπλέον, αυτή η έκθεση προτείνει μια πιο σημαντική αύξηση των πριμοδοτήσεων. Η αύξηση αυτή δικαιολογείται από δύο λόγους: πρώτον, από το γεγονός της απώλειας που προκύπτει από την κατάργηση του πράσινου Εcu και που δεν αντισταθμίζεται, γιατί είναι κατώτερη του 1, 98 % - κάτι που αντιπροσωπεύει μια απώλεια της τάξεως του ενός εκατ. Εcu για τους Γάλλους παραγωγούς - και δεύτερον, από τις απώλειες που οφείλονται στην έλλειψη αναπροσαρμογής, συν τω χρόνω, των πριμοδοτήσεων σε συνάρτηση με τον πληθωρισμό.

<SPEAKER ID=193 NAME="Souchet">
Οι βουλευτές της Ομάδας των Ανεξάρτητων για την Ευρώπη των Εθνών συνειδητοποιούν τη σημασία που έχει η παραγωγή καπνού για την οικονομική δραστηριότητα πολλών αγροτικών περιοχών. Η παραγωγή αυτή απαιτεί σημαντικό εργατικό δυναμικό και επιτρέπει τη διατήρηση πολλών θέσεων εργασίας στο πλαίσιο γεωργικών εκμεταλλεύσεων μικρού σχετικά μεγέθους.
<P>
Είμαστε επομένως αντίθετοι με την έγκριση των τροπολογιών που κατέθεσε ο Πρόεδρος της Επιτροπής Περιβάλλοντος, Δημόσιας Υγείας και Προστασίας των Καταναλωτών, ο οποίος επιθυμεί τη μακροπρόθεσμη κατάργηση όλων των ενισχύσεων που αφορούν τον τομέα της παραγωγής καπνού. Γνωρίζουμε όλοι ότι η Ευρωπαϊκή Ένωση είναι αυτάρκης σε ποσοστό που δεν υπερβαίνει το 20 %, που σημαίνει ότι κάθε μείωση των ενισχύσεων θα προκαλέσει μείωση της ευρωπαϊκής παραγωγής προς όφελος των εισαγωγών καπνού από τρίτες χώρες, και κυρίως από τις ΗΠΑ.
<P>
Οι βουλευτές της Ομάδας των Ανεξαρτήτων για την Ευρώπη των Εθνών ψήφισαν υπέρ της τροπολογίας 5, που προβλέπει για τους παραγωγούς ολική αντιστάθμιση των αρνητικών συνεπειών που θα προκύψουν από τις νομισματικές μετατροπές λόγω της μετάβασης από το Ecu στο ευρώ. Στη Γαλλία, για παράδειγμα, γνωρίζουμε ότι οι αντισταθμιστικές ενισχύσεις όλων των γεωργών, καθώς και οι θεσμικές τιμές, μειώθηκαν κατά 1, 9 % κατά τη μετάβαση στο ευρώ. Η διάταξη αυτή, που σίγουρα συνεπάγεται επιπρόσθετο δημοσιονομικό κόστος, διασφαλίζει την αρχή της ισοτιμίας. Δεν μπορούμε παρά να εκφράσουμε τη λύπη μας που οι γεωργοί, παρά την αρνητική εξέλιξη του εισοδήματός τους κατά το καπνικό έτος 1997-98, δεν μπόρεσαν να εξασφαλίσουν αυτή την ισοτιμία: όσα διακυβεύονταν μέσω του ενιαίου νομίσματος είχαν για ορισμένους άλλη σημασία!
<P>
Όσο για τις τροπολογίες 7, 8 και 9, αποβλέπουν στη μεταφορά των ορίων εγγυήσεων της ομάδας ΙΙΙ (μαύρα καπνά) στην ομάδα ΙΙ (Burley) και στην ομάδα Ι (Virginie). Η μεταφορά αυτή, αν και ουδέτερη από άποψη προϋπολογισμού, ευνοεί την εξέλιξη της παραγωγής ποιοτικού καπνού. Το ποσοστό νικοτίνης των μαύρων καπνών ιδιαίτερα είναι μεγαλύτερο από ό, τι στα υπόλοιπα καπνά, προς όφελος των οποίων ζητείται να γίνει η μεταφορά.
<P>
Συμπερασματικά, θα ήθελα επίσης να αντιταχθώ στην αρχή της σταδιακής μείωσης των γεωργικών ενισχύσεων, όπως προτάθηκε από την Επιτροπή βάσει μιας γαλλικής πρωτοβουλίας. Η σταδιακή αυτή μείωση θα είναι της τάξεως του 3 % ετησίως ξεκινώντας από το 2002. Αυτό σημαίνει, λαμβάνοντας υπόψη τη νομισματική αποδυνάμωση, ότι το επίπεδο των θεσμικών τιμών και των αντισταθμιστικών ενισχύσεων θα μειωθεί γύρω στο 5 % ετησίως. Σε πρώτη φάση οι παραγωγοί με τη μικρότερη απόδοση θα οδηγηθούν σε αφανισμό με επακόλουθη μείωση του επιπέδου της ευρωπαϊκής παραγωγής. Μια ομοιόμορφη σταδιακή μείωση ποσοστού 3 % θα πλήξει πρωτίστως την παραγωγή που λαμβάνει τη μεγαλύτερη οικονομική ενίσχυση, όπως είναι η καλλιέργεια καπνού. Είναι ουτοπικό να θεωρούμε ότι τα κέρδη της παραγωγικότητας των παραγωγών μας θα μπορέσουν να ισοσταθμίσουν αυτή τη μείωση των αντισταθμιστικών ενισχύσεων.

<SPEAKER ID=194 NAME="Trizza">
Η πρόταση της Επιτροπής δεν σέβεται τους όρους και τις πραγματικές απαιτήσεις της ΚΟΑ στον τομέα του καπνού, ιδίως όσον αφορά τη συνέχιση της στήριξης της κοινοτικής παραγωγής ακατέργαστου καπνού για οικονομικούς και κοινωνικούς λόγους, την προώθηση ενός καπνού καλύτερης ποιότητας για λόγους υγείας και περιβάλλοντος και την εφαρμογή ενός ευέλικτου συστήματος ποσοστώσεων. Επιπλέον, η πρόταση της Επιτροπής ουσιαστικά δεν προβλέπει νέο καθορισμό των πριμοδοτήσεων για τις ποικιλίες καπνού, επιβεβαιώνοντας κατ' αυτόν το τρόπο τη σταδιακή μείωση του πραγματικού εισοδήματος των παραγωγών λόγω της απουσίας αναπροσαρμογών επί τη βάσει του πληθωρισμού που καταγράφηκε στην Κοινότητα.
<P>
Συνεπώς, ζητώ επίμονα την αύξηση των πριμοδοτήσεων για τον καπνό σε φύλλα των συγκομιδών 1999, 2000 και 2001, για όλες τις ποικιλίες.
<P>
Τέλος, θεωρώ απαραίτητο να αναθεωρηθεί η ΚΟΑ στον τομέα του καπνού, προκειμένου να προστατευθούν και να βελτιωθούν οι παραγωγές ποιότητας προσαρμοζόμενες στις απαιτήσεις της αγοράς. Οι αναπροσαρμογές αυτές πρέπει να πραγματοποιηθούν υπό το φως των τροποποιήσεων που επιβάλλει η μεταρρύθμιση της ΚΓΠ (Ατζέντα 2000) και λαμβανομένων υπόψη των προοπτικών διεύρυνσης των ευρωπαϊκών συνόρων.
<P>
Για τους προαναφερθέντες λόγους, η Εθνική Συμμαχία απέχει από την ψηφοφορία επί της έκθεσης, εκτιμώντας ότι το περιεχόμενό της δεν επαρκεί για να διασφαλίσει την προστασία των συμφερόντων των Ιταλών καπνοπαραγωγών.
<P>
επί του ψηφίσματος σχετικά με τις μπανάνες
<SPEAKER ID=195 NAME="Correia">
Η Ευρωπαϊκή Ένωση έχει χρέος να αντιδράσει δυναμικά στη δεσποτική και μονομερή στάση που τηρούν οι Ηνωμένες Πολιτείες της Αμερικής, οι οποίες ανακοίνωσαν ότι από τις αρχές Μαρτίου θα επιβάλουν κυρώσεις (τελωνειακούς δασμούς ύψους 100 %) κατά μιας σειράς ευρωπαϊκών προϊόντων, και αυτό προτού ακόμη εκδοθεί η τελική γνωμοδότηση της ειδικής επιτροπής που έχει συστηθεί στο πλαίσιο του ΠΟΕ για τις μπανάνες.
<P>
Με την είσπραξη ενός ποσοστού 100 % επί των τελωνειακών δασμών που επιβάλλονται στα εισαγόμενα προϊόντα οι Ηνωμένες Πολιτείες της Αμερικής περιορίζουν σημαντικά τον όγκο των εισαγόμενων προϊόντων, απειλώντας έτσι με κατάρρευση τις ευάλωτες οικονομίες των πιο μειονεκτικών χωρών και περιφερειών της Ευρωπαϊκής Ένωσης. Οφείλουμε να ασκήσουμε μια εμπορική πολιτική η οποία θα αντιστοιχεί στη βαρύτητα που έχει αυτή τη στιγμή η Ευρωπαϊκή Ένωση σε παγκόσμιο επίπεδο. Γι' αυτό απευθύνουμε έκκληση στην Επιτροπή να προσφύγει σε όλα τα μέσα που έχει στη διάθεσή της, ώστε να εξαναγκάσει τις Ηνωμένες Πολιτείες της Αμερικής να συμμορφωθούν προς τους κανόνες του ΠΟΕ.

<SPEAKER ID=196 NAME="Ford">
Ψηφίζω υπέρ της κοινής πρότασης ψηφίσματος όσον αφορά την επιβολή κυρώσεων από τις ΗΠΑ εις βάρος εταιρειών της ΕΕ ως συνέπεια της διένεξης για τις μπανάνες.
<P>
Καταδικάζω πλήρως τα μονομερή μέτρα των ΗΠΑ και το γεγονός ότι δεν περίμεναν την απόφαση της ειδικής ομάδας του Παγκόσμιου Οργανισμού Εμπορίου (ΠΟΕ), που θα εκδοθεί στις 12 Απριλίου 1999.
<P>
Τα μέτρα των ΗΠΑ θα κοστίσουν στην ΕΕ 450 εκατομμύρια ευρώ και θα έχουν ως συνέπεια να μείνουν άνεργοι χιλιάδες πολίτες, καταστρέφοντας και γκρεμίζοντας το μέλλον όλων αυτών των οικογενειών και κοινοτήτων επ' ονόματι των αμερικάνικων πολυεθνικών, που φαίνεται ότι εξαγοράζουν την επιρροή τους δωροδοκώντας τους Αμερικάνους πολιτικούς, οι οποίοι επιχειρούν έναν οικονομικό πόλεμο εναντίον μερικών από τις πιο φτωχές κοινότητες της Καραϊβικής. Ζητώ από τον Πρόεδρο Clinton και τις αρχές των ΗΠΑ να επανεξετάσουν το θέμα και να περιμένουν την απόφαση του ΠΟΕ.

<SPEAKER ID=197 NAME="Souchet">
Η Ομάδα των Ανεξαρτήτων για την Ευρώπη των Εθνών τάχθηκε υπέρ του κοινού ψηφίσματος που ζητά ρητώς από την Ευρωπαϊκή Επιτροπή να χρησιμοποιήσει στο πλαίσιο του ΠΟΕ όλα τα μέσα που διαθέτει, προκειμένου να απαντήσει στις κυρώσεις που επέβαλαν οι ΗΠΑ παραβιάζοντας τους κανόνες του πολυμερούς οργανισμού, στο πλαίσιο της διένεξης για τη μπανάνα. Τη στιγμή που ο ΠΟΕ μόλις επιβεβαίωσε τον παράνομο χαρακτήρα των κυρώσεων αυτών, η Ευρωπαϊκή Ένωση έχει επιτακτικό χρέος να δώσει μια σαφή απάντηση στις αμερικανικές επιθέσεις. Είναι σήμερα σημαντικό να κάνουμε τους Αμερικανούς υπευθύνους να κατανοήσουν ότι η Ευρωπαϊκή Ένωση και τα κράτη μέλη της έχουν τη θέληση και την ικανότητα να απαντήσουν με πυγμή σε μια επίθεση που πλήττει άμεσα τα συμφέροντα και τα δικαιώματα τους. Η απουσία σαφούς και αξιόπιστης αντίδρασης από την πλευρά της Ευρωπαϊκής Ένωσης σε άλλες υποθέσεις μέτρησε σίγουρα πολύ στην επιλογή επίδειξης ισχύος της Ουάσιγκτον.
<P>
Η Ομάδα των Ανεξαρτήτων για την Ευρώπη των Εθνών δεν μπορεί παρά να εκφράσει τη λύπη της για την διφορούμενη και μαλθακή γλώσσα που χρησιμοποίησε ο Επίτροπος Brittan σε ένα πλαίσιο όπου, εφόσον οι ΗΠΑ έχουν προτάξει την επίδειξη ισχύος, η Ευρωπαϊκή Ένωση θα πρέπει στο εξής να πείσει ότι διαθέτει απέναντί τους μια πραγματική ικανότητα όχλησης. Χθες μιλώντας ενώπιον του Ευρωπαϊκού Κοινοβουλίου ο Επίτροπος, ενώ κράτησε στάση αποφασιστικότητας, άφησε ουσιαστικά στο βάθος ανοιχτό τον δρόμο για διαπραγμάτευση μιας νέας αναπροσαρμογής της δικής μας ΚΟΑ μπανάνας. Αυτή η προεξόφληση είναι αβάσιμη και εξαιρετικά άκαιρη. Εάν η καινούργια ΚΟΑ καθορίστηκε με όρους που ανταποκρίνονται στις απαιτήσεις του ΠΟΕ, δεν έχουμε κανένα λόγο να αντιμετωπίζουμε εκ των προτέρων το ενδεχόμενο μιας επιπλέον αναπροσαρμογής. Μήπως έτσι η Ευρωπαϊκή Επιτροπή δεν εμπιστεύεται παρά εν μέρει τα όργανα επίλυσης διαφορών του ΠΟΕ;
<P>
Η Ομάδα μας υποστηρίζει το κοινό ψήφισμα, αλλά παράλληλα θα επιθυμούσε μια πιο δυναμική διατύπωση ζητώντας ιδιαίτερα από την Επιτροπή να μελετήσει την πιθανότητα θέσπισης ενός ευρωπαϊκού σούπερ 301, εφόσον οι Αμερικανοί διατηρούν το αντίστοιχο δικό τους, παρά την ένταξή τους στον ΠΟΕ, και κυρίως να παγώσει το σύνολο των προγραμμάτων και των δράσεων που συνδέονται με τη διατλαντική εταιρική σχέση, εφόσον η εταιρική αυτή σχέση χλευάζεται προφανώς σήμερα λόγω της επιθετικής και παράνομης συμπεριφοράς των Ηνωμένων Πολιτειών στον φάκελο της μπανάνας. Την παραμονή της έναρξης των διαπραγματεύσεων του Millenium Round (Γύρου της Χιλιετίας) είναι κεφαλαιώδους σημασίας η Ευρωπαϊκή Ένωση και τα κράτη μέλη της να παραδειγματιστούν από την κρίση αυτή και να καταφέρουν να προσδώσουν στη διεθνή εμπορική τους στρατηγική μεγαλύτερη συνοχή και αποφασιστικότητα, αρνούμενοι κάθε ασυμμετρία έναντι των ΗΠΑ.
<P>
επί του ψηφίσματος σχετικά με το Κοσσυφοπέδιο
<SPEAKER ID=198 LANGUAGE="DE" NAME="Posselt">
Κύριε Πρόεδρε, πιστεύω πως το κοινό ψήφισμα είναι καλό, ακόμα κι αν θα έπρεπε να τονισθεί σαφέστερα μια ουσιαστική πτυχή την οποία δυστυχώς δεν ανέφεραν καν το Συμβούλιο και η Επιτροπή. Πρόκειται για το γεγονός ότι αυτόν τον καιρό στο Κοσσυφοπέδιο εκτοπίζεται συστηματικά ο πληθυσμός, ιδίως στις παραμεθόριες περιοχές, προς την Πρώην Γιουγκοσλαβική Δημοκρατία της Μακεδονίας, και μάλιστα όχι υπό μορφή μετακίνησης των ανθρώπων λόγω των εχθροπραξιών, αλλά υπό μορφή συστηματικού εκτοπισμού των κατοίκων των χωριών. Καίγεται το ένα χωριό μετά το άλλο και στόχος είναι να αλλάξει η εθνοτική σύνθεση του πληθυσμού του Κοσσυφοπεδίου, το οποίο κατοικείται κατά 90 % από Αλβανούς, προς όφελος της σερβικής δύναμης κατοχής. Πρέπει να διαμαρτυρηθούμε έντονα και να προβούμε σε στρατιωτικές ενέργειες. Είναι πράγματι καιρός να αντιταχθούμε μέσω αεροπορικών επιχειρήσεων και να μη συνεχίσουμε με ψευτοαπειλές ότι θα σοβαρέψουν τα πράγματα. Ο Milosevic έχει ξεκαρδιστεί στα γέλια με τη Δύση, και η λεγόμενη εθνοτική εκκαθάριση προχωρά μέρα με τη μέρα με συστηματική σκληρότητα!
<P>
επί της έκθεσης Colajanni (A4-0042/99)
<SPEAKER ID=199 LANGUAGE="FR" NAME="Nordmann">
Κύριε Πρόεδρε, λαμβάνοντας υπόψη τις πολιτικές ισορροπίες που υπάρχουν στο θεσμικό μας όργανο, η έκθεση του κ. Colajanni, στην αρχική της μορφή, ήταν αναμφίβολα η ελάχιστη τοποθέτηση που θα μπορούσε να εκφράσει το Κοινοβούλιο επί του θέματος. Δεν ψήφισα ωστόσο υπέρ αυτής επειδή πιστεύω, δυστυχώς, ότι αλλοιώθηκε από κάποιες τροπολογίες. Εν πάση περιπτώσει, όμως, δεν παύει να είναι ενδιαφέρουσα, διότι καταδεικνύει πολύ καλά τις αντιφάσεις της ευρωπαϊκής πολιτικής.
<P>
Από τη μια, υποστηρίζουμε σε υπέρμετρο βαθμό και άνευ όρων την πρόθεση για δημιουργία ενός νέου παλαιστινιακού Κράτους το οποίο θα προστεθεί στην Ιορδανία, ενώ από την άλλη, διαπιστώνουμε ότι η ανακήρυξη και μόνο ενός τέτοιου κράτους ενδέχεται να ανάψει φωτιές και ότι σε κάθε περίπτωση, αφενός προϋποθέτει πολύ μεγάλο τίμημα και, αφετέρου, οι διοικητικές του δομές δεν είναι βιώσιμες. Εκεί έγκειται αναμφισβήτητα και το ενδιαφέρον της έκθεσης αυτής, δια της εις άτοπον επαγωγής. Δεν είναι αυτός ένας λόγος για να την εγκρίνουμε, από τη στιγμή που εκφράζει μία θέση που εξηγεί το γεγονός ότι, για πολύ καιρό ακόμα, η Ευρώπη θα συνεχίσει να πληρώνει χωρίς να συμμετέχει στην ουσία στο τραπέζι όπου λαμβάνονται οι αποφάσεις.

<SPEAKER ID=200 NAME="Delcroix">
H έκθεση του Luigi Colajanni εμπεριέχει πολλές σημαντικές ιδέες και πρέπει να τις υποστηρίξουμε επειγόντως. Στη συνέχεια των συμφωνιών του Wye Plantation και της αδιέξοδης κατάστασης που διαμορφώθηκε επί τόπου, οι παλαιστινιακές αρχές αποφάσισαν να ανακηρύξουν μονομερώς την ανεξαρτησία των εδαφών στις 4 Μαΐου. Οι Ισραηλινοί ανακοίνωσαν, ότι στην περίπτωση αυτή θα προσαρτήσουν στρατιωτικά τα εδάφη. Όπως είναι προφανές, δεδομένου ότι ο χρόνος που απομένει δεν επαρκεί πλέον για να οδηγηθούμε στις απαραίτητες εξελίξεις, συμμερίζομαι την άποψη του εισηγητή που ζητά από τα δύο μέρη να ξεκινήσουν αμέσως διαπραγματεύσεις που να καταλήξουν στην μετάθεση της ημερομηνίας εφαρμογής της προσωρινής συμφωνίας μετά την 4η Μαΐου. Και όπως ο εισηγητής, είμαι πεπεισμένος ότι η ειρηνευτική διαδικασία πρέπει να καταλήξει στη σύσταση ενός ανεξάρτητου παλαιστινιακού κράτους και στην αναγνώριση, από την πλευρά του αραβικού κόσμου, της ύπαρξης και του δικαιώματος στην ασφάλεια του Κράτους του Ισραήλ.
<P>
Όπως είχα πει και το 1998 σε αυτό το βήμα, η προσπάθεια επίλυσης της κάθε διαμάχης ξεχωριστά στην περιοχή αυτή, θα σήμαινε ότι διαγράφονται οι εθνικές, θρησκευτικές, και πολιτισμικές διαφορές, ότι ξεχνάμε τις διεθνείς στρατηγικές που αποσκοπούν στο να ελέγξουν τις πρώτες ύλες και να διατηρήσουν τις ζώνες επιρροής μέσα από στρατιωτικές συμμαχίες. Η φιλοδοξία της Ευρωπαϊκής Ένωσης, παλεύοντας ενάντια σε κάθε μορφή εξτρεμισμού και φονταμενταλισμού, θα πρέπει να είναι η αύξηση του πολιτικού ρόλου της στη περιοχή και η υποστήριξη της ολοκλήρωσης της διαδικασίας που θα εγκαθιδρύει ασφάλεια και αμοιβαία επωφελή συνεργασία μεταξύ όλων των χωρών της Εγγύς και Μέσης Ανατολής και να υποστηρίξει όλες τις συγκλίσεις που διαγράφονται προς την κατεύθυνση περιφερειακών λύσεων. Ελπίζω ότι η Ευρωμεσογειακή Διάσκεψη που έχει προγραμματιστεί για τη Στουτκαρδη στις 4 και 6 Απριλίου, θα επιτρέψει την πρόοδο προς την κατεύθυνση αυτή.
<P>
Με τις σκέψεις αυτές στο νου θα συμμετάσχω, την επόμενη εβδομάδα σε μία αντιπροσωπεία της Ομάδας των Σοσιαλιστών στη Συρία, τη στιγμή που η Συρία και το Ισραήλ εξέφρασαν την επιθυμία να ξαναρχίσουν διαπραγματεύσεις για την ειρήνη στη βάση μίας περιφερειακής συνεργασίας που στηρίζεται στο κοινό συμφέρον των χωρών της περιοχής.

<SPEAKER ID=201 NAME="Deprez">
Η Συμφωνία του Wye Plantation, που υπεγράφηκε υπό την αιγίδα των Αμερικανών, επέτρεψε την προώθηση των συμφωνιών στο Όσλο, οι οποίες είχαν παγώσει εδώ και δεκαοχτώ μήνες. Δεν μπορούμε παρά να είμαστε ικανοποιημένοι γι'αυτό, όπως και για το γεγονός ότι για πρώτη φορά, το σύνολο των βασικών ισραηλινών πολιτικών δυνάμεων φαίνεται να έχει αποδεχθεί την αρχή της ανταλλαγής εδαφών ως αντάλλαγμα για την ειρήνη.
<P>
Αυτό αντίθετα, που είναι πολύ λιγότερο ευχάριστο για μας, ως Ευρωπαίοι, είναι ότι δεν εμπλεκόμαστε με κανέναν τρόπο στις πολιτικές διαπραγματεύσεις παρ' ότι η Ευρωπαϊκή Ένωση είναι ο βασικός χρηματοδότης. Κατά κάποιο τρόπο, πληρώνουμε αλλά δεν έχουμε άποψη.
<P>
Υπάρχουν δύο βασικοί λόγοι γι'αυτό. Από τη μία, παρά τα όποια θεσμικά βήματα έχουν γίνει προς τη σωστή κατεύθυνση, η κοινή εξωτερική πολιτική και η κοινή πολιτική ασφάλειας της Ένωσης παραμένει ακόμα σε εμβρυακό στάδιο. Από τη μία, τα σημαντικά ποσά που τίθενται στη διάθεση της παλαιστινιακής αρχής δεν επαρκούν για να βελτιώσουν την κατάσταση του παλαιστινιακού πληθυσμού. Για να είμαστε ακριβείς, θα πρέπει καλύτερα να πούμε ότι η χρήση των πόρων αυτών υπήρξε ως προς ένα μέρος κακή, και ως προς κάποιο άλλο μέρος εμποδίστηκε από τα διοικητικά εμπόδια που έθεταν οι ισραηλινές αρχές και από τον συνεχή αποκλεισμό των εδαφών μετά τις απόπειρες.
<P>
Στο συγκεκριμένο σημείο, θα ήθελα να εκφράσω την βαθιά μου πεποίθηση ότι δεν είναι επιθυμητό να εξαρτηθεί η ανάληψη και η επιδίωξη της ειρηνευτικής διαδικασίας από την παύση των τρομοκρατικών ενεργειών. Πράγματι, ο στόχος των τρομοκρατών είναι ακριβώς να σταματήσουν την πορεία προς την ειρήνη και οι βομβιστές θα συνεχίσουν τη φριχτή δράση τους όσο τα εγκλήματα τους θα υπηρετούν τον πολιτικό στόχο τους: τον ενταφιασμό της ειρηνευτικής διαδικασίας.
<P>
Μετά από την παρατήρηση αυτή, όπως ο εισηγητής μας, θα υπογραμμίσω και εγώ την αναγκαιότητα για την ΕΕ να καθορίσει το ταχύτερο δυνατό μία κοινή θέση, ειδικότερα ενόψει της 4ης Μαΐου 1999.

<SPEAKER ID=202 LANGUAGE="SV" NAME="Eriksson, Sjφstedt και Svensson">
Καταψηφίζουμε αυτήν την έκθεση. Θεωρούμε ως εξαιρετικά σοβαρό και καθόλου συνετό το γεγονός ότι το Ευρωπαϊκό Κοινοβούλιο θα παρέμβει μ' αυτόν τον τρόπο και θα θέσει, έτσι, σε κίνδυνο την εν εξελίξει, ευαίσθητη ειρηνευτική διαδικασία μεταξύ Ισραήλ και Παλαιστίνης.
<P>
επί της έκθεσης Σακελλαρίου (Α4-0095/99)
<SPEAKER ID=203 LANGUAGE="SV" NAME="Eriksson, Sjφstedt και Svensson">
Υπερψηφίσαμε την έκθεση, διότι επισημαίνει σε πολλά σημεία την αξία της βελτίωσης της συνεργασίας μεταξύ των χωρών της ΕΕ και των κρατών της Μεσογείου. Στην έκθεση τονίζεται επίσης η σημασία της συνέχισης της ειρηνευτικής διαδικασίας στη Μέση Ανατολή καθώς και ότι πρέπει να ληφθούν μέτρα για να παρασχεθούν ελαφρύνσεις και να παραγραφούν τα χρέη των διεθνώς χρεωμένων μεσογειακών χωρών. Αυτό είναι θετικό.
<P>
Ωστόσο, η έκθεση περιέχει επίσης θέσεις που αποσκοπούν στην ενίσχυση της ΚΕΠΠΑ και στην παραχώρηση αυξημένων αρμοδιοτήτων στην Επιτροπή στον τομέα της εξωτερικής πολιτικής, κάτι στο οποίο αντιτιθέμεθα. Εν τούτοις, επιλέγουμε να υπερψηφίσουμε την έκθεση στην τελική ψηφοφορία για τους λόγους που αναφέρθηκαν στην αρχή.

<SPEAKER ID=204 NAME="Trizza">
Οι παλιοί και οι νέοι πολιτισμοί, οι οποίοι, στις αφρικανικές και τις ευρωπαϊκές ακτές, διένυσαν τις εποχές με δυσπιστία, και συχνά συγκρουόμενοι μεταξύ τους, είχαν θέσει, στη Διάσκεψη της Βαρκελώνης του Νοεμβρίου 1995, τα θεμέλια ενός κοινού μέλλοντος: μέλλοντος που, σύμφωνα με την τελική δήλωση, έπρεπε να είχε λάβει τη μορφή ενός εντονότερου πολιτικού διαλόγου και της ανάπτυξης της οικονομικής συνεργασίας.
<P>
Η Διάσκεψη, αποτυχία δυστυχώς σε πολιτικό επίπεδο, άφησε ως μοναδικό απτό σημάδι του γίγνεσθαί της τις ευρωσυνεργασίες.
<P>
Για το λόγο αυτόν, μου φαίνεται υπερβολικό σήμερα να γίνεται λόγος για μεσογειακή πολιτική της Ένωσης, ιδίως επειδή, περισσότερα από τρία χρόνια μετά, δεν έχουν κληθεί ακόμη όλες οι χώρες της Μεσογείου να συμμετάσχουν στη διαδικασία της Βαρκελώνης.
<P>
Εντούτοις, προ των υπαρξιακών προβλημάτων που συναντά η Κοινότητα, η χάραξη μιας καλά δομημένης μεσογειακής πολιτικής, που να μην μένει πια στο στάδιο του σχεδιασμού, αλλά να καταλήγει τελικά στα καταλληλότερα στάδια της περιφερειακής πολιτικής, θα μπορούσε να αποδειχτεί μια πραγματική λυδία λίθος, το πρώτο βήμα, εντέλει, προς τη χάραξη κατάλληλων κοινοτικών δράσεων.
<P>
Συμμεριζόμαστε την άποψη όσων αμφισβητούν την έκταση της εξωτερικής πολιτικής της ΕΕ, επιβεβαιώνοντας ότι δεν μπορεί να συνεχίσει να στρέφεται προς τον κοινοτικό βορρά, το κέντρο και την ανατολή - σημαντικές βεβαίως περιοχές της γηραιάς ηπείρου μας, όπου επιτέλους έχει αποκατασταθεί η δημοκρατία και η κοινωνικοοικονομική πρόοδος - αλλά πρέπει επίσης να μεριμνά, με σθένος - για τη μεσογειακή περιοχή, ανακτώντας την παλιά λειτουργίας της ως trait d'union , ως γέφυρας μεταξύ πολιτισμών, ανθρώπινων κοινωνιών και οικονομιών.
<P>
Είναι γεγονός ότι σήμερα αυτή η περιοχή γνωρίζει φλέγοντα προβλήματα και εντάσεις, που καθορίζονται φυσικά από έναν αυξανόμενο φονταμενταλισμό που θα μπορούσε όμως να αντιμετωπιστεί με την παρέμβαση της Ένωσης στο πλαίσιο της τρέχουσας χρηματοδοτικής συνδρομής, με ένα πρόγραμμα που θα επιτρέψει στις μειονεκτούσες χώρες να μειώσουν σταδιακά το βάρος του εξωτερικού χρέους τους, επανεπενδύνοντας το ποσό αποπληρωμής του χρέους σε σχέδια ανάκαμψης, και με τη θέσπιση κοινής νομοθεσίας που να συμβάλει στην κατανόηση όλων των προβλημάτων που αφορούν τη μετανάστευση, με στόχο να προωθηθεί η κοινωνικοοικονομική ανάπτυξη ολόκληρης της περιοχής.
<P>
επί της έκθεσης Adam (Α4-0088/99)
<SPEAKER ID=205 LANGUAGE="DA" NAME="Sandbζk">
Κύριε Πρόεδρε, η σκέψη που κρύβεται πίσω από την παροχή ενίσχυσης για τη βελτίωση της ασφάλειας στα εργοστάσια πυρηνικής ενέργειας των υποψηφίων χωρών πάντα ήταν ότι μακροπρόθεσμα πρέπει να κλείσουν εντελώς. Το θέμα όμως είναι ότι δεν έχουν ακόμη κλείσει και τίποτα δεν δείχνει ότι θα κλείσουν. Δεδομένου ότι η διάρκεια ζωής των εργοστασίων ατομικής ενέργειας έχει επιμηκυνθεί χάρη στις κοινοτικές ενισχύσεις, ισχυρίζονται οι υποψήφιες χώρες τώρα ότι η ασφάλεια στα εργοστάσια ατομικής ενέργειας έχει αυξηθεί τόσο πολύ που δεν υπάρχει πλέον κανείς απολύτως λόγος να τα κλείσουν. Αυτό δεν το έλαβε υπόψη καθόλου η έκθεση Adam. Δεν συνδέει την ενίσχυση με την απαίτηση για κλείσιμο μακροπρόθεσμα ούτε και διατυπώνει μια σαφή πολιτική για τη χρηματοδότηση της μορφής ενέργειας που θα αντικαταστήσει τα εργοστάσια ατομικής ενέργειας. Η δυτική ατομική βιομηχανία καταφέρνει επίσης να επιμηκύνει τη δική της διάρκεια ζωής. Το βιβλίο παραγγελιών ήταν σε γενικές γραμμές άδειο, αλλά τώρα, χάρη στα χρήματα της Κοινότητας, δημιουργήθηκε μια νέα, αποδοτική αγορά. Το Κίνημα του Ιουνίου αναγνωρίζει το δικαίωμα των χωρών να διαχειρίζονται και να επιλέγουν από μόνες τους τη μορφή ενέργειας που θέλουν, συμπεριλαμβανομένης και της ατομικής ενέργειας. Όμως δεν μπορούμε σε καμία περίπτωση να συμπράξουμε στην παροχή οικονομικής ενίσχυσης για τη διατήρηση της ατομικής ενέργειας ως πηγής ενέργειας σε βάρος της ανάπτυξης πιο φιλικών προς το περιβάλλον πηγών ενέργειας. Το Κίνημα του Ιουνίου θα ήθελε να ψηφίσει υπέρ της βραχυπρόθεσμης βελτίωσης της ασφάλειας των αντιδραστήρων, εάν συνυπολογίζεται και η κατάργηση της πυρηνικής ενέργειας. Αυτός ήταν ο στόχος των τροπολογιών των Πρασίνων, αλλά δεδομένου ότι απορρίφθηκαν όλες, καταψηφίζουμε την έκθεση Adam.

<SPEAKER ID=206 NAME="Ahern">
Παρά την παρακμή της πυρηνικής ενέργειας στην Ευρώπη, η ΕΕ συνεχίζει να ξοδεύει πολλά κεφάλαια για την προώθηση, την έρευνα και την ανάπτυξή της, μέσω της Συνθήκης Ευρατόμ. 'Ηταν μια από τις τρεις πρώτες συνθήκες της Ευρωπαϊκής Ένωσης, αλλά παρ' όλα αυτά υποστηρίζει την «ατομική ενέργεια για ειρηνικούς σκοπούς» υπό νόμιμη συνταγματική μορφή, με σκοπό «την πρόοδο των έργων ειρήνης» (αιτιολογική σκέψη 1) «δημιουργώντας τις απαραίτητες προϋποθέσεις για την ταχεία ίδρυση και ανάπτυξη πυρηνικών βιομηχανιών» (άρθρο 1). Ενώ το Ευρωπαϊκό Κοινοβούλιο έχει τον κύριο λόγο όσον αφορά τον κοινοτικό προϋπολογισμό, δεν έχει, κατά περίεργο τρόπο, πραγματικό έλεγχο επί των δραστηριοτήτων που λαμβάνουν χώρα δυνάμει της Συνθήκης Ευρατόμ που είναι αναχρονιστική και στερείται διαφάνειας.
<P>
Η ευρωπαϊκή πυρηνική βιομηχανία, δέχτηκε μεν ένα ισχυρό πλήγμα από το Τσέρνομπιλ, αλλά το εκμεταλλεύτηκε το γεγονός από επιχειρηματικής άποψης. Έχει κερδίσει εκατομμύρια Ecu εκπονώντας σχέδια πυρηνικής ασφάλειας στην Ανατολική Ευρώπη και την πρώην Σοβιετική Ένωση, που χρηματοδοτούνται κατά κύριο λόγο από την ΕΕ. Ωστόσο, η πρόσφατη ειδική έκθεση Νο 25/98 του Ελεγκτικού Συνεδρίου της ΕΕ όσον αφορά τα προγράμματα πυρηνικής ασφάλειας PHARE-TACIS αποκάλυψε ότι στην ουσία δεν έχει βελτιωθεί καθόλου η ασφάλεια, όπως υποστηρίζουμε εδώ και χρόνια (και όπως αποδείχθηκε μέσω μιας μελέτης του STOA του Κοινοβουλίου, κατόπιν πρωτοβουλίας των Πρασίνων), οπότε έχει δαπανηθεί ένα ποσό μεγαλύτερο των 800 εκατομμυρίων Ecu κυρίως για τη σύνταξη εκθέσεων.
<P>
Ωστόσο, η Ευρωπαϊκή Επιτροπή εξετάζει επί του παρόντος το ενδεχόμενο χορήγησης τριών δανείων Ευρατόμ όσον αφορά την ασφάλεια, για την ολοκλήρωση των Khmelnitski 2 και Rovno 4 (k2/r4) στην Ουκρανία ως μέρος της συμφωνίας παύσης λειτουργίας του Τσέρνομπιλ, για τη μονάδα Kallinin 3 στη Ρωσία και για τις μονάδες Kozloduy 5 & 6 στη Βουλγαρία, των οποίων οι αντιδραστήρες έχουν όλοι σχεδιαστεί από τους Σοβιετικούς. Αυτά τα έργα δείχνουν πολύ καλά το είδος των προβλημάτων αναφορικά με τις διαπραγματεύσεις διεύρυνσης της ΕΕ όσον αφορά την ασφάλεια των πυρηνικών εγκαταστάσεων. Ο Πρόεδρος της Ουκρανίας κ. Kuchma έγραψε ότι η χώρα του επιθυμούσε αρχικά σταθμούς που να λειτουργούν με φυσικό αέριο ως μέρος της συμφωνίας παύσης λειτουργίας του Τσέρνομπιλ, αλλά η Ομάδα των Επτά, υπερασπιζόμενοι τα συμφέροντα των πυρηνικών βιομηχανιών των χωρών τους, ανάγκασαν την Ουκρανία να δεχτεί την ολοκλήρωση αυτών των δύο αντιδραστήρων VVER τύπου 1000 MW, των οποίων η κατασκευή διακόπηκε μετά την κατάρρευση της Ρωσίας και οι οποίοι δεν συντηρούνται σωστά σε αυτή την ημιτελή φάση.
<P>
Η μελέτη ελάχιστου κόστους αυτού του έργου που εκπονήθηκε από μια ειδική επιτροπή, της οποίας ηγείτο ο καθηγητής John Surrey της Μονάδας Έρευνας Συστημάτων Παραγωγής (SPRU) στο Πανεπιστήμιο του Sussex, έδειξε ότι οι συγκεκριμένοι αντιδραστήρες ήταν κάθε άλλο παρά οικονομικοί. Ωστόσο, η Επιτροπή και η Ομάδα των Επτά συνεχίζουν να πιέζουν την Ευρωπαϊκή Τράπεζα Ανασυγκρότησης και Ανάπτυξης (ΕΤΑΑ) να χρηματοδοτήσει αυτούς τους αντιδραστήρες (190 εκατομμύρια Ecu), παράλληλα με τα 400 εκατομμύρια Ecu της Ευρατόμ, κατά παράβαση όλων των λογικών διαδικασιών, και των ανησυχιών τεχνικής ή οικονομικής φύσης. Είναι σαφές ότι η εξοικονόμηση ενέργειας είναι η επένδυση ελάχιστου κόστους στην Ουκρανία, όπου η τελική ζήτηση ενέργειας είναι πιο σημαντική από ό, τι στην ΕΕ, μια συνηθισμένη κατάσταση για τα κράτη του πρώην ανατολικού μπλοκ.
<P>
Το Kozloduy δείχνει μια άλλη πολύ σημαντική πτυχή αυτού του προβλήματος. Οι μονάδες 1-4 είναι οι πιο επικίνδυνοι αντιδραστήρες του τύπου VVER 440-230 και θα πρέπει να διακοπεί αμέσως η λειτουργία τους. Η Βουλγαρία έκανε μια συμφωνία παύσης λειτουργίας με τον Λογαριασμό Πυρηνικής Ασφάλειας που διαχειρίζεται η ΕΤΑΑ για λογαριασμό της Ομάδας των 24 βιομηχανικών χωρών με χρηματικό αντάλλαγμα, αλλά οι όροι που επισυνάπτονταν έπρεπε να τηρηθούν από τη Βουλγαρία, με τη δυνατότητα, σε περίπτωση που δεν πληρωθούν οι όροι, παράτασης των ημερομηνιών παύσης λειτουργίας, κάτι που έχει ήδη συμβεί.
<P>
Και στις δύο περιπτώσεις δίνεται απόλυτη προτεραιότητα στα συμφέροντα της πυρηνικής βιομηχανίας της Δύσης, κάτι που θα πρέπει να αλλάξει κατά τις διαπραγματεύσεις για την διεύρυνση - ο καθορισμός απαράβατων ημερομηνιών χωρίς ρήτρες διαφυγής για τους αντιδραστήρες αποτελεί ουσιαστική προϋπόθεση προσχώρησης στην ΕΕ. Αξίζει ασφαλώς να σημειωθεί ότι υπάρχουν εξίσου επικίνδυνες πυρηνικές εγκαταστάσεις στην ΕΕ, όπως οι αντιδραστήρες Magnox στο ΗΒ, που δεν έχουν δευτερεύουσα στεγανή ζώνη, για να μην αναφερθούμε στα ασταθή υψηλής ραδιοτοξικότητας απόβλητα και σε άλλα επικίνδυνα υλικά που σχετίζονται με τις εγκαταστάσεις επανεπεξεργασίας στο Ηνωμένο Βασίλειο και τη Γαλλία (κάτι που δεν απαντάται στην Ανατολική Ευρώπη).
<P>
Η πυρηνική ενέργεια θα αφήσει μια κληρονομιά πυρηνικών αποβλήτων για δεκάδες χιλιάδες μελλοντικές γενιές. Ωστόσο θα αφήσει παράλληλα, χωρίς να είναι και τόσο ευδιάκριτη, την κληρονομιά του μόνιμα μεταλλαγμένου γενετικού υλικού κάθε ζωντανού οργανισμού πάνω στον πλανήτη. Οι δοκιμές πυρηνικών όπλων στην ατμόσφαιρα ήταν η πρώτη ανάμεσα σε μια σειρά παράτολμων ενεργειών που προκάλεσαν τη διασπορά ραδιοϊσοτόπων σε ολόκληρο τον πλανήτη. Αυτός είναι ο λόγος που οι επιστήμονες που εργάζονται σε στρατιωτικές βάσεις φρόντισαν να οριστούν υπερβολικά υψηλά επίπεδα ακτινοβολίας, έτσι ώστε να αποφευχθούν τυχόν ισχυρισμοί κατά των κρατών που διαθέτουν πυρηνικά όπλα ότι είχαν δήθεν θέσει σε κίνδυνο την υγεία του ανθρώπινου γένους. Αυτό το πρόβλημα μας απασχολεί ακόμη και σήμερα, καθώς η επιστήμη γίνεται μέσο ικανοποίησης συμφερόντων, παρακωλύεται ή απλώς παραγνωρίζεται, γεγονός που δείχνει ότι, παρά τη μείωσή τους, τα επίπεδα εξακολουθούν να είναι πολύ υψηλά, όπως αποδείχθηκε σε εργαστήριο του Κοινοβουλίου που λειτούργησε με πρωτοβουλία των Πρασίνων, και αποτελεί τη βάση μιας μελέτης του STOA που δημοσιεύτηκε πάνω σε αυτό το θέμα. Ακόμη χειρότερο είναι το γεγονός ότι η Οδηγία Προτύπων Ακτινοβολίας (Ευρατόμ/96/29), που θα πρέπει να προστατεύει το κοινό και τους εργαζομένους από το 2000 και μετά, περιλαμβάνει στην ουσία κάποια στοιχεία που διευκολύνουν τη διάλυση και ανακύκλωση των ραδιενεργών καταλοίπων, με αποτέλεσμα να υπάρχει η πιθανότητα ακόμη και να περιέχονται αυτά τα υλικά στα καταναλωτικά προϊόντα, χωρίς να το ξέρει κανένας. Απαιτείται οπωσδήποτε ριζική αναθεώρηση, πριν την απελευθέρωση αυτών των υλικών. Επιπλέον, η ΕΕ θα πρέπει να ασχοληθεί επειγόντως με τους νέους τομείς έρευνας για προστασία από την ακτινοβολία, όπως για παράδειγμα με την έρευνα της γονιδιακής αστάθειας και του DNA μέσω μικροδορυφόρου, προκειμένου να μπορέσουμε να διαπιστώσουμε ποιες είναι οι μακροπρόθεσμες συνέπειες της χαμηλού επιπέδου έκθεσης.

<SPEAKER ID=207 NAME="Fitzsimons">
Από το 1999, η πυρηνική ενέργεια κατέστη ένα σημαντικό στοιχείο των σχέσεων της Ευρωπαϊκής Ένωσης με τις χώρες της Κεντρικής και Ανατολικής Ευρώπης και τα νέα ανεξάρτητα κράτη. Είναι απόλυτα αναγκαίο να αποτελεί η πυρηνική ασφάλεια το επίκεντρο των διαπραγματεύσεων κατά τη διάρκεια της νέας διαδικασίας διεύρυνσης. Η Ατζέντα 2000, το πλαίσιο της Ευρωπαϊκής Επιτροπής για την ανάπτυξη της Ευρωπαϊκής Ένωσης, αναφέρει ότι οι περισσότεροι σταθμοί παραγωγής ενέργειας που λειτουργούν στις αιτούσες χώρες χρησιμοποιούν ακόμη τη σοβιετική τεχνολογία και δεν ανταποκρίνονται στα διεθνή πρότυπα ασφαλείας.
<P>
Από την πλευρά της ΕΕ, οι αντιδραστήρες κατατάσσονται σε τρεις κατηγορίες: αντιδραστήρες δυτικού σχεδιασμού, αντιδραστήρες σοβιετικού σχεδιασμού και μη ασφαλείς αντιδραστήρες. Η Ευρωπαϊκή Επιτροπή θα πρέπει να καταρτίσει μια ενεργειακή στρατηγική για καθεμία από αυτές τις χώρες στο πλαίσιο των συμφωνιών εταιρικής σχέσης και συνεργασίας, στις οποίες θα προβλέπεται και το κλείσιμο των μη ασφαλών πυρηνικών αντιδραστήρων σε συμπεφωνημένη ημερομηνία.
<P>
Ενώ η αρχική αξιολόγηση από την Ευρωπαϊκή Επιτροπή και το πρόγραμμα Ατζέντα 2000 δεν είναι αρκετά λεπτομερής, θα πρέπει να δοθεί ιδιαίτερη προσοχή στο πυρηνικό εργοστάσιο του Μοχόβτσε στη Σλοβακία που λειτουργεί ακόμη. Προκειμένου να πληροί αυτό το εργοστάσιο τα διεθνή πρότυπα ασφαλείας, μαζί με άλλους πυρηνικούς σταθμούς στη Δημοκρατία της Τσεχίας, την Ουγγαρία και τη Βουλγαρία, θα χρειαστούν τουλάχιστον επτά με δέκα χρόνια για τα προγράμματα εκσυγχρονισμού, έτσι ώστε να διασφαλιστεί ότι πληρούνται οι υψηλότερες προδιαγραφές περιβάλλοντος και δημόσιας υγείας. Η Βουλγαρία, η Ουγγαρία, η Ρουμανία, η Σλοβενία και η Σλοβακία θα πρέπει επίσης να βρουν λύσεις για την αποθήκευση των πυρηνικών καταλοίπων που παράγουν.
<P>
Όλα αυτά τα προβλήματα έχουν ευρείες επιπτώσεις για την Ευρωπαϊκή Ένωση και θα πρέπει να φροντίσουμε ώστε να μην πραγματοποιηθεί η διεύρυνση της ΕΕ, μέχρις ότου βεβαιωθούμε ότι οι πυρηνικές εγκαταστάσεις που λειτουργούν στις υποψήφιες χώρες πληρούν τις υψηλότερες διεθνείς προδιαγραφές ασφαλείας. Αυτό δεν πρόκειται να είναι ιδιαίτερα εύκολο. Για παράδειγμα, έχουν περάσει πλέον δεκατέσσερα χρόνια από την πυρηνική καταστροφή στο Τσέρνομπιλ. Είναι δύσκολο να πιστέψει κανείς ότι αυτό το πυρηνικό εργοστάσιο εξακολουθεί να είναι το κύριο μέσο ικανοποίησης των ενεργειακών αναγκών των κατοίκων της Ουκρανίας.
<P>
Είναι σαφές ότι θα χρειαστεί ακόμη η οικονομική υποστήριξη της Δύσης για το οριστικό κλείσιμο αυτού του πυρηνικού εργοστασίου. Το συνολικό κόστος που απαιτείται προκειμένου να διασφαλιστεί ότι το εν λόγω εργοστάσιο δεν θα επιφέρει άλλες περιβαλλοντικές επιπτώσεις ή επιπτώσεις στη δημόσια υγεία υπολογίζεται σε 1, 7 δισεκατομμύρια λίρες. Σκοπός είναι να εξασφαλιστεί ότι οι δύο αντιδραστήρες που λειτουργούν ακόμη στο Τσέρνομπιλ θα κλείσουν και θα εξουδετερωθούν με ασφάλεια.
<P>
Η Ευρωπαϊκή Τράπεζα για την Ανασυγκρότηση και την Ανάπτυξη θα διαδραματίσει κάποιο ρόλο σε αυτή τη διαδικασία και χαιρετίζω το γεγονός ότι πέρυσι μόνο διέθεσε περίπου 200 εκατομμύρια δολάρια για να βοηθήσει την κυβέρνηση της Ουκρανίας να κλείσει το εργοστάσιο του Τσέρνομπιλ στο άμεσο μέλλον.

<SPEAKER ID=208 LANGUAGE="SV" NAME="Holm">
Δεν υπάρχει αμφιβολία ότι όσον αφορά την πυρηνική ενέργεια, ολοένα και περισσότεροι άνθρωποι αισθάνονται μεγάλη ανησυχία, τόσο στις χώρες της ΕΕ, στις χώρες της Κεντρικής και Ανατολικής Ευρώπης, όσο και στα νέα ανεξάρτητα κράτη. Η οπισθοδρομική πολιτική της πυρηνικής ενέργειας εγκαταλείπεται ολοένα και περισσότερο και αυτό είχε μεταξύ άλλων ως αποτέλεσμα να εκκινήσει στη Σουηδία και τη Γερμανία η διαδικασία κατάργησης της πυρηνικής ενέργειας. Θα ήταν πολύ επιθυμητό να κάνουν το ίδιο και οι χώρες της Κεντρικής και Ανατολικής Ευρώπης, καθώς και τα νέα ανεξάρτητα κράτη.
<P>
Η έκθεση του κ. Adam και της Επιτροπής Έρευνας, Τεχνολογικής Ανάπτυξης και Ενέργειας περιέχει πολλές διατυπώσεις που, κατά την άποψή μου, προσανατολίζονται προς την αντίθετη κατεύθυνση (ενθάρρυνση αντί κατάργησης της πυρηνικής ενέργειας). Επί παραδείγματι, υπάρχει η προτροπή προς τη βιομηχανία πυρηνικής ενέργειας των χωρών της ΕΕ να συνεχίσουν την εμπλοκή τους στις περί ου ο λόγος χώρες. Θεωρώ, αντιθέτως, ότι η ΕΕ πρέπει να ενισχύσει αυτές τις χώρες με οικονομική βοήθεια, ώστε να απομακρυνθούν από την πυρηνική ενέργεια. Εδώ πρέπει να βοηθήσουν οι οικονομικά ισχυρότερες χώρες της ΕΕ.
<P>
Είμαι επιφυλακτικός ως προς τα προγράμματα οικονομικής ενίσχυσης που εξετάζονται στην έκθεση, με δεδομένο τα προβλήματα που έχουν υπάρξει σε σχέση με τα κοινοτικά ενισχυτικά προγράμματα, για τα οποία το Ελεγκτικό Συνέδριο παρουσίασε πέρσι μία έκθεση. Φαίνεται ότι τα προβλήματα είναι πολύ εκτεταμένα και τα κονδύλια που διέθεσε η ΕΕ δεν απέφεραν κάποιες αξιοσημείωτες βελτιώσεις. Αυτό είναι σοβαρό&#x02D9; η ΕΕ πρέπει να σκεφτεί το πώς θα διαμορφωθεί η οικονομική ενίσχυση που αφορά την κατάργηση της πυρηνικής ενέργειας, όπως επίσης και η οικονομική ενίσχυση των ανανεώσιμων πηγών ενέργειας και της αποτελεσματικής χρήσης της ενέργειας, ώστε να έχουμε αισθητά αποτελέσματα.
<P>
Τέλος, στην ψηφοφορία στήριξα όλες τις προτάσεις τροπολογίας που υποβάλαμε εμείς της Ομάδας των Πρασίνων και οι οποίες έχουν μεγάλη σημασία για το μέλλον.

<SPEAKER ID=209 LANGUAGE="DA" NAME="Rovsing">
γραπτώς. (DA) Η ασφάλεια και το ενδεχόμενο κλείσιμο των αντιδραστήρων των εργοστασίων ατομικής ενέργειας στις υποψήφιες χώρες της Κεντρικής και Ανατολικής Ευρώπης και στα νέα ανεξάρτητα κράτη αποτελούν άκρως κομβικό στοιχείο της στρατηγικής διεύρυνσης, διότι αφορούν την ασφάλεια και τη δημόσια υγεία ολόκληρης της Ευρώπης. Υπάρχει αδήριτη ανάγκη για πρωτοβουλίες σε μια σειρά τομέων, τόσο όσον αφορά την ασφάλεια των υπάρχοντων αντιδραστήρων και την κατασκευή νέων εργοστασίων όσο και τη θέσπιση προτύπων ασφάλειας, αλλά και την άσκηση ελέγχου από εύρυθμες αρχές εποπτείας ότι τα εν λόγω πρότυπα τηρούνται.
<P>
Θεωρώ ότι η επιτροπή μας και ο εισηγητής μας πέτυχαν να εκπονήσουν μια εξαιρετικά θεμελιωμένη έκθεση για την πυρηνική ασφάλεια στην Κεντρική και Ανατολική Ευρώπη. Είμαι πεπεισμένος ότι τα συμπεράσματά της θα μπορέσουν να φανούν χρήσιμα και να συμβάλουν ουσιαστικά στις αποφάσεις που πρέπει να ληφθούν στον εν λόγω τομέα τα επόμενα χρόνια.
<P>
επί της έκθεσης Stockmann (Α4-0086/99)
<SPEAKER ID=210 NAME="Deprez">
Όλοι συμφωνούν στο ότι η επίτευξη των στόχων που τέθηκαν στο Κυότο, στο θέμα της μείωσης των εκπομπών αερίου με επιπτώσεις στο φαινόμενο θερμοκηπίου θα είναι ευεργετικό από τρεις απόψεις: της οικονομίας, της προστασίας του περιβάλλοντος και της διαφύλαξης της δημόσιας υγείας.
<P>
Από την άλλη, είναι προφανές ότι οι στόχοι του Κυότο δεν μπορούν να επιτευχθούν παρά μόνο στο βαθμό που η ΕΕ και τα κράτη μέλη θα κινητοποιήσουν όλους τους διαθέσιμους μηχανισμούς, στο πλαίσιο μίας σφαιρικής στρατηγικής, της οποίας η αποτελεσματικότητα θα μπορέσει να αξιολογηθεί στη βάση ποσοτικών παραμέτρων.
<P>
Υπό αυτή τη διπλή προοπτική, είμαστε ικανοποιημένοι για τη δημοσίευση της Λευκής Βίβλου της Επιτροπής «Για μία ενεργειακή πολιτική της Ευρωπαϊκής Ένωσης». Το έγγραφο αυτό φαίνεται πράγματι να παρέχει μία καλή βάση, πάνω στην οποία η Επιτροπή θα μπορέσει να στηριχθεί για να συντάξει ταχύτατα το νομικό εργαλείο που είναι απαραίτητο για την αποτελεσματική εφαρμογή της σφαιρικής στρατηγικής.
<P>
Επομένως, μέσα στο γενικό πλαίσιο που ορίζεται με τον τρόπο αυτό, θα πρέπει τα Μέλη να εξειδικεύσουν τους στόχους τους κατά τύπο ενέργειας, και οικονομικό τομέα, υπό τον τακτικό έλεγχο της Επιτροπής και με ιδιαίτερο ενδιαφέρον για τους τομείς των κατασκευαστικών έργων και των μεταφορών, όπου είναι δυνατή η ουσιαστική εξοικονόμιση ενέργειας.
<P>
Από την άποψη αυτή, θα μου φαινόταν εύστοχο να δοθεί παράλληλη ιδιαίτερη σημασία στους νέους τρόπους διάδοσης της πληροφορίας, των οποίων η ανάπτυξη είναι ένα πιθανό πεδίο εξεύρεσης λύσεων για το κυκλοφοριακό πρόβλημα που πλήττει τις πόλεις μας και το οποίο κοστίζει πολύ ακριβά σε χρηματικούς και οικονομικούς όρους καθώς και περιβάλλοντος και δημόσιας υγείας.
<P>
επί της έκθεσης Fourηans (Α4-0102/99)
<SPEAKER ID=211 NAME="Lindqvist (ELDR), Eriksson, Seppδnen, Sjφstedt και Svensson (GUE/NGL), Gahrton, Holm, Lindholm και Schφrling (V), Bonde και Sandbζk (I-EDN)">
Με την έλευση του ευρώ οι χώρες του ευρώ θα αναγκαστούν κατά φυσική συνέπεια να ακολουθούν ενιαία οικονομική πολιτική. Δεν υπάρχει τίποτα το παράδοξο σε αυτό, ωστόσο επεξηγεί μεταξύ άλλων γιατί κατά κύριο λόγο πιστεύουμε ότι το ευρώ αποτελεί πολιτικό εργαλείο για στενότερη ολοκλήρωση. Το κάθε κράτος μέλος οφείλει να επιμείνει να ακολουθεί τη δική του οικονομική πολιτική, τη δική του φορολογική πολιτική, τη δική του πολιτική για τον ΦΠΑ και την απασχόληση. Ο πυρήνας της εθνικής κυριαρχίας είναι να υπάρχουν ανεξάρτητα εργαλεία για τη διαχείριση της οικονομίας. Με το ευρώ τα κράτη αναγκάζονται να απαρνηθούν αυτό το δικαίωμα και συνεπώς να υποταχθούν στα συμφέροντα της ΕΕ, θέτοντας σε δεύτερη μοίρα ό, τι είναι καλύτερο για το κάθε κράτος ξεχωριστά. Η ΕΕ δεν πρέπει να αναμειγνύεται στα οικονομικά όργανα των κρατών μελών. Η νομισματική ένωση και η κεντρική τράπεζα δεν θα μπορέσουν να υπάρξουν για πολύ χωρίς τον έλεγχο από μία κοινή κυβέρνηση και ένα κοινό κοινοβούλιο. Γι' αυτό η νομισματική ένωση πρέπει είτε να συνοδευτεί από μια νέα ώθηση στην πολιτική ολοκλήρωση ή να καταποντιστεί.
<P>
Κατ' αρχήν, θεωρούμε ότι ο προαιρετικός συντονισμός της οικονομικής πολιτικής σε συνδυασμό με τη νομισματική συνεργασία μεταξύ των κρατών μελών μπορεί να είναι εξαίρετη ιδέα, όμως η παρούσα οδηγία στοχεύει κάθε άλλο παρά στον προαιρετικό συντονισμό. Αντιθέτως ισχυρίζεται ότι τα κράτη μέλη πρέπει να υποχρεωθούν να συντονίσουν τη φορολογική πολιτική (παράγραφος 43). Η έκθεση απαιτεί συστηματικό συντονισμό της φορολόγησης των επιχειρήσεων, του κεφαλαίου και της ενέργειας. Δεν θεωρούμε ότι η ΕΕ πρέπει να μπορεί να αποφασίζει για μακροοικονομικούς στόχους και μέσα, τα οποία αποτελούν τον κεντρικό άξονα της δημοκρατίας στα κράτη μέλη.
<P>
Ως εκ τούτου καταψηφίζουμε την παρούσα έκθεση. Συμμεριζόμαστε ωστόσο τις ανησυχίες της έκθεσης όσον αφορά την παγκόσμια οικονομική κρίση. Στηρίζουμε την κριτική που ασκεί η έκθεση στις ελλιπείς ικανότητες της ΕΕ να καταπολεμήσει την ευρωπαϊκή ανεργία, η οποία ναι μεν έχει μειωθεί, παραμένει όμως υπερβολικά υψηλή.

<SPEAKER ID=212 NAME="Θεωνάς">
Θετική θεωρεί σε γενικές γραμμές την εξέλιξη της ευρωπαοκής οικονομίας την περασμένη χρονιά η Επιτροπή, αν και εμφανίζεται λίγο ανήσυχη για τις συνέπειες της διεθνούς χρηματοοικονομικής κρίσης, οι οποίες παραδέχεται ότι είναι ήδη ορατές στην οικονομία της ΕΕ και προβλέπει επιβράδυνση της «ανάπτυξης» για το 1999. Και το συμπέρασμά της για το τί πρέπει να γίνει κινείται στην γνωστή λογική της μονόπλευρης, σκληρής λιτότητας, της παραπέρα μείωσης των δημοσιονομικών ελλειμμάτων και του δημόσιου χρέους και της έντασης της αντιπληθωριστικής πολιτικής.
<P>
Η Επιτροπή αποσιωπά το γεγονός ότι οι ασφυκτικοί περιορισμοί στους εθνικούς προϋπολογισμούς καθιστούν ιδιαίτερα περιορισμένα τα περιθώρια αντίδρασης σε περίπτωση επέκτασης της κρίσης. Αποφεύγει να εξηγήσει γιατί, παρά τη συνεχή αύξηση της αποδοτικότητας των επενδύσεων, την αύξηση των κερδών, τη μείωση του κόστους εργασίας και τα χαμηλά επιτόκια, δεν έχει σημειωθεί αναθέρμανση των ιδιωτικών επενδύσεων.
<P>
Η Επιτροπή και η έκθεση της Επιτροπής Οικονομικής Πολιτικής ζητούν μέτρα για την αντιστροφή της μείωσης των δημοσίων επενδύσεων. Πώς όμως θα γίνει αυτό όταν τα περιθώρια δράσης είναι ιδιαίτερα περιορισμένα, σαν αποτέλεσμα των υποχρεώσεων που απορρέουν από τη Συνθήκη για την ΕΕ και το Σύμφωνο Σταθερότητας; Πολύ φοβούμαστε ότι αυτό σημαίνει αναδιοργάνωση της δομής του προϋπολογισμού με επιπλέον περικοπές στις κοινωνικές δαπάνες.
<P>
Μας ανησυχεί ιδιαίτερα η προσπάθεια πιο στενής σύνδεσης της διαδικασίας έγκρισης των γενικών οικονομικών προσανατολισμών με την πολιτική για την απασχόληση. Από τη μια ομολογείται η αποτυχία της ΕΕ και των κρατών μελών να αντιμετωπίσουν την ανεργία και από την άλλη προωθείται παραπέρα υποταγή των κατευθύνσεων για την μίσθολογική πολιτική και τις άλλες παραμέτρους της πολιτικής απασχόλησης στις απαιτήσεις των κριτηρίων του Μάαστριχτ και του Συμφώνου Σταθερότητας. Χαρακτηριστικό της υποκρισίας τους είναι ότι στην αρχή μάς έλεγαν ότι η προσθήκη ενός κεφαλαίου για την απασχόληση στη Συνθήκη θα λύσει το πρόβλημα. Στη συνέχεια μας είπαν ότι πρέπει να αρχίσει η διαδικασία εφαρμογής των σχετικών διατάξεων. Μετά μας λέγανε για ειδικά μέτρα που θα αποφασίζονταν στο Ευρωπαοκό Συμβούλιο της Βιέννης και τώρα μας λένε να περιμένουμε το Ευρωπαοκό Σύμφωνο για την Απασχόληση, το οποίο όμως αν και βρίσκεται στο στάδιο της επεξεργασίας, δεν κάνει τίποτα άλλο παρά να επαναλαμβάνει το γερμανικό σχέδιο δράσης για την απασχόληση. Είναι φανερό ότι η φιλολογία για μεγαλύτερη σύγκλιση των πολιτικών επιλογών των γενικών προσανατολισμών των οικονομικών πολιτικών και των πολιτικών απασχόλησης, όπως ζητά η Επιτροπή και η πλειοψηφία του Ευρωπαοκού Κοινοβουλίου, συνεπάγεται ένταση της απασχολησιμότητας, της μερικής και άτυπης απασχόλησης και αρνητική αναδιάρθρωση του ασφαλιστικού συστήματος. Αλλωστε, οι δύο εκθέσεις που δημοσίευσε η Επιτροπή σχετικά με τις διαρθρωτικές πολιτικές, γνωστές ως Κάρντιφ Ι και ΙΙ, προτρέπουν για μεγαλύτερη ευελιξία για μεγαλύτερες αλλαγές στις εργασιακές σχέσεις και την αγορά εργασίας σαν συμπλήρωμα-κλειδί στις μακροοικονομικές «προσπάθειες». Βλέπουμε εξάλλου ότι το σύνολο σχεδόν των νέων θέσεων εργασίας είναι μερικής απασχόλησης, ενώ παράλληλα μειώνεται ο αριθμός των θέσεων πλήρους απασχόλησης.
<P>
Η Επιτροπή αποφεύγει να δηλώσει ότι θα αναλάβει αποφασιστικές πρωτοβουλίες σε διεθνές επίπεδο για τον περιορισμό των κερδοσκοπικών μετακινήσεων του κεφαλαίου, για την προώθηση των παραγωγικών επενδύσεων. Την καλούμε να ζητήσει να περιληφθούν στον επόμενο γύρο πολυμερών διαπραγματεύσεων τα προβλήματα που δημιουργούνται για τη διεθνή χρηματοπιστωτική σταθερότητα από τις ανεξέλεγκτες κινήσεις κεφαλαίων και να προωθήσει την υιοθέτηση μέτρων όπως ο φόρος Tobin.
<P>
Τα αδιέξοδα της πολιτικής που ακολουθείται είναι οδυνηρά αισθητά στους λαούς της Ευρώπης. Η παραπλάνηση των λαών μέσα από ανούσιες συζητήσεις περί απασχολησιμότητας και επιχειρηματικότητας είναι φανερό ότι δεν έχει μέλλον. Οι λαοί της Ευρώπης όλο και πιο δυναμικά και συντονισμένα απαιτούν συγκεκριμένα μέτρα υπέρ της πλήρους και σταθερής απασχόλησης, προϋπολογισμούς αναδιανομής του εισοδήματος υπέρ των εργαζομένων, περιορισμό της σκανδαλώδους ασυδοσίας του μεγάλου κεφαλαίου, μια συνολικά διαφορετική πολιτική στην Ευρώπη και τα κράτη μέλη, που θα ανοίγει το δρόμο για ευρύτερες αλλαγές που θα προωθούν την ειρήνη, την πρόοδο και την κοινωνική προκοπή.

<SPEAKER ID=213 NAME="Πρόεδρος">
Η ώρα των ψηφοφοριών έληξε.

<CHAPTER ID=6>
Σχέσεις ΕΕ-Κεντρικής Ασίας (συνέχεια)
<SPEAKER ID=214 NAME="Πρόεδρος">
Η ημερήσια διάταξη προβλέπει τη συνέχεια της κοινής συζητήσεως επί των εκθέσεων Truscott και Andrι-Lιonard.

<SPEAKER ID=215 NAME="Andrι - Leonard">
Κύριε Πρόεδρε, θα ήθελα απλώς να επισημάνω στο Σώμα ότι σήμερα το πρωί, είπα ότι ορισμένα άτομα συνελήφθησαν στη διάρκεια των ταραχών της 16ης Φεβρουαρίου, μεταξύ των οποίων και η κ. Akedova, που είναι μία εκ των υπευθύνων μίας ένωσης για τα δικαιώματα του ανθρώπου. Μόλις έλαβα ένα τηλεγράφημα, αρκετά ανησυχητικό, το οποίο μου γνωστοποιεί γύρω στις χίλιες συλλήψεις από την ημερομηνία αυτή.
<P>
Εφόσον ο πρέσβης του Ουζμπεκιστάν μάς κάνει την τιμή να είναι παρών στα θεωρεία, θα του ζητούσα να εκφράσει τη θέλησή μας στον κ. Karimov και να ζητήσει την επιεικειά του για αυτούς τους χίλιους ανθρώπους που συνελήφθησαν με αυθαίρετο τρόπο.

<SPEAKER ID=216 LANGUAGE="EN" NAME="Oddy">
Κύριε Πρόεδρε, θα ήθελα να συγχαρώ τους δύο εισηγητές σε αυτή την κοινή συζήτηση. Είμαι μέλος της Αντιπροσωπείας της Κεντρικής Ασίας τα δύο τελευταία χρόνια και μου δόθηκε η μοναδική ευκαιρία να επισκεφτώ το Κιργιζιστάν και το Ουζμπεκιστάν με την Αντιπροσωπεία του Ευρωπαϊκού Κοινοβουλίου το Μάιο του 1997. Πρόκειται για έναν εξωτικό προορισμό για τους Ευρωπαίους με την εικόνα του «δρόμου του μεταξιού». Αυτό που μου προκάλεσε ιδιαίτερη εντύπωση ήταν η ζεστασιά και η φιλικότητα για τους Ευρωπαίους που εξέφρασαν οι άνθρωποι που συναντήσαμε.
<P>
Επισκεφτήκαμε τη λίμνη Αράλη και είδαμε από πρώτο χέρι τα περιβαλλοντικά προβλήματα που υπάρχουν. Μάθαμε επίσης για τα οικονομικά προβλήματα που αντιμετωπίζουν εκείνες οι μεσόγειες χώρες, για τις δυσκολίες μετάβασης από τη σοβιετική κυριαρχία στην ανεξαρτησία όπως και για τη μεταστροφή σε οικονομία της αγοράς. Πληροφορήθηκα πρόσφατα από τους πρέσβεις στην τελευταία συνάντηση ότι τα προβλήματα έχουν αυξηθεί ύστερα από την ανεπανόρθωτη κρίση που έπληξε το ρωσικό ρούβλι.
<P>
Ωστόσο, πρέπει να τονίσω ότι υπάρχουν σημαντικά προβλήματα όσον αφορά τα ανθρώπινα δικαιώματα στην Κεντρική Ασία, όπως ανέφερε λεπτομερώς ο κ. Truscott σήμερα το πρωί, παρ' όλο που η έκταση του προβλήματος διαφέρει από χώρα σε χώρα. Συνεπώς, αν και χαιρετίζω με επιφυλακτικότητα τις προσωρινές συμφωνίες, πρέπει να ζητήσω από την Επιτροπή να βρίσκεται σε επαγρύπνηση στο θέμα των ανθρωπίνων δικαιωμάτων και με την πρώτη ευκαιρία να συνεχίσει να επισημαίνει στις αντίστοιχες χώρες την ανάγκη να σέβονται τα ανθρώπινα δικαιώματα όπως αρμόζει.

<SPEAKER ID=217 NAME="Tindemans">
Θα ήθελα να συγχαρώ τον κ. Truscott για τον άριστο τρόπο με τον οποίο εκπλήρωσε το καθήκον του και για τον τρόπο με τον οποίο συνεκτίμησε τις γνωμοδοτήσεις που εκδόθηκαν. Προσωπικά, είχα την τιμή να συντάξω γνωμοδότηση εξ ονόματος της Επιτροπής Εξωτερικών Οικονομικών Σχέσεων. Ο κ. Truscott συνεκτίμησε πλήρως τις απόψεις που πρόβαλα ως συντάκτης γνωμοδότησης, τις οποίες θα μπορούσα στην ουσία να συνοψίσω σε μία πρόταση: Αυτό που προετοιμάζει η Επιτροπή είναι πάρα πολύ καλό, εμείς όμως, στην Επιτροπή Εξωτερικών Οικονομικών Σχέσεων, αποδίδουμε έμφαση στην άποψη να συμπεριληφθούν οι προτάσεις αυτές σε μία γενικότερη πολιτική, έτσι ώστε τα έργα υποδομών, οι επικοινωνίες, οι αγωγοί , οι δρόμοι, εν ολίγοις οτιδήποτε έχει σχεδιαστεί και προγραμματιστεί για τη βελτίωση της πρόσβασης στις χώρες της Κεντρικής Ασίας και για την προώθηση της συμμετοχής τους στη σύγχρονη οικονομία, να μην γίνει αποσπασματικά, αλλά ολοκληρωμένα, προκειμένου να δημιουργηθεί πραγματικά η βάση για την ανάπτυξη των χωρών αυτών. Η πρόταση αυτή υιοθετήθηκε χωρίς την παραμικρή τροποποίηση. Ο εισηγητής συμφώνησε, πράγμα που σημαίνει ότι η πρόταση συνεκτιμάται στο κείμενο το οποίο έχει υποβληθεί στο Κοινοβούλιο. Νομίζω ότι πρόκειται για ένα καλό παράδειγμα της συνεργασίας που υπήρξε μεταξύ των διαφόρων επιτροπών και των εισηγητών. Ολοκληρώνοντας, θα ήθελα να ευχαριστήσω για άλλη μία φορά τον κ. Truscott.

<SPEAKER ID=218 LANGUAGE="ES" NAME="Camisσn Asensio">
Με την ιδιότητά μου ως προέδρου της αντιπροσωπείας αυτού του Κοινοβουλίου για τις σχέσεις με αυτά τα κράτη της Κεντρικής Ασίας, θέλω να συγχαρώ ειλικρινώς τους δύο εισηγητές, την κ. Andrι-Lιonard και τον κ. Truscott, μια και είμαι ένας ιδιαίτερος μάρτυρας του θαυμάσιου και προπάντων σχολαστικού έργου τους.
<P>
Από την πλευρά μου, και εγώ επίσης διαπίστωσα ότι σε μερικά από αυτά τα κράτη, θα έλεγα σχεδόν σε όλα, είναι προφανές ένα έλλειμμα τόσο προώθησης του εκδημοκρατισμού, όσο και σεβασμού των ανθρωπίνων δικαιωμάτων, ή μάλιστα, εάν θέλετε να το προχωρήσω, μπορούμε να διαπιστώσουμε μια δύσκολη μετάβαση τόσο στο καθεστώς ελευθεριών, όσο και σε μια οικονομία της αγοράς. Σε κάθε όμως στιγμή, ανέκαθεν, υπεράσπιζα τη θέση ότι πραγματικά το σημαντικό είναι ότι στην εξέλιξη προς αυτές τις ελευθερίες δεν θα υπήρχε στασιμότητα αλλά ότι σε ένα ρυθμό μεγαλύτερο ή μικρότερο, θα ακολουθείτο η σωστή κατεύθυνση. Θα ήταν άδικο να απαιτήσουμε συμπεριφορά από αυτές τις χώρες, παρόμοια με αυτή των δικών μας εδραιωμένων δυτικών δημοκρατιών. Έλειπε μια κάποια δόση κατανόησης και είναι προφανές ότι δρομολογείται μια τέτοια ευκταία εξέλιξη. Ίσως αργή, δρομολογείται όμως. Για αυτό και χαίρομαι που αντιτάσσω ότι στη σύσταση για το Ουζμπεκιστάν η κ. εισηγήτρια αναφέρει ρητά ότι απευθύνονται συγχαρητήρια για τις προσπάθειες αυτού του κράτους για την ενίσχυση της δημοκρατίας και τον σεβασμό των ανθρωπίνων δικαιωμάτων, ή ότι στην έκθεση του κ. Truscott αναφέρονται με ευνοϊκά σχόλια οι πραγματοποιηθείσες πρόοδοι στην κατεύθυνση μιας δημοκρατίας που να λειτουργεί με τους όρους που θεσπίζονται στα κείμενα της Διάσκεψης για την Ασφάλεια και τη Συνεργασία στην Ευρώπη.
<P>
Από την άλλη πλευρά, δεν ξεχνούμε ότι η εγγύηση προς μια δημοκρατία είναι εγγυημένη επίσης από την ώρα που στις αντίστοιχες συμφωνίες για σύναψη σχέσεων και συνεργασία περιλαμβάνεται ένας όρος προϋπόθεση με τον οποίο συσχετίζεται η εν λόγω συνεργασία με τον σεβασμό των δημοκρατικών αρχών, των ανθρωπίνων δικαιωμάτων και των κανόνων της οικονομίας της αγοράς. Σε ό, τι αφορά την εξέλιξη αυτών των αρχών, η κυβέρνηση του Ουζμπεκιστάν επιμένει στη θέλησή της για πρόοδο σε αυτό το πεδίο και ως εγγύηση αυτού παρουσιάζει το γεγονός ότι ήδη προχώρησε στο άνοιγμα των γραφείων του Οργανισμού για την ασφάλεια και τη συνεργασία στην Ευρώπη, της οργάνωσης Human Rights Watch, και του Εθνικού Ουζμπεκικού Κέντρου για τα Ανθρώπινα Δικαιώματα, όπως επίσης και στη δημιουργία του θεσμού του Συνηγόρου του Πολίτη.
<P>
Από την άλλη πλευρά, θα πρέπει να αναλογιστούμε ότι υπερβολική καθυστέρηση στην επικύρωση της εν λόγω συμφωνίας ενδεχομένως να επιφέρει μια κάποια δυσκολία στη διαδικασία μετάβασης στη δημοκρατία που λαμβάνει χώρα σε αυτή την χώρα, της οποίας η ενεργειακή αξία για την Ευρώπη από κοινωνικοοικονομικής απόψεως είναι κατάδηλη.
<P>
Λόγω όλων αυτών, κύριε Πρόεδρε, υποστηρίζουμε τη σύσταση και την έκθεση.

<SPEAKER ID=219 LANGUAGE="NL" NAME="Bertens">
Κύριε Πρόεδρε, οι συμφωνίες εταιρικής σχέσης, όπως αυτή που συζητάμε, υπόκεινται σε όρους. Οι χώρες που συμμετέχουν σ'αυτές πρέπει να είναι διατεθειμένες να ακολουθήσουν το δρόμο του σεβασμού των δημοκρατικών αρχών και των ανθρωπίνων δικαιωμάτων. Πριν από δέκα χρόνια, κανείς δεν ήξερε που ήταν το Ουζμπεκιστάν ή το Τουρκμενιστάν ή το Καζακστάν. Αν είχε διαβάσει το βιβλίο «Ο ταχυδρόμος του Τσάρου», ίσως να ήξερε περίπου που άρχιζε η Κεντρική Ασία, όχι όμως και που τελείωνε. Γι'αυτό πιστεύω ότι είναι καλό που σήμερα, δέκα χρόνια μετά την πτώση του τείχους, μετά την εξαφάνιση αυτού που αποκαλούσαν «αρκούδα της Ανατολής», μπορούμε να δηλώσουμε με την ευχέρεια ενός πολιτικού: οι εν λόγω χώρες θα κάνουν αυτό και αυτό. Συμφωνώ απόλυτα με το περιεχόμενο της έκθεσης της κ. Andrι για τη συμφωνία εταιρικής σχέσης.
<P>
Από την άλλη πλευρά, υποστηρίζουμε την ανακοίνωση της Επιτροπής για την Κεντρική Ασία. Η συμφωνία για τον εντατικό διάλογο για τα ανθρώπινα δικαιώματα θα χρησιμοποιηθεί ως κίνητρο και ως μέθοδος ελέγχου των εμπλεκόμενων χωρών. Θα παρακολουθούνται με ενεργητικότητα και θα τους δοθούν συμβουλές. Εάν υπάρξει υποχώρηση, μπορούμε να αναστείλουμε την ισχύ της συμφωνίας, πράγμα το οποίο δεν σας συμβουλεύω να κάνουμε. Πρέπει να έχουμε υπομονή με την ιστορία και με την κοινωνική καθυστέρηση, ανεξάρτητα από το λόγο στον οποίο οφείλεται. Μπορεί κάποιος από εμάς να γνώριζε που βρίσκεται το Ουζμπεκιστάν, προσωπικά όμως αισθάνομαι ιδιαίτερη ανακούφιση που μπορέσαμε να ασχοληθούμε με αυτό το γιγαντιαίο τμήμα της υδρογείου. Επιτρέψτε μου, τέλος, να ευχαριστήσω θερμά τους δύο εισηγητές.

<SPEAKER ID=220 LANGUAGE="DE" NAME="Schroedter">
Κύριε Πρόεδρε, αγαπητέ συνάδελφε Bertens, δεν θα πρέπει να συνάγει κανείς πάντα συμπεράσματα, κρίνοντας μόνο από τον εαυτό του. Υπάρχει μία σημαντική ευθύνη που άρχισε φυσικά με την πτώση του τείχους, μια ευθύνη προς τις ανατολικές χώρες για δημοκρατική και σταθερή εξέλιξη σε αυτή τη δύσκολη διαδικασία μεταρρύθμισης. Για τον λόγο αυτό αναρωτιέμαι ποιο συμφέρον έχει πραγματικά η ΕΕ όσον αφορά τις στενές της σχέσεις με τις χώρες αυτές; Κοιτάζοντας κανείς τα έγγραφα της Επιτροπής και τη δήλωση του Συμβουλίου καθώς επίσης και την έκθεση Truscott, αρχίζει να αμφιβάλλει κατά πόσο το ζητούμενο είναι πραγματικά η σταθερή εξέλιξη των χωρών αυτών ή εάν πρόκειται ουσιαστικά μόνο για το δικό μας ενδιαφέρον για τους φυσικούς πόρους των χωρών αυτών, και μόνο για αυτούς και όχι για τους ανθρώπους που ζουν εκεί.
<P>
Συνεπώς, είναι για μένα κεντρικής σημασίας το εξής ερώτημα: Αυτή η συμφωνία εταιρικής σχέσης και συνεργασίας με το Ουζμπεκιστάν και παρόμοιες συμφωνίες με άλλα κράτη, ποιά επίδραση έχουν άραγε πραγματικά στη σταθερότητα και στην εξισορροπημένη κοινωνική και οικονομική ανάπτυξη, στον πληθυσμό των εν λόγω χωρών; Έχω τις αμφιβολίες μου, όταν πρόκειται μόνο για την εκμετάλλευση των φυσικών πόρων. Ως εκ τούτου η ρήτρα που αφορά τα ανθρώπινα δικαιώματα και τη δημοκρατία έχει κεντρική σημασία, επειδή η δημοκρατία είναι και η προϋπόθεση για την αντιμετώπιση των δυσκολιών που προκύπτουν στις μεταρρυθμιστικές διαδικασίες. Πρέπει να υπάρχει συμμετοχή των πολιτών πρέπει να υπάρχουν δικαιώματα συναπόφασης των εργαζομένων. Για τον λόγο αυτό αναρωτιέμαι επανειλημμένα - και σήμερα είναι η δεύτερη φορά - ποιά αξία έχει πραγματικά αυτή η ρήτρα για τα ανθρώπινα δικαιώματα, όταν δεν κατορθώνει κανείς να επιβάλει ποινές στις παραβιάσεις των ανθρωπίνων δικαιωμάτων, όταν αυτές εξακολουθούν να επιτρέπονται και όταν δεν κατορθώνει κανείς να δημιουργεί με τις ρήτρες αυτές πραγματικά δημοκρατικές και σταθερές δομές στο εν λόγω κράτος;
<P>
Έτσι έχουν τα πράγματα. Δεν έχουμε μία σαφή κατανομή των εξουσιών, έχουμε προβλήματα με έντιμες και ελεύθερες εκλογές, έχουμε μαζικά προβλήματα με την ελευθερία του Τύπου, η θανατική ποινή εξακολουθεί να βρίσκεται στην ημερήσια διάταξη, διώκονται ποινικά τα μέλη και οι εφημερίδες της αντιπολίτευσης, δημοσιογράφοι, ομάδες συμφερόντων και διαδηλωτές. Αυτό είναι το πρόβλημα. Για μένα το ερώτημα που πρέπει να τεθεί και πάλι στην Επιτροπή είναι το εξής: Κάνουμε πραγματικά κάτι με τη συμφωνία αυτή, ή μήπως πρέπει να κάνουμε πολύ περισσότερα πράγματα για τις χώρες αυτές;
<P>
Συνεπώς το θεωρώ εύλογο να ρωτήσουμε και πάλι πριν από την επικύρωση της συγκεκριμένης συμφωνίας: Ποια μέτρα αφορούν πράγματι τη σταθεροποίηση της περιοχής αυτής; Θέλω να επισημάνω ακόμα πως έχουμε και μία υποχρέωση απέναντι στη σύμβαση της Γενεύης για το καθεστώς των προσφύγων. Η υποχρέωση αυτή πρέπει να αποτελεί προϋπόθεση πριν ανακηρύξουμε τις εν λόγω χώρες σε ασφαλείς τρίτες χώρες. Η συμφωνία εταιρικής σχέσης και συνεργασίας περιέχει και αυτή τη ρήτρα. Δεν γίνονται έτσι τα πράγματα. Πρέπει πρώτα να δημιουργηθούν οι προϋποθέσεις.

<SPEAKER ID=221 LANGUAGE="FR" NAME="Souchet">
Κύριε Πρόεδρε, τα νέα κράτη της Κεντρικής Ασίας είναι ιδιαίτερα ευάλωτα. Οι πληθυσμοί τους δεν είναι ομοιογενείς. Δεν μπορούν να στηριχθούν σε παραδόσεις ύπαρξης κράτους. Πρόκειται για νεοπαγή κράτη τα οποία μέχρι σήμερα, δεν είχαν παρά εξαρτήσεις από την Αυτοκρατορία. Διασχίζονται από κυκλώματα ναρκωτικών. Πρέπει να πιστοποιούν την ύπαρξη τους σε ένα εξαιρετικά επικίνδυνο διεθνές περιβάλλον. Βρίσκονται παγιδευμένα μεταξύ της Ρωσίας, που είναι η παλιά κυρίαρχη δύναμη και που διατηρεί για τη ζώνη αυτή μέγιστο ενδιαφέρον, της Τουρκίας που φιλοδοξεί πάντα να γίνει ηγέτης μίας μεγάλης τουρκόφωνης Κεντρικής Ασίας, του Πακιστάν που υποστηρίζει το σχέδιο ενός μεγάλου φονταμενταλιστικού Αφγανιστάν, στηριζόμενο στο εξαιρετικά επικίνδυνο όργανο του στρατευμένου ισλαμισμού, όπως κάνει από την πλευρά του και το Ιράν.
<P>
Πρέπει βέβαια, να αγρυπνούμε και μάλιστα για όλα τα θέματα που αφορούν στο σεβασμό των δικαιωμάτων του ανθρώπου, αλλά εάν κρίνουμε τις χώρες αυτές αποκλειστικά με το ίδιο μέτρο στο θέμα των δικαιωμάτων του ανθρώπου, κινδυνεύουμε να κατηγορηθούμε οι ίδιοι για αδυναμία και αναποτελεσματικότητα, κάτι που άλλοι, όπως οι ΗΠΑ ξέρουν να αποφεύγουν. Θα πρέπει να μάθουμε να κοιτάμε πέρα από τους δυνάστες της σοβιετικής εποχής που διατηρούνται, της μαφίας που είναι ισχυρή και της νομενκλατούρας που επιδιώκει να διαιωνισθεί.
<P>
Θα πρέπει επίσης να λάβουμε υπόψη το ενθαρρυντικό γεγονός ότι πέρα από το δράμα του Ταντζικιστάν, οι χώρες αυτές δεν έχουν διαμελισθεί απο εμφυλίους πολέμους, ενώ η ύπαρξη παράδοσης διαχωρισμού του Κράτους από την Εκκλησία μπορεί να αποτελέσει φραγμό στην εξάπλωση του ισλαμισμού.
<P>
Προτιμότερο θα ήταν να μην εξαρτάμε την εφαρμογή των συμφωνιών εταιρικών σχέσεων με τις χώρες αυτές, από όρους που θα μας στερούσαν από κάθε μέσο επιρροής. Οι αναβολές - το έχουμε δει - είναι αναποτελεσματικές. Είναι προτιμότερο να διαθέτουμε συγκεκριμένους μηχανισμούς δράσης που θα πρέπει να είναι αυστηρά συντονισμένοι υπό την αιγίδα του Συμβουλίου, και των άλλων οργάνων εξωτερικής δράσης της Ένωσης. Αυτό είναι το τίμημα, Κύριε Πρόεδρε, της αποτελεσματικότητας.

<SPEAKER ID=222 LANGUAGE="DE" NAME="Rόbig">
Κύριε Πρόεδρε, αξιότιμοι κυρίες και κύριοι, με την έγκριση της συμφωνίας εταιρικής σχέσης και συνεργασίας μεταξύ του Ουζμπεκιστάν και της ΕΕ το Ευρωπαϊκό Κοινοβούλιο δίνει ένα θετικό μήνυμα στην από το 1991 ανεξάρτητη Δημοκρατία του Ουζμπεκιστάν. Πρόκειται για μια χώρα που υποφέρει από τις συνέπειες της κρίσης στη Ρωσία και έχει δεχθεί τεράστιο πλήγμα με τη μείωση των τιμών των πρώτων υλών, όπως διαπιστώθηκε δικαιολογημένα στην έκθεση.
<P>
Οφείλουμε να αναγνωρίσουμε ότι η κυβέρνηση του Ουζμπεκιστάν έχει προβεί σε μερικές βελτιώσεις της κατάστασης των ανθρωπίνων δικαιωμάτων με το να επιτρέψει την παραμονή ενός παρατηρητή του ΟΑΣΕ και τη σύσταση του θεσμού του διαμεσολαβητή. Η θανατική ποινή που εξακολουθεί να ισχύει και οι καταστροφικές συνθήκες στις φυλακές δείχνουν όμως ότι η πράξη υπολείπεται ακόμα κατά πολύ από τις απαιτήσεις μας. Με την έγκριση αυτή το Ευρωπαϊκό Κοινοβούλιο αναγνωρίζει την τουλάχιστον προς τα έξω τεκμηριωμένη βούληση της κυβέρνησης να βελτιώσει την κατάσταση των ανθρωπίνων δικαιωμάτων στη συγκεκριμένη περιοχή της Κεντρικής Ασίας.
<P>
Το γεγονός ότι η έκθεση καλεί την Επιτροπή να υποβάλλει ετησίως στο Κοινοβούλιο μία έκθεση σχετικά με τη δημοκρατία και τα ανθρώπινα δικαιώματα και να ενημερώνει διαρκώς την Επιτροπή Εξωτερικών Υποθέσεων, Ασφάλειας και Αμυντικής Πολιτικής σηματοδοτεί ότι το Ουζμπεκιστάν απέχει ακόμα αρκετά από την ολοκλήρωση της διαδικασίας εκδημοκρατισμού και σταθεροποίησης.
<P>
Αφορμή για ανησυχίες δεν αποτελούν μόνο οι εθνοτικές εντάσεις μεταξύ Ουζμπεκιστάν, Κιργιστάν και Τατζικιστάν που αναζωπυρώνονται συχνά, αλλά και η κοιλάδα Ferghana που πρέπει να θεωρηθεί ως ενδεχόμενη εστία κρίσεων. Η κατανομή της κοιλάδας σε τρία κράτη μετά από τη διάλυση της Σοβιετικής Ένωσης έδωσε ώθηση σε εθνοτικές συγκρούσεις. Η περιοχή δεν έχει ακόμα ξεπεράσει την αποσταθεροποίηση. Η κατανομή της κοιλάδας η οποία ανήκει στις πιο εύφορες και πιο πυκνοκατοικημένες περιοχές σε τρία κράτη, είχε οδηγήσει σε μια αποσταθεροποίηση της περιοχής και σε γενικότερη οικονομική ύφεση.
<P>
Αφορμή για ανησυχία αποτελεί και το γεγονός ότι η κοιλάδα αυτή είναι το κέντρο του εμπορίου ναρκωτικών, του οργανωμένου διεθνούς εγκλήματος και του τουρισμού καθώς και πηγή του ισλαμικού φονταμενταλισμού. Οι σοβαρές βομβιστικές επιθέσεις στις 16 Ιανουαρίου του τρέχοντος έτους δείχνουν πόση ένταση εξακολουθεί να υπάρχει στην περιοχή. Ήταν οπωσδήποτε η σοβαρότερη επίθεση στην Κεντρική Ασία από τότε που απέκτησε την ανεξαρτησία του το Ουζμπεκιστάν. Από τον τρόπο της εκτέλεσης μπορεί κανείς να συμπεράνει την ύπαρξη πολύ καλής οργάνωσης, μολονότι η κυβέρνηση Karemov καταβάλλει προσπάθειες να αποδυναμώσει τη δραματικότητα του εν λόγω συμβάντος. Πιστεύουμε ότι η σταθεροποίηση μπορεί να επιτευχθεί μόνο μέσω της εστιασμένης εφαρμογής των προγραμμάτων TACIS και με την αποκλιμάκωση των εθνοτικών συγκρούσεων.

<SPEAKER ID=223 NAME="de Silguy">
Kύριε Πρόεδρε, κυρίες και κύριοι βουλευτές, η κοινή συζήτηση σήμερα υπογραμμίζει την ιδιαίτερη βαρύτητα που το Σώμα σας αποδίδει στο ζήτημα των δικαιωμάτων του ανθρώπου στο σύνολο των χωρών της Κεντρικής Ασίας και ιδιαίτερα του Ουζμπεκιστάν.
<P>
Η Επιτροπή εκφράζει την ικανοποίηση της για την απόφαση της εισηγήτριας σας κας Andrι-Lιonard, να προχωρήσει στην έγκριση συμφωνίας εταιρικής σχέσης και συνεργασίας με το Ουζμπεκιστάν. Η διατήρηση του βέτο στη συμφωνία αυτή, θα τιμωρούσε τη χώρα αυτή και θα είχε ως επίπτωση, χωρίς πρόθεση ίσως, αλλά πάντως αρνητική, τη μείωση της προστασίας των δικαιωμάτων του ανθρώπου. Ομοίως, αυτό θα είχε αρνητικές επιπτώσεις και στη διαδικασία της μετάβασης στη δημοκρατία όπως το υπογράμμισε νωρίτερα ο κ. Camisσn Asensio.
<P>
Πράγματι, η συμφωνία εταιρικής σχέσης και συνεργασίας, σε αντίθεση με τη συμφωνία εμπορίου και συνεργασίας και την ενδιάμεση συμφωνία που εφαρμόστηκε μέχρι σήμερα στις διμερείς σχέσεις μεταξύ της ΕΕ και του Ουζμπεκιστάν, θα επιτρέψει, χάρη στον πολιτικό διάλογο, την απευθείας προσέγγιση τυ ζητήματος των δικαιωμάτων του ανθρώπου. Η συμφωνία εταιρικής σχέσης και συνεργασίας θα παρέχει ένα διαρθρωμένο πλαίσιο για τον πολιτικό διάλογο και θα καλύψει εξίσου τους οικονομικούς, εμπορικούς και πολιτισμικούς τομείς.
<P>
Σε απάντηση στην εισηγήτρια σας, την κα Andrι-Leonard, θα μπορούσα να επιβεβαιώσω τη δέσμευση του κ. Van den Broek να αναφερθεί στο ζήτημα των δικαιωμάτων του ανθρώπου στις διάφορες διμερείς συναντήσεις του και συγκεκριμένα, ήδη από την επόμενη επίσκεψή του στην Τασκένδη, στα τέλη Μαρτίου. Θα σας δώσει αναφορά, όπως το ζητήσατε, σήμερα το πρωί, κυρία Andrι-Lιonard.
<P>
Το Ουζμπεκιστάν περνάει σήμερα δύσκολες μέρες και μόλις προ ολίγου μας το υπενθύμισε ο κ. Rόbig. Πράγματι, από οικονομικής απόψεως, η πτώση της τιμής του βαμβακιού - που είναι η κύρια εξαγωγική πρώτη ύλη του - συμβάλει σε μεγάλο βαθμό στην επιβάρυνση του εμπορικού ισοζυγίου του. Σε πολιτικό επίπεδο, το κύμα των βομβιστικών επιθέσεων που πλήττει την Τασκένδη μαρτυρά πόσο ασταθής και ευάλωτη είναι η κατάσταση εκεί.
<P>
Ο κ. Van den Broek έγραψε απευθείας στον Πρόεδρο του Ουζμπεκιστάν για να εκφράσει τα συλλυπητήρια του στις οικογένειες των θυμάτων, αλλά επίσης για να του υπενθυμίσει ότι η νόμιμη έρευνα των δραστών θα έπρεπε να ολοκληρωθεί στο πλαίσιο του σεβασμού των ατομικών δικαιωμάτων.
<P>
Κυρία Andrι-Lιonard, μόλις αναφέρατε την παρουσία του Πρέσβη του Ουζμπεκιστάν, ο οποίος παρίσταται στις συζητήσεις σας και τον οποίο χαιρετίζω. Επιτρέψτε μου να επαναλάβω κι εγώ εξ ονόματος της Επιτροπής, την έκκληση σας προς το πρόσωπό του.
<P>
Παρά τις δυσκολίες αυτές, η κυβέρνηση του Ουζμπεκιστάν προσπαθεί να εμβαθύνει στις μεταρρυθμίσες στον οικονομικό τομέα και να βελτιώσει την προστασία των δικαιωμάτων του ανθρώπου. Οι πρόσφατες επαφές που είχαμε με τις αρχές αύξησαν την αποφασιστικότητα τους να συνεχίσουν προς την κατεύθυνση αυτή.
<P>
Ένα δεύτερο θέμα είναι η έκθεση του κ. Truscott. H έκθεση αφορά την επικοινωνία το 1995 της Επιτροπής και επικεντρώνει επίσης στο ζήτημα των δικαιωμάτων του ανθρώπου. Θεμελιώνει ιδιαίτερα μία σύγκριση μεταξύ όλων των Δημοκρατιών της Κεντρικής Ασίας. Η Επιτροπή συμμερίζεται τις σκέψεις του εισηγητή σας.
<P>
Αλλά θα ήθελα να υπενθυμίσω ότι, όπως και στην περίπτωση του Ουζμπεκιστάν, όλες οι συμφωνίες εταιρικής σχέσης και συνεργασίας παρέχουν το νομικό πλαίσιο, και θα έλεγα μία θεμελιώση, μία κατάλληλη δομή για να θιχθεί το ζήτημα των δικαιωμάτων του ατόμου με τις ενδιαφερόμενες χώρες. Αυτός είναι και ο λόγος ύπαρξης του πολιτικού διαλόγου, ο οποίος για πρώτη φορά, στις διμερείς σχέσεις της Ένωσης με τις χώρες αυτές είναι καταγεγραμμένος επίσημα σε κάθε συμφωνία. Ο κ. Van den Broek θα σας κρατήσει ενήμερους για την εξέλιξη της κατάστασης στη ζώνη αυτή όπως το ζήτησε ο κ. Truscott σήμερα το πρωί.
<P>
Επιπλέον, για το Ουζμπεκιστάν, αλλά και για το Καζακστάν και το Καρκιζιστάν, τα εθνικά προγράμματα ΤACIS 1998-99 προβλέπουν σχέδια που επιτρέπουν τη διευκόλυνση της εφαρμογής των συμφωνιών εταιρικής σχέσης και συνεργασίας. Στο πλαίσιο αυτό, η Επιτροπή δήλωσε σαφώς την προτεραιότητα της για το σχέδιο του εκδημοκρατισμού της κοινωνίας, συμπεριλαμβανομένου του ζητήματος της προετοιμασίας των εκλογών.
<P>
Από την άλλη, στο πλαίσιο αυτών των συμφωνιών εταιρικής σχέσης και συνεργασίας, θα συσταθεί μία κοινοβουλευτική επιτροπή για κάθε χώρα. Θα επιτρέψει την απ'ευθείας συζήτηση μεταξύ των εκπροσώπων των κοινοβουλίων καθεμίας από τις δημοκρατίες της Κεντρικής Ασίας και του Ευρωπαϊκού Κοινοβουλίου. Με τον τρόπο αυτό, το θεσμικό σας όργανο θα έχει το ίδιο την ευκαιρία να αναφερθεί στο ζήτημα της προστασίας των δικαιωμάτων του ανθρώπου σε ένα κατάλληλο πλαίσιο και να ενισχύσει τον έλεγχο της στις διμερείς σχέσεις μεταξύ της Ένωσης και των χωρών της Κεντρικής Ασίας.

<SPEAKER ID=224 NAME="Πρόεδρος">
Ευχαριστώ πολύ, κύριε de Silguy.
<P>
Η κοινή συζήτηση έληξε.
<P>
Η ψηφοφορία θα διεξαχθεί αύριο, στις 9.00.

<CHAPTER ID=7>
Κοινοτικός τελωνειακός κώδικας
<SPEAKER ID=225 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0080/99) του κ. Paasilinna, εξ ονόματος της Επιτροπής Οικονομικής, Νομισματικής και Βιομηχανικής Πολιτικής, σχετικά με την πρόταση κανονισμού (ΕΚ) του Ευρωπαϊκού Κοινοβουλίου και του Συμβουλίου που τροποποιεί τον κανονισμό (ΕΟΚ) Νο 2913/92 του Συμβουλίου περί θεσπίσεως κοινοτικού τελωνειακού κώδικα [COM(98)0226 - C4-0370/98-98/0134/(COD)].
<P>
Ο εισηγητής κ. Paasilinna έχει το λόγο.

<SPEAKER ID=226 NAME="Paasilinna">
Aξιότιμε κύριε Πρόεδρε, αξιότιμε κύριε Επίτροπε, αξιότιμοι συνάδελφοι, με την υπό εξέταση πρόταση της Επιτροπής τροποποιείται ο κανονισμός βάσης που αφορά τον κοινοτικό τελωνειακό κώδικα. Στόχος της Επιτροπής ήταν η απλοποίηση και ο εξορθολογισμός του τελωνειακού κανονισμού. Αυτός ο στόχος είναι βεβαίως δικαιολογημένος, όταν ο ίδιος ο κανονισμός περιέχει συνολικά 253 άρθρα και αναρίθμητα εδάφια. Με αυτό το μέτρο, καταργούνται τουλάχιστον 28 νομοθετικά μέσα που είχαν εφαρμοστεί πριν τεθεί σε ισχύ ο εν λόγω κανονισμός. Αυτή η νομοθετική ζούγκλα έχει πραγματικά απλώσει τα κλαδιά της σε ένα τέτοιο δάσος από διατάξεις, ώστε εκτιμάται πως μόνο λίγοι στην Ένωση την κατέχουν στο σύνολό της. Ωστόσο, οι στόχοι της Επιτροπής για την αποσαφήνιση του συνόλου αυτών των κανονισμών δεν επιτυγχάνονται ακόμη σε μεγάλο βαθμό σε αυτή την πρόταση. Αυτό είναι ατυχές. Η διατήρηση μιας πολύπλοκης και δυσνόητης νομοθεσίας συνιστά κατάχρηση εξουσίας: όταν οι άνθρωποι δεν μπορούν να κατανοήσουν τους νόμους που οφείλουν να τηρήσουν, ένα μέρος από την εξουσία μεταφέρεται στους επαγγελματίες ερμηνευτές της νομοθεσίας. Δεδομένου ότι το Κοινοβούλιο δεν πρόκειται τώρα να εγκρίνει όλες τις προτάσεις, το παρόν θέμα θα καταλήξει ενδεχομένως αργότερα στην Επιτροπή Συνδιαλλαγής και αυτή η συνδιαλλαγή θα διεξαχθεί πιθανόν κατά τη Φινλανδική Προεδρία.
<P>
Ο τελωνειακός κώδικας έχει σημαντικές επιπτώσεις στην κοινοτική εμπορική πολιτική και ιδιαίτερα στη γεωργική πολιτική. Αυτό συμβαίνει επειδή οι παραδοσιακοί γεωργικοί φόροι έχουν πλέον καταστεί τελωνειακοί δασμοί. Ο εν λόγω κώδικας επηρεάζει επίσης την έμμεση φορολογία, επειδή οι διαδικασίες του κώδικα εξακολουθούν να χρησιμοποιούνται για την επιβολή του φόρου προστιθέμενης αξίας επί των εισαγωγών από τρίτες χώρες. Επιπλέον, το εν λόγω σύνολο ρυθμίσεων επηρεάζει, στα πλαίσια του κοινοτικού συστήματος διαμετακόμισης, την πολιτική κατά της απάτης, επειδή στις διατάξεις που εφαρμόζονται έχουν προστεθεί στοιχεία σχετικά με την ασφάλεια. Ο παρών κώδικας αποτελεί επίσης ένα μέσο για τη συλλογή εμπορικών στατιστικών, επομένως θα επηρεάσει επίσης και τις εξωτερικές εμπορικές στατιστικές.
<P>
Έχω καταθέσει μια τροπολογία στην πρόταση της Επιτροπής, η οποία αφορά τη χρήση των τεχνικών αυτόματης επεξεργασίας δεδομένων στις τελωνειακές διαδικασίες. Αυτή η τροπολογία έχει εγκριθεί από την Επιτροπή Οικονομικής, Νομισματικής και Βιομηχανικής Πολιτικής και ελπίζω να συμβεί το ίδιο και σε αυτήν την αίθουσα. Στη δική μου χώρα, όπως και σε πολλά άλλα κράτη μέλη, είναι σημαντικό να καθιερωθεί η χρήση των τελωνειακών διασαφήσεων σε ηλεκτρονική μορφή. Ούτε και τα συνοδευτικά έγγραφα θα πρέπει να διατίθενται σε έντυπη μορφή. Η ηλεκτρονική διαδικασία καθιστά τη λειτουργία των τελωνείων πιο αποτελεσματική και γρήγορη. Το γεγονός ότι τα τελωνεία των κράτων μελών δεν έχουν καταφέρει ούτε και τώρα να έχουν μια πλήρη και σε πραγματικό χρόνο, διασύνδεση μεταξύ τους, αποτελεί ένα πολύ σοβαρό πρόβλημα για τις τελωνειακές δραστηριότητες της Ευρωπαϊκής Ένωσης. Αντιθέτως, φαίνεται πως η άλλη πλευρά, δηλαδή οι εγκληματίες, έχουν καταφέρει να επικοινωνούν μεταξύ τους αρκετά αποτελεσματικά. Ως εκ τούτου, ερωτώ την Επιτροπή σε ποια φάση βρίσκονται οι διαδικασίες για την εισαγωγή των ηλεκτρονικών υπολογιστών στο τελωνειακό σύστημα, προκειμένου να μη σημειώνονται τόσες πολλές τελωνειακές παραβάσεις όπως συμβαίνει σήμερα. Στη διεκπεραίωση των τελωνειακών διατυπώσεων, όπως επί παραδείγματι και στο ηλεκτρονικό εμπόριο, αυτού του είδους η παράλληλη μεταβίβαση εγγράφων σε έντυπη μορφή, διαταράσσει την ηλεκτρονική διαδικασία και παρεμποδίζει την εξέλιξή της, ως μέρος των προσπαθειών για τον εξορθολογισμό, την αποτελεσματικότητα και την αξιοπιστία.
<P>
Επίσης, δεν έχω εγκρίνει την πρόταση της Επιτροπής σχετικά με το άρθρο 5, η οποία αφορά τη λεγόμενη άμεση και έμμεση εκπροσώπηση στις τελωνειακές διαδικασίες. Σύμφωνα με τις εκτιμήσεις, η έγκριση αυτής της πρότασης θα συνεπαγόταν την ανεργία για 20.000 περίπου εκτελωνιστές και εκτός αυτού, μείωση της αξιοπιστίας και άνοδο της απάτης, ιδιαίτερα στα κράτη μέλη του Νότου. Η επιτροπή είχε την ίδια γνώμη επί του συγκεκριμένου ζητήματος.
<P>
Σας παρακαλώ να προσέξετε ιδιαίτερα την τροπολογία 13. Εξακολουθώ να εισηγούμαι, με την υποστήριξη της ομάδας μου και σύμφωνα με την αρχική μου πρόταση, την τροποποίηση του άρθρου 1, εδάφιο 21Α του τελωνειακού κώδικα. Αυτό το άρθρο έχει σχέση με το θέμα της προέλευσης των εμπορευμάτων, θέμα ουσιαστικό από την άποψη του προτιμησιακού καθεστώτος των εμπορευμάτων, καθώς και με το θέμα των ενεργειών καλή τη πίστει. Στην εν λόγω τροπολογία προτείνω, σε περίπτωση που αποδειχθεί πως το πιστοποιητικό προέλευσης που έχει εκδοθεί από τις αρχές μιας τρίτης χώρας είναι εσφαλμένο, η φορολογική ρήτρα να μην αφορά μόνο τον εισαγωγέα που έχει ενεργήσει καλή τη πίστει. Η τροποποίηση που προτείνω θα διευκολύνει ιδιαίτερα τη θέση των μικρομεσαίων επιχειρήσεων με ένταση εργασίας και θα έχει ως αποτέλεσμα τον επιμερισμό του κινδύνου. Κατά την ψηφοφορία της επιτροπής, υπερίσχυσε με ελάχιστη διαφορά ψήφων η θέση που παρέχει πολύ μεγάλη προστασία στον εισαγωγέα. Αυτό θα έχει ως συνέπεια, ολόκληρος ο παράγοντας κινδύνου να επιβαρύνει την Κοινότητα, δηλαδή τον εισπράκτορα του φόρου, χωρίς να επιμερίζεται λογικά ο κίνδυνος. Έχω τώρα πληροφορηθεί, ότι η κυρία Peijs, η συντάκτρια της τροπολογίας αριθ. 9, η οποία εγκρίθηκε από την επιτροπή, θα την αποσύρει, και έτσι θα μπορούμε όλοι μαζί να υποστηρίξουμε τη διατύπωση που παρουσίασα προηγουμένως, η οποία αποτελεί ενδεχομένως αρκετά καλό συμβιβασμό μεταξύ της πρότασης της Επιτροπής και της τροπολογίας της κυρίας Peijs. Σε τελική ανάλυση, εάν η Κοινότητα χάσει πόρους εξαιτίας εγκληματικών δραστηριοτήτων, οι πρόσθετες δαπάνες που θα προκύψουν θα καταβάλλονται φυσικά πάντοτε από τους φορολογούμενους των κρατών μελών. Γι' αυτόν τον λόγο, η Κοινότητα επιβάλλεται να έχει στη διάθεσή της τα μέσα για να παρεμβαίνει, σε περίπτωση που ο εξαγωγέας και οι αρχές της χώρας εξαγωγής ενεργού κακή τη πίστει ή ενέχονται σε εγκληματικές δραστηριότητες.

<SPEAKER ID=227 NAME="Ferrer">
Κύριε Πρόεδρε, ο κοινοτικός τελωνειακός κώδικας αποτελεί ένα απαραίτητο στήριγμα της εμπορικής πολιτικής της Κοινότητας και είναι ένα βασικό όργανο για την προοπτική της πραγμάτωσης της εσωτερικής αγοράς και απέναντι στην προάσπιση των οικονομικών συμφερόντων της Ευρωπαϊκής Ένωσης. Τώρα λοιπόν, είναι προφανές ότι οι τελωνειακοί κανονισμοί και διαδικασίες πρέπει να αναθεωρηθούν για να τους προσαρμόσουμε στις νέες καταστάσεις που ανακύπτουν και να απαλείψουμε, έτσι, ενδεχόμενα νομικά ή διαδικαστικά κενά.
<P>
Εάν υπήρχε κάποια νέα κατάσταση που θα απαιτούσε τροποποίηση του τωρινού κώδικα, αυτή είναι αναμφίβολα η βαθμιαία αύξηση των εμπορικών συναλλαγών της Κοινότητας, αποτέλεσμα του προοδευτικού ανοίγματος των αγορών και των προόδων της κοινωνίας της πληροφορίας, που απαιτούν τον εκσυγχρονισμό του εν λόγω κώδικα, ούτως ώστε να προχωρήσουμε σε μια απλοποίηση και εκλογίκευση πιο σύμφωνη με τη νέα πραγματικότητα. Εξ ου λοιπόν και το γεγονός ότι η Επιτροπή Εξωτερικών Οικονομικών Σχέσεων συγχαίρει εαυτήν για την πρόταση τροποποίησης που κατέθεσε η Επιτροπή και της οποίας συμμερίζεται το πνεύμα.
<P>
Παρά ταύτα, όσον αφορά στο συγκεκριμένο περιεχόμενο, απέχει πολύ από το να είναι σύμφωνη με τα προτεινόμενα μέτρα, δεδομένου ότι καταλαβαίνει ότι δεν αρκεί η θέληση για βελτίωση της αποτελεσματικότητας, αλλά ότι πρέπει επίσης να υπάρξει εγγύηση για μεγαλύτερη ισσοροπία και εκσυγχρονισμό των διαδικασιών που προτείνει και στην πάλη κατά της απάτης. Στην πράξη, στο πλαίσιο της προοδευτικής φιλελευθεροποίησης των αγορών και έχοντας υπόψη το προτιμησιακό σύστημα που θέσπισε η Κοινότητα με πολλές τρίτες χώρες, ειδικά με τις Χώρες Αφρικής - Καραϊβικής, αποδεικνύεται απολύτως απαραίτητο να διαθέτουμε νομικά μέσα για να μπορούμε να καταπολεμήσουμε τις πλαστογραφίες και την απάτη, και με την εφαρμογή των κανόνων προέλευσης που ενδεχομένως θεσπιστούν, είτε πρόκειται για προτιμησιακούς κανόνες προέλευσης, είτε για μη προτιμησιακούς.
<P>
Ταυτόχρονα, και λαμβάνοντας υπόψη την κατάργηση των τελωνειακών συνόρων μεταξύ των κρατών μελών, ως συνέπεια της πραγματοποίησης της εσωτερικής αγοράς, είναι απολύτως απαράιτητο να θεσπιστούν αποτελεσματικά μέτρα ελέγχου που να χρησιμεύουν στην ενιαία εφαρμογή των τελωνειακών διαδικασιών σε ολόκληρη την επικράτεια της Κοινότητας και να αποφύγουμε έτσι να δημιουργηθούν ρήγματα που ενδεχομένως να ευνοήσουν την απάτη και την εγκληματικότητα.
<P>
Εντούτοις, το κείμενο που μας προτείνει η Επιτροπή, δεν περιέχει καμιά πρόταση που να λαμβάνει υπόψη αυτές τις πτυχές, που ενδέχεται να είναι ζωτικής σημασίας. Για να αναπληρώσω αυτά τα κενά, κατέθεσα δύο τροπολογίες - τη 14 και τη15 - που περιλαμβάνουν τα συμπεράσματα της γνώμης που ενέκρινε ομόφωνα η Επιτροπή Εξωτερικών Οικονομικών Σχέσεων και στις οποίες θέλω να επιστήσω την προσοχή αυτού του Σώματος και της Επιτροπής, ζητώντας τη θετική ψήφο τους.
<P>
Σημαίνει στην πράξη να επιτρέψουμε την κατάθεση των δηλώσεων μέσω της πληροφορικής, διατηρώντας όμως την υποχρέωση - και λέω σαφώς υποχρέωση - σε κάθε περίπτωση να συνοδεύονται οι κατατιθέμενες δηλώσεις των εμπορευμάτων μέσω πληροφορικής με την αποστολή των αντίστοιχων πιστοποιητικών εγγράφων, τα οποία θα πρέπει επίσης να είναι δυνατό να κατατίθενται, βεβαίως, μέσω πληροφορικής. Από την άλλη δε πλευρά, σημαίνει επίσης ότι οι τελωνειακές αρχές θα πρέπει να πάρουν μέτρα ελέγχου για να εγγυηθούν την ορθή και ενιαία εφαρμογή του κοινοτικού κανονισμού σε ολόκληρη την επικράτεια της Ένωσης. Μόνο έτσι θα καταστεί δυνατή η περάτωση μιας δράσης ελέγχου πραγματικά αποτελεσματικής, για την καταπολέμηση οιασδήποτε μορφής απάτης και πλαστογραφίας.
<P>
Πέρα από την αποδοχή αυτών των τροπολογιών, όχι μόνο θα δώσουμε ένα ξεκάθαρο σημάδι από πλευράς Ένωσης για την καταπολέμηση της απάτης, αλλά επίσης θα συμβάλουμε στη βελτίωση της ανταγωνιστικότητας των επιχειρήσεων και κατά συνέπεια, στην προώθηση της οικονομικής ανάπτυξης και στη δημιουργία θέσεων απασχόλησης στην Κοινότητα.

<SPEAKER ID=228 LANGUAGE="DE" NAME="Bardong">
. (DE) Κύριε Πρόεδρε, αξιότιμοι κυρίες και κύριοι, κατ' αρχάς θέλω να εκφράσω στον κ. Paasilinna την εκτίμησή μου για την έκθεσή του. Θέλω επίσης να τον ευχαριστήσω για την υιοθέτηση πολλών τροπολογιών της Επιτροπής Ελέγχου του Προϋπολογισμού. Κατά τη δική μας άποψη η Επιτροπή μεταβίβασε υπερβολικά πολλές νομοθετικές εξουσίες στην επιτροπή και είναι καλό που θέλουμε να το αλλάξουμε αυτό από κοινού. Πέραν τούτου θα επικεντρώσω τις παρατηρήσεις μου σε ένα σημείο που κατά τη δική μου άποψη και κατά την άποψη της Επιτροπής Ελέγχου του Προϋπολογισμού αποτελεί σοβαρό πρόβλημα. Περισσότερα από 50 % των εισαγόμενων στην Ευρωπαϊκή Ένωση αγαθών υπόκεινται σε ένα ονομαζόμενο προτιμησιακό καθεστώς εμπορευμάτων. Για όλα αυτά τα εμπορεύματα πρέπει να υποβάλλονται πιστοποιητικά προέλευσης, και εδώ υπάρχει πάντα ο πειρασμός υποβολής πλαστών πιστοποιητικών. Παράλληλα θέλει κανείς να πληρώνει το δυνατόν λιγότερους δασμούς. Στην προκείμενη περίπτωση δεν πρόκειται μόνο για τις απώλειες που υφίσταται ο προϋπολογισμός της Ένωσης, αλλά και για το γεγονός ότι αυτές οι απάτες αποβαίνουν φυσικά και εις βάρος των τίμιων παραγωγών και εισαγωγέων. Όταν διαπιστώνεται απάτη, ο κοινοτικός τελωνειακός κώδικας επιτρέπει στην περίπτωση ενέργειας καλή τη πίστει απέναντι στον εξαγωγέα να μην επιβληθούν οι δασμοί που κανονικά θα έπρεπε να καταβληθούν.
<P>
Σχέση με αυτά έχουν οι τροπολογίες του εισηγητή υπ' αρίθ. 9 και 13. Η Επιτροπή Ελέγχου του Προϋπολογισμού ευχαριστεί μεν για την υιοθέτηση αρκετών τροπολογιών της, αλλά ειδικά οι δύο αυτές προτάσεις είναι διαμετρικά αντίθετες προς τα συμφέροντα της Επιτροπής Ελέγχου του Προϋπολογισμού. Είναι πολύ ελαστικές και η διατύπωσή τους είναι πολύ γενική. Εάν γίνουν αποδεκτές με αυτή τη διατύπωση, θα μπορούν στο μέλλον όλοι οι εισαγωγείς ή οι εξαγωγείς - ανεξάρτητα από το εάν στην τροπολογία αρίθ. 9 αναφέρονται μόνο οι εξαγωγείς και στην αρίθ. 13 μόνο οι εισαγωγείς - να ισχυριστούν εξίσου ότι ενεργούσαν καλή τη πίστει. Αυτή η διατύπωση είναι πολύ ελαστική, πολύ επικίνδυνη, και συγκεκριμένα επειδή στην ΟΣΚΠΑ, την ομάδα για την καταπολέμηση της απάτης, έχουμε για το σύνολο της ευρωπαϊκής επικράτειας πολύ λίγους υπαλλήλους που να ελέγχουν περιπτώσεις που υπάρχουν τέτοιες υποψίες. Είναι πολύ μικρός ο κίνδυνος να αποδειχθεί η ενοχή στην περίπτωση υποβολής λανθασμένων στοιχείων.
<P>
Για τον λόγο αυτό παρακαλώ τον εισηγητή να επανεξετάσει τις τροπολογίες του αρίθ. 9 και 13 και εάν είναι δυνατόν να τις αποσύρει, ειδάλλως αφήνουμε στην απάτη ορθάνοιχτες τις πόρτες.
<P>
Εξάλλου έχουμε πληροφορίες ότι το Συμβούλιο και η Επιτροπή επεξεργάζονται επί του παρόντος σαφέστερα κείμενα με περιγραφές των ενεργειών που μπορούν ή που δεν πρέπει να θεωρηθούν ενέργειες καλή τη πίστει. Επίσης, οι μελλοντικές μαύρες λίστες μπορούν να ειδωθούν σε σχέση με τον χαρακτηρισμό της προέλευσης του εμπορεύματος. Παρακαλώ λοιπόν θερμά να επανεξετασθούν οι τροπολογίες αρίθ. 9 και 13 και εάν είναι δυνατόν να αποσυρθούν. Δεν μπορούμε να τις υποστηρίξουμε.

<SPEAKER ID=229 LANGUAGE="DE" NAME="Rόbig">
Κύριε Πρόεδρε, αξιότιμοι κυρίες και κύριοι, μόνο το 1997 εισπράχθηκαν 13, 6 εκατ. ευρώ από δασμούς. Το ποσό αυτό αντιστοιχεί στο 86, 4 % των παραδοσιακών ίδιων πόρων. Οι δασμοί είναι, ως γνωστό, το μοναδικό πραγματικό φορολογικό έσοδο του Προϋπολογισμού της ΕΕ. Συνεπώς, ενόψει της τρέχουσας συζήτησης για τους καθαρούς εισφορείς, είμαστε για έναν ακόμα λόγο αναγκασμένοι να εφαρμόσουμε τις κοινοτικές τελωνειακές ρυθμίσεις αποτελεσματικά και αποδοτικά. Ως εκ τούτου είμαστε πολύ θετικοί απέναντι στην παρούσα έκθεση. Οφείλουμε ωστόσο να επισημάνουμε ότι οι νομικοί όροι θα πρέπει να ισχύουν φυσικά εξίσου τόσο κατά τους ελέγχους των εισαγωγών όσο και κατά τους ελέγχους των εξαγωγών και δεν μπορεί να υπάρξει κατανόηση για διαφοροποιήσεις.
<P>
Το κεντρικό σημείο αφορά όμως την ευθύνη για πιστοποιητικά προέλευσης που περιέχουν λάθη. Είναι αμφισβητούμενο κατά πόσο θα πρέπει να φέρει την ευθύνη ο ευρωπαίος εισαγωγέας ή ο εξαγωγέας μιας τρίτης χώρας για τέτοιου είδους λανθασμένες πληροφορίες που οφείλονται σε λάθη των ξένων αρχών που τα εκδίδουν. Είμαστε της άποψης ότι πρέπει να καταβληθούν προσπάθειες, ώστε να καθιερωθούν γρήγορα οι προτεινόμενες ηλεκτρονικές διαδικασίες που θα πρέπει να είναι αποδοτικές και προπάντων απλές, δεδομένου ότι η παρούσα πρόταση είναι κατά τη δική μου εκτίμηση υπερβολικά περίπλοκη. Θα πρέπει επίσης να γίνουν διαφοροποιήσεις ανάμεσα στα ευαίσθητα εμπορεύματα, τα κανονικά εμπορεύματα ή τα συσκευασμένα εμπορεύματα, δεδομένου ότι στην περίπτωση αυτή δεν είναι δυνατή η διεξαγωγή λεπτομερών ελέγχων.
<P>
Πιθανή αιτία για τα λάθη αυτά μπορεί να είναι σφάλματα των εξαγωγικών επιχειρήσεων, λάθη των αρχών τρίτων χωρών, αλλά και η σκόπιμη εξαπάτηση στη διακίνηση εμπορευμάτων. Για τον λόγο αυτό πρέπει να καταβληθούν προσπάθειες ώστε τα πιστοποιητικά να μην μπορούν να πλαστογραφηθούν, να χρησιμοποιούνται σφραγίδες με διάφορα άγνωστα χρώματα, να καθιερωθούν ψηφιακές υπογραφές και προπάντων να καταγράφεται η ώρα εξόδου ενός εγγράφου καθώς και ο τόπος άφιξης, έτσι ώστε, ελέγχοντας τα έγγραφα αυτά, να μπορεί κανείς να διαπιστώσει από πλευράς τελωνειακού ελέγχου πότε έφυγε και που πήγε το συγκεκριμένο εμπόρευμα και όταν προκύπτουν χρονικές διαφορές να διερευνά πολύ αποτελεσματικά το ζήτημα.
<P>
Η Επιτροπή Οικονομικής, Νομισματικής και Βιομηχανικής Πολιτικής προτείνει αντ' αυτού, ο εισαγωγέας να θεωρείται υπεύθυνος, μόνο όταν διαπιστώνονται και σε αυτόν οι αιτίες για λανθασμένα πιστοποιητικά προέλευσης. Στην περίπτωση όμως που τα πιστοποιητικά προέλευσης περιέχουν λάθη που οφείλονται είτε στον εξαγωγέα είτε στην αρχή ξένου κράτους, θα πρέπει ο εισαγωγέας να απαλλάσσεται από κάθε ευθύνη στην περίπτωση που η δική του συμπεριφορά είναι νόμιμη. Με μία λογική ρύθμιση μπορούμε να αποφύγουμε σε πολύ μεγάλο βαθμό την επιπλέον επιβάρυνση της διακίνησης εμπορευμάτων. Ο εισαγωγέας πρέπει να μπορεί να βασίζεται στη γνησιότητα ενός πιστοποιητικού. Συνεπώς και η πολιτική πρέπει να προχωρήσει στα αντίστοιχα βήματα. Θα ήταν υπερβολική η αξίωση να διερευνά ο ίδιος τη γνησιότητα του πιστοποιητικού, ιδίως όταν δεν υπάρχει αφορμή για αμφιβολίες.

<SPEAKER ID=230 NAME="Θεωνάς">
Κύριε Πρόεδρε, με μία ακατανόητη και εντελώς αβάσιμη πρότασή της, η Επιτροπή επιδιώκει την τροποποίηση του άρθρου 5 του κοινοτικού τελωνειακού κώδικα κατά τρόπον ο οποίος πιστεύουμε ότι θα αποτελέσει καίριο και τελειωτικό πλήγμα στον δοκιμαζόμενο από την ανεργία και την υποαπασχόληση κλάδο των εκτελωνιστών.
<P>
Πρέπει να σημειωθεί ότι από το 1993, με την κατάργηση των εσωτερικών συνόρων, στον συγκεκριμένο κλάδο παρατηρείται απώλεια θέσεων εργασίας που υπερβαίνει το 80-85 %. Η Επιτροπή προτείνει την κατάργηση της διαζευκτικής δυνατότητας που έχει κάθε κράτος μέλος να επιλέγει το ίδιο, ανάλογα με τις δημοσιονομικές του ανάγκες, τον άμεσο ή τον έμμεσο τρόπο εκπροσώπησης στα τελωνεία. Αυτή η δυνατότητα έχει καθιερωθεί εδώ και πολλές δεκαετίες, έχει δοκιμασθεί στην πράξη, έχει δε μάλιστα αποδειχθεί ότι λειτουργεί ομαλότατα, αφού δίνει την ευχέρεια σε κάθε κράτος μέλος τόσο να λάβει υπόψη του τις ιδιαιτερότητες του εκτελωνιστικού χώρου, όσο και να προωθεί εγγυημένα την ορθή, υπεύθυνη, γρήγορη και οικονομική διεκπεραίωση των εργασιών στα τελωνεία.
<P>
Τα καθήκοντα του εκτελωνιστή χαρακτηρίζονται από τεχνικές απαιτήσεις, προϋποθέτουν βαθειά γνώση της τελωνειακής νομοθεσίας προκειμένου να γίνει η δασμολογική κατάταξη των εμπορευμάτων και να προσδιορισθεί το ύψος των δασμών και των φόρων. Χάρις στα κριτήρια εισόδου στο επάγγελμα και την άσκηση δραστηριότητας -επαγγελματική ικανότητα, φερεγγυότητα, ετοιμότητα- οι εκτελωνιστές αναβαθμίζονται σε συνεργάτες της τελωνειακής αρχής, συμβάλλουν στην πάταξη της απάτης και διευκολύνουν την ταχύτερη ροή των συναλλαγών μέσω της έγκαιρης απελευθέρωσης των εμπορευμάτων. Μειώνουν επομένως το κόστος αποθήκευσης και διανομής των αγαθών προς όφελος τόσο της ανταγωνιστικότητας, όσο και της ομαλής ροής του εξωτερικού εμπορίου.
<P>
Η Επιτροπή επικαλείται το επιχείρημα ότι επέρχεται περιορισμός του ανταγωνισμού και της αρχής της ελεύθερης παροχής υπηρεσιών. Πρόκειται όμως για αβάσιμο επιχείρημα, καθώς αφενός οι εκτελωνιστές είναι ελεύθεροι επαγγελματίες, δεν διαθέτουν συλλογικό τιμολόγιο και είναι ανταγωνιστές μεταξύ τους, και αφετέρου οι χρήστες των τελωνείων μπορούν είτε να προβαίνουν οι ίδιοι στις ενέργειες που απαιτούνται ενώπιον της τελωνειακής αρχής, είτε να εκπροσωπούνται με εκείνον από τους τρόπους εκπροσώπησης ο οποίος σύμφωνα με την εθνική νομοθεσία δεν αποτελεί προνόμιο των εκτελωνιστών. Τα επιχειρήματα της Επιτροπής είναι αίολα, αστήρικτα και αυθαίρετα. Δεν υπάρχει ούτε μία ποσοτική μελέτη που να στηρίζει τους περίεργους ισχυρισμούς της. Η έκθεση του συναδέλφου Paasilinna, τον οποίον συγχαίρουμε για την εργασία του, αποκρούει πειστικά τους ισχυρισμούς της Επιτροπής. Υποστηρίζουμε την υπερψήφισή της.

<SPEAKER ID=231 NAME="Monti">
Κύριε Πρόεδρε, θα ήθελα να συγχαρώ την Επιτροπή Οικονομικής, Νομισματικής και Βιομηχανικής Πολιτικής και ιδιαίτερα τον εισηγητή, κ. Paasilinna. Η έκθεση δείχνει πόσο η τελωνειακή ένωση παραμένει στο επίκεντρο της πολιτικής συζήτησης: αυτό δεν πρέπει να προκαλεί έκπληξη γιατί στόχοι, όπως η απλοποίηση των διατυπώσεων, η νομική ασφάλεια των φορέων, η προστασία των οικονομικών συμφερόντων της Κοινότητας, τους οποίους σε αφηρημένο επίπεδο κανείς δεν αμφισβητεί, μπορούν αντίθετα να προκαλέσουν, σε επίπεδο απτής εφαρμογής, αλληλοσυγκρουόμενες αξιολογήσεις. Πρέπει επίσης να επισημάνω ότι η συζήτηση ωθείται και από μια σημαντική προβληματική θεσμικού χαρακτήρα, η οποία όμως κινδυνεύει να στερήσει από την Κοινότητα, τουλάχιστον στο άμεσο μέλλον, εκείνη την απαραίτητη μεταρρυθμιστική ώθηση σε επίπεδο συγκεκριμένων πολιτικών και ιδίως στον τομέα της τελωνειακής ένωσης.
<P>
Ο κοινοτικός τελωνειακός κώδικας αντιπροσωπεύει έναν από τους πυλώνες - τον σημαντικότερο μάλιστα - που διασφαλίζουν την ομοιογένεια της διοικητικής δράσης εντός των ορίων που θέτει η αρχή της επικουρικότητας. Οι απόψεις εν προκειμένω δεν είναι πάντα ταυτόσημες. Για την Επιτροπή, η επίτευξη ομοιογένειας της διοικητικής δράσης στον τελωνειακό τομέα, ως εγγύηση αποτελεσματικών και τελεσφόρων τελωνείων, αποδεικνύεται συχνά δύσκολη, όχι μόνο λόγω των περιορισμένων μέσων στη διάθεσή της, αλλά κυρίως λόγω του γεγονότος ότι τα κράτη μέλη διατηρούν την κυριαρχία τους στην εφαρμογή της κοινοτικής νομοθεσίας. Και αυτό βάσει μιας υπερβολικά άκαμπτης και φορμαλιστικής ερμηνείας της αρχής της επικουρικότητας, όπως άλλωστε το Κοινοβούλιο ήδη μπόρεσε να διαπιστώσει κατά τις συζητήσεις για το πρόγραμμα «Τελωνεία 2000». Πρέπει να προσθέσω ότι, εξαιτίας αυτής της κατάστασης, η Επιτροπή συχνά αποτελεί στόχο επικρίσεων, κατανοητών μεν, ενίοτε δε πολύ άδικων, ότι δεν είναι σε θέση να διασφαλίσει ικανοποιητικούς τελωνειακούς ελέγχους. Ακόμη κι αν είναι αλήθεια ότι οι προσδοκίες είναι συχνά ανώτερες από τις δυνατότητες της Επιτροπής, θα πρέπει τουλάχιστον να αναγνωρίσουμε την ανάγκη να εφοδιαστεί η Επιτροπή με εκείνα τα μέσα που θα της επιτρέψουν να μετατρέψει τον τελωνειακό κώδικα σε ένα αποτελεσματικό πλαίσιο, ιδίως μέσω της έγκρισης σαφών και λειτουργικών κανόνων εφαρμογής, έστω και σε πολύ περιορισμένο πεδίο. Μόνο υπό το φως του πλαισίου αυτού, κύριε Πρόεδρε, μπορούν να γίνουν κατανοητές ορισμένες διαφορές απόψεων που προκύπτουν από την αξιολόγηση αυτού που θα έπρεπε να είναι το αποτέλεσμα των εργασιών τροποποίησης του τελωνειακού κώδικα.
<P>
Έρχομαι τώρα στη θέση μας επί των τροπολογιών. Όσον αφορά την τροπολογία αριθ. 1, η Επιτροπή δεν μπορεί να δεχτεί ότι τα όρια, που καθορίστηκαν σε ορισμένα κράτη μέλη για άμεση αντιπροσώπευση σε θέματα διεκπεραίωσης των τελωνειακών διασαφήσεων, συμβιβάζονται με τους στόχους της ενιαίας αγοράς. Τουναντίον, η Επιτροπή αναγνωρίζει ότι μπορεί να αποδειχτεί αναγκαία μια μεταβατική περίοδος. Ωστόσο, σύμφωνα με όσα είπα προ ολίγου, δεν μπορούμε να εγκρίνουμε την τροπολογία αριθ. 11.
<P>
Η τροπολογία αριθ. 2 δεν δημιουργεί κανένα πρόβλημα, όπως άλλωστε και το πρώτο μέρος της τροπολογίας αριθ. 3. Ωστόσο, η Επιτροπή έχει κάποια ανησυχία: αν αφεθεί στη διακριτική ευχέρεια των κρατών μελών το δικαίωμα να καθορίζουν αν τα έγγραφα που συνοδεύουν τη διασάφηση πρέπει να διαβιβαστούν ή να παραμείνουν μόνο στη διάθεση των τελωνειακών αρχών, είναι πιθανό να παρουσιαστούν αλληλοσυγκρουόμενες διοικητικές πρακτικές από το ένα κράτος μέλος στο άλλο. Συνεπώς, το εν λόγω μέρος της τροπολογίας αριθ. 3 δεν γίνεται δεκτό. Επίσης, η τροπολογία αριθ. 14, που έχει το ίδιο αντικείμενο, δεν μπορεί να γίνει δεκτή διότι στερείται σκοπιμότητας. Το πρώτο μέρος της επαναλαμβάνει, στην πράξη, τα ίδια πράγματα που περιέχονται στο σημερινό κείμενο του κώδικα, ενώ το δεύτερο μέρος της είναι ταυτόσημο με την πρόταση τροποποίησης που υπέβαλε η Επιτροπή.
<P>
Όσον αφορά τις τροπολογίες αριθ. 4 έως αριθ. 8 και την τροπολογία αριθ. 12, που συνδέονται με τη μεταρρύθμιση των οικονομικών τελωνειακών συστημάτων, η Επιτροπή μπορεί να δεχτεί τις τροπολογίες αριθ. 6 και 12, ενώ δεν μπορεί να διαγράψει την πρότασή της όπως ζητείται από την τροπολογία αριθ. 4. Ωστόσο, η Επιτροπή εκτιμά ότι μπορεί να διατυπώσει με μεγαλύτερη ακρίβεια την αρχική πρότασή της. Οι τροπολογίες αριθ. 5 και 7 δεν γίνονται δεκτές, δεδομένου ότι θα εμπόδιζαν την Επιτροπή να εξαλείψει ένα γραφειοκρατικό εμπόδιο στο πλαίσιο της εξέτασης των οικονομικών όρων. Η τροπολογία αριθ. 8 δεν λαμβάνει υπόψη ότι η Επιτροπή πρότεινε, με τη σειρά της, την κατάργηση μιας άλλης διάταξης, και συνεπώς, ως αποτέλεσμα της συσσώρευσης των δύο καταργήσεων, θα δημιουργείτο ένα ανοικτό νομικό κενό. Για το λόγο αυτόν, η τροπολογία δεν γίνεται δεκτή.
<P>
Η τροπολογία αριθ. 9 και η τροπολογία αριθ. 13 αφορούν το ζήτημα της καλής πίστης των οικονομικών φορέων. Η Επιτροπή παρακολούθησε με προσοχή τις εργασίες του Κοινοβουλίου στο θέμα αυτό και συμφωνεί γενικά με τον επιδιωκόμενο στόχο, δηλαδή ρύθμιση της καλής πίστης υπέρ του εισαγωγέα που αντιπροσωπεύει δικαιότερη κατανομή του κινδύνου της μη εγκυρότητας του πιστοποιητικού. Η τροπολογία αριθ. 9 αποσύρθηκε: η Επιτροπή δεν θα μπορούσε άλλωστε να την δεχτεί. Αντίθετα, η τροπολογία αριθ. 13 είναι, κατά τη γνώμη μας, περισσότερο αντιπροσωπευτική της πορείας προς μια ορθότερη και πιο ισόρροπη λύση στο πρόβλημα της ευθύνης των οικονομικών φορέων. Στο πνεύμα αυτό, η τροπολογία αριθ. 13 μπορεί να θεωρηθεί θετική συμβολή και, συνεπώς, η Επιτροπή θα μπορούσε να τη δεχτεί ως βάση για μια πιο ολοκληρωμένη αναθεώρηση του άρθρου 220. Προτιθέμεθα, για τον σκοπό αυτόν, να παρουσιάσουμε, στην αναθεωρημένη πρόταση εν συνεχεία της ψηφοφορίας του Κοινοβουλίου, νέα διατύπωση του 220 για να επιτευχθεί μεγαλύτερη ισορροπία, στο επίπεδο των ευθυνών τους, μεταξύ εισαγωγέων, εξαγωγέων, αρχών των τρίτων χωρών και κοινοτικών τελωνειακών αρχών που είναι αρμόδιες να αξιολογούν την καλή πίστη.
<P>
Πάντα σε σχέση με τις ευθύνες του οικονομικού φορέα, η Επιτροπή εκτιμά ότι η μείωση της προθεσμίας παραγραφής από τα τρία στα δύο χρόνια θα ήταν σημαντικό βήμα προς τη βελτίωση της νομικής ασφάλειας του τίμιου εισαγωγέα. Δυστυχώς, στο στόχο αυτόν αντιβαίνει η τροπολογία αριθ. 10. Η διαγραφή αυτού του μέρους της πρότασης της Επιτροπής κινδυνεύει επίσης να εξαφανίσει τη δυνατότητα λήψης ασφαλιστικών μέτρων. Η Επιτροπή εκτιμά συνεπώς ότι μπορεί να δεχτεί αυτή την τροπολογία.
<P>
Τέλος, όσον αφορά την τροπολογία αριθ. 15, η Επιτροπή εκτιμά ότι το αντικείμενό της, δηλαδή οι επαρκείς έλεγχοι, δεν μπορεί να καθοριστεί αφηρημένα στον τελωνειακό κώδικα αλλά μάλλον σε σχέση με ακριβείς πτυχές, λ.χ. την καλή πίστη ή το ποσοστό κινδύνου. Για το λόγο αυτόν, η Επιτροπή δεν δέχεται αυτή την τροπολογία, η οποία θα έβρισκε καλύτερη θέση στο πλαίσιο της νομοθεσίας για την καταπολέμηση της απάτης.
<P>
Θα ήθελα, ευχαριστώντας για άλλη μία φορά τον εισηγητή, κ. Paasilinna, να απαντήσω για ένα μόνο λεπτό, κύριε Πρόεδρε, στην ερώτησή σας σχετικά με τα εθνικά συστήματα μηχανοργάνωσης. Όπως είναι γνωστό, η Επιτροπή δημιούργησε την πλατφόρμα Common Communication Network - Common Systems Interface , γνωστή ως CCN-CSI, για να μπορούν να επικοινωνούν τα εθνικά συστήματα μεταξύ τους και με τα συστήματα που δημιουργήθηκαν από την ίδια την Επιτροπή. Αυτή η πλατφόρμα θα χρησιμοποιηθεί επίσης στο πλαίσιο του νέου μηχανοργανωμένου συστήματος διαμετακόμισης, που θα αρχίσει να λειτουργεί στα τέλη του τρέχοντος έτους μεταξύ των πέντε εταίρων του, δηλαδή της Γερμανίας, της Ιταλίας, της Ισπανίας, της Ολλανδίας και της Ελβετίας.
<P>
Ολοκληρώνοντας, θα ήθελα να πω ότι οι ενδιαφερόμενοι βουλευτές θα κληθούν να μετάσχουν σε συγκεκριμένη επίδειξη αυτού του συστήματος, που θα πραγματοποιηθεί στις 31 Μαρτίου.

<SPEAKER ID=232 NAME="Πρόεδρος">
Ευχαριστώ πολύ, κύριε Monti.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 9.00.

<CHAPTER ID=8>
Καλωσόρισμα
<SPEAKER ID=233 NAME="Πρόεδρος">
Κυρίες και κύριοι συνάδελφοι, παρατηρώ ότι στα θεωρεία παρευρίσκεται σημαντικός αριθμός Ευρωπαίων νέων και νεανίδων. Θέλω να τους απευθύνω το καλωσόρισμα, να τους ευχαριστήσω για την παρουσία τους και να τους πω ότι εδώ, μέρα με τη μέρα, εργαζόμαστε αθόρυβα με την ελπίδα να βρουν, όταν θα αναλάβουν περισσότερες ευθύνες, μια Ευρώπη γεμάτη με ειρήνη, συνύπαρξη και κοινωνική δικαιοσύνη. Καλωσορίσατε.
<P>
Χειροκροτήματα

<CHAPTER ID=9>
Προστασία των εφευρέσεων με υπόδειγμα χρησιμότητας
<SPEAKER ID=234 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0096/99) του κ. Aρoveros Trias de Bes, εξ ονόματος της Επιτροπής Νομικών Θεμάτων και Δικαιωμάτων των Πολιτών, σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου που αφορά την προσέγγιση των καθεστώτων νομικής προστασίας των εφευρέσεων με υπόδειγμα χρησιμότητας [COM(97)0691- C4-0676/97-97/0356(COD)].
<P>
Το λόγο έχει ο εισηγητής κ.Aρoveros Trias de Bes.

<SPEAKER ID=235 NAME="Aρovero Trias de Bes">
Κύριε Πρόεδρε, στην Ευρωπαϊκή Ένωση θεσμοθετήθηκαν κανόνες σε όλες τις σφαίρες της βιομηχανικής ιδιοκτησίας με εξαίρεση την περίπτωση των υποδειγμάτων χρησιμότητας. Η ύπαρξη του υποδείγματος χρησιμότητας επιτρέπει ώστε οι μικρές τεχνικές πρόοδοι να γίνονται επ'ωφελεία της ανθρωπότητας αλλά να ευνοούν επίσης και το δημιουργό τους, αν και η αξία της εφευρετικότητας δεν αξίζει τόση προστασία, όσο αξίζει το δίπλωμα ευρεσιτεχνίας. Το υπόδειγμα χρησιμότητας είναι ιδιαίτερα χρήσιμο, τόσο για τους εφευρέτες σε ατομικό επίπεδο, όσο και για τις μικρές επιχειρήσεις. Επιπλέον, η ύπαρξη ενός εναλλακτικού μέσου σε σχέση με το δίπλωμα ευρεσιτεχνίας για μικρότερης σημασίας εφευρέσεις επιτρέπει μια πιο αυστηρή ερμηνεία του επιπέδου εφεύρεσης που απαιτείται από το ίδιο.
<P>
Η Επιτροπή επέλεξε την εναρμόνιση και κατέθεσε μια πρόταση οδηγίας που αντιμετωπίζει με θάρρος το ευαίσθητο έργο της προσέγγισης δώδεκα νομοθεσιών που διαφέρουν σε πολλά σημεία, θεσπίζοντάς τη με τρία διατάγματα που συμπληρώνουν το κενό. Αυτή η πρόταση συμπεριλαμβάνει τρεις από τις βασικές απαιτήσεις προστασίας των εφευρέσεων: την καινοτομία, την εφευρετική δραστηριότητα και τη βιομηχανική εφαρμογή. Παρά ταύτα, ξεχνάμε να απαιτήσουμε για το υπόδειγμα χρησιμότητας ένα πρακτικό ή τεχνικό πλεονέκτημα που είναι βασικού και αναπόφευκτου χαρακτήρα για το ίδιο. Με αυτό το αναγκαίο στοιχείο είναι περισσότερο προφανής η διάκριση μεταξύ υποδείγματος χρησιμότητας και βιομηχανικού σχεδίου ή υποδείγματος, με στόχο να παρεμποδιστούν οι παραβάτες του υποδείγματος χρησιμότητας να αποφύγουν το θέμα της προστασίας μέσω επιφανειακών αλλαγών στο σχέδιο και να μπορούν κατ'αυτό τον τρόπο να αντιγράφουν τις τεχνικές καινοτομίες του εσωτερικού του.
<P>
Προτείνουμε να οριστεί το υπόδειγμα χρησιμότητας χρησιμοποιώντας ως σημείο αναφοράς μια δομή, ένα μηχανισμό ή μια διαμόρφωση. Αυτό επιτρέπει ο εφευρέτης να περιορίζεται στο να παρουσιάζει ένα συγκεκριμένο τύπο από τον οποίο να απορρέει η βιομηχανική χρησιμότητα, συνδέοντας μια πιο γρήγορη και απλή διαδικασία με ένα ελάχιστο επίπεδο ασφάλειας δικαίου. Αυτό σημαίνει τον αποκλεισμό από το αντικείμενο - όπως προτείνει επίσης η Οικονομική και Κοινωνική Επιτροπή - των διαδικασιών και υλών.
<P>
Η ελάσσων ασφάλεια δικαίου του υποδείγματος χρησιμότητας αναφορικά με το δίπλωμα ευρεσιτεχνίας είναι το τίμημα για την ταχύτητα και το χαμηλό κόστος του υποδείγματος χρησιμότητας. Στην έκθεσή μας υποδεικνύονται μια σειρά από μέτρα για την πρόταση της Επιτροπής, για ουσιαστική βελτίωση της ασφάλειας δικαίου του υποδείγματος εις βάρος της ταχύτητας και του χαμηλού κόστους για την απόκτηση αυτού του μέσου.
<P>
Τα μέτρα που προτείνει ο εισηγητής βρίσκονται βασικά στις τροπολογίες και φυσικά μπορούν να συνοψισθούν στην έννοια ότι, ακόμη και αν και η εφευρετική ένταση, η δημιουργική προσπάθεια δεν είναι ανάλογα του διπλώματος ευρεσιτεχνίας, δεν μπορεί να είναι αρκετή, εν τούτοις, μια απλή δήλωση εφευρετικής δραστηριότητας του αιτούντα. Γι'αυτό, ως πρώτο μέτρο, προτείνουμε να δεχθούμε τον ορισμό που υπάρχει στην ευρωπαϊκή Συνθήκη για τα διπλώματα ευρεσιτεχνίας κατά τρόπο λιγότερο αυστηρό από όσο αυτή απαιτεί.
<P>
Αλλο μέτρο συνίσταται στην εισαγωγή μιας διαδικασίας υποβολής αντιρρήσεων, στην επίλυση των ανακολουθιών κατά τρόπο ταχύ. Αλλο, η ενθάρρυνση ερευνητικής έκθεσης, θεσπίζοντας τον υποχρεωτικό χαρακτήρα της ίδιας, όταν παρεμβάλλεται μια προσφυγή ενώπιον του αρμόδιου δικαστηρίου. Αλλο, η βελτίωση και η αναφορά στις συνθήκες προστασίας και ως τελευταίο μέτρο, θεωρούμε ότι θα έπρεπε να ενσωματωθεί ώς άλλος λόγος ακυρότητος η κατάσταση κατά την οποία ο δικαιούχος του υποδείγματος χρησιμότητας δεν έχει δικαίωμα να το αποκτήσει. Αυτός ο καινούριος λόγος θεσπίζει την ακυρότητα του μητρώου, όχι της πρόθεσης, που ισχύει και προστατεύεται όταν κατατίθεται από τον εφευρέτη της ή τον έχοντα νόμιμο συμφέρον.
<P>
Συνεπώς, κύριε Επίτροπε, παρά αυτές τις προθέσεις του εισηγητή να συμπεριλάβει και αυτά τα μέτρα, αντιλαμβανόμαστε ότι η Επιτροπή και ο εισηγητής συμπίπτουν σε πολλά βασικά σημεία. Πιστεύουμε ότι πρέπει να απαιτηθεί μικρότερο επίπεδο εφευρετικής δραστηριότητας σε σύγκριση με τα διπλώματα ευρεσιτεχνίας και δεν πρέπει να απαιτηθεί ουσιαστική εξέταση.
<P>
Αποδεχθήκαμε, σε μεγάλο βαθμό, τις τροπολογίες της Επιτροπής Οικονομικών Υποθέσεων και επίσης πρέπει να αναφέρω - διότι βλέπω ότι είναι παρούσα η συνάδελφός μου κ. Oddy - ότι τις τροπολογίες της τις απέρριψα στην επιτροπή αλλά ότι τώρα που ξαναπροτάθηκαν από άλλη συνάδελφο, την κ. Thors - οι 34 και 35 - προτίθεμαι, αφού τις μελέτησα σε βάθος, να τις αποδεχθώ.
<P>
Τέλος, επιθυμώ να σημειώσω ότι η διάρκεια του υποδείγματος χρησιμότητας είναι κατώτερη αυτής του διπλώματος ευρεσιτεχνίας. Δεχόμαστε το μέγιστο των δέκα ετών, που συμπίπτει με την πλειοψηφία των χωρών και γι'αυτό, προτείνουμε να μην γίνει δεκτή μια εξαίρεση - εάν την ζητεί η υποχρεωτική ερευνητική έκθεση - ως μέσο αποτροπής της υπερβολικής διάρκειας και ταυτόχρονα, ως μέσο ενδυνάμωσης της ασφάλειας δικαίου και της μεγαλύτερης πληροφόρησης.

<SPEAKER ID=236 LANGUAGE="ES" NAME="Medina Ortega">
Κύριε Πρόεδρε, αυτή την προχωρημένη βραδυνή ώρα δεν παρευρισκόμεθα για να συζητήσουμε πολύ εγκεφαλικά πράγματα, εγώ όμως θα ήθελα να αρχίσω από το τέλος. Και λέω ότι αρχίζω από το τέλος, διότι ο κ. εισηγητής αποδέχθηκε τώρα γενναιόδωρα τις τροπολογίες που κατέθεσε η κ. Oddy, η συνάδελφός μου στην Ομάδα στην Επιτροπή Νομικών Θεμάτων και Δικαιωμάτων των Πολιτών και που τώρα καταθέτουν οι φιλελεύθερες βουλευτίνες κυρίες Thors και Riis-Jψrgensen, διότι είναι δύο τροπολογίες που αναφέρονται σε μια δραστηριότητα που - είναι κρίμα που έφυγε το κοινό που είχαμε εδώ διότι το αφορά άμεσα - είναι η δραστηριότητα του παιγνίου, είναι οι τροπολογίες για τα παιχνίδια.
<P>
Το αναφέρω διότι πιστεύω ότι ίσως μια από τις καινοτομίες που μπορεί να εισαγάγει αυτό το Κοινοβούλιο, είναι ότι και τα παιχνίδια μπορούν να αποτελέσουν υποδείγματα χρησιμότητας και μπορούν να προστατευθούν. Λυπούμαι δε που έφυγε το κοινό, διότι πιστεύω ότι ο Πρόεδρος το φόβισε λίγο, διότι ενδεχομένως θα ήταν σε θέση να μας βοηθήσει και να καταθέσει κάποιο υπόδειγμα χρησιμότητας και πιθανόν, με το να το κάνει, θα μπορούσε να χρησιμοποιήσει αυτόν τον τρόπο που υποδεικνύει τώρα ο εισηγητής, ότι και βέβαια πρέπει να γνωρίζουμε τι πρόκειται να πράξει σχετικά η Επιτροπή, που είναι το μοναδικό παραθυράκι - το μοναδικό παραθυράκι είναι ένας όρος τον οποίο έχουμε συνηθίσει στην Ισπανία για άλλους λόγους-. Εδώ μιλάμε για έναν διαφορετικού τύπου μοναδικό παραθυράκι, η ιδέα όμως είναι ότι εάν ένας καταθέτει σε μια κοινοτική χώρα ένα υπόδειγμα χρησιμότητας, αυτό το υπόδειγμα χρησιμότητας να είναι δυνατό να αναγνωριστεί στο σύνολο της Κοινότητας. Είναι κάτι στο οποίο ο εισηγητής θέλει να προηγηθεί σε ό, τι συνιστά το σύνηθες νομοθετικό έργο, διότι στην Πράσινη Βίβλο της Επιτροπής γινόταν αναφορά σε τρία στάδια: πρώτον, στην εναρμόνιση· δεύτερον, στην αμοιβαία αναγνώριση από πλευράς κρατών· τέλος δε, στο κανονιστικό πλαίσιο. Δεν είμαστε ακόμα στο στάδιο του ενιαίου κοινοτικού κανονιστικού πλαισίου, μπορούμε όμως να κάνουμε ένα μικρό βήμα σε αυτή την κατεύθυνση.
<P>
Πιστεύω ότι θα ήταν πολύ ενδιαφέρον να γνωρίζουμε τί είναι αυτό που πιστεύει σχετικά η Επιτροπή. Θα ρωτούσα τον κ. Monti εάν πιστεύει ότι στην πράξη η Επιτροπή, με βάση αυτές τις προτάσεις που κάνει το Κοινοβούλιο τώρα, θα μπορούσε βραχυπρόθεσμα να θεσπίσει αυτό το μοναδικό παραθυράκι, ούτως ώστε εάν κάποιος επινοητικός νέος ανακαλύψει ένα ενδιαφέρον παιχνίδι, να μπορεί να πάει σε μία και μόνο κοινοτική χώρα, και να πετύχει με αυτό, με τη διαδικασία που αφορά στο ένα και μοναδικό παραθυράκι, να αναγνωριστεί στο σύνολο της Κοινότητας.
<P>
Ο συνάδελφός μου, ο κ. Aρoveros Trias de Bes, είναι συνάδελφος από δύο απόψεις: συνάδελφος ως βουλευτής και συνάδελφος ως καθηγητής Διεθνούς Δικαίου. Προφανώς δε, αναγνωρίζω ότι επιτέλεσε ένα εξαιρετικό έργο, πρόκειται για έργο ανάλυσης και μελέτης. Ενδεχομένως, σε ένα ακαδημαϊκό συμπόσιο θα μπορούσα να διαφωνώ σε μερικά σημεία με αυτόν, διότι πάντα θα υπήρχαν λόγοι διαφωνίας, πιστεύω όμως ότι επιτέλεσε ένα θαυμάσιο έργο ανάλυσης. Υπάρχει για παράδειγμα η έννοια της εφεύρεσης, αυτό που σημαίνει η εφεύρεση. Αυτό είναι θέμα που θα έδινε υλικό για ευρεία συζήτηση, όπως επίσης η έννοια του υποδείγματος χρησιμότητας στη βάση του τί είναι δομή ή συναρμολόγηση, το οποίο όμως να μην είναι ύλη ή συγκεκριμένη διαδικασία. Αυτά όμως είναι ήδη ερωτήματα που αυτή την προχωρημένη ώρα ενδεχομένως να μην ενδιαφέρουν πολύ τους βουλευτές και θέλω μόνο να πω ότι η Σοσιαλιστική Ομάδα υποστηρίζει τις τροπολογίες της Επιτροπής Νομικών Θεμάτων και Δικαιωμάτων των Πολιτών και τις δύο τροπολογίες που κατέθεσε η Φιλελεύθερη Ομάδα.

<SPEAKER ID=237 NAME="Πρόεδρος">
Ευχαριστώ πολύ, κύριε Medina Ortega. Δεν πιστεύω ότι με τα λόγια μου, που ήταν πολύ στοργικά, εγώ φόβησα τους νέους Ευρωπαίους πολίτες. Ίσως και να έχετε δίκιο διότι τα παιδιά πολύ διαισθητικά και ίσως να μάντεψαν την ιδιότητά μου του παιδίατρου και πιθανόν να φοβήθηκαν. Εν πάση περιπτώσει, δεν είχα αυτή την πρόθεση· όλως αντιθέτως, πρόθεσή μου ήταν να τους καλωσορίσω με μεγάλη στοργή στις εργασίες μας.

<SPEAKER ID=238 LANGUAGE="FR" NAME="Buffetaut">
Κύριε Πρόεδρε, Κύριε Επίτροπε, αγαπητοί μου συνάδελφοι, το υπόδειγμα χρησιμότητας συνιστά ένα τίτλο προστασίας που χρησιμοποιείται με τη μία ή την άλλη μορφή από τις περισσότερες ευρωπαϊκές χώρες, με την αξιοσημείωτη εξαίρεση της Γερμανίας και της Γαλλίας. Ο βαθμός της ποικιλομορφίας των τίτλων καθιστά βέβαια επιθυμητή την εναρμόνισή τους. Είμαστε επομένως απολύτως σύμφωνοι με την προσέγγιση των νομικών καθεστώτων.
<P>
Η πρόταση του εισηγητή είναι πολύ καλή, όπως συμβαίνει άλλωστε πάντα με τον κ. Anoveros. Ωστόσο, θέτω κάποια ζητήματα για ορισμένα σημεία που μου μοιάζουν να είναι ασαφή. Για παράδειγμα η τροποποίηση 10, που προτείνει έναν ορισμό της εφευρετικής δραστηριότητας, θεωρούμε ότι είναι πολύ ευρής ή ασαφής. Ομοίως, οι όροι της μοναπευθυντικής διαδικασίας θέλουν ίσως κάποια αποσαφήνιση. Πρόκειται για αμιγώς διακηρυκτική διαδικασία; Σε ποια στοιχεία θεμελιώνεται η αμοιβαία αναγνώριση; Ποιο γλωσσικό καθεστώς θα εφαρμοσθεί;
<P>
Ο εισηγητής προβλέπει μία εκπτωση της τάξεως του 50 % επί των φόρων για τις ΜΜΕ, τους ιδιώτες και τα πανεπιστήμια. Είναι ένα πολύ καλό μέτρο επειδή αυτό το υπόδειγμα χρησιμότητας πρέπει πράγματι να είναι πράγματι οικονομικό, ειδικά για τις ΜΜΕ. Θα έλεγα ότι θα ήταν κυρίως επιθυμητό, οι φόροι, στο σύνολό τους, να είναι τόσο χαμηλοί που δεν θα υπάρχει ανάγκη για μείωση τους.

<SPEAKER ID=239 LANGUAGE="EN" NAME="Oddy">
Κύριε Πρόεδρε, χαιρετίζω αυτή την έκθεση και συγχαίρω τον εισηγητή για το έργο του. Η παρούσα προτεινόμενη οδηγία εισάγει το δικαίωμα χορήγησης υποδείγματος χρησιμότητας. Αυτό δεν αποτελεί ανάλογο δικαίωμα ως προς εκείνο που θα καθιστούσε κάποιον κατάλληλο για δίπλωμα ευρεσιτεχνίας. Αυτό το δικαίωμα δεν υπάρχει προς το παρόν σε όλα τα κράτη μέλη. Για παράδειγμα, στο Ηνωμένο βασίλειο - τη χώρα μου - αυτή η έννοια δεν υπάρχει και ως εκ τούτου οι εφευρέτες μπορούν να κατοχυρώσουν μόνο διπλώματα ευρεσιτεχνίας. Για τη χορήγηση διπλώματος ευρεσιτεχνίας, χρειάζεται περισσότερη έρευνα και υψηλότερα πρότυπα ανάπτυξης.
<P>
Το πλεονέκτημα της χορήγησης υποδείγματος χρησιμότητας, σε αντίθεση με το δίπλωμα ευρεσιτεχνίας, είναι ότι πρόκειται για μια πιο γρήγορη, πιο οικονομική και απλή διαδικασία. Ως εκ τούτου είμαι υπέρ αυτής.
<P>
Ευχαριστώ τον εισηγητή που δέχτηκε την τροπολογία μου, η οποία κατατέθηκε στην επιτροπή και εξετάζεται τώρα από την κ. Thors, καθώς θα βοηθήσει την ευρωπαϊκή βιομηχανία παιχνιδιών και θα έχει ιδιαίτερο ενδιαφέρον για τους νεότερους πολίτες της Ευρώπης.
<P>
Έχω λάβει κάποιες επιστολές από ενδιαφερόμενα μέλη που ανησυχούν ότι η πρόταση της Επιτροπής, όπως φαίνεται από το σχέδιο που έχει συνταχθεί, είναι κάπως ελαστική. Ο εισηγητής, λαμβάνοντας υπόψη αυτούς τους προβληματισμούς, κατέστησε υποχρεωτική την προαιρετική έρευνα πριν τη δικαστική προσφυγή και προτού επιτραπεί η παράταση της διάρκειας του υποδείγματος χρησιμότητας πέρα των έξι ετών. Είμαι υπέρ αυτών των προτάσεων και για μια ακόμη φορά ευχαριστώ τον εισηγητή για το επιμελές έργο του.

<SPEAKER ID=240 NAME="Monti">
Σας συγχαίρω, κύριε Aροveros Trias de Bes, για την ποιότητα της έκθεσής σας. Διαπιστώνω με ικανοποίηση ότι η Επιτροπή Νομικών Θεμάτων δεν αμφισβήτησε την προσέγγιση της Επιτροπής στον φάκελο αυτόν και ότι τα χαρακτηριστικά του υποδείγματος χρησιμότητας, όπως προβλέπονται στην πρόταση οδηγίας, διατηρήθηκαν, δηλαδή επίπεδο εφευρετικότητας χαμηλότερο από εκείνο που απαιτείται για τις ευρεσιτεχνίες, απουσία προκαταρκτικού ελέγχου σχετικά με τους όρους αξιολόγησης, διάρκεια της προστασίας περιορισμένη σε δέκα χρόνια.
<P>
Η Επιτροπή Νομικών Θεμάτων ψήφισε 33 τροπολογίες. Η Επιτροπή μπορεί να δεχτεί 24 εξ αυτών, εκ των οποίων τις 5 εν μέρει. Πιστεύουμε πράγματι ότι αυτές οι τροπολογίες καθιστούν σαφέστερες και ακριβέστερες ορισμένες πτυχές της πρότασης. Αναφέρομαι ιδίως στις τροπολογίες αριθ. 4 και 33, που προβλέπουν την παρακολούθηση της οδηγίας εκ μέρους της Επιτροπής. Αυτό θα επιτρέψει, τρία χρόνια μετά την υιοθέτηση της οδηγίας από τα κράτη μέλη, να αξιολογηθεί η πρακτική λειτουργία της και να καλυφθούν ενδεχόμενα κενά. Αντίθετα, η Επιτροπή, δεν μπορεί να δεχτεί 9 τροπολογίες, μεταξύ των οποίων τις τροπολογίες αριθ. 1, 6 εν μέρει και 17, σχετικά με την καθιέρωση μονοαπευθυντικής διαδικασίας.
<P>
Καταλαβαίνω απόλυτα τους λόγους στους οποίους οφείλονται αυτές οι τροπολογίες, ωστόσο η καθιέρωση μιας τέτοιας διαδικασίας υπερβαίνει το στόχο της παρούσας πρότασης οδηγίας, που είναι η προσέγγιση των εθνικών διατάξεων στον τομέα των υποδειγμάτων χρησιμότητας που έχουν αμεσότερο αντίκτυπο στη λειτουργία της ενιαίας αγοράς. Εκτός τούτου, μια τέτοια διαδικασία, που θα δημιουργούσε πολυάριθμες δυσκολίες σε νομικό και πρακτικό επίπεδο, χωρίς ωστόσο να επιλύσει το πρόβλημα των μεταφράσεων, δεν φαίνεται να ανταποκρίνεται σε καμία απαίτηση που εκφράστηκε από τους ενδιαφερόμενους οικονομικούς κύκλους.
<P>
Η τροπολογία αριθ. 18 που προβλέπει την καθιέρωση διαδικασίας ένστασης επίσης υπερβαίνει τα όρια της εναρμόνισης που επιδιώκει η παρούσα οδηγία. Πρόκειται για διαδικαστικό θέμα το οποίο πρέπει να αφεθεί στην εκτίμηση των κρατών μελών σύμφωνα με την αρχή της αναλογικότητας. Εξάλλου, ποτέ δεν υποβλήθηκε παρόμοια πρόταση στο πλαίσιο των συζητήσεων της ομάδας εμπειρογνωμόνων στο Συμβούλιο. Ωστόσο, κ. Medina Ortega, όπως και για τις προηγούμενες τροπολογίες, το ενδεχόμενο καθιέρωσης διαδικασίας ένστασης θα μπορούσε να εξεταστεί στο πλαίσιο της παρακολούθησης που προβλέπει η ίδια οδηγία.
<P>
Και άλλες τροπολογίες παρουσιάζουν δυσκολίες: πρόκειται για τις τροπολογίες αριθ. 2 εν μέρει, 6 εν μέρει, 8 εν μέρει, 23 και 24 καθ' ολοκληρίαν, που αφορούν άμεσα ή έμμεσα το πεδίο εφαρμογής της οδηγίας. Οι τροπολογίες αυτές έχουν ως στόχο να αποκλείσουν από το πεδίο εφαρμογής της οδηγίας τις ουσίες και τις μεθόδους. Θα ήθελα να επιστήσω την προσοχή σας στο γεγονός ότι ο αποκλεισμός των ουσιών και των μεθόδων από την προστασία μέσω υποδείγματος χρησιμότητας είναι προϊόν μιας ξεπερασμένης πλέον αντίληψης. Η διαβούλευση που ξεκίνησε με την Πράσινη Βίβλο του 1995 έδειξε ότι η πλειονότητα των ενδιαφερόμενων κύκλων τάσσεται υπέρ ενός πεδίου εφαρμογής που να περιλαμβάνει επίσης τις ουσίες και τις μεθόδους. Η απαίτηση του τρισδιάστατου χαρακτήρα, που αποκλείει συνεπώς την προστασία των ουσιών και των μεθόδων, αποτελεί οπισθοδρόμηση στις νομοθεσίες των κρατών μελών. Σήμερα, μόνο τέσσερα κράτη μέλη θεωρούν τον τρισδιάστατο χαρακτήρα προϋπόθεση για τη χορήγηση προστασίας μέσω υποδείγματος χρησιμότητας. Για τους λόγους αυτούς, η Επιτροπή δεν μπορεί να εγκρίνει αυτές τις τροπολογίες.
<P>
Ούτε η τροπολογία αριθ. 12, που προβλέπει τη μείωση των φόρων για τις μικρομεσαίες επιχειρήσεις, δεν μπορεί να γίνει δεκτή. Κατανοώ απολύτως τις ανησυχίες που εκφράζονται στην τροπολογία αυτή, ωστόσο μια τέτοια διάταξη δεν μπορεί να ενσωματωθεί σε μια οδηγία εναρμόνισης, δεδομένου ότι θα είχε οικονομικές επιπτώσεις για τα κράτη μέλη που θα υπερέβαιναν το στόχο της οδηγίας. Θα μπορούσε ενδεχομένως να προβλεφθεί μια αιτιολογική σκέψη που να αντανακλά την ιδέα στην οποία βασίζεται η εν λόγω τροπολογία.
<P>
Και άλλες τροπολογίες δεν μπορούν να γίνουν δεκτές από την Επιτροπή: η αριθ. 15, που προβλέπει, πέρα από τον εκ των υστέρων έλεγχο, έναν εκ των προτέρων έλεγχο των εξαιρέσεων, δεν μπορεί να γίνει δεκτή γιατί θέτει υπό αμφισβήτηση την έλλειψη τυπικού ελέγχου των προϋποθέσεων προστασίας. Ούτε μπορούν να γίνουν δεκτές οι τροπολογίες αριθ. 6 εν μέρει, 10 εν μέρει και 16, που παρουσιάζουν την ύπαρξη τεχνικού ή πρακτικού πλεονεκτήματος ως προϋπόθεση για τη χορήγηση προστασίας. Κάτι τέτοιο θα συνεπαγόταν την εισαγωγή νέας προϋπόθεσης για τη χορήγηση προστασίας, όταν το τεχνικό ή πρακτικό πλεονέκτημα πρέπει να θεωρείται απλή δικαιολόγηση της εφευρητικής δραστηριότητας.
<P>
Ούτε η τροπολογία αριθ. 30 δεν μπορεί να γίνει δεκτή, που προβλέπει την ακυρότητα της αίτησης υποδείγματος χρησιμότητας αν ο δικαιούχος δεν είχε δικαίωμα στο υπόδειγμα χρησιμότητας. Πράγματι, σε παρόμοια περίπτωση, ο πραγματικός εφευρέτης θα έχανε το δίκαιωμά του στο υπόδειγμα χρησιμότητας, αφού η εφεύρεση δεν θα μπορούσε να θεωρηθεί καινούρια. Αντί της ακυρότητας, θα ήταν σκόπιμο να προβλεφθεί ότι το δικαίωμα μπορεί, σε τέτοια περίπτωση, να μεταβιβαστεί στον πραγματικό εφευρέτη.
<P>
Για να ολοκληρώσω, θα ήθελα να αναφερθώ στις τροπολογίες που κατατέθηκαν με την ευκαιρία αυτής της περιόδου συνόδου: η Επιτροπή μπορεί να αποδεχτεί, κατ'αρχήν, τις τροπολογίες αριθ. 34 και 35, που αμφότερες αποβλέπουν στο να επιτρέψουν μια πλήρη και ισοδύναμη νομική προστασία για τα παιχνίδια (δραστηριότητες και αντικείμενα) μέσω του υποδείγματος χρησιμότητας: ιδίως η τροπολογία αριθ. 34, μέσω της εξάλειψης της λέξης «παιχνίδια (δραστηριότητες)» από το άρθρο 3.2. Γ εξομοιώνει τα παιχνίδια (δραστηριότητες) με τα παιχνίδια (αντικείμενα) για τους σκοπούς της καλύτερης προστασίας μέσω του υποδείγματος χρησιμότητας. Η τροπολογία αριθ. 35 αντιστοιχεί στην ίδια απαίτηση στο άρθρο 6, που αφορά τα κριτήρια καθορισμού της εφευρετικής δραστηριότητας. Εξάλλου, η τροπολογία αριθ. 35, ακόμη και αν είναι αποδεκτή κατ'αρχήν, όπως αναγγέλθηκε, απαιτεί ωστόσο, κατά τη γνώμη της Επιτροπής, διαφορετική διατύπωση.
<P>
Πιστεύω, κύριε Πρόεδρε, πως, αν οι νέοι ευρωπαίοι είχαν παραμείνει, όπως όλοι είχαμε ελπίσει, μέχρι τη στιγμή αυτή, θα είχαν ίσως καταλάβει ότι πρόκειται για παιχνίδια (δραστηριότητες και αντικείμενα), αλλά σε ένα αρκετά περίπλοκο, δυστυχώς, πλαίσιο από τεχνική άποψη.

<SPEAKER ID=241 NAME="Πρόεδρος">
Ευχαριστώ πολύ, κύριε Monti.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 09.00.

<CHAPTER ID=10>
Κοινωνική προστασία στην Ευρώπη το 1997
<SPEAKER ID=242 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0099/99) του κ. Pronk, εξ ονόματος της Επιτροπής Απασχόλησης και Κοινωνικών Υποθέσεων, σχετικά με την έκθεση της Επιτροπής προς το Συμβούλιο, το Ευρωπαϊκό Κοινοβούλιο και την Οικονομική και Κοινωνική Επιτροπή για την «Κοινωνική προστασία στην Ευρώπη 1997 - Περίληψη» [COM(98)0243 - C4-0375/98].
<P>
Ο εισηγητής κ. Pronk έχει το λόγο.

<SPEAKER ID=243 NAME="Pronk">
Κύριε Πρόεδρε, γνωρίζω ότι ο κ. Flynn δεν μπορούσε να είναι παρών απόψε, λόγω επειγόντων εργασιών που είχε, αν και η έκθεση αφορά κατ'αρχάς τον τομέα του. Ωστόσο, αισθάνομαι ιδιαίτερη ικανοποίηση για το γεγονός ότι απόψε βρίσκεται κοντά μας ο Επίτροπος Monti, γιατί πρέπει να ομολογήσω ότι το έργο του στον φορολογικό τομέα ενέπνευσε κατά κάποιο τρόπο την έκθεση που εκπονήσαμε. Υπάρχουν βεβαίως μερικά κοινά στοιχεία της κοινωνικής ασφάλισης με τη φορολογία. Αυτό συμβαίνει κατ' αρχάς επειδή ένα σημαντικό μέρος της κοινωνικής ασφάλισης χρηματοδοτείται από φόρους. Κατά δεύτερον, επειδή οι εισφορές που επιβάλλονται για την κοινωνική ασφάλιση θεωρούνται συχνά από τους πολίτες ως φόροι. Και, κατά τρίτον, πράγμα που αποτελεί και το σημαντικότερο στοιχείο, επειδή και στους δύο τομείς, με βάση τη συνθήκη του Αμστερνταμ, μπορούν να επέλθουν τροποποιήσεις μόνο με βάση τον κανόνα της ομοφωνίας. Συνεπώς, όσον αφορά το σημείο αυτό πρέπει να κοιτάξουμε την πρόοδο που μπόρεσε δύσκολα αλλά σταθερά να σημειώσει ο Επίτροπος στον φορολογικό τομέα.
<P>
Επιδοκιμάζουμε την έκθεση της Επιτροπής για την κοινωνική ασφάλιση. Το σύστημα κοινωνικής ασφάλισης είναι μια απάντηση στο κοινωνικό πρόβλημα που ενέσκυψε στα τέλη του περασμένου αιώνα. Τώρα που βρισκόμαστε στα τέλη του δικού μας αιώνα, μπορούμε να διαπιστώσουμε ότι τα προβλήματα παραμένουν ανεπίλυτα. Ωστόσο, αυτό που προέκυψε είναι ότι η κοινωνική ασφάλιση προσφέρει ένα σημαντικό μέσο για την προσαρμογή της οικονομίας της αγοράς του 19ου αιώνα στην αρχή της κοινωνικής δικαιοσύνης. Αν κοιτάξει κανείς τα στοιχεία, θα διαπιστώσει ότι η κοινωνική ασφάλιση και η κοινωνική προστασία αποτελούν σημαντικό μέρος του ΑΕγχΠ της Ευρωπαϊκής Ένωσης. Το αντίστοιχο ποσοστό ανέρχεται σε 28, 5 % του κοινοτικού ΑΕγχΠ. Εκατομμύρια άνθρωποι στην Ευρωπαϊκή Ένωση είναι εξαρτημένοι από επιδόματα ανεργίας και αναπηρίας, από συντάξεις και από μέτρα στον τομέα της δημόσιας υγείας. Η ευημερία της Ευρωπαϊκής Ένωσης αυξήθηκε χάρη στο διευρυμένο σύστημα το οποίο προσφέρει υποστήριξη σε περιόδους δυσπραγίας, ανάγκης και κρίσης.
<P>
Κύριε Πρόεδρε, το Συμβούλιο των Υπουργών προέβη το 1992 σε μία σύσταση για την προαγωγή της σύγκλισης των στόχων και της πολιτικής στον τομέα της κοινωνικής προστασίας. Γι'αυτό και συμπεριέλαβα στην έκθεσή μου ορισμένες συστάσεις για την προώθηση της σύγκλισης. Στην έκθεσή μου απευθύνω έκκληση στην Επιτροπή να παρουσιάσει ένα πρόγραμμα δράσης. Στο πρόγραμμα αυτό πρέπει να συμπεριληφθούν τα κριτήρια για μία διαδικασία προδιαγραφής επιδόσεων στον τομέα της κοινωνικής ασφάλισης. Κατά δεύτερον, πρέπει να θεσπιστεί ένας κώδικας δεοντολογίας για την αποφυγή του αθέμιτου ανταγωνισμού μέσω των συστημάτων κοινωνικής ασφάλισης. Κατά τρίτον, η οικονομική ζημία που προκύπτει από τη μη πληρωμή κοινωνικών εισφορών πρέπει να εκφραστεί με αριθμούς. Κατά τέταρτον, πρέπει να υποβληθούν προτάσεις για την καθιέρωση στοιχειωδών προτύπων για ορισμένους τομείς κοινωνικής προστασίας, με βάση τη συνθήκη του Αμστερνταμ. Κατά πέμπτον, πρέπει να ορισθεί το όριο της φτώχειας, προκειμένου να ορισθεί ένα ανθρώπινο κατώτατο όριο.
<P>
Θα ήθελα να υπεισέλθω σε δύο σημεία, αρχίζοντας με τη διαδικασία προδιαγραφής επιδόσεων. Ακολουθώντας την ευρωπαϊκή στρατηγική για την απασχόληση, ένα άλλο επιτυχές τμήμα της κοινωνικοοικονομικής πολιτικής της Ευρωπαϊκής Ένωσης και τα κριτήρια για την Οικονομική και Νομισματική Ένωση, πρέπει να συγκρίνουμε την κατάσταση που επικρατεί στα διάφορα κράτη μέλη. Η προδιαγραφή επιδόσεων μπορεί να βοηθήσει τα κράτη μέλη να επιλέξουν ένα συμπαγές και ανθρώπινο σύστημα κοινωνικής προστασίας, οπωσδήποτε τώρα που υπάρχουν ορισμένοι παράγοντες που θα μπορούσαν να ασκήσουν ολοένα και περισσότερη πίεση στο σύστημα. Όταν το λέω αυτό έχω υπόψη μου την αύξηση του αριθμού των ατόμων που ευρίσκονται σε ηλικία συνταξιοδότησης και των μονογονεϊκών οικογενειών. Η εξάρτηση των ομάδων αυτών από την κοινωνική προστασία είναι πολύ μεγάλη.
<P>
Το δεύτερο σημείο στο οποίο θα ήθελα να υπεισέλθω είναι η συγκέντρωση συγκεκριμένων στοιχείων για την οικονομική ζημία που επιφέρει η μη πληρωμή κοινωνικών εισφορών. Κατά τη γνώμη μου, το σημείο αυτό παραμερίζεται συχνά ως ασήμαντο, με αποτέλεσμα να παραγνωρίζεται. Εξάγονται εύκολα συμπεράσματα ότι δεν πρόκειται για μεγάλα ποσά. Παρ'όλα αυτά, ποτέ δεν είδα συγκεκριμένα στοιχεία που ήταν αποτέλεσμα μιας επιστημονικής μελέτης της κατάστασης αυτής. Η αποφυγή της πληρωμής εισφορών αφορά επίσης και ένα άλλο στοιχείο, το οποίο αποτελεί τον ακρογωνιαίο λίθο του ευρωπαϊκού κοινωνικού προτύπου, την αλληλεγγύη.
<P>
Κύριε Πρόεδρε, δεν έχω πολύ χρόνο. Θα μπορούσαμε να μιλάμε για πολύ καιρό για το θέμα της κοινωνικής ασφάλισης. Ευτυχώς γνωρίζω ότι στη συζήτηση θα συμμετάσχουν και ορισμένοι άλλοι. Θα ήθελα να ευχαριστήσω όλα τα μέλη για τη συναίνεση που πετύχαμε και να εκφράσω την ελπίδα ότι η έκθεση αυτή θα εγκριθεί από τη συνέλευση. Πάνω από όλα όμως ελπίζω ότι η Επιτροπή θα μπορέσει να χαράξει μια πολιτική σύγκλισης.

<SPEAKER ID=244 LANGUAGE="DE" NAME="Weiler">
Κύριε Πρόεδρε, αγαπητοί συνάδελφοι, επιτρέψτε μου στην αρχή της συζήτησης να εκφράσω τη λύπη μου για το γεγονός ότι πριν από λίγες ώρες παραιτήθηκε ο γερμανός Υπουργός Οικονομικών. Το αναφέρω στην παρούσα συζήτηση ιδίως επειδή στο πρόσωπο του Oskar Lafontaine είχαμε βρει έναν υπουργό, ο οποίος ανήκε στους λιγοστούς πολιτικούς που μπορούν να δουν μακριά, και ο οποίος αναγνώριζε και υπερασπίζονταν πάντα την ευρωπαϊκή διάσταση. Ειδικά εσείς, Επίτροπε Monti, θα καταλάβετε την εισαγωγή αυτή, επειδή ο Υπουργός Οικονομικών Lafontaine, είχε αρχίσει να εφαρμόζει την πρόταση που είχατε κάνει προ πολλού για την ελάφρυνση του παράγοντα εργασία.
<P>
Στην Ευρώπη, σε πολλούς τομείς και σε πολλά κράτη μέλη, ειδικά η κοινωνική προστασία θεωρείται μόνο σε ελάχιστο βαθμό ευρωπαϊκό ζήτημα. Το θέμα αυτό συζητείται πολύ πιο ευχάριστα σε περιορισμένο εθνικό, επαρχιακό επίπεδο και δεν έχει γίνει αντιληπτό πως οι πολίτες, οι εργαζόμενοι περιμένουν ήδη από καιρό να ενεργοποιηθούμε σε ευρωπαϊκό επίπεδο. Η Ομάδα του Ευρωπαϊκού Σοσιαλιστικού Κόμματος θα υποστηρίξει την έκθεση του κ. Pronk και για τον λόγο ότι αποτελεί μια καλή συνέχεια των δύο πρώτων εκθέσεων που είχαμε ψηφίσει στην Ολομέλεια και των οποίων τα σχέδια και τα συμπεράσματα είχα την τιμή να εκπονήσω ο ίδιος.
<P>
Βρίσκω σωστό το ότι ο κ. Pronk δεν συμφωνεί με όλες τις προτάσεις της Επιτροπής καθότι περιέχουν μερικά σημεία στα οποία είχαμε ασκήσει έντονη κριτική στο πλαίσιο της επιτροπής. Θα αναφέρω μόνο ένα το οποίο θεωρώ ότι δεν μπορούμε να το υιοθετήσουμε έτσι απλά. Στο πλαίσιο της μείωσης κόστους στον τομέα της υγείας προτείνατε αυξημένες άμεσες επιπλέον εισφορές των ασθενών για ιατρικές υπηρεσίες. Θεωρώ ότι είναι πολύ μονόπλευρη η άποψη αυτή και φυσικά δεν θα μπορέσουμε να τα υιοθετήσουμε όλα όπως έχουν.
<P>
Ο κ. Pronk ανέπτυξε διεξοδικά αρκετούς τομείς. Θα περιοριστώ σε μερικά σημεία που θεωρώ πολύ σημαντικά όπως π.χ. τις προτάσεις για την ευέλικτη μετάβαση στη συνταξιοδότηση και τις διαβουλεύσεις των κοινωνικών εταίρων σχετικά με το θέμα αυτό. Σε πολλά κράτη μέλη είχε οργανωθεί στο παρελθόν με υπερβολική επιπολαιότητα ο αποκλεισμός ηλικιωμένων εργαζόμενων μέσω της πρόωρης συνταξιοδότησής τους. Αυτό θα πρέπει στο μέλλον να ρυθμίζεται φυσικά με πιο ευέλικτο τρόπο. Πέραν τούτου θα πρέπει να λάβουμε πιο σοβαρά υπόψη την ίση μεταχείριση ανδρών και γυναικών στα συστήματα κοινωνικής ασφάλισης, απ' ό, τι στο παρελθόν, πράγμα που συμπληρώσαμε στην έκθεση.
<P>
Υποστηρίζω επίσης τις προτάσεις του κ. Pronk, επειδή υιοθέτησε μερικούς τομείς με την δική του ολλανδική, όπως θα έλεγα, αντίληψη περί συναίνεσης για τους οποίους εμείς, η Ομάδα του ΕΣΚ, περιμένουμε από την Επιτροπή συγκεκριμένους στόχους, συγκεκριμένα μέτρα και προπάντων Οδηγίες και προγράμματα δράσης. Δεν αρκεί πλέον, μετά από την τρίτη ανακοίνωση, όσο καλή και σημαντική και αν είναι αυτή, να εξακολουθούμε να προβαίνουμε και πάλι σε νέες ανακοινώσεις. Χρειαζόμαστε απόλυτα συγκεκριμένες νομοθετικές προτάσεις σύμφωνα με τα άρθρα 13 και 137 της Συνθήκης του Αμστερνταμ. Έχετε την υποστήριξή μας και στις διαπραγματεύσεις κατά τη συζήτηση με το Συμβούλιο Υπουργών. Γνωρίζετε βέβαια ότι το Κοινοβούλιο περιμένει περισσότερα πράγματα και όχι μόνον ανακοινώσεις. Περιμένουμε ποιοτικά αποτελέσματα.
<P>
Δεν μας επαρκούν τα όσα υποβλήθηκαν στο πλαίσιο του κοινωνικού διαλόγου, ούτε τα τελευταία αποτελέσματα. Απέχουν πολύ από το να ανταποκρίνονται στις προσδοκίες του Ευρωπαϊκού Κοινοβουλίου.
<P>
Θέλω να αναφερθώ σε ακόμα ένα σημείο του κ. Pronk. Στο τέλος της ομιλίας του μίλησε για την αλληλεγγύη και για την κατακράτηση των εισφορών στα συστήματα κοινωνικής ασφάλειας. Δεν θα πρέπει να ξεχνάμε ότι γίνεται σε πολύ μεγαλύτερο βαθμό - και νομίζω ότι αυτό το γνωρίζουμε όλοι, κοιτάζοντας το παρασκήνιο - κατακράτηση των εισφορών στα συστήματα κοινωνικής ασφάλειας από τους εργοδότες. Στην κοινή γνώμη αυτό εμφανίζεται δυστυχώς πολύ μονόπλευρα.
<P>
Γνωρίζουμε όλοι τα οικονομικά πλεονεκτήματα που προσφέρει η εσωτερική αγορά. Είναι όλο και περισσότερο προφανή. Αυτό που μας λείπει είναι η κοινωνική προστασία σε ευρωπαϊκό επίπεδο. Δεν πρόκειται για κάποιο υπόλειμμα από το παρελθόν, αλλά για ένα μοντέλο του μέλλοντος προκειμένου να μπορέσουν να ανακτήσουν οι πολίτες την εμπιστοσύνη τους προς τα ευρωπαϊκά θεσμικά όργανα και να τα αποδεχθούν και πάλι.
<P>
Χειροκροτήματα

<SPEAKER ID=245 LANGUAGE="DE" NAME="Schiedermeier">
Κύριε Πρόεδρε, αγαπητοί συνάδελφοι, κατ΄ αρχάς επιτρέψτε μου να εκφράσω τις θερμές ευχαριστίες μου στον εισηγητή για την εργασία του. Χαιρετίζω ρητά το προτεινόμενο πρόγραμμα δράσης. Στη συνάδελφο Weiler θέλω να πω ότι η παρέμβασή της απέδειξε πως εδώ υπάρχει ευρεία συναίνεση στην Επιτροπή Απασχόλησης και Κοινωνικών Υποθέσεων πέρα από τα κομματικά όρια. Θέλω όμως επίσης να πω ότι φυσικά δεν συμμερίζομαι πλήρως τη λύπη της για την παραίτηση του Lafontaine, αλλά οφείλω να ομολογήσω πως στην SPD υπάρχει πλέον ο κίνδυνος να αντιμετωπίσει δυσκολίες η πτέρυγα των εργαζομένων.
<P>
Η διατήρηση της κοινωνικής ειρήνης στην Ευρώπη εξαρτάται αναμφισβήτητα κατά αποφασιστικό τρόπο από την κοινωνική ασφάλεια. Όλα τα κράτη μέλη πρέπει να δρομολογήσουν επιπλέον προσπάθειες για περισσότερη απασχόληση. Παράλληλα με την ανεργία η κοινωνική ασφάλεια επιβαρύνεται και λόγω της δημογραφικής εξέλιξης. Από αυτήν την πίεση δεν θα πρέπει με κανένα τρόπο να θιγεί η αρχή της κοινωνικής αλληλεγγύης. Εδώ συμφωνώ απόλυτα με τον εισηγητή. Σε συνάρτηση με αυτά θα πρέπει να στοχεύσουμε στην αύξηση του ποσοστού απασχόλησης, και τούτο ισχύει ιδίως για τις γυναίκες αλλά και για τους ηλικιωμένους που, όπως είπατε, κυρία συνάδελφε Weiler, θίγονται δυστυχώς από τις διακρίσεις που γίνονται εις βάρος τους.
<P>
Η φορολογική επιβάρυνση ειδικά στον τομέα των υπηρεσιών θα πρέπει να μειωθεί όσον αφορά τον παράγοντα εργασία. Δεν πρέπει ωστόσο να προκύψουν στρεβλώσεις του ανταγωνισμού.
<P>
Ένα ακόμα πρόβλημα αποτελούν οι άτυπες μορφές εργασίας. Εδώ θα πρέπει επιτέλους να επιτευχθεί σε ευρωπαϊκό επίπεδο ένα εύλογο επίπεδο κοινωνικής προστασίας. Δίχως εντατική συνεργασία των κρατών μελών η κοινωνική ασφάλεια και η απασχόληση δεν θα είναι δυνατόν να προωθηθούν. Στο σημείο αυτό θα πρέπει προπάντων να αποφευχθεί το κοινωνικό ντάμπινγκ.
<P>
Η ίση μεταχείριση ανδρών και γυναικών πρέπει να ενισχυθεί περαιτέρω. Λαμβάνοντας υπόψη την αρχή της επικουρικότητας πρέπει να επιδιωχθεί μία σταδιακή σύγκλιση των συστημάτων κοινωνικής ασφάλειας. Η επέκταση επικουρικών συστημάτων συνταξιοδότησης που βασίζονται στην προχρηματοδότηση πρέπει να υπόκεινται σε αυστηρές προδιαγραφές για την ασφάλεια, ώστε να προστατεύονται οι εργαζόμενοι από απάτες και την απώλεια των συνεισφορών που έχουν ήδη καταβάλει. Τα υποχρεωτικά συστήματα ασφάλισης δεν πρέπει να αποδυναμωθούν ή να τεθούν σε κίνδυνο. Όσον αφορά τις υποψήφιες για ένταξη χώρες, θα πρέπει τα κριτήρια για τη σύγκλιση των συστημάτων κοινωνικής ασφάλειας να ορισθούν εκ νέου και καλύτερα, προκειμένου να αποφευχθούν ανυπολόγιστες συνέπειες για το σύνολο της Ευρωπαϊκής Ένωσης. Η μετανάστευση νέου, καλά καταρτισμένου, εξειδικευμένου, εργατικού δυναμικού θα μπορούσε να ρίξει την οικονομία των εν λόγω χωρών για χρόνια πίσω και να δημιουργήσει σοβαρές μετατοπίσεις στην αγορά εργασίας των μέχρι τούδε κρατών μελών.
<P>
Τέλος, αλλά με τη μεγαλύτερη δυνατή έμφαση, θέλω να επισημάνω ότι στο πλαίσιο της αλληλέγγυας κοινωνικής προστασίας το ευρωπαϊκό πρότυπο θα πρέπει να αναζητήσει εύλογες λύσεις για τη δημιουργία στρατηγικών απασχόλησης, φιλικών προς την οικογένεια. Δεν θα πρέπει με κανένα τρόπο να ξεχάσουμε ότι εκτός από τη φροντίδα των μικρών παιδιών αυξάνεται συνεχώς η ανάγκη για φροντίδα των ηλικιωμένων και άλλων μελών της οικογένειας που χρειάζονται βοήθεια.

<SPEAKER ID=246 LANGUAGE="NL" NAME="Boogerd-Quaak">
Κύριε Πρόεδρε, κύριε Επίτροπε, η έκθεση Pronk περιλαμβάνει πάρα πολλά πράγματα τα οποία θα έπρεπε στην ουσία να κάνουμε. Εκτός άλλων, λόγω της καθιέρωσης του ευρώ, η σύγκλιση στον τομέα της κοινωνικής ασφάλισης και της φορολογίας θα αποτελέσει ένα πολύ σημαντικό θέμα. Όμως, η πραγματικότητα είναι διαφορετική. Τα κράτη μέλη εξακολουθούν να εγείρουν εμπόδια όσον αφορά την απασχόληση σε μία άλλη χώρα. Πρόσφατο παράδειγμα είναι τα φορολογικά εμπόδια στη Γερμανία, με τα οποία καθίσταται πάρα πολύ δύσκολο σε ξένες επιχειρήσεις να αναλάβουν ένα συγκεκριμένο έργο στη χώρα αυτή. Απλώς, επιβάλλονται φόροι για το προσωπικό των επιχειρήσεων. Αυτό είναι πάρα πολύ παράξενο και ο κ. Lafontaine δεν έχει κάνει τίποτα. Όμως, ούτε οι Κάτω Χώρες, η πατρίδα μου, είναι εντελώς αμέτοχες.
<P>
Η αναθεώρηση της φορολογικής σύμβασης μεταξύ Βελγίου και Κάτω Χωρών, επιφέρει μια τεράστια οικονομική επιβάρυνση στους Ολλανδούς μεθοριακούς εργαζόμενους. Συνεπώς, όσο διατηρούμε αυτή την τεράστια διαφορά στη φορολογία και την κοινωνική ασφάλιση και επινοούμε διάφορα κόλπα για την αναγνώριση πτυχίων και πιστοποιητικών, χάνονται πάρα πολλές ευκαιρίες εργασίας, κυρίως στις περιοχές της μεθορίου. Στο μέλλον, το πρόβλημα αυτό θα είναι πάρα πολύ άμεσο.
<P>
Ένα άλλο παράδειγμα είναι η έλλειψη πολιτικού συντονισμού στην περίπτωση των συμπληρωματικών συντάξεων, τόσο όσον αφορά τη φορολογική έκπτωση, όσο και τη φορολογία του τελικού επιδόματος. Το γεγονός αυτό αποτελεί σημαντικό εμπόδιο για την ελεύθερη κυκλοφορία εργαζομένων. Γι'αυτό και χαίρομαι που ο Επίτροπος Monti ανακοίνωσε αυτή την εβδομάδα ότι θα υποβάλει πάρα πολύ σύντομα πρόταση για την αντιμετώπιση αυτών των προβλημάτων. Οι προτάσεις του επί των θεμάτων αυτών με ικανοποιούσαν πάντοτε και ελπίζω ότι το Συμβούλιο θα τις ακολουθήσει πραγματικά.
<P>
Σήμερα το πρωί, κατά την εξέταση της ετήσιας οικονομικής έκθεσης για το 1999, τάχθηκα υπέρ μιας μεγαλύτερης διεθνούς κινητικότητας των εργαζομένων. Το σημείο αυτό θα προσλαμβάνει ολοένα και μεγαλύτερη σημασία τα προσεχή χρόνια, επειδή, λόγω της ΟΝΕ, η ανεργία δεν θα μπορεί πλέον να καταπολεμηθεί με νομισματικά μέτρα. Η κινητικότητα της εργασίας είναι απαραίτητη ως μηχανισμός προσαρμογής για την αντιμετώπιση της περιφερειακής ανεργίας στα κράτη μέλη. Ωστόσο, από την άλλη πλευρά, δεν επιτρέπεται να μην υπάρχει κοινωνική ασφάλιση. Γι'αυτό θα πρέπει να συνεργαστούμε για να προωθηθεί η σύγκλιση στον τομέα αυτό, τόσο όσον αφορά την κοινωνική ασφάλιση, όσο και τη φορολογία.

<SPEAKER ID=247 LANGUAGE="FR" NAME="Hermange">
Κύριε Πρόεδρε, σήμερα το πρωί, μία γαλλική εφημερίδα είχε τίτλο «η Κοινωνική Ευρώπη τραυλίζει». Είναι αλήθεια ότι υπάρχουν ακόμα πολλά να γίνουν στο πλαίσιο της ενιαίας αγοράς και του ενιαίου νομίσματος, ώστε η κοινωνική προστασία να μην είναι η μεταβλητή εξισορρόπησης εις βάρος των εργαζομένων και οι επιχειρήσεις της Ένωσης να μην υπόκεινται σε έναν αθέμιτο ανταγωνισμό μέσω μίας γενίκευσης του κοινωνικού ντάμπινγκ.
<P>
Αλλά η αλήθεια είναι ότι εάν η κοινωνική Ευρώπη τραυλίζει, είναι επειδή δεν διαθέτουμε επαρκή νομική βάση. Αυτός είναι ο λόγος για τον οποίο η θέληση των πολιτικών ανδρών όπως ο Bartho Pronk, που κάνει από την πλευρά του ότι είναι δυνατό για να προωθήσει την Κοινωνική Ευρώπη, και του οποίου η σημερινή έκθεση αποτελεί ουσιαστικά την απόδειξη, έχει ιδιαίτερη σημασία.
<P>
Στη Γαλλία, ο Πρόεδρος της Δημοκρατίας, στο μήνυμα που απηύθυνε στο εθνικό κοινοβούλιο, υπενθυμίζει ότι όπως υπάρχει στην Ευρώπη ένας ευρωπαϊκός πολιτισμός, υπάρχει ένα ευρωπαϊκό κοινωνικό μοντέλο, άρρηκτα συνδεδεμένο με την ευρωπαϊκή υπηκόοτητα. Αυτός είναι ο λόγος για τον οποίο θα πρέπει συνεχώς να υπερασπιζόμαστε αυτό το ευρωπαϊκό κοινωνικό μοντέλο.
<P>
Στο πνεύμα αυτό υποστηρίζω πλήρως το στόχο του εισηγητή να θεσμοθετήσει μία κάποια κοινωνική σύγκλιση στην Ευρώπη, όχι μέσω μίας κατάλληλης ομοιομορφοποίησης, αλλά μέσω της εφαρμογής μίας αυξανόμενης συνεργασίας μεταξύ των Κρατών Μελών στον κοινωνικό τομέα. Συγκατατίθεμαι επίσης με το διάβημα του Bertho Pronk που συνίσταται στο αίτημα για ελάχιστους ευρωπαϊκούς κανόνες για ορισμένες κοινωνικές διατάξεις καθώς και μία οργανωμένη διαδικασία εθελοντικής διαβούλευσης σε ευρωπαϊκό επίπεδο σχετικά με τους στόχους και τις πολιτικές της κοινωνικής πολιτικής, ειδικότερα για το μοντέλο ευρωπαϊκής στρατηγικής για την απασχόληση όπως αποφασίστηκε στη Διάσκεψη του Λουξεμβούργου.
<P>
Είμαι πεπεισμένος ότι η υιοθέτηση κατευθυντήριων γραμμών στον κοινωνικό τομέα, θα κινητοποιήσουν τις κυβερνήσεις μας στο να αναζητήσουν μία γόνιμη και απαραίτητη ισορροπία μεταξύ της αλληλεγγύης και της ανταγωνιστικότητας.
<P>
Eνώ μόλις γιορτάσαμε την Ημέρα της Γυναίκας, θα ήθελα ωστόσο να επιμείνω σε ένα σημαντικό στοιχείο για τις πολυάριθμες γυναίκες που εργάζονται, προκειμένου να μπορέσουν να συμβιβάσουν την οικογενειακή και επαγγελματική ζωή. Φυσικά, αυτό δεν αφορά μόνο τις γυναίκες, αλλά και τα παιδιά. Από την άποψη αυτή, η έκθεση καλεί το Συμβούλιο να εντάξει στις κατευθυντήριες γραμμές της κοινωνικής πολιτικής, συγκεκριμένους στόχους για την ανάπτυξη δομών υποδοχής και φύλαξης παιδιών, καθώς και εγκαταστάσεις για γονείς που χρήζουν κάποιας φροντίδας.
<P>
Θα ευχόμουν, στην Κοινωνική πολιτική όπως αυτή θα πρέπει να γίνεται αντιληπτή από το Κοινοβούλιό μας, να μπορούσαμε να εντάξουμε και αυτή τη διάσταση της κοινωνικής προστασίας. Ωστόσο, διαπιστώνω ότι κάποιοι πολιτικοί άντρες δεν το επιθυμούν. Σας μεταφέρω τα λόγια ενός γερμανού σοσιαλιστή υπουργού, στο πλαίσιο της Συνθήκης του Αμστερνταμ. «Υπήρξαν τόσοι δύσκολοι συμβιβασμοί, που δεν είναι κολακευτικό για ένα Πρωθυπουργό να επιστρέφει στη χώρα του για να ανακοινώσει στους πολίτες ότι κατάφερε να διαπραγματευτεί ένα σχέδιο σχετικά με την πολιτική υπέρ των παιδιών». Τέτοιες δηλώσεις είναι σκανδαλώδεις, και εκτιμώ από την πλευρά μου ότι η πολιτική για το παιδί, αποτελεί, κατά κάποιο τρόπο, μέρος της κοινωνικής προστασίας που τους οφείλουμε.

<SPEAKER ID=248 LANGUAGE="SV" NAME="Schφrling">
Κύριε Πρόεδρε, αξιότιμοι συνάδελφοι, θέλω να συγχαρώ τον κ. Pronk για την έκθεση, καθώς επίσης και την Επιτροπή Απασχόλησης και Κοινωνικών Υποθέσεων που με τις προτάσεις τροπολογίας της βελτίωσε πολύ αυτήν την έκθεση. Στον πρόλογο δε προσδιορίζονται δύο σημαντικές και καθοριστικές, κατ' εμέ, πτυχές της κοινωνικής προστασίας και ενός συστήματος κοινωνικής αλληλεγγύης, συγκεκριμένα ότι όλοι πρέπει να αναλάβουν τις ευθύνες τους και, σε πνεύμα αλληλεγγύης, να συμβάλουν στην ασφάλεια της κοινωνικής βάσης. Ακόμη κι αν οι συμπληρωματικές ιδιωτικές ασφαλίσεις μπορεί να αποτελούν ένα σωστό και σημαντικό τμήμα της προσαρμογής των συστημάτων κοινωνικής ασφάλισης, τα οποία επιβαρύνονται λόγω του ολοένα αυξανόμενου αριθμού των ηλικιωμένων, αυτό δεν πρέπει να συνεπάγεται την αποδυνάμωση της κοινής ευθύνης, ώστε να προκύψουν διαφορετικά επίπεδα υγειονομικής περίθαλψης, όπως γνωρίζουμε μεταξύ άλλων από το παράδειγμα προς αποφυγήν των ΗΠΑ. Πρέπει, αντίθετα, να περιφρουρήσουμε την κοινή ευθύνη και το σύστημα κοινωνικής αλληλεγγύης.
<P>
Το οικονομικό κόστος της ανεργίας είναι μεγάλο και επιβαρύνει πολύ τις κοινωνικές δαπάνες. Γι' αυτό το να φροντίσουμε να δημιουργηθούν περισσότερες θέσεις εργασίας αποτελεί ένα σημαντικό τμήμα της κοινωνικής προστασίας. Όπως ελέχθη, ένα βήμα προς αυτήν την κατεύθυνση είναι η μείωση του φόρου επί της εργασίας, κάτι που αναφέρει και ο κ. Pronk.
<P>
Φυσικά, η ενιαία αγορά έχει αυξήσει την ανάγκη συνεργασίας και συντονισμού των κρατών μελών στον τομέα της κοινωνικής προστασίας. Χρειάζεται, επίσης, ένας κώδικας συμπεριφοράς όσον αφορά τον αθέμιτο ανταγωνισμό με χαμηλό επίπεδο κοιννωικών προτύπων - αυτό που συνήθως αποκαλούμε κοινωνική περιθωριοποίηση. Είναι αναγκαία η ύπαρξη ελαχίστων επιπέδων όσον αφορά την ασφάλεια που σχετίζεται με το εργατικό δίκαιο, μεταξύ άλλων για την πληθώρα των άτυπων μορφών πρόσληψης που τώρα κάνουν την εμφάνισή τους. Ωστόσο, πρέπει επίσης να θυμόμαστε ότι όταν μιλάμε για κοινωνική σύγκλιση αυτό που χρειάζεται είναι μία εθελοντική προσαρμογή, ένας συντονισμός στόχων και στρατηγικών. Πρόκειται ουσιαστικά για την αμοιβαία αναγνώριση των κοινωνικών ασφαλίσεων, των ασφαλίσεων που σχετίζονται με το εργατικό δίκαιο, των συνταξιοδοτικών συστημάτων κ.λ.π. κάτι που είναι σημαντικό και για την ελεύθερη κυκλοφορία.
<P>
Με τη νέα πρόταση που υπέβαλε η Επιτροπή και επί της οποίας μου εμπιστεύθηκαν την εκπόνηση της έκθεσης του Κοινοβουλίου, διευρύνεται επίσης η προστασία για τους πολίτες τρίτων χωρών, τους εργαζόμενους στις συνοριακές περιοχές, τους σπουδαστές κ.λ.π.&#x02D9; αυτός είναι ο απολύτως σωστός δρόμος που πρέπει να ακολουθήσουμε.
<P>
Τέλος, στην έκθεση εξετάζονται οι διακρίσεις και ο κοινωνικός αποκλεισμός. Η δημιουργία ενός συνεκτικού σχεδίου για να αντιμετωπιστούν αυτά τα φαινόμενα το συντομότερο δυνατόν και να μειωθεί ο αριθμός των κοινωνικά αποκλεισμένων και των φτωχών στην Ευρώπη είναι κάτι που εμείς της Ομάδας των Πρασίνων πραγματικά στηρίζουμε.

<SPEAKER ID=249 LANGUAGE="NL" NAME="Maes">
Κύριε Πρόεδρε, κύριε Επίτροπε, αξιότιμοι συνάδελφοι, ειπώθηκαν πολλά αξιόλογα πράγματα με αφορμή την έκθεση του κ. Pronk και προσωπικά θα ήθελα να συμφωνήσω τόσο με την έκκληση για μία γενικευμένη αλληλεγγύη όσο και με την έκκληση για ρεαλισμό και μέριμνα για τη δημιουργία μιας νέας κοινωνίας, στην οποία τα καθήκοντα της κοινωνικής μέριμνας θα προσλάβουν μια άλλη διάσταση. Όλα αυτά τα στοιχεία πρέπει να συμπεριληφθούν στο τελικό σχήμα του προγράμματος.
<P>
Σήμερα, τα κράτη μέλη της Ευρωπαϊκής Ένωσης καταβάλλουν πάρα πολύ μεγάλες προσπάθειες στον τομέα της κοινωνικής προστασίας. Επειδή όμως η κοινωνία αλλάζει, επειδή γερνάει, επειδή σχεδόν όλες οι γυναίκες εργάζονται και έξω από το σπίτι, επειδή αυξάνεται συνεχώς ο αριθμός των μονογονεϊκών οικογενειών, κλπ., προκύπτουν διαρκώς νέες καταστάσεις οι οποίες δεν καλύπτονται από την κοινωνική ασφάλιση. Θα ήθελα, εκτός άλλων, να υποστηρίξω ότι η προσέγγιση της κοινωνικής μέριμνας δεν πρέπει να είναι υπερβολικά δογματική, αλλά ότι και σ' αυτή την περίπτωση θα πρέπει τουλάχιστον να αναγνωρίζονται τα κοινωνικά δικαιώματα, πράγμα το οποίο ισχύει και για τη μη αμοιβόμενη εργασία.
<P>
Κύριε Επίτροπε, βεβαίως και υπάρχει ανάγκη δημιουργίας ενός ευρωπαϊκού κοινωνικού πυλώνα. Η συνεργασία των κρατών μελών πρέπει να διευρυνθεί λόγω της ΟΝΕ, λόγω της ευρωπαϊκής στρατηγικής για την απασχόληση. Πρέπει να υπάρχει ένα κοινωνικό δίκτυο για όλους. Στην ουσία, δεν έχουμε πια πολύ χρόνο, επειδή η σύγκλιση στον τομέα της κοινωνικής προστασίας επείγει. Ζητώ λοιπόν να θεσπιστούν πολύ συγκεκριμένα μέτρα, όπως κάνει και ο κ. Pronk στην έκθεσή του και όπως κάνει και η Κοινωνική Επιτροπή. Οι σημερινές διαφορές του κόστους της κοινωνικής προστασίας παρακωλύουν τον ανταγωνισμό μεταξύ των κρατών μελών και, συνεπώς, απειλούν την απασχόληση. Θα ήθελα να αναφέρω ένα παράδειγμα, υπάρχουν όμως πάρα πολλά. Το παράδειγμα της εξαφάνισης της Renault στη Φλάνδρα προξένησε μεγάλη πίκρα. Πρέπει να θεσπιστούν ελάχιστα πρότυπα όσον αφορά την κοινωνική προστασία και τους μισθούς, έτσι ώστε να δημιουργηθεί πραγματικά μια κοινωνική Ευρώπη. Αυτό όμως δεν προσφέρει λύση στις χώρες που έχουν ένα ιδιαίτερα αναπτυγμένο και ακριβό σύστημα κοινωνικής προστασίας, με βάση τη γενική αλληλεγγύη η οποία επηρεάζει σημαντικά το κόστος εργασίας. Δεν θέλουμε να υπονομευθεί το σύστημα κοινωνικής προστασίας στις χώρες μας. Όμως, η βάση του συστήματος σε όλη την Ευρώπη πρέπει φυσικά να συνεχίσει να είναι μια αποτελεσματική πολιτική απασχόλησης.
<P>
Δεν θέλουμε την απασχόληση στις χώρες με περιορισμένη κοινωνική προστασία και την ανεργία στις χώρες με ευρεία κοινωνική προστασία. Δεν θέλουμε μια τέτοια Ευρώπη. Η σύγκλιση είναι απολύτως απαραίτητη!

<SPEAKER ID=250 LANGUAGE="SV" NAME="Lindqvist">
Κύριε Πρόεδρε, η άποψή μου αποκλίνει, ίσως, λίγο από αυτήν που έχετε εσείς οι υπόλοιποι, όχι τόσο όσον αφορά την ουσία, όσο, ίσως, όσον αφορά το πλαίσιο επεξεργασίας των θεμάτων. Η ευημερία, οι στενές σχέσεις παιδιών και γονιών καθώς και μεταξύ των γενεών, το σχολείο, η κοινωνική ασφάλεια, η οδοντιατρική περίθαλψη και η περίθαλψη γενικότερα είναι πρωτίστως εθνικές υποθέσεις. Ουδείς λόγος υπάρχει για εναρμόνιση ή λεπτομερή ρύθμιση σε επίπεδο ΕΕ. Απεναντίας, υπάρχουν πολλοί λόγοι να αναγνωριστούν αμοιβαία τα διάφορα συστήματα, ώστε να μπορούν οι άνθρωποι που μετακινούνται μεταξύ διαφόρων χωρών να απολαμβάνουν τα κοινωνικά προνόμιά τους στη νέα χώρα. Σ' αυτόν τον τομέα υπάρχουν πολλές ελλείψεις και πάρα πολλά που πρέπει να γίνουν.
<P>
Κατά την άποψή μου, το σημαντικότερο θέμα σε επίπεδο ΕΕ είναι η απασχόληση. Σ' αυτόν τον τομέα, όμως, η ΕΕ απέτυχε!. Όταν η Σουηδία έκανε αίτηση ένταξης πριν 10 χρόνια, το 1990, το ποσοστό της ανεργίας ήταν 2, 3 %. Σήμερα, το νούμερο αυτό κατά μέσο όρο σε κοινοτικό επίπεδο κυμαίνεται σε ποσοστό 10-12 %. Στη Σουηδία, σε περιοχές όπου η πλειοψηφία είναι μετανάστες, το ποσοστό της ανεργίας πριν δέκα χρόνια ήταν 50 %&#x02D9; σήμερα είναι 75 %, ή, ίσως, 90 %. Δεν εννοώ ότι αυτό οφείλεται στην ΕΕ ή σε κάποιον άλλον, αλλά, εννοώ ότι αποτύχαμε όσον αφορά την εύρεση λύσης σ' αυτό το σοβαρότατο κοινωνικό θέμα, το οποίο πλήττει ιδιαιτέρως ευάλωτες ομάδες οι οποίες δεν μπορούν να επηρεάσουν αυτήν την πραγματικότητα, δηλαδή, παιδιά και άνεργοι που δεν έχουν τίποτα για να ζήσουν.
<P>
Η ΕΕ ασχολήθηκε υπερβολικά με την οικονομία, την αγορά, το εμπόριο και τον ανταγωνισμό. Αυτά είναι σημαντικά, όμως, οι επιπτώσεις αυτής της ενασχόλησης δεν έτυχαν πάντοτε της προσοχής της. Η ΟΝΕ ήταν το πρόγραμμα που επεσκίασε όλα τα άλλα και είχε μεγάλο κόστος με τη μορφή προγραμμάτων λιτότητας, περικοπών και αύξησης της ανεργίας. Σήμερα υπάρχουν 18 εκατομμύρια άνεργοι και 50 εκατομμύρια φτωχοί. Είναι υπερβολικά πολλοί!
<P>
Εκτός της ανεργίας, η ΕΕ πρέπει να δώσει προτεραιότητα σε κοινωνικά θέματα, όπως είναι τα μεγάλα προβλήματα που αφορούν τη διαμόρφωση κοινής γνώμης ενάντια στις διακρίσεις π.χ. κατά των μεταναστών, των γυναικών, των ανέργων καθώς και του δουλεμπορίου και του αγώνα ενάντια στα ναρκωτικά. Σ' αυτόν τον τομέα υπάρχουν πάρα πολλά που πρέπει να γίνουν και πρέπει να εφαρμοστεί και εδώ η μέθοδος η οποία συνεπάγεται ότι στα κράτη μέλη παρέχονται, μέσω των κοινών κατευθυντήριων γραμμών σε κοινοτικό επίπεδο, συμβουλές, υποδείξεις, ενίσχυση και στόχοι, όπου, όμως, οι αποφάσεις λαμβάνονται σε τοπικό επίπεδο.
<P>
Η κοινοτική συνεργασία στον κοινωνικό τομέα πρέπει να επικεντρωθεί στους εξής τέσσερεις τομείς: θέσεις εργασίας και ανεργία, μείωση του αποκλεισμού και της φτώχειας, άρση των διακρίσεων και του κοινωνικού αποκλεισμού, καθώς και ενίσχυση της ισότητας.

<SPEAKER ID=251 LANGUAGE="DE" NAME="Raschhofer">
Κύριε Πρόεδρε, αγαπητοί συνάδελφοι, σε όλη την επικράτεια της Ευρωπαϊκής Ένωσης τα συστήματα κοινωνικής ασφάλειας και η μεταρρύθμισή τους βρίσκονται στην πρώτη θέση της ημερήσιας διάταξης. Αυτή η εντελώς προφανής ανάγκη για δράση που εμφανίζεται στην πολιτική έχει βέβαια τους λόγους της. Η καθιέρωση του ευρώ επηρεάζει αναμφισβήτητα τη μισθολογική πολιτική και συνεπώς σε συνάρτηση με αυτή επηρεάζει και την κοινωνική ασφάλεια στα επιμέρους κράτη μέλη. Ταυτόχρονα, παρά το υψηλό επίπεδο απασχόλησης, η Ευρώπη αγωνίζεται, επειδή έχει επίσης μεγάλες στρατιές ανέργων. Αυτό συνεπάγεται ότι τα συστήματα κοινωνικής ασφάλειας επιβαρύνθηκαν αντίστοιχα, ενώ οι πόροι για τη χρηματοδότησή τους λιγόστευαν.
<P>
Τα χρήματα στα ταμεία των Υπουργών Οικονομικών είναι, όπως γνωρίζετε, λιγοστά και οι αυξανόμενοι φόροι βλάπτουν την Ευρώπη ως τόπο εγκατάστασης επιχειρήσεων στο πλαίσιο του διεθνούς ανταγωνισμού. Με τα συγκεκριμένα δεδομένα, θα πρέπει κοινός στόχος όλων των προσπαθειών για τη μεταρρύθμιση των συστημάτων κοινωνικής ασφάλειας να είναι η βιώσιμη διασφάλιση της αποδοτικότητας των συστημάτων αυτών, και η διαμόρφωσή τους, και αυτό το τονίζω, να γίνει κατά τρόπο, ώστε να προωθούνται η οικονομική μεγέθυνση και η δημιουργία νέων θέσεων εργασίας, αντί να παρεμποδίζονται.

<SPEAKER ID=252 NAME="Monti">
Επιτρέψτε μου να αρχίσω ευχαριστώντας τον κ. Pronk για την εξαιρετική του έκθεση και για τα καλοπροαίρετα λόγια του που εγώ προσωπικά χαιρετίζω για δύο λόγους. Ο στόχος, δηλαδή ο φορολογικός συντονισμός στον οποίο έκανε αναφορά, δεν αποσκοπεί μόνο στην ενίσχυση της ενιαίας αγοράς, αλλά θα έχει επίσης κάποιο αποτέλεσμα από κοινωνικής άποψης, καθιστώντας τα φορολογικά συστήματα πιο ευνοϊκά για την απασχόληση. Από πλευράς μηχανισμών υπάρχουν όντως εντυπωσιακές ομοιότητες ανάμεσα στα μέσα που έχουν επινοηθεί για την καταπολέμηση του επιζήμιου φορολογικού ανταγωνισμού και στην πρόταση του εισηγητή όσον αφορά έναν κώδικα συμπεριφοράς για την αποτροπή του επιζήμιου ανταγωνισμού μέσω συστημάτων κοινωνικής ασφάλισης.
<P>
Ο κ. Pronk εκμεταλλεύτηκε την ευκαιρία που εμφανίστηκε με τη δημοσίευση της έκθεσης για την κοινωνική προστασία για το 1997, που παρουσιάστηκε από την Επιτροπή με πρωτοβουλία και υπό την καθοδήγηση του Επιτρόπου κ. Flynn, για να ξεκινήσει μια συζήτηση στο Κοινοβούλιο για τις μελλοντικές προκλήσεις όσον αφορά τα συστήματα κοινωνικής προστασίας της Ευρώπης. Αυτή η συζήτηση είναι βαρυσήμαντη και επίκαιρη για λόγους στους οποίους θα αναφερθώ.
<P>
Μπορώ να δηλώσω ότι η Επιτροπή χαιρετίζει το ψήφισμα που συζητάτε σήμερα. Δίνετε το κατάλληλο μήνυμα την κατάλληλη στιγμή. Η Ευρώπη ζει μια περίοδο αλλαγών: αλλαγές στο χώρο της εργασίας, αλλαγές στην κοινωνία και τις δομές της οικογένειας, τεχνολογικές αλλαγές και σημαντικές δημογραφικές αλλαγές. Όλα τα κράτη μέλη νιώθουν αυτές τις αλλαγές σε μεγαλύτερο ή μικρότερο βαθμό. Χρειαζόμαστε νέες, καινοτόμες μεθόδους προκειμένου να εξακολουθήσουν τα συστήματα κοινωνικής προστασίας να εκπληρώνουν τον παραδοσιακό και ιδιαίτερα σημαντικό ρόλο τους: ανακατανομή εισοδήματος, εξασφάλιση κοινωνικής συνοχής και προστασία έναντι των κοινωνικών κινδύνων όπως γίνεται τα τελευταία πενήντα χρόνια.
<P>
Το 1995 η Επιτροπή ξεκίνησε μια συζήτηση για το μέλλον της κοινωνικής προστασίας. Σκοπός ήταν να δοθεί το έναυσμα για μια διαδικασία ομαδικής θεώρησης, έτσι ώστε να ψάξουμε μαζί για λύσεις και να μάθουμε ο ένας από τον άλλο. Καθώς δεν ήμουν εγώ εκείνος που κίνησε αυτή τη διαδικασία - αλλά ο Επίτροπος κ. Flynn - μπορώ να πω εκ των υστέρων, σε προσωπική βάση, ότι αυτό ήταν ίσως ένα από τα πρώτα παραδείγματα της προσπάθειας να επιτευχθεί πρόοδος μέσω συγκρίσεων, μέσω εξονυχιστικής έρευνας και μέσω ανάλογων διαδικασιών, κάτι που βρίσκω πολύ χρήσιμο.
<P>
Το 1997 η Επιτροπή χρησιμοποίησε στοιχεία αυτής της συζήτησης στην ανακοίνωσή της: Εκσυγχρονισμός και Βελτίωση της Κοινωνικής Προστασίας. Το βασικό μήνυμα της Επιτροπής καθ'όλη αυτή τη διαδικασία ήταν ότι είναι επιτακτική η ανάγκη εκσυγχρονισμού της κοινωνικής προστασίας στην Ευρωπαϊκή Ένωση. Εκσυγχρονισμός σημαίνει προσαρμογή των συστημάτων στις νέες κοινωνικές και οικονομικές συνθήκες κάτω από τις οποίες αυτά εφαρμόζονται. Δεν σημαίνει εγκατάλειψη των υψηλών ιδανικών και σημαντικών στόχων για την πραγματοποίηση των οποίων λειτουργούν αυτά τα συστήματα. Σημαίνει αλλαγή μεθόδων και τακτικής, όπου είναι απαραίτητο, προκειμένου να διασφαλιστεί ότι μπορούμε να συνεχίσουμε να παρέχουμε στους πολίτες μας τα υψηλά επίπεδα κοινωνικής προστασίας που επιθυμούν. Συγχρόνως, πρέπει να εξασφαλίσουμε ότι πρόκειται για βιώσιμα συστήματα.
<P>
Η σπουδαιότητα ενός υψηλού επιπέδου κοινωνικής προστασίας τονίστηκε περισσότερο μέσω των αντιδράσεων στην ανακοίνωση του 1997, συγκεκριμένα στο ψήφισμα του Ευρωπαϊκού Κοινοβουλίου, που ετοίμασε η κ. Weiler, και στις συζητήσεις στο ευρωπαϊκό φόρουμ κοινωνικής πολιτικής. Η διαδικασία της ταχείας κοινωνικής, οικονομικής και πολιτικής αλλαγής συνεχίζεται. Σε ευρωπαϊκό επίπεδο μόνο, από τότε που ξεκινήσαμε τη συζήτησή μας για τον εκσυγχρονισμό και τη βελτίωση της κοινωνικής προστασίας, μπορούμε να παρατηρήσουμε τα ακόλουθα: η Συνθήκη του Αμστερνταμ έχει εγκριθεί και θα τεθεί σύντομα σε ισχύ, ενσωματώνοντας ένα νέο κεφάλαιο περί απασχόλησης και άλλων ανάλογων εξελίξεων σχετικά με τον κοινωνικό αποκλεισμό, την κατάργηση των διακρίσεων και τη δημόσια υγεία. Η ευρωπαϊκή στρατηγική απασχόλησης έχει τεθεί επιτυχώς σε εφαρμογή και τα κράτη μέλη έχουν κάνουν μια καλή αρχή όσον αφορά την υλοποίησή της.
<P>
Το ενιαίο νόμισμα καθιερώθηκε τον Ιανουάριο. Έχουν ξεκινήσει οι διαπραγματεύσεις διεύρυνσης με πέντε χώρες της Κεντρικής και Ανατολικής Ευρώπης. Είναι σημαντικό να αναγνωρίσουμε ότι αυτές οι εξελίξεις θα επηρεάσουν τόσο τα συστήματα κοινωνικής προστασίας των κρατών μελών όσο και τον τρόπο συνεργασίας σε ευρωπαϊκό επίπεδο.
<P>
Έχει έρθει πλέον η κατάλληλη στιγμή να σημειωθεί κάποια πρόοδος στη διαδικασία της από κοινού εξέτασης όσον αφορά το μέλλον των συστημάτων κοινωνικής προστασίας. Οι προτάσεις που περιλαμβάνονται στο ψήφισμα του Κοινοβουλίου βρίσκονται στο σωστό δρόμο. Είναι σαφές ότι υποστηρίζετε ένα ουσιαστικό κομμάτι αυτής της διαδικασίας - την ανάγκη στενής συνεργασίας και τα τεράστια οφέλη που αυτή μπορεί να επιφέρει.
<P>
Η πολιτική κοινωνικής προστασίας είναι ένα θέμα για το οποίο φέρουν ευθύνη τα κράτη μέλη. Υπάρχουν σημαντικές διαφορές ανάμεσα στα συστήματα των 15 κρατών μελών. Παρ' όλα αυτά αντιμετωπίζουμε κοινά προβλήματα και προκλήσεις. Έχουμε κοινούς στόχους. Όλοι μας έχουμε έχουμε να κερδίσουμε πολλά αν εξετάσουμε το θέμα συλλογικά. Δίνετε επίσης ένα σαφές μήνυμα στην Επιτροπή και τα κράτη μέλη να αντιμετωπίζουν με φιλοδοξία αυτή τη διαδικασία. Η Επιτροπή θα λάβει σημαντικά υπόψη της αυτές τις απόψεις όταν επιστρέψουμε με τις προτάσεις μας όσον αφορά τον τρόπο με τον οποίο μπορούμε να προωθήσουμε αυτές τις απόψεις περί κοινωνικής προστασίας. Θα εκδώσουμε μια νέα και μεγαλεπήβολη ανακοίνωση κατά τους επόμενους μήνες. Το ψήφισμά σας αποτελεί από αυτή την άποψη μια επίκαιρη πηγή στοιχείων που θεωρούμε πολύτιμη.

<SPEAKER ID=253 NAME="Πρόεδρος">
Ευχαριστώ πολύ, κύριε Monti.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 9.00.

<SPEAKER ID=254 NAME="Πρόεδρος">
Τον λόγο έχει ο κ. Schiedermeier επί θέματος διαδικασίας.

<SPEAKER ID=255 NAME="Schiedermeier">
) Κύριε Πρόεδρε, επιτρέψτε μου μια σύντομη παρατήρηση. Πολλοί από τους συναδέλφους, ανά πάσα στιγμή και με κάθε ευκαιρία, ασκούν κριτική στην συμπεριφορά της Επιτροπής. Για τον λόγο αυτό λυπάμαι ακόμα περισσότερο που αντίστροφα κάνουν τις παρεμβάσεις τους στη συζήτηση και μετά εγκαταλείπουν αμέσως το Σώμα, χωρίς να περιμένουν την απάντηση του Επιτρόπου που έμεινε μέχρι τις 21.00 και τον ευχαριστούμε για αυτό. Θέλω να ζητήσω προσωπικά συγνώμη για τη συμπεριφορά των συναδέλφων μου.

<SPEAKER ID=256 NAME="Πρόεδρος">
Ευχαριστώ πολύ, κύριε Schiedermeier. Οι σκέψεις σας θα συμπεριληφθούν στα πρακτικά.
<P>
Με αυτό, κυρίες και κύριοι συνάδελφοι, φθάνουμε στο πέρας των εργασιών μας. Μια παρατεταμένη ημέρα εργασιών που σήμανε πρόσθετη εργασία για τις υπηρεσίες του Σώματος, τις οποίες ευχαριστώ ιδιαιτέρως.
<P>
Η συνεδρίαση λήγει στις 21.00

