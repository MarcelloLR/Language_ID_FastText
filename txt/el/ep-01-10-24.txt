<CHAPTER ID=0>

<SPEAKER ID=1 LANGUAGE="EN" NAME="Cashman">
Κυρία Πρόεδρε, θα ήθελα να θέσω στο Σώμα, με την ιδιότητά μου ως εκπρόσωπος του Εργατικού Κόμματος για θέματα Βορείου Ιρλανδίας, ένα θέμα το οποίο είμαι βέβαιος ότι θα γίνει με ικανοποίηση δεκτό. Το Σώμα θα επιθυμεί ασφαλώς να χαιρετίσει τις ειδήσεις για την ειρηνευτική διαδικασία στη Βόρειο Ιρλανδία και τον αφοπλισμό. Αποτελεί ένα καλό παράδειγμα του τι μπορεί να επιτευχθεί μέσω ειρηνικών διαπραγματεύσεων.
<P>
Πρέπει να αποτίσουμε φόρο τιμής σε εκείνους που συμμετείχαν στις δύσκολες στιγμές της ειρηνευτικής διαδικασίας και στις συνεχιζόμενες διαπραγματεύσεις. Πρέπει να γίνει μνεία στην αποφασιστικότητα όσων συμμετέχουν, συμπεριλαμβανομένου του David Trimble, καθώς και ενός μέλους του Σώματος, του John Hume, ο οποίος μάχεται υπέρ της ειρήνης για περισσότερο από τρεις δεκαετίες.
<P>
(Χειροκροτήματα)

<SPEAKER ID=2 NAME="Πρόεδρος">
Κύριε Cashman, χαίρομαι πολύ περισσότερο για την ευχάριστη είδηση διότι ήμουν στην Ιρλανδία την περασμένη εβδομάδα, κατά τη διάρκεια της επίσημης επίσκεψής μου, και ήμασταν όλοι φυσικά εν αναμονή αυτής της είδησης. Σας ευχαριστώ για την παρέμβασή σας.

<SPEAKER ID=3 LANGUAGE="EN" NAME="McKenna">
Κυρία Πρόεδρε, όπως πληροφορηθήκατε στις αρχές αυτής της εβδομάδας, ήμουν στη Σκωτία και συνελήφθην ενώ συμμετείχα σε διαδήλωση κατά της βάσης του πυρηνικού υποβρυχίου Trident. Ποια είναι η κατάσταση όσον αφορά την ασυλία μας σε άλλα κράτη μέλη; Νόμιζα ότι δεν μπορούσαμε να συλληφθούμε υπό τέτοιου είδους συνθήκες.
<P>
Δεν έχω τίποτα εναντίον της σκωτικής Αστυνομίας. Ήταν εξαιρετικά ευγενικοί. Γνώριζαν την έννοια της ειρηνικής διαμαρτυρίας. Ίσως θα πρέπει η αστυνομία να εκπαιδεύεται σε μέρη όπως η Γένοβα για να μάθει πώς να αντιδρά σε ειρηνικές διαμαρτυρίες.
<P>
Ποια είναι η κατάσταση όσον αφορά την ασυλία μας; Δεν διατάραξα την ειρήνη, αντιθέτως προσπαθούσα να διατηρήσω την ειρήνη συμβάλλοντας στην απαλλαγή του κόσμου από τα πυρηνικά όπλα. Δεύτερον, σχετικά με την ασυλία μου: δεν ισχύει όταν βρίσκομαι σε άλλη χώρα;

<SPEAKER ID=4 NAME="Πρόεδρος">
Κυρία McKenna, πληροφορήθηκα φυσικά τι σας συνέβη και χαίρομαι που σας βλέπω ξανά ανάμεσα μας. Θα εξετάσουμε ενδελεχώς την κατάσταση σύμφωνα με το πρωτόκολλο. Φυσικά, αν υπάρχει λόγος, θα προβώ στα απαραίτητα διαβήματα ώστε να τηρείται ορθώς η προστασία των βουλευτών.

<SPEAKER ID=5 LANGUAGE="EN" NAME="McCarthy">
Κυρία Πρόεδρε, μετά από αυτή την παρέμβαση η οποία διαπνέετο από καθαρό προσωπικό συμφέρον, θα ήθελα να επιστρέψω σε πιο σημαντικά επίκαιρα ζητήματα. Θα ήθελα να υποστηρίξω το συνάδελφό μου, κ. Cashman, και ειδικότερα να επισημάνω ότι το Σώμα υποστήριζε ανέκαθεν ενεργά τη διαδικασία ειρήνευσης και συμφιλίωσης στη Βόρειο Ιρλανδία. Πρόκειται για μια μακρά, και κατά καιρούς διστακτική, πορεία προς την επίτευξη της ειρήνης και κανείς δεν τη γνωρίζει καλύτερα από τον κάτοχο του βραβείου Νόμπελ Ειρήνης και συνάδελφό μας, τον John Hume.
<P>
Μεγάλωσα στη Βόρειο Ιρλανδία στη σκιά της βίας, της τρομοκρατίας και του εκφοβισμού. Σήμερα γινόμαστε μάρτυρες ενός ακόμη ορόσημου στη δημιουργία προϋποθέσεων ειρήνης για τις μελλοντικές γενιές. Θα ήθελα να σας ζητήσω, επομένως, να αποστείλετε εξ ονόματος του Ευρωπαϊκού Κοινοβουλίου συγχαρητήριο μήνυμα σε όλα τα εμπλεκόμενα μέρη και να τους συγχαρείτε για αυτή τη σπουδαία πρωτοβουλία. Ελπίζω το ίδιο να πράξει και η βελγική Προεδρία εξ ονόματος των 15 κρατών μελών.

<SPEAKER ID=6 NAME="Πρόεδρος">
Κυρία McCarthy, θα προβώ πολύ ευχαρίστως στα διαβήματα που επιθυμείτε. Μπορώ να σας πω ότι όλα τα άτομα τα οποία συνάντησα αναγνωρίζουν πραγματικά τη μακρόχρονη συνεισφορά του Ευρωπαϊκού Κοινοβουλίου στην υπόθεση της ειρηνευτικής διαδικασίας στη Βόρειο Ιρλανδία.

<SPEAKER ID=7 LANGUAGE="EN" NAME="Beazley">
Κυρία Πρόεδρε, δεν επιθυμώ να καθυστερήσω τη διαδικασία, αλλά να δώσω απλώς συνέχεια σε ένα θέμα, το οποίο έχει τεθεί επανειλημμένα και αφορά τη βουλευτική ασυλία. Μπορεί να κάνω λάθος αλλά, κατά τη γνώμη μου, η βουλευτική ασυλία για τα μέλη του Κοινοβουλίου που ενεργούν μέσα στο Κοινοβούλιο - όχι εκτός του Κοινοβουλίου - αποσκοπεί στο να τους επιτρέπει να εκπροσωπούν τα άτομα που τους εξέλεξαν. Δεν σημαίνει ότι μπορούν απαραίτητα να εκφράζουν τις προσωπικές τους απόψεις με όποιον τρόπο επιλέξουν. Με άλλα λόγια, όταν είστε έξω από το Κοινοβούλιο, βρίσκεστε ακριβώς στην ίδια θέση με όλους τους άλλους. Είστε μόνοι σας.

<SPEAKER ID=8 NAME="Πρόεδρος">
Κύριε Beazley, όπως γνωρίζετε τα θέματα που αφορούν την ασυλία είναι πάντοτε πολύ λεπτά και έχει ανατεθεί μια έκθεση σχετικά με αυτά στο συνάδελφό μας, τον κ. Duff. Προτείνω να εγκύψει επίσης στις πολύ ενδιαφέρουσες πτυχές που μόλις θίξατε, τόσο οι μεν όσο και οι δε, έτσι ώστε να έχουμε ένα όσο το δυνατόν πιο πλήρες έγγραφο σχετικά με την κατάσταση. Ευχαριστώ, επομένως, τον κ. Duff που έχει την καλή θέληση να συμπληρώσει τη μελέτη του.

<SPEAKER ID=9 LANGUAGE="IT" NAME="Santini">
Κυρία Πρόεδρε, ως Ιταλός θα ήθελα να εκφράσω τις ευχαριστίες μου στη συνάδελφο κ. McKenna για την έκκληση που απευθύνει στην ιταλική αστυνομία να μιμηθεί την αστυνομία της Σκωτίας. Θα ήθελα επίσης να εκφράσω την αλληλεγγύη μου για την περιπέτειά της και την εκτίμησή μου για την κοινωνική της δράση. Ευχαριστώ εξ ονόματος της ιταλικής αστυνομίας, πιστεύω όμως ότι δεν υπάρχουν υψηλά πρότυπα για να αναζητήσει στην Ευρώπη. Πιθανώς η αστυνομία της Σκωτίας να υπήρξε ευγενική και άψογη, γιατί, αν η αστυνομία πρέπει να μιμηθεί ένα άλλο αστυνομικό σώμα, ίσως και οι διαδηλωτές θα έπρεπε να μιμηθούν άλλους διαδηλωτές: θέλω να πω ότι η αστυνομία ήταν ευγενική και άψογη, γιατί ασφαλώς οι διαδηλωτές που ήταν μαζί με τη συνάδελφο κ. McKenna δεν μιμήθηκαν τους διαδηλωτές της Γένοβας.

<SPEAKER ID=10 NAME="Πρόεδρος">
Ευχαριστώ, αγαπητέ συνάδελφε.1

<CHAPTER ID=1>
Σύνοδος του Ευρωπαϊκού Συμβουλίου (Γάνδη, 19 Οκτωβρίου 2001)
<SPEAKER ID=11 NAME="Πρόεδρος">
Η ημερήσια διάταξη προβλέπει τη συζήτηση της έκθεσης του Ευρωπαϊκού Συμβουλίου και της δήλωσης της Επιτροπής για τη συνεδρίαση του Ευρωπαϊκού Συμβουλίου στη Γάνδη στις 19 Οκτωβρίου 2001.

<SPEAKER ID=12 LANGUAGE="NL" NAME="Verhofstadt">
. (NL) Κυρία Πρόεδρε, κύριε Πρόεδρε της Επιτροπής, κυρίες και κύριοι μέλη του Ευρωπαϊκού Κοινοβουλίου, όπως ορίζει η παράδοση, έρχομαι σήμερα, λίγες ημέρες μετά τη σύνοδο του Ευρωπαϊκού Συμβουλίου στη Γάνδη, να σας ενημερώσω σχετικά με τις συζητήσεις που πραγματοποιήσαμε εκεί. Μην ανησυχείτε: θα είμαι σύντομος και επί του προκειμένου.
<P>
Αυτό το Ευρωπαϊκό Συμβούλιο της Γάνδης ήταν το δεύτερο κατά τη διάρκεια της βελγικής Προεδρίας και, όπως ακριβώς και το προηγούμενο Συμβούλιο της 21ης Σεπτεμβρίου στις Βρυξέλλες, επηρεάστηκε έντονα από τις συνέπειες των επιθέσεων στη Νέα Υόρκη και την Ουάσινγκτον. Δεν γινόταν βέβαια διαφορετικά.
<P>
Τα γεγονότα της 11ης Σεπτεμβρίου θα παραμείνουν για πάντα χαραγμένα στη μνήμη μας, ενώ τη στιγμή αυτή η διεθνής κοινότητα και η διεθνής συμμαχία κατά της τρομοκρατίας έχει ήδη αναλάβει δράση. Αρχικά, όπως γνωρίζετε, η Σύνοδος Κορυφής της Γάνδης είχε προγραμματιστεί να αποτελέσει άτυπη συζήτηση σχετικά με τη διεύρυνση της Ένωσης και ιδιαίτερα σχετικά με τη δήλωση του Λάκεν, η οποία πρόκειται να διαρθρώσει και να ξεκινήσει αργότερα εφέτος τη συζήτηση σχετικά με το μέλλον της Ευρώπης. Αρχική μας πρόθεση ήταν λοιπόν να συζητήσουμε τα ζητήματα αυτά καθώς επίσης και να κάνουμε μία τελευταία αξιολόγηση της προετοιμασίας για τη θέση σε κυκλοφορία του ευρώ.
<P>
Πίστευα πραγματικά ότι το Συμβούλιο όφειλε ως καλός νοικοκύρης να εξετάσει εάν είχαν πραγματοποιηθεί όλες οι προετοιμασίες για την επιτυχή εισαγωγή του κοινού ευρωπαϊκού νομίσματος. Όπως όμως συμβαίνει συχνά - αυτό ανέφεραν εξάλλου και άτομα τα οποία διαθέτουν πολλή περισσότερη πείρα ως πρόεδροι του Συμβουλίου - η πραγματικότητα ανέτρεψε, θα έλεγα, τα σχέδια μας, και πολύ σωστά.
<P>
Τα γεγονότα της 11ης Σεπτεμβρίου έχουν μία άνευ προηγουμένου σημασία και πιστεύω ότι κάθε μέρα γίνεται σαφέστερο ότι ο κόσμος μας δεν θα είναι ποτέ πλέον ο ίδιος μετά την ημερομηνία αυτή. Δημιουργείται τη στιγμή μία νέα παγκόσμια τάξη, ένας νέος, πολυπολικός κόσμος, εντός του οποίου η Ευρωπαϊκή Ένωση οφείλει να διαδραματίσει ένα πολύ πιο σημαντικό ρόλο. Εχθές είχα την ευκαιρία να κάνω μία πρώτη παρουσίαση αυτής της κατάστασης στην Πολωνία κατά την έναρξη του ακαδημαϊκού έτους στο κολέγιο της Ευρώπης. Αλλο όμως είναι οι μεγαλόσχημες παρουσιάσεις και άλλο είναι η προσπάθεια να εμφανιστεί η Ένωση σε αυτή την κρίση ως ένα σύνολο. Πριν από ένα μήνα, για την ακρίβεια στις 21 Σεπτεμβρίου, η Ένωση κατόρθωσε να υιοθετήσει μία σαφή, ξεκάθαρη και κοινή στάση. Συγχρόνως υιοθετήσαμε τότε ένα ευρύ και λεπτομερές πρόγραμμα δράσης κατά της τρομοκρατίας. Από την τελική διακήρυξη του Συμβουλίου της προηγούμενης Παρασκευής στη Γάνδη, φαίνεται ότι μπορέσαμε να διατηρήσουμε αμείωτη αυτή την κοινή μας προσέγγιση. Σε αυτή την κοινή προσέγγιση τρία στοιχεία είναι αποφασιστικής σημασίας και θα ήθελα να τα υπογραμμίσω. Υποστηρίζουμε ανεπιφύλακτα τις στρατιωτικές δράσεις οι οποίες ξεκίνησαν την 7η Οκτωβρίου. Αυτές νομιμοποιούνται μέσω του ψηφίσματος 1368 του Συμβουλίου Ασφαλείας του ΟΗΕ και δίνουμε εξαιρετική σημασία στην ασφάλεια των αμάχων. Ευχόμαστε επίσης μετά το πέρας των συγκρούσεων να δημιουργηθεί μία κανονική κυβέρνηση στο Αφγανιστάν, μία κυβέρνηση σταθερή και αντιπροσωπευτική η οποία να σέβεται τα ανθρώπινα δικαιώματα. Μία τέτοια κυβέρνηση θα μπορεί να υπολογίζει στην αμέριστη συμπαράσταση της Ευρώπης για την ανοικοδόμηση της χώρας.
<P>
Τη στιγμή αυτή η Ένωση οφείλει, τώρα περισσότερο από ποτέ, να ενδιαφερθεί για την ανθρωπιστική βοήθεια προς τα εκατομμύρια των αφγανών προσφύγων. Με την προσπάθειά μας αυτή θέλουμε να μην αποτελέσει καμία χώρα της περιοχής θύμα της σύγκρουσης εξαιτίας της μαζικής εισροής προσφύγων. Το Συμβούλιο έδωσε εξάλλου εντολή στην Προεδρία να πραγματοποιήσει επίσκεψη στην περιοχή προκειμένου να εξασφαλίσει πολιτική υποστήριξη για την ανατροπή του καθεστώτος των Ταλιμπάν.
<P>
Η σωστή και πλήρης εφαρμογή του σχεδίου δράσης κατά της τρομοκρατίας αποτελεί το δεύτερο στοιχείο το οποίο θα ήθελα επίσης να υπογραμμίσω. Όσον αφορά την εισαγωγή του ευρωπαϊκού εντάλματος σύλληψης θα μπορούσα να κάνω λόγο για αποφασιστική πρόοδο. Η κατάργηση του διπλού αξιόποινου γίνεται πλέον δεκτή από όλα τα μέλη του Συμβουλίου, και αυτό όχι μόνο για τρομοκρατικές ενέργειες, αλλά και για άλλα σοβαρά αδικήματα. Όσον αφορά τον κατάλογο των τρομοκρατικών οργανώσεων, αποφασίστηκε ότι θα πρέπει να έχει ολοκληρωθεί οπωσδήποτε πριν από τα τέλη του έτους. Το Συμβούλιο συζήτησε επίσης τις προτάσεις που μας υπέβαλαν οι αμερικανοί εταίροι μας και συμφώνησε να ενισχύσουμε, εφόσον κριθεί αναγκαίο, το πρόγραμμα δράσης μας.
<P>
Τέλος, ανατέθηκε στην Επιτροπή και το Συμβούλιο το καθήκον να επεξεργαστούν πρόγραμμα συνεργασίας μεταξύ των κρατών μελών για την καταπολέμηση της τρομοκρατίας με βιολογικά και χημικά όπλα. Για το πρόγραμμα αυτό θα διοριστεί ευρωπαίος συντονιστής σε ζητήματα Πολιτικής Αμυνας.
<P>
Τρίτον, τονίστηκε η ανάγκη να αναλάβει περισσότερο δραστήριο ρόλο η Ένωση στην πρόληψη και καταπολέμηση των εστιών έντασης και συγκρούσεων. Ο Javier Solana, ο Louis Michel, εγώ και φυσικά η Επιτροπή θα προσπαθήσουμε να ξεκινήσουμε στις χώρες της Μέσης Ανατολής ένα νέο διάλογο ή τουλάχιστον, κυρία Πρόεδρε, θα προσπαθήσουμε να δημιουργήσουμε τις προϋποθέσεις για την επανέναρξη της ειρηνευτικής διαδικασίας. Το Συμβούλιο έστειλε ένα σαφές μήνυμα την Παρασκευή για το ζήτημα αυτό αναφέροντας ότι η ειρήνη μπορεί να επιτευχθεί μόνο στη βάση δύο κρατών. Εξάλλου, το Συμβούλιο υπογράμμισε για άλλη μία φορά ότι δεν θα πρέπει να συγχέουμε την τρομοκρατία με τον ισλαμικό κόσμο. Αντίθετα, θα πρέπει να ενισχυθεί ο διάλογος μεταξύ της Ευρώπης και του αραβικού και ισλαμικού κόσμου. Επιτρέψτε μου, κυρία Πρόεδρε, να αναφέρω ότι οι σαφείς αποφάσεις της προηγούμενης Παρασκευής μειώνουν τη σημασία του "επεισοδίου" που δημιουργήθηκε εξαιτίας της εκ των προτέρων συνάντησης του γάλλου Προέδρου, του βρετανού Πρωθυπουργού, και του γερμανού Καγκελαρίου. Διασκεδάστηκε η εντύπωση ενός διευθυντηρίου εν τη γενέσει, εντύπωση που ενδεχομένως δε θα είχε δοθεί εφόσον η συνάντηση αυτή είχε πραγματοποιηθεί αλλού ή σε διαφορετική χρονική στιγμή. Οι τρεις ηγέτες μου επιβεβαίωσαν ότι η συνάντησή τους αφορούσε αποκλειστικά τεχνικά - στρατιωτικά ζητήματα. Έκανα δεκτές τις εξηγήσεις αυτές προκειμένου μάλιστα να μην δεσπόσει το ζήτημα αυτό στο Ευρωπαϊκό Συμβούλιο της Γάνδης και επανέλαβα στο Συμβούλιο ότι τις θέσεις της Ευρωπαϊκής Ένωσης αποφασίζουν από κοινού οι 15.
<P>
(Χειροκροτήματα)
<P>
Κυρία Πρόεδρε, οι συζητήσεις οι οποίες διεξήχθησαν την περασμένη Παρασκευή δεν περιορίστηκαν στη διεθνή επικαιρότητα. Η απογευματινή σύνοδος εργασίας της προηγούμενης Παρασκευής ασχολήθηκε επίσης με την οικονομική κατάσταση και με την επικείμενη εισαγωγή του ευρώ.
<P>
Η επιβράδυνση της ανάπτυξης, η οποία είχε ήδη ξεκινήσει, πρέπει να το υπενθυμίσουμε, πριν από τις 11 Σεπτεμβρίου, καθώς και η περισσότερο μακροπρόθεσμη αβεβαιότητα, μας προτρέπουν πράγματι να επιδείξουμε μεγαλύτερη σύνεση. Τα θεμέλια της οικονομίας εξακολουθούν να είναι ωστόσο γερά, γεγονός που μου εμπνέει, και ενέπνευσε και στο Συμβούλιο, συγκρατημένη αισιοδοξία.
<P>
Είναι ουσιαστικό η Ευρώπη - που δεν διαθέτει δημοσιονομικά πλεονάσματα - να σεβαστεί το Σύμφωνο Σταθερότητας. Το χαμηλό ποσοστό πληθωρισμού και ο συνεχής περιορισμός των μισθών αφήνουν περιθώρια χειρισμών στο νομισματικό πεδίο. Πρέπει, ωστόσο, να αυξήσουμε τις προσπάθειές μας όσον αφορά τη διαρθρωτική μεταρρύθμιση και να επιταχύνουμε τη διαδικασία της Λισαβόνας για να ενισχύσουμε το δυναμικό ανάπτυξης της Ευρωπαϊκής Ένωσης.
<P>
Όσον αφορά την εισαγωγή του ευρώ, οι προετοιμασίες προχωρούν καλά. Εντοπίσαμε, ωστόσο, μια σειρά δυσκολιών, κυρίως όσον αφορά την προετοιμασία των τοπικών αρχών και των μικρών επιχειρήσεων. Πρέπει, επιπλέον, να αποφύγουμε τις αρνητικές συνέπειες στους καταναλωτές.
<P>
Η εισαγωγή του ευρώ δεν πρέπει να επιφέρει αύξηση των τιμών. Το Ευρωπαϊκό Συμβούλιο ζήτησε άλλωστε από το Συμβούλιο Ecofin να μεριμνήσει, πριν από τη Σύνοδο Κορυφής του Λάκεν, μέσω κανονισμού, ώστε οι δασμοί που εφαρμόζονται στις διασυνοριακές οικονομικές συναλλαγές να μειωθούν και να εναρμονιστούν με τα εθνικά δασμολόγια.
<P>
Κατά τη διάρκεια του δεύτερου μέρους της συνεδρίασής μας, θίξαμε ζητήματα σχετικά με το μέλλον της Ευρωπαϊκής Ένωσης και με τη δήλωση του Λάκεν. Νομίζω πως μπορώ να επιβεβαιώσω ότι σημειώθηκε πράγματι πρόοδος.
<P>
Υπάρχει επί του παρόντος ευρεία συναίνεση - που αποτελούσε επίσης το αντικείμενο ρητού αιτήματος του Ευρωπαϊκού Κοινοβουλίου - όσον αφορά την αρχή της συνέλευσης. Οι εργασίες της συνέλευσης αυτής θα μπορέσουν να ξεκινήσουν μέσα στον επόμενο Μάρτιο. Η προσέγγιση αυτή μου φαίνεται επί του παρόντος δεδομένη. Ένα άλλο δεδομένο στοιχείο έγκειται στην πλήρη και ολοκληρωτική συμμετοχή σε αυτή τη συνέλευση των υποψηφίων προς ένταξη κρατών, χωρίς να μπορούν εντούτοις - και αυτό είναι αυτονόητο, πιστεύω - να θίξουν εκ νέου ζητήματα για τα οποία τα δεκαπέντε κράτη μέλη έχουν ήδη καταλήξει σε ομόφωνη συμφωνία. Ένα ολιγομελές προεδρείο και μικρές αντιπροσωπείες νομίζω επίσης ότι θα αποτελέσουν, κατά τη γνώμη μου, τα κλειδιά της επιτυχίας αυτής της συνέλευσης. Σκέφτομαι εξάλλου να καλέσω σύντομα τον πρόεδρο της Επιτροπής Συνταγματικών Υποθέσεων και τους εισηγητές του Ευρωπαϊκού Κοινοβουλίου για το μέλλον της Ευρωπαϊκής Ένωσης, προκειμένου να προβούμε σε μια άμεση και διεξοδική ανταλλαγή απόψεων σχετικά με το ζήτημα αυτό.
<P>
Πιστεύω, κυρία Πρόεδρε, ότι η δήλωση του Λάκεν πρέπει να είναι μια μη συμβατική δήλωση, πρέπει προπάντων να αποτελεί πηγή έμπνευσης. Πρέπει να στηρίζεται καταρχάς σε κριτική ανάλυση, για να μπορέσει να εξετάσει στη συνέχεια τις πραγματικές προκλήσεις μιας διευρυμένης και ικανής Ένωσης, μεταξύ των οποίων περιλαμβάνονται μια νέα κατανομή των αρμοδιοτήτων με δύο κατευθύνσεις - δηλαδή προς την Ευρωπαϊκή Ένωση και προς τα κράτη μέλη -, μια λύση για τον πολλαπλασιασμό των εργαλείων στην Ευρωπαϊκή Ένωση, περισσότερο δημοκρατικά όργανα - που θα διασφαλίζουν πλήρως, μεταξύ άλλων, τη διαδικασία της συναπόφασης με το Ευρωπαϊκό Κοινοβούλιο -, την έναρξη μιας διαδικασίας που θα οδηγήσει στη διάσπαση των συνθηκών σε μια θεμελιώδη συνθήκη και σε πολλές εκτελεστικές συνθήκες και, τέλος, μια νέα θέση και έναν νέο ρόλο για την Ευρωπαϊκή Ένωση στον κόσμο. Φρονώ ότι, για τη συνέλευση, κανένα θέμα δεν μπορεί να μείνει ταμπού και καμία πόρτα δεν μπορεί να παραμείνει κλειστή.
<P>
Συζητήσαμε επίσης - και τέλος, καθώς ήταν το τελευταίο θέμα των εργασιών μας - στη Γάνδη την πρόοδο των διαπραγματεύσεων με τα υποψήφια προς ένταξη κράτη. Ο Πρόεδρος της Επιτροπής, κ. Πρόντι, μας παρουσίασε μια θετική έκθεση για αυτό το θέμα. Δεν υπάρχει, πιστεύω, κανένας λόγος να φοβόμαστε ότι δεν θα τηρηθεί το προβλεπόμενο χρονοδιάγραμμα. Όπως και να έχουν τα πράγματα, έχω την πρόθεση να απευθύνω, κατά τη διάρκεια του Συμβουλίου του Λάκεν, ένα συμπληρωματικό μήνυμα προς τις υποψήφιες για ένταξη χώρες. Κατά τη συνάντησή μου εχθές με το νέο πρωθυπουργό της Πολωνίας, τον προέτρεψα να καταβάλει ακόμη περισσότερες προσπάθειες προκειμένου η Πολωνία να μπορέσει να ξαναβρεί τη θέση που της ανήκει στο πλαίσιο των διαπραγματεύσεων. Διότι, μετά την 11η Σεπτεμβρίου, η διεύρυνση είναι περισσότερο από ποτέ αναγκαία.
<P>
Επιτρέψτε μου επί του παρόντος να παρουσιάσω ένα γενικό απολογισμό του Συμβουλίου. Οι δρόμοι παρέμειναν ήρεμοι. Η Γάνδη είναι ωστόσο - μπορώ να σας το πω και είμαι μάλιστα σε θέση να το γνωρίζω εφόσον κατοικώ εκεί - μια πόλη κάτι περισσότερο από ατίθαση. Ίσως η αιτία να είναι ο Κάρολος ο Εα που γεννήθηκε εκεί! Νομίζω πως μπορώ να πω ότι ο όρος "αντι-διεθνισμός" είναι εξάλλου ανακριβής. Πρέπει να υιοθετήσουμε μια άλλη προσέγγιση: όχι την προσέγγιση του τυφλού διεθνισμού ή αντι-διεθνισμού, αλλά την προσέγγιση του οριοθετημένου διεθνισμού. Ενός άλλου διεθνισμού: του ηθικού διεθνισμού. Κυρία Πρόεδρε, για το σκοπό αυτό οργανώνω στο Πανεπιστήμιο της Γάνδης, στις 30 Οκτωβρίου του τρέχοντος έτους, μια ημερίδα σχετικά με αυτό το θέμα.
<P>
Κυρία Πρόεδρε, κυρίες και κύριοι, το επόμενο Ευρωπαϊκό Συμβούλιο συνεδριάζει σε πενήντα ημέρες ακριβώς. Η Γάνδη υπήρξε ένα πραγματικό άτυπο Συμβούλιο, που θα μας βοηθήσει ασφαλώς να πραγματοποιήσουμε, στο Λάκεν, μεγάλα βήματα προόδου, δηλαδή να αναπτύξουμε μια κοινή πολιτική σε θέματα ασύλου, μετανάστευσης και δικαιοσύνης, να κηρύξουμε λειτουργική την ευρωπαϊκή πολιτική ασφάλειας και άμυνας, να πλησιάσουμε στη διεύρυνση και - αυτό που για εμένα είναι το σπουδαιότερο - να εγκρίνουμε μια φιλόδοξη δήλωση για το μέλλον της Ευρώπης.

<SPEAKER ID=13 LANGUAGE="IT" NAME="Prodi">
. (IT) Κυρία Πρόεδρε, κύριε Πρωθυπουργέ, κυρίες και κύριοι βουλευτές, θα ήθελα καταρχάς να πω ότι η Επιτροπή δέχτηκε με μεγάλη ικανοποίηση επιτέλους και ένα καλό νέο αυτές τις ημέρες, ότι δηλαδή ο ιρλανδικός δημοκρατικός στρατός άρχισε να παραδίδει τα όπλα, εφαρμόζοντας τη συμφωνία της Μεγάλης Παρασκευής. Η Επιτροπή θα παρακολουθήσει με ενδιαφέρον την εδραίωση της διαδικασίας συνδιαλλαγής στη Βόρειο Ιρλανδία μέσω και του προγράμματός μας PEACE.
<P>
(Χειροκροτήματα) Μετά τις επιθέσεις που εξαπολύθηκαν στις 11 Σεπτεμβρίου κατά των Ηνωμένων Πολιτειών - ιστορικών συμμάχων της Ευρώπης - η Ευρωπαϊκή Ένωση δεσμεύτηκε επίσημα να συνεργαστεί χωρίς επιφυλάξεις στην προσπάθεια που καταβάλλεται για να παραδοθούν στη δικαιοσύνη οι εκτελεστές, οι οργανωτές και οι εμπνευστές αυτών των ενεργειών, καθώς και να κληθούν σε απολογία όσοι τους προσέφεραν καταφύγιο, στήριξη και φιλοξενία. Προσφέραμε έτσι την καθολική μας υποστήριξη στην κυβέρνηση και στο λαό των Ηνωμένων Πολιτειών.
<P>
Τις ημέρες που ακολούθησαν, παρατήρησα με μεγάλη ικανοποίηση τις δηλώσεις αυτές να μεταφράζονται σε ταχεία και συντονισμένη δράση σε ευρωπαϊκό επίπεδο.
<P>
Ο Chris Patten, ο Υπουργός Εξωτερικών του Βελγίου Louis Michel και ο Javier Solana επισκέφθηκαν πρώτα την Ουάσινγκτον και στη συνέχεια το Πακιστάν, το Ιράν, τη Σαουδική Αραβία, την Αίγυπτο και τη Συρία, για να συμμετάσχουν στον σχηματισμό μιας παγκόσμιας συμμαχίας κατά της τρομοκρατίας.
<P>
Οι ευρωπαϊκές αρχές ξεκίνησαν ταχέως την ενίσχυση της συνεργασίας μεταξύ των αστυνομικών δυνάμεων και των υπηρεσιών πληροφοριών, εντός της Ένωσης και με τις τρίτες χώρες, ιδιαίτερα δε με τις Ηνωμένες Πολιτείες.
<P>
Βάσει της νομοθεσίας έκτακτης ανάγκης που συμφωνήθηκε σε κοινοτικό επίπεδο, παγώσαμε δραστηριότητες που ανήκουν σε πρόσωπα ύποπτα για τρομοκρατία, ύψους άνω των 100 εκατομμυρίων ευρώ.
<P>
Επεξεργαστήκαμε ενιαία πρότυπα εφαρμοστέα σε όλη την Ένωση για να γίνουν ασφαλέστερα τα αεροπορικά ταξίδια. Η Επιτροπή κατέθεσε επίσης προτάσεις που προβλέπουν έναν κοινό ορισμό της τρομοκρατίας, ένα σύστημα ποινών που να επιβάλλονται σε όλη την Ευρωπαϊκή Ένωση για τα συναφή αδικήματα και ένα ευρωπαϊκό ένταλμα σύλληψης. Οι προτάσεις αυτές υποστηρίχθηκαν σθεναρά από το Ευρωπαϊκό Συμβούλιο στην έκτακτη συνεδρίαση της 21ης Σεπτεμβρίου.
<P>
Με την ευκαιρία αυτή, το Συμβούλιο ζήτησε από τις χώρες της Ευρωπαϊκής Ένωσης να συμβάλουν, η καθεμία ανάλογα με τα μέσα της, στη νέα παγκόσμια εκστρατεία κατά της τρομοκρατίας. Έτσι και έγινε: ορισμένες χώρες κινητοποίησαν ή προσέφεραν τις ένοπλες δυνάμεις τους, ενώ άλλες παρείχαν πληροφορίες ή διέθεσαν τις αεροπορικές τους βάσεις.
<P>
Παρά τη σημασία και την επιτυχία της κοινής αυτής δράσης, είναι γεγονός ότι η προσοχή των μέσων ενημέρωσης επικεντρώθηκε κατά κύριο λόγο στις πρωτοβουλίες που ανέλαβε κάθε χώρα. Αυτό επισκίασε κατά κάποιο τρόπο και έβλαψε τη συζήτηση για το συγκεκριμένο ρόλο που πρέπει να αναλάβει σε διεθνές επίπεδο η Ευρώπη στο σύνολό της. Σ' αυτό ακριβώς το σημείο, θα ήθελα να σταθώ σήμερα.
<P>
Από την αρχή της θητείας της Επιτροπής μου, ένας από τους στόχους της ήταν να ενισχύσει την ευρωπαϊκή παρουσία σε παγκόσμιο επίπεδο. Η νέα παγκόσμια κατάσταση κατέστησε τον στόχο αυτό ακόμη πιο επείγοντα.
<P>
Πράγματι, για να μπορέσει να εμφανιστεί ως πρωταγωνιστής στην παγκόσμια σκηνή, η Ευρώπη πρέπει να εκφράζεται με μία μόνο φωνή - μία φωνή ξεκάθαρη και δυνατή - και τα λόγια της να τα ακολουθεί η ενιαία δράση.
<P>
Είναι αναντίρρητο ότι η Ένωση έκανε βήματα προς αυτήν την κατεύθυνση. Αρκεί να συγκρίνουμε, για παράδειγμα, την ποικιλομορφία των στάσεων που τήρησαν τα κράτη μέλη την εποχή του Πολέμου στον Περσικό κόλπο, πριν από δέκα χρόνια, με την πρόσφατη θέση μας για την κατάσταση στην Πρώην Γιουγκοσλαβική Δημοκρατία της Μακεδονίας και με τη συνοχή της σημερινής μας απάντησης στην τρομοκρατία. Επί τη ευκαιρία, θα ήθελα να υπογραμμίσω το άριστο έργο που επιτέλεσε για το σκοπό αυτό η βελγική Προεδρία, πάντοτε έτοιμη να υποστηρίξει με θάρρος και οξυδέρκεια τους κοινούς και καθολικά αποδεκτούς στόχους της Ευρωπαϊκής Ένωσης.
<P>
Μολαταύτα, απέχουμε ακόμη πολύ από μια πραγματικά κοινή εξωτερική πολιτική και πολιτική ασφάλειας, που τόσο έχουμε ανάγκη. Είμαι συνεπώς ευτυχής που, στη δήλωση της Ευρωπαϊκής Ένωσης της 14ης Σεπτεμβρίου, δεσμευτήκαμε επίσημα να αναπτύξουμε την κοινή μας εξωτερική πολιτική και πολιτική ασφάλειας έτσι ώστε η Ένωση να μπορεί να ακούγεται και να εκφράζεται πραγματικά με μία μόνο φωνή.
<P>
Μια κοινή πολιτική δεν είναι, φυσικά, μια μοναδική πολιτική, που υιοθετεί ομοιόμορφα κάθε κράτος μέλος, εφόσον καθένα έχει ιδιαίτερο ρόλο. Μια κοινή πολιτική είναι μια πολιτική που πολλαπλασιάζει τις δυνάμεις κάθε χώρας γύρω από κοινούς στόχους και με κοινά αποδεκτά όργανα.
<P>
Υπήρξε άραγε, στο σημείο αυτό, "απουσία της Ευρώπης" , όπως υποστηρίζουν ορισμένοι; Η απάντησή μου είναι "όχι" , αν και με ορισμένες διαφοροποιήσεις. Όπου η ολοκλήρωση είναι εφικτή και πραγματική, η Ευρώπη ενεργεί με συγκεκριμένες πρωτοβουλίες και κατάλληλες απαντήσεις. Αυτό δεν είναι καθόλου απρόσμενο, δοθέντος ότι η κοινοτική μέθοδος εξασφαλίζει εδώ και πενήντα χρόνια μια αποτελεσματική, άμεση και ορατή δράση της Ένωσης, σε όλα τα πεδία όπου αυτή είναι εφικτή.
<P>
Είναι στους λιγότερο ολοκληρωμένους τομείς, όπου η κοινοτική μέθοδος σχεδόν απουσιάζει ή λείπει παντελώς, που τίθεται το πραγματικό πρόβλημα της αποτελεσματικής δράσης της Ευρωπαϊκής Ένωσης. Το γεγονός αυτό πρέπει να λειτουργήσει ως κίνητρο για να προετοιμάσουμε με ακόμη μεγαλύτερη αποφασιστικότητα τις μελλοντικές μεγάλες πολιτικές διασκέψεις της Ένωσης.
<P>
Η κοινή πολιτική εγγυάται το συντονισμό των διαφόρων εθνικών πολιτικών σε ένα κοινοτικό πλαίσιο, σύμφωνα με την κοινοτική μέθοδο, για την εξυπηρέτηση των γενικών συμφερόντων της Ένωσης. Στον τομέα της κοινής εξωτερικής πολιτικής και πολιτικής ασφάλειας, δεν έχουμε φθάσει ακόμη σε αυτό το σημείο, γιατί η αναγκαία συναίνεση δεν έχει ακόμη επιτευχθεί: είμαστε, όπως λένε, σε μία μεταβατική φάση. Αυτός όμως είναι ο στόχος στον οποίο πρέπει να προσβλέπουμε, οικοδομώντας από τώρα μια πολιτική που θα εμπνέεται από την κεκτημένη εμπειρία σε κοινοτικό επίπεδο, χρησιμοποιώντας με τον καλύτερο δυνατό τρόπο τα όργανα που διαθέτουμε.
<P>
Κατά πρώτο λόγο, η ενότητα δράσης. Να γιατί, κατά την άποψή μου, η χωριστή δράση λίγων δεν εξυπηρετεί ούτε τα κοινά συμφέροντα ούτε τα συμφέροντα των μεμονωμένων χωρών, μικρών ή μεγάλων. Στη Γάνδη, σημείωσα το γεγονός ότι κανένα κράτος μέλος δεν επιθυμεί να κινηθεί προς αυτήν την κατεύθυνση, αλλά η Επιτροπή είναι υποχρεωμένη να παραμένει σε επιφυλακή, για την ασφάλεια όλων.
<P>
Κατά δεύτερο λόγο, οι συγκεκριμένοι θεσμικοί μηχανισμοί λήψης των αποφάσεων. Αυτός είναι ο τύπος της κοινής εξωτερικής πολιτικής και πολιτικής ασφαλείας που πρέπει να αναπτύξουμε και μάλιστα σύντομα, λαμβάνοντας υπόψη ό,τι θετικό έχουμε ήδη κατορθώσει, αν πράγματι θέλουμε να επηρεάσουμε επωφελώς τον κόσμο που διαμορφώνεται μετά την τραγωδία της 11ης Σεπτεμβρίου.
<P>
Παρατηρώ με ικανοποίηση ότι η Επιτροπή Συνταγματικών Υποθέσεων του Ευρωπαϊκού Κοινοβουλίου συζήτησε επί μακρόν και με μεγάλο ενδιαφέρον της συνέπειες της κοινής εξωτερικής πολιτικής και πολιτικής ασφαλείας για τη λειτουργία των οργάνων και ιδίως του Συμβουλίου.
<P>
Χαίρομαι για τις προτάσεις που παρουσιάστηκαν στην έκθεση Poos και συγχαίρω τον κ. Poos για τα αποτελέσματα που επέτυχε κατά την εξέταση τόσο σύνθετων, αλλά και τόσο λεπτών ζητημάτων. Εύχομαι η Συνέλευση αυτή να τις εγκρίνει σήμερα συνολικά και το Συμβούλιο να δεσμευτεί για την εφαρμογή τους το συντομότερο δυνατόν. Η Επιτροπή είναι πρόθυμη να συνεργαστεί πλήρως προς αυτήν την ορθή κατεύθυνση.
<P>
Οι δηλώσεις της 14ης Σεπτεμβρίου έχουν σημαντικές συνέπειες στις προτεραιότητες της εξωτερικής πολιτικής της Ένωσης. Βραχυπρόθεσμα και μεσοπρόθεσμα πρέπει να δώσουμε ακόμη μεγαλύτερη προσοχή στο διάλογό μας με τον αραβικό και τον ισλαμικό κόσμο, στη διαδικασία ειρήνευσης στη Μέση Ανατολή, που είναι το κέντρο των δραμάτων που ζούμε σήμερα, στην πλήρη εκμετάλλευση - και εδώ έγκειται ο ρόλος μας - όλων των δυνατοτήτων που μας προσφέρονται από τη διαδικασία της Βαρκελώνης.
<P>
Ήλθε η στιγμή να ανοίξουμε μια νέα φάση στην πολιτική της Μεσογείου. Τα μέχρι τώρα αποτελέσματα όμως - αν και όχι πάντα και, μάλιστα, συχνά όχι από δική μας ευθύνη - δεν ήταν ικανοποιητικά. Τώρα πρέπει να χρησιμοποιήσουμε με τον καλύτερο δυνατό τρόπο όλες τις διαθέσιμες ευκαιρίες για να κάνουμε ένα ποιοτικό άλμα. Ο ευρωμεσογειακός χώρος πρέπει να θέσει συγκεκριμένους στόχους οικονομικής ολοκλήρωσης και εγκαθίδρυσης θεσμικών μηχανισμών λήψης των αποφάσεων από κοινού.
<P>
Όλοι αναμένουν, τέλος, την αναβάθμιση του ρόλου μας στη Μέση Ανατολή. Πρέπει να ενεργήσουμε, συγκεκριμένα και από κοινού, για να ανταποκριθούμε σε αυτήν τη δύσκολη πρόκληση, που είναι όμως σήμερα μέσα στις δυνατότητές μας.
<P>
Διευρύνοντας τους ορίζοντές μας, πρέπει να επανεξετάσουμε τις πολιτικές εμπορίου και συνεργασίας μας με το Πακιστάν, την Ινδία και το Ιράν, καθώς και με τη Σαουδική Αραβία και τις χώρες του Κόλπου. Με το Πακιστάν έχουμε κάνει ήδη ουσιαστικά βήματα τις προηγούμενες ημέρες.
<P>
Πιστεύω, επίσης, ότι πρέπει να είμαστε έτοιμοι να ανταποκριθούμε στα νέα μηνύματα ενδιαφέροντος και συγκεκριμένων ενεργειών με κοινούς στόχους - όπως για παράδειγμα η καταπολέμηση των ασθενειών όπως το AIDS - χωρών όπως η Λιβύη. Αυτό αποτελεί ένα εντελώς νέο γεγονός. Η Ευρώπη βρίσκεται, και σ' αυτήν την περίπτωση, στην καλύτερη θέση για να ανταποκριθεί σ' αυτά τα πολιτικά μηνύματα και να βοηθήσει τις χώρες αυτές να προσχωρήσουν στη συμμαχία μας.
<P>
Ταυτόχρονα, πρέπει να αναλάβουμε έντονη δραστηριότητα για να οικοδομήσουμε μια συνεκτική και δυναμική πολιτική με όλους τους γείτονές μας: μια εταιρική σχέση με συγκεκριμένους στόχους, όργανα και μέσα, ιδίως στις σχέσεις μας με τη Ρωσία και την Ουκρανία· μια εταιρική σχέση που θα εξασφαλίζει διαρκή σταθερότητα στην ήπειρό μας. Αυτή η στιγμή αλλαγής είναι και η στιγμή για να ενισχύσουμε αυτές τις πολιτικές.
<P>
Σε παγκόσμιο επίπεδο, τέλος, πρέπει να ανακτήσουμε την εμπιστοσύνη και ένας από τους κυριότερους τρόπους για να το πράξουμε αυτό στο άμεσο μέλλον είναι να επιτύχουμε στην προώθηση ενός νέου γύρου παγκόσμιων διαπραγματεύσεων για το εμπόριο.
<P>
Ταυτόχρονα, πρέπει να ενεργήσουμε πιο δυναμικά για να προσφέρουμε στις πιο φτωχές περιοχές του πλανήτη μια πραγματική δυνατότητα αειφόρου ανάπτυξης. Το έχω ξαναπεί και θα συνεχίσω να το επαναλαμβάνω: πρέπει να διαχειριστούμε την παγκοσμιοποίηση, να τη θέσουμε στην υπηρεσία όλων, πλούσιων και φτωχών.
<P>
Εμείς οι Ευρωπαίοι πρέπει να είμαστε υπερήφανοι για τις πολιτικές που ακολουθήσαμε στην προετοιμασία της διεύρυνσης της Ένωσης, τις μόνες πολιτικές δημοκρατικής παγκοσμιοποίησης που έχουν δοκιμαστεί έως τώρα στον κόσμο: επαναλαμβάνω, της μόνης δημοκρατικής παγκοσμιοποίησης.
<P>
Πρέπει συνεπώς να αντιμετωπίσουμε δυναμικά, με θάρρος και φαντασία, τα παγκόσμια προβλήματα που τροφοδοτούν το μίσος και τη δυσαρέσκεια: τη φτώχεια, τις αυξανόμενες διαφορές εισοδήματος, τις αφόρητες πλέον οικονομικές και κοινωνικές ανισορροπίες.
<P>
Αυτοί είναι οι σπόροι της απογοήτευσης και των εντάσεων έναντι της Δύσης. Η συμμαχία κατά της τρομοκρατίας πρέπει να συμβαδίσει με μια συμμαχία υπέρ της ανάπτυξης, όπου το παράδειγμα της Ένωσης μπορεί να λειτουργήσει ως ατμομηχανή.
<P>
Κυρίες και κύριοι, το Ειδικό Συμβούλιο της 21ης Σεπτεμβρίου ζήτησε από την Επιτροπή να αναλύσει τον οικονομικό αντίκτυπο των τρομοκρατικών επιθέσεων. Το πράξαμε αμέσως και, όπως ανέφερε ο Πρωθυπουργός κ. Verhofstadt, η Επιτροπή παρουσίασε μια έκθεση στο Ευρωπαϊκό Συμβούλιο της Γάνδης.
<P>
Η ευρωπαϊκή οικονομία είχε μπει ήδη σαφώς σε φάση επιβράδυνσης, πριν ακόμη από τις 11 Σεπτεμβρίου. Η άμεση συνέπεια των τρομοκρατικών επιθέσεων ήταν η περαιτέρω απώλεια εμπιστοσύνης των καταναλωτών και μια διάχυτη αίσθηση αβεβαιότητας.
<P>
Υπάρχουν, ωστόσο, αρκετοί θετικοί παράγοντες που πρέπει να έχουμε υπόψη, παράγοντες που μας επιτρέπουν να αντιμετωπίσουμε το σημερινό σοκ πολύ πιο νηφάλια απ' ό,τι αν είχε συμβεί σε ανάλογες περιστάσεις στο παρελθόν.
<P>
Καταρχάς, οι βασικές πλευρές της οικονομίας μας. Η ευρωπαϊκή οικονομία - και αυτό σε αντίθεση με τις Ηνωμένες Πολιτείες - είναι ελεύθερη από εμπορικές ανισορροπίες και οι Ευρωπαίοι έχουν ακόμη μια έντονα θετική κλίση προς την αποταμίευση. Επιπλέον, αντίθετα απ' ό,τι συνέβαινε σε προηγούμενες κρίσεις, η Ένωση ήταν σε μεγάλο βαθμό προστατευμένη από πιθανά κύματα υποτιμήσεων και αναπροσαρμογών των νομισμάτων χάρη στην ύπαρξη ενός σταθερού, αξιόπιστου ενιαίου νομίσματος, του ευρώ. Φανταστείτε το σημερινό σκηνικό χωρίς το ευρώ! Τα γεγονότα των τελευταίων εβδομάδων θα πρέπει να μας κάνουν ακόμη πιο υπερήφανους για το ποιοτικό άλμα που μας επέτρεψε να πραγματοποιήσουμε το ευρώ.
<P>
Κατά δεύτερο λόγο, έχουμε ένα πρόγραμμα. Ξεκινάμε αυτόν τον καιρό διαρθρωτικές μεταρρυθμίσεις βάσει μιας στρατηγικής που επεξεργαστήκαμε προσεκτικά στη Λισαβόνα. Οι μεταρρυθμίσεις αυτές δεν είναι βέβαια πλήρεις, αλλά η σημερινή κρίση θα πρέπει να ενισχύσει την πολιτική μας αποφασιστικότητα να τις φέρουμε σε πέρας. Για το σκοπό αυτό, καλώ τη Συνέλευση αυτή και το Συμβούλιο να μην καθυστερούν και να επιταχύνουν την έγκριση όλων των αποφάσεων που ελήφθησαν στη Λισαβόνα και μετά τη Λισαβόνα, για να καταστεί πιο αποτελεσματική η ευρωπαϊκή οικονομία.
<P>
Μόνον αν κατορθώσουμε να επιτύχουμε τους σκοπούς και τους στόχους που έχουμε ήδη θέσει, θα μπορέσουμε να ελαχιστοποιήσουμε την εξάπλωση και τη διάρκεια της ανεργίας και να μεγιστοποιήσουμε το μεσοπρόθεσμο και μακροπρόθεσμο δυναμικό ανάπτυξης.
<P>
Κατά τρίτο λόγο, έχουμε τα μέσα. Επιτύχαμε μια σημαντική φορολογική πειθαρχία, που μας παρέχει ακόμα κάποιο περιθώριο ελιγμού σ' αυτήν τη φάση της επιβράδυνσης. Μολαταύτα, το πρόβλημα του συντονισμού των οικονομικών πολιτικών τίθεται, σ' αυτήν τη φάση, με όλη του τη σοβαρότητα, και τίθεται λόγω της επίμονης δυσκολίας εφαρμογής της κοινοτικής μεθόδου και σ' αυτόν τον τομέα.
<P>
Βασιζόμενος σε αυτά τα στοιχεία, διαβίβασα στο Ευρωπαϊκό Συμβούλιο δύο μηνύματα: κατά πρώτο λόγο, σύμφωνα με τις διαθέσιμες σήμερα πληροφορίες, η οικονομία μας αποδεικνύει μια πραγματική ικανότητα αντοχής: το μήνυμα αυτό δεν θα το έλεγα αισιόδοξο, αλλά νηφάλιο. Κατά δεύτερο λόγο, θα πρέπει, ωστόσο, να συνεχίσουμε να έχουμε υπό στενό έλεγχο την εξέλιξη της οικονομίας, όχι μόνον στην Ένωση και στη ζώνη του ευρώ, αλλά και σε παγκόσμιο επίπεδο. Εάν η κατάσταση αλλάξει, πρέπει να είμαστε έτοιμοι να επέμβουμε με τα μέσα που διαθέτουμε.
<P>
Θα ήθελα να επαναλάβω, ακόμα μια φορά, τη σημασία του συντονισμού των πρωτοβουλιών μας. Δεδομένης της σημερινής ολοκλήρωσης, όλες οι ενέργειες πρέπει να είναι συντονισμένες στο επίπεδο της ζώνης του ευρώ και της Ευρωπαϊκής Ένωσης. Στη σημερινή κατάσταση αβεβαιότητας, πρέπει να καταδείξουμε ότι ενεργούμε με τρόπο συντονισμένο και ότι έχουμε τη βούληση να αξιοποιήσουμε όλα τα διαθέσιμα μέσα.
<P>
Κυρία Πρόεδρε, κύριε Πρωθυπουργέ, κυρίες και κύριοι βουλευτές, ήλθε η στιγμή της μέγιστης ενότητας, της μέγιστης αποφασιστικότητας, της μέγιστης σταθερότητας. Ας προσπαθήσουμε να κάνουμε τη φρίκη της 11ης Σεπτεμβρίου να γεννήσει βάσιμες ελπίδες.
<P>
Η αντίδραση των λαών μας στα πρόσφατα γεγονότα κατέδειξε ότι η Ευρωπαϊκή Ένωση πρέπει να είναι περισσότερο, και όχι λιγότερο, παρούσα. Για να είναι η Ευρώπη συνεπής στις υποσχέσεις αλληλεγγύης της - αλληλεγγύης με τις Ηνωμένες Πολιτείες, αλλά και προστασίας της παγκόσμιας αλληλεγγύης - πρέπει να υπάρχει μια πραγματική ενότητα δράσης μεταξύ των κρατών μελών της Ευρωπαϊκής Ένωσης. Η Επιτροπή θα συνεχίσει να εργάζεται με όλες τις δυνάμεις της προς αυτήν την κατεύθυνση.
<P>
(Ζωηρά χειροκροτήματα)

<SPEAKER ID=14 LANGUAGE="DE" NAME="Poettering">
Κυρία Πρόεδρε, κύριε Πρόεδρε του Συμβουλίου, κύριε Πρόεδρε της Επιτροπής, αγαπητοί συνάδελφοι, η Ομάδα μας στηρίζει τη δήλωση της Γάνδης για την τρομοκρατία. Όμως, λέμε επίσης, κύριε Πρόεδρε του Συμβουλίου, ότι τα λόγια πρέπει να τα ακολουθήσουν τώρα πράξεις. Δεν είναι δυνατόν να διατυπώνουν για δεύτερη φορά συστάσεις οι αρχηγοί κρατών και κυβερνήσεων και στη συνέχεια αυτές να μην εφαρμόζονται γρήγορα από τους Υπουργούς Δικαιοσύνης και Εσωτερικών των κρατών μελών. Ζητούμε να ενεργήσουν τώρα γρήγορα και οι Υπουργοί Δικαιοσύνης και Εσωτερικών! Επίσης, τονίζουμε κυρίως ότι δεν μπορούμε να συνεχίσουμε μόνο με τη διακυβερνητική συνεργασία! Τα σημαντικά ζητήματα της εσωτερικής πολιτικής και της πολιτικής για θέματα δικαιοσύνης πρέπει να στηρίζονται σε κοινοτικό δίκαιο και η Επιτροπή πρέπει να βρίσκεται στο κέντρο της παρακολούθησης και της εφαρμογής του κοινοτικού δικαίου. Η Προεδρία του Συμβουλίου αλλάζει κάθε εξάμηνο και αυτό δεν δημιουργεί συνέχεια, η οποία όμως πρέπει να διασφαλίζεται από την Ευρωπαϊκή Επιτροπή και τα ευρωπαϊκά θεσμικά όργανα.
<P>
Κύριε Πρόεδρε της κυβέρνησης του Βασιλείου του Βελγίου, σας παρακαλώ να μεριμνήσετε και με αυτήν σας την ιδιότητα ώστε να δοθεί επιτέλους μία ικανοποιητική λύση, τόσο ως προς τη διαδικασία όσο και ως προς το περιεχόμενο, στο θέμα της ασφάλειας των ευρωπαϊκών θεσμικών οργάνων, συμπεριλαμβανομένου και του Ευρωπαϊκού Κοινοβουλίου στις Βρυξέλλες!
<P>
(Χειροκροτήματα)
<P>
Πρέπει να ενισχύσουμε τη φωνή της Ευρώπης. Ασφαλώς ήταν πολύ σωστό το ότι μεμονωμένες προσωπικότητες από την Ευρωπαϊκή Ένωση επισκέφθηκαν τον Αμερικανό Πρόεδρο. Όμως, θεωρώ ότι είναι απαράδεκτο - πρέπει να βγάλουμε από αυτό τα συμπεράσματά μας, άλλωστε κάθε κρίση αποτελεί και μία ευκαιρία - να εμφανίζεται π.χ. ο Αμερικανός Υπουργός Εξωτερικών στις οθόνες των τηλεοράσεων και εμείς, δηλαδή τρεις προσωπικότητες από τον ευρωπαϊκό χώρο, να καθόμαστε δίπλα του. Χρειαζόμαστε ένα ευρωπαϊκό πρόσωπο που θα μας εκπροσωπεί σε παγκόσμιο επίπεδο!
<P>
(Χειροκροτήματα)
<P>
Τώρα έχουμε τη συμμαχία κατά της τρομοκρατίας. Η Ομάδα μας υποστηρίζει απόλυτα την ενέργεια αυτήν. Όμως τώρα χρειαζόμαστε επίσης μία συμμαχία για την ανασυγκρότηση του Αφγανιστάν. Τοποθετηθήκατε ως προς αυτό και το επικροτώ, κύριε Πρόεδρε του Συμβουλίου. Το Αφγανιστάν υποφέρει εδώ και 20 χρόνια! Η Κοινότητα πρέπει να καταβάλει και σε διεθνές επίπεδο προσπάθειες για να εξασφαλίσει ένα καλό μέλλον στο Αφγανιστάν.
<P>
Δικαιολογημένα αναφερθήκατε τόσο εσείς όσο και ο Πρόεδρος της Επιτροπής στο ζήτημα της Μέσης Ανατολής. Η Ομάδα μας απορρίπτει την συνειδητή θανάτωση ανθρώπων, είτε στο Ισραήλ είτε στην Παλαιστίνη. Καλούμε τους εμπλεκομένους να δώσουν επιτέλους ένα σημείο ειρήνης. Ζητούμε να καταλήξουν σε συνεργασία, να υπάρξει ένα παλαιστινιακό κράτος και να μπορεί το Ισραήλ να ζήσει μέσα σε σύνορα αναγνωρισμένα και ασφαλή. Καλούμε όλους τους εμπλεκομένους να κάνουν ένα βήμα, προκειμένου να μην ασκείται μία πολιτική βάσει του "οφθαλμόν αντί οφθαλμού και οδόντα αντί οδόντος" , παρά μία πολιτική συνεργασίας, ειρήνης και συνεννόησης.
<P>
(Χειροκροτήματα)
<P>
Θεωρούμε ότι ο ευρωμεσογειακός διάλογος αποτελεί μία σημαντική πρόκληση. Για το λόγο αυτόν άλλωστε προτείναμε να γίνει στις 8 Νοεμβρίου η Ευρωμεσογειακή Διάσκεψη στις Βρυξέλλες. Ευχαριστώ την Πρόεδρο που εξετέλεσε γρήγορα την κοινή μας απόφαση στη Διάσκεψη των Προέδρων των Ομάδων. Ελπίζουμε ότι αυτό θα σηματοδοτήσει τη συνεργασία με τον αραβικό και το μουσουλμανικό κόσμο.
<P>
Τώρα ως προς το Λάκεν, κύριε Πρόεδρε του Συμβουλίου: σε γενικές γραμμές συμφωνούμε μαζί σας. Ωστόσο, σας παρακαλώ να εξασφαλίσετε ότι η συντακτική συνέλευση δεν θα έχει ως μόνο καθήκον να καταγράψει τις δυνατές λύσεις. Αντίθετα, η αποστολή της είναι να υποβάλει μία πρόταση της πλειοψηφίας. Τότε μπορεί φυσικά στη συγκεκριμένη πρόταση να υπάρξει και η άποψη της μειοψηφίας, δεν πρέπει όμως να καταλήξει να είναι μία διαπραγμάτευση χωρίς δεσμευτικό χαρακτήρα. Δεν περιμένουμε αυτό από τη συντακτική συνέλευση, παρά μία πρόταση που στη συνέχεια θα αποτελέσει αντικείμενο συζήτησης των αρχηγών κρατών και κυβερνήσεων. Επίσης, περιμένουμε να μην έχει η συνέλευση διευρυμένο προεδρείο. Είναι αποφασιστικής σημασίας να αποτελείται από πέντε μέλη: τον/την πρόεδρο και εκπροσώπους των τεσσάρων θεσμικών οργάνων που συμμετέχουν. Το όργανο αυτό πρέπει να είναι πραγματικά ένα διευθυντικό όργανο που θα οδηγήσει τη συνέλευση σε ένα θετικό μέλλον. Ζητάμε ένα χρονοδιάγραμμα των εργασιών της συνέλευσης, προκειμένου να συναφθεί μία συνθήκη μέσα στο 2003 υπό την ιταλική Προεδρία, ελπίζουμε δε ότι η συμφωνία αυτή θα καταλήξει στη βασική συνθήκη που αναφέρατε.
<P>
Επιτρέψτε μου να κάνω ακόμη μία πολύ πρακτική παρατήρηση: στη Γάνδη ασχοληθήκατε με τις τραπεζικές εντολές μεταξύ των χωρών της Ευρωπαϊκής Ένωσης, ένα ζήτημα που θα πίστευε κανείς ότι δεν είναι τόσο σημαντικό. Ωστόσο το Κοινοβούλιό μας υπέβαλε σχετική πρόταση με την έκθεση της συναδέλφου Peijs. Καταστήσαμε σαφές ότι δεν είναι αποδεκτό να επιβαρύνονται οι εντολές με τόσο υψηλό κόστος. Θεωρώ σωστό το ότι οι αρχηγοί κρατών και κυβερνήσεων υιοθέτησαν την άποψή μας.
<P>
Επιτρέψτε μου μία τελευταία παρατήρηση: υπήρξε κάποιος εκνευρισμός μεταξύ της Προεδρίας του Συμβουλίου και της Επιτροπής, πράγμα εξαιρετικά λυπηρό, εφόσον μάλιστα πρόκειται για μια βελγική Προεδρία του Συμβουλίου. Επρόκειτο για μία κοινή εμφάνιση και για το ποιός θα μιλούσε, πότε και πού. Υπήρξε κάποιος εκνευρισμός επειδή έγινε συνάντηση τριών κρατών μελών. Δεν θέλω ούτε να υπερβάλω τη σημασία του γεγονότος ούτε και να το αγνοήσω. Ωστόσο θεωρώ ότι και τα τρία θεσμικά όργανα πρέπει να αναλογιστούν το εξής: αυτή η Ευρώπη είναι τόσο πολύπλοκη, ώστε δεν πρέπει να είναι μία Ευρώπη της αυταρέσκειας, μία Ευρώπη της κυριαρχίας, αλλά αντίθετα όλα τα θεσμικά της όργανα πρέπει να λειτουργούν προσεγγίζοντας το ένα το άλλο. Είναι σημαντικό να υπάρχει αμοιβαία κατανόηση και δράση, διότι το ζητούμενο είναι το κοινό μας ευρωπαϊκό μέλλον.
<P>
Ελπίζω ότι η κρίση που περνά σήμερα ο κόσμος θα φέρει κοντά τα ευρωπαϊκά θεσμικά όργανα και θα τα κάνει να ενεργήσουν από κοινού για λογαριασμό της Ευρώπης.
<P>
(Χειροκροτήματα)

<SPEAKER ID=15 LANGUAGE="ES" NAME="Barσn Crespo">
Κυρία Πρόεδρε, κύριε Προεδρεύοντα του Συμβουλίου, κύριε Πρόεδρε της Επιτροπής, κυρίες και κύριοι, έπειτα από το Ευρωπαϊκό Συμβούλιο της Γάνδης, η πολιτική μου ομάδα τηρεί μια στάση ελπίδας και ανησυχίας. Ελπίδα γιατί στη Βόρεια Ιρλανδία τα όπλα θάβονται στο τσιμέντο, και ανησυχία γιατί έχουμε μπροστά μας έναν μακρύ αγώνα ενάντια στην παγκόσμια τρομοκρατία, στον οποίο θα πρέπει να επιμείνουμε και να επιδείξουμε σταθερότητα και θάρρος.
<P>
Πρόκειται για έναν αγώνα που δεν περιορίζεται στις εικόνες που προβάλλονται από την τηλεόραση, είτε από το κανάλι Αλ Τζαζίρα είτε από το CNN. Θα πρέπει να ασχοληθούμε με τις πτυχές των μέτρων απόκρισης που ενέκριναν τα Ηνωμένα Έθνη, αλλά πρέπει επίσης να καταβάλουμε σημαντική προσπάθεια από ανθρωπιστικής απόψεως, καθώς και όσον αφορά την ανασυγκρότηση και τη σταθερότητα, τόσο στο Αφγανιστάν όσο και σε μεγάλο μέρος του κόσμου. Η Ευρωπαϊκή Ένωση μπορεί να διαδραματίσει σημαντικό ρόλο σε αυτό το πλαίσιο.
<P>
Αναφορικά με τα όσα επεσήμανε ο Προεδρεύων του Συμβουλίου σχετικά με τη Σύνοδο Κορυφής της Γάνδης, θα ήθελα να υπενθυμίσω ότι στο Ελσίνκι το Ευρωπαϊκό Συμβούλιο αποφάσισε να προβεί σε μια ταχεία παρέμβαση που ακόμη δεν είναι λειτουργική. Η προηγούμενη συνάντηση μεταξύ κάποιων εκ των κρατών μελών ήταν άκαιρη.
<P>
Επίσης πιστεύω, και κάνω έκκληση τόσο στον Προεδρεύοντα του Συμβουλίου όσο και στον Πρόεδρο της Επιτροπής, ότι θα πρέπει πάντα να είμαστε ενωμένοι και ότι είναι αποφασιστικής σημασίας, έπειτα από την ολοκλήρωση κάποιου Ευρωπαϊκού Συμβουλίου, οι αποφάσεις που έχουν ληφθεί να ανακοινώνονται με τον Πρόεδρο της Επιτροπής δίπλα στον Προεδρεύοντα του Συμβουλίου.
<P>
Όσον αφορά τη σχέση μεταξύ του Ευρωπαϊκού Συμβουλίου και των ειδικών Συμβουλίων, σας επισημαίνω ότι το Ευρωπαϊκό Κοινοβούλιο καταβάλλει προσπάθεια για την ταχεία διεκπεραίωση των μέτρων που έχουν προτείνει, ωστόσο, σχετικά με αυτό δεν υπάρχει ανταπόκριση στις εργασίες που διεξάγει το Συμβούλιο Δικαιοσύνης και Εσωτερικών Υποθέσεων. Κύριε Προεδρεύοντα του Συμβουλίου, σας προτείνω πριν από τη συνεδρίαση του Ευρωπαϊκού Συμβουλίου του Λάκεν να διαβάσετε προσεκτικά την έκθεση του συναδέλφου μου της πολιτικής ομάδας μου, κ. Poos, που έχει τη μεγαλύτερη εμπειρία στο Συμβούλιο. Μπορεί να σας βοηθήσει να υποβάλετε ενδιαφέρουσες προτάσεις.
<P>
Όσον αφορά τη σχέση μας με τις ισλαμικές χώρες και με τον αραβικό κόσμο, πιστεύουμε πως το φόρουμ που θα διοργανώσουμε εκ νέου στις αρχές Νοεμβρίου μπορεί να αποτελέσει ένα θετικό στοιχείο. Επίσης η πολιτική μου οικογένεια προσπαθεί να δημιουργήσει εκ νέου δεσμούς και είναι πολύ σημαντική η νέα περιοδεία στη Μέση Ανατολή που έχει ανακοινώσει, εκφράζοντας την ενεργή στάση της Ένωσης στην επίλυση αυτής της απολύτως βασικής σύγκρουσης.
<P>
Σχετικά με την οικονομία, επιτρέψατέ μου να κάνω μια απλή παρατήρηση: ο πληθωρισμός μειώνεται, υπάρχουν περιθώρια, ωστόσο, η πολιτική της Ευρωπαϊκής Ένωσης θα πρέπει να είναι ενεργή και να μην προκαλεί φαύλο κύκλο, και επιπλέον έχουμε μια Ευρωπαϊκή Κεντρική Τράπεζα που λαμβάνει αποφάσεις και ένα Συμβούλιο που κάνει συστάσεις. Στην Ευρωπαϊκή Ένωση χρειάζεται μια οικονομική κατεύθυνση. Και εφόσον είπατε πως θα μεταβείτε στο Πανεπιστήμιο της Γάνδης για να συζητήσετε σχετικά με την παγκοσμιοποίηση, θα ήθελα να σας ζητήσω να πάρετε επίσης μαζί σας την έκθεση του Ευρωπαϊκού Κοινοβουλίου σχετικά με τη μεταρρύθμιση του διεθνούς δημοσιονομικού συστήματος. Σχετικά με το συντελεστή Tobin, οι πολιτικοί σας φίλοι καταψήφισαν τα όσα πρότεινε το Ecofin και την τροπολογία που κατέθεσε η πολιτική μου ομάδα.
<P>
Όσον αφορά το θέμα του μέλλοντος της Ευρώπης, θα ήθελα να επισημάνω πως η Συνέλευση δεν αποτελεί αντιπαράθεση θέσεων, αλλά πρέπει να αποτελεί μια κοινή προσπάθεια. Προχωρούμε προς τα εμπρός και εσείς καταρχάς σιγά σιγά οπισθοχωρείτε, και αυτό δεν είναι καλό. Ευχαριστώ τον πρόεδρο της Επιτροπής Συνταγματικών Θεμάτων και τις κυρίες και τους κυρίους εισηγητές. Εξ ονόματος της πολιτικής μου ομάδας μπορώ να σας πω πως έχουμε δύο ανησυχίες: μια σχετικά με την ύπαρξη ίσης εκπροσώπησης μεταξύ των ευρωπαίων βουλευτών και εκείνων των κρατών μελών, τόσο στη Σύμβαση όσο και στην Προεδρία· η δεύτερη ανησυχία μας είναι ότι θέλουμε η Σύμβαση να επιτύχει κάτι, και όχι κάποιες συναντήσεις ούτε κάποιες συζητήσεις, αλλά να υποβάλλει συνεκτικές προτάσεις.
<P>
Τέλος, οι προτάσεις θα πρέπει να οδηγήσουν σε μια απόφαση της Διακυβερνητικής Διάσκεψης πριν από τις εκλογές του 2004 για να τηρήσουμε τις δεσμεύσεις μας σχετικά με τη διεύρυνση. Και όσον αφορά τη διεύρυνση, θα πρέπει να πω, κύριε Προεδρεύοντα του Συμβουλίου, και σχετικά με αυτό υπήρξαν επίσης κάποια προβλήματα ερμηνείας, ότι η τελική εξέταση θα λάβει χώρα στα τέλη του 2002.
<P>
Χαίρομαι για τη χθεσινή σας επίσκεψη στην Πολωνία. Εγώ βρέθηκα εκεί το Σάββατο και θα ήθελα να επισημάνω ότι δεν με εκπλήσσει που οι συντηρητικοί της Ένωσης έχουν αρχίσει να λένε ότι η Πολωνία έχει μετατραπεί σε πρόβλημα επειδή οι εκλογές ανέδειξαν ένα αριστερό κόμμα. Πριν από αυτό η Πολωνία αποτελούσε πολύ μεγαλύτερο πρόβλημα γιατί δεν διέθετε μια φερέγγυα κυβέρνηση και πιστεύω πως, παρότι πρέπει πάντα να υπάρχει κάποιο επίπεδο πολιτικού ανταγωνισμού, πρέπει να υποστηρίξουμε την Πολωνία που αυτήν τη στιγμή διαθέτει μια κυβέρνηση σταθερή και που εκφράζει σαφή βούληση για ένταξη στο μέλλον της Ένωσης.

<SPEAKER ID=16 LANGUAGE="EN" NAME="Cox">
Κυρία Πρόεδρε, θα ήθελα να αρχίσω - όπως έκαναν και άλλοι συνάδελφοι σήμερα - με μια αναφορά στο γεγονός ορόσημο στη Βόρειο Ιρλανδία. Ο εξακριβωμένος αφοπλισμός του IRA ήταν εδώ και πολύ καιρό μια αναγκαία και απαιτούμενη ενέργεια. Έπρεπε να έχει γίνει εδώ και πολύ καιρό, αλλά τώρα που συνέβη γίνεται δεκτός με πολύ μεγάλη ικανοποίηση. Ειδικότερα μετά τα γεγονότα της 11ης Σεπτεμβρίου, ήταν ολοένα και περισσότερο αναπόφευκτο να συμβεί. Ελπίζω ότι αποτελεί ένα νέο ξεκίνημα, μια αναγέννηση για την ειρηνευτική διαδικασία στη Βόρειο Ιρλανδία και ότι όλοι οι πολιτικοί παράγοντες θα επωφεληθούν της παρούσης ευκαιρίας για να εισαγάγουν και να θεμελιώσουν την ειρήνη στα όργανα της συμφωνίας αυτής. Συντάσσομαι με αυτούς που ζήτησαν σήμερα από όλα τα θεσμικά όργανα να χαιρετίσουν τις εξελίξεις με τη μεγαλύτερη δυνατή σαφήνεια, εξ ονόματος της Ευρωπαϊκής Ένωσης.
<P>
Θα ήθελα να πω στον Πρωθυπουργό Verhofstadt, όσον αφορά το Συμβούλιο της Γάνδης, ότι η Ομάδα μου υποστηρίζει εξολοκλήρου τις πλέον σαφείς και κατηγορηματικές διαβεβαιώσεις που δώσατε για πλήρη αλληλεγγύη με τις Ηνωμένες Πολιτείες. Πρόκειται για μια σημαντική πράξη αλληλεγγύης και για ένα σημαντικό σημείο εκκίνησης. Επαναλαμβάνω, εξ ονόματος της Ομάδας μου, ότι την υποστηρίζουμε πλήρως. Δεν εμμένω περισσότερο σε αυτό το σημείο, απλώς και μόνο διότι υπάρχουν ένα δυο θέματα που θα ήθελα να σας θέσω, κύριε Προεδρεύοντα.
<P>
Συγκεκριμένα, διεξαγάγαμε μια μάλλον μακρά συζήτηση σχετικά με την ενδεχόμενη ανθρωπιστική κρίση. Σαφώς, για τις περιοχές που βρίσκονται υπό τον έλεγχο των Ταλιμπάν, δεν μπορούμε να κατηγορήσουμε τη διεθνή κοινότητα για την απροθυμία των Ταλιμπάν να συνεργαστούν με τα Ηνωμένα Έθνη, τις ΜΚΟ και άλλους. Αλλά θα ήθελα να ξέρω ποιες συγκεκριμένες πρωτοβουλίες αναλαμβάνουμε αυτή τη στιγμή εμείς, ως Ευρωπαϊκή Ένωση, με τη δέσμευση των πόρων μας στην περιοχή αυτή, προκειμένου να πιέσουμε το Πακιστάν να δεχθεί περισσότερους πρόσφυγες. Εκτιμώ τις τεράστιες δυσκολίες. Εκτιμώ το ότι έχουν ήδη δύο εκατομμύρια ή περισσότερους Αφγανούς στο έδαφός τους, αλλά δεν μπορούμε άραγε, με τη χρηματοδοτική και οργανωτική μας ικανότητα, να καθησυχάσουμε τις πακιστανικές αρχές ότι αν ανοίξουν τα σύνορα τους δεν θα τις αφήσουμε να αντιμετωπίσουν μόνες τους την κρίση ή να πληρώσουν μόνες τους το τίμημα;
<P>
Θα ήθελα να στραφώ στο ζήτημα του ρόλου που διαδραματίζει το Συμβούλιο Υπουργών όσον αφορά τη συνέχεια που θα δοθεί στο πρόγραμμα δράσης για την καταπολέμηση της τρομοκρατίας. Ειδικότερα, επισημαίνω το στρατηγικό ηγετικό ρόλο τον οποίο διαδραματίσατε στο πλαίσιο του Συμβουλίου κατά την έκτακτη συνεδρίασή του στις 21 Σεπτεμβρίου. Εκεί απευθύνατε μια σαφή έκκληση προς τα θεσμικά όργανα να επωφεληθούν της ευκαιρίας και να δράσουν. Εδώ σήμερα συγχαίρω την Επιτροπή που έλαβε σοβαρά υπόψη της το Ευρωπαϊκό Συμβούλιο και προώθησε με εξαιρετική ταχύτητα ένα σφαιρικό μέτρο για τη δέσμευση των περιουσιακών στοιχείων των τρομοκρατικών οργανώσεων.
<P>
Μπορώ να δηλώσω ενώπιον του Σώματος ότι, εντός 24 ωρών από τη λήψη του μέτρου αυτού και υπό τον όρο ότι πρέπει να το επανεξετάσουμε στη διάρκεια της θητείας αυτού του Κοινοβουλίου, επωφεληθήκαμε και εμείς της ευκαιρίας. Δεν υπάρχει παρόμοιο προηγούμενο στο ευρωπαϊκό νομοθετικό έργο. Με κάποια λύπη παρατηρήσαμε τότε ότι εάν υπήρξε κάποια καθυστέρηση, αυτή ήταν μεταξύ των "ανώτερων διευθυντικών στελεχών" σας από το Ευρωπαϊκό Συμβούλιο μέχρι το Συμβούλιο Υπουργών.
<P>
Θέλω να υποβάλω μια σειρά από ερωτήματα: τι κάνει το Συμβούλιο όσον αφορά τη δέσμευση των περιουσιακών στοιχείων; Έχω όμως μια σημαντική ερώτηση σχετικά με αυτό. Μπορείτε να μου εξηγήσετε, κύριε Πρωθυπουργέ, τι σημαίνει αυτό όσον αφορά την ποιότητα της διακυβέρνησης στην Ευρωπαϊκή Ένωση; Σε τελική ανάλυση, το Συμβούλιο υπάρχει για να έχει τη στρατηγική καθοδήγηση. Δώσατε την καθοδήγηση, η Επιτροπή ακολούθησε· το Κοινοβούλιο ακολούθησε. Το ερώτημα είναι: γιατί το Συμβούλιο Υπουργών δεν ακολούθησε με την ίδια προθυμία;
<P>
Θα ήθελα να θέσω μια ακόμη ερώτηση σχετικά με τη Συνέλευση. Ο Πρωθυπουργός μας εξήγησε ότι τα υποψήφια προς ένταξη κράτη θα συμμετάσχουν, γεγονός το οποίο χαιρετίζω. Ζητώ από τον Πρωθυπουργό να διευκρινίσει, υπό το πρίσμα της συμφωνίας του Ελσίνκι, ότι όλες οι υποψήφιες χώρες θα τύχουν ισότιμης μεταχείρισης. Η πρόσκληση αυτή επεκτείνεται και στην Τουρκία; Είναι σημαντικό να συμπεριληφθεί και η Τουρκία, βάσει των αρχών που διασαφηνίστηκαν στο Ελσίνκι. Γνωρίζω πως δεν είναι διαπραγματευόμενο κράτος, αλλά το Ελσίνκι όρισε μια σαφή αρχή για την ίση μεταχείριση των υποψήφιων κρατών.
<P>
Για να συνοψίσω: τι θα κάνουμε με το Πακιστάν και την ανθρωπιστική βοήθεια; Τι συμπέρασμα βγάζουμε από το παράδειγμα της δέσμευσης περιουσιακών στοιχείων για τη μάλλον δυσλειτουργική ποιότητα της διακυβέρνησης; Η Τουρκία θα συμμετάσχει στη διαδικασία;
<P>
Τέλος, χαίρομαι που βλέπω ότι ο Πρόεδρος της Επιτροπής και ο Προεδρεύων του Συμβουλίου, σήμερα τουλάχιστον, συμφωνούν στην ίδια πλατφόρμα ενώπιον του Ευρωπαϊκού Κοινοβουλίου.

<SPEAKER ID=17 LANGUAGE="FR" NAME="Lannoye">
Κυρία Πρόεδρε, κύριε Προεδρεύοντα του Συμβουλίου, κύριε Πρόεδρε της Επιτροπής, ξέρουμε όλοι ότι όλα τα Ευρωπαϊκά Συμβούλια καταλήγουν σε ικανοποιητικά και απογοητευτικά συμπεράσματα.
<P>
Ικανοποιητικές είναι πάντα ορισμένες γενναιόδωρες δηλώσεις ενώ απογοητευτική εμφανίζεται, σε γενικές γραμμές, η πρακτική υλοποίηση των εξαγγελιών.
<P>
Περιοριζόμενος στο θέμα των επακόλουθων των επιθέσεων της 11ης Σεπτεμβρίου και της καταπολέμησης της τρομοκρατίας, θα ήθελα να σας εκθέσω τις σκέψεις μου, εξ ονόματος της Ομάδας μου. Μπορούμε να είμαστε ικανοποιημένοι με μια δήλωση που υποστηρίζει ότι η ανθρωπιστική βοήθεια προς το Αφγανιστάν και τις όμορες χώρες είναι απόλυτη προτεραιότητα, αλλά δυστυχώς, η υλοποίηση των εξαγγελιών δεν μας επιτρέπει να είμαστε ικανοποιημένοι.
<P>
Στην πραγματικότητα, αν θέλουμε να υλοποιήσουμε τις εξαγγελίες και να διασφαλίσουμε μια επισιτιστική βοήθεια σημαντική και απαραίτητη για τους απειλούμενους άμαχους πληθυσμούς, πρέπει να ανταποκριθούμε στην ευχή που εξέφρασαν πολλές προσωπικότητες και ΜΚΟ και να διακόψουμε τους βομβαρδισμούς. Υπάρχουν πράγματι αρκετές ενδείξεις και προειδοποιήσεις σύμφωνα με τις οποίες επίκειται μια ανθρωπιστική καταστροφή ενόψει του αφγανικού χειμώνα, ο οποίος γενικά είναι ιδιαίτερα βαρύς.
<P>
Γνωρίζουμε σήμερα ότι ο άμαχος πληθυσμός πληρώνει βαρύ τίμημα για τον πόλεμο και όταν το Συμβούλιο δηλώνει την αμέριστη συμπαράστασή στις στρατιωτικές επιχειρήσεις, αυτό σημαίνει ότι αγνοεί αυτή την κατάσταση.
<P>
Η πραγματοποίηση προσυνόδου κορυφής των αρχηγών κρατών και κυβερνήσεων στη Γάνδη, εκτός του ότι αποτελεί - είναι προσωπική μου άποψη - μια εσφαλμένη ενέργεια σε σχέση με την πραγματοποίηση της πραγματικής Συνόδου Κορυφής, δείχνει καλά την προτεραιότητα που δίδουν οι αρχηγοί κρατών και κυβερνήσεων στη στρατιωτική συνεργασία με τις ΗΠΑ σε σχέση με τη συντονισμένη πολιτική προσέγγιση στο επίπεδο της Ένωσης και θέτει σε δεύτερη μοίρα τις ανθρωπιστικές και διπλωματικές πρωτοβουλίες, καθώς και κάθε άλλη πρωτοβουλία.
<P>
Όσον αφορά τη δέσμευση στην καταπολέμηση της τρομοκρατίας και στην προστασία των πληθυσμών από τρομοκρατικές ενέργειες, είναι αυτονόητο ότι η δέσμευση η οποία αναλήφθηκε από το Συμβούλιο είναι θετική, αλλά είναι σαφές ότι επιβάλλεται ένας ξεκάθαρος ορισμός της τρομοκρατίας, όσον αφορά τις νομοθετικές πρωτοβουλίες, προκειμένου να αποφευχθεί κάθε σύγχυση και η ποινικοποίηση πολιτικών συμπεριφορών ή δραστηριοτήτων διαμαρτυρίας που είναι ωστόσο νόμιμες.
<P>
Η Ομάδα μας τρέφει ορισμένες ανησυχίες όσον αφορά τη δήλωση σύμφωνα με την οποία η Ένωση δηλώνει ότι είναι έτοιμη να προχωρήσει σε αμοιβαίες πρωτοβουλίες με τις ΗΠΑ, κυρίως όσον αφορά τη διευκόλυνση της αμοιβαίας δικαστικής συνδρομής και της έκδοσης. Όσον αφορά την έκδοση, ξέρουμε ότι η θανατική ποινή ισχύει ακόμη στις ΗΠΑ και συνεπώς αυτό δημιουργεί ένα τεράστιο πρόβλημα στην Ευρωπαϊκή Ένωση. Όσον αφορά την αμοιβαία δικαστική συνδρομή, μεριμνούμε ώστε να προστατεύονται οι ελευθερίες των πολιτών και να μην αποδυναμωθεί η προστασία των προσωπικών δεδομένων στο πλαίσιο της συνεργασίας με τις Ηνωμένες Πολιτείες.
<P>
Ένα σημαντικό κεφάλαιο είναι αυτό της προστασίας των πληθυσμών, και στον τομέα αυτό μπορούμε να είμαστε ικανοποιημένοι με τις προσπάθειες που καταβάλλονται στο θέμα της μη διάδοσης και του ελέγχου των εξαγωγών των όπλων καθώς και των χημικών, βακτηριολογικών και πυρηνικών ουσιών που μπορούν να χρησιμοποιηθούν για τρομοκρατικούς σκοπούς. Επομένως, είναι πολύ θετικό το ότι υπάρχει μια ενίσχυση των κοινών προσπαθειών, αλλά μπορούμε να αναρωτηθούμε γιατί δεν θίγεται καθόλου η σημαντική προβληματική σχετικά με τις βιομηχανικές δραστηριότητες, ιδίως όσον αφορά τους πυρηνικούς σταθμούς και τα κέντρα επανεπεξεργασίας, όπου βρίσκονται αποθηκευμένες τεράστιες ποσότητες ραδιενεργών και σχάσιμων ουσιών που θα μπορούσαν σε περίπτωση σκόπιμης ή τυχαίας πτώσης αεροπλάνου να οδηγήσουν σε οικολογική και κοινωνική καταστροφή. Δεν αναφέρεται ούτε μία λέξη σχετικά με τούτο στη δήλωση του Συμβουλίου και πιστεύω ότι αυτό αποτελεί μια σοβαρή παράλειψη.
<P>
Εν κατακλείδι, κυρία Πρόεδρε, κύριε Προεδρεύοντα του Συμβουλίου, κύριε Πρόεδρε της Επιτροπής, πιστεύω ότι μπορώ να πω ότι ο απολογισμός αυτής της Συνόδου Κορυφής είναι ιδιαίτερα απογοητευτικός όσον μας αφορά. Εύχομαι να μην χρειαστεί να διατυπώσω εκ νέου την απογοήτευση μου κατά τη διάρκεια της Συνόδου Κορυφής του Λάκεν και σημειώνω με ευχαρίστηση την επιθυμία του Προέδρου του Συμβουλίου να προσδώσει ένα νέο ρόλο στην Ευρωπαϊκή Ένωση και να προβεί σε ένα ειλικρινή διάλογο σχετικά με ένα θέμα που έχει λίγο εξευτελιστεί τον τελευταίο καιρό, το θέμα του αντιδιεθνισμού. Χαίρομαι που τροποποίησε τη διατύπωσή του σχετικά με αυτό, απορρίπτοντας τον όρο "αντιδιεθνιστής" που, πραγματικά, είναι ακατάλληλος.

<SPEAKER ID=18 LANGUAGE="FR" NAME="Wurtz">
Κυρία Πρόεδρε, κύριε Προεδρεύοντα του Συμβουλίου, κύριε Πρόεδρε της Επιτροπής, μεταξύ του έκτακτου Ευρωπαϊκού Συμβουλίου στις 21 Σεπτεμβρίου και της Συνόδου Κορυφής της Γάνδης στις 19 Οκτωβρίου μεσολάβησαν τέσσερις εβδομάδες γεμάτες γεγονότα στρατηγικού χαρακτήρα. Σε ποιες συναφείς αναλύσεις προέβησαν τα δεκαπέντε κράτη μέλη;
<P>
Η εστιασμένη απάντηση για την οποία είχαν εκ των προτέρων δώσει τη συγκατάθεσή τους τον περασμένο μήνα μετατράπηκε στο μεταξύ σε έναν αληθινό πόλεμο με πολλές καταστροφές, πολλά θύματα μεταξύ του άμαχου πληθυσμού, πολλούς πολίτες σε αδιέξοδο οι οποίοι αναγκάζονται να πάρουν το δρόμο της εξορίας. Οι βομβαρδισμοί πλήττουν επανειλημμένως λάθος στόχους: πότε ένα κέντρο προσφύγων, πότε ένα νοσοκομείο ή ακόμη μια κατοικημένη περιοχή, μέχρι και τις θέσεις της Βόρειας Συμμαχίας.
<P>
Κάθε ημέρα που περνά απομακρυνόμαστε όλο και περισσότερο από τον αρχικό απώτερο στόχο των επιχειρήσεων αυτών, οι οποίες εντείνονται χωρίς συγκεκριμένους στρατηγικούς στόχους με αποτέλεσμα να προκαλείται σύγχυση. Οι διαμαρτυρίες αυξάνονται, οι επικρίσεις πολλαπλασιάζονται, η δυσφορία εξαπλώνεται, ακόμη και μεταξύ των πεπεισμένων υποστηρικτών και των φανατικών υπέρμαχων της καταπολέμησης της τρομοκρατίας.
<P>
Πού πηγαίνουμε έτσι;
<P>
Φρονούμε ειλικρινά ότι, με αυτόν τον τρόπο, θα κερδίσουμε τον απαραίτητο αγώνα για την εξουδετέρωση αυτών των εγκληματικών δικτύων και ότι έτσι θα εξαλείψουμε τους λόγους ύπαρξής τους; Ποια αξιολόγηση κάνει το Ευρωπαϊκό Συμβούλιο για αυτή την τουλάχιστον ανησυχητική εξέλιξη, ιδίως μετά από την αναγγελία της επικείμενης εισόδου αμερικανικών στρατευμάτων στο αφγανικό έδαφος, η οποία επιπλέον θα γίνει την παραμονή του ραμαζανιού και ενώ πλησιάζει ο χειμώνας;
<P>
Έτσι λοιπόν, το Ευρωπαϊκό Συμβούλιο - παραθέτω - "επιβεβαιώνει την πλήρη στήριξή του στις στρατιωτικές επιχειρήσεις και διαπιστώνει ότι αυτές οι εστιασμένες δράσεις εγγράφονται στο πλαίσιο των συμπερασμάτων του Ευρωπαϊκού Συμβουλίου της 21ης Σεπτεμβρίου 2001" .
<P>
Δεν υπήρχε λοιπόν σχεδόν τίποτα να παρατηρήσουμε· Μια τέτοια στάση με απογοητεύει και με ανησυχεί διότι θέτει εκ των πραγμάτων την Ευρώπη σχεδόν εκτός παιχνιδιού, σε μια περίοδο όπου υπάρχουν μεγάλες προσδοκίες από την Ευρώπη, από μια Ευρώπη πολιτική και όχι στρατιωτική, από μια Ευρώπη που, ασφαλώς, είναι αλληλέγγυα προς τις Ηνωμένες Πολιτείες όσον αφορά την καταπολέμηση των τρομοκρατικών δικτύων, χωρίς, όμως, να παρέχει άνευ όρων υποστήριξη στις μονομερείς επιλογές της Ουάσινγκτον.
<P>
Κατά την περίοδο που προηγήθηκε της τραγωδίας της 11ης Σεπτεμβρίου, η Ευρωπαϊκή Ένωση είχε εντούτοις αρχίσει να κάνει αισθητή την παρουσία της στη διεθνή σκηνή: στη Μέση Ανατολή, στη Μακεδονία, στη διάσκεψη του Durban κατά του ρατσισμού, είχε καταφέρει να βάλει τη σφραγίδα της στα γεγονότα. Το ίδιο συνέβη και την επομένη των επιθέσεων, όταν η Ευρώπη υποστήριξε την πιο ρεαλιστική και πιο υπεύθυνη τάση της κυβέρνησης Μπους, αποτρέποντας έτσι το τρομακτικό ενδεχόμενο της ανάληψης σταυροφορίας για τη δημιουργία μιας παγκόσμιας συμμαχίας με άνευ προηγουμένου διαστάσεις.
<P>
Δυστυχώς, από τη στιγμή της έναρξης των στρατιωτικών επιχειρήσεων, η Ευρωπαϊκή Ένωση δείχνει να έχει παραλύσει. Η νέα παγκόσμια τάξη καθιστά ωστόσο πιο επίκαιρη από ποτέ την παρέμβασή της, όσον αφορά τις κρίσιμες προκλήσεις οι οποίες βρίσκονται στο επίκεντρο της σοβαρής κρίσης που πλήττει τον κόσμο, και καταρχάς την πρόκληση που συνιστά η Εγγύς Ανατολή.
<P>
Ο κ. Verhofstadt έθιξε το θέμα αυτό με δυο λέξεις, ο κ. Prodi επανήλθε σε αυτό, το ανακοινωθέν του Ευρωπαϊκού Συμβουλίου υπενθυμίζει εύλογα τα ψηφίσματα του ΟΗΕ, ο σεβασμός των οποίων είναι η προϋπόθεση για τη μόνιμη επίλυση αυτής της σύγκρουσης· οι ίδιοι οι αμερικανοί ιθύνοντες φαίνονται να αναγνωρίζουν επί του παρόντος ότι η πολιτική του κ. Σαρόν τροφοδοτεί την κλιμάκωση της βίας και αποτελεί θεμελιώδες εμπόδιο για την ειρήνη. Είναι λοιπόν η στιγμή να μιλήσουμε ξεκάθαρα, πριν οι εξελίξεις μας παρασύρουν και προσφέρουν έτσι μια νέα ευκαιρία σε αυτούς που προσπαθούν να επωφεληθούν από τις κρίσιμες καταστάσεις.
<P>
Κανένας δεν είναι σε καλύτερη θέση από την Ευρώπη για να ξαναδώσει την ελπίδα στις ειρηνευτικές δυνάμεις της περιοχής. Αυτή πρέπει να είναι, κατά τη γνώμη μου, σήμερα η πρώτη μας φιλοδοξία.

<SPEAKER ID=19 NAME="Collins">
Κυρία Πρόεδρε, κύριε Προεδρεύοντα, κύριε Πρόεδρε Prodi, θα ήθελα καταρχάς να εκφράσω τις ειλικρινείς μου ευχαριστίες για τα σχόλια που έγιναν από τους συναδέλφους εδώ σήμερα το πρωί και από εσάς, κυρία Πρόεδρε και κύριε Πρόεδρε Prodi, σχετικά με τα ευχάριστα νέα από την Ιρλανδία όσον αφορά τον αφοπλισμό. Θα ήθελα να σημειώσω ακόμη μία φορά το σημαντικό ρόλο που διαδραμάτισαν το Κοινοβούλιο και η Επιτροπή συμβάλλοντας στην ειρηνευτική διαδικασία σε μια εποχή που η βοήθεια αυτή ήταν άκρως απαραίτητη. Είχαμε δραματικές εξελίξεις τις τελευταίες 24 ώρες, αλλά ας μην θεωρήσει κανείς εδώ δεδομένο ότι ο δρόμος για την ειρήνη - μια δίκαιη και διαρκή ειρήνη - θα είναι εύκολος. Φυσικά, η μεγάλη πλειοψηφία του πληθυσμού της νήσου της Ιρλανδίας αναζητεί ειλικρινά μια δίκαιη και διαρκή ειρήνη αλλά, δυστυχώς, μια μικρή μειονότητα θα καταβάλει κάθε δυνατή προσπάθεια για να εκτροχιάσει τη διαδικασία. Πρέπει όλοι να είμαστε σε επιφυλακή για αυτό.
<P>
Χαιρετίζω με μεγάλη ικανοποίηση το γεγονός ότι οι ηγέτες της Ευρωπαϊκής Ένωσης δήλωσαν κατηγορηματικά ότι στηρίζουν πλήρως τη δράση που έχει αναληφθεί όσον αφορά την καταπολέμηση της τρομοκρατίας σε όλες της τις πτυχές και επιβεβαίωσαν την αλληλεγγύη τους προς την αμερικανική κυβέρνηση. Συμφώνησαν ότι ο αγώνας κατά της τρομοκρατίας πρέπει να συνεχιστεί στο πλαίσιο του Οργανισμού Ηνωμένων Εθνών. Πιστεύω ότι τα Ηνωμένα Έθνη έχουν να διαδραματίσουν ένα πολύ σημαντικό και ηγετικό ρόλο από αυτή την άποψη. Οι παρούσες και μελλοντικές δράσεις όσον αφορά την καταπολέμηση της διεθνούς τρομοκρατίας οφείλουν και πρέπει να προέρχονται από τα μέλη του Οργανισμού Ηνωμένων Εθνών.
<P>
Μέλημα όλων μας είναι να προστατευθεί ο άμαχος πληθυσμός από τις επιθέσεις που λαμβάνουν χώρα στο Αφγανιστάν αυτή τη στιγμή. Όταν διεξάγεται πόλεμος, δεν υπάρχει τίποτα πιο αηδιαστικό από το να ακούει κανείς τους σχολιαστές να αναφέρονται στους θανάτους αμάχων ως "παράπλευρες ζημίες" . Εδώ έχουμε να κάνουμε με ανθρώπινες ζωές και οι ανθρώπινες ζωές πρέπει πάντα να προστατεύονται. Η ανθρωπιστική βοήθεια προς τον αφγανικό λαό πρέπει να αποτελεί προτεραιότητα και η βοήθεια αυτή πρέπει να καλύπτει τις ανάγκες του αφγανικού πληθυσμού και των αφγανών προσφύγων· οι κυβερνήσεις της ΕΕ δεσμεύονται πλήρως να διασφαλίσουν ότι η βοήθεια αυτή φθάνει στους ανθρώπους που τη χρειάζονται. Θέλουμε να διασφαλίσουμε ότι αυτό γίνεται. Ο χειμώνας αναμένεται να φθάσει πολύ σύντομα στο Αφγανιστάν και οι χειμώνες εκεί είναι εξαιρετικά κρύοι και δύσκολοι. Πιστεύω ότι η διεθνής κοινότητα, συμπεριλαμβανομένης της Ευρωπαϊκής Ένωσης και των Ηνωμένων Εθνών, πρέπει να εκτιμήσει τις ανθρωπιστικές ανάγκες του αφγανικού λαού κατά τους επόμενους λίγους μήνες και να διασφαλίσει ότι θα διανεμηθεί όλη η αναγκαία ανθρωπιστική βοήθεια.
<P>
Πρέπει επίσης να θυμόμαστε ότι ο αγώνας κατά της τρομοκρατίας διεξάγεται σε πολλά διαφορετικά μέτωπα. Στους κόλπους της Ένωσης, πρέπει να εγκριθεί επισήμως η κοινοτική οδηγία για τη νομιμοποίηση εσόδων από παράνομες δραστηριότητες. Πρέπει να μπορούμε να δημεύουμε τα οικονομικά προϊόντα της τρομοκρατίας έτσι ώστε να συμβάλουμε στη διακοπή της χρηματοδότησης που είναι το οικονομικό οξυγόνο για τις διαβολικές επιχειρήσεις της. Μπορούμε να δημεύσουμε τα οικονομικά προϊόντα των βαρόνων ναρκωτικών στην Ευρώπη και πρέπει να μπορέσουμε να επεκτείνουμε αυτές τις εξουσίες δήμευσης και στο προϊόν άλλων εγκλημάτων.
<P>
Τα κράτη μέλη της Ένωσης πρέπει να επικυρώσουν σύντομα τη Σύμβαση των Ηνωμένων Εθνών για την καταστολή της χρηματοδότησης της τρομοκρατίας. Οι κυβερνήσεις της ΕΕ υποστήριξαν στη Γάνδη την υλοποίηση ενός ευρωπαϊκού εντάλματος σύλληψης ενώ οι Υπουργοί Δικαιοσύνης της ΕΕ αναμένεται να συναντηθούν στις 7 Δεκεμβρίου 2001 προκειμένου να καθορίσουν τους τελικούς όρους που θα διέπουν τη λειτουργία αυτού του εντάλματος. Είναι πολύ σημαντικό, κατά την άποψή μου, να υπάρξει ένας σαφής ορισμός των τρομοκρατικών πράξεων, καθώς οι ημεδαποί δεν μπορούν και δεν πρέπει να εκδίδονται από μια χώρα της Ευρώπης σε μια άλλη, παρά μόνο εάν η συγκεκριμένη πράξη θεωρείται αδίκημα στο κράτος μέλος υποδοχής.
<P>
Τέλος, ζούμε σε προκλητική και αβέβαιη εποχή και η πολιτική κατάσταση στη Μέση Ανατολή είναι πολύ ρευστή. Η σημερινή αστάθεια και βία δεν μπορεί και δεν πρέπει να συνεχιστεί επ' αόριστον. Πιστεύω ότι τα ισραηλινά στρατεύματα πρέπει να αποσυρθούν από τα εδάφη της Παλαιστινιακής Αρχής. Απευθύνω έκκληση στις ισραηλινές και παλαιστινιακές αρχές να καταβάλλουν κάθε δυνατή προσπάθεια προκειμένου να διαπραγματευτούν ένα διακανονισμό βάσει των συστάσεων της έκθεσης Mitchell.

<SPEAKER ID=20 NAME="Bonde">
DA) Κυρία Πρόεδρε, κύριε Πρωθυπουργέ και κύριε Πρόεδρε της Επιτροπής, στη Σύνοδο Κορυφής της Γάνδης είδαμε μια τριπλή ομάδα, το αποκαλούμενο διευθυντήριο μεταξύ των τριών μεγάλων κρατών, να σηκώνει κεφάλι. Η προπαρασκευαστική συνάντηση μεταξύ της Μεγάλης Βρετανίας, της Γαλλίας και της Γερμανίας προοιωνίζει ένα μοντέλο το οποίο απέχει παρασάγγες τόσο από το όραμα ή την ψευδαίσθηση των φεντεραλιστών για ένα δημοκρατικό ομόσπονδο κράτος όσο και από την πιο ρεαλιστική επιθυμία των σκεπτικιστών της Ένωσης για μια Ευρώπη των δημοκρατιών. Η συνεργασία μεταξύ των τριών μεγάλων γίνεται διακρατικά, κεκλεισμένων των θυρών, χωρίς κανέναν δημοκρατικό έλεγχο. Οι τρεις μεγάλοι αποφασίζουν για το ποια θα είναι η γνώμη των υπολοίπων. Για τις μικρές χώρες η διακρατική συνεργασία των μεγάλων μπορεί να επιδράσει ως υπερκρατική υπαγόρευση οδηγιών. Αλλωστε και οι σύνοδοι κορυφής διεξάγονται κεκλεισμένων των θυρών χωρίς δημοκρατικό έλεγχο. Το μοντέλο των ιδιωτικών εταιριών χαρτοφυλακίου χρησιμοποιείται τώρα για την ευρωπαϊκή ολοκλήρωση. Μια μειοψηφία των μεγαλύτερων μετόχων μπορούν να παίρνουν αποφάσεις που αφορούν την πλειοψηφία. Μια συνεργασία μπορεί έτσι να είναι διακρατική και υπερκρατική και συγχρόνως να συνδυάζει τα προβλήματα με τη μέγιστη έλλειψη διαφάνειας, επικουρικότητας και δημοκρατίας
<P>
Οι σύνοδοι κορυφής οφείλουν να αλλάξουν και να γίνουν καλά προετοιμασμένες συναντήσεις όπου όλες οι χώρες, μεγάλες και μικρές, και όλα τα κοινοβούλια θα έχουν ίση συμμετοχή στην προετοιμασία. Οι σύνοδοι κορυφής πρέπει να ανοίξουν στους λαϊκά εκλεγμένους, ώστε οι εκπρόσωποι των εθνικών κοινοβουλίων να μπορούν να ασκήσουν δημοκρατικό έλεγχο έχοντας τη δυνατότητα να είναι παρόντες. Οι σύνοδοι κορυφής πρέπει επίσης να ανοίξουν στον Τύπο όταν οι πρωθυπουργοί συζητούν για τη νομοθεσία και άλλα θέματα τα οποία στα κράτη μάλη μας συζητιούνται ανοιχτά. Ο κ. Guy Verhofstadt είναι ακόμη ένας νέος Πρωθυπουργός μιας χώρας που παραδοσιακά έχει στραφεί κατά της νοοτροπίας διευθυντηρίου των μεγάλων χωρών. Μιλήστε λοιπόν, κύριε πρωθουπουργέ! Προσκαλέστε τους λαϊκά εκλεγμένους στην επόμενη Σύνοδο στο Λάκεν. Μην πάρετε απόφαση να ξεκινήσει η διαδικασία ετοιμασίας ενός συντάγματος χωρίς πρώτα να έχει συζητηθεί μεταξύ των εκλογέων στις χώρες μας. Επιτρέψτε η επόμενη συνθήκη να διαμορφωθεί μέσω της συμβολής της βάσης αντί να μας ενσκήψει σαν κλέφτης μες στη νύχτα και να μας περιορίσει τη δημοκρατία. Φροντίστε επίσης ώστε το 49% των εκλογέων που ψήφισαν "όχι" στο Μάαστριχτ στη Γαλλία και η πλειοψηφία των εκλογέων που πρόσφατα ψήφισαν "όχι" στην Ιρλανδία και τη Δανία να νιώσουν ότι εκπροσωπούνται αληθινά στην επόμενη συμφωνία. Πάνω από όλα όμως υποσχεθείτε ότι η επόμενη συνθήκη θα τεθεί σε δημοψήφισμα σε όλες τις χώρες ώστε να αναγκαστείτε να φτιάξετε μια συνθήκη η οποία θα μπορεί να υπερψηφιστεί, τουτέστιν μια συνθήκη που διασφαλίζει τη διαφάνεια, την επικουρικότητα και τη δημοκρατία.

<SPEAKER ID=21 LANGUAGE="IT" NAME="Cappato">
Κύριε Πρόεδρε της Επιτροπής, παίρνω το λόγο εξ ονόματος των ριζοσπαστών βουλευτών του Καταλόγου Bonino: πολύ σωστή η υποστήριξη των ευρωπαϊκών κυβερνήσεων προς τις αρχές των Ηνωμένων Πολιτειών - ευχόμαστε να μπορέσει ωστόσο να αντέξει ακόμη στα αντιαμερικανικά, αντικαπιταλιστικά και αντιιμπεριαλιστικά ένστικτα που τόση δύναμη έχουν στο εσωτερικό των πολιτικών παρατάξεων στην Ευρώπη - λιγότερο σωστή, αντίθετα, η ταχύτητα και η αμεσότητα στην παρουσίαση ενός σχεδίου ανθρωπιστικής βοήθειας ενόψει μιας πιθανής ανθρωπιστικής καταστροφής. Με γενικότερους όρους, δεν μπορούν να υπογραμμίζονται μόνο οι δυσκολίες του πολιτικού ρόλου της Ευρωπαϊκής Ένωσης και να παραβλέπεται η αντιμετώπιση του προβλήματος της δημοκρατικότητας των ίδιων των οργάνων. Αναφέρθηκε η σημασία της ενότητας των Δεκαπέντε, της κοινής τους θέσης και της ταχύτητας δράσης τους. Εμείς πιστεύουμε ότι η ενότητα των Δεκαπέντε αποτελεί αξία όταν επιτυγχάνεται μέσα από μια δημόσια και, κατά συνέπεια, υπεύθυνη και δημοκρατική συζήτηση. Αποτελεί πολύ λιγότερο αξία, όταν πρέπει να επιτυγχάνεται σε κλειστές συνεδριάσεις, σε μυστικές και απροσπέλαστες στο δημοκρατικό έλεγχο αίθουσες.
<P>
Ένα παράδειγμα είναι η συνεργασία στον τομέα της δικαιοσύνης και των εσωτερικών υποθέσεων. Όλοι θέλουμε τον ευρωπαϊκό χώρο δικαιοσύνης και αστυνομικής συνεργασίας, αλλά είναι θέματα πολύ λεπτά, που αφορούν θεμελιώδη δικαιώματα και ελευθερίες, που αφορούν τους δεκαπέντε ποινικούς κώδικες των κρατών μελών. Δεν είναι αποδεκτό, στο όνομα της αναγκαίας ταχύτητας δράσης, να καταργείται κάθε δημοκρατική συζήτηση, τόσο στα εθνικά όσο και στο Ευρωπαϊκό Κοινοβούλιο, για θέματα που αφορούν συνταγματικά κατοχυρωμένα δικαιώματα. Αυτό είναι το πραγματικό εμπόδιο: η δημοκρατικότητα της Ένωσης είναι το πραγματικό εμπόδιο! Το επισημαίνουμε ιδίως στον κ. Σρέντερ, στον κ. Σιράκ, που παραπονέθηκαν δημοσίως για την έλλειψη ταχύτητας δράσης. Προσοχή: πρόκειται για θεμελιώδη δικαιώματα και ελευθερίες! Διακυβεύεται η δημοκρατικότητα των οργάνων της Ευρωπαϊκής Ένωσης.

<SPEAKER ID=22 LANGUAGE="NL" NAME="Van Hecke">
Κυρία Πρόεδρε, ως γέννημα θρέμμα της Γάνδης θα ήθελα να εκφράσω πρώτα από όλα την ικανοποίησή μου για την ειρηνική διεξαγωγή των διαδηλώσεων που πραγματοποιήθηκαν με την ευκαιρία του Ευρωπαϊκού Συμβουλίου της Γάνδης. Στη Γάνδη δεν πραγματοποιήθηκαν τα έκτροπα του Γκέτεμποργκ και της Γένοβας. Αυτό οφείλεται αναμφίβολα στη νέα κατάσταση που επικρατεί μετά την 11η Σεπτεμβρίου, αλλά επίσης και στην καλή προετοιμασία και τη λογική συμπεριφορά της αστυνομίας, σίγουρα επίσης και στον ανοικτό διάλογο ο οποίος εξασφάλισε ένα καλό κλίμα.
<P>
Αρχικός στόχος αυτής της άτυπης Συνόδου Κορυφής - όπως υπογράμμισε ήδη ο κ. Verhofstadt - ήταν η προετοιμασία της Δήλωσης του Λάκεν. Οι 15 επιβεβαίωσαν τις κατευθυντήριες γραμμές και το χρονοδιάγραμμα της συνέλευσης. Ως Ευρωπαϊκό Κοινοβούλιο θα πρέπει να αναγνωρίσουμε ότι πρόκειται για πραγματικό άθλο. Πριν από έξι μήνες κάτι τέτοιο ήταν απολύτως αδιανόητο.
<P>
Θετικό είναι επίσης το γεγονός ότι η Ένωση επέδειξε σύμπνοια και αποφασιστικότητα στην καταπολέμηση της τρομοκρατίας και επιβεβαίωσε ξεκάθαρα την αλληλεγγύη της με τις ΗΠΑ, υπογραμμίζοντας όμως συγχρόνως το δικό της πολιτικό ρόλο. Υπό τη στενή έννοια η Γάνδη ανταποκρίθηκε επομένως στις προσδοκίες, όμως ο τρόπος με τον οποίο επιτεύχθηκε αυτή η σύμπνοια κατέδειξε για άλλη μια φορά τις αδυναμίες της ευρωπαϊκής οικοδόμησης.
<P>
Η Γάνδη κατέδειξε με τρόπο επίπονο το γεγονός ότι αυτή η ανισορροπία που είδαμε στη Νίκαια μεταξύ των μεγάλων και των μικρών χωρών, ανισορροπία μεταξύ της διακυβερνητικής και της κοινοτικής προσέγγισης, εξακολουθεί να υποθηκεύει σοβαρά το μέλλον της Ευρωπαϊκής Ένωσης. Αυτό ισχύει a priori για την ΚΕΠΠΑ. Ο γάλλος Πρόεδρος έχει βέβαια δίκιο όταν αναφέρει ότι η Ευρωπαϊκή Ένωση δεν έχει αρμοδιότητες για στρατιωτικά ζητήματα. Το ερώτημα είναι όμως εάν υπάρχει η πρόθεση να αλλάξει η κατάσταση.
<P>
Οι τρεις μεγαλύτερες χώρες μέλη οφείλουν να συνειδητοποιήσουν ότι δεν μπορούν να παραμένουν με το ένα πόδι εντός και με το άλλο πόδι εκτός Ένωσης. Η αμφισημία αυτή δεν μπορεί να καλύπτεται πίσω από ωραίες τελικές διακηρύξεις με τις οποίες γίνεται προσπάθεια να κρατηθούν τα προσχήματα, να φανεί ότι τάχα επικρατεί σύμπνοια στην ΕΕ.
<P>
Ας ελπίσουμε, κυρία Πρόεδρε, ότι η 11η Σεπτεμβρίου και η ανάγκη μεταρρύθμισης των κοινοτικών οργάνων πριν την διεύρυνση θα αναγκάσουν τις κυβερνήσεις των κρατών μελών να κοιτάξουν πέρα από την εθνική τους πολιτική και να επιστρέψουν στις ρίζες της Ευρωπαϊκής Ένωσης, ιδιαίτερα επιτείνοντας την συνεργασία μεταξύ των Δεκαπέντε και όχι μεταξύ των Τριών, προκειμένου να προωθήσουν την ειρήνη και την ασφάλεια στην Ευρώπη και στον κόσμο.

<SPEAKER ID=23 LANGUAGE="FR" NAME="Berθs">
Κύριε Πρόεδρε, κύριε Προεδρεύοντα του Συμβουλίου, κύριε Πρόεδρε της Επιτροπής, αγαπητοί συνάδελφοι, θέλω καταρχάς να συγχαρώ τη βελγική Προεδρία διότι νομίζω ότι ο τρόπος με τον οποίο διεξήχθη το Ευρωπαϊκό Συμβούλιο της Γάνδης αποτελεί ένδειξη υγείας και εν πάση περιπτώσει ελπίδας για τη λειτουργία των θεσμικών μας οργάνων. Διότι, πράγματι, πιστεύω ότι αυτό το Ευρωπαϊκό Συμβούλιο ήταν χρήσιμο και διαδραμάτισε σωστό ρόλο, έναν ρόλο προσανατολισμού. Θέλω, από αυτή την άποψη, να θίξω τρία σημεία. Το πρώτο αφορά θέματα τα οποία, στην κοινοτική διάλεκτο, εντάσσονται στο πλαίσιο της ΔΕΥ. Υπάρχει στον τομέα αυτό ένα έργο τεράστιο, ένα έργο βαρύ, ένα έργο δύσκολο, στο οποίο οι Υπουργοί Εσωτερικών και οι Υπουργοί Δικαιοσύνης των κρατών μελών μας δεν θα καταφέρουν να προοδεύσουν αν δεν θέσουν επί τάπητος τολμηρές προτάσεις, όπως αυτές που έθεσε επί τάπητος ο Επίτροπος Vitorino, και εάν δεν έχουν συνεχώς στο μυαλό τους τον πολιτικό προσανατολισμό τον οποίο επιθυμεί το Ευρωπαϊκό Συμβούλιο. Τα θέματα αυτά είναι δύσκολα. Απαιτείται βούληση και πολιτική αποφασιστικότητα για να σημειωθεί πρόοδος. Ευχαριστώ, κύριε Πρόεδρε, για αυτά τα συμπεράσματα.
<P>
Όσον αφορά την οικονομική κατάσταση, πιστεύω ότι το Ευρωπαϊκό Συμβούλιο επιτέλεσε χρήσιμο έργο οριοθετώντας τις συζητήσεις μεταξύ των οικονομικών και των νομισματικών αρχών. Αν θέλουμε πραγματικά να θεσπίσουμε μια πολιτική στήριξης της ανάπτυξης, η οποία είναι πιθανότατα αναγκαία για την Ευρωπαϊκή Ένωση, χρειάζεται ο καθένας να αναλάβει τις ευθύνες του, να αξιοποιηθούν πλήρως τα περιθώρια χειρισμών του Συμφώνου Σταθερότητας και Ανάπτυξης, να κινητοποιηθεί η ΕΤΕπ, για να μπορέσουμε τελικά να αναθερμάνουμε αυτή την ιδέα των μεγάλων έργων, έστω και αν χρειαστεί να επανεξετάσουμε τον κατάλογο και το αντικείμενο. Αυτός είναι επίσης ο προσανατολισμός τον οποίο υποδείξατε, όσον αφορά την έναρξη των διαπραγματεύσεων του ΠΟΕ. Όμως, ας μην ξεχνάμε στο σημείο αυτό τις ευθύνες μας, τη συμβολή μας, για παράδειγμα, σε ένα θέμα τόσο σοβαρό όσο είναι η ακύρωση του χρέους των αναπτυσσόμενων χωρών.
<P>
Τρίτο σημείο στο οποίο θέσατε κατευθυντήριες γραμμές και σας ευχαριστώ για αυτό: οι διασυνοριακές μεταφορές πιστώσεων. Σχετικά με το σημείο αυτό, κύριε Πρόεδρε, θέλω να επιστήσω την προσοχή σας στο δύσκολο ζήτημα των επιταγών. Τη στιγμή που πρόκειται να περάσουμε στο ευρώ, οι επιταγές αυτές, είναι γνωστό, χρησιμοποιούνται καταρχάς από ευαίσθητους πληθυσμούς. Λοιπόν, ας μην πολλαπλασιάζουμε τα εμπόδια και ας αφήσουμε, για μια φορά, τα πράγματα να πάρουν σιγά-σιγά το δρόμο τους. Δεν βιαζόμαστε πια και τόσο πολύ.
<P>
Τέλος, κύριε Πρόεδρε, δείξατε τη βούλησή σας να τεθεί ξεκάθαρα στο Λάκεν το ζήτημα της θέσης της Ευρώπης στον κόσμο. Και, κύριε Πρόεδρε της Επιτροπής, ρωτήσατε: "η Ευρώπη είναι απούσα;" . Όχι, η Ευρώπη δεν είναι απούσα! Η Ευρώπη έκανε ό,τι μπορούσε να κάνει. Ό,τι έπρεπε να κάνει. Η μόνη δυσκολία είναι ότι δεν την ακούμε πάντοτε, αυτή είναι η αληθινή δυσκολία. Στο Durban την ακούσαμε, αλλά στο πλαίσιο της λήψης σοβαρών αποφάσεων όσον αφορά την πολιτική, διπλωματική, στρατιωτική κατάσταση, η γνώμη της Ευρωπαϊκής Ένωσης δεν έχει ακόμη την πρέπουσα βαρύτητα. Για αυτό περιμένουμε πολλά από τη Συνέλευση.

<SPEAKER ID=24 NAME="Duff">
Κύριε Πρόεδρε, όταν τα δύο αεροσκάφη συνετρίβησαν πάνω στο Παγκόσμιο Κέντρο Εμπορίου δεν κατέρρευσαν μόνο οι δίδυμοι πύργοι. Είδαμε να καταρρέουν οι τρεις πυλώνες της Ευρωπαϊκής Ένωσης που επινοήθηκαν με τη Συνθήκη του Μάαστριχτ και η αντίδρασή μας σήμερα απαιτεί μια πλήρως ολοκληρωμένη προσέγγιση που να συμπεριλαμβάνει το εμπόριο, την οικονομία και την ασφάλεια.
<P>
Το Ευρωπαϊκό Συμβούλιο της Γάνδης κατέδειξε ότι η Ένωση διαθέτει τόσο την ικανότητα όσο και τη θέληση να παράσχει μια ενισχυμένη αίσθηση της ευρωπαϊκής ασφάλειας, υποστηρίζοντας σθεναρά την αμερικανική αυτοάμυνα και συμμετέχοντας στην εκστρατεία για την καταπολέμηση της τρομοκρατίας. Πρόκειται για μια Ευρωπαϊκή Ένωση που δραστηριοποιείται όλο και περισσότερο στο μη στρατιωτικό της ρόλο και είναι πολύ περισσότερο παρούσα στην ειρηνευτική διαδικασία της Μέσης Ανατολής. Προκειμένου να επιτύχουμε, πρέπει να βάλουμε κατά μέρος τους ασήμαντους καυγάδες μας και τις διοργανικές αντιπαλότητες.
<P>
Η Επιτροπή και το Συμβούλιο πρέπει να αντικατοπτρίζουν την εντυπωσιακή διακομματική συναίνεση που έχουμε επιτύχει στο Κοινοβούλιο. Στο πλαίσιο αυτό, θα ήθελα να συγχαρώ θερμά τη βελγική Προεδρία που διαμεσολάβησε σε μια τόσο επιτυχημένη συμφωνία σχετικά με τη σύσταση της συνέλευσης.

<SPEAKER ID=25 LANGUAGE="NL" NAME="Maes">
Κύριε Πρόεδρε του Συμβουλίου, κύριε Πρόεδρε της Επιτροπής, κύριε Πρόεδρε του Κοινοβουλίου, αγαπητοί συνάδελφοι, ο Πρόεδρος του Συμβουλίου σωστά ανέφερε με κάποια υπερηφάνεια ότι η Γάνδη δεν έμοιαζε στις άλλες δύο πόλεις που αρχίζουν από Γ, το Γκέτεμποργκ και τη Γένοβα.
<P>
Μπορούμε να αναπνεύσουμε με ανακούφιση. Η Γάνδη ήταν μάλιστα νεκρή πόλη κατά τη διάρκεια του Συμβουλίου. Όταν διαδήλωνα μαζί με τους λεγόμενους αντιπάλους της παγκοσμιοποίησης, η Γάνδη είχε χάσει απολύτως το χαρακτήρα μίας ζωντανής πόλης που τη διακρίνει. Χαίρομαι παρόλα αυτά για τη δήλωση που κάνατε σχετικά με το διάλογο με τους αντιπάλους της παγκοσμιοποίησης, ένα λανθασμένο όρο για τον διαρκώς αυξανόμενο αριθμό ανθρώπων που ανησυχούν για τη πορεία του κόσμου.
<P>
Θέλουμε να θέσουμε τέλος στις ιδιωτικοποιήσεις και στη φιλελευθεροποίηση που θέτει στο περιθώριο εκ των πραγμάτων μεγάλα μέρη του πληθυσμού του πλανήτη. Τι θα κάνει για παράδειγμα η βελγική Προεδρία προκειμένου να μεταρρυθμιστεί ο ΠΟΕ; Προσβλέπουμε με ενδιαφέρον τις προσπάθειες που θα πραγματοποιήσετε, διότι άκουσα μεν να δίνονται υποσχέσεις στο Βέλγιο για την επιβολή του φόρου Tobin, όμως δεν είδα να αναλαμβάνεται καμία πρωτοβουλία σε διεθνές επίπεδο.
<P>
Το θέαμα ωστόσο των ευρωπαϊκών οργάνων δεν ήταν ωραίο και με απογοήτευσε έντονα. Το Συμβούλιο επισκιάστηκε από την τριανδρία του Ηνωμένου Βασιλείου, της Γαλλίας και της Γερμανίας. Αυτό μήπως θα πρέπει να περιμένουν τα υπόλοιπα κράτη από ένα Συμβούλιο; Αποτελείται μήπως η Ευρώπη που θέλουμε από τις τρεις μεγάλες χώρες, οι οποίες λύνουν και δένουν;
<P>
Η Επιτροπή έχει χάσει τον έλεγχο των γεγονότων και η απογοήτευσή της κατέληξε σε έναν καβγά για το χρόνο ομιλίας και την απειλή αποχής από το Λάκεν. Φοβάται μήπως ο Πρόεδρος της Επιτροπής ότι το Λάκεν θα αποτύχει; Το Ευρωπαϊκό Κοινοβούλιο εξακολουθεί να αισθάνεται ότι αγνοείται και δεν ξέρω εάν μία συνέλευση θα αλλάξει πολλά πράγματα. Όμως, κύριε Πρόεδρε, για να ολοκληρώσω, πολλοί άνθρωποι είδαν την έναρξη του πολέμου στο Αφγανιστάν, όμως κανείς δε γνωρίζει πού βαδίζουμε και πού θα καταλήξει ο πόλεμος αυτός.
<P>
Αντιμετωπίζουμε το φάσμα της οικονομικής κρίσης. Δεν έχουμε την πολυτέλεια να αποτύχουμε στο Λάκεν. Η Ευρώπη πρέπει να επιτύχει, και για το λόγο αυτό οφείλουν να συνεργαστούν τα τρία μεγάλα κοινοτικά όργανα.

<SPEAKER ID=26 LANGUAGE="DE" NAME="Kaufmann">
Κύριε Πρόεδρε, κύριε Πρόεδρε του Συμβουλίου, κύριε Πρόεδρε της Επιτροπής, έλαβα με ικανοποίηση γνώση του γεγονότος ότι στη Γάνδη συζητήθηκαν κατά την προετοιμασία της Συνόδου Κορυφής του Λάκεν και τα θέματα που αφορούν στο μέλλον της Ευρώπης. Ανακοινώσατε, κύριε Πρόεδρε της κυβέρνησης, ότι η αντίστοιχη δήλωση του Λάκεν δεν θα είναι μία κλασσική, αλλά μία φιλόδοξη δήλωση, η οποία θα αναγνωρίζει τις αδυναμίες της ΕΕ και τις ανησυχίες των πολιτών και θα καταδεικνύει σαφώς τον δρόμο της διευρυμένης Ένωσης προς τον κόσμο του μέλλοντος. Πιστεύω ότι η βελγική Προεδρία του Συμβουλίου θα κάνει τα πάντα προκειμένου να υπάρξει το Δεκέμβριο μία απόφαση που θα ικανοποιεί πραγματικά αυτήν τη μεγάλη αξίωση.
<P>
Κατά την άποψή μου, κατά τη σύγκληση της συνέλευσης για την προετοιμασία της επόμενης διακυβερνητικής διάσκεψης θα πρέπει να ληφθούν οπωσδήποτε υπόψη τα εξής: πρώτον, η ισορροπημένη αναλογική σύνθεση της συνέλευσης με εκπροσώπους των εθνικών κοινοβουλίων και του Ευρωπαϊκού Κοινοβουλίου, αντίστοιχα με τη συνέλευση για την επεξεργασία του Χάρτη των Θεμελιωδών Δικαιωμάτων.
<P>
Δεύτερον: οι εκπρόσωποι των εθνικών κοινοβουλίων και των κυβερνήσεων των υπό ένταξη χωρών πρέπει να συμπεριληφθούν πλήρως στις εργασίες της συνέλευσης και να τους δοθεί τουλάχιστον το καθεστώς του παρατηρητή.
<P>
Τρίτον: πρέπει να διασφαλιστεί ότι θα ισχύσει στη σύνθεση της συνέλευσης η αρχή του πολιτικού πλουραλισμού. Στις πολιτικές συζητήσεις πρέπει να εκφράζονται όλες οι απόψεις. Μόνο έτσι γίνονται ζωηρές και αποκτούν ενδιαφέρον και μόνον όταν συνεργάζονται πραγματικά οι διαφορετικές πολιτικές δυνάμεις των κρατών μελών μπορεί να επιτευχθεί ένα πολιτικά βιώσιμο αποτέλεσμα, το οποίο εν συνεχεία θα έχει την υποστήριξη του πληθυσμού.
<P>
Τέταρτον: πρέπει να υπάρχει πλήρης διαφάνεια στις εργασίες της συνέλευσης, τόσο ως προς τη διεξαγωγή των συζητήσεων και διαβουλεύσεων όσο και ως προς την πρόσβαση του κοινού στα έγγραφα, η οποία πρέπει να διασφαλιστεί με κάθε διαθέσιμο μέσο.
<P>
Πέμπτον: είναι απαραίτητος ένας στοχοθετημένος και δομημένος διάλογος με την κοινωνία των πολιτών και ελπίζω ότι οι σχετικές προτάσεις της Προεδρίας του Συμβουλίου θα τύχουν της υποστήριξης των διαφόρων κυβερνήσεων.
<P>
(Χειροκροτήματα)

<SPEAKER ID=27 NAME="Krarup">
DA) Κύριε Πρόεδρε, οφείλω να πω ότι η Σύνοδος Κορυφής της Γάνδης είναι άκρως αποκαλυπτική, τόσο όσον αφορά τη διαδικασία όσο και το περιεχόμενο. Είναι αποκαλυπτική από άποψης ότι επιβεβαιώνει κατά κόρον τις θεμελιώδεις αντιρρήσεις που έχουν εγείρει οι σκεπτικιστές και οι πολέμιοι της ΕΕ. Η ίδια η διαδικασία από μόνη της έχει ως στόχο να είναι οι μεγάλοι αυτοί που παίρνουν τις αποφάσεις. Κάνουν μια μυστική σύνοδο κορυφής όπου καθορίζουν μια ημερήσια διάταξη, η οποία σε τελική ανάλυση εμποδίζει τα μικρά κράτη να κάνουν ανεξάρτητα τις απόψεις τους γνωστές όσον αφορά τις πολιτικές αποφάσεις. Φυσικά αυτό αφορά πρωτίστως τις αποφάσεις που λήφθηκαν υπό το πρίσμα των γεγονότων της 11ης Σεπτεμβρίου. Παρέχουμε στήριξη άνευ όρων και πλήρη αποδοχή των διαθέσεων των ΗΠΑ. Και με αυτόν τον τρόπο κατέστη δυνατό να καταπνιγούν οι αντίθετες απόψεις και οι επιφυλάξεις τις οποίες χωρίς καμία αμφιβολία έχουν τα μικρά κράτη και οι οποίες βρίσκουν έκφραση στην ολοένα διογκούμενη διαμόρφωση της κοινής γνώμης κατά της αμερικανικής στρατηγικής.
<P>
Η αναφορά της Συνόδου Κορυφής στο ψήφισμα 1368 είναι τραγελαφική. Λες και νομιμοποιεί κάτι. Πρόκειται για έναν επιθετικό πόλεμο που παραβιάζει το διεθνές δίκαιο. Οι σύμμαχοι των ΗΠΑ έπρεπε να τους το επισημάνουν αυτό. Δεν νομιμοποιεί ούτε καμία επέμβαση ούτε καμία ένοπλη επίθεση σε ένα ξένο κράτος. Όσον δε αφορά το βασικό θέμα εδώ, τουτέστιν τις επεμβάσεις και τις αποφάσεις για παρακολούθηση νομικής και αστυνομικής φύσης, αυτό που συμβαίνει είναι ότι βρισκόμαστε αντιμέτωποι με την απαίτηση να προβούμε στην πιο κατάφωρη και εκτεταμένη παραβίαση της ασφάλειας δικαίου που έχουμε ποτέ δει στην ιστορία της Ευρωπαϊκής Ένωσης και μάλιστα η παραβίαση θα γίνει αυτονυκτί χωρίς καμία απολύτως προετοιμασία. Λέω λοιπόν ευχαριστώ στους αρχιτέκτονες της Συνόδου Κορυφής που μας άνοιξαν τα μάτια.

<SPEAKER ID=28 LANGUAGE="FR" NAME="Berthu">
Κύριε Πρόεδρε, επικροτούμε το διάβημα του άτυπου Συμβουλίου της Γάνδης που επιβεβαίωσε εκ νέου την αλληλεγγύη μας προς τις Ηνωμένες Πολιτείες, ενώ επικύρωσε και ενίσχυσε την υλοποίηση ενός σχεδίου δράσης με 79 μέτρα κατά της τρομοκρατίας.
<P>
Όσον αφορά το θέμα αυτό, δεν μπορώ παρά να υπενθυμίσω τη δήλωσή μου της 3ης Οκτωβρίου 2001, στην αίθουσα αυτή, με την οποία καλούσα το Συμβούλιο να δώσει στο εξής προτεραιότητα στην ασφάλεια, να επανεξετάσει τις παλιές στρατηγικές που έχουν πλέον ξεπεραστεί, να αναγνωρίσει ότι οι έλεγχοι δεν βλάπτουν την ελεύθερη κυκλοφορία, ότι βλάπτουν τους εγκληματίες και προστατεύουν την ελευθερία των πολιτών.
<P>
Θα ζητήσω λοιπόν, μεταξύ άλλων, να επανεξετάσουμε το καταστροφικό άρθρο 62, παράγραφος 1 της ΣΕΚ, το οποίο εισήχθη μέσω της Συνθήκης του Αμστερνταμ, που ζητά τη συστηματική κατάργηση των ελέγχων στους υπηκόους τρίτων χωρών, όταν διασχίζουν τα εσωτερικά σύνορα της Ένωσης.
<P>
Ο Υπουργός Michel μου είχε απαντήσει τότε ότι οι ιδέες μου, παραθέτω τα λόγια του: "θα οδηγούσαν κατευθείαν σε μια κοινωνία που καταστρέφει τις ελευθερίες" . Πιστεύω ότι αυτή η αναίτια κατηγορία - την οποία εννοείται ότι απορρίπτω, χρειάζεται να το πω - δείχνει τι επιφυλάξεις και τι εμπόδια μπορούμε να συναντήσουμε στον αγώνα μας κατά της τρομοκρατίας.
<P>
Ευτυχώς, το Συμβούλιο φαίνεται να έχει υπερβεί αυτά τα εμπόδια, τουλάχιστον εν μέρει, εφόσον στο χάρτη πορείας του τελευταίου Συμβουλίου "Δικαιοσύνη και Εσωτερικές Υποθέσεις" συναντούμε αυτή τη διακριτική πρόταση: "Εξέταση μιας συντονισμένης προσφυγής στο άρθρο 2, παράγραφος 2 της Σύμβασης Σένγκεν" . Ωστόσο, αγαπητοί μου συνάδελφοι, τι είναι το άρθρο 2, παράγραφος 2 της Σύμβασης Σένγκεν; Είναι, ίσως το μαντέψατε ήδη, η ρήτρα διασφάλισης την οποία οι φίλοι μου και εγώ ο ίδιος υπερασπιστήκαμε τόσο, η οποία θα είναι τόσο χρήσιμη στο μέλλον και θα επιτρέψει την επαναφορά των ελέγχων στα εσωτερικά σύνορα.
<P>
Συνεπώς, οι νοοτροπίες αλλάζουν, δεν χάθηκαν όλα. Προφανώς, πρέπει να κάνουμε διάκριση μεταξύ της κατάργησης των ελευθεριών και των ελέγχων, ιδίως στα σύνορα, που, στο πλαίσιο των δημοκρατικών αξιών μας, έχουν στόχο να διαφυλάττουν την άσκηση των ελευθεριών. Η διάκριση αυτή είναι ουσιώδης. Ελπίζω, θέλω να πιστεύω, κύριε Πρόεδρε, ότι το Συμβούλιο το κατανοεί.

<SPEAKER ID=29 LANGUAGE="NL" NAME="Oostlander">
Κύριε Πρόεδρε, από ό,τι φαίνεται θα πρέπει να συμβαίνουν μεγάλες καταστροφές προκειμένου να συνειδητοποιήσουμε πόσο απέχει η κατακερματισμένη Ευρώπη από το να μπορεί να αναλαμβάνει τις ευθύνες της.
<P>
Η συμμαχία κατά της τρομοκρατίας δεν μπορεί να λειτουργήσει καλά εφόσον ο κεντρικός της φορέας, οι ΗΠΑ, περιστοιχίζονται αποκλειστικά από 15 δορυφόρους. Δυστυχώς σε ορισμένα ζητήματα η ΕΕ δεν έχει ξεπεράσει ακόμα το επίπεδο του δορυφόρου. Αυτό ισχύει ιδιαίτερα για το δεύτερο και τον τρίτο πυλώνα, εκείνα ακριβώς τα ζητήματα που αφορούν τη διεθνή τρομοκρατία.
<P>
Εκεί όπου υπάρχει καλή κοινοτική ρύθμιση, δηλαδή στον πρώτο πυλώνα, τα πράγματα πάνε πολύ καλύτερα. Λέμε συχνά ότι η Ευρώπη είναι πολύ καλή στις πληρωμές αλλά όχι και στη λήψη αποφάσεων. Αυτό ακριβώς είδαμε στη Βοσνία και αυτό βλέπουμε τώρα με την καταπολέμηση της διεθνούς τρομοκρατίας.
<P>
Η Ένωση συχνά δεν είναι αρκετά ορατή και χαίρομαι μάλιστα που ο κ. Verhofstadt κατέστησε σαφές πόσο σοβαρά λαμβάνει τα προβλήματα που εμφανίζονται στον τομέα αυτόν, όπως διαπιστώθηκε και στη Γάνδη. Για το λόγο αυτό θα θέλαμε να καλέσουμε το Συμβούλιο να δώσει το ταχύτερο δυνατό ένα πρόσωπο στην Ευρώπη στον τομέα της εξωτερικής πολιτικής και της πολιτικής ασφάλειας. Εξάλλου, παρατηρούνται πολλές ελλείψεις και όσον αφορά την προθυμία να υπάρξει κοινή προσέγγιση σε ζητήματα δικαιοσύνης και εσωτερικών υποθέσεων.
<P>
Χαίρομαι που ο Πρόεδρος του Συμβουλίου ανέφερε ότι επικρατεί ευρεία ομοφωνία μεταξύ των αρχηγών κρατών και κυβερνήσεων σχετικά με τη λήψη των αναγκαίων μέτρων. Θα πρέπει όμως να ντρέπονται ορισμένοι Υπουργοί Δικαιοσύνης, για παράδειγμα αυτός των Κάτω Χωρών, για τις άδικες αντιρρήσεις που εξέφρασαν, λες και η Ευρώπη θα πρέπει να ασχολείται με τα δικά μας μικροπολιτικά ζητήματα, όπως λ.χ. η πολιτική ανοχής των ναρκωτικών, η ευθανασία και τα συναφή. Με κανένα τρόπο δεν είναι αυτό το ζητούμενο. Ο κ. Vitorino ανέφερε επίσης με απόλυτη σαφήνεια ότι επιθυμεί να ισχύσει με κάθε τρόπο η αρχή της επικουρικότητας για τα ζητήματα αυτά.
<P>
Εάν πρόθεση των υπουργών είναι να εξασφαλίσουν τα δικά τους υπηρεσιακά ή υπουργικά φέουδα, δεν μπορούμε να πούμε ότι εξυπηρετούν τα συμφέροντα των πολιτών. Θα ήθελα να συγχαρώ θερμά τον Πρόεδρο του Συμβουλίου ο οποίος ανέφερε ότι η πολιτική μας προς τον έξω κόσμο, και μάλιστα στο πλαίσιο της παγκοσμιοποίησης, θα πρέπει να διέπεται από κανόνες ηθικής, κοινωνικής και οικολογικής φύσεως και να λαμβάνει υπόψη τις ανάγκες του Τρίτου Κόσμου.

<SPEAKER ID=30 LANGUAGE="NL" NAME="Van den Berg">
Κύριε Πρόεδρε, θα ήθελα να κάνω κάποια σχόλια εξ ονόματος της Ομάδας των Σοσιαλιστών σχετικά με τρία ζητήματα εξωτερικής πολιτικής, αρχίζοντας με το Μεσανατολικό.
<P>
Η δολοφονία του Υπουργού Τουρισμού του Ισραήλ προκάλεσε μία νέα κρίση. Μετά από αυτήν το Ισραήλ επιτέθηκε κατά των αυτόνομων παλαιστινιακών περιοχών, γεγονός το οποίο αποτέλεσε φυσικά απαράδεκτη παραβίαση. Σωστά ζητούμε όλοι μας την άμεση αποχώρηση του ισραηλινού στρατού. Συγχρόνως οι εκπρόσωποι του Σαρόν αφενός και η Παλαιστινιακή Αρχή αφετέρου χρησιμοποιούν όλο και περισσότερο κουραστικές ρητορείες στη βάση του άσπρου / μαύρου. Η άλλη πλευρά φέρει το 100% της ευθύνης, αυτή ευθύνεται για κάθε κακό. Ο εκπρόσωπος του Σαρόν έφτασε σχεδόν να δηλώσει ότι τα άρματα μάχης που εισέβαλαν στις παλαιστινιακές περιοχές είναι κατά κάποιο τρόπο περιστέρια της ειρήνης. Και η Hannah Ashrawi με τη σειρά της κατηγορεί για τα πάντα το Ισραήλ. Καμία από τις δύο πλευρές δεν εκφράζει καμία ανησυχία, ούτε πραγματοποιεί κάποιο βήμα προκειμένου να βρεθεί λύση στο αδιέξοδο.
<P>
Τη στιγμή αυτή φαίνεται αδύνατη η επιστροφή στις συμφωνίες του Όσλο και στην έκθεση Mitchell. Τα κράτη της περιοχής διαδραματίζουν φυσικά και αυτά ένα ρόλο, όπως η Ιορδανία, η Αίγυπτος, η Συρία, η Σαουδική Αραβία. Ο ρόλος τους είναι εξαιρετικά σημαντικός, ενώ συχνά εκμεταλλεύτηκαν το παλαιστινιακό πρόβλημα για να δημιουργήσουν εχθρούς στο εξωτερικό τους τη στιγμή που δεν κάνουν τίποτα στο εσωτερικό τους. Τη στιγμή αυτή υπάρχουν περιθώρια για την Ευρώπη, την Επιτροπή και το Συμβούλιο, προκειμένου να πραγματοποιήσουμε από κοινού με τις ΗΠΑ ένα εντελώς ασυνήθιστο νέο βήμα συνδυάζοντας την οικονομική και τη διπλωματική μας ισχύ, καθώς και τις ευθύνες μας στον ΟΗΕ αλλά και τη στρατιωτική μας ισχύ, προκειμένου να υποβάλουμε μία σκληρή νέα ειρηνευτική πρόταση προς τις δύο πλευρές. Διότι η παγκόσμια κοινότητα δεν έχει πλέον την πολυτέλεια μετά την 11η Σεπτεμβρίου να ανέχεται αυτή τη διαρκή κλιμάκωση της βίας. Εξαιτίας της ισχύος της, η Ευρώπη μπορεί να πείσει τα κράτη της Μέσης Ανατολής μέσω εντόνων διπλωματικών προσπαθειών να συμμετάσχουν στην ειρηνευτική διαδικασία. Έχουμε χρήματα. Έχουμε εμπόριο. Έχουμε τον ΟΗΕ. Έχουμε μέσα στην περιοχή. Μπορούμε να διαδραματίσουμε ένα πραγματικά σημαντικό ρόλο. Ζητώ να ασκήσουμε εντονότατες πιέσεις και στις δύο πλευρές. Οφείλουμε να υποβάλουμε μία ειρηνευτική πρόταση.
<P>
Κύριε Πρόεδρε, αυτό ήταν το πρώτο σημείο που ήθελα να θίξω. Το δεύτερο σχόλιό μου αφορά το Αφγανιστάν. Η Ομάδα του ΕΣΚ υποστηρίζει ανεπιφύλακτα το ψήφισμα του ΟΗΕ, επ' αυτού δεν χωρά αμφιβολία. Τόσο οι δράστες όσο και οι υποστηρικτές τους, καθώς και οι χώρες που βρίσκονται πίσω τους, θα πρέπει να εντοπιστούν και να αντιμετωπιστούν, χρειάζεται όμως να φροντίσουμε να υπάρξει πρόοδος πέρα από την αντιμετώπιση των δραστών. Η ΕΕ δεν έχει στρατιωτική παρουσία στο Αφγανιστάν. Τα στρατιωτικά ζητήματα εμπίπτουν στις δραστηριότητες άλλων οργανισμών: του ΟΗΕ και του ΝΑΤΟ. Εμείς είμαστε ωστόσο η οργάνωση που διαθέτει το διπλωματικό κύρος προκειμένου να πείσει τις χώρες οι οποίες διαδραματίζουν σημαντικότατο ρόλο στην περιοχή, την Ινδία, το Πακιστάν και το Ιράν, να συνεργαστούν, προκειμένου από κοινού με εμάς και τις ΗΠΑ να δημιουργήσουμε περιθώρια διαλόγου μεταξύ των εμπολέμων μερών στο Αφγανιστάν.
<P>
Το μεγάλο πρόβλημα του Αφγανιστάν είναι ότι δεν μπορεί να δώσει διέξοδο ούτε η Βόρεια Συμμαχία ούτε άλλος κανείς. Αυτό μας διδάσκει η Ιστορία. Αυτό που χρειαζόμαστε είναι μία Διάσκεψη, κάπου στην περιοχή, των διαφόρων δυνάμεων, αναφέρομαι ιδιαίτερα στους κοινωνικούς φορείς, στις γυναικείες οργανώσεις, στα κοινωνικά κινήματα τα οποία θα πρέπει να σχηματίσουν από κοινού μία νέα, ευρεία κυβέρνηση, εν ανάγκη εξόριστη, έστω και ως πρώτο βήμα. Αυτή την πολιτική άγουσα οφείλουμε να ακολουθήσουμε. Είναι η μόνη μέθοδος προκειμένου να ανατραπούν οι Ταλιμπάν. Είναι η μόνη μέθοδος προκειμένου να συλληφθεί ο Μπιν Λάντεν.

<SPEAKER ID=31 LANGUAGE="NL" NAME="Sterckx">
Η Προεδρία σας, κύριε Πρωθυπουργέ, δεν καθίσταται ευκολότερη από τις επιθέσεις στις ΗΠΑ, μία Προεδρία η οποία ήταν ήδη πολύ δύσκολη. Ας μην ανησυχείτε λοιπόν για τα σχόλια ορισμένων που υποστηρίζουν ότι υποβαθμιστήκατε εξαιτίας της συνάντησης τριών συναδέλφων σας πριν από τη Σύνοδο Κορυφής. Τέτοιες συναντήσεις φυσικά δεν είναι ευπρόσδεκτες για μία Προεδρία, αποδεικνύουν όμως συγχρόνως πόσο απαραίτητο είναι να δημιουργηθεί στην Ευρώπη ένα πλαίσιο εντός του οποίου να αντιμετωπίζεται η εξωτερική μας ασφάλεια, η πρόληψη συγκρούσεων, η διπλωματία μας, καθώς επίσης και η εσωτερική πολιτική ασφάλειας, η δικαστική και η αστυνομική συνεργασία. Κάτι τέτοιο είναι σημαντικό για μικρά κράτη μέλη όπως το δικό μας. Απ' ό,τι φαίνεται όμως δύσκολα μπορούν να καταλάβουν όλοι ότι μετά την 11η Σεπτεμβρίου στην Ένωση υπάρχουν μικρές χώρες μόνο εφόσον εμφανίζεται η κάθε χώρα ξεχωριστά. Δεν κάνατε αυτό το λάθος στη Γάνδη. Φροντίστε τώρα να ανατεθούν τα κατάλληλα καθήκοντα από το Λάκεν στη Συνέλευση - το γεγονός καθεαυτό ότι έχουμε τώρα συμφωνία για το ζήτημα αυτό αποτελεί πραγματικό άθλο της Προεδρίας.
<P>
Και ένα σχόλιο για το Αφγανιστάν: ανθρωπιστική βοήθεια μπορεί να παρασχεθεί μόνο εφόσον ανατραπεί το καθεστώς των Ταλιμπάν και γι' αυτό απαιτείται δυστυχώς ο πόλεμος.
<P>
Τέλος, χιλιάδες διαδήλωσαν στη Γάνδη χωρίς να υπάρξουν έκτροπα. Στο παρελθόν η κατάσταση ήταν διαφορετική και αυτό θα πρέπει να το υπογραμμίσουμε.

<SPEAKER ID=32 LANGUAGE="FR" NAME="Frassoni">
Κύριε Πρόεδρε, γνωρίζουμε καλά ότι οι λόγοι για τους οποίους τα τρία κράτη μέλη συναντήθηκαν πριν από το Ευρωπαϊκό Συμβούλιο της Γάνδης δεν είναι τεχνικοί. Οι χώρες αυτές γνωρίζουν ότι η Ευρώπη της εξωτερικής πολιτικής και της ασφάλειας είναι αδύναμη και τουλάχιστον δύο εξ αυτών θεωρούν ότι είναι πολύ καλά έτσι.
<P>
Ακόμη και αν δεν μπορείτε να το πείτε εδώ και τώρα, γνωρίζετε πολύ καλά ότι οι διαμάχες ανάμεσα σε αυτούς που θέλουν μια πολιτική ένωση και σε αυτούς που δεν την θέλουν τίθενται ακριβώς με τους ίδιους όρους όπως και για τη Συνέλευση. Γνωρίζω ότι δεν υπάρχει οριστική απόφαση, αλλά ακούμε τι λέγεται.
<P>
Η υποχρέωση που έχει επιβληθεί στη Συνέλευση να περιοριστεί σε επιλογές χωρίς να μπορεί να καταλήξει σε συμφωνία σχετικά με μια ισχυρή πρόταση, η σύνθεση του προεδρείου η οποία γελοιοποιεί την κοινοβουλευτική διάσταση και ενισχύει τη διακυβερνητική διάσταση, το μεγάλο χρονικό διάστημα που μεσολαβεί ανάμεσα στο τέλος της συνέλευσης και τη Διακυβερνητική Διάσκεψη: αυτά είναι τα στοιχεία που είναι ικανά να καταστήσουν άχρηστα τα διδάγματα της Νίκαιας. Λοιπόν, ή αλλάζουμε μέθοδο, ή δεν πετυχαίνουμε τίποτα.
<P>
Αν η συνέλευση μετατραπεί σε ένα απλό talk show ή σε μια προ-ΔΔ, το 2004 θα είναι μια ολοκληρωτική καταστροφή. Είναι δική σας ευθύνη να αναλάβετε την επίλυση αυτών των συγκρούσεων, προκειμένου να κατορθώσουμε να απαγκιστρωθούμε από το παρελθόν. Το Ευρωπαϊκό Κοινοβούλιο και η Επιτροπή, ελπίζω, θα σταθούν στο πλευρό σας και ελπίζω επίσης ότι θα μπορέσετε να εκτιμήσετε τη σημασία μιας τέτοιας συμμαχίας.

<SPEAKER ID=33 LANGUAGE="DE" NAME="Kronberger">
Κυρία Πρόεδρε, κύριε Πρόεδρε του Συμβουλίου, κύριε Πρόεδρε της Επιτροπής, η απόφαση του Συμβουλίου της Γάνδης για αποστολή άμεσης ανθρωπιστικής βοήθειας ύψους 320 εκατ. ευρώ πρέπει να επικροτηθεί ιδιαιτέρως. Το ίδιο ισχύει για την ευρωπαϊκή αλληλεγγύη στον αγώνα κατά της διεθνούς τρομοκρατίας. Το επόμενο θα πρέπει να είναι η ταχεία παύση των εχθροπραξιών, κυρίως για να προστατευθεί ο πληθυσμός του Αφγανιστάν.
<P>
Ολόκληρος ο κόσμος αισθάνεται ακόμη το σοκ από τις επιθέσεις στη Νέα Υόρκη και την Ουάσινγκτον. Ανεξάρτητα από τα μέχρι τώρα μέτρα, θεωρώ ότι δύο πράγματα έχουν ιδιαίτερη σημασία. Πρώτον: η πλήρης διαλεύκανση των αιτίων της εγκληματικής αυτής ενέργειας και η δημοσίευση των σχετικών συμπερασμάτων, διότι διαφορετικά υπάρχει κίνδυνος δημιουργίας μύθων σχετικά με τις τρομοκρατικές επιθέσεις, οι οποίοι θα μπορούσαν να δηλητηριάσουν τον εγκέφαλο πολλών ανθρώπων. Τούτο θα συνιστούσε βιώσιμη νίκη της τρομοκρατίας.
<P>
Δεύτερον: μία σημαντική προϋπόθεση για τη μελλοντική ανασυγκρότηση του Αφγανιστάν είναι η γνώση όσων συνέβησαν στη χώρα αυτή τα τελευταία 25 χρόνια. Εφόσον γνωρίζουμε σχετικά λίγα για το διάστημα αυτό, προτείνω να ορίσει το Κοινοβούλιο μία ομάδα που θα ασχοληθεί με τη συγκεκριμένη περιοχή και θα συγκεντρώσει εκτεταμένη τεκμηρίωση για όσα συνέβησαν στην χώρα αυτή τις τελευταίες τρεις δεκαετίες. Με τον τρόπο αυτόν θα μπορούσαμε ίσως να κάνουμε ένα πρώτο βήμα για μία ειρηνική λύση και μία μελλοντροστραφή προοπτική για το Αφγανιστάν.

<SPEAKER ID=34 LANGUAGE="DE" NAME="Brok">
Κύριε Πρόεδρε, κυρίες και κύριοι, ειδικά αυτές τις τελευταίες εβδομάδες και μήνες κατέστη φανερό ότι η κοινή δράση των κρατών μελών ως Ευρωπαϊκής Ένωσης αποτελεί προστιθέμενη αξία για κάθε ένα από τα μέλη της. Μία σημαντική απόδειξη γι' αυτό είναι ότι για παράδειγμα η τρόικα συνέβαλε με επιτυχία στην δημιουργία της αντιτρομοκρατικής συμμαχίας στην Μέση Ανατολή και ότι σε αυτήν ειδικά το οφείλουμε αυτό.
<P>
Για το λόγο αυτόν, λυπάμαι ακόμη περισσότερο για το γεγονός ότι ορισμένα κράτη μέλη τείνουν περισσότερο προς τις διμερείς ενέργειες. Για παράδειγμα, η τρόικα επισκέφθηκε την Ουάσινγκτον ταυτόχρονα με το γάλλο Πρόεδρο, τον γερμανό Υπουργό Εξωτερικών και τον άγγλο πρωθυπουργό. Κατά τη γνώμη μου, αυτός δεν είναι ο κατάλληλος τρόπος για να παρουσιάσουμε εκεί μία καθαρή εικόνα της Ευρωπαϊκής Ένωσης ως συνόλου. Επίσης, θεωρώ ότι η συνάντηση των τριών πρωθυπουργών κατά την προετοιμασία της Συνόδου Κορυφής το μόνο που πέτυχε είναι να δημιουργηθούν υποψίες ότι προωθείται μία λύση διευθυντηρίου.
<P>
Στην Ευρωπαϊκή Ένωση όλα τα κράτη μέλη είναι κατά βάση ίσα. Αυτή η Ευρωπαϊκή Ένωση μπορεί να υπάρξει μόνον εφόσον οι αρμοδιότητες βρίσκονται στα υπερεθνικά θεσμικά όργανα και τα μικρά κράτη δεν αισθάνονται ότι κατευθύνονται από τα μεγάλα. Αν δεν γίνει αποδεκτή η αρχή αυτή, θα αντιμετωπίσουμε μεγάλες δυσκολίες.
<P>
Επιτρέψτε μου να αναφέρω ένα ακόμη σημείο: υπάρχει κίνδυνος - τον επεσήμανε ήδη ο αρχηγός της Ομάδας μου - η εθνική γραφειοκρατία να εμποδίσει την υλοποίηση καλών αποφάσεων του Συμβουλίου στον τομέα της εσωτερικής ασφάλειας. Θα πρότεινα στην βελγική Προεδρία του Συμβουλίου, της οποίας η εργασία ήταν τις τελευταίες εβδομάδες εξαιρετική, να ανατρέξει στη Συνθήκη του Αμστερνταμ και να υποδείξει το εξής στο Συμβούλιο: όταν λαμβάνεται απόφαση του Συμβουλίου Υπουργών, στον τομέα του δικαίου και της εσωτερικής πολιτικής μπορεί να ληφθεί πλειοψηφική απόφαση - αυτή η νομική δυνατότητα περιλαμβάνεται στη Συνθήκη του Αμστερνταμ - προκειμένου να μπορούμε να λαμβάνουμε τις αναγκαίες αποφάσεις σε ευρωπαϊκό επίπεδο και να αντιμετωπίσουμε την πρόκληση που συνιστά η καταπολέμηση ενός διασυνοριακού φαινομένου, δηλαδή της τρομοκρατίας.
<P>
Κύριε Πρόεδρε του Συμβουλίου, επιτρέψτε μου να σας απευθύνω ακόμα μία παρατήρηση και μία παράκληση: σας απευθύνω τις απερίφραστες ευχαριστίες μου για το γεγονός ότι θα υλοποιηθεί η συντακτική συνέλευση. Ωστόσο, αν είναι εφικτό, η συνέλευση του Λάκεν θα πρέπει να έχει ως βάση μία διαδικασία που θα δίνει τη δυνατότητα διατύπωσης μίας ενιαίας πρότασης. Πρέπει να είναι μία συνέλευση που θα αποτελέσει τη βάση για τις διαβουλεύσεις των αρχηγών κρατών και κυβερνήσεων. Στο σημείο αυτό υπάρχουν ακόμη ορισμένες ανησυχίες και σας παρακαλώ να δώσετε προσοχή σε αυτό.
<P>
(Χειροκροτήματα)

<SPEAKER ID=35 LANGUAGE="IT" NAME="Trentin">
Κύριε Πρόεδρε, κύριε Πρόεδρε του Συμβουλίου, κύριε Πρόεδρε της Επιτροπής, αγαπητοί συνάδελφοι, τα αποτελέσματα του Συμβουλίου της Γάνδης είναι αναμφίβολα θετικά και ενθαρρυντικά, και στο επίπεδο της καταπολέμησης της τρομοκρατίας, αλλά όχι μόνο σ' αυτό. Η επιλογή της Συνέλευσης έχει μεγάλη αξία και πρέπει να επισημανθεί η ισχυρή δέσμευση που εξέφρασε η βελγική Προεδρία για την επίτευξη αυτών των αποτελεσμάτων. Ωστόσο, σε μία παγκόσμια οικονομική και πολιτική κατάσταση που αλλάζει ραγδαία μετά την τραγωδία της 11ης Σεπτεμβρίου και ενώπιον των νέων υποχρεώσεων των δημοκρατικών κρατών - κατά πρώτο λόγο, βεβαίως, της καταπολέμησης της τρομοκρατίας, αλλά και της δημιουργίας μιας ζώνης ειρήνης και σεβασμού των ανθρωπίνων δικαιωμάτων στην Ασία και τη Μέση Ανατολή και, επιπλέον, της ανάκαμψης της οικονομίας και της απασχόλησης - γίνεται έντονα αισθητή η ανάγκη μιας πιο συντονισμένης πρωτοβουλίας της Ευρωπαϊκής Ένωσης, ικανής να επιταχύνει, σε σχέση με τους βραδείς ακόμη ρυθμούς της θεσμικής μεταρρύθμισης, την είσοδό της στο πεδίο ως πολιτικής οντότητας παγκοσμίου μεγέθους, ικανής, δηλαδή, να εκφράζεται με μία μόνο φωνή τόσο στην Ουάσινγκτον όσο και στο Ισλαμαμπάντ, όπως υποστηρίζει ο Πρόεδρος Prodi.
<P>
Για να φέρω ορισμένα παραδείγματα και να μην περιοριστώ στην έκφραση μιας αόριστης ανάγκης, γίνεται αισθητή η επείγουσα ανάγκη, καταρχάς, μιας ισχυρής και συντονισμένης πρωτοβουλίας της Επιτροπής και του Ύπατου Εκπροσώπου, για να θεμελιωθούν, και στο οικονομικό και κοινωνικό επίπεδο, οι βάσεις μιας συμφωνίας που θα οδηγήσει στη δημιουργία ενός επανενωμένου κράτους του παλαιστινιακού έθνους, με τη συνοχή και την διακυβέρνησή του, και στην πλήρη διαφύλαξη της ασφάλειας του Ισραήλ, και μάλιστα με ρητή διεθνή εγγύηση, όπως ανέφερε πριν από λίγο ο συνάδελφος κ. Van den Berg.
<P>
Δεύτερον: γίνεται αντιληπτή η επείγουσα ανάγκη μιας πρωτοβουλίας της Επιτροπής και της Ευρωομάδας για την επίτευξη μακρόβιων συμφωνιών με τις πετρελαιοπαραγωγές χώρες της Μέσης Ανατολής, ούτως ώστε να διασφαλιστεί, με εγγύηση σε ευρώ, η σταθερότητα του εφοδιασμού και της τιμής του πετρελαίου στην Ευρώπη. Αυτό θα αποτελούσε μια πολιτική πράξη τεράστιας εμβέλειας για την εδραίωση της ειρήνης στην περιοχή.
<P>
Τρίτον: γίνεται αισθητή η επείγουσα ανάγκη μιας πρωτοβουλίας της Επιτροπής και της Ευρωομάδας για τη δημιουργία των συνθηκών ανάκαμψης της οικονομίας και της απασχόλησης στην Ένωση, αφενός μέσω της προώθησης μορφών ανοιχτής συνεργασίας στους τομείς της έρευνας και ανάπτυξης και της κατάρτισης, δίνοντας έτσι ερείσματα στο σχέδιο της Λισαβόνας, αφετέρου με μια διαφανή παρότρυνση της Κεντρικής Τράπεζας να συμμετάσχει στην προσπάθεια αυτή, αξιοποιώντας το περιθώριο ελιγμού για τη νομισματική πολιτική που ορθά επισημάνθηκε στη Γάνδη, με περαιτέρω μείωση των επιτοκίων. Στη συνέχεια, κύριε Πρόεδρε, όλοι θα αναλάβουν με σαφήνεια τις ευθύνες τους, σεβόμενοι πλήρως την ανεξαρτησία της Κεντρικής Τράπεζας.

<SPEAKER ID=36 NAME="McMillan-Scott">
Κύριε Πρόεδρε, το Σώμα στέλνει σήμερα δύο μηνύματα. Πρώτον, το μάλλον μετριοπαθές συμβιβαστικό ψήφισμα που συνέταξε μια διακομματική ομάδα το οποίο, αν ήμουν μέλος των δυνάμεων που επιχειρούν σήμερα στο Αφγανιστάν - και αναφέρομαι ειδικότερα στις βρετανικές δυνάμεις - θα μου πρόσφερε λιγοστή ανακούφιση.
<P>
Το άλλο μήνυμα προέρχεται από τον Προεδρεύοντα του Συμβουλίου, κ. Verhofstadt, και αφορά μια μάλλον πιο σθεναρή προσέγγιση στις επιχειρήσεις που διεξάγονται σήμερα στην περιοχή, καθώς και την περισσότερο προνοητική προσέγγισή του όσον αφορά το μέλλον του Αφγανιστάν. Φυσικά, το Σώμα πρέπει να έχει συμβιβαστικές λύσεις και πρέπει να είναι όσο το δυνατόν περισσότερο ενωμένο.
<P>
Η Ευρώπη δεν πρέπει να ενεργεί στο επίπεδο του ελάχιστου κοινού παρανομαστή, αλλά να δεχθεί ότι στην πολιτική, όπως και στον πόλεμο, πρέπει να υπάρχει περιθώριο για ηγεσία. Σήμερα, το ψήφισμά μας δεν αντανακλά το είδος της ηγεσίας που διαθέτει ο λαός του Αφγανιστάν μέσω του εξόριστου βασιλιά του. Το ψήφισμά μας δεν αντανακλά το γεγονός ότι στο Πεσαβάρ σήμερα πραγματοποιείται μια πολύ μεγάλη συνάντηση αυτών που αναζητούν - συμπεριλαμβανομένων των μετριοπαθών Ταλιμπάν - την αποκατάσταση της δημοκρατίας στη χώρα.
<P>
Πιστεύω - όπως και πολλοί συνάδελφοί μου - ότι ο βασιλιάς, τον οποίο είχα τη χαρά να συναντήσω στις 21 Σεπτεμβρίου και τον οποίο ο κ. Solana συνάντησε μόλις το περασμένο Σαββατοκύριακο, μπορεί όντως να διαδραματίσει σημαντικό ρόλο στο μέλλον του Αφγανιστάν. Εδραίωσε τη δημοκρατία στη χώρα το 1964: ελεύθερες εκλογές, ελεύθερα μέσα ενημέρωσης, πανεπιστήμια, νοσοκομεία, ενώ εισήγαγε και τις γυναίκες στην πολιτική. Αυτή η ελπίδα για την αποκατάσταση της δημοκρατίας στο Αφγανιστάν και την εξάλειψη της διεθνούς τρομοκρατίας πρέπει να βρίσκεται στο επίκεντρο της προσοχής μας.

<SPEAKER ID=37 LANGUAGE="ES" NAME="Terrσn i Cusν">
Κύριε Πρόεδρε, καταρχάς θα ήθελα να εκφράσω τη χαρά μου για τις πληροφορίες που παρείχε ο Προεδρεύων του Συμβουλίου σχετικά με τις προόδους που έχουν επιτευχθεί όσον αφορά τα μέτρα για την καταπολέμηση της τρομοκρατίας και το ένταλμα έρευνας και σύλληψης.
<P>
Η δικαιοσύνη, κύριε Πρόεδρε, είναι μια λέξη κλειδί στην ευρωπαϊκή και παγκόσμια σκηνή μετά την 11η Σεπτεμβρίου. Η δημιουργία ενός ευρωπαϊκού χώρου δικαιοσύνης είναι ο καλύτερος τρόπος με τον οποίον μπορεί να συμβάλει η Ένωση αυτήν τη στιγμή. Δεν γίνεται λόγος για έναν ευρωπαϊκό ποινικό κώδικα· δεν θέλουμε κάτι τέτοιο. Ούτε γίνεται λόγος για τη θέσπιση νόμων έκτακτης ανάγκης. Γίνεται λόγος για κάτι στοιχειωδέστερο: για την αμοιβαία εμπιστοσύνη μεταξύ των χωρών και των νόμιμων δικαστικών τους συστημάτων.
<P>
Κύριε Cappato, ειλικρινά πιστεύω πως οι προτάσεις του Επιτρόπου, κ. Vitorino, που καταρτίστηκαν με μεγάλη ηρεμία και κατόπιν αίτησης του Ευρωπαϊκού Κοινοβουλίου, και που επιπλέον παρουσιάζουν την ποιότητα στην οποία μας έχει συνηθίσει ο κ. Επίτροπος, αξίζουν να λάβουν την υποστήριξή μας και πρέπει να εγκριθούν από το Συμβούλιο Δικαιοσύνης και Εσωτερικών Υποθέσεων. Επ' ουδενί δεν προσβάλλουν την ελευθερία και τα δικαιώματα των πολιτών. Τουναντίον, τα προστατεύουν, καθιστώντας αποτελεσματικότερη τη δικαιοσύνη και θέτοντας τη δικαστική συνεργασία στα χέρια των δικαστών, και όχι των κυβερνήσεων, εντός της Ευρωπαϊκής Ένωσης.
<P>
Σας ευχαριστώ για την πληροφόρηση σχετικά με την κατάργηση του διττού αξιόποινου, γιατί, όπως είπε ο πρόεδρος της πολιτικής μου ομάδας, κ. Barσn, το Σώμα αυτό πιστεύει πως το Συμβούλιο δεν συμμερίζεται πάντα την προσπάθεια που καταβάλλουμε για να βρισκόμαστε στο ύψος των περιστάσεων. Θα επιθυμούσαμε επίσης μια ακριβέστερη πληροφόρηση σχετικά με τις συζητήσεις στο Συμβούλιο Δικαιοσύνης και Εσωτερικών Υποθέσεων και τη μεγαλύτερη συμμετοχή του Ευρωπαϊκού Κοινοβουλίου. Από αυτήν την άποψη, ενόψει της επιτάχυνσης κάποιων διαδικασιών, αναρωτιέμαι, κύριε Πρόεδρε, αν είναι η κατάλληλη στιγμή να περάσουμε στον πρώτο πυλώνα τη συνεργασία σε θέματα ποινικού δικαίου.
<P>
Τα όσα ελέχθησαν σχετικά με τις προόδους ως προς τη μετανάστευση και το άσυλο στην Ένωση αξίζουν περισσότερο σκεπτικισμό. Πιστεύω πως η βούληση ολόκληρου του κόσμου δεν θα μπορούσε να επιτρέψει τη θετική αξιολόγηση αυτού του θέματος στο Λάκεν. Υπάρχει σήμερα μια μόνο πρόταση που έχει εγκριθεί από το Συμβούλιο που μπορεί να είναι χρήσιμη. Γιατί δεν λαμβάνονται τα μέτρα που προβλέπονται από αυτό το ενιαίο μέτρο που συμπεριλήφθηκε στην οδηγία σχετικά με την προσωρινή προστασία των εκτοπισμένων πληθυσμών; Φαίνεται πως η κατάσταση στα σύνορα του Αφγανιστάν και η υποστήριξη προς τους πρόσφυγες και τις γειτονικές χώρες, θέματα τα οποία θα πρέπει να αντιμετωπίσει η Ευρωπαϊκή Ένωση, δημιουργούν τις κατάλληλες συνθήκες για την έγκριση της συγκεκριμένης οδηγίας, ούτως ώστε να αποδείξουμε την αλληλεγγύη των κρατών μελών και του Ευρωπαϊκού Ταμείου για τους Πρόσφυγες και για να θέσουμε σε εφαρμογή τα όσα προβλέπονται σε αυτήν.

<SPEAKER ID=38 LANGUAGE="IT" NAME="Tajani">
Κύριε Πρόεδρε, κύριε Πρόεδρε του Συμβουλίου, κύριε Πρόεδρε της Επιτροπής, ασφαλώς η Ευρώπη πρέπει να αναλάβει έναν ολοένα και πιο δυναμικό ρόλο για τη διασφάλιση της ειρήνης στον κόσμο. Μέχρι σήμερα έχουν γίνει λίγα, πρέπει να γίνουν περισσότερα, και εδώ συμμερίζομαι τα λόγια του Προέδρου Prodi για την κοινή εξωτερική πολιτική και ασφάλεια. Στον αγώνα κατά της τρομοκρατίας έχουν γίνει ήδη αρκετά. Η Ευρώπη αποφάσισε να επέμβει, αλλά δεν αρκεί μόνον η πολιτική και στρατιωτική υποστήριξη εκ μέρους πολλών κρατών της Ένωσης - εχθές η Ιταλία ανακοίνωσε πόσους άνδρες και ποια μέσα θέτει στη διάθεση των επιχειρήσεων κατά της τρομοκρατίας - πρέπει να εξουδετερωθεί και η κρίση στη Μέση Ανατολή.
<P>
Ίσως συζητήθηκε λίγο αυτό που ονομάστηκε σχέδιο Marshall - συζητήθηκε ασφαλώς στο Συμβούλιο - για την Παλαιστίνη, όπου υπάρχει ένας λαός με κατά κεφαλήν εισόδημα 800 δολαρίων το χρόνο, έναντι των 18 000 του ισραηλινού λαού. Υπάρχει συνεπώς μια σημαντική διαφορά και πιστεύω ότι οι επενδύσεις σε κεφάλαια και επιχειρηματικές δραστηριότητες μπορούν να αποτελέσουν μια εγγύηση για τη διαρκή ειρήνη. Η οικονομική ανάπτυξη του παλαιστινιακού λαού, που πρέπει να έχει το δικό του κράτος, θα συμβάλει ασφαλώς στην ειρήνευση μιας εκρηκτικής κατάστασης. Δεν θα κερδίσουμε ποτέ τον πόλεμο κατά της τρομοκρατίας, αν δεν λύσουμε το μεσανατολικό ζήτημα. Πιστεύω πως η κατεύθυνση αυτή, που επέλεξε η Επιτροπή και το Συμβούλιο, είναι η σωστή κατεύθυνση.
<P>
Ανησυχούμε επίσης - το είπε ο Πρόεδρος Prodi - για το ζήτημα της οικονομικής κρίσης. Δυστυχώς οι Ηνωμένες Πολιτείες επένδυσαν 150 δισεκατομμύρια δολάρια για την ανάκαμψη της οικονομίας. Η Ευρώπη φαίνεται να ανησυχεί, αλλά δεν κάνει αρκετά, κατά την άποψή μας, για την υποστήριξη της οικονομίας και των επιχειρηματικών δραστηριοτήτων· δεν λέμε να χορηγήσει κρατικές ενισχύσεις, λέμε να επιτρέψει σε πολλές επιχειρήσεις να προχωρήσουν, λέμε να αποτρέψει τις απολύσεις ιδίως στον τομέα των αεροπορικών εταιριών. Όσον αφορά την Alitalia, γίνεται λόγος για 5 000 περίπου πλεονάζοντες υπαλλήλους, αλλά είναι ένα ζήτημα που αφορά όλες τις αεροπορικές εταιρίες. Από αυτήν την άποψη, για την προστασία της απασχόλησης, για την ανάπτυξη και τη διατήρηση στη ζωή πολλών επιχειρήσεων, πιστεύω ότι η Ευρώπη, το Συμβούλιο και η Επιτροπή πρέπει να κάνουν ακόμη περισσότερα.

<SPEAKER ID=39 LANGUAGE="DE" NAME="Randzio-Plath">
Κύριε Πρόεδρε, επιδοκιμάζω εξαιρετικά το γεγονός ότι η βελγική Προεδρία του Συμβουλίου επωφελήθηκε της Συνόδου Κορυφής προκειμένου να καταστήσει κύριο θέμα την κυκλοφορία του ευρώ ως νομίσματος, διότι σε τελευταία ανάλυση η νομισματική ένωση δεν αφορά μόνο τις μεγάλες επιχειρήσεις, αλλά είναι επίσης υπόθεση του κάθε πολίτη. Ελπίζω ότι το γεγονός αυτό θα γίνει αντιληπτό ως θετικό μήνυμα. Θέλω να υπογραμμίσω και πάλι ότι η αντιμετώπιση της πρότασης της Επιτροπής σχετικά με τα τέλη της διασυνοριακής κίνησης πληρωμών από τους αρχηγούς κρατών και κυβερνήσεων συνιστά ασφαλώς επίσης ένα βήμα προς την σωστή κατεύθυνση. Εμείς ως Ευρωπαϊκό Κοινοβούλιο θα τους μιμηθούμε μετά βεβαιότητος στην επόμενη σύνοδο της Ολομέλειας.
<P>
Η κατάσταση ως προς την οικονομία και την απασχόληση, δηλαδή η κατάσταση της αγοράς εργασίας, καθώς και η εμπιστοσύνη των καταναλωτών, πρέπει επίσης να εκτιμηθούν πολύ αντικειμενικά σε σχέση με τα σημερινά δεδομένα. Επικροτώ την έκθεση της Επιτροπής προς το Συμβούλιο σχετικά με την εκτίμηση των οικονομικών επιπτώσεων των τρομερών γεγονότων της 11ης Σεπτεμβρίου. Θεωρώ ότι είναι σημαντικό να συμφωνήσουμε σε έναν κοινοτικό τρόπο δράσης. Δεν διαφαίνεται παντού κάτι τέτοιο. Νομίζω ότι στην παρούσα κατάσταση πρέπει βέβαια να εξακολουθήσουμε να εμμένουμε στις διαρθρωτικές μεταρρυθμίσεις και τις προόδους τους, ιδίως στις χρηματοοικονομικές αγορές, αλλά και στις αγορές αγαθών και υπηρεσιών. Ταυτόχρονα όμως πρέπει να υπογραμμίσουμε όχι μόνο την ανάγκη ύπαρξης υγιούς οικονομίας στην Ευρωπαϊκή Ένωση και προσήλωσης στο Σύμφωνο Σταθερότητας και Ανάπτυξης, αλλά να επωφεληθούμε επίσης από την ευελιξία του Συμφώνου αυτού, διότι χρειαζόμαστε περισσότερες επενδύσεις στην Ευρωπαϊκή Ένωση. Εξακολουθεί να είναι σωστός ο δρόμος που χαράχθηκε στη Λισαβόνα, δηλαδή να στηριχθούμε σε μία ανάπτυξη βασισμένη στις επενδύσεις και με επίδραση στην απασχόληση, επίσης δε κυρίως στην αμοιβαία υποστήριξη της οικονομικής πολιτικής, της πολιτικής για την απασχόληση και της κοινωνικής πολιτικής. Η πολιτική μας στην Ευρωπαϊκή Ένωση μπορεί να έχει επιτυχία μόνον εάν συμπράξουν όλοι οι μακροοικονομικοί παράγοντες.
<P>
Σε αυτήν την κρίσιμη περίοδο, πρέπει να μείνουμε προσηλωμένοι σε αυτά και πρέπει επίσης να ενισχυθεί ακόμη περισσότερο η Ευρωπαϊκή Τράπεζα Επενδύσεων προκειμένου να εκπληρώσει την αποστολή της να βοηθήσει τις δημόσιες επενδύσεις να επιβληθούν στον τομέα των υποδομών. Με αυτό εννοώ διασυνοριακά κρατικά μέτρα υποδομής στην ίδια την Ένωση, αλλά και μέτρα που θα συνδέσουν την Ευρωπαϊκή Ένωση με τα κράτη της Κεντρικής και Ανατολικής Ευρώπης.

<SPEAKER ID=40 LANGUAGE="ES" NAME="Galeote Quecedo">
Κύριε Πρόεδρε, είναι αναμφισβήτητο ότι η καταπολέμηση της τρομοκρατίας αποτελεί σήμερα το θέμα που απασχολεί περισσότερο τους ευρωπαίους πολίτες και, ως εκ τούτου, θα πρέπει επίσης να αποτελεί την κύρια προτεραιότητα της πολιτικής μας δράσης. Κύριε Πρόεδρε, αναφέρομαι σε κάθε μορφή τρομοκρατίας γιατί δεν υπάρχει ούτε νομική αλλά ούτε και ηθική βάση για διακρίσεις μεταξύ των διαφόρων μορφών τρομοκρατίας, όπως δεν υπάρχει καλή και κακή δολοφονία.
<P>
Από αυτήν την άποψη, το σχέδιο δράσης κατά της τρομοκρατίας, που με τόσο σθένος προωθούν η βελγική Προεδρία και η Επιτροπή, περιλαμβάνει μέτρα που είχαμε ήδη ζητήσει πριν από τα συμβάντα της 11ης Σεπτεμβρίου. Θα πρέπει όντως να υπενθυμίσουμε πως οι σχετικές προτάσεις που είχε υποβάλλει η Επιτροπή δεν ήταν τυχαίες, αλλά υπακούουν σε εντολή του Ευρωπαϊκού Συμβουλίου του Τάμπερε, της οποίας η εκτέλεση είχε καθυστερήσει σημαντικά, όπως πολλές φορές είχε καταγγείλει το Ευρωπαϊκό Κοινοβούλιο.
<P>
Ακόμη αναμένουμε την οριστική έγκριση του κανονισμού για τη δέσμευση των περιουσιακών στοιχείων, ενσωματώνοντας, όντως, όπως είχε ζητήσει το Ευρωπαϊκό Κοινοβούλιο, έναν κατάλογο ευρωπαϊκών τρομοκρατικών οργανώσεων, χωρίς να αγνοείται το περιβάλλον της οικονομικής επιχειρησιακής στήριξης ή της προπαγάνδας των τρομοκρατών. Για αυτόν το λόγο πιστεύω πως θα πρέπει να χαρούμε για τη δέσμευση του Συμβουλίου να εγκρίνει στο Συμβούλιο Δικαιοσύνης και Εσωτερικών Υποθέσεων της 6ης και 7ης Δεκεμβρίου μια δέσμη μέτρων. Είμαι βέβαιος πως το Ευρωπαϊκό Κοινοβούλιο θα σταθεί στο ύψος των περιστάσεων και θα εγκρίνει εκ των προτέρων τη συμβουλευτική γνώμη.
<P>
Τελειώνω, κύριε Πρόεδρε, λέγοντας πως κανένα από αυτά τα μέσα που τίθενται στη διάθεση των δικαστικών αρχών των κρατών μελών δεν περιορίζουν στο ελάχιστο τις πολιτικές ελευθερίες των ευρωπαίων πολιτών, αλλά ακριβώς το αντίθετο: συνεισφέρουν συμπληρωματικά μέσα προστασίας της ατομικής ελευθερίας που καταπατούν όσοι χρησιμοποιούν την τρομοκρατία προσπαθώντας να επιβάλουν τις ιδέες τους.

<SPEAKER ID=41 LANGUAGE="NL" NAME="Maij-Weggen">
Κύριε Πρόεδρε, αγαπητοί συνάδελφοι, οι εντυπώσεις που δόθηκαν στους πολίτες μας από το Ευρωπαϊκό Συμβούλιο της Γάνδης είναι αρκετά χαώδεις: μία πόλη αποκλεισμένη, τρεις μεγάλες χώρες οι οποίες έκαναν συμφωνίες εκ των προτέρων, ένας οργισμένος βέλγος Πρόεδρος, τελικές δηλώσεις των αρχηγών κυβερνήσεων οι οποίες δεν έμοιαζαν πολύ μεταξύ τους και, τέλος, ένας οργισμένος Πρόεδρος της Επιτροπής. Σε μία περίοδο που χρειάζεται όσο το δυνατόν περισσότερο κοινή στάση, η Ευρώπη παρουσιάζεται διχασμένη. Θα ήθελα να κάνω τρεις παρατηρήσεις.
<P>
Το Ηνωμένο Βασίλειο, η Γερμανία και η Γαλλία εξέφρασαν απόλυτη υποστήριξη προς τις ΗΠΑ. Το Ηνωμένο Βασίλειο μάλιστα προσέφερε και ενεργό στρατιωτική υποστήριξη. Εκτιμώ την απόφαση αυτή. Οι υπόλοιπες χώρες της ΕΕ, οι οποίες αποτελούν μέλη του ΝΑΤΟ, προσφέρουν περισσότερο παθητική υποστήριξη. Εκείνες οι χώρες μέλη της ΕΕ οι οποίες δεν συμμετέχουν στο ΝΑΤΟ παρέχουν πολιτική υποστήριξη μέσω διπλωματικών διαύλων. Πρόκειται για τρεις διαφορετικές μορφές υποστήριξης, τη σχέση των οποίων δεν αντιλαμβάνονται σαφώς οι πολίτες. Και ο Πρόεδρος της ΕΕ ζητά μάλιστα να γίνει μία αξιολόγηση. Σπέρνετε δηλαδή αμφιβολίες σχετικά με το αν θα εξακολουθεί να παρέχεται αυτή η υποστήριξη.
<P>
Ούτως εχόντων των πραγμάτων δεν είναι να απορεί κανείς για το γεγονός ότι οι ΗΠΑ αναζητούν υποστήριξη από χώρες εκτός Ευρωπαϊκής Ένωσης: τον Καναδά, την Αυστραλία, τις χώρες του Ειρηνικού. Ζητώ να υπάρξει περισσότερος συντονισμός στην υποστήριξη της ΕΕ για την καταπολέμηση της τρομοκρατίας κατά τους επόμενους μήνες, έτσι ώστε να μην δίνουμε πλέον αυτή την εικόνα.
<P>
Δεύτερον, όσον αφορά τη συνεργασία στον τομέα της εσωτερικής ασφάλειας: ο Επίτροπος Vitorino υπέβαλε ταχύτατα σχετικές προτάσεις, όπως για παράδειγμα σχετικά με ευρωπαϊκή αντιμετώπιση της νομιμοποίησης παρανόμων εσόδων, σχετικά με το ευρωπαϊκό ένταλμα σύλληψης και την εναρμόνιση των ποινών. Οι προτάσεις αυτές έχουν εν μέρει ήδη υποβληθεί.
<P>
Την προηγούμενη εβδομάδα δεν επιτεύχθηκε συμφωνία ούτε στο Συμβούλιο Υπουργών Εσωτερικών ούτε στο Ευρωπαϊκό Συμβούλιο της Γάνδης. Γιατί δεν έλαβαν οι αρχηγοί κρατών και κυβερνήσεων τις μεγάλες αποφάσεις; Δύσκολα μπορούν να καταλάβουν οι πολίτες γιατί η ΕΕ διστάζει να λάβει μέτρα κατά της τρομοκρατίας στο εσωτερικό της.
<P>
Κατόπιν όσον αφορά τη συνέλευση: χαίρομαι που το Συμβούλιο έκανε δεκτή την επιθυμία του Ευρωπαϊκού Κοινοβουλίου και της Ομάδας μου για τη διεξαγωγή συνέλευσης με ευρεία κοινοβουλευτική βάση. Δεν μου αρέσει τόσο η πρόταση να καλέσουμε τη συνέλευση να προτείνει εναλλακτικές δυνατότητες. Κάτι τέτοιο ζητά κανείς από ένα γραφείο συμβούλων και όχι από ένα κοινοβουλευτικό όργανο. Ας ορίσει η ίδια η συνέλευση τη μέθοδο εργασίας που θα ακολουθήσει και ας υποβάλει τις δικές της προτάσεις. Αυτό έγινε πολύ σωστά με το Χάρτη και πιστεύω πως δε θα υπάρξει πρόβλημα αν αφήσουμε και στο μέλλον τη συνέλευση να αποφασίσει μόνη της.

<SPEAKER ID=42 LANGUAGE="DE" NAME="Stenzel">
Κύριε Πρόεδρε, κύριε Πρόεδρε του Συμβουλίου, κύριε Πρόεδρε της Επιτροπής, η άτυπη σύνοδος της Γάνδης είχε δύο θετικές πτυχές, συγκεκριμένα την καταρχήν συμφωνία για μία συνέλευση που θα προετοιμάσει μια συνταγματική συνθήκη και τις τελευταίες τεχνικές οριοθετήσεις για το ευρώ. Αν το κλίμα δεν ήταν βαρύ εξαιτίας της τρομοκρατίας, η σύνοδος θα είχε γίνει αφορμή για να προσβλέπουμε θετικά στο μέλλον της Ευρώπης. Έτσι όμως αντιμετωπίζουμε μία κατάσταση που μας κάνει να αναρωτηθούμε μήπως η δύναμη της Ευρώπης για ολοκλήρωση έχει ήδη εξαντληθεί με τη θέσπιση του ευρώ.
<P>
Ένα κοινό νόμισμα, μία κοινή εξωτερική πολιτική και μία κοινή αμυντική πολιτική θα εξασφάλιζαν στην Ένωση την εμπιστοσύνη των πολιτών και την ταυτοποίηση εκείνη που τόσο συχνά διαπιστώνουμε ότι τους λείπει. Ειδικά όμως σε σχέση με την ΚΕΠΠΑ, η σύνοδος της Γάνδης μας επανέφερε στην πραγματικότητα. Η διμερής προσέγγιση, αν θέλετε, η απουσία διακήρυξης ενίσχυσης της συνεργασίας, αποκάλυψαν τις αδυναμίες που εξακολουθούν να περιορίζουν την αποτελεσματικότητα της Ευρωπαϊκής Ένωσης προς τα έξω.
<P>
Επισκοπώντας τις διεθνείς αναλύσεις που ακολούθησαν τη σύνοδο της Γάνδης, διαπιστώνει κανείς ότι ειδικά το σοκ που προξένησαν οι τρομοκρατικές επιθέσεις κατά των ΗΠΑ αποκάλυψε το φραξιονισμό μέσα στην Ευρωπαϊκή Ένωση. Τούτο δεν αποτελεί μόνο αντίδραση στη συμπεριφορά των ΗΠΑ, που προτιμούν να διαπραγματεύονται απευθείας με τις κυβερνήσεις και να ενεργούν από κοινού με αυτές, αλλά είναι επίσης συνέπεια της εγγενούς στρατιωτικής αδυναμίας της ευρωπαϊκής αμυντικής πολιτικής και πολιτικής ασφαλείας, όπου υπάρχει σοβαρό χάσμα μεταξύ των απαιτήσεων και της πραγματικότητας. Δεν αποτελεί βέβαια μυστικό το γεγονός ότι υπάρχουν αμφιβολίες για το εάν η σύσταση της ευρωπαϊκής ομάδας ταχείας επέμβασης δυνάμεως 60 000 ανδρών θα μπορέσει να πραγματοποιηθεί μέχρι την προβλεπόμενη ημερομηνία του 2003.
<P>
Η Ευρωπαϊκή Ένωση χρειάζεται μία ενεργειακή ώθηση, όχι μόνο για να κρατήσει περισσότερο κοντά της τους πολίτες, αλλά κυρίως για να ανταποκριθεί πλήρως στην ευθύνη της τόσο απέναντι στην ίδια την Ευρώπη, όσο και ως εταίρος των ΗΠΑ. Υπό αυτό το πρίσμα πρέπει να αντιμετωπίζεται η διαδικασία της διεύρυνσης, καθώς και η κατάσταση μετά τη Νίκαια, με τη σύμπραξη μιάς συνέλευσης που δεν θα πρέπει να χαθεί σε ανούσια πράγματα, αλλά όπως συνιστά το Ευρωπαϊκό Κοινοβούλιο να εργασθεί με σκοπό μία συνεκτική βάση λήψης αποφάσεων για μία συνταγματική συνθήκη.
<P>
(Χειροκροτήματα)

<SPEAKER ID=43 LANGUAGE="IT" NAME="Bodrato">
Κύριε Πρόεδρε, το Ευρωπαϊκό Συμβούλιο επιβεβαίωσε και ενίσχυσε τη βούληση της Ευρώπης να σταθεί στο πλευρό των Ηνωμένων Πολιτειών κατά της τρομοκρατίας και υπέρ της εσωτερικής ασφάλειας, αλλά και τη δέσμευση να αποφευχθεί μια ανθρωπιστική καταστροφή στο Αφγανιστάν.
<P>
Μετά την 11η Σεπτεμβρίου, άλλαξε ριζικά η πολιτική γεωγραφία του κόσμου. Περισσότερο από το διευθυντήριο της Γάνδης, όμως, θα μετρήσει η Σύνοδος Κορυφής της Σαγκάης. Ποιος είναι ο ρόλος της Ευρωπαϊκής Ένωσης; Θα μπορέσουμε να αποκτήσουμε μία ενιαία εξωτερική πολιτική και πολιτική ασφάλειας; Θα μπορέσουμε να προαγάγουμε τη μεσογειακή πρωτοβουλία και να ενεργήσουμε για την ειρήνη στη Μέση Ανατολή; Στην πραγματικότητα, οι καλές προθέσεις αντικρούονται συχνά από τη συμπεριφορά ορισμένων κυβερνήσεων, που λειτουργούν ως τροχοπέδη για την ολοκλήρωση και θέλουν να αποδυναμώσουν μια Συνέλευση που θα πρέπει να είναι ιδρυτική για τη μέθοδο και τους στόχους. Αυτό περιμένουμε εμείς από το Λάκεν και από μία Διακυβερνητική Διάσκεψη που πρέπει να μεταρρυθμίσει την Ένωση πριν από τις ευρωπαϊκές εκλογές.

<SPEAKER ID=44 LANGUAGE="DE" NAME="Nassauer">
Κύριε Πρόεδρε, κυρίες και κύριοι, σήμερα τίθεται στους Ευρωπαίους, πέρα από κάθε συνταγματικό ζήτημα, το ερώτημα: πόσο ικανοί για δράση είσαστε; Λαμβάνεται ή όχι υπόψη η Ευρωπαϊκή Ένωση αυτή καθεαυτήν κατά την καταπολέμηση αυτής της παγκόσμιας κρίσης; Η θέση αυτού του ερωτήματος ισοδυναμεί με αρνητική απάντηση, διότι αυτοί που ενεργούν είναι οι Αμερικανοί και μαζί τους εν μέρει οι Βρετανοί και οι σύμμαχοι, όχι όμως η ίδια η Ευρωπαϊκή Ένωση. Ούτε οι Βρετανοί θα πρέπει να αυταπατώνται. Είναι κι εκείνοι μόνο ένας ήσσονος σημασίας εταίρος στην υπόθεση αυτή και δεν έχουν καθόλου το ειδικό βάρος που θα μπορούσαν να έχουν οι Ευρωπαίοι εάν δρούσαν ενωμένοι.
<P>
Οι Ευρωπαίοι θα αποκτήσουν ικανότητα δράσης μόνον ως Κοινότητα και όχι ενεργώντας σε διμερή, τριμερή ή και πολυμερή βάση. Ως εκ τούτου, η αποστασιοποίηση του διευθυντηρίου των τριών μεγάλων πριν από την Γάνδη υπήρξε σοβαρό σφάλμα. Τούτο δεν συνιστά απόδειξη ευρωπαϊκής ικανότητας για δράση, παρά οδηγεί σε αδιέξοδο και καθιστά φανερή μία αξιοσημείωτη έλλειψη ευαισθησίας απέναντι στο πώς λειτουργεί η Ευρώπη. Πρέπει να υπογραμμιστεί αυτό σε εκείνους που ενήργησαν με τον συγκεκριμένο τρόπο. Πρέπει η Κοινότητα να έχει δυναμικό δράσης και για το λόγο αυτόν χρειαζόμαστε μία ευρωπαϊκή ομάδα επέμβασης. Ο κόσμος δεν θα παίρνει σοβαρά τους Ευρωπαίους αν δεν διαθέτουν ένα όργανο. Για τον λόγο αυτόν, είναι γελοίο να υπάρχουν τώρα και διαφωνίες για τη χρηματοδότηση ενός τέτοιου οργάνου. Στο σημείο αυτό, η Κοινότητα πρέπει να αποδείξει τη δύναμή της.
<P>
Χρειαζόμαστε όμως και στο εσωτερικό της Ένωσης ένα όργανο. Χρειαζόμαστε δυνάμεις για την καταπολέμηση της τρομοκρατίας, οι οποίες θα έχουν διασυνοριακή εμβέλεια δράσης. Η αστυνομία στα κράτη μέλη εργάζεται, όμως ο καθένας ασφαλώς καταλαβαίνει εύκολα ότι η διεθνής τρομοκρατία μπορεί να καταπολεμηθεί με επιτυχία μόνο από μονάδες που είναι σε θέση να λειτουργούν σε διασυνοριακό επίπεδο. Η κοινοτική δράση είναι αυτό που λείπει από την Ευρώπη και στο οποίο πρέπει να επικεντρωθούμε.
<P>
(Χειροκροτήματα)

<SPEAKER ID=45 LANGUAGE="NL" NAME="Verhofstadt">
. (NL) Κύριε Πρόεδρε, θα ήθελα καταρχάς να ευχαριστήσω όλους τους ομιλητές και τις πολιτικές ομάδες για τις παρατηρήσεις τους. Με την εξαίρεση δύο ή τριών παρεμβάσεων ίσως, πιστεύω ότι γενικά έγινε θετική αξιολόγηση των αποτελεσμάτων της Γάνδης. Μία τέτοια θετική αξιολόγηση από τις διάφορες πολιτικές ομάδες αποτελεί φυσικά σημαντική ενθάρρυνση προκειμένου να συνεχίσουμε το έργο μας κατά τις επόμενες εβδομάδες, διότι έχουμε μπροστά μας μία ακόμη σημαντικότερη Σύνοδο Κορυφής, εκείνη του Λάκεν.
<P>
Θα ήθελα να αναφέρω επίσης - διότι ακούσαμε κάποια σχετικά υπονοούμενα - ότι η συνεργασία μεταξύ εμού και του Romano Prodi είναι εξαιρετική. Αποφασίσαμε μόλις μάλιστα να έρθουμε στην επόμενη συνέντευξη τύπου με· διθέσιο ποδήλατο, έτσι ώστε να μην υπάρξει καμία αμφιβολία για τη σχέση μας. Καθώς είμαστε και οι δύο μας καλοί ποδηλάτες, το Κοινοβούλιο θα το εκτιμήσει αναμφίβολα.
<P>
Θα ήθελα να αναφερθώ οπωσδήποτε σε τρία σημεία: πρώτον: αρκετοί ομιλητές ρώτησαν: ποια είναι η εξωτερική πολιτική της Ένωσης τη στιγμή αυτή; Πιστεύω ότι ο Romano Prodi αναφέρθηκε λεπτομερέστερα στο ζήτημα αυτό κατά την παρουσίασή του και παρουσίασε ακριβώς την ουσία της υπόθεσης. Την προηγούμενη φορά, κατά τον πόλεμο του Περσικού Κόλπου, εννοώ κατά την προηγούμενη διεθνή κρίση, είχαμε στην Ευρώπη 15 διαφορετικές απόψεις σχετικά με την στάση που έπρεπε να υιοθετήσει η Ένωση κατά το πόλεμο του Κόλπου. Κάθε κράτος μέλος είχε τη δική του άποψη για το θέμα. Σήμερα, σε αυτή τη διεθνή κρίση που αντιμετωπίζουμε, για πρώτη φορά υιοθετήσαμε, και μάλιστα δύο φορές, την 21η Σεπτεμβρίου και την προηγούμενη Παρασκευή στη Γάνδη, κοινή στάση για ένα τόσο περίπλοκο ζήτημα.
<P>
Πρώτον: τι δείχνει η στάση των 15 κρατών μελών σε σχέση με τις επιθέσεις στην Ουάσινγκτον και τη Νέα Υόρκη; Δείχνει κοινή αντιμετώπιση και κοινή προσέγγιση.
<P>
Δεύτερον: ποια είναι η στάση μας τώρα μετά από την 7η Οκτωβρίου; Στις 7 Οκτωβρίου ως γνωστόν η κατάσταση άλλαξε, καθώς ξεκίνησε η αντίδραση των ΗΠΑ και της διεθνούς συμμαχίας. Και αυτή τη φορά ακολουθήσαμε κοινή στάση.
<P>
Θεωρώ σημαντικό να υπογραμμίσω το γεγονός αυτό, διότι στο παρελθόν ήταν διαφορετική η κατάσταση στην Ευρωπαϊκή Ένωση. Ο Romano Prodi υπενθύμισε ότι κάθε φορά που αντιμετωπίζαμε διεθνή κρίση, δεν υπήρχε μία αλλά 15 διαφορετικές στάσεις στο Συμβούλιο. Κάτι τέτοιο δεν συμβαίνει πλέον σήμερα. Παρόλο που προσωπικά θεωρώ, όπως και πολλοί από εσάς, ότι θα μπορούσαμε να είχαμε προχωρήσει λίγο περισσότερο, για παράδειγμα στον τομέα της ευρωπαϊκής άμυνας, πιστεύω παρόλα αυτά ότι θα πρέπει να υπογραμμίσουμε αυτή τη θετική εξέλιξη. Επιτέλους σιγά-σιγά, λίγο-λίγο, πετραδάκι πετραδάκι, δημιουργείται μία κοινή εξωτερική πολιτική της Ευρωπαϊκής Ένωσης κάτι που πριν από 10 με 15 χρόνια θα ήταν απολύτως αδιανόητο.
<P>
Στο πλαίσιο αυτό θεωρώ ότι ο κ. Van den Berg έχει απόλυτο δίκιο καθώς δίνει έμφαση στο ρόλο που οφείλουμε τώρα να διαδραματίσουμε. Διότι ο ρόλος μας είναι διαφορετικός από αυτόν των ΗΠΑ. Ο ρόλος της Ευρωπαϊκής Ένωσης είναι κυρίως να παρέχει πολιτική και επιτελική υποστήριξη και να αναλαμβάνει δράση στο διπλωματικό επίπεδο. Ο κ. Van den Berg σωστά υπογράμμισε τη σημασία της εντολής που λάβαμε από το Συμβούλιο σε σχέση με το Μεσανατολικό ζήτημα. Από κοινού με τον Romano Prodi και τον Javier Solana εξετάζουμε πότε θα μπορούσαμε να πραγματοποιήσουμε αυτή τη σημαντική αποστολή. Ίσως κατά την τρίτη εβδομάδα του Νοεμβρίου. Πιστεύω ότι η Ευρωπαϊκή Ένωση - κυρίως η Ευρωπαϊκή Ένωση - οφείλει να αναλάβει πρωτοβουλία για το πρόβλημα αυτό. Θα πρέπει ωστόσο να είμαστε ρεαλιστές και να μην έχουμε ψευδαισθήσεις. Τα προβλήματα δεν μπορούν να επιλυθούν με ένα ταξίδι και μόνο - υπήρξαν ήδη πολλά στο παρελθόν - θα μπορούσαν όμως να επιταχυνθούν οι εξελίξεις και να αναληφθεί επιτέλους πρωτοβουλία.
<P>
Το δεύτερο πράγμα που θέλω να υπογραμμίσω αφορά πολλές παρεμβάσεις και φυσικά την παρέμβαση του κ. Poettering, ο οποίος είπε: "Είναι πολύ καλή η Προεδρία" . Ασκεί πιέσεις στους υπουργούς των ειδικευμένων συμβουλίων, μεταξύ άλλων, όσον αφορά το ενιαίο ευρωπαϊκό ένταλμα σύλληψης και έκδοσης.
<P>
Όμως πότε πρόκειται να γίνει αυτό; Είναι πολύ σαφές. Αναθέσαμε ένα πολύ συγκεκριμένο έργο στους Υπουργούς Δικαιοσύνης και Εσωτερικών Υποθέσεων: πρέπει να ετοιμάσουν τις τεχνικές λεπτομέρειες μέχρι τις 6 και 7 Δεκεμβρίου του τρέχοντος έτους.
<P>
Το έχω ήδη πει, κύριε Poettering - όχι σήμερα, όχι στις 19 Οκτωβρίου, αλλά στις 21 Σεπτεμβρίου - εξ ονόματος του Ευρωπαϊκού Συμβουλίου, αναθέσαμε στους ειδικούς υπουργούς να προετοιμάσουν τις τεχνικές λεπτομέρειες.
<P>
Το μόνο πράγμα που έκανα, με τη βοήθεια της Επιτροπής, όλων των μελών της Ένωσης και του Ευρωπαϊκού Συμβουλίου, ήταν να προχωρήσουμε περαιτέρω, στο Συμβούλιο της Γάνδης, και να εγκρίνουμε από τούδε και στο εξής την αρχή της κατάργησης του καθεστώτος του διπλού αξιόποινου.
<P>
(NL) Στο τελευταίο Συμβούλιο είδαμε λοιπόν ότι θα πρέπει να συμφωνήσουμε για το ζήτημα αυτό, διότι αποτελεί το σημαντικότερο σημείο. Είναι εύκολο να δηλώνει κανείς ότι θα πρέπει να υπάρχει ευρωπαϊκό ένταλμα σύλληψης ακόμα και σχετικά με τις εκδόσεις καταζητούμενων. Δεν επιτεύχθηκε ωστόσο το σημαντικότερο, δηλαδή συμφωνία σχετικά με την αρχή της κατάργησης του διπλού αξιόποινου, όχι μόνο για τρομοκρατικές πράξεις αλλά για άλλα σοβαρά αδικήματα. Οφείλουμε πραγματικά να αντισταθούμε στις προσπάθειες περιορισμού της κατάργησης του διπλού αξιόποινου για να καλύπτει αποκλειστικά τρομοκρατικές πράξεις. Δεν ανέφεραν αυτό τα συμπεράσματα του Τάμπερε. Τα συμπεράσματα του Τάμπερε ανέφεραν ότι θα πρέπει να προχωρήσουμε ακόμα περισσότερο, με άλλα λόγια ότι θα έπρεπε να καλυφθούν και άλλα σοβαρά αδικήματα.
<P>
Προσωπικά λοιπόν, κύριοι Poettering και Cox, είμαι αισιόδοξος σε σχέση με την 6η και 7η Δεκεμβρίου. Μην ανησυχείτε όμως, εάν δεν καταλήξουν σε συμφωνία οι Υπουργοί Εσωτερικών και Δικαιοσύνης, θα θέσω το ζήτημα στο Ευρωπαϊκό Συμβούλιο του Λάκεν στις 15 Δεκεμβρίου, οπότε και θα αποφασίσουν οι αρχηγοί κρατών και κυβερνήσεων. Είμαι ωστόσο πεπεισμένος ότι οι Υπουργοί Δικαιοσύνης δεν θα δεχθούν να αφήσουν τους αρχηγούς κρατών και κυβερνήσεων να αποφασίσουν για ένα τεχνικό, εφαρμοστικό κυρίως πρόβλημα που αφορά το ευρωπαϊκό ένταλμα σύλληψης.
<P>
Τέλος, θα ήθελα να αναφερθώ και στο τρίτο ζήτημα, δηλαδή στο μέλλον της Ένωσης. Πιστεύω ότι συμφωνούμε όλοι μας ότι η 11η Σεπτεμβρίου έδειξε ότι απαιτείται περισσότερο συντονισμένη και μακρόπνοη πολιτική της Ένωσης, απαιτείται μία Ένωση που να μπορεί να λαμβάνει ευκολότερα δράση, η οποία να διαθέτει καλύτερα όργανα, η οποία - τουλάχιστον όσον αφορά την εξωτερική πολιτική και την πολιτική ασφάλειας και άμυνας - να διαθέτει ευρύτερες αρμοδιότητες. Αυτός είναι ακριβώς ο στόχος της δήλωσης του Λάκεν, να προετοιμάσει δηλαδή τον δρόμο. Μπορώ λοιπόν σήμερα να σας δώσω μία απολύτως σαφή απάντηση στην γενικά θετική αξιολόγηση που κάνατε για τη συνέλευση.
<P>
Η συνέλευση αποτελεί γεγονός. Ναι, κύριε Poettering, το προεδρείο θα είναι περιορισμένο σύμφωνα με αίτημα όλων των πολιτικών ομάδων, και θα αποτελείται από πέντε άτομα, περιλαμβανομένου και του Προέδρου της συνέλευσης. Ναι, τα κράτη μέλη και το Κοινοβούλιο θα αντιπροσωπεύονται ισόρροπα, παρόλο που βέβαια θα πρέπει να συζητήσουμε για τους ακριβείς αριθμούς τους. Ναι, η κοινωνία των πολιτών θα συμμετάσχει στη συνέλευση, όχι μέσω της δημιουργίας ενός νέου οργάνου, αλλά μέσω της δημιουργίας ενός δικτύου γύρω από τη συνέλευση, μέσω του οποίου οι διάφορες κοινωνικές ομάδες θα μπορούν να απευθύνονται στη συνέλευση και, αντίστροφα, η συνέλευση θα μπορεί να ζητά τη συμβολή ομάδων μελέτης σχετικά με ευρωπαϊκά ζητήματα, καθώς επίσης και των συνδικάτων και όλων των άλλων οργανώσεων οι οποίες δρουν στο πλαίσιο της κοινωνίας των πολιτών. Η δημιουργία λοιπόν ενός ευέλικτου δικτύου γύρω από τη συνέλευση φαίνεται η καλύτερη μορφή οργάνωσης ενός τέτοιου βήματος.
<P>
Τέλος, το ουσιαστικότερο ερώτημα που τέθηκε εδώ επανειλημμένως είναι, καλά όλα αυτά, όμως, τι θα συμβεί με το κείμενο; Όταν η συνέλευση καταλήξει σε ένα κείμενο πώς θα το αντιμετωπίσει το Συμβούλιο; Θα πρόκειται μήπως για μία έκθεση την οποία μπορεί το Συμβούλιο να την αγνοήσει και να μην της δώσει καμία σημασία; Συζητήθηκε επίσης εάν θα πρόκειται για ένα συναινετικό κείμενο ή για ένα κείμενο που θα παρουσιάζει διάφορες εναλλακτικές δυνατότητες.
<P>
Η απάντηση είναι απλούστατη: αυτή θα είναι οπωσδήποτε η απάντηση που θα δώσω σε λίγες εβδομάδες στο Λάκεν. Εφόσον συμφωνούν όλοι, θα έχουμε ένα συναινετικό κείμενο, με άλλα λόγια, θα έχουμε τότε μία σαφή και σημαντική, για να μην πω την σημαντικότερη, συμβολή στην Διακυβερνητική Διάσκεψη.
<P>
Εφόσον δεν επιτευχθεί συναίνεση στο πλαίσιο της συνέλευσης, πιστεύω ότι θα πρέπει να αναφέρονται διάφορες εναλλακτικές δυνατότητες. Όχι με ουδέτερο τρόπο, αλλά έτσι ώστε να παρουσιάζονται με σαφήνεια οι δυνατότητες τις οποίες υποστηρίζει η πλειοψηφία και αυτές που υποστηρίζει η μειοψηφία ή ακόμη και ένα μόνο μέλος της συνέλευσης.
<P>
Ήθελα να συζητήσω σχετικά με το ζήτημα αυτό και με τον πρόεδρο της Επιτροπής Συνταγματικών Υποθέσεων, τον κ. Napolitano, καθώς και με τους δύο συντάκτες της έκθεσης για το μέλλον της Ευρώπης. Θεωρώ πως δεν έχει νόημα να ξεκινήσουμε ιερό πόλεμο σχετικά με τη σημασία που θα έχει το κείμενο αυτό.
<P>
Εφόσον μπορέσει να επιτευχθεί ομοφωνία θα πρόκειται για ένα συναινετικό κείμενο. Εφόσον δεν μπορέσουμε να έχουμε ένα συναινετικό κείμενο ελλείψει ομοφωνίας, θα πρέπει να αναφέρονται εναλλακτικές δυνατότητες, όχι όμως με ουδέτερο τρόπο, σα να ήταν ένας κατάλογος χωρίς ιδιαίτερη σημασία, αλλά με αναφορά των εναλλακτικών δυνατοτήτων που υποστηρίζει η πλειοψηφία καθώς και αυτών που υποστηρίζει η μειοψηφία των συμμετεχόντων, έτσι ώστε να μπορεί να γνωρίζει κανείς ποια ρεύματα δημιουργήθηκαν και εκφράστηκαν στο πλαίσιο της συνέλευσης.
<P>
(Χειροκροτήματα)

<SPEAKER ID=46 LANGUAGE="IT" NAME="Prodi">
. (IT) Κύριε Πρόεδρε, κύριε Πρόεδρε του Συμβουλίου, κυρίες και κύριοι βουλευτές, κάποιες παρατηρήσεις μόνο σχετικά με αυτήν τη συζήτηση που κατέδειξε μια μεγάλη ενότητα, όχι μόνον μεταξύ της Προεδρίας και της Επιτροπής, αλλά με όλο το Κοινοβούλιο.
<P>
Θέλω μόνο να αναφερθώ σε ορισμένα θέματα που νομίζω ότι έμειναν απροσδιόριστα. Πρώτον: πολλοί αναφέρθηκαν, αρχίζοντας από τον Πρόεδρο Poettering, στο πρόβλημα του μεγέθους της βοήθειας για τους πρόσφυγες. Θέλω να πω ότι αποφασίστηκε η άμεση πίστωση του ποσού των 315 εκατομμυρίων ευρώ, αλλά το πρόβλημα τώρα, αυτή τη στιγμή, δεν είναι δυστυχώς το οικονομικό, αλλά οι τεράστιες δυσκολίες υλικής μεταφοράς της βοήθειας στους ανθρώπους. Δρούμε μέσω των Μη Κυβερνητικών Οργανώσεων, μέσω πολλών οργανώσεων. Επαναλαμβάνω: αυτή τη στιγμή, έχουμε καταβάλει αρκετά χρήματα, με τρόπο συγκεκριμένο· όταν θα υπάρξει ανάγκη για άλλα, θα έλθουμε εδώ να τα ζητήσουμε, να συζητήσουμε: τώρα υπάρχει το δραματικό πρόβλημα της δυσκολίας να τεθούν σε εφαρμογή αυτές οι ενέργειες.
<P>
Επανέρχομαι τώρα σε ένα άλλο ζήτημα, στο οποίο αναφέρθηκαν πολλοί ομιλητές - ο κ. Tajani και πολλοί άλλοι - οι οποίοι συνέδεσαν το μεγάλο αυτό πρόβλημα της διάσπασης του κόσμου στα δύο με την ειρήνη στην Παλαιστίνη. Αυτό είναι ένα πρόβλημα θεμελιώδους σημασίας και επ' αυτού θέλω να πω - στον κ. Tajani και στους άλλους που παρενέβησαν - ότι αυτό που αποκαλέστηκε "σχέδιο για την ανασυγκρότηση της Παλαιστίνης" είναι ένα σχέδιο που έχουμε υπόψη μας. Συζήτησα πολλές φορές γι' αυτό με τον Πρωθυπουργό κ. Peres, γνωρίζουμε πολύ καλά ότι η κατεύθυνση που πρέπει να ακολουθήσουμε είναι αυτή των μέτρων σε συγκεκριμένους τομείς: του νερού, της ενέργειας, των υποδομών, της βιομηχανικής αναγέννησης. Αυτή είναι η υποχρέωσή μας και οι παλαιστίνιοι πολίτες, οι ισραηλινοί πολίτες γνωρίζουν ότι η Επιτροπή εργάζεται προς αυτήν την κατεύθυνση. Μόλις οι πολιτικές συνθήκες προσφέρουν τη δυνατότητα, θα είμαστε εδώ για να κινητοποιήσουμε τους αναγκαίους πόρους. Εγώ πιστεύω, όμως, ότι είναι ήδη μια ώθηση για την ειρήνη να γνωρίζουν ότι ενεργούμε με τρόπο συγκεκριμένο και ότι είμαστε έτοιμοι να εργαστούμε όλοι μαζί.
<P>
Ο Πρωθυπουργός κ. Verhofstadt υπογράμμισε, έπειτα, τις αποφάσεις στον τομέα της δικαιοσύνης και της καταπολέμησης του οικονομικού εγκλήματος. Συμμερίζομαι τα λόγια του, αλλά προσοχή! Έχουμε λάβει εδώ ορισμένες αποφάσεις: ή τις θέτουμε σε εφαρμογή ή χάνουμε την αξιοπιστία μας. Κατά συνέπεια, οι αρμόδιοι Υπουργοί πρέπει να επιταχύνουν την εφαρμογή αυτών των αποφάσεων, ειδάλλως θα ληφθούν στη Σύνοδο Κορυφής.
<P>
Ένα άλλο ζήτημα αφορούσε τη Συνέλευση. Υπήρξε μια γενική συμφωνία για το board, για την εκτελεστική διάρθρωση, για όλα αυτά τα ζητήματα. Θέλω ωστόσο να υπογραμμίσω ένα σημείο, στο οποίο αναφέρθηκε ο Υπουργός κ. Verhofstadt και το οποίο είναι η διάρκεια. Το Ευρωπαϊκό Κοινοβούλιο, η Ευρωπαϊκή Επιτροπή καθοδήγησαν και υποστήριξαν τη γέννηση της Συνέλευσης: πρέπει να υποστηρίξουν και τις εργασίες της και την ολοκλήρωσή της, συνεπώς οι εργασίες πρέπει να ολοκληρωθούν πριν από την έναρξη της προεκλογικής εκστρατείας για τις ευρωπαϊκές εκλογές. Αυτό δεν είναι ένα τεχνητό χρονικό όριο, αλλά ένα όριο σοβαρό.
<P>
(Χειροκροτήματα) Στη συζήτηση αυτή, πολλοί επανήλθαν στο πρόβλημα της κοινοτικής μεθόδου. Θα ήθελα λοιπόν να επαναλάβω εδώ απλώς μια έντονη εικόνα που έδωσε ο κ. Duff. Είπε: με την κατάρρευση των Πύργων, κατέρρευσε το πολιτικό νόημα των τριών χωριστών θεσμικών πυλώνων που δημιουργήθηκαν στο Μάαστριχτ. Πιστεύω ότι αυτό αποτελεί ένα σοβαρό, ακριβές και συγκεκριμένο δίδαγμα. Ο κ. Duff κατανόησε σωστά το πολιτικό νόημα της προσπάθειας της Επιτροπής να φτάσει σε μια ενιαία δράση της Ένωσης, εφαρμόζοντας την κοινοτική μέθοδο, τη μονή αποτελεσματική και ικανή να εγγυηθεί τις ενέργειες.
<P>
Αλλο σημείο, που έθιξαν όλοι, είναι το πρόβλημα της μεταρρύθμισης των Οργάνων. Επιτροπή και Κοινοβούλιο εργάζονται με τρόπο συγκεκριμένο για το θέμα αυτό: συγκρουστήκαμε, συνεργαστήκαμε. Πιστεύω που κάνουμε προόδους - προόδους δύσκολες - στην κοινή μας εργασία. Δεν φτάσαμε ακόμα στο τέλος, αλλά εργαζόμαστε, όπως λέγεται, επί της ουσίας, σε συγκεκριμένα γεγονότα. Στο σημείο αυτό, θα ήθελα να υπογραμμίσω - αν και χωρίς να ασχοληθώ με την εσωτερική οργάνωση του Συμβουλίου - ότι η μεταρρύθμισή μας δεν μπορεί να έχει την αναγκαία αποτελεσματικότητα, αν δεν συνοδεύεται και από τη μεταρρύθμιση των εργασιών του Συμβουλίου.
<P>
(Χειροκροτήματα)
<P>
Δεν το λεω για να παρέμβω στα εσωτερικά άλλων, αλλά για να υπογραμμίσω την αποτελεσματικότητα. Πρέπει να βγούμε γρήγορα από την αδιαφάνεια και να φτάσουμε σε μία πιο διαφανή, πιο υπεύθυνη και πιο δημοκρατική διακυβέρνηση. Η Επιτροπή ασχολήθηκε ήδη με το θέμα αυτό στη Λευκή της Βίβλο και εμείς περιμένουμε, μαζί με το Κοινοβούλιο, να συζητήσουμε με το Συμβούλιο.
<P>
Στο πεδίο της οικονομίας όλοι υπογράμμισαν το πρόβλημα της θέσης σε εφαρμογή των αποφάσεων της Λισαβόνας. Αυτό όμως, είναι ένα πεδίο όπου, μεταξύ των αποφάσεων γενικού τύπου που ελήφθησαν και της εφαρμογής των αποφάσεων σε καθένα από τα επόμενα Συμβούλια, είχαμε μια τεράστια διαφορά: στην ελευθέρωση, στη μεταρρύθμιση των αγορών, στην επιτάχυνση των καινοτομιών, στη δημιουργία που ξεκινά από τον ενιαίο ευρωπαϊκό ουρανό και φτάνει ως το κοινοτικό δίπλωμα ευρεσιτεχνίας, πεδία όπου έχουμε ακόμη πολύ σημαντικές καθυστερήσεις. Η οικονομία μας θα γίνει δυναμική, μόνον αν λάβουμε τα απαραίτητα μέτρα για τα θέματα αυτά.
<P>
Δεσμευτήκαμε, τέλος - και επ' αυτού στη Γάνδη υπήρξε άλλη μία πολύ σημαντική πρόοδος - να συνοδεύσουμε τη γέννηση του ευρώ με τα αναγκαία παράπλευρα μέτρα, όπως είναι η ενιαία αγορά των διασυνοριακών τραπεζικών μεταφορών χρημάτων. Στο σημείο αυτό δεσμευτήκαμε και είναι ένα σημείο απολύτως θεμελιώδες.
<P>
Να, τέλος, μια τελευταία σκέψη για τη Συνέλευση. Θα ήθελα εδώ να επανέλθω στην παρατήρηση της κ. Maij-Weggen σχετικά με τον πραγματικό ορισμό της Συνέλευσης: εμείς δεν μπορούμε να την θεωρήσουμε, όπως χαρακτηρίστηκε από ορισμένους, συμβουλευτικό όργανο. Δεν μπορεί να είναι ένα όργανο που, στο τέλος, δίνει συμβουλές, κλείνει και αποκόπτεται από αυτές. Εμείς αποδίδουμε στη Συνέλευση τη μέγιστη διαφάνεια, αλλά και τη μέγιστη δυνατή δημοκρατική εξουσία, αναμένοντας συνεπώς απ' αυτήν ισχυρά και σημαντικά αποτελέσματα. Επιτρέψτε μου ακόμη να πω ότι η ύπαρξη της Συνέλευσης είναι μια πνοή καθαρού αέρα στις αίθουσες της διακριτικής και κλειστής διπλωματίας. Ο αέρας της δημοκρατίας τρέφεται από το οξυγόνο της διαφάνειας και της υπευθυνότητας και, κατά συνέπεια, στηρίζει με σθένος το άνοιγμα των εργασιών της Συνέλευσης ώστε ο διάλογος να είναι επιτέλους ανοιχτός ανάμεσά μας και ανάμεσα σε εμάς και τους ευρωπαίους πολίτες.
<P>
(Χειροκροτήματα)

<SPEAKER ID=47 NAME="Πρόεδρος">
Σας ευχαριστώ, Πρόεδρε Prodi. Όπως αντιληφθήκατε, στο τελευταίο μέρος της παρέμβασής σας υπήρξε κάποιος θόρυβος που ενόχλησε όλους τους συναδέλφους, οι οποίοι άκουγαν με προσοχή την ομιλία σας. Λυπάμαι γι' αυτό. Θα πρέπει να λάβουμε επιτέλους μέτρα για να αποφεύγεται αυτή η ενόχληση.
<P>
(Χειροκροτήματα) Όπως βλέπετε και όπως βλέπουν οι συνάδελφοί μου, όλοι όσοι δεν άκουγαν με προσοχή την παρέμβασή σας συνεχίζουν να συζητούν στους διαδρόμους και θα έλθουν να καθίσουν μόνον όταν ο εκτελών χρέη Προέδρου αναγγείλει την έναρξη της ψηφοφορίας.
<P>
Ανακοινώνω ότι έλαβα έξι προτάσεις ψηφίσματος βάσει του άρθρου 42, παράγραφος 5, του Κανονισμού.1
<P>
Η συζήτηση έληξε.
<P>
Η ψηφοφορία θα διεξαχθεί την Πέμπτη, στις 10.00.

<SPEAKER ID=48 LANGUAGE="IT" NAME="Cappato">
Κύριε Πρόεδρε, το θέμα της σύγχυσης του Σώματος πριν από την έναρξη της ψηφοφορίας κινδυνεύει να γίνει ένα θέμα ηθικολογικό. Είναι ένα ζήτημα πολιτικό και είναι η συνέπεια του τρόπου οργάνωσης των εργασιών μας, όπου οι συζητήσεις είναι αποκομμένες από τις ψηφοφορίες. Το Κοινοβούλιο αυτό μετατρέπεται σε αίθουσα ψηφοφοριών και αυτή είναι η αναπόφευκτη συνέπεια. Αν δεν θέλουμε να έχουμε αυτή τη σύγχυση, λοιπόν, ας παρεμβάλλονται δεκαπέντε λεπτά παύσης μεταξύ της συζήτησης και της ψηφοφορίας· έτσι, θα υπάρχει ακόμη λιγότερος κόσμος στις συζητήσεις και θα μπορέσουμε να γίνουμε πια εντελώς αίθουσα ψηφοφοριών και ολοένα και λιγότερο Κοινοβούλιο!

<SPEAKER ID=49 NAME="Πρόεδρος">
Ευχαριστώ για τη συμβουλή.
<P>
Προχωρούμε τώρα στην ψηφοφορία.

<SPEAKER ID=50 LANGUAGE="NL" NAME="Manders">
Κύριε Πρόεδρε, θα ήθελα να επιστήσω την προσοχή σας στο βομβαρδισμό ηλεκτρονικού ταχυδρομείου που υφιστάμεθα αυτή τη στιγμή, εξαιτίας του οποίου ο υπολογιστής μου δεν εργάζεται πλέον και ούτε μπορώ να βρίσκω τα μηνύματα που θα ήθελα. Θα μπορούσατε να κάνετε κάτι ώστε να αντιμετωπίσουν το πρόβλημα οι υπηρεσίες του Kοινοβουλίου;
<P>
(Χειροκροτήματα)

<SPEAKER ID=51 NAME="Πρόεδρος">
Το σημειώνουμε δίχως άλλο.

<CHAPTER ID=2>
ΨΗΦΟΦΟΡIΕΣ
<SPEAKER ID=52 LANGUAGE="DE" NAME="(9848/1/2001 - C5">
-0387/2001 - 2000/0142(COD)) (Εισηγήτρια: κ. Hautala)
<P>
Patten, Επιτροπή. (ΕΝ) Η Επιτροπή μπορεί να δεχθεί εν μέρει ή επί της ουσίας τις τροπολογίες αριθ. 1, 5, 8, 9, 13, 14, 15 και 16. Η Επιτροπή απορρίπτει τις τροπολογίες αριθ. 2, 3, 4, 6, 7, 10, 11, 12 και 17.
<P>
Πριν από την ψηφοφορία για την τροπολογία αριθ. 17: Grφner (PSE). (DE) Κύριε Πρόεδρε, είχαμε έρθει σε συμβιβασμό με το ΕΛΚ, που τώρα απομακρύνεται από αυτόν. Συνεπώς, δεν θα τηρήσουμε ούτε εμείς πλέον το συμβιβασμό και καλώ την Ομάδα μου να εγκρίνει την τροπολογία αριθ. 17.

<SPEAKER ID=53 LANGUAGE="DE" NAME="Lulling">
Κύριε Πρόεδρε, θεωρώ ότι η κ. Grφner σφάλλει. Δεν απομακρυνθήκαμε από το συμβιβασμό, αντίθετα, παραμένουμε σε όσα είχαμε συμφωνήσει. Όμως, δεν εγκρίνουμε εκείνες τις τροπολογίες που υποβλήθηκαν μετά από το συμβιβασμό και με τις οποίες δεν συμφωνούμε. Δεν έχουμε καθόλου απομακρυνθεί από το συμβιβασμό, αντίθετα μάλιστα!
<P>
(Χειροκροτήματα)
<P>
(Ο Πρόεδρος αναγγέλλει την έγκριση της κοινής θέσης όπως τροποποιήθηκε)
<P>
Έκθεση (A5-0335/2001) της κ. Miguιlez Ramos, εξ ονόματος της Επιτροπής Περιφερειακής Πολιτικής, Μεταφορών και Τουρισμού, σχετικά με την πρόταση κανονισμού του Ευρωπαϊκού Κοινοβουλίου και του Συμβουλίου που αφορά τη θέσπιση μιας κοινής ονοματολογίας των εδαφικών στατιστικών μονάδων (NUTS) (COM(2001) 83 - C5-0065/2001 - 2001/0046(COD))
<P>
(Το Σώμα εγκρίνει το νομοθετικό ψήφισμα)
<SPEAKER ID=54 NAME="Πρόεδρος">
Η ώρα των ψηφοφοριών διακόπτεται εδώ και θα συνεχισθεί μετά την πανηγυρική συνεδρίαση, επ' ευκαιρία της επίσκεψης της Αυτού Αγιότητος του 14ου Δαλάι Λάμα.
<P>
(Η συνεδρίαση διακόπτεται στις 11.55 και επαναλαμβάνεται στις 12.30)1

<SPEAKER ID=55 LANGUAGE="EN" NAME="Sandbζk">
Κύριε Πρόεδρε, θα ήθελα να αναφέρω ότι οι Πράσινοι και οι Φιλελεύθεροι προσκαλούν όσους επιθυμούν να προσέλθουν στην κοινή συνεδρίασή τους σήμερα το απόγευμα για να συναντήσουν την Αυτού Αγιότητα το Δαλάι-Λάμα, στις 3 μ.μ. στην αίθουσα 100 στο WIC - δηλαδή όλους όσους δεν συμπεριλήφθηκαν στην πρόσκληση των Ομάδων του ΕΣΚ και του ΕΛΚ.

<SPEAKER ID=56 NAME="Πρόεδρος">
Σας ευχαριστώ γι' αυτήν την ανακοίνωση.
<P>
Συνεχίζουμε την ψηφοφορία.
<P>
Έκθεση (A5-0360/2001) της κ. Weiler, εξ ονόματος της Επιτροπής Απασχόλησης και Κοινωνικών Υποθέσεων:
<P>
I. σχετικά με την πρόταση απόφασης του Συμβουλίου που αφορά τις κατευθυντήριες γραμμές της πολιτικής απασχόλησης των κρατών μελών για το 2002(COM(2001) 511 - C5-0498/2001 - 2001/0208(CNS))II. σχετικά με την ανακοίνωση της Επιτροπής που αφορά το σχέδιο κοινής έκθεσης για την απασχόληση το 2001(COM(2001) 438 - C5-0423/2001 - 2001/2168(COS))
<P>
(Με διαδοχικές ψηφοφορίες, το Σώμα εγκρίνει το νομοθετικό ψήφισμα και το ψήφισμα)   
<P>
Έκθεση (A5-0350/2001) του κ. Seppδnen, εξ ονόματος της Επιτροπής Προϋπολογισμών, σχετικά με την πρόταση απόφασης του Συμβουλίου για τη χορήγηση εγγύησης της Κοινότητας στην Ευρωπαϊκή Τράπεζα Επενδύσεων για ζημίες σε ειδικά δάνεια που αφορούν την εκτέλεση επιλεγμένων περιβαλλοντικών σχεδίων στο τμήμα της λεκάνης της Βαλτικής Θάλασσας που ανήκει στη Ρωσία, στα πλαίσια της Βόρειας Διάστασης (COM(2001) 297 - C5-0307/2001 - 2001/0121(CNS))
<P>
(Το Σώμα εγκρίνει το νομοθετικό ψήφισμα )

<CHAPTER ID=3>
Καλωσσρισμα
<SPEAKER ID=57 NAME="Πρόεδρος">
Θα ήθελα να χαιρετίσω τον Πρωθυπουργό της Βουλγαρίας κ. Simeone Sassonia-Coburgo, που παρευρίσκεται στο θεωρείο των επισήμων στο πλαίσιο μιας επίσκεψης στα ευρωπαϊκά όργανα.
<P>
(Χειροκροτήματα) Κύριε Πρωθυπουργέ, εξ ονόματος της Προέδρου κ. Nicole Fontaine σας καλωσορίζω ανάμεσά μας και εύχομαι η προσχώρηση της χώρας σας, που ελπίζουμε να πραγματοποιηθεί το συντομότερο δυνατό, να ευνοήσει την εδραίωση της δημοκρατικής διαδικασίας που έχει ξεκινήσει και να επιτρέψει στον βουλγαρικό λαό να καταλάβει τη θέση που του αρμόζει στην κοινότητα των λαών της Ευρωπαϊκής Ένωσης.
<P>
(Χειροκροτήματα)

<CHAPTER ID=4>
ΨΗΦΟΦΟΡIΕΣ (συvέχεια)
<SPEAKER ID=58 LANGUAGE="IT" NAME="Δεύτερη έκθεση (A5-0337/2001) της κ. R">
εξ ονόματος της Επιτροπής Ελέγχου του Προϋπολογισμού, σχετικά με την απαλλαγή της Επιτροπής όσον αφορά την εκτέλεση του προϋπολογισμού του 6ου, 7ου και 8ου Ευρωπαϊκού Ταμείου Ανάπτυξης για το οικονομικό έτος 1999 (COM(2000) 357 - C5-0257/2000 - 2000/2164(DEC))
<P>
(Με διαδοχικές ψηφοφορίες, το Σώμα εγκρίνει τις αποφάσεις και το ψήφισμα)
<P>
Έκθεση (A5-0328/2001) της κ. Κράτσα-Τσαγκαροπούλου, εξ ονόματος της Επιτροπής Απασχόλησης και Κοινωνικών Υποθέσεων, σχετικά με την ανακοίνωση της Επιτροπής για την υλοποίηση καινοτόμων μέτρων σύμφωνα με το άρθρο 6 του Κανονισμού του Ευρωπαϊκού Κοινωνικού Ταμείου για την προγραμματική περίοδο 2000-2006 (COM(2000) 894 - C5-0341/2001 - 2001/2141(COS))
<P>
(Το Σώμα εγκρίνει το ψήφισμα)ΑΙΤΙΟΛΟΓΗΣΕΙΣ ΨΗΦΟΥ
<P>
Έκθεση Hautala (A5-0358/2001)
<P>
Fatuzzo (PPE-DE). (IT) Κύριε Πρόεδρε, ως μέλος της Μικτής Κοινοβουλευτικής Επιτροπής ΕΕ/Βουλγαρίας, επιτρέψτε μου να προσθέσω και τους δικούς μου χαιρετισμούς προς τον Πρωθυπουργό της Βουλγαρίας. Κύριε Πρωθυπουργέ, θα έχω την ευχαρίστηση να επισκεφθώ τη χώρα σας την ερχόμενη εβδομάδα και εκφράζω την ικανοποίησή μου για την παρουσία σας εδώ και την ευχή να γίνει σύντομα η Βουλγαρία ισότιμο μέλος της Ευρωπαϊκής Ένωσης.
<P>
Όσον αφορά την έκθεση της κ. Hautala, πρέπει να αναρωτηθώ και να ρωτήσω την ίδια, κύριε Πρόεδρε: αν πολλοί μουσουλμάνοι είναι τόσο κλειστοί στη στάση τους έναντι των γυναικών - δεν επιτρέπουν στις γυναίκες ούτε να περπατούν στο δρόμο σαν ανθρώπινα πλάσματα - πώς μπορούμε εμείς να δεχτούμε την είσοδό τους στην Ευρωπαϊκή Ένωση, αν δεν μπορούν να σεβαστούν την οδηγία αυτή και όλες τις οδηγίες του Ευρωπαϊκού Κοινοβουλίου για την ισότητα μεταξύ ανδρών και γυναικών; Πρέπει να αναλογιστούμε αυτήν την πραγματικότητα.

<SPEAKER ID=59 LANGUAGE="FR" NAME="Bordes, Cauquil και Laguiller">
. (FR) Παρόλο που αυτά τα άρθρα και αυτές οι τροπολογίες περιέχουν στοιχεία τα οποία επικροτούμε, προτιμήσαμε να απόσχουμε από την ψηφοφορία αυτής της δέσμης τροπολογιών διότι δεν υπάρχουν εγγυήσεις όσον αφορά τη διατήρηση ευνοϊκών μέτρων για τις γυναίκες, για παράδειγμα όσον αφορά το πρόβλημα της ηλικίας συνταξιοδότησης το οποίο υπάρχει σε ορισμένες χώρες ή σε ορισμένους τομείς, ή ακόμα τα προβλήματα των υγειονομικών προφυλάξεων.
<P>
Η εμπειρία της εφαρμογής της αρχής της ισότητας ανδρών και γυναικών προκειμένου να επιβληθεί στις γυναίκες η νυκτερινή εργασία στη βιομηχανία αρκεί για να προκαλέσει δυσπιστία. Η αρχή της ισότητας την οποία υπερασπίζεται το κείμενο πρέπει να μεταφραστεί ρητά ως ευθυγράμμιση με πιο ευνοϊκές ρυθμίσεις για τους εργαζόμενους και τις εργαζόμενες και όχι ως ευθυγράμμιση με οπισθοδρομικές ρυθμίσεις.

<SPEAKER ID=60 LANGUAGE="NL" NAME="Meijer">
. (NL) Οι αγώνες του δεύτερου κύματος του φεμινιστικού κινήματος στις δεκαετίες του ' 60 και ' 70 αποσκοπούσαν σε μεγάλο βαθμό στη δυνατότητα εισόδου των γυναικών στη μισθωτή εργασία. Οι γυναίκες είχαν γενικά χαμηλότερη κατάρτιση από τους άνδρες, ενώ ακόμα και με ανώτερη εκπαίδευση οι κυρίαρχοι άνδρες τους έδιναν συχνά τις πλέον ασήμαντες και κακοπληρωμένες εργασίες. Επιπλέον, πολλές γυναίκες ήταν οικονομικά εξαρτημένες από τους συζύγους τους. Γυναίκες που είχαν ολοκληρώσει την ανώτατη εκπαίδευση απαιτούσαν δικαίως πρόσβαση σε εργασίες από τις οποίες αποκλειόντουσαν σχεδόν αυτομάτως εκείνο τον καιρό. Για γυναίκες με κατώτερη εκπαίδευση η κατάσταση ήταν συχνά διαφορετική. Ο καθαρισμός γραφείων ή η μεταφορά προμηθειών στα σούπερ μάρκετ δεν αποτελεί δύσκολη εργασία και σε πολλές περιπτώσεις μάλιστα είναι κατώτερη από το έργο μίας νοικοκυράς. Αυτή η ομάδα γυναικών θεωρούσε συχνά απελευθέρωση την αύξηση των πόρων των συζύγων τους, έτσι ώστε να μην χρειάζεται πλέον να εργάζονται. Σήμερα οι περισσότερες γυναίκες συμμετέχουν στη μισθωτή εργασία, χωρίς να εργάζονται λιγότερο οι άνδρες στο σπίτι για την ανατροφή και την φροντίδα των παιδιών. Αθελά του ο φεμινισμός κατέστη μέσο για την συμπλήρωση της έλλειψης εργατικού δυναμικού που αντιμετώπιζαν οι εργοδότες και για τον περιορισμό των κρατικών δαπανών. Έτσι είναι ακόμα σημαντικότερο να αντιμετωπίσουμε αποφασιστικά κάθε είδους διακριτική μεταχείριση και εκφοβισμό στο χώρο εργασίας.
<P>
Έκθεση Miguιlez Ramos (A5-0335/2001)

<SPEAKER ID=61 LANGUAGE="IT" NAME="Fatuzzo">
Κύριε Πρόεδρε, διάβασα με μεγάλη ευχαρίστηση την μάλλον τεχνικού περιεχομένου έκθεση της κ. Ramos, που έχει μεγάλη πολιτική σημασία για εμένα. Όπως γνωρίζετε, υπήρξα σύμβουλος της Περιφέρειας της Λομβαρδίας επί πέντε έτη. Η κόρη μου η Elisabetta υπήρξε σύμβουλος της Περιφέρειας της Λιγουρίας επί πέντε έτη και είναι σήμερα περιφερειακή σύμβουλος της Λομβαρδίας με το Κόμμα των Συνταξιούχων, φυσικά. Το αναφέρω με ικανοποίηση γιατί θέλω να εκφράσω την ευχή και την ελπίδα, δική μου, αλλά και όλων μας, πιστεύω, να αποκτούν οι περιφέρειες της Ευρώπης όλο και μεγαλύτερη πολιτική και αποφασιστική σημασία και να γίνει δεκτή η μεγαλύτερη συμμετοχή τους στην εφαρμογή των ευρωπαϊκών οδηγιών και κανονισμών που τις αφορούν.

<SPEAKER ID=62 NAME="Κόρακας">
. Η συζήτηση για τις εδαφικές στατιστικές μονάδες (NUTS) δεν είναι μια τεχνική, στατιστικού περιεχομένου συζήτηση, αφού οι περιφερειακές στατιστικές και η ταξινόμηση των περιφερειών με βάση τα NUTS αποτελούν σταθερό άξονα αναφοράς για την ανάλυση των κοινωνικοοικονομικών εξελίξεων των περιφερειών, αλλά και για τον προσδιορισμό των επιλέξιμων περιοχών για την χορήγηση διαρθρωτικών ενισχύσεων.
<P>
Ένα από τα σημαντικότερα προβλήματα που ανακύπτουν είναι η χρησιμοποίηση εντελώς ανομοιογενών πολιτικο-οικονομικών μονάδων ως βάσης για τη συλλογή και την επεξεργασία στατιστικών στοιχείων. Κάτι τέτοιο δεν είναι ασφαλώς τυχαίο και γίνεται ακόμη πιο ύποπτο αν συνδυαστεί με το γεγονός, που πολύ σωστά επισημαίνεται και στην έκθεση, ότι η Επιτροπή παρουσιάζει "αξιοσημείωτη ελαστικότητα" στην εφαρμογή των κριτηρίων για την ένταξη μιας περιοχής στα NUTS Ι, ΙΙ, και ΙΙΙ, χρησιμοποιώντας τα κατά το δοκούν και κατά τις "ανάγκες" της περίστασης.
<P>
Είναι χαρακτηριστικό ότι για την κατανομή των χρηματοδοτήσεων στον στόχο 2 χρησιμοποιείται η διοικητική διαίρεση τύπου NUTS ΙΙΙ, γεγονός που συντελεί στην ενίσχυση του μισού πληθυσμού της Ένωσης, μειώνοντας έτσι δραστικά τη χρηματοδότηση των λιγότερο ανεπτυγμένων περιοχών, για τις οποίες υποτίθεται ότι προορίζονται. Στην περίοδο 94-99 (2ο πακέτο Ντελόρ) ενισχύθηκε το 51% του πληθυσμού της ΕΕ. Από το ποσοστό αυτό μόνο 25% αντιστοιχούσε στον στόχο 1, ο οποίος χρηματοδοτεί περιφέρειες τύπου NUTS ΙΙ. Τέλος, από αυτό το 25%, το 16,4% αφορούσε το στόχο 2. Έτσι, οι πλούσιες χώρες, χάρη στη χρησιμοποίηση μικρής διοικητικής διαίρεσης (NUTS ΙΙΙ), πήραν σημαντικές ενισχύσεις, οδηγώντας σε κραυγαλέα στρέβλωση της άσκησης της περιφερειακής πολιτικής. Τελικά, είναι και πάλι οι πλούσιες χώρες που ευνοούνται, απορροφώντας μεγάλο μέρος από τα ούτως ή άλλως πενιχρά και ανεπαρκή κονδύλια που διατίθενται από τα Διαρθρωτικά Ταμεία.
<P>
Μερικές χώρες ευνοούνται ιδιαίτερα επειδή οι διοικητικές διαιρέσεις του τύπου NUTS ΙΙΙ είναι πολύ μικρές συγκριτικά με άλλες χώρες. Π.χ για την Ελλάδα μια τέτοια διοικητική διαίρεση (νομός) έχει εμβαδόν 2.950 τετρ.μέτρα, στην Πορτογαλία 3.162 τετρ. μέτρα και στην Γερμανία μόνο 758 τετρ. μέτρα.
<P>
Όλα αυτά αποδεικνύουν για άλλη μία φορά τις δυσλειτουργίες, τις ανισότητες. τις ανωμαλίες αλλά και την υποκρισία της περιφερειακής πολιτικής της ΕΕ, αφού μεγάλο μέρος των κονδυλίων που διατίθενται για διαρθρωτική βοήθεια "ανακυκλώνεται" και επιστρέφει στα περισσότερο ανεπτυγμένα κράτη μέλη, περιορίζοντας αποφασιστικά τη δυνατότητα άσκησης εθνικής αναπτυξιακής πολιτικής, η οποία υποχρεωτικά πρέπει να κινείται στα πλαίσια των στενών και στραβοραμμένων κοινοτικών "κουστουμιών" . Αποτέλεσμα αυτής της κατάστασης είναι όχι μόνο να μην επιτυγχάνεται ο πολυδιαφημιζόμενος στόχος της σύγκλισης των φτωχότερων με τις πλουσιότερες περιφέρειες αλλά, όπως επιβεβαιώνουν τα στοιχεία, και με μελανό παράδειγμα την Ελλάδα, να παρουσιάζονται όλο και μεγαλύτερες αποκλίσεις, όχι μόνο μεταξύ των κρατών μελών, βορρά και νότου, αλλά και μεταξύ των περιφερειών στο εσωτερικό των ίδιων των κρατών μελών. Προωθήθηκε ικανοποιητικά μόνο η εξαγορά συνειδήσεων και η δημιουργία μηχανισμών προώθησης των μεγάλων μονοπωλιακών συμφερόντων, που επωφελήθηκαν τα μέγιστα από τα κοινοτικά προγράμματα.
<P>
Παρόλο που η έκθεση της εισηγήτριας δεν "βάζει το μαχαίρι στο κόκκαλο" , αλλά τουλάχιστον θίγει αρκετά από τα σοβαρά προβλήματα που υπάρχουν, θα τη στηρίξουμε.
<P>
Έκθεση Weiler (A5-0360/2001)

<SPEAKER ID=63 NAME="Figueiredo">
. (ΡΤ) Η εξέταση της κοινής έκθεσης για την απασχόληση 2001, η οποία υλοποιήθηκε με βάση τις εθνικές εκθέσεις, αποδεικνύει την ελάχιστη προσοχή με την οποία τα περισσότερα κράτη μέλη θέτουν τις κατευθυντήριες γραμμές για την απασχόληση. Πράγματι, μόνο επτά ασχολήθηκαν με τους γενικούς στόχους που υποδείχθηκαν στο Συμβούλιο της Λισαβόνας και επιβεβαιώθηκαν στο Συμβούλιο της Στοκχόλμης, και μόνο τρία αναφέρθηκαν στους ειδικούς στόχους του ποσοστού απασχόλησης για τις γυναίκες.
<P>
Όπως αναφέρεται στην έκθεση της Επιτροπής για τα Δικαιώματα της Γυναίκας και τις Ίσες Ευκαιρίες, στην οποία συμβάλαμε με εγκεκριμένες προτάσεις, υπάρχει σαφής αντίθεση μεταξύ των στόχων για τα ποσοστά απασχόλησης που έχουν καθοριστεί από το Συμβούλιο και της ελάχιστης σημασίας που αποδίδει η πλειοψηφία των κρατών μελών στην ενσωμάτωση της ευαισθητοποίησης για τα ζητήματα του γένους στις πολιτικές τους για την απασχόληση, είτε λόγω έλλειψης εθνικών στόχων σε θέματα μείωσης των διαφόρων υφιστάμενων ανισοτήτων στην αγορά εργασίας όσον αφορά τα ζητήματα του γένους, είτε λόγω ανυπαρξίας επαρκών υπηρεσιών βοήθειας στο στάδιο της παιδικής ηλικίας, είτε λόγω των περιορισμένων πρωτοβουλιών που αποσκοπούν να μειώσουν τις μισθολογικές ανισότητες μεταξύ των φύλων.
<P>
Όμως, η έκθεση Weiler δεν είναι επαρκώς επικριτική όσον αφορά τη σημερινή κατάσταση της απασχόλησης στην Ευρωπαϊκή Ένωση, αν και αναγνωρίζει ορισμένες αρνητικές πτυχές των πρακτικών που εφαρμόζονται στους τομείς της απασχόλησης, κυρίως όταν υποστηρίζει την ανάγκη καθιέρωσης εθνικών στόχων και την εκπλήρωσή τους. Αλλά δεν εξετάζει με κριτικό τρόπο τις κατευθυντήριες γραμμές που προτείνει η Επιτροπή, ούτε παρουσιάζει με σαφήνεια ορισμένες εναλλακτικές λύσεις που είναι απαραίτητο να υποδειχθούν, κυρίως την ανάγκη να δοθεί προτεραιότητα στις πολιτικές απασχόλησης και να μην συνεχιστεί ο σημερινός προσανατολισμός της εξάρτησης των πολιτικών αυτών από τους μονεταριστές, παραμερίζοντας επιτέλους τη νεοφιλελεύθερη προοπτική που κυριαρχεί στην Ευρωπαϊκή Ένωση, και έτσι απέρριψε τις προτάσεις που υποβάλαμε προς αυτή την κατεύθυνση.

<SPEAKER ID=64 NAME="Miller">
. (ΕΝ) Η Ομάδα του Εργατικού Κόμματος στο Ευρωπαϊκό Κοινοβούλιο υποστηρίζει τους προσανατολισμούς της έκθεσης Weiler σχετικά με τις κατευθυντήριες γραμμές της πολιτικής απασχόλησης για το 2002. Βλέπει επίσης με μεγάλη συμπάθεια τις τροπολογίες που κατατέθηκαν από τον κ. Bushill-Matthews, αλλά πιστεύει ότι η έκθεση Weiler δεν είναι η κατάλληλη έκθεση για τέτοιου είδους τροπολογίες.

<SPEAKER ID=65 NAME="Πατάκης">
. Eίναι γεγονός ότι βρισκόμαστε μπροστά σε μία όξυνση της οικονομικής κρίσης, που εντάθηκε ακόμα περισσότερο μετά τις τρομοκρατικές επιθέσεις στη Ν.Υ. και την Ουάσινγκτον. Η ύφεση αυτή, που δεν φαίνεται να είναι σύντομης διάρκειας, σύμφωνα τουλάχιστον με τους περισσότερους αναλυτές, δεν μπορεί να βρει, για άλλη μία φορά, διέξοδο στις πλάτες των εργαζομένων, με μαζικές απολύσεις και επίθεση στα δικαιώματα τους.
<P>
Η συνολική απασχόληση παραμένει ουσιαστικά στάσιμη και η ανεργία δεν υποχωρεί, αν δεν αυξάνεται, όπως π.χ. στη χώρα μου. Ταυτόχρονα, προβλέπονται νέες μαζικές απολύσεις σε σημαντικούς τομείς της οικονομίας, όπως οι μεταφορές, ο τουρισμός κλπ. Το μοίρασμα της ανεργίας έχει γίνει ο κεντρικός στόχος των ασκούμενων πολιτικών απασχόλησης και εντείνεται από τις κατευθυντήριες γραμμές για το 2002. Δεν είναι τυχαίο ότι οι χώρες που παίρνουν "συγχαρητήρια" στο θέμα αυτό από την ΕΕ είναι οι χώρες εκείνες που πρώτες προχώρησαν σε γενικευμένες μεταρρυθμίσεις στην αγορά εργασίας, διευρύνοντας ιδιαίτερα τη μερική και τις άλλες μορφές ελαστικής απασχόλησης.
<P>
Η έκθεση του ΕΚ στηρίζει τις κατευθυντήριες γραμμές που επανέρχονται στο γνωστό θέμα των διαρθρωτικών μεταρρυθμίσεων και των ελαστικότερων μορφών συμβάσεων εργασίας που στοχεύουν στη δημιουργία ενός τεράστιου στρατοπέδου απασχολήσιμων, χωρίς δικαιώματα, χωρίς απαιτήσεις, προσαρμοσμένων στις κερδοσκοπικές απαιτήσεις του κεφαλαίου και των συμφερόντων του, χάριν της παραγωγικότητας και της ανταγωνιστικότητας.
<P>
Η γεωγραφική κινητικότητα των εργαζομένων δεν κάνει τίποτε άλλο παρά να ενισχύει τη δημογραφική συγκέντρωση και τη συγκέντρωση πλούτου στις πιο πλούσιες περιοχές της ΕΕ, που γίνονται πλουσιότερες απορροφώντας το καλύτερο εργατικό και επιστημονικό δυναμικό.
<P>
Ο δεύτερος πυλώνας των κατευθυντήριων γραμμών για αυτόνομη επιχειρησιακή δραστηριότητα δεν στοχεύει σε τίποτε άλλο παρά να μετατρέπει τους άνεργους σε αυτοαπασχολούμενους, μειώνοντας έτσι τεχνητά την ανεργία και αποποιούμενη τις ευθύνες της κοινωνικής αλληλεγγύης.
<P>
Όσον αφορά τα προγράμματα επιδότησης θέσεων εργασίας, όχι μόνο δεν βοήθησαν στην καταπολέμηση της ανεργίας, αλλά συνήθως λειτούργησαν σαν καθαρές επιδοτήσεις των εργοδοτών, αντικατέστησαν τους εργαζομένους με επιδοτούμενους άνεργους και οδήγησαν σε διαρκή παραβίαση των συλλογικών συμβάσεων εργασίας.
<P>
Η επέκταση των ιδιωτικοποιήσεων, οι συγχωνεύσεις, η προσαρμογή στην ΟΝΕ, η αύξηση των εισαγωγών και η ένταση του καπιταλιστικού ανταγωνισμού, το ξεκλήρισμα χιλιάδων μικρομεσαίων αγροτών, αλλά και το κλείσιμο μικρομεσαίων επιχειρήσεων, διαμορφώνουν προϋποθέσεις ακόμα μεγαλύτερης αύξησης της ανεργίας.
<P>
Η πολιτική στην οποία εμμένει η ΕΕ, παρά το γεγονός ότι ο μέσος όρος ανάπτυξης το 2000 έφτασε το 3,3%, δεν φαίνεται να μειώνει ούτε την ανεργία ούτε τη φτώχεια, που βασανίζουν πάνω από το 22% του πληθυσμού της ΕΕ.
<P>
Οι εργαζόμενοι απαιτούν μια άλλη πολιτική, που θα έχει κεντρικό άξονα τον άνθρωπο και τις ανάγκες του, με πλήρη και κατοχυρωμένα κοινωνικά δικαιώματα για όλους τους εργαζόμενους, βελτίωση των όρων διαβίωσης και πραγματική κοινωνική ανάπτυξη και ευημερία.

<SPEAKER ID=66 LANGUAGE="SV" NAME="Herman Schmid και Sjφstedt">
. (SV) Βλέπουμε γενικά θετικά την έκθεση της κ. Weiler. Ιδιαίτερα εκτιμούμε την έμφαση που δίνει στη ποιότητα της εργασίας.
<P>
Ωστόσο, έχουμε αντιρρήσεις για αρκετές από τις τροπολογίες οι οποίες υποβλήθηκαν από την Επιτροπή Οικονομικής και Νομισματικής Πολιτικής, με τις οποίες γίνονται γενικόλογες ιδεολογικές αναφορές για την οικονομία της αγοράς και πώς μπορεί αυτή να κατευθυνθεί. Θεωρούμε ότι με τις τροπολογίες αυτές εκφράζεται μία οικονομική πολιτική η οποία είναι αντίθετη προς την ευρωπαϊκή στρατηγική για την απασχόληση, ιδιαίτερα μάλιστα σε μία περίοδο κατά την οποία η οικονομία και η ζήτηση εργατικού δυναμικού δεν βρίσκονται σε φάση ανάπτυξης.
<P>
Καθώς οι τροπολογίες αυτές υιοθετήθηκαν από το Σώμα, αποφασίσαμε να απόσχουμε στην τελική ψηφοφορία.

<SPEAKER ID=67 NAME="Titley">
. (ΕΝ) Υποστηρίζω θερμά την έκθεση της κ. Weiler, η οποία αφορά τις κατευθυντήριες γραμμές της πολιτικής απασχόλησης για το 2002. Ενώ η έκθεση αναγνωρίζει ότι η πλήρης απασχόληση μπορεί να επιτευχθεί μέσω περαιτέρω διαρθρωτικών μεταρρυθμίσεων της αγοράς εργασίας, ζητά επίσης την αύξηση των επενδύσεων για την κατάρτιση, ειδικά για τα άτομα που ζητούν εργασία. Τα ποσοτικά, όσο και ποιοτικά, οφέλη που θα έδρεπε η ΕΕ ως συνέπεια της δέσμευσης της στην κατάρτιση είναι αναμφισβήτητα. Η κατάρτιση και η εκπαίδευση είναι ουσιαστικοί τρόποι με τους οποίους τα κράτη μέλη της ΕΕ μπορούν από κοινού να τονώσουν το ποσοστό απασχόλησης στην ΕΕ. Οι επενδύσεις στην εκπαίδευση και την κατάρτιση αποδείχθηκαν κατ' επανάληψη επιτυχημένες στα κράτη μέλη και όταν συνδυάζονται σε πανευρωπαϊκό επίπεδο, το αποτέλεσμα αυτό μεγεθύνεται. Είναι σημαντικό οι δεσμεύσεις αυτές να υλοποιηθούν και να μην μείνουν απλά λόγια του αέρα.
<P>
Τέλος, η σύσταση ότι και οι δύο πλευρές του κλάδου πρέπει να συμφωνήσουν για τις αλλαγές στις εργασιακές πρακτικές μπορεί να προετοιμάσει το έδαφος για τη βελτίωση των εργασιακών σχέσεων και να δημιουργήσει μια κατάσταση στην οποία οι εξειδικευμένες γνώσεις κάθε πλευράς θα αξιοποιούνται πλήρως.
<P>
Έκθεση Seppδnen (A5-0350/2001)

<SPEAKER ID=68 LANGUAGE="IT" NAME="Fatuzzo">
Κύριε Πρόεδρε, και εσείς, όπως και εγώ, αγαπάτε τη θάλασσα και έχετε βρεθεί πολλές φορές στην πόλη μου, τη Γένοβα, που επί είκοσι χρόνια θαύμαζα από το ύψος των λόφων του Righi. Αγναντεύοντας αυτή τη θάλασσα, συλλογίστηκα πολύ. Η θάλασσα ενώνει, η θάλασσα ανήκει σε όλους, η θάλασσα δεν έχει σύνορα. Είναι συνεπώς σωστό να ενδιαφέρεται η Ευρωπαϊκή Ένωση για όλες τις θάλασσες, ιδίως γι' αυτές που βρέχουν τις ακτές ορισμένων κρατών μας, και να παρέχει και οικονομική βοήθεια, όπως στην περίπτωση αυτή, σε κράτη και εκτός των συνόρων της, όπως η Ρωσία, για την υλοποίηση περιβαλλοντικών σχεδίων που θα καταστήσουν τις θάλασσες αυτές πιο καθαρές, πιο πλωτές, πιο όμορφες.

<SPEAKER ID=69 LANGUAGE="IT" NAME="Dell'Alba">
Κύριε Πρόεδρε, δοθέντος του λυρισμού που χαρακτηρίζει τις παρεμβάσεις του κ. Fatuzzo στις αιτιολογήσεις ψήφου, απευθύνομαι σε εσάς ως μέλος του Προεδρείου, για να ρωτήσω αν η Προεδρία σκέπτεται να δημοσιεύσει σε βιβλίο αυτές τις παρεμβάσεις, δοθείσης της αξίας τους και του συναισθήματος που τις διακατέχει, που ξεπερνά οποιαδήποτε άλλη παρέμβαση στην Αίθουσα και φτάνει σε ποιητικά ύψη που δεν μπορούν να υποτιμηθούν από το Κοινοβούλιό μας.

<SPEAKER ID=70 NAME="Πρόεδρος">
Θα διαβιβάσω την πρότασή σας στο Προεδρείο, κύριε Dell'Alba.
<P>
Έκθεση Virrankoski (A5-0345/2001)

<SPEAKER ID=71 LANGUAGE="IT" NAME="Fatuzzo">
Κύριε dell'Alba, αν περιμένετε μια στιγμή, θα διαπιστώσετε ότι δεν είναι λυρικές όλες οι παρεμβάσεις του βουλευτή Fatuzzo. Ετούτη αφορά τους πυρηνικούς σταθμούς. Με τη χρηματοδότηση αυτή, προστατεύουμε βεβαίως τον πυρηνικό σταθμό του Τσερνομπίλ - και εγώ την υπερψήφισα - αλλά ας αναλογιστούμε: είμαστε απόλυτα βέβαιοι πως πρέπει να κλείσουμε τον πυρηνικό σταθμό Bohunice στη Σλοβακία - τον οποίο επισκέφθηκα με την Επιτροπή Περιβάλλοντος την προηγούμενη εβδομάδα - για τον οποίο έχουν δαπανηθεί χιλιάδες δισεκατομμύρια για την αύξηση της ασφάλειάς του, θέτοντας το κλείσιμο ως όρο sine qua non για την προσχώρηση της χώρας στην Ευρωπαϊκή Ένωση; Μήπως θα έπρεπε να το σκεφτούμε λίγο περισσότερο;

<SPEAKER ID=72 LANGUAGE="NL" NAME="Meijer">
. (NL) Οι περισσότερες από τις μονάδες παραγωγής τις οποίες τροφοδοτούσε στο παρελθόν με ενέργεια το Τσερνομπίλ και χρηματοδοτούσαν έτσι τη διατήρηση ενός τέτοιου κολοσσιαίου συμπλέγματος πυρηνικών αντιδραστήρων, δεν υπάρχουν πλέον μετά την κατάρρευση της Σοβιετικής Ένωσης. Ο πληθυσμός της Ουκρανίας έχει εξαθλιωθεί τόσο πολύ, ώστε δεν διαθέτει την αγοραστική δύναμη προκειμένου να καταναλώνει πολλή ηλεκτρική ενέργεια. Στο εσωτερικό της χώρας επίσης δεν υπάρχουν αρκετοί πόροι για την χρηματοδότηση νέων, καθαρότερων και ασφαλέστερων μεθόδων παραγωγής ηλεκτρικής ενέργειας και για τον καθαρισμό των ερειπίων των εγκαταλελειμμένων σταθμών παραγωγής πυρηνικής ενέργειας. Θα πρέπει να περιμένουμε πάρα πολλά χρόνια ακόμα δεδομένης της εξαιρετικά μεγάλης ημιζωής του ραδιενεργού υλικού. Οτιδήποτε μέτρα εφαρμόζονται τώρα δεν μπορούν δυστυχώς να εφαρμοστούν χωρίς τη βοήθεια από το εξωτερικό. Τα μέτρα που έχουν ληφθεί προκειμένου να δημιουργηθεί έως το 2005 ένα νέο προστατευτικό κάλυμμα στο Τσερνομπίλ είναι δυστυχώς πολύ περιορισμένα και έρχονται πολύ αργά. Κάτω από το πρώτο προστατευτικό κάλυμμα, το οποίο κατασκευάστηκε λίγο μετά την καταστροφή του 1986, κρύβεται ακόμα μία επικίνδυνη εστία, ενώ η πυρηνική ενέργεια θα εξακολουθεί να ενέχει κινδύνους και στο μέλλον. Στη συζήτηση που διεξήχθη στις 2 Μαΐου σχετικά με την 15η επέτειο του Τσερνομπίλ, ανέφερα ότι υπάρχουν και άλλα είδη σταθμών πυρηνικής ενέργειας τα οποία δεν είναι ασφαλή και τα οποία μετά το κλείσιμο τους θα αφήσουν πίσω τους ένα ανεπίλυτο πρόβλημα. Παρά τις ελλείψεις που παρουσιάζει, υποστηρίζω αυτή την πρόταση χρηματοδότησης, γιατί η απραξία δεν αποτελεί λύση.
<P>
Έκθεση Κράτσα-Τσαγκαροπούλου (A5-0328/2001)

<SPEAKER ID=73 LANGUAGE="IT" NAME="Fatuzzo">
Κύριε Πρόεδρε, όσον αφορά την έκθεση της κ. Κράτσα, ψήφισα υπέρ. Πρόκειται για τη λειτουργία του Κοινωνικού Ταμείου, το οποίο, όπως γνωρίζουμε, προορίζεται για τους εργαζόμενους και για τη βελτίωση και την ενίσχυση των δυνατοτήτων εύρεσης απασχόλησης για όσους δεν έχουν εργασία. Ειδικότερα, στην έκθεση αυτή, ρυθμίζεται ο τρόπος με τον οποίο πρέπει να προσδιορίζονται τα καινοτόμα μέτρα, δηλαδή ό,τι νέο πρόκειται να εφαρμοστεί σ' αυτόν τον τομέα.
<P>
Θα ήθελα επί τη ευκαιρία της τελευταίας αιτιολόγησης ψήφου μου να σας ευχηθώ φυσικά καλή όρεξη και να ζητήσω συγνώμη για τα οικονομικά του Ευρωπαϊκού Κοινοβουλίου, εφόσον, όπως πληροφορήθηκα, κάθε λεπτό των παρεμβάσεων κοστίζει στο όργανο 1 200 000 ιταλικές λίρες. Εάν οι υπηρεσίες θεωρήσουν σκόπιμο να παραχωρήσουν το μισό του ποσού αυτού υπέρ του κ. Fatuzzo, θα μπορούσα να τους εξοικονομήσω το άλλο μισό και να μην ξαναπάρω το λόγο. Πέρα από αστεϊσμούς, θα ήθελα να κλείσω την αιτιολόγηση ψήφου, ευχόμενος να ενθαρρυνθούν και να γίνουν αποδεκτά τα καινοτόμα μέτρα του Κοινωνικού Ταμείου, ακόμη και αν προτείνονται από υποψήφιες χώρες για ένταξη στην Ευρωπαϊκή Ένωση.

<SPEAKER ID=74 NAME="Πρόεδρος">
Με αυτό ολοκληρώνεται η ώρα των ψηφοφοριών.
<P>
(Η συνεδρίαση διακόπτεται στις 13.00 και επαναλαμβάνεται στις 15.00)

<CHAPTER ID=5>
Μεταρρύθμιση του Συμβουλίου
<SPEAKER ID=75 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5-0308/2001) του κ. Poos, εξ ονόματος της Επιτροπής Συνταγματικών Υποθέσεων, για τη μεταρρύθμιση του Συμβουλίου (2001/2020(INI)).

<SPEAKER ID=76 LANGUAGE="FR" NAME="Poos">
. (FR) Κύριε Πρόεδρε, με κολακεύει ιδιαίτερα το γεγονός ότι μπορώ σήμερα να σας παρουσιάσω την έκθεση αυτή σχετικά με τη μεταρρύθμιση του Συμβουλίου παρουσία της εκπροσώπου του Συμβουλίου και του εκπροσώπου της Επιτροπής.
<P>
Αυτή η έκθεση πρωτοβουλίας αφορά στην ουσία μόνο το Συμβούλιο. Αφορά όμως τόσο το Ευρωπαϊκό Κοινοβούλιο όσο και την Επιτροπή, που ενδιαφέρονται για τους ίδιους λόγους για την καλή λειτουργία, την αποτελεσματικότητα και τη συνεκτικότητα του θεσμικού τριγώνου. Σε μια διευρυμένη Ένωση, τα κοινοτικά θεσμικά όργανα πρέπει επιτακτικά να βελτιώσουν την ικανότητά τους να λαμβάνουν αποφάσεις και να αυξήσουν την ταχύτητα αντίδρασής τους. Ο εισηγητής σας πιστεύει ότι δεν διαπράττει το αδίκημα της χρησιμοποίησης εμπιστευτικών πληροφοριών όταν διαπιστώνει ότι το Συμβούλιο είναι σήμερα το όργανο με τη χειρότερη λειτουργία. Αυτό είναι σοβαρό, εφόσον το όργανο αυτό, το οποίο διαθέτει ταυτόχρονα νομοθετικές και εκτελεστικές αρμοδιότητες, έμεινε, παρά τις αλλαγές της Συνθήκης, το ουσιαστικό κέντρο εξουσίας της Ευρωπαϊκής Ένωσης. Το Συμβούλιο έχασε ένα μεγάλο μέρος της αποτελεσματικότητάς του. Στην έκθεσή μου, θα βρείτε το μακρύ κατάλογο των δυσλειτουργιών. Βασίστηκα στις προπαρασκευαστικές εργασίες, ορισμένες εκ των οποίων ξεκίνησε το ίδιο το Συμβούλιο πριν από τρία ή τέσσερα χρόνια. Όμως τίποτα δεν έγινε έκτοτε, ενώ άλλες προπαρασκευαστικές εργασίες έχουν ως εμπνευστές παλιούς παράγοντες της θεσμικής σκηνής, και μάλιστα όχι ελάσσονος σημασίας, και αναφέρω ιδίως την ομάδα εργασίας Notre Europe του Ζακ Ντελόρ. Μεταξύ των δυσλειτουργιών, θέλω οπωσδήποτε να υπογραμμίσω τη θεσμική ολίσθηση, της οποία το βασικό θύμα ήταν η κοινοτική μέθοδος, και μαζί με αυτήν η Επιτροπή. Πράγματι, η αύξηση της δύναμης του Ευρωπαϊκού Συμβουλίου, σε συνδυασμό με την αδυναμία του Συμβουλίου "Γενικές Υποθέσεις" , επανέφεραν τη διακυβερνητική μέθοδο όσον αφορά την προετοιμασία των αποφάσεων. Με τους "οδηγούς" επανήλθε μια μέθοδος που υπενθυμίζει τη μυστική διπλωματία του 19ου αιώνα. Με τις μικρές συνόδους, όπως αυτή της Γάνδης, επανεμφανίστηκε η τάση της σύστασης διευθυντηρίων, όνειρο που ορισμένοι δεν εγκατέλειψαν ποτέ, από την εποχή του σχεδίου Fouchet τη δεκαετία του 1960. Για να διορθώσουμε αυτή την παρέκκλιση, ο εισηγητής σας δεν συστήνει τίποτα περισσότερο και τίποτα λιγότερο από την επιστροφή στη Συνθήκη. Ας ζητήσουμε από το Ευρωπαϊκό Συμβούλιο να μην ασχολείται με λεπτομέρειες και να μην επιλαμβάνεται, ως τεράστιος αναρροφητήρας, όλων των σημαντικών αποφάσεων. Ας ασχολείται με λίγα και καλά. Ή ακόμα χειρότερο, το Ευρωπαϊκό Συμβούλιο παρεμποδίζει τη λειτουργία του θεσμικού συστήματος. Κανείς δεν τολμάει πλέον να αποφασίσει. Όλα καταλήγουν στη σύνοδο κορυφής. Το Ευρωπαϊκό Συμβούλιο θα έπρεπε να περιοριστεί στο να δίνει τους γενικούς προσανατολισμούς στην ευρωπαϊκή πολιτική, όπως προβλέπει η Συνθήκη. Ας αναβαθμίσουμε το Συμβούλιο "Γενικές Υποθέσεις" , εξουσιοδοτώντας το να αποφαίνεται σε περιπτώσεις συγκρούσεων μεταξύ των εξειδικευμένων συμβουλίων και να διασφαλίζει τη συνεκτικότητα των αποφάσεων. Για αυτό το σκοπό, είναι απαραίτητο να υπάρχει μόνο ένα σχήμα προετοιμασίας των αποφάσεων, και το ίδιο αυτό σχήμα προετοιμασίας των αποφάσεων θα μπορούσε εξάλλου να εξυπηρετεί το Ευρωπαϊκό Συμβούλιο. Ας απαιτήσουμε οι υπουργοί που συνεδριάζουν στο Συμβούλιο "Γενικές Υποθέσεις" να μην εξετάζουν τις ευρωπαϊκές υποθέσεις κατά τη διάρκεια μιας μηνιαίας μικρής συνεδρίασης, κατά την οποία ούτε η παρουσία, ούτε οι πρακτικές συνθήκες δεν επιτρέπουν μια εις βάθος εξέταση των θεμάτων της ημερησίας διάταξης. Η πρόταση ψηφίσματος συστήνει μια σειρά πρακτικών διορθωτικών μέτρων που μπορούν να εφαρμοστούν στο σύνολό τους αμέσως χωρίς τροποποίηση της Συνθήκης.
<P>
Προτού κλείσω, θα ήθελα να επιστήσω την προσοχή των συναδέλφων στις προτάσεις σχετικά με τη βελτίωση της συνεργασίας του Συμβουλίου με το Ευρωπαϊκό Κοινοβούλιο. Αφορούν τόσο την υπουργική παρουσία στις σημαντικές μας συνεδριάσεις όσο και την επίσπευση της νομοθετικής διαδικασίας από την πρώτη κιόλας ανάγνωση. Όσον αφορά τη διαφάνεια, ελπίζω ότι το Ευρωπαϊκό Κοινοβούλιο και το Συμβούλιο θα συμφωνήσουν με την Επιτροπή Συνταγματικών Υποθέσεων που προτείνει το Συμβούλιο να είναι ανοικτό στο κοινό όταν συνεδριάζει επί νομοθετικών θεμάτων. Αυτό απαιτεί προφανώς μια επακόλουθη εκ νέου τροποποίηση της ημερήσιας διάταξης και της πειθαρχίας των συνόδων. Το Συμβούλιο που συνεδριάζει δημοσίως, όταν ενεργεί ως συννομοθέτης, θα μπορούσε έτσι να εκληφθεί από τους πολίτες ως ένα δεύτερο νομοθετικό σώμα, ρόλο τον οποίο στην πραγματικότητα το Συμβούλιο ήδη διαδραματίζει σήμερα.

<SPEAKER ID=77 LANGUAGE="FR" NAME="Neyts-Uyttebroeck">
. (FR) Κύριε Πρόεδρε, κύριε εισηγητή, κυρίες και κύριοι, βρίσκομαι σε επικίνδυνη θέση διότι πρέπει να πάρω το λόγο ως πρόεδρος του θεσμικού οργάνου το οποίο, σύμφωνα με τον εισηγητή, λειτουργεί με τον χειρότερο τρόπο από όλα τα θεσμικά όργανα της Ένωσης.
<P>
Επομένως, η προεδρία αυτή είναι χωρίς καμία αμφιβολία επικίνδυνη.
<P>
Πρέπει να πιστέψετε ότι η Προεδρία έλαβε γνώση της έκθεσης του κ. Poos για τη μεταρρύθμιση του Συμβουλίου με μεγάλο ενδιαφέρον· ο κ. Poos έχει μια ιδιαίτερα αξιόλογη πολιτική σταδιοδρομία, σε διάφορα ευρωπαϊκά φόρα τα οποία γνωρίζει επομένως καλά, τόσο από μέσα διότι συμμετείχε σε αυτά όσο και από έξω διότι τα παρατηρούσε με κριτικό ενδιαφέρον.
<P>
Έτσι, επιτρέψτε μου να πω ότι η Προεδρία συμμερίζεται σε γενικές γραμμές την ανάλυση, ίσως όχι τον χαρακτηρισμό, αλλά την ανάλυση σύμφωνα με την οποία επιβάλλεται η βελτίωση της λειτουργίας του Συμβουλίου.
<P>
Το Ευρωπαϊκό Συμβούλιο του Ελσίνκι τον Ιούνιο 1999 είχε ήδη αποδεχθεί ότι έπρεπε να γίνουν σημαντικές τροποποιήσεις στις μεθόδους εργασίας του Συμβουλίου και είχε υποδείξει ότι οι τροποποιήσεις αυτές έπρεπε να εισαχθούν προοδευτικά προκειμένου, μέχρι τη στιγμή της διεύρυνσης, το Συμβούλιο να μπορέσει να δεχτεί χωρίς προβλήματα την αύξηση του αριθμού των μελών του.
<P>
Αυτό το ίδιο Συμβούλιο είχε εξάλλου εγκρίνει λειτουργικές συστάσεις προς αυτή την κατεύθυνση. Οι βασικές γραμμές των συστάσεων αυτών συμπίπτουν σε γενικές γραμμές με τις ανησυχίες που εκφράστηκαν στην έκθεση του κ. Poos. Θα αναφέρω ορισμένες από αυτές.
<P>
Οι συστάσεις υπογράμμιζαν ότι το πρωταρχικό καθήκον του Ευρωπαϊκού Συμβουλίου θα έπρεπε να είναι η παροχή στην Ένωση των απαραίτητων ωθήσεων για την ανάπτυξή της και ο καθορισμός των γενικών πολιτικών προσανατολισμών της. Έδιναν έμφαση στο ρόλο του γενικού συντονισμού του Συμβουλίου "Γενικές Υποθέσεις" .
<P>
Απευθύνθηκε επιπλέον έκκληση για ένα καλύτερο συντονισμό της ευρωπαϊκής πολιτικής στους κόλπους των κρατών μελών. Οι συστάσεις υπογράμμιζαν ότι στην Επιτροπή Μονίμων Αντιπροσώπων εναπόκειται τελικά να προετοιμάσει και να παρουσιάσει στο Συμβούλιο όλα τα σημεία που εγγράφονται στην ημερήσια διάταξη.
<P>
Οι συστάσεις ζητούσαν τέλος τη μείωση του αριθμού των σχηματισμών του Συμβουλίου.
<P>
Οι συστάσεις αυτές, κύριε Πρόεδρε, κυρίες και κύριοι, έχουν εν μέρει υλοποιηθεί.
<P>
Ως παράδειγμα, το Συμβούλιο "Γενικές Υποθέσεις" ακολούθησε έτσι την πρακτική που συνέστησε το Ελσίνκι, η οποία συνίστατο στη συστηματική διαίρεση της ημερήσιας διάταξης του Συμβουλίου σε δύο μέρη: τις εξωτερικές σχέσεις και τα οριζόντια θέματα, μεταξύ των οποίων συγκαταλέγεται ο γενικός συντονισμός των πολιτικών.
<P>
Το Συμβούλιο "Γενικές Υποθέσεις" μείωσε επιπλέον τον αριθμό των σχηματισμών του Συμβουλίου σε δεκαέξι, προκειμένου να βελτιώσει τη συνεκτικότητα των εργασιών και να εμποδίσει τον κατακερματισμό των δραστηριοτήτων της Ένωσης. Ο ρόλος της Επιτροπής Μονίμων Αντιπροσώπων διευκρινίστηκε στον εσωτερικό κανονισμό λειτουργίας του Συμβουλίου. Δημόσιες συζητήσεις διοργανώνονται στο εξής σχετικά με νέες σημαντικές νομοθετικές προτάσεις, καθώς και σχετικά με το πρόγραμμα του Συμβουλίου "Γενικές Υποθέσεις" και του Συμβουλίου ECOFIN.
<P>
Ένας πρώτος απολογισμός της υλοποίησης των προτάσεων του Ελσίνκι παρουσιάστηκε από το Γενικό Γραμματέα του Συμβουλίου κατά τη διάρκεια του Ευρωπαϊκού Συμβουλίου του Γκέτεμποργκ τον Ιούνιο του τρέχοντος έτους. Από αυτόν προκύπτει ότι έχουν σημειωθεί πράγματι πρόοδοι, αλλά ότι εξακολουθούν να είναι ακόμη ανεπαρκείς.
<P>
Κύριε Πρόεδρε, κυρίες και κύριοι, ορισμένα μέτρα για παράδειγμα δεν εφαρμόζονται πλήρως. Το Ευρωπαϊκό Συμβούλιο του Γκέτεμποργκ αναφέρθηκε στο πρόβλημα αυτό ρητώς και υπογράμμισε, όπως τόνισε και ο Γενικός Γραμματέας στην έκθεσή του, ότι απαιτούνται και άλλες μεταρρυθμίσεις στη διάρθρωση και τις μεθόδους εργασίας του Συμβουλίου.
<P>
Ούτως εχόντων των πραγμάτων ζητήθηκε από το Γενικό Γραμματέα να υποβάλει κατά προτίμηση κατά τη διάρκεια του Ευρωπαϊκού Συμβουλίου του Λάκεν συγκεκριμένες προτάσεις μέτρων προκειμένου να εξασφαλισθεί η καλή λειτουργία του Συμβουλίου μετά τη διεύρυνση μέσω καλύτερης προετοιμασίας των συνεδριάσεων του Συμβουλίου, σαφούς συντονισμού μεταξύ των διαφόρων σχηματισμών του Συμβουλίου και αποτελεσματικότερων μεθόδων εργασίας, έτσι ώστε να μπορέσει το Ευρωπαϊκό Συμβούλιο μέχρι τον Ιούνιο του 2000 να λάβει τις αναγκαίες αποφάσεις.
<P>
Τη στιγμή αυτή η βελγική Προεδρία συνεχίζει την εφαρμογή των συστάσεων του Ελσίνκι. Παράλληλα, το Συμβούλιο Γενικών Υποθέσεων έχει αυξήσει το συντονιστικό του ρόλο.
<P>
Για το λόγο αυτό, η Προεδρία θα υποβάλει στο εξής στο Συμβούλιο Γενικών Υποθέσεων έκθεση προόδου σχετικά με τα σημαντικότερα ζητήματα τα οποία συζητώνται στους άλλους σχηματισμούς του Συμβουλίου. Η έκθεση αυτή θα εκπονείται προκειμένου το Συμβούλιο Γενικών Υποθέσεων να μπορέσει να διαδραματίσει πλήρως τον οριζόντιο ρόλο συντονισμού που διαθέτει στο σύνολο των δραστηριοτήτων των διαφόρων σχηματισμών του Συμβουλίου.
<P>
Στόχος αυτής της πρακτικής είναι να ενισχυθεί η συνοχή των δραστηριοτήτων που πραγματοποιούν οι διάφοροι σχηματισμοί του Συμβουλίου και να φροντίσει ώστε οι δραστηριότητες αυτές να λαμβάνουν περισσότερο υπόψη τους γενικότερους στόχους της Ένωσης. Εξάλλου, η πρακτική αυτή ενισχύει και το ρόλο του Συμβουλίου Γενικών Υποθέσεων στο πλαίσιο της προετοιμασίας του Ευρωπαϊκού Συμβουλίου.
<P>
Εξάλλου, τα πρόσφατα γεγονότα στις ΗΠΑ κατέδειξαν με σαφήνεια πόσο σημαντικός είναι ένας γενικός συντονισμός των δραστηριοτήτων της Ένωσης στον αγώνα κατά της τρομοκρατίας.
<P>
Το Συμβούλιο Γενικών Υποθέσεων της 17ης Οκτωβρίου εξέτασε έκθεση της Προεδρίας σχετικά με τις δραστηριότητες των διαφόρων σχηματισμών του Συμβουλίου για το ζήτημα αυτό.
<P>
Έτσι, η Προεδρία εκπόνησε έναν χάρτη πορείας στον οποίο περιλαμβάνονται όλες οι πρωτοβουλίες και οι δραστηριότητες του Συμβουλίου και αναφέρονται οι συγκεκριμένες ευθύνες που υπάρχουν για την πραγματοποίηση αυτών των δραστηριοτήτων καθώς επίσης τα χρονοδιαγράμματα και η πρόοδος που επιτεύχθηκε.
<P>
Το Συμβούλιο Γενικών Υποθέσεων ζήτησε να πραγματοποιείται τακτική ενημέρωση αυτού του χάρτη πορείας. Πρόκειται για ένα σημαντικό όργανο το οποίο μας επιτρέπει να αξιολογούμε την πρόοδο που πραγματοποιείται σε κάθε σχηματισμό του Συμβουλίου.
<P>
Το Συμβούλιο Γενικών Υποθέσεων θα εξετάσει κατά την επόμενη συνεδρίαση της 29ης Οκτωβρίου αυτόν τον ενημερωμένο χάρτη πορείας. Η πρωτοβουλία αυτή αποδεικνύει την ικανότητα του Συμβουλίου Γενικών Υποθέσεων να εξασφαλίζει, εφόσον χρειάζεται, τον γενικό συντονισμό της πολιτικής του Συμβουλίου. Εξάλλου, η πρωτοβουλία αυτή θα συμβάλει στην επιβεβαίωση του συντονιστικού ρόλου του Συμβουλίου γενικά.
<P>
Φυσικά απαιτούνται και άλλες μεταρρυθμίσεις προκειμένου να βελτιωθεί η λειτουργία του Συμβουλίου. Η έκθεση την οποία ζητήσαμε να υποβάλει ο Γενικός Γραμματέας θα μπορούσε αναμφίβολα να δώσει ουσιαστική ώθηση στις συζητήσεις σχετικά με αυτήν την προβληματική. Το ίδιο ισχύει φυσικά και για την έκθεση του κ. Poos καθώς και για το ψήφισμα του Ευρωπαϊκού Κοινοβουλίου.

<SPEAKER ID=78 LANGUAGE="FR" NAME="Barnier">
. (FR) Κύριε Πρόεδρε, κυρίες και κύριοι βουλευτές, κυρία Πρόεδρε, θα ήθελα να πω με τη σειρά μου ότι, όσον αφορά τις δυσλειτουργίες του Συμβουλίου, η Επιτροπή συμμερίζεται σε πολύ μεγάλο βαθμό την ανάλυση στην οποία προβαίνει η εξαιρετική αυτή έκθεση. Προσωπικά, δεν εκπλήσσομαι από την ποιότητα αυτής της ανάλυσης, λαμβανομένης υπόψη της εμπειρίας και της εμπειρογνωμοσύνης που αποκτήσατε κατά τη διάρκεια των τελευταίων χρόνων και θέσατε στο εξής στην υπηρεσία του Ευρωπαϊκού Κοινοβουλίου, εσείς ο ίδιος κ. Poos. Θα ήθελα να πω, μετά από αυτή την πρώτη γενική εκτίμηση, ότι η Επιτροπή υποστηρίζει επίσης τις μεταρρυθμίσεις τις οποίες προτείνετε για το Συμβούλιο. Η αναδιάρθρωση του τελευταίου σε ένα όργανο δομημένο και αποτελεσματικό είναι προς το συμφέρον όλης της Ευρωπαϊκής Ένωσης.
<P>
Η έκθεσή σας επαναλαμβάνει ένα μεγάλο αριθμό υποδείξεων και παρατηρήσεων που, από την πλευρά μας, έχουμε εκφράσει κατά το παρελθόν και ιδίως στην πρόσφατη Λευκή Βίβλο μας για την ευρωπαϊκή διακυβέρνηση. Αυτές οι μεταρρυθμιστικές κατευθύνσεις είναι πολύ περισσότερο ενδιαφέρουσες εφόσον μπορούν να πραγματοποιηθούν - όπως υπενθυμίσατε - άμεσα.
<P>
Μιλώντας εδώ σχετικά με το Συμβούλιο, κυρία Πρόεδρε, κυρίες και κύριοι βουλευτές, θα ήθελα φυσικά να πω ότι, κατά την άποψή μου, καθένα από τα θεσμικά μας όργανα έχει τη δική του αυτονομία και ότι είναι καταρχάς το ίδιο υπεύθυνο για τις δικές του μεταρρυθμίσεις. Ωστόσο, γνωρίζουμε καλά, επίσης, ότι καθένα από τα θεσμικά όργανα ενδιαφέρεται για την καλή λειτουργία του συνόλου: να σε τι πνεύμα και με ποια όρια επιθυμώ να σας μεταφέρω τη γνώμη της Ευρωπαϊκής Επιτροπής για το άλλο θεσμικό όργανο που είναι το Συμβούλιο Υπουργών.
<P>
Ασφαλώς, στο πλαίσιο της συζήτησης για το μέλλον της Ευρώπης, πρέπει να εξετάσουμε με ουσιαστικό τρόπο αυτή τη θεσμική αρχιτεκτονική, το ρόλο του κάθε οργάνου και τις τροποποιήσεις που πρέπει να γίνουν στη Συνθήκη έτσι ώστε η Ένωσή μας να αποκτήσει πραγματικά ένα θεσμικό πλαίσιο που θα είναι ταυτόχρονα πιο δημοκρατικό και πιο αποτελεσματικό. Για το λόγο αυτό φρονώ, κύριε Υπουργέ, ότι η έκθεσή σας αποτελεί ένα πολύ σημαντικό στοιχείο το οποίο προορίζεται να τροφοδοτήσει τη μεγάλη συζήτηση που ξεκινά σχετικά με το θεσμικό πλαίσιο της Ένωσης, την αποτελεσματικότητα και τη δημοκρατική νομιμότητά του. Εντούτοις, η συζήτηση για αυτές τις πλέον θεμελιώδεις μεταρρυθμίσεις ενόψει του 2004 δεν μπορεί να αποτελέσει άλλοθι για να μην εγκρίνουμε σήμερα ήδη τις μεταρρυθμίσεις τις οποίες το Συμβούλιο μπορεί να υλοποιήσει άμεσα κιόλας. Η μεγαλύτερη δυνατή βελτίωση της αποτελεσματικότητας του Συμβουλίου είναι εξάλλου ένας από τους στόχους τους οποίους ορίζει η Λευκή Βίβλος. Πέρα από τις διαφορές που μπορούν να εκφραστούν σχετικά με την τάδε ή τη δείνα λεπτομέρεια, υπάρχει όσον αφορά την ανάλυση των δυσλειτουργιών που διαπιστώνουμε - και κατά συνέπεια των μεταρρυθμίσεων που πρέπει να πραγματοποιηθούν - κάποια σύγκλιση, στο πλαίσιο της έκθεσης που παρουσιάζετε, κύριε Poos, μεταξύ της Λευκής Βίβλου και επίσης - όπως υπενθυμίσατε, κυρία Υπουργέ - της έκθεσης Trumpf-Piris, η οποία εκπονήθηκε από τη γενική γραμματεία του ίδιου του Συμβουλίου· τα λειτουργικά συμπεράσματά της εν λόγω έκθεσης έγιναν θερμά αποδεκτά στο Ελσίνκι από το Ευρωπαϊκό Συμβούλιο ενώ η ίδια η έκθεση εφαρμόστηκε εξάλλου σε μεγάλο βαθμό στον εσωτερικό κανονισμό λειτουργίας του Συμβουλίου.
<P>
Είναι αρμοδιότητα και χρέος κάθε θεσμικού οργάνου - το επαναλαμβάνω - να εξετάζει σε μόνιμη βάση την αποτελεσματικότητα της λειτουργίας του. Όσον αφορά την Επιτροπή, θέλησε να το πράξει υιοθετώντας τη Λευκή Βίβλο και προτείνοντας τη διοικητική μεταρρύθμιση για την οποία αρμόδιος είναι ο συνάδελφός μου Neil Kinnock. Μου φαίνεται ότι το Συμβούλιο θα πρέπει μια μέρα να κάνει το ίδιο, όπως επίσης και το Ευρωπαϊκό Κοινοβούλιο, και η Επιτροπή δεν θα παραλείψει να υποστηρίξει αυτά τα δύο όργανα στη διαδικασία αυτή. Σας υπενθυμίζω, από αυτή την άποψη, ότι το Ευρωπαϊκό Συμβούλιο του Γκέτεμποργκ ανέθεσε ήδη στον Γενικό Γραμματέα του Συμβουλίου να του υποβάλει λεπτομερείς προτάσεις προς αυτή την κατεύθυνση στη Σύνοδο Κορυφής του Λάκεν.
<P>
Κυρίες και κύριοι βουλευτές, θα ήθελα να υπογραμμίσω - χωρίς να υπεισέλθω σε λεπτομέρειες για καθεμία από τις προτάσεις της έκθεσής σας, κύριε Poos - ότι η σωστή διεκπεραίωση αυτού του έργου αξιολόγησης και βελτίωσης είναι καταρχάς απλό ζήτημα πολιτικής βούλησης. Είναι προφανές ότι η βούληση αυτή πρέπει να εκδηλωθεί τόσο στους κόλπους των κυβερνήσεων των κρατών μελών όσο και στο εσωτερικό των οργάνων μας.
<P>
Δύο τουλάχιστον σημεία αξίζουν ιδιαίτερης προσοχής: αφενός, η έννοια του νομοθετικού Συμβουλίου και αφετέρου ο ρόλος του Συμβουλίου "Γενικές Υποθέσεις" . Γνωρίζουμε καλά, κυρίες και κύριοι, ότι η έκθεση του κ. Poos διακρίνει τρεις λειτουργίες που επιτελούνται από το Συμβούλιο: τη νομοθετική λειτουργία, τη διακυβερνητική λειτουργία και τη λειτουργία συντονισμού των πολιτικών. Από αυτό προκύπτει σαφέστατα - και στο σημείο αυτό επίσης σας υποστηρίζει η Επιτροπή - ότι το Συμβούλιο θα πρέπει να οργανωθεί διαφορετικά ανάλογα με το εάν ενεργεί στο πλαίσιο της μιας ή της άλλης εκ των τριών αυτών λειτουργιών. Έτσι, το νομοθετικό Συμβούλιο θα έπρεπε πραγματικά να ενεργεί με πλήρη διαφάνεια, με ανοιχτές συζητήσεις και με δημόσιες ψηφοφορίες. Ο αριθμός των τομεακών συμβουλίων είναι πιθανότατα πολύ μεγάλος, όμως η έλλειψη συντονισμού μεταξύ των τομεακών συμβουλίων είναι αυτή που ευθύνεται κυρίως, αντίθετα με το Ευρωπαϊκό Κοινοβούλιο όπου όλες οι τελικές αποφάσεις λαμβάνονται από την Ολομέλεια, για την αναμφισβήτητη εκ φύσεως δυσκολία του κλάδου "Συμβούλιο" , που είχε θεσπίσει ο νομοθέτης, να συντονίσει τις διαφορετικές αποφάσεις.
<P>
Η κατάσταση αυτή απαιτεί ένα ιδιαίτερο προβληματισμό σχετικά με την επιθυμία - αναφέρεται μέσα στην έκθεσή σας - να ενθαρρύνουμε ήδη κατά την πρώτη ανάγνωση τη συναίνεση μεταξύ του Κοινοβουλίου και του Συμβουλίου στο πλαίσιο της διαδικασίας της συναπόφασης. Κύριε Poos, αν και η Επιτροπή συμμερίζεται πλήρως αυτή την επιθυμία να καταλήγουμε γρήγορα σε συμφωνία, πρέπει να αποφύγουμε να συνάπτονται οι συμφωνίες αυτές εις βάρος της συνεκτικότητας των κειμένων που προτείνει η Επιτροπή. Οι Συνθήκες ανέθεσαν στην Επιτροπή την αποκλειστικότητα του δικαιώματος πρωτοβουλίας και τη μέριμνα για το κοινό συμφέρον. Η Επιτροπή επιθυμεί λοιπόν η βούληση του Κοινοβουλίου και του Συμβουλίου να καταλήγουν σε συμφωνία από την πρώτη κιόλας ανάγνωση να εγγυάται την πλήρη συμμετοχή της Επιτροπής σε όλες τις ουσιαστικές και διαδικαστικές πτυχές, προκειμένου να διασφαλιστεί αυτή η συνεκτικότητα των κειμένων που εγκρίνονται.
<P>
Η Επιτροπή, επιτρέψτε μου να υπενθυμίσω, διαθέτει την αποκλειστική αρμοδιότητα να εκφέρει κρίση για το σεβασμό του κοινού συμφέροντος σε αυτό το στάδιο της διαδικασίας συναπόφασης.
<P>
Σκέφτεστε σωστά επίσης, κύριε Poos, όταν υπογραμμίζετε στην έκθεσή σας ότι η λειτουργία του Συμβουλίου "Γενικές Υποθέσεις" βρίσκεται στην πραγματικότητα στο επίκεντρο της συζήτησης. Είναι πράγματι πολύ δύσκολο, στη διάρκεια μίας ολοήμερης συνεδριάσεως το μήνα, να ληφθούν αποφάσεις που αφορούν συγχρόνως όλα τα ζητήματα εξωτερικής πολιτικής της Ένωσης - συμπεριλαμβανομένων αυτών που αφορούν την πολιτική ασφάλειας -, τη διατήρηση του ενιαίου θεσμικού πλαισίου της Ένωσης και όλα τα οριζόντια και θεσμικά ζητήματα (όπως για παράδειγμα τον πρόσφατο κανονισμό για την πρόσβαση στα έγγραφα ή το συντονισμό των αντιδράσεων της Ένωσης στα τραγικά γεγονότα της 11ης Σεπτεμβρίου), καθώς και το συντονισμό των τομεακών πολιτικών. Η Επιτροπή είναι σε θέση να εκτιμήσει την ανομοιογένεια των θεμάτων τα οποία εξετάζει το Συμβούλιο "Γενικές Υποθέσεις" , εφόσον ορισμένες φορές είμαστε αναγκασμένοι να εκπροσωπηθούμε στη διάρκεια της ίδιας συνεδρίασης από πολλούς Επιτρόπους. Συμμεριζόμαστε επομένως την άποψή σας, κύριε εισηγητή: οι διάφοροι σχηματισμοί του Συμβουλίου χρειάζονται ένα όργανο κεντρικού συντονισμού και είναι πολύ δύσκολο επί του παρόντος για το Συμβούλιο "Γενικές Υποθέσεις" να επιτελέσει αυτό το ρόλο. Πρέπει λοιπόν να αποφύγουμε, ελλείψει άλλου συντονιστικού σχηματισμού, να μετατραπεί στην ουσία το Συμβούλιο "Γενικές Υποθέσεις" σε ένα είδος απλού Συμβουλίου "Εξωτερικές Υποθέσεις" . Πρέπει, επιπλέον, να δημιουργήσουμε ένα νέο Συμβούλιο "Γενικές Υποθέσεις" , το οποίο θα αποτελείται από υπουργούς που θα ασκούν στο πλαίσιο των κυβερνήσεων συντονιστικά καθήκοντα και θα διαθέτουν την απαραίτητη πολιτική εξουσία, όπως υποδεικνύετε; Αυτό θα επέτρεπε εν πάση περιπτώσει να απελευθερωθεί το Ευρωπαϊκό Συμβούλιο από τα καθήκοντα διαιτησίας και συντονισμού των πολιτικών, προκειμένου να μπορέσει πραγματικά να αφοσιωθεί στον αληθινό του ρόλο της πολιτικής ώθησης και του προσανατολισμού της Ένωσης. Εντούτοις, όπως αναγνωρίζετε και εσείς, η δημιουργία ενός τέτοιου Συμβουλίου εγείρει μια ολόκληρη σειρά ζητημάτων πολιτικής φύσεως, και επίσης συνταγματικής φύσεως, σε ορισμένα κράτη μέλη, ιδίως σε αυτά που έχουν κυβέρνηση συνασπισμού.
<P>
Εν κατακλείδι, κύριε Πρόεδρε, κυρία Πρόεδρε, κυρίες και κύριοι, θα ήθελα απλώς να ευχαριστήσω εκ νέου τον υπουργό, τον κ. Poos, για το σημαντικό, ποιοτικό και άρτιο έργο που επιτέλεσε και για τις χρήσιμες προτάσεις που περιέχει η έκθεσή του. Με κάθε ειλικρίνεια, δεν πιστεύω ότι η Επιτροπή μπορεί να σχολιάσει την τάδε ή τη δείνα λεπτομέρεια σχετικά με τη λειτουργία του Συμβουλίου, διότι, επαναλαμβάνω, καθένα από τα θεσμικά μας όργανα είναι φυσικά αυτόνομο στη λειτουργία του. Αλλά αυτό δεν αποτελεί εμπόδιο για γενικότερους προβληματισμούς, χωρίς ταμπού - επαναλαμβάνω τη λέξη που χρησιμοποίησε σήμερα το πρωί ο Πρωθυπουργός, ο κ. Verhofstadt, ο οποίος δήλωσε, μιλώντας για τη μεγάλη συζήτηση και τη δήλωση του Λάκεν, ότι κανένα θέμα δεν είναι ταμπού. Το θέμα της βελτίωσης της συνεργασίας, ιδίως στα νομοθετικά ζητήματα, δεν αποτελεί ούτε αυτό ταμπού. Η Επιτροπή θα ήθελε να πει στο θέμα αυτό ότι ενδιαφέρεται εξίσου να συνεργαστεί με ένα αποτελεσματικό Συμβούλιο και ότι το διττό μήνυμα το οποίο εκπέμπει αυτή η έκθεση πρωτοβουλίας, δηλαδή ότι πρέπει να διασφαλίσουμε τη συνεκτικότητα της δράσης καθώς και ένα ορισμένο επίπεδο πολιτικής εκπροσώπησης στη διαδικασία λήψης αποφάσεων του Συμβουλίου, ελήφθη, κύριε Υπουργέ. Σας ευχαριστώ.

<SPEAKER ID=79 LANGUAGE="DE" NAME="Poettering">
Κύριε Πρόεδρε, κυρία Πρόεδρε του Συμβουλίου Neyts, κύριε Επίτροπε Barnier, αγαπητοί συνάδελφοι, η Ομάδα μας ευχαριστεί τον εισηγητή, το συνάδελφο Poos, για την έκθεσή του. Ως γνωστόν, οι συνάδελφοί μας της Επιτροπής Συνταγματικών Υποθέσεων - με επικεφαλής τον συντονιστή μας Νρigo Mιndez de Vigo - προσέθεσαν το ζήλο τους στις εργασίες. Όμως, η έκθεση αυτή συνιστά ένα σήμα κινδύνου. Στην έκθεση διαπιστώνεται - επιδοκιμάζω τη διαπίστωση αυτή, λυπάμαι όμως που τα πράγματα είναι έτσι - ότι η συντονιστική δράση του Συμβουλίου Γενικών Υποθέσεων έχει εξασθενήσει, το δικαίωμα πρωτοβουλίας της Επιτροπής έχει ατονήσει και τέλος έχει ενισχυθεί στο Συμβούλιο η συνεργασία σε κυβερνητικό επίπεδο εις βάρος της συνεργασίας σε κοινοτικό επίπεδο. Αν τα λάβει κανείς αυτά υπόψη, τότε η διαπίστωση αυτή συνιστά σήμα κινδύνου για την ικανότητα λειτουργίας του Συμβουλίου.
<P>
(Χειροκροτήματα)
<P>
Οι Υπουργοί Εξωτερικών, οι οποίοι απαρτίζουν σήμερα το Συμβούλιο Γενικών Υποθέσεων, δεν είναι πλέον σε θέση να ανταποκριθούν σε αυτήν τους την υποχρέωση. Ταξιδεύουν ανά τον κόσμο - πράγμα που άλλωστε είναι καθήκον τους - βρίσκονται για λίγες ώρες στο Συμβούλιο και ορίζουν αντικαταστάτες, ενώ ούτως ή άλλως είναι απόντες κατά τις ψηφοφορίες. Για τον λόγο αυτόν, το Συμβούλιο πρέπει να πάρει σοβαρά τον ίδιο του τον Κανονισμό και συγκεκριμένα το άρθρο 11 παράγραφος 4, και να εξετάσει πόσοι υπουργοί είναι τελικά όντως παρόντες κατά τις ψηφοφορίες.
<P>
Χρειαζόμαστε συνεπώς ένα νέο Συμβούλιο Γενικών Υποθέσεων. Ας το ονομάσουμε Συμβούλιο Ευρωπαϊκών Υποθέσεων, που θα συνέρχεται εβδομαδιαίως ή εν ανάγκη και συχνότερα στις Βρυξέλλες και φυσικά στις εθνικές πρωτεύουσες και που θα είναι διαρκώς διαθέσιμοι στις κυβερνήσεις τους. Επίσης επιμένουμε - ο κ. Επίτροπος Barnier το επεσήμανε άλλωστε επίσης - ότι απαιτείται μία κατανομή καθηκόντων μεταξύ του εκτελεστικού και του νομοθετικού Συμβουλίου, το οποίο θα συνεδριάζει και θα διαβουλεύεται δημόσια όταν πρόκειται για αποφάσεις νομοθετικού περιεχομένου - όχι στις επιτροπές, αλλά κατά την τελική λήψη απόφασης.
<P>
Ελπίζω ότι θα κατορθώσουμε να το διασφαλίσουμε αυτό και προπάντων ελπίζω ότι ένα τέτοιο Συμβούλιο των Ευρωπαίων Υπουργών - θα του δώσω αυτή την απλουστευμένη ονομασία - θα αναλάβει και το συντονισμό των διαφόρων Συμβουλίων. Εκεί συχνά οι ψηφοφορίες είναι εντελώς διαφορετικές και στη συνέχεια πρέπει να καλείται το Ευρωπαϊκό Συμβούλιο να δώσει και πάλι εντολή στο Συμβούλιο, προκειμένου οι κύριοι και οι κυρίες να ασχοληθούν ξανά με αυτά. Η κατάσταση αυτή πρέπει να αλλάξει!
<P>
Θα ήθελα να θίξω ένα σημείο που σήμερα δεν είναι βέβαια τόσο επίκαιρο, αλλά θα δείξει την κατεύθυνση προς την οποία πρέπει να κινηθούμε. Πρόκειται για την κατάληψη της θέσης που κατείχε ο κ. Hombach. Συνιστώ να μην αντικαταστήσουμε τον κ. Hombach με έναν κ. Hombach II, όχι επειδή έχω κάτι εναντίον του κ. Hombach, αλλά επειδή πρέπει να αλλάξουμε πορεία στα θεσμικά ζητήματα. Θεωρώ ότι τα καθήκοντα αυτά πρέπει να ανατεθούν στην Επιτροπή, ώστε να φέρει εκείνη, η οποία διαθέτει επίσης τους δημοσιονομικούς πόρους, την ευθύνη γι' αυτά, ·
<P>
(Χειροκροτήματα)
<P>
·. προκειμένου να καταλήξουμε μια μέρα στη μετάθεση των καθηκόντων του Ύπατου Εκπροσώπου στην Επιτροπή, όπου το έργο αυτό θα αναλάμβανε ένας από τους αντιπροέδρους.
<P>
(Χειροκροτήματα)
<P>
Επιτρέψτε μου να παρατηρήσω τελειώνοντας το εξής - και αυτό δεν έχει ως στόχο το συνάδελφο Poos που εκτιμώ πολύ: ελπίζω ότι τα σημερινά μέλη του Συμβουλίου θα έχουν την δύναμη και την επίγνωση που χρειάζονται για να λάβουν ορθές αποφάσεις όσο ανήκουν ακόμη στο Συμβούλιο και όχι αργότερα, όταν θα είναι αξιότιμα μέλη αυτού του Ευρωπαϊκού Κοινοβουλίου.
<P>
(Χειροκροτήματα)

<SPEAKER ID=80 LANGUAGE="ES" NAME="Barσn Crespo">
Κύριε Πρόεδρε, κυρία Προεδρεύουσα του Συμβουλίου, κύριε Επίτροπε, κυρίες και κύριοι, ζήτησα να παρέμβω σε αυτήν τη συζήτηση καταρχάς για να εκφράσω τις προσωπικές μου ευχαριστίες, καθώς και εκείνες της πολιτικής μου ομάδας στον κ. Poos για τη θαυμάσια έκθεσή του. Πρόκειται πράγματι για ένα έργο που έγινε με γνώση της υπόθεσης, όχι λόγω των χρόνων εμπειρίας του στο Συμβούλιο, αλλά επειδή μπορώ να πω ως μάρτυρας της εξαίρεσης ότι εδώ και δέκα χρόνια όταν προετοιμάζαμε τη Συνθήκη του Μάαστριχτ, ο κ. Poos, που τότε ήταν μέλος του Συμβουλίου με την κυβέρνηση του κ. Santer, μαζί με τον τελευταίο και το Κοινοβούλιο τήρησε τη στάση διαφάνειας, συνεργασίας και αλληλεγγύης που αυτήν τη στιγμή προτείνει στην έκθεσή του. Το αποτέλεσμα ήταν η Συνθήκη του Μάαστριχτ που μας προσέφερε τη συναπόφαση. Πιστεύω πως πρέπει να χαιρετίσουμε τη συνεκτική και σοβαρή πολιτική του πορεία.
<P>
Όσον αφορά τη συναπόφαση, δεν θέτουμε μόνο μια μεταρρύθμιση του Συμβουλίου καθαυτό, αλλά ενδιαφερόμαστε για το θέμα. Η συναπόφαση μας επέτρεψε να αναπτύξουμε μια κοινή κουλτούρα στην οποία το Συμβούλιο για πρώτη φορά ανοίγεται προς το Κοινοβούλιο. Αυτό θα πρέπει να το παγιώσουμε. Υπάρχει ένα πολύ σημαντικό βήμα που προτείνεται στην έκθεση Poos, να δράσει δημοσίως το Συμβούλιο, σε νομοθετική συνεδρίαση. Αν δεν υπάρξει επαρκής απαρτία υπουργών θα μπορούσε να ισχύσει ο ίδιος κανόνας που εφαρμόζει το Ευρωπαϊκό Κοινοβούλιο: να είναι ονομαστική η ψηφοφορία και αν τα μέλη δεν είναι παρόντα, να μην καταβληθούν οι αποζημιώσεις για έξοδα κίνησης. Συνεπώς, πρόκειται για μέτρα που μπορούν να εφαρμοστούν άμεσα και για τα οποία δεν χρειάζεται να αναμένουμε τη μεταρρύθμιση. Από αυτήν την άποψη πιστεύω πως η κ. Neyts-Uyttebroeck, που κινήθηκε προς την αντίθετη κατεύθυνση, γιατί από το Κοινοβούλιο πήγε στο Συμβούλιο, μπορεί να εισάγει έναν νέο αέρα στις εργασίες του τελευταίου. Ελπίζω να μπορέσει να συνεργαστεί μαζί μας.
<P>
Κύριε Πρόεδρε, κυρίες και κύριοι, μια τελευταία παρατήρηση: βρισκόμαστε ενώπιον της Συνέλευσης· τόσο έχουμε αγωνιστεί για αυτήν στο Κοινοβούλιο και πιστεύουμε πως εμείς επίσης θα πρέπει να συνεργαστούμε θετικά σε αυτήν τη διαδικασία μεταρρύθμισης των θεσμικών μας οργάνων που είναι αλληλένδετα μεταξύ τους ούτως ώστε να μην είναι δυνατή η μεταρρύθμιση του ενός χωρίς να ληφθούν υπόψη τα υπόλοιπα.
<P>
Κλείνοντας, πιστεύω πως πρέπει να δώσουμε το παράδειγμα. Αναμένουμε το Συμβούλιο στις 30 του μηνός στο οποίο επιθυμούμε μια ομόφωνη στάση του Συμβουλίου σχετικά με τη βελγική πρόταση αναφορικά με τον έλεγχο για να καθοριστεί τελικά το καθεστώς των βουλευτών· πιστεύουμε επίσης πως η δέσμη των μέτρων κατά της τρομοκρατίας αποτελεί μια θαυμάσια ευκαιρία για να δείξουμε στους συμπολίτες μας ότι είμαστε ενωμένοι και, τέλος, η κ. Προεδρεύουσα του Συμβουλίου θα μου επιτρέψει να επισημάνω πως ενόψει του Συμβουλίου του Λάκεν θα θέλαμε επίσης να μας γίνει μια συνεκτική πρόταση σχετικά με τη Λευκή Βίβλο για τη διακυβέρνηση και την έκθεση Mandelkern, που βρίσκεται στο Συμβούλιο, που να μην βασίζεται στη μείωση των νομοθετικών εξουσιών του Κοινοβουλίου. Αυτό θα βοηθούσε επίσης στη μεταρρύθμιση.

<SPEAKER ID=81 LANGUAGE="SV" NAME="Malmstrφm">
Κύριε Πρόεδρε, ακριβώς όπως εμείς εδώ στο Κοινοβούλιο αλλάζουμε τις μεθόδους εργασίας μας και η Επιτροπή αλλάζει τις δικές της μέσω της Λευκής Βίβλου της, θα πρέπει φυσικά να αλλάξει τις μεθόδους εργασίας του και το Συμβούλιο, τόσο ενόψει της διεύρυνσης, όσο και εξαιτίας του γεγονότος ότι οι μέθοδοι εργασίας του, όπως πολλοί ανέφεραν, δεν λειτουργούν και πολύ καλά σήμερα. Ο κ. Poos έχει πολλές και μακροχρόνιες εμπειρίες σχετικά με τον τρόπο λειτουργίας του Συμβουλίου. Ελπίζω να λάβει σοβαρά υπόψη του το Συμβούλιο τις απόψεις που εξέφρασε. Θεωρώ ότι τα ζητήματα αυτά θα συζητηθούν στη συνέλευση χωρίς, όπως ανέφερε ο κ. Verhofstadt σήμερα το πρωί, να υπάρχουν ταμπού.
<P>
Το πώς ακριβώς θα διαμορφωθεί η μέθοδος εργασίας του Συμβουλίου δεν θα το υπαγορεύσουμε φυσικά εμείς οι Φιλελεύθεροι, καθώς δεν αποτελεί αυτό δική μας αρμοδιότητα. Πιστεύουμε όμως ότι μπορούμε να θέσουμε ορισμένες ερωτήσεις σχετικά. Η διαφάνεια είναι ένα από τα ζητήματα που μας απασχολεί. Θεωρούμε σημαντική τη διαφάνεια για όλα τα όργανα της ΕΕ. Πρόκειται για ένα ζήτημα κλειδί προκειμένου να αποκαταστήσουμε την εμπιστοσύνη των πολιτών στο σχέδιο της ευρωπαϊκής οικοδόμησης. Στις μέρες μας, το Συμβούλιο συνεδριάζει κεκλεισμένων των θυρών και νομοθετεί για εκατομμύρια ευρωπαίους πολίτες. Είναι απαράδεκτο κάτι τέτοιο! Όλοι αναφέρονται σε αυτό το πρόβλημα, όλοι ασκούν κριτική. Πραγματοποιούνται κάποιες ελάχιστες, πραγματικά ελάχιστες μεταρρυθμίσεις, όμως αυτές δεν αρκούν. Η νομοθεσία θα πρέπει να υιοθετείται με συμμετοχή της κοινής γνώμης. Θα πρέπει να δημιουργηθεί ένα ξεχωριστό τμήμα εντός του Συμβουλίου, στο οποίο να συνεδριάζουν οι υπουργοί σε συνθήκες απόλυτης διαφάνειας προκειμένου να νομοθετούν. Θα πρέπει επίσης να υπάρχουν τα πλήρη πρακτικά αυτών των συνεδριάσεων. Οι συμμετέχοντες σε αυτό το νομοθετικό Συμβούλιο θα πρέπει φυσικά να είναι πολιτικοί και όχι υπάλληλοι, με σαφή εντολή από τις κυβερνήσεις τους.
<P>
Ένα άλλο ζήτημα το οποίο μας απασχολεί κάπως, στο οποίο αναφέρθηκε και ο κ. Poos, είναι όλες αυτές οι "μίνι Σύνοδοι Κορυφής" οι οποίες εξυμνούνται ως κάτι φοβερά σημαντικό. Λαμβάνονται πάρα πολλές αποφάσεις σε αυτές τις Συνόδους Κορυφής, αποφάσεις οι οποίες έχουν κάπως αμφίβολο καθεστώς. Ελπίζω να υποβαθμιστούν τέτοιες Σύνοδοι και να μετατραπούν σε συναντήσεις εργασίας.
<P>
Εντός του Συμβουλίου, όχι τόσο κατά τη διάρκεια της παρούσας Προεδρίας, αλλά κατά τη διάρκεια πολλών άλλων Προεδριών, ιδιαίτερα της σουηδικής επικρατεί μία σημαντική τάση υπέρ της διακρατικότητας και μία προσπάθεια ενίσχυσης του Συμβουλίου σε βάρος του Κοινοβουλίου και της Επιτροπής. Η εξέλιξη αυτή μας γεννά έντονη ανησυχία, καθώς η αύξηση της διακρατικότητας και των αποφάσεων που λαμβάνονται κεκλεισμένων των θυρών ελάχιστα συμβάλλει σε μία πιο δημοκρατική ΕΕ.

<SPEAKER ID=82 LANGUAGE="IT" NAME="Frassoni">
Κύριε Πρόεδρε, κατά τη διάρκεια μιας συνεδρίασης, το προηγούμενο Σάββατο, είχα την ευκαιρία να ακούσω το νέο συνεργάτη ενός σημαντικού υπουργού, που περιέγραφε, με την αθωότητα του νεοφώτιστου, την πρώτη του εμπειρία από ένα Υπουργικό Συμβούλιο, προσδιορίζοντάς το ως ένα είδος τσίρκου Barnum, όπου όλοι μιλούν, αλλά λίγοι ακούν και αναζητούν συμφωνίες.
<P>
Εμείς συμφωνούμε με τον εισηγητή και με την πλειοψηφία των προτάσεών του, γι' αυτό επωφελούμαι αυτού του χρόνου ομιλίας μου για να εκπέμψω δύο μηνύματα εκ μέρους της Ομάδας μας, ιδίως προς το Συμβούλιο. Το πρώτο είναι ότι, ακόμη κι αν το Συμβούλιο εγκρίνει αύριο το πρωί όλες τις προτάσεις του Κοινοβουλίου, δεν θα κατόρθωνε να λύσει τη θεμελιώδη δημοκρατική ανισορροπία και δεν θα κατόρθωνε να σταματήσει τη διακυβερνητική αστάθεια. Μόνον ενισχύοντας την Επιτροπή και το Κοινοβούλιο και καταργώντας τη δυνατότητα βέτο στο Συμβούλιο, θα μπορέσουμε να προχωρήσουμε πραγματικά στον δρόμο της δημοκρατίας και της αποτελεσματικότητας της Ένωσης.
<P>
Το δεύτερο μήνυμα είναι μια έκκληση να προβληματιστούμε σε σχέση με όσα είπε ο Επίτροπος Barnier: παρά τα θετικά στοιχεία και τις προσπάθειες της βελγικής Προεδρίας, το Συμβούλιο είναι προς το παρόν αδύνατον να μεταρρυθμιστεί χωρίς μια ουσιαστική συζήτηση ανάμεσα στα μέλη του για το τι πρέπει να είναι το Συμβούλιο. Είμαι βέβαιη ότι δεν έχουν την ίδια ιδέα για το μέλλον του Συμβουλίου όλα τα κράτη μέλη και συνεπώς παρακαλώ θερμά την Προεδρία να αναλάβει αυτήν τη συζήτηση για το μέλλον και να ενεργήσει έτσι ώστε να υπάρξουν συγκεκριμένες πρωτοβουλίες που θα μας επιτρέψουν να προχωρήσουμε γρήγορα στο δρόμο που χάραξε ο κ. Poos, εν αναμονή μιας πληρέστερης μεταρρύθμισης.

<SPEAKER ID=83 LANGUAGE="IT" NAME="Cossutta">
Κύριε Πρόεδρε, το σημαντικό έργο του κ. Poos και της Επιτροπής θα μπορούσε να συνοψιστεί με μία μεταφορά: τη μεταφορά ενός αετού που θέλει, αλλά δεν μπορεί να πετάξει προς τις κορυφές του μέλλοντος των νέων ευρωπαϊκών φιλοδοξιών. Πρέπει όμως να τη θεωρήσουμε θετική έκθεση, προπαρασκευαστική της μελλοντικής αρχιτεκτονικής της Ένωσης, μιας Ένωσης που για να αντεπεξέλθει στις ανάγκες πρέπει να γίνει αυτόνομη και ανεξάρτητη πολιτική οντότητα: πολιτική οντότητα που, ενισχυμένη με τις πολιτιστικές και κοινωνικές της παραδόσεις, μπορεί να αποτελέσει μια αξιόπιστη απάντηση σε μια μονοπωλιακή ηγεμονία, φορέα - το βλέπουμε αυτές τις ημέρες - αναταραχής.
<P>
Χρειάζεται ένας νέος ρόλος για την Ένωση, αλλά, σε καταστάσεις διάλυσης και επανασύνθεσης συμμαχιών σε παγκόσμια κλίμακα, η Ευρώπη αυτή φαίνεται να ασφυκτιά, παρουσιάζεται με αναξιόπιστες τριανδρίες στην παγκόσμια σκηνή, όταν αντίθετα υπάρχει ανάγκη παρουσίασης και υποστήριξης, με συνοχή και ισχυρή αυτονομία, μιας κατεύθυνσης ειρήνης και κοινωνικής δικαιοσύνης για να καταπνίξει το ολέθριο πρόβλημα της τρομοκρατίας. Οι μεταρρυθμίσεις, όπως προτείνει η έκθεση Poos, είναι αναγκαίες, είναι εφικτές και εμείς τις υποστηρίζουμε. Πρόκειται μόνο για μικρά, αλλά σημαντικά, βήματα, αν ληφθούν κατάλληλα υπόψη από το Συμβούλιο και από το Κοινοβούλιο: σημαντικές μεταρρυθμίσεις και για τη λύση του δημοκρατικού ελλείμματος σε ένα νέο θεσμικό ρόλο του Συμβουλίου, στην ανανεωμένη σχέση με το Κοινοβούλιο.
<P>
Η αποτελεσματικότητα της ίδιας της θεμελιώδους δράσης εξωτερικής πολιτικής και άμυνας και του επίσημου εκπροσώπου της μπορεί να επιτευχθεί μόνο σε πλαίσιο συνυπευθυνότητας με τους εκπροσώπους όλων των χωρών και όχι αποκομμένα από αυτούς. Το Συμβούλιο πρέπει να το κατανοήσει αυτό: δεν πρόκειται για μεμψίμοιρες προτάσεις, αλλά για δημοκρατική αναγκαιότητα από την οποία θα επωφεληθεί όλη η Ένωση για την οργανική και διαφανή λειτουργία της.

<SPEAKER ID=84 NAME="Collins">
Κύριε Πρόεδρε, θα ήθελα να πω ότι πιστεύω πως τόσο το Κοινοβούλιο όσο και η Επιτροπή έχουν την υπέρτατη τύχη να έχουν στους κόλπους τους ένα βουλευτή του αναστήματος του κ. Poos, ο οποίος εκπόνησε αυτή την έξοχη έκθεση που έπρεπε να είχε εκπονηθεί εδώ και πολύ καιρό. Χαιρετίζω θερμά την έκθεση του κ. Poos και ελπίζω ειλικρινά ότι όταν λάβει τη συντριπτική υποστήριξη του Κοινοβουλίου, όπως πιστεύω ότι θα γίνει, η βελγική Προεδρία θα διαβιβάσει τη σπουδαιότητα της έκθεσης στο Συμβούλιο Υπουργών.
<P>
Ελπίζουμε επίσης ότι η βελγική Προεδρία θα είναι η πρώτη, όπως έχουν τα πράγματα, που θα ταρακουνήσει τις συνειδήσεις των μελών του Συμβουλίου Γενικών Υποθέσεων ως προς το ποιος πρέπει να είναι και θα είναι ο ρόλος και η λειτουργία τους. Δυστυχώς, το Συμβούλιο Γενικών Υποθέσεων έχει υποχωρήσει σε μεγάλο βαθμό στο παρασκήνιο όσον αφορά την αποτελεσματικότητά του. Έχει υπονομευθεί από την επέκταση των εξειδικευμένων Συμβουλίων και από το ίδιο το Ευρωπαϊκό Συμβούλιο και αυτό είναι πολύ λυπηρό. Το Συμβούλιο Γενικών Υποθέσεων, όπως λέει ο κ. Poos, πρέπει να παραμείνει ένα ισχυρό πολιτικό όργανο και δεν πρέπει να αφεθεί να γίνει μια υπέρ-Επιτροπή Μονίμων Αντιπροσώπων. Αν γίνει κάτι τέτοιο, κανείς δεν θα έχει μια σφαιρική άποψη για το τι συμβαίνει, το πού πάμε και το πώς πρέπει να προετοιμαστούμε για το μέλλον.
<P>
Το έργο του Συμβουλίου πρέπει να είναι πιο συνεκτικό, ενώ χρειάζεται μεγαλύτερος συντονισμός στη διοίκησή του. Νομίζω ότι το Συμβούλιο πρέπει να περιοριστεί στον καθορισμό των γενικών πολιτικών κατευθυντήριων γραμμών και δεν πρέπει να παρεμβαίνει σε ειδικά λεπτομερή ζητήματα. Το να έχουμε ένα αποτελεσματικό Συμβούλιο το οποίο να είναι διαφανές και να ασκεί όλες τις αρμοδιότητες που του παρέχει η Συνθήκη πρόκειται σαφέστατα να βελτιώσει τη διαδικασία λήψης αποφάσεων στους κόλπους της Ένωσης. Επίσης, οι Υπουργοί που συμμετέχουν στις συνεδριάσεις του Συμβουλίου Γενικών Υποθέσεων πρέπει να έχουν όλες τις απαραίτητες εξουσίες για να διεκπεραιώνουν τα καθήκοντά τους.
<P>
Είναι γνώριμη σε όλους η εικόνα Υπουργών που εμφανίζονται στις συνεδριάσεις του Συμβουλίου Γενικών Υποθέσεων, σέρνοντας πίσω τους τις τηλεοπτικές κάμερες για να αρθρώσουν ένα ή δύο μονοσύλλαβα και μετά να συνεχίσουν το δρόμο τους. Η εκπρόσωπος της βελγικής Προεδρίας κουνά το κεφάλι με δυσπιστία. Ξέρω τι γίνεται, κυρία, ήμουν εκεί! Το είδα με τα μάτια μου περισσότερες από μία φορές και τα πράγματα δεν έχουν βελτιωθεί από τότε που αποχώρησα. Στην πραγματικότητα, επιδεινώθηκαν περισσότερο και αυτό είναι κάτι που πρέπει να το πούμε δημοσίως. Θέλουμε το Συμβούλιο Γενικών Υποθέσεων να κάνει τη δουλειά του. Θα θέλαμε η Προεδρία επί του παρόντος να κάνει τη δουλειά της και θέλουμε επίσης η Επιτροπή να κάνει και αυτή τη δουλειά της.
<P>
Σεβόμαστε, και πρέπει να σεβόμαστε, τα τρία θεσμικά όργανα και το ρόλο που διαδραματίζουν. Το Κοινοβούλιο αυτό δεν δύναται να παραμείνει αδρανές και σιωπηλό αν δει μια μικρή ομάδα κρατών μελών να υποκαθιστά οποιοδήποτε από τα θεσμικά όργανα, είτε είναι το Κοινοβούλιο είτε η Επιτροπή ή, πράγματι, το Συμβούλιο για οποιουσδήποτε πολιτικούς λόγους που ενδέχεται να έχει η εν λόγω ομάδα κάποια χρονική στιγμή.

<SPEAKER ID=85 NAME="Bonde">
DA) Κύριε Πρόεδρε, ποιος γνωρίζει τους Υπουργούς κκ. Van Dale, Conde de Saro και Skytte Christoffersen; Οι τρεις αυτοί κύριοι κατά τους επόμενους 14 μήνες θα ηγηθούν της ψήφισης των περισσότερων νόμων της ΕΕ. Οι μόνιμοι αντιπρόσωποι των προεδρευουσών χωρών Βελγίου, Ισπανίας και Δανίας είναι σπουδαίοι διπλωμάτες που διαβιούν στο σκοτάδι. Συναντώνται κάθε εβδομάδα στις Βρυξέλλες και διαπραγματεύονται το μεγαλύτερο τμήμα της νομοθεσίας μας. Το 70% ολοκληρώνεται από τους υφιστάμενούς τους και τους βοηθούς τους. Το 15% το κανονίζουν μόνοι τους. Το υπόλοιπο 15% έρχεται για διαπραγμάτευση στο τραπέζι των υπουργών, όπου εκείνοι μετά δίνουν οδηγίες ή αντικαθιστούν τον υπουργό κατά την επίσημη ψήφιση. Οι συνεδριάσεις διεξάγονται κεκλεισμένων ερμητικά των θυρών ώστε κανείς να μην μπορεί να δει πόσο πολύ απέχουμε από τη λαϊκή κυριαρχία που εξυμνούμε όλοι μας από κοινού στα 15 κράτη μέλη. Συμβαίνει μερικές φορές ένα θέμα να συζητιέται δημοσίως και στη συνέχεια να συζητιέται επίσης στο εθνικό κοινοβούλιο, μάλιστα μερικές φορές να συνεπάγεται μια οδηγία ή εντολή διαπραγμάτευσης προς τον υπουργό, όμως αυτό είναι η εξαίρεση του κανόνα. Ο βασικός κανόνας είναι ότι εμείς ως εκλογείς και εκλεγμένοι έχουμε απολέσει το μεγαλύτερο μέρος της δημοκρατίας μας, η οποία πλέον βρίσκεται στα χέρια των 15 μόνιμων αντιπροσώπων και των υπαλλήλων τους. Η λύση σε αυτό το δημοκρατικό έλλειμμα ή την υπεξαίρεση της δημοκρατίας - διότι γνωρίζουμε βέβαια ποιος έχει υπεξαιρέσει την εξουσία - είναι απλή. Ας διαβάσουμε τα συντάγματά μας και ας δώσουμε τη νομοθετική εξουσία πίσω στους λαϊκά εκλεγμένους! Ας αποκαταστήσουμε τον πυρήνα της δημοκρατίας, ο οποίος είναι οι εκλογείς να μπορούν να ψηφίζουν σε εκλογές, να προκύπτει νέα πλειοψηφία και μετά να ψηφίζονται νέοι νόμοι. Αυτός ο πυρήνας δεν υπάρχει στη σημερινή Ευρωπαϊκή Ένωση.

<SPEAKER ID=86 LANGUAGE="FR" NAME="Dell'Alba">
Κύριε Πρόεδρε, κυρία Υπουργέ, κύριε Επίτροπε, αγαπητοί συνάδελφοι, μπορούμε να πούμε ότι η τύχη ευνοεί τις καταστάσεις. Την επομένη ενός από τα χειρότερα θεάματα που πρόσφερε η Ευρωπαϊκή Ένωση και, κυρίως, το Συμβούλιο Υπουργών της στους ευρωπαίους πολίτες, έρχεται η εξαιρετική έκθεση του συναδέλφου μας, παλιού προέδρου του Συμβουλίου Υπουργών, του κ. Poos, που χαράζει όχι μόνο μια πορεία, αλλά και μια γραμμή που θα έπρεπε να τοιχοκολληθεί σε όλες τις εκκλησίες ή σε όλα τα δημόσια κτίρια της Ένωσης, όπως είχε γίνει κάποτε με τις θέσεις Wittemberg. Ζήσαμε ένα Ευρωπαϊκό Συμβούλιο στο οποίο ο διαμελισμός των θεσμικών οργάνων, ο διαμελισμός του Συμβουλίου, ο κατακερματισμός του σε μεμονωμένα μέρη, σε διάφορους συνδυασμούς και σε ποικίλους σχηματισμούς αποδείχθηκε εις βάρος του έργου της βελγικής Προεδρίας, η οποία δεν φταίει σε τίποτα, φυσικά· να λοιπόν που θυμόμαστε τις θεμελιώδεις αρχές και συζητούμε με ηρεμία, με νηφαλιότητα, πώς θα έπρεπε να λειτουργεί η Ευρώπη, και πώς δεν θα λειτουργήσει, αν δεν εφαρμοστούν οι σοφές συστάσεις και σκέψεις του εισηγητή μας, που πηγάζουν από τη μεγάλη εμπειρία του, την εμπειρία κάποιου που έζησε από μέσα το Συμβούλιο Υπουργών και το Ευρωπαϊκό Συμβούλιο. Συνεπώς, φρονώ ότι η ψηφοφορία για αυτή την έκθεση είναι μια μεγάλη στιγμή του Κοινοβουλίου. Δυστυχώς, η πρακτική της Ευρώπης δεν εμπνέεται καθόλου από αυτές τις αρχές, γεγονός που αποτελεί έναν από τους ουσιαστικούς λόγους της ανεπάρκειας του έργου της Ένωσης, της εικόνας της Ένωσης, της βαρύτητας της Ένωσης. Ως εκ τούτου, αν το κείμενο αυτό μπορεί να είναι ένα στοιχείο που η βελγική Προεδρία, ενόψει της Συνόδου Κορυφής και της δήλωσης του Λάκεν, θα λάβει πολύ σοβαρά υπόψη λέγοντας: "αγαπητοί συνάδελφοι, να ο δρόμος, να η κοινοτική μέθοδος και να πώς θα έπρεπε να λειτουργούν τα πράγματα, προκειμένου να προσπαθήσουμε τουλάχιστον να βάλουμε μια τάξη" , αυτή θα είναι η χρησιμότητα του κειμένου αυτού, το οποίο ελπίζω ότι θα λάβει αύριο την ομόφωνη έγκριση του Σώματος. Εν πάση περιπτώσει, οι ριζοσπάστες βουλευτές θα το υποστηρίξουν πλήρως. Πιστεύουμε ότι αυτός είναι ο δρόμος, ότι αυτός είναι ο τρόπος δράσης, ότι πρέπει να δούμε την Ευρώπη να οικοδομείται και όχι να γκρεμίζεται - στο τελευταίο δυστυχώς μας φαίνεται πολύ συχνά ότι συμβάλλει το Συμβούλιο, και όχι τόσο το Συμβούλιο καθεαυτό, όσο οι συμμετέχοντες σε αυτό, οι πρωταγωνιστές του, οι οποίοι στη Γάνδη όπως παλαιότερα στη Νίκαια, έδειξαν πραγματικά ότι όσον αφορά το διαμελισμό των θεσμικών οργάνων είναι πολύ ικανοί και ότι δραστηριοποιούνται εντόνως για να επιτύχουν αυτό το αποτέλεσμα.

<SPEAKER ID=87 LANGUAGE="DE" NAME="Brok">
Κύριε Πρόεδρε, αγαπητοί συνάδελφοι, θα ήθελα να ευχαριστήσω το συνάδελφο Poos και να επισημάνω ότι όλα τα θεσμικά όργανα της Ευρωπαϊκής Ένωσης θα πρέπει ενόψει των προκλήσεων που αντιμετωπίζουν και της διεύρυνσης της Ευρωπαϊκής Ένωσης, απλά και μόνο ενόψει των αλλαγών που θα προκύψουν από την αύξηση του αριθμού των κρατών μελών, να αλλάξουν προσανατολισμό και να βρουν καλύτερες μεθόδους εργασίας.
<P>
Η Επιτροπή προωθεί εδώ και αρκετόν καιρό μια τέτοια εσωτερική μεταρρυθμιστική διαδικασία. Το Ευρωπαϊκό Κοινοβούλιο προσπαθεί μέσω της υπό επεξεργασία έκθεσης Corbett να δημιουργήσει τις ανάλογες προϋποθέσεις, στο μέτρο που μπορούμε να το κατορθώσουμε χωρίς να απαιτηθούν τροποποιήσεις της Συνθήκης. Θεωρώ ότι αυτά τα δύο θεσμικά όργανα, καθώς και το Συμβούλιο, το οποίο θα αντιμετωπίσει εξαιτίας της αλλαγής του αριθμού των μελών του τα περισσότερα προβλήματα, πρέπει να το κάνουν αυτό. Διότι όταν αναλογίζομαι ότι μελλοντικά, όταν τα μέλη θα είναι 27, σε μία συνεδρίαση του Ευρωπαϊκού Συμβουλίου ακόμη και η άφιξη των αντιπροσωπειών θα διαρκεί μιάμιση ώρα και στη συνέχεια, εξαιτίας των δηλώσεων όλων των αντιπροσωπειών, ακόμη και το μεσημεριανό φαγητό - που φυσικά είναι οπωσδήποτε απαραίτητο - θα γίνεται δύσκολη υπόθεση, είναι ευνόητο ότι δεν υπάρχει στην πραγματικότητα ικανότητα για εργασία.
<P>
Τούτο δεν έχει καμία σχέση με την δυνατότητα απόδοσης μιας Προεδρίας του Συμβουλίου, παρά σχετίζεται αποκλειστικά και μόνο με τις δομές. Για το λόγο αυτόν, είναι εξαιρετικά σημαντικό να υλοποιηθούν πραγματικά πολλές από τις προτάσεις που υπέβαλε σχετικά ο κ. Poos και που μπορούν να υλοποιηθούν με απλή τροποποίηση του καταστατικού, δηλαδή χωρίς τροποποίηση της Συνθήκης. Θεωρώ ότι τούτο πρέπει να το κάνουμε για δύο λόγους, συγκεκριμένα για την αύξηση της αποδοτικότητας, αλλά και της διαφάνειας.
<P>
Η αποδοτικότητα μπορεί να αυξηθεί μόνο εάν δεν αφήσουμε αυτό το βάρος του Συμβουλίου Γενικών Υποθέσεων μόνο σε ένα χέρι και στο πλαίσιο μίας μόνο εκδήλωσης. Συναντώνται για ένα α ζήτημα, ασχολούνται λίγο με την εξωτερική πολιτική, συναντούν στη συνέχεια και οι 27 τον Πρόεδρο του Καζακστάν για να περάσουν ύστερα σε ένα άλλο σημείο της νομοθεσίας, κι όλα αυτά χωρίς διάλειμμα, ενώ μονίμως οι μισοί βρίσκονται σε συνέντευξη Τύπου.
<P>
Κυρία Πρόεδρε του Συμβουλίου, ίσως υπερβάλλω κάπως, όμως φοβάμαι ότι σε πολλούς τομείς αυτή είναι σε κάποιο μέτρο η πραγματικότητα. Για το λόγο αυτόν θα ήταν πράγματι αναγκαίο να αποκτήσουμε ένα εκτελεστικό Συμβούλιο που θα επικεντρωθεί ιδίως στην εξωτερική πολιτική. Πρέπει να είμαστε πραγματικά σε θέση να διατυπώνουμε στο Συμβούλιο μία συνεκτική εξωτερική πολιτική, στο μέτρο που πρόκειται για διακυβερνητική εκδήλωση, και πρέπει να καταστήσουμε σαφές ότι στο πλαίσιο της διαφάνειας έχουμε ένα νομοθετικό συμβούλιο που η τελική του ψηφοφορία και η κυβερνητική δήλωση σχετικά με το γιατί και για ποιούς λόγους ψηφίζει με το συγκεκριμένο τρόπο θα είναι δημόσιες.
<P>
Δεν θα κερδίσουμε την αποδοχή της Ευρώπης από τους πολίτες παρά μόνον εάν γνωρίζουν ποιός αποφάσισε τι και για ποιόν λόγο. Τούτο αποτελεί θεμελιώδες ζήτημα για να κερδίσουμε την αποδοχή των πολιτών μας και μόνο έτσι μπορούμε να κάνουμε με τη διαδικασία συναπόφασης την συναλλαγή μεταξύ Κοινοβουλίου και Συμβουλίου ανοιχτή διαδικασία, προκειμένου οι πολίτες και τα μέσα ενημέρωσης να έχουν τη δυνατότητα να κρίνουν δίκαια και να διαπιστώνουν ποιοί είναι οι υπεύθυνοι ή οι υποτιθέμενοι υπεύθυνοι για τις εσφαλμένες αποφάσεις.
<P>
Θεωρώ επειγόντως απαραίτητο να πολιτικοποιηθούν οι εργασίες μέσα από μια τέτοια κοινοβουλευτικοποίησή τους. Η νομοθετική μας εργασία ρυθμίζεται σε πολλούς τομείς από υπαλλήλους που συναποφασίζουν με εμάς. Θεωρώ ότι και αυτό είναι δύσκολο να συμβιβαστεί με τις απόψεις μας περί δημοκρατίας και γι' αυτό θα ήθελα να σας παρακαλέσω, κυρία Πρόεδρε του Συμβουλίου, να αναλάβετε τη σχετική πρωτοβουλία στο Λάκεν, διότι μπορούμε να επιτύχουμε πολλά χωρίς τροποποίηση της Συνθήκης. Θεωρώ επίσης ότι θα πρέπει να προετοιμασθούμε και με αυτόν τον τρόπο για την διεύρυνση της Ευρωπαϊκής Ένωσης.

<SPEAKER ID=88 NAME="Santos">
(ΡΤ) Κύριε Πρόεδρε, η έκθεση Poos είναι ταυτόχρονα τολμηρή, συνετή και ρεαλιστική. Τολμηρή διότι προτείνει ένα σύνολο τροποποιήσεων για τη βελτίωση της λειτουργίας του Συμβουλίου. Συνετή διότι αναγνωρίζει τη βιωσιμότητα των τροποποιήσεων χωρίς να χρειάζεται να τροποποιηθεί η Συνθήκη. Και ρεαλιστική διότι αναγνωρίζει ότι καθίσταται επίσης απαραίτητο να βελτιωθεί από πολιτική άποψη - και σε μεγάλο βαθμό - η λειτουργία της Επιτροπής και του ίδιου του Κοινοβουλίου.
<P>
Οι προτάσεις της έκθεσης λαμβάνουν επίσης υπόψη ότι οι βελτιώσεις στη θεσμική λειτουργία της Ένωσης απαιτούν σημαντικές προσαρμογές στο επίπεδο της ισορροπίας της εγκατεστημένης εξουσίας οι οποίες, χωρίς να θέτουν σε αμφισβήτηση τη λειτουργία των οργάνων, θα διασφαλίζουν την πλήρη συμμετοχή όλων των κρατών μελών. Αλλωστε αυτό είναι, κατά τη γνώμη μου, το βασικό πρόβλημα. Οι μεγάλοι στόχοι για την Ευρωπαϊκή Ένωση στο οικονομικό επίπεδο, στο κοινωνικό επίπεδο, στο επίπεδο της ασφάλειας και στο επίπεδο της εξωτερικής εκπροσώπησης θα επιτευχθούν βραχυπρόθεσμα εάν η Ευρώπη γενικά, μέσω της κοινής γνώμης, και τα δεκαπέντε κράτη μέλη, μέσω των εκπροσώπων τους στα διάφορα όργανα, αποδεχθούν την προτεραιότητα και την επιτακτική ανάγκη να ενισχύσουν την πολιτική συνοχή στη βάση της συμμετοχής που θα είναι δυνητικά ισότιμη.
<P>
Η παθητικότητα, η ασάφεια, η διχόνοια και οι αντιφάσεις μεταξύ των χωρών, που οδηγούν σε ανικανότητα μετατροπής, βοηθούν στη διατήρηση της παρούσας κατάστασης, δικαιολογώντας εκείνους που βλέπουν την Ευρωπαϊκή Ένωση ως απλή ομάδα μισθοφόρων που ασχολείται με την κατανομή, όχι πάντα ίση και δίκαιη, των περιορισμένων οικονομικών πόρων που διαθέτει. Η ενίσχυση των θεσμών, η βελτίωση της λειτουργίας τους και η αποτελεσματικότητά τους, η επεξεργασία και ανάπτυξη κοινοτικών πολιτικών στα σχέδια ασφάλειας και εξωτερικής εκπροσώπησης είναι απολύτως απαραίτητα στοιχεία, αλλά πρέπει να αποτελούν έργο όλων των κρατών μελών, χωρίς αποκλεισμούς και διευθυντήρια. Στο επίπεδο αυτό, η έκθεση κερδίζει την υποστήριξη και το θαυμασμό μας.

<SPEAKER ID=89 LANGUAGE="ES" NAME="Gil-Robles Gil-Delgado">
Κύριε Πρόεδρε, κυρίες και κύριοι, η έκθεση που συζητείται σήμερα είναι μια έξυπνη και αξιόλογη προσπάθεια εκ μέρους του συναδέλφου μας, κ. Poos, για τη μεταρρύθμιση του Συμβουλίου χωρίς να επέλθει τροποποίηση των Συνθηκών. Συγχαίρω τον εισηγητή για την προσπάθειά του παρότι δεν μπορώ να συμμεριστώ την αισιοδοξία του. Ούτε πιστεύω πως αυτή η μικρή μεταρρύθμιση μπορεί να επιλύσει τα προβλήματα του Συμβουλίου, και δυστυχώς δεν διακρίνω καμία πολιτική βούληση για τη διεξαγωγή της. Μακάρι να κάνω λάθος και να έχει δίκιο ο συνάδελφος, κ. Poos.
<P>
Η χρυσή εποχή του Συμβουλίου Γενικών Υποθέσεων, κύριε Πρόεδρε, έχει περάσει και πιστεύω πως είναι εξωπραγματικό να πιστεύουμε πως το Ευρωπαϊκό Συμβούλιο είναι διατεθειμένο να επιστρέψει στο Συμβούλιο Γενικών Υποθέσεων τις εξουσίες που του αφαίρεσε. Οι ευρωπαϊκές πολιτικές δεν αποτελούν πλέον εξωτερικές πολιτικές, αλλά εσωτερικές πολιτικές των κρατών μελών και δεν θα πρέπει να αφήνουμε τις σημαντικές αποφάσεις για τους Υπουργούς Εξωτερικών. Αρκετά έχουν ήδη γίνει με την κοινή εξωτερική πολιτική και πολιτική ασφαλείας.
<P>
Το θεσμικό τρίγωνο συνεχίζει να είναι απαραίτητο για την καλή λειτουργία της Ένωσης, εφόσον κάθε ένα από τα συστατικά του μέρη προσαρμόζεται στις νέες ανάγκες. Στην περίπτωση του Συμβουλίου βρισκόμαστε ήδη ενώπιον ενός μίγματος του οποίου οι δυσλειτουργίες μπορούν να αντιμετωπιστούν: α) αναγνωρίζοντας τον αποφασιστικό ρόλο του Ευρωπαϊκού Συμβουλίου· β) αναθέτοντας στο Συμβούλιο Γενικών Υποθέσεων το έργο να προετοιμάσει καλά τις αποφάσεις του ούτως ώστε να μην παραγκωνιστούν από τις εθνικές γραφειοκρατίες· και γ) οργανώνοντας αποτελεσματικά το σύνολο των εξειδικευμένων Συμβουλίων σε ένα διαρθρωμένο σύστημα.
<P>
Αυτή η αποτελεσματική μορφή δεν θα επιτευχθεί αν δεν εγκαταλειφθεί το πλέον άχρηστο σύστημα μιας εξαμηνιαίας εκ περιτροπής Προεδρίας, αντικαθιστώντας το με μια Προεδρία μεγαλύτερης διάρκειας. Μια αποτελεσματική πολιτική δράση δεν μπορεί να αλλάζει τις προτεραιότητες κάθε έξι μήνες. Η πολιτική μου ομάδα έθεσε αυτό το θέμα στη συζήτηση της Επιτροπής Εξωτερικών Υποθέσεων, παρότι, για λόγους σεβασμού της εστίασης της έκθεσης, δεν επιμένουμε σε αυτό το σημείο. Η έκθεση του συναδέλφου Poos είναι όντως αξιόλογη διότι προτείνει στο Συμβούλιο κάποιες ελάχιστες μεταρρυθμίσεις, οι οποίες μπορούν να οδηγήσουν στην έναρξη μιας διαδικασίας αυτομεταρρύθμισης που είναι ολοένα και περισσότερο απαραίτητη.
<P>
Θα χαιρόμουν αν επιτυγχανόταν τουλάχιστον αυτός ο στόχος. Όλοι θα κερδίζαμε, ακόμη και εκείνοι που πιστεύουμε πως οι μεταρρυθμίσεις του Συμβουλίου μπορούν να διεξαχθούν μόνο στη Συνέλευση επειδή πρέπει να είναι πολύ βαθύτερες.

<SPEAKER ID=90 NAME="Τσάτσος">
Κύριε Πρόεδρε, δεν υπάρχει διακήρυξη αυτού του Κοινοβουλίου που να μην εκφράζει την πίστη μας στην δημοκρατία, στη διαφάνεια και στην αποτελεσματικότητα. Και αυτό είναι πολύ σωστό, αλλά είναι απολύτως ανεπαρκές. Τέτοιες γενικές αρχές αποκτούν ουσία και γίνονται πραγματικότητα μόνον όταν διαχέονται μέσα στην οργανωτική δομή όλης της Ευρωπαϊκής Ένωσης. Ακριβώς για αυτό πρέπει να χαιρετίσουμε το σχέδιο ψηφίσματος του Jacques Poos. Είναι ένα κείμενο από τα πιο σημαντικά που πέρασαν από το Ευρωπαϊκό Κοινοβούλιο. Αποδεικνύει ο εισηγητής ότι, τόσο στο πεδίο της δημοκρατίας, όσο και στο πεδίο της αποτελεσματικότητας, μπορούν να γίνουν πολλά και χωρίς την αναθεώρηση των Συνθηκών, αλλά απλά με την ακριβέστερη τήρησή τους.
<P>
Με έναυσμα την έκθεση, επιθυμώ να επισημάνω τα εξής ελάχιστα: πρώτον η οργάνωση του Συμβουλίου είναι πια τόσο περίπλοκη, με 27 οργανωτικές υποδιαιρέσεις, που λειτουργεί αποσυνθετικά ως προς την δουλειά του. Αντιμετωπίζει μεμονωμένα δένδρα, αλλά σπάνια το δάσος. Το Συμβούλιο Γενικών Υποθέσεων πρέπει μεν να συνεδριάζει πιο συχνά, αλλά με τους υπουργούς παρόντες, όχι μόνον στις Βρυξέλλες αλλά, ει δυνατόν, και στις συνεδριάσεις. Το Συμβούλιο, για να λειτουργεί, προϋποθέτει και την προσαρμογή των εθνικών διοικήσεων και κυβερνήσεων στην ευρωπαϊκή θεσμική νοοτροπία και προγραμματισμό. Ως προς τις σχέσεις Συμβουλίου και Ευρωπαϊκού Κοινοβουλίου, η αναγκαία αύξηση των ημερών παρουσίας είναι σωστή· από την άλλη πλευρά, η αυτοπρόσωπη εμφάνιση του Προέδρου του Συμβουλίου στο Κοινοβούλιο και η διαφάνεια δεν προϋποθέτουν κατ' ανάγκη αναθεώρηση των Συνθηκών.
<P>
Τελειώνοντας, παρατηρώ ότι η υπόθεση της Ευρώπης έχει πολλαπλασιάσει τον όγκο της δουλειάς και αξιώνει πολλαπλό κόπο. Τα μέλη του Συμβουλίου οφείλουν, για μια αποτελεσματικότερη συνδρομή τους, να κάνουν μια εύλογη κατανομή ανάμεσα στα εθνικά και τα ευρωπαϊκά τους καθήκοντα.

<SPEAKER ID=91 NAME="Δημητρακόπουλος">
Κύριε Πρόεδρε, κυρία Πρόεδρε του Συμβουλίου, κύριε Επίτροπε, κυρίες και κύριοι συνάδελφοι, θέλω με τη σειρά μου να συγχαρώ τον συνάδελφο Jacques Poos για την εξαίρετη εργασία την οποίαν παρουσίασε και να τον ευχαριστήσω για τον πολύ δημοκρατικό τρόπο με τον οποίον αντιμετώπισε τις προτάσεις και τις παρατηρήσεις των υπολοίπων συναδέλφων στην Επιτροπή Συνταγματικών Υποθέσεων, παρατηρήσεις που αποσκοπούσαν στη βελτίωση της έκθεσής του.
<P>
Θα ήθελα να σταθώ σε τρία σημεία της έκθεσης, τα οποία θεωρώ πάρα πολύ σημαντικά. Το πρώτο είναι το σημείο 9, που αναφέρεται σε ό,τι αφορά τις δύο δραστηριότητες του Συμβουλίου, ήτοι τη νομοθετική και την εκτελεστική. Θεωρώ ότι είναι πάρα πολύ σωστή η παρατήρηση του κ. Poos ότι πρέπει να γίνεται διάκριση της νομοθετικής, δηλαδή να είναι σαφές πότε το Συμβούλιο ασκεί νομοθετική δραστηριότητα και πότε ασκεί εκτελεστική δραστηριότητα. Είναι κάτι πολύ σημαντικό και νομίζω ότι πρέπει να ληφθεί υπόψη.
<P>
Το δεύτερο σημείο αφορά τη συνεργασία του Συμβουλίου με το Ευρωπαϊκό Κοινοβούλιο. Θα ήταν άδικο προς το Συμβούλιο να πούμε ότι δεν έχουν γίνει ορισμένα βήματα, αλλά αυτό δεν σημαίνει ότι δεν πρέπει να γίνουν και άλλα. Θέλω να σταθώ σε δύο παραγράφους των προτάσεων του κ. Poos, που θεωρώ πολύ σημαντικές. Η πρώτη είναι η παράγραφος 18, που αναφέρεται στο ρόλο και τη σχέση που πρέπει να έχει με το Κοινοβούλιο ο Ύπατος Εκπρόσωπος για την ΚΕΠΠΑ. Και θέλω να παρακαλέσω το Συμβούλιο να βάλει σε τάξη τον κ. Solana. Πρέπει να μάθει ο Ύπατος Εκπρόσωπος ότι η σχέση με το Κοινοβούλιο βρίσκεται μέσα σε ένα πλαίσιο και διέπεται από ορισμένους κανόνες και ότι είναι προς το συμφέρον του να τους καταλάβει. Η δεύτερη παράγραφος είναι η 19. Χαίρομαι, διότι η βελγική Προεδρία έδωσε ένα πολύ καλό παράδειγμα σήμερα το πρωί, με το να ενημερώνει αυτοπροσώπως ο προεδρεύων του Συμβουλίου το Ευρωπαϊκό Κοινοβούλιο, και θέλω να συγχαρώ τον κ.Verhofstadt για σήμερα το πρωί.
<P>
Το τρίτο σημείο, που νομίζω ότι είναι πάρα πολύ σημαντικό, είναι το τεράστιο θέμα της διαφάνειας. Είναι ένα ζήτημα το οποίο αφορά όλα τα θεσμικά όργανα της Ευρωπαϊκής Ένωσης. Έχει τεθεί από συναδέλφους, όπως η κ. Malmstrφm που έχει κάνει πολύ καλή δουλειά στο θέμα της διαφάνειας, καθώς και η κ. Maij-Weggen βεβαίως, αλλά θέλω να πω στο Συμβούλιο ότι οι ευρωπαίοι πολίτες δεν ενδιαφέρονται μόνο για το τι αποφασίζει το Συμβούλιο, αλλά πολύ περισσότερο για το γιατί αποφάσισε αυτό που αποφάσισε.

<SPEAKER ID=92 LANGUAGE="DE" NAME="Leinen">
Κύριε Πρόεδρε, κυρία Πρόεδρε του Συμβουλίου, κύριε Επίτροπε, αγαπητοί συνάδελφοι, το Συμβούλιο λειτουργεί κακά και αυτό είναι επίσης κακό για όλα τα άλλα κοινοτικά θεσμικά όργανα. Είναι κακό και για το Κοινοβούλιο και για την Επιτροπή. Η έλλειψη διαφάνειας και αποδοτικότητας που αναφέρθηκε ήδη πολλές φορές εδώ επηρεάζει και την εργασία μας και μας παρουσιάζει αρνητικά στα μάτια των πολιτών. Γι' αυτό χρειάζεται επειγόντως μία μεταρρύθμιση του Συμβουλίου. Τούτο δεν μπορούμε παρά να το υπογραμμίσουμε και πάλι. Ο Jacques Poos υπέβαλε προτάσεις ωφέλιμες και πολύτιμες για το πώς θα μπορούσε να γίνει τώρα κάτι τέτοιο χωρίς να απαιτείται νέα Συνθήκη ΕΚ.
<P>
Είμαι επίσης της γνώμης ότι οι πολίτες έχουν δικαίωμα να γνωρίζουν ποιός ψήφισε και πώς διεξήχθη η ψηφοφορία όταν πρόκειται για νόμους και διατάξεις που επηρεάζουν την καθημερινή τους ζωή. Είναι επειγόντως απαραίτητη η δημοσιότητα στο νομοθετικό συμβούλιο. Δεν συμμερίζομαι την άποψη ότι το πρόβλημα είναι ο αριθμός των ειδικών συμβουλίων. Το πρόβλημα είναι η έλλειψη συντονισμού μέσα στο Συμβούλιο, αλλά και στις κυβερνήσεις των κρατών μελών. Εδώ πρέπει να υπάρξει αλλαγή. Πιστεύω ότι η αποστολή ενός μονίμου υπουργού στις Βρυξέλλες, ο οποίος θα αναλάβει τον συντονισμό της κυβερνητικής πολιτικής σε εθνικό επίπεδο, είναι μια ιδέα που πρέπει να εφαρμοσθεί.
<P>
Η Επιτροπή Συνταγματικών Υποθέσεων προσέθεσε την Δευτέρα και άλλα σημεία στην ημερησία διάταξη, όπως για παράδειγμα το ζήτημα της Προεδρίας του Συμβουλίου όταν τα κράτη θα είναι 25 ή και περισσότερα, καθώς και τον ορισμό του Ευρωπαϊκού Συμβουλίου. Περί τίνος πρόκειται; Είναι όργανο, είναι υπερόργανο ή είναι ένα μέρος του Συμβουλίου; Η μεταρρύθμιση αυτή είναι επειγόντως απαραίτητη, κυρία Πρόεδρε του Συμβουλίου, και ελπίζουμε ότι θα μπορέσετε να κάνετε ήδη κάτι μέχρι το Λάκεν και ότι στο Λάκεν το Συμβούλιο θα περιληφθεί για άλλη μια φορά στην ημερήσια διάταξη ενόψει της μελλοντικής Συνθήκης ΕΚ.

<SPEAKER ID=93 LANGUAGE="NL" NAME="Maij-Weggen">
Κύριε Πρόεδρε, θα ήθελα καταρχάς να ευχαριστήσω το συνάδελφο Poos για την έκθεση που εκπόνησε σχετικά με τις αναγκαίες μεταρρυθμίσεις στο Συμβούλιο. Λένε για τον Πάπα ότι δεν χρειάζεται να είναι παντρεμένος για να έχει άποψη περί γάμου. Για τον κ. Poos μπορούμε να πούμε ότι έχει κάθε δικαίωμα να μιλά περί του Συμβουλίου διότι διετέλεσε μέλος του επί μακρό διάστημα.
<P>
Το πόσο άσχημα λειτουργεί το Συμβούλιο σε στιγμές αποφασιστικής σημασίας το είδαμε κατά τη Σύνοδο Κορυφής της Γάνδης, κατά την οποία τρεις πρωθυπουργοί έκαναν εκ των προτέρων συμφωνίες εκτός Συμβουλίου, κατά το οποίο ο Πρόεδρος του Συμβουλίου πραγματοποίησε σημαντικές δηλώσεις σχετικά με την αξιολόγηση των επιθέσεων στο Αφγανιστάν, δηλώσεις οι οποίες δεν βρήκαν στη συνέχεια την κάλυψη του Συμβουλίου, στο οποίο διάφοροι πρωθυπουργοί έκαναν διαφορετικές δηλώσεις μετά το πέρας της Συνόδου Κορυφής, στο οποίο λήφθηκαν αποφάσεις σχετικά με ένα πρόβλημα που αφορούσε τις πληρωμές των τραπεζών σχετικά με το ευρώ, όμως δεν λήφθηκαν αποφάσεις σχετικά με ζωτικής σημασίας αντιτρομοκρατικά μέτρα που είχε προτείνει η Επιτροπή και το Συμβούλιο και στο οποίο, τέλος, πραγματοποιήθηκε σύγκρουση μεταξύ του Προέδρου του Συμβουλίου και του Προέδρου της Επιτροπής.
<P>
Αυτή είναι η εικόνα που δίνει το Συμβούλιο στην κοινή γνώμη. Αυτή η κακή εικόνα χαρακτηρίζει μάλιστα ολόκληρη τη διαδικασία λήψης αποφάσεων, καθώς επίσης και την ίδια την εικόνα της Ένωσης. Πώς μπορεί να μεταρρυθμιστεί το Συμβούλιο έτσι ώστε να λειτουργήσει καλύτερα η Ένωση και να βελτιωθεί η εικόνα που έχουν οι πολίτες για αυτήν; Πώς μπορεί να μεταρρυθμιστεί το Συμβούλιο έτσι ώστε να καταστεί ολόκληρη η θεσμική διάρθρωση της Ένωσης δημοκρατικότερη και διαφανέστερη; Θεωρώ ότι για το στόχο αυτό υπάρχουν ορισμένοι παράγοντες αποφασιστικής σημασίας.
<P>
Πρώτον, το Συμβούλιο οφείλει να περιορίζεται στον αρχικό του στόχο, δηλαδή να αποδίδει τις απόψεις των κυβερνήσεων των κρατών μελών υπό τον έλεγχο των εθνικών κοινοβουλίων και του Ευρωπαϊκού Κοινοβουλίου. Δεύτερον, το Συμβούλιο οφείλει να συντονίζει καλύτερα τις εργασίες του, έτσι ώστε το Συμβούλιο Γενικών Υποθέσεων και τα επιμέρους Συμβούλια να μιλούν με μία φωνή. Ο αριθμός των επιμέρους Συμβουλίων πιστεύω ότι θα μπορούσε να περιοριστεί περαιτέρω. Τρίτον, το Συμβούλιο Γενικών Υποθέσεων θα πρέπει να λειτουργεί πολύ πιο αποφασιστικά και στη βάση σαφών θέσεων των εθνικών υπευθύνων για ευρωπαϊκές υποθέσεις, κατά προτίμηση των υπουργών. Το Βέλγιο έχει δώσει ήδη ένα καλό παράδειγμα. Τέταρτον, όσον αφορά τη νομοθεσία και τον προϋπολογισμό θα πρέπει όλες οι συνεδριάσεις του Συμβουλίου να είναι δημόσιες, και αυτό σημαίνει ότι τόσο οι διαβουλεύσεις όσο και η διαδικασία λήψης των αποφάσεων πρέπει να πραγματοποιούνται ανοικτά και να υπάρχει ενημέρωση προς την κοινή γνώση. Πέμπτον, κατά το νομοθετικό έργο, περιλαμβανομένου του προϋπολογισμού, θα πρέπει να παρίστανται όλοι οι υπουργοί και όχι να τους αντικαθιστούν λ.χ. οι μόνιμοι αντιπρόσωποι ή άλλοι υπάλληλοι. Πιστεύω ότι το Συμβούλιο οφείλει να ανταποκρίνεται στα πραγματικά του καθήκοντα να λειτουργεί όπως η γερμανική Ανω Βουλή (Bundesrat), έτσι ώστε να καταστεί απολύτως σαφές για τους πολίτες ποιος είναι ο ρόλος του Συμβουλίου στη δημοκρατική διαδικασία της Ένωσης.
<P>
Ελπίζω πραγματικά να συμβάλει η έκθεση του κ. Poos σημαντικά στην προετοιμασία της επόμενης ΔΔ και ελπίζω κυρίως να τείνει ευήκοον ους το Συμβούλιο στις κριτικές του Κοινοβουλίου, αλλά και στους επαίνους που κάποτε του απευθύνει.

<SPEAKER ID=94 LANGUAGE="SV" NAME="Sacrιdeus">
Κύριε Πρόεδρε, οι πολίτες έχουν το δικαίωμα να γνωρίζουν πώς δρουν και πώς ψηφίζουν οι αντιπρόσωποι των κυβερνήσεών τους στο Συμβούλιο. Είναι απολύτως απαράδεκτο να υιοθετούνται νόμοι σε μία δημοκρατία πίσω από κλειδαμπαρωμένες πόρτες, νόμοι που αφορούν τη ζωή 380 εκατομμυρίων ανθρώπων - και αυτό χωρίς κανένα έλεγχο!
<P>
Η σημαντικότερη θέση στην έκθεση του Κοινοβουλίου για τις μεταρρυθμίσεις στο Συμβούλιο βρίσκεται επομένως στο σημείο 26 σχετικά με την ανάγκη διαφάνειας. Στο σημείο αυτό αναφέρεται ότι το Ευρωπαϊκό Κοινοβούλιο απαιτεί να διεξάγονται δημοσίως τόσο οι διαβουλεύσεις όσο και οι ψηφοφορίες όταν το Συμβούλιο νομοθετεί και απαιτεί ιδιαίτερα να πραγματοποιούνται δημόσιες συζητήσεις σύμφωνα με το άρθρο 8 του Εσωτερικού Κανονισμού του Συμβουλίου κατά την έναρξη και το πέρας κάθε νομοθετικής διαδικασίας, καθώς επίσης να εφαρμόζεται το άρθρο 9.1 του Εσωτερικού Κανονισμού του Συμβουλίου. Γίνεται λόγος επίσης για την ανάγκη δημοσιοποίησης των αποτελεσμάτων των ψηφοφοριών καθώς και των αιτιολογήσεων ψήφου οι οποίες αφορούν νομοθετικά κείμενα.
<P>
Μέσω αυτής της διαφάνειας θα μπορέσει η Ευρωπαϊκή Ένωση να εκδημοκρατιστεί. Η διαφάνεια θα φέρει περισσότερη πίεση από τους εκλογείς και θα εξασφαλίσει περισσότερο έλεγχο από τα εθνικά κοινοβούλια στα δρώμενα του Συμβουλίου. Καιρός είναι πλέον! Όλα αυτά απαιτούν με την σειρά τους όλο και περισσότερο να επικεντρωθούν τα καθήκοντα της ΕΕ και να οριοθετηθούν με σαφήνεια οι αρμοδιότητες λήψης αποφάσεων που έχει η Ένωση. Η έκθεση την οποία υιοθετούμε σήμερα θα έχει επομένως μακροπρόθεσμες συνέπειες. Πιστεύω, κύριε Πρόεδρε, ότι με την έκθεση αυτή θα προσεγγίσουμε πολύ περισσότερο τον στόχο που διατύπωσε ο πρώην πρόεδρος της Ευρωπαϊκής Επιτροπής, κ. Jacques Santer, το 1995: να κάνουμε λιγότερα, αλλά να τα κάνουμε καλύτερα.

<SPEAKER ID=95 LANGUAGE="FR" NAME="Neyts-Uyttebroeck">
. (FR) Κύριε Πρόεδρε, κύριοι Επίτροποι, κυρίες και κύριοι, την ευτυχή περίοδο που ήμουν μέλος του Ευρωπαϊκού Κοινοβουλίου, ήμουν και εγώ αρκετά επικριτική απέναντι στο Συμβούλιο, εντούτοις, δεν πιστεύω ότι εκφράστηκα ποτέ για το Συμβούλιο με τον τρόπο που ορισμένοι από εσάς θεώρησαν χρήσιμο να κάνουν.
<P>
Και στη συνέχεια, θα ήθελα πάντως να σας πω ότι υπάρχει κάτι που δεν καταλαβαίνω εδώ και ένα χρόνο που είμαι μέλος της ομοσπονδιακής κυβέρνησης του Βελγίου, συμμετέχω στις εργασίες του Συμβουλίου "Γενικές Υποθέσεις" , εδώ και κάποιους μήνες, προεδρεύω στο Συμβούλιο "Γεωργία" , συμμετέχω στο άτυπο Συμβούλιο "Εξωτερικό Εμπόριο" και, κάποτε, συμμετείχα στο Συμβούλιο "Εσωτερικό Εμπόριο" .
<P>
Συνεπώς, θέλω να σας πω ότι εντούτοις, σε ένα χρόνο, απέκτησα κάποια εμπειρία όσο αφορά τον τρόπο λειτουργίας των συμβουλίων και των συμβουλίων σε διάφορους σχηματισμούς.
<P>
Θα ήθελα να σας πω, πληροφοριακά, ότι πολύ σπάνια συμβαίνει να μην συμμετέχουν στη συνεδρίαση οι περισσότεροι, για να μην πω σχεδόν όλοι, οι υπουργοί ή οι υφυπουργοί, και αυτό σε όλους αυτούς τους σχηματισμούς που προανέφερα.
<P>
Σας το λέω λοιπόν, πληροφοριακά, για να το γνωρίζετε· όπως, επίσης, σας λέω ότι η εικόνα που ορισμένοι από εσάς θεώρησαν καλό να σκιαγραφήσουν, η εικόνα ενός Συμβουλίου στο οποίο οι υπουργοί συμμετέχουν όταν είναι παρούσες οι τηλεοπτικές κάμερες και φεύγουν μόλις φύγουν οι κάμερες, δεν ανταποκρίνεται ούτε και αυτή στην πραγματικότητα.
<P>
Για μία ακόμη φορά, το λέω ενημερωτικά. Όλα αυτά μου φέρνουν λίγο στο νου την κριτική, την οποία πάντα απέρριπτα, που ασκούν ορισμένοι για το Ευρωπαϊκό Κοινοβούλιο, σχετικά με τη συχνή απουσία των ευρωβουλευτών, παρατηρώντας για παράδειγμα μια συνεδρίαση όπως αυτή εδώ, λέγοντας: "Μα πού είναι;"
<P>
Τέλος, πρέπει να σας πω ότι δεν υφίσταται ζήτημα ημερήσιας αποζημίωσης για τους υπουργούς που συμμετέχουν στο Συμβούλιο.
<P>
Όλα αυτά, αγαπητοί συνάδελφοι, αποκλειστικά προς ενημέρωσή σας.

<SPEAKER ID=96 NAME="Πρόεδρος">
Ευχαριστώ πολύ, κυρία Neyts-Uyttebroeck.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 10.00.

<CHAPTER ID=6>
Προετοιμασία της 4ης Υπουργικής Διάσκεψης του Παγκόσμιου Οργανισμού Εμπορίου
<SPEAKER ID=97 NAME="Πρόεδρος">
Η ημερήσια διάταξη προβλέπει τις δηλώσεις του Συμβουλίου και της Επιτροπής σχετικά με την κατάσταση της εξέλιξης της προετοιμασίας της 4ης Υπουργικής Διάσκεψης του Παγκόσμιου Οργανισμού Εμπορίου.

<SPEAKER ID=98 LANGUAGE="NL" NAME="Neyts-Uyttebroeck">
. (NL) Κύριε Πρόεδρε, κύριε Επίτροπε, κύριοι βουλευτές, σε δύο εβδομάδες θα πραγματοποιηθεί στη Ντόχα του Κατάρ η τέταρτη υπουργική διάσκεψη του Παγκοσμίου Οργανισμού Εμπορίου. Η Ευρωπαϊκή Ένωση καταβάλλει έντονες προσπάθειες προκειμένου να δημιουργηθούν οι δυνατότητες για ένα νέο εμπορικό γύρο στη βάση μίας ευρείας και ισορροπημένης ημερήσιας διάταξης.
<P>
Τα συμπεράσματα του Συμβουλίου Γενικών Υποθέσεων της 26ης Οκτωβρίου 1999 παραμένουν το σημείο αναφοράς της προσπάθειας αυτής. Το Συμβούλιο Γενικών Υποθέσεων της 8ης Οκτωβρίου εφέτος υπογράμμισε τη σημασία της πραγματοποίησης ενός νέου εμπορικού γύρου.
<P>
Το Συμβούλιο Γενικών Υποθέσεων της επόμενης Δευτέρας θα εξετάσει εκ νέου τη κατάσταση των πραγμάτων. Το ζητούμενο είναι πραγματικά να εμφανιστεί η Ένωση με αποφασιστικότητα και σύμπνοια στη Ντόχα.
<P>
Γνωρίζετε βέβαια όλοι σας ότι η Επιτροπή διαπραγματεύεται εκ μέρους της Ευρωπαϊκής Ένωσης για εμπορικά ζητήματα και επομένως ο Επίτροπος Pascale Lamy, ο οποίος θα λάβει το λόγο μετά από μένα, διαδραματίζει ένα εξαιρετικά αποφασιστικό ρόλο τον οποίο εκτιμούμε τα μάλλα.
<P>
Θα ήθελα να αναφέρω επίσης προς πληροφόρησή σας ότι το ζήτημα της προετοιμασίας της τέταρτης υπουργικής διάσκεψης του Παγκοσμίου Οργανισμού Εμπορίου συζητήθηκε και στο Συμβούλιο Κοινωνικών Υποθέσεων, στο Συμβούλιο Γεωργίας και αν δεν απατώμαι θα συζητηθεί και στο Συμβούλιο Περιβάλλοντος προκειμένου να υπάρξει συντονισμός των θέσεων ή τουλάχιστον ενημέρωση σχετικά με τα ζητήματα που είναι σημαντικά για την κάθε πλευρά.
<P>
Ένας νέος γύρος ευρέων διαπραγματεύσεων θα μας επιτρέψει να πραγματοποιήσουμε πρόοδο προς την κατεύθυνση της περαιτέρω απελευθέρωσης και της ρύθμισης του Παγκοσμίου Εμπορίου, γεγονός εξαιρετικά σημαντικό για πολλούς λόγους.
<P>
Πρώτον, η διάσκεψη πραγματοποιείται σε περίοδο επιβράδυνσης της παγκόσμιας οικονομίας, κατάσταση που επιδεινώθηκε περαιτέρω από τα δραματικά γεγονότα της 11ης Σεπτεμβρίου, τα οποία έχουν αρνητικές επιπτώσεις στην οικονομική ανάπτυξη τόσο των βιομηχανικών όσο και των αναπτυσσομένων χωρών.
<P>
Η συμφωνία σχετικά με την έναρξη νέου γύρου θα στείλει επομένως ένα σημαντικό και θετικό μήνυμα προς την παγκόσμια οικονομία. Οι αρχηγοί κρατών και κυβερνήσεων της Ευρωπαϊκής Ένωσης, καθώς και ο Πρόεδρος της Επιτροπής απηύθυναν έκκληση κατά το τελευταίο άτυπο Συμβούλιο στη Γάνδη προκειμένου, παραθέτω: "να εργαστούμε δραστήρια για την διεξαγωγή των διαπραγματεύσεων στον ΠΟΕ. Δεδομένης της σημερινής αστάθειας που επικρατεί στην οικονομία, η περαιτέρω ελευθέρωση του εμπορίου στη βάση κανόνων που στηρίζονται σε ένα πολύπλευρο σύστημα με μία πραγματική αναπτυξιακή διάσταση, είναι σημαντικότερη από ποτέ, τόσο σε οικονομικό όσο και σε πολιτικό επίπεδο" - τέλος παράθεσης.
<P>
Κύριε Πρόεδρε, κύριε Επίτροπε, κυρίες και κύριοι, ένας νέος γύρος εμπορικών διαπραγματεύσεων είναι επίσης εξαιρετικά σημαντικός για τις αναπτυσσόμενες χώρες. Πρέπει πράγματι να επιτρέψει τη βελτίωση της ενσωμάτωσης στο πολυμερές εμπορικό σύστημα των αναπτυσσόμενων χωρών, και ειδικότερα των λιγότερο προηγμένων χωρών, κυρίως μέσω μιας καλύτερης πρόσβασης στις αγορές, μέσω μέτρων που θα διευκολύνουν την υλοποίηση συμφωνιών που έχουν ήδη συναφθεί, καθώς και με τη βοήθεια μέτρων που προορίζονται να καταστήσουν πιο λειτουργική την ειδική και διαφοροποιημένη μεταχείριση υπέρ των χωρών αυτών. Τρίτον, ένας νέος γύρος διαπραγματεύσεων έχει στόχο να ενισχύσει το σύστημα του ΠΟΕ που βασίζεται σε κανόνες, το "rules-based system», όπως λέγεται στα αγγλικά, και αυτό διευκρινίζοντας και αποσαφηνίζοντας τις υφιστάμενες διατάξεις, κυρίως σε θέματα εμπορίου και περιβάλλοντος, και επεκτείνοντας το πεδίο εφαρμογής του ΠΟΕ σε νέους τομείς όπως οι επενδύσεις, ο ανταγωνισμός και η διευκόλυνση των συναλλαγών, κατά τρόπο ώστε ο ΠΟΕ να προσαρμοστεί στις ανάγκες που δημιουργεί η ανάπτυξη της παγκόσμιας οικονομίας και να ανταποκριθεί στις ανησυχίες που προκύπτουν από την παγκοσμιοποίηση.
<P>
Η Ευρωπαϊκή Ένωση θα προσπαθήσει επίσης να προωθήσει την πολυμερή διακυβέρνηση διασφαλίζοντας την αύξηση της συνεκτικότητας και τη βελτίωση της συνεργασίας του ΠΟΕ με άλλους διεθνείς οργανισμούς, κυρίως με τη ΔΟΕ, έτσι ώστε να συμβάλει στον καλύτερο έλεγχο της παγκοσμιοποίησης.
<P>
Θα ήθελα να υπογραμμίσω ότι η Ευρωπαϊκή Ένωση δεν επιδιώκει αποκλειστικά την περαιτέρω ελευθέρωση του παγκοσμίου εμπορίου, αλλά και την περαιτέρω ρύθμισή του συγχρόνως. Ο στόχος αυτός βρίσκει εξάλλου απολύτως σύμφωνη την κοινή γνώμη των κρατών μελών. Τα μη εμπορικά ζητήματα, η περαιτέρω πρόοδος προς την κατεύθυνση της διαφάνειας στο μηχανισμό του ΠΟΕ, η διατήρηση του ευρωπαϊκού προτύπου κρατικών υπηρεσιών και το ειδικό καθεστώς των υπηρεσιών αποτελούν ορισμένους από τους στόχους που πρεσβεύει η Ευρωπαϊκή Ένωση.
<P>
Από κοινού με τις αναπτυσσόμενες χώρες πραγματοποιήθηκε κατά τα τελευταία χρόνια μία σημαντική προσπάθεια σχετικά με την προβληματική της εφαρμογής. Έτσι έγινε δυνατό να εντοπιστούν τα σχετικά θέματα. Σε ορισμένες περιπτώσεις πρόκειται για την εφαρμογή των συμφωνιών ή για τη διευκρίνισή τους ή για την αποσαφήνιση της ερμηνείας του κειμένου των συμφωνιών.
<P>
Σε άλλες περιπτώσεις αφορά ζητήματα τα οποία θα μπορούσαν να περιλαμβάνουν την επίσημη τροποποίηση των ισχυουσών συμφωνιών. Η διαδικασία αυτή είναι επομένως επίπονη. Πρόκειται για μία διαδικασία στην οποία συμμετέχει δραστήρια η Ευρωπαϊκή Ένωση συνειδητοποιώντας πλήρως ότι αποτελεί ένα ζωτικό ζήτημα για πολλές χώρες.
<P>
Θα ήθελα να επιστήσω την προσοχή σας στο γεγονός ότι, πέρα από αυτήν την προσπάθεια που πραγματοποιούμε από κοινού με τις αναπτυσσόμενες χώρες, θα πρέπει να πραγματοποιηθεί και μία προσπάθεια από κοινού με τις λεγόμενες "πλούσιες χώρες" οι οποίες αρχικά, στις αρχές του έτους, δεν ήταν καθόλου πεπεισμένες - άλλη περισσότερο και άλλη λιγότερο - ότι υπάρχει πραγματικό πρόβλημα σχετικά με την εφαρμογή των συμφωνιών όσον αφορά τις αναπτυσσόμενες χώρες.
<P>
(FR) Κύριε Επίτροπε, κύριε Πρόεδρε, κυρίες και κύριοι, εδώ και περισσότερο από ένα χρόνο η Ευρωπαϊκή Ένωση διαδραματίζει ένα ρόλο κλειδί σε ένα άλλο σημαντικό θέμα, την αναζήτηση λύσης που θα επιτρέψει στους φτωχότερους πληθυσμούς του κόσμου να έχουν πραγματική και αποτελεσματική πρόσβαση στα φάρμακα.
<P>
Το σχέδιο δράσης της Ευρωπαϊκής Επιτροπής στον τομέα αυτό εγκρίθηκε από το Συμβούλιο "Γενικές Υποθέσεις" τον περασμένο Μάιο. Η Ένωση εργάζεται με σκοπό να μπορέσει να εγκριθεί στην τέταρτη υπουργική διάσκεψη στη Ντόχα μια ξεχωριστή δήλωση σχετικά με την πρόσβαση στα φάρμακα και με τη συμφωνία για τα δικαιώματα πνευματικής ιδιοκτησίας στον τομέα του εμπορίου.
<P>
Αυτές τις ημέρες, οι διαβουλεύσεις στο πλαίσιο του ΠΟΕ επικεντρώνονται στο σχέδιο της υπουργικής δήλωσης και στο σχέδιο απόφασης σχετικά με τα ζητήματα που συνδέονται με την εφαρμογή. Δύο κείμενα κατατέθηκαν στις 26 Σεπτεμβρίου από τον Stuart Harbinson, πρόεδρο του Γενικού Συμβουλίου του ΠΟΕ. Τα κείμενα αυτά, τα οποία πολλά μέλη του ΠΟΕ θεωρούν ότι αποτελούν καλές βάσεις εργασίας, θα προσαρμοστούν ανάλογα με τις διαπραγματεύσεις που έχουν πραγματοποιηθεί από τη δημοσίευσή τους και μετά.
<P>
Για την Ευρωπαϊκή Ένωση, το σχέδιο της υπουργικής δήλωσης παρουσιάζει το πλεονέκτημα ότι λαμβάνει υπόψη τη μεγάλη ποικιλία των θεμάτων που μας απασχολούν. Εντούτοις, το κείμενο δεν ανταποκρίνεται στις προσδοκίες μας σε πολλούς τομείς. Ο Επίτροπος Pascal Lamy θα σχολιάσει αναμφίβολα το σημείο αυτό στην παρέμβασή του και η Επιτροπή θα συνεχίσει τις προσπάθειές της προκειμένου η υπουργική δήλωση να ανταποκρίνεται στις ανησυχίες και τα συμφέροντα της Ένωσης.
<P>
Η ενεργή συμμετοχή μας στις διαπραγματεύσεις σχετικά με την ημερήσια διάταξη του νέου γύρου διαπραγματεύσεων γίνεται μέσα σε πνεύμα διαφάνειας και ευελιξίας, καθώς και με το ιδιαίτερο μέλημα να βοηθήσουμε τις αναπτυσσόμενες χώρες προασπίζοντας παράλληλα τους στόχους και τα νόμιμα συμφέροντα της Ένωσης. Αν θεωρήσουμε ότι οι διαφορετικές συνιστώσες που θα περιληφθούν στο νέο γύρο διαπραγματεύσεων και τα ζητήματα εφαρμογής συνιστούν ένα ενιαίο σύνολο, η τελική εκτίμηση της Ένωσης θα αφορά ταυτόχρονα την ισορροπία του συνόλου καθώς την ισορροπία στο εσωτερικό των διαφόρων εξεταζόμενων θεμάτων.
<P>
(NL) Κύριε Πρόεδρε, κύριε Επίτροπε, θα ήθελα εν κατακλείδι να υπογραμμίσω ότι η επόμενη υπουργική διάσκεψη του Παγκοσμίου Οργανισμού Εμπορίου αποσκοπεί στην περαιτέρω προσαρμογή του ρυθμιστικού χαρακτήρα του παγκοσμίου εμπορίου και ότι η διάσκεψη αυτή μας προσφέρει τη δυνατότητα να δώσουμε μία ισχυρή ώθηση στην παγκόσμια οικονομία ξεκινώντας ένα νέο εμπορικό γύρο.
<P>
Τέλος, θα ήθελα να υπογραμμίσω τις θετικές πολιτικές και οικονομικές συνέπειες από ένα τέτοιο γύρο. Αυτό, θα πρέπει να συμβάλει στην ενίσχυση της διεθνούς αλληλεγγύης, στην μείωση των ανισοτήτων και στη σταθερότητα στον πλανήτη, καθώς επίσης και στην αύξηση της σταθερότητας στην παγκόσμιας οικονομία.

<SPEAKER ID=99 LANGUAGE="FR" NAME="Lamy">
. (FR) Κύριε Πρόεδρε, θα ήθελα καταρχάς να ευχαριστήσω το Ευρωπαϊκό Κοινοβούλιο που οργάνωσε αυτή τη συζήτηση σχετικά με την πρόοδο της προετοιμασίας της επόμενης υπουργικής διάσκεψης του ΠΟΕ, δύο εβδομάδες πριν από την έναρξή της και σε μια στιγμή που διεξάγονται εντατικές συζητήσεις, στη Γενεύη και αλλού, σχετικά με το πρόγραμμα των διαπραγματεύσεων που πρόκειται να ξεκινήσουν. Θα ήθελα στη συνέχεια να σας πω ότι, ως διαπραγματευτής εξ ονόματος της Ένωσης, αποδίδω μεγάλη σημασία στην ενεργή συμμετοχή του Ευρωπαϊκού Κοινοβουλίου στη συζήτηση αυτή. Όπως γνωρίζετε, αγωνιστήκαμε μαζί, κατά τη διάρκεια της τελευταίας διακυβερνητικής διάσκεψης - η οποία εκπόνησε αυτό που αποκαλούμε Συνθήκη της Νίκαιας -, για την ενίσχυση των αρμοδιοτήτων του Κοινοβουλίου σε θέματα εμπορικής πολιτικής. Όπως γνωρίζετε επίσης, τα κράτη μέλη δεν ενέκριναν τις προτάσεις μας. Σε αυτές τις συνθήκες, η Επιτροπή κάνει ό,τι περνά από το χέρι της, εντός του πλαισίου το οποίο επέβαλε η Συνθήκη, για να ενημερώνει το Ευρωπαϊκό Κοινοβούλιο και να εξασφαλίζει τη συμμετοχή του στην εμπορική πολιτική της Ένωσης. Γνωρίζετε επίσης ότι υποστηρίζουμε τη δημιουργία ενός συμβουλευτικού κοινοβουλευτικού οργανισμού στο πλαίσιο του ΠΟΕ, προκειμένου να ενισχύσουμε τη συμμετοχή των βουλευτών στο πολυμερές εμπορικό σύστημα. Είμαι βαθιά πεπεισμένος ότι, αν θέλουμε την υποστήριξη της κοινής γνώμης των χωρών μας, αν θέλουμε να αυξήσουμε τη νομιμότητα του ΠΟΕ, η ενίσχυση της συμμετοχής των βουλευτών στις εργασίες του είναι όχι μόνο δυνατή αλλά επίσης, και προπάντων, αναγκαία.
<P>
Ποιο είναι λοιπόν το πρόγραμμα των διαπραγματεύσεων που προτείνει η Ένωση; Εδώ και δύο χρόνια - μετά το Σηάτλ - είχαμε τη δυνατότητα να συζητήσουμε μαζί επανειλημμένα την πορεία της προετοιμασίας της επόμενης υπουργικής διάσκεψης. Οι ανταλλαγές απόψεων που πραγματοποιήσαμε εδώ ή στο πλαίσιο επιτροπών τροφοδότησαν τους δικούς μας προβληματισμούς σχετικά με τη στρατηγική που πρέπει να εφαρμοστεί. Τα μελήματα και οι ανησυχίες που προβάλατε κατά τη διάρκεια αυτών των επαφών συμφωνούν σε πολύ μεγάλο βαθμό με αυτά της Επιτροπής. Όπως και εμείς, θέλετε ένα πρόγραμμα διαπραγματεύσεων σχετικά με την ελευθέρωση των συναλλαγών και των επενδύσεων, προκειμένου να ανταποκριθούμε στις ανάγκες των εξαγωγέων μας και των εξαγωγέων των αναπτυσσόμενων χωρών. Αλλά, όπως και εμείς, θέλετε επίσης ένα πρόγραμμα διαπραγματεύσεων που να αφορά τον καθορισμό νέων κανόνων, τη διευκρίνιση των υφιστάμενων κανόνων και τη διάρθρωση των κανόνων του Παγκόσμιου Οργανισμού Εμπορίου και άλλων διεθνών οργανισμών στον τομέα της κοινωνίας και του περιβάλλοντος καθώς και στον τομέα της υγείας ή της ασφάλειας των τροφίμων. Πρόκειται πράγματι για κανόνες που μπορούν να διασφαλίσουν ταυτόχρονα μια μεγαλύτερη αποτελεσματικότητα των αγορών, μια καλύτερη κοινωνική ανάπτυξη και μια ικανοποιητική προστασία του περιβάλλοντος. Κατά την άποψή μας, το κλειδί για την αειφόρο ανάπτυξη όλου του πλανήτη έγκειται στο συνδυασμό του ανοίγματος των αγορών και της εφαρμογής πολυμερών κανόνων. Για αυτό το λόγο, η ημερήσια διάταξη την οποία υποστηρίζει η Ένωση από το Σηάτλ και μετά περιλαμβάνει τρεις πτυχές: πρόσβαση στις αγορές, ρύθμιση και ολοκλήρωση των αναπτυσσόμενων χωρών· η ενότητα των τριών αυτών πτυχών πρέπει να διασφαλίζεται μέσω αυτού που στα αγγλικά αποκαλούμε single undertaking. Θέλουμε τέλος μια έντονη διαπραγμάτευση και μια ταχεία ολοκλήρωση.
<P>
Ορισμένοι από εσάς εκπλήσσονται ίσως που δεν αλλάξαμε ούτε πορεία ούτε χρονοδιάγραμμα μετά από τα τρομερά γεγονότα της 11ης Σεπτεμβρίου. Αυτό αξίζει μια μικρή επεξήγηση. Μια προσέγγιση βασιζόμενη στην αρχή της συστηματικής ελευθέρωσης μας φαινόταν αναγκαία ήδη πριν από τις 11 Σεπτεμβρίου. Έγινε ακόμη πιο αναγκαία μετά από τις τρομοκρατικές επιθέσεις. Η διαδικασία ανοίγματος, ρύθμισης των συναλλαγών, ολοκλήρωσης των αναπτυσσόμενων χωρών και το μέλημα για τον αειφόρο χαρακτήρα της περιβαλλοντικής και κοινωνικής πολιτικής δεν είναι σήμερα λιγότερο αναγκαία απ' ό,τι εχθές. Είναι παράγοντες σταθερότητας και ασφάλειας στις σχέσεις μεταξύ των χωρών ή μεταξύ των γενεών. Η διαβούλευση, η διαπραγμάτευση, η ειρηνική επίλυση των εμπορικών συγκρούσεων μετέβαλαν το διεθνές εμπόριο σε ένα είδος προηγμένης μορφής της διεθνούς διακυβέρνησης, όπου κάθε εταίρος συμμετέχει στις αποφάσεις. Έναντι της αποσταθεροποίησης που έχει προκληθεί από τις επιθέσεις, πρέπει να ενισχύσουμε περαιτέρω την υπεροχή της πολυμερούς συμμετοχής, που είναι για εμάς ο καλύτερος τρόπος για να γίνει η παγκοσμιοποίηση ουσιαστική πραγματικότητα. Φυσικά, ο ΠΟΕ είναι ένας μόνο από τους πυλώνες του πολυμερούς συστήματος που πρέπει να ανταποκριθεί στις προκλήσεις της παγκοσμιοποίησης. Ένας κύκλος διαπραγματεύσεων στο πλαίσιο του ΠΟΕ αποτελεί συνεπώς αναγκαία προϋπόθεση, ασφαλώς, αλλά όχι ικανή. Θα πρέπει επίσης να ενισχύσουμε άλλους οργανισμούς διακυβέρνησης σε θέματα περιβάλλοντος, κοινωνικής ανάπτυξης, χρηματοδότησης της ανάπτυξης και υποστήριξης των καλών εσωτερικών πολιτικών.
<P>
Ας δούμε επί του παρόντος ποιες είναι οι προοπτικές όσον αφορά την υπουργική διάσκεψη που θα πραγματοποιηθεί σε δεκαπέντε ημέρες. Γενικά, θεωρώ ότι είμαστε σε καλύτερη κατάσταση απ' ό,τι στην αντίστοιχη περίοδο πριν από το Σηάτλ. Οι προετοιμασίες εκτυλίσσονται μέσα σε πνεύμα θετικής συνεργασίας. Συμφωνούμε σε μεγάλο βαθμό με την πεποίθηση σύμφωνα με την οποία το πολυμερές σύστημα πρέπει να αποτελέσει περισσότερο από ποτέ μια ουσιαστική συνιστώσα της ανάπτυξης και της ευημερίας. Πιστεύω ότι πρέπει να επισημάνουμε επίσης ότι η διαφάνεια, το εποικοδομητικό πνεύμα, οι προσπάθειες πολλών από τους εταίρους - οι δικές μας, των κρατών μελών, ενός αυξανόμενου αριθμού αναπτυσσόμενων χωρών - έχουν συμβάλλει στο να μειωθούν εν μέρει οι αποκλίσεις που είχαν εμποδίσει την επιτυχία της διάσκεψης στο Σηάτλ. Αυτό φάνηκε ξεκάθαρα κατά τη διάρκεια της τελευταίας περιορισμένης άτυπης συνόδου των Υπουργών Εμπορίου του ΠΟΕ, που πραγματοποιήθηκε στη Σιγκαπούρη στις 13 και 14 Οκτωβρίου 2001 και στην οποία συμμετείχα. Πιστεύω ότι αυτό αντικατοπτρίστηκε επίσης καλά στη σύνοδο των Υπουργών Εμπορίου της Οικονομικής Συνεργασίας Ασίας-Ειρηνικού (των παράκτιων χωρών του Ειρηνικού), την περασμένη εβδομάδα. Φρονώ ότι έχουμε φτάσει τώρα στο σημείο όπου ένας φιλόδοξος, ισορροπημένος κύκλος διαπραγματεύσεων που θα ανταποκρίνεται στους κύριους στόχους της Ένωσης είναι δυνατός.
<P>
Φυσικά, δεν φτάσαμε ακόμη στο στόχο. Θα μπούμε τώρα στην τελική και κρίσιμη φάση, πριν από τη Ντόχα. Όπως γνωρίζετε, ένα σχέδιο υπουργικής δήλωσης, το οποίο θα αποτελέσει την εντολή διαπραγμάτευσης για το νέο γύρο, τέθηκε επί τάπητος στις 26 Σεπτεμβρίου του τρέχοντος έτους. Θεωρήθηκε από το σύνολο των μελών του ΠΟΕ ως μια λογική βάση εργασίας. Κανείς, φυσικά, δεν είναι απόλυτα ικανοποιημένος, πράγμα που, αν κανείς γνωρίζει τη νοοτροπία του ΠΟΕ, ξέρει ότι είναι μάλλον καλό σημάδι πριν από μια διαπραγμάτευση. Προφανώς, το κείμενο αυτό δεν είναι αποδεκτό στο σύνολό του, ούτε καν από εμάς, και θα σας επισημάνω τις πιο σημαντικές δυσκολίες, επί των οποίων πρέπει ακόμη να εργαστούμε.
<P>
Η πρώτη αφορά το εμπόριο και το περιβάλλον, τομείς στους οποίους ανησυχούμε ιδιαίτερα για την έλλειψη φιλόδοξων προτάσεων. Επιθυμούμε σαφώς να καταστήσουμε την εντολή διαπραγμάτευσης πιο ουσιαστική. Σημειώνονται μεμονωμένες πρόοδοι, αλλά πρέπει να αναγνωρίσουμε ότι οι περισσότεροι εταίροι μας μεταξύ των αναπτυσσόμενων χωρών είναι ακόμη, το λιγότερο, διστακτικοί στην ιδέα να αποδεχτούν διαπραγματεύσεις στο θέμα αυτό. Θα κάνουμε ό,τι μπορούμε, τις ερχόμενες ημέρες, για να βελτιώσουμε αυτή την κατάσταση. Είπα ξεκάθαρα στους συναδέλφους μου, στη Σιγκαπούρη, ότι μια εντολή για το θέμα αυτό δεν είναι μονάχα μια πολιτική αναγκαιότητα για την Ένωση, αλλά ότι πρέπει να εξυπηρετεί το συμφέρον όλων των μελών του Παγκόσμιου Οργανισμού Εμπορίου και του πολυμερούς συστήματος στο σύνολό του. Πιστεύω ότι έχει περάσει το μήνυμα όσον αφορά την πολιτική σημασία που έχει το ζήτημα αυτό για εμάς. Απομένει να εξαχθούν από αυτό τα λειτουργικά συμπεράσματα. Η δεύτερη δυσκολία, μετά το περιβάλλον, είναι η γεωργία, που παραμένει ένα πολύ ευαίσθητο θέμα. Το σχέδιο που εξετάζεται μοιάζει να προδικάζει από πολλές απόψεις το αποτέλεσμα των διαπραγματεύσεων, εφόσον στοχεύει κυρίως στην σταδιακή κατάργηση των κατηγοριών των επιδοτήσεων, θέμα που υπερβαίνει σημαντικά την εντολή την οποία λάβαμε, ο Franz Fischler και εγώ·

<SPEAKER ID=100 NAME="Πρόεδρος">
Επίτροπε κύριε Lamy, σας ζητώ να διακόψετε την παρέμβασή σας. Όπως φυσικά όλοι αντιλαμβάνονται, πρόκειται για άσκηση εκκένωσης του Κοινοβουλίου. Θα διακόψουμε τη συνεδρίαση και θα εγκαταλείψουμε αμέσως την αίθουσα. Ζητώ από τους κυρίους βουλευτές να ακολουθήσουν με ηρεμία και τάξη τις οδηγίες του προσωπικού ασφαλείας του Σώματος, εξερχόμενοι από τις εξόδους κινδύνου.
<P>
Η συνεδρίαση διακόπτεται και θα συνεχιστεί όταν οι κώδωνες θα σημάνουν ότι οι εργασίες συνεχίζονται κανονικά.
<P>
(Η συνεδρίαση διακόπτεται στις 16.35 για άσκηση εκκένωσης και συνεχίζεται στις 17.10)

<SPEAKER ID=101 LANGUAGE="FR" NAME="Lamy">
. (FR) Κύριε Πρόεδρε, επαναλαμβάνω λοιπόν αυτά που έλεγα πριν από αυτή τη σύντομη διακοπή, δηλαδή ότι το σχέδιο δήλωσης για τη Διάσκεψη της Ντόχα, το οποίο βρίσκεται σήμερα επί τάπητος, μας δημιουργεί ορισμένα προβλήματα σε θέματα περιβάλλοντος, σε θέματα γεωργίας, και έρχομαι τώρα στον κοινωνικό τομέα: δεν είμαστε επίσης απόλυτα ικανοποιημένοι με ορισμένες πτυχές της δήλωσης, και κυρίως με την αναφορά στον κοινωνικό τομέα. Είναι κατά τη γνώμη μας πολύ αδύναμη και πρέπει να ενισχυθεί για να αντικατοπτρίσει πιο ικανοποιητικά τη σπουδαιότητα του ζητήματος αυτού στις κοινωνίες μας και τη φιλοδοξία μας, διότι αυτή είναι η εντολή μου, να δούμε να καθιερώνεται ένας διεθνής διάλογος με τη συμμετοχή πολλών οργανισμών σχετικά με το θέμα αυτό.
<P>
Όσον αφορά την επένδυση και τον ανταγωνισμό, μία από τις εναλλακτικές λύσεις που προτάθηκε, να περιοριστούμε δηλαδή σε προγράμματα εργασίας, δεν μας αρμόζει. Τα προγράμματα εργασίας, κατά τη γνώμη μας, δεν μπορούν να υποκαταστήσουν τις διαπραγματεύσεις, ακόμη και αν σκεφτούμε έναν έξυπνο μηχανισμό διάρθρωσης μεταξύ προγράμματος εργασίας και διαπραγμάτευσης, εφόσον, φυσικά αυτό θα έχει συμφωνηθεί εκ των προτέρων.
<P>
Το ζήτημα της σχέσης μεταξύ υγείας και πνευματικής ιδιοκτησίας, στο οποίο αναφέρθηκε η Πρόεδρος του Συμβουλίου πριν από λίγο, εξακολουθεί να είναι εξίσου δύσκολο. Όπως γνωρίζετε, ασχολούμαστε εντόνως με αυτό το θέμα και προσπαθούμε δραστήρια να επιτύχουμε τη σύγκλιση των πλέον ακραίων θέσεων προκειμένου να καταλήξουμε στη Ντόχα σε μια ουσιαστική πολιτική δήλωση που να συμβιβάζει την ευελιξία της συμφωνίας για την πνευματική ιδιοκτησία με, αφενός, την ανάγκη των αναπτυσσόμενων χωρών για πρόσβαση στα βασικά φάρμακα και, αφετέρου, το μέλημα να διασφαλιστεί η καινοτομία μέσω της έρευνας.
<P>
Αυτά όσον μας αφορά. Αλλες αντιπροσωπείες έχουν προφανώς τις δικές τους ανησυχίες σχετικά με την υπουργική δήλωση. Για ένα ορισμένο αριθμό αναπτυσσόμενων χωρών, η εφαρμογή των υφιστάμενων συμφωνιών του ΠΟΕ, ή σε πολλές περιπτώσεις η αναπροσαρμογή τους, έχει πρωταρχική σημασία και οφείλουμε, κατά τη γνώμη μας, να είμαστε έτοιμοι να απαντήσουμε με ανοικτό και εποικοδομητικό τρόπο σε αυτές τις ανησυχίες.
<P>
Ορισμένες από τις λιγότερο ανεπτυγμένες χώρες έχουν πραγματικό πρόβλημα ανεπάρκειας ικανοτήτων και πόρων και αυτό το πρόβλημα θα πρέπει να βρει μια λύση στις μελλοντικές εργασίες του Παγκόσμιου Οργανισμού Εμπορίου.
<P>
Παρά τις ανησυχίες τις οποίες επισήμανα, η πλειονότητα των χωρών μελών του ΠΟΕ μου φαίνονται σήμερα ολοένα και περισσότερο διατεθειμένες να δείξουν την απαραίτητη ευελιξία και διαφάνεια για να ξεκινήσει στη Ντόχα μια επαρκώς φιλόδοξη ως προς την ουσία της διαπραγμάτευση, και αρχίζω να πιστεύω ότι θα μπορέσουμε να ξαναβρούμε εκεί τέσσερις προτεραιότητες: την ελευθέρωση των συναλλαγών, την ενίσχυση των κανόνων, την ενσωμάτωση της ανάπτυξης στην καρδιά της πολυμερούς ημερήσιας διάταξης και την ενσωμάτωση στον ΠΟΕ των στόχων της αειφόρου ανάπτυξης. Όλα αυτά θα έχουν ως προορισμό να λάβουν καλύτερα υπόψη τις ανησυχίες των συμπολιτών μας.
<P>
Ελπίζω, εξ ονόματος της Επιτροπής ότι το ψήφισμα που θα ψηφίσετε αύριο θα δώσει μια σαφή και ισχυρή στήριξη σε αυτούς τους στόχους της Ευρωπαϊκής Ένωσης. Αν το κάνετε, αυτό θα ενισχύσει τη θέση του διαπραγματευτή και θα δώσει ένα πολιτικό μήνυμα στους εμπορικούς εταίρους μας, αλλά και στους συμπολίτες μας, ένα μήνυμα που θα λέει ότι η Ευρωπαϊκή Ένωση δεν θα αρκεστεί, σε αυτή τη διαπραγμάτευση, σε μια προσέγγιση business as usual.
<P>
Θα ήθελα επίσης, τελειώνοντας, να επωφεληθώ αυτής της ευκαιρίας για να καλωσορίσω, εξ ονόματος της Επιτροπής, τα μέλη του Σώματός σας που θα συμμετάσχουν στην αντιπροσωπεία μας στη Ντόχα και θα συνεχίσουμε, στη Ντόχα, τις καλές πρακτικές της μεταξύ μας συνεργασίας που είχαμε, πιστεύω, αναπτύξει στο Σηάτλ. Αυτό ήταν, εν πάση περιπτώσει, το αποτέλεσμα του ερωτηματολογίου που σας είχα αποστείλει τότε, στο οποίο τα περισσότερα μέλη αυτής της αντιπροσωπείας είχαν απαντήσει, και υπολογίζω στη δυναμική υποστήριξή σας για να προωθήσουμε την κοινή μας, θέλω να πιστεύω, ατζέντα.

<SPEAKER ID=102 LANGUAGE="FI" NAME="Suominen">
Kύριε Πρόεδρε, κύριε υπουργέ, κύριε Επίτροπε Lamy, είμαι ικανοποιημένος που μπορώ να διαβεβαιώσω εξ ονόματος της Ομάδας του ΕΛΚ - ΕΔ ότι οι μεγάλες ομάδες του Κοινοβουλίου μπόρεσαν αρκετά εύκολα να καταλήξουν σε ομοφωνία σχετικά με την κοινή δήλωση για την οποία θα αποφασίσουμε αύριο, μετά την ολοκλήρωση της αποψινής συζήτησης. Αυτό καταδεικνύει ότι, όσον αφορά τα διάφορα μεγάλα ζητήματα, επικρατεί μια κοινή θεώρηση, η οποία ξεπερνά τα όρια των ομάδων.
<P>
Τους τελευταίους μήνες δεν έχουμε συναντήσει πολύ συχνά τον Επίτροπο Pascal Lamy, αυτή τη φορά λοιπόν μπορώ να δηλώσω ότι χαιρόμαστε που τον ξαναβλέπουμε. Ο άνδρας αυτός, με το ζήλο και τη γνώση που τον διακρίνει, έχει γυρίσει όλον τον κόσμο στην προσπάθειά του να δημιουργήσει καινούργια βάση για το νέο γύρο των διαβουλεύσεων του ΠΟΕ, ο οποίος θα αποφασιστεί στη Ντόχα περί τα μέσα Νοεμβρίου. Ωστόσο παρόλη την πίεση χρόνου ο Επίτροπος πρόλαβε να ενημερώσει με σωστό και επαρκή τρόπο την κοινοβουλευτική αντιπροσωπεία που θα μεταβεί στη Ντόχα. Ευχαριστώ επίσης για την γνωστοποίηση, πραγματικά δεν γνώριζα ότι το μήνυμά του είναι τόσο φλογερό ώστε να πρέπει να διοργανώσουμε άσκηση πυρκαγιάς για να το αντέξουμε.
<P>
Η Ομάδα μου υποστηρίζει πλήρως τη συγκεκριμένη γραμμή των διαπραγματεύσεων, στην οποία κατέληξε το Συμβούλιο ήδη όταν επρόκειτο για τη Σύνοδο του Σηάτλ. Ο νέος γύρος διαπραγματεύσεων, ο οποίος θα εξετάσει την ελευθέρωση της διεθνούς αγοράς και τους κανόνες του παιχνιδιού, θα πρέπει να εξετάσει τα θέματα σε ευρεία βάση, ούτως ώστε να ενισχυθεί η αειφόρος οικονομική ανάπτυξη, να ενδυναμωθεί, να προωθηθεί και να ανανεωθεί το σύστημα εμπορίου που βασίζεται σε διεθνείς κανόνες και να διασφαλιστεί η δίκαιη κατανομή των ωφελειών που προκύπτουν από το σύστημα αυτό. Επιπλέον, εκφράζουμε την ικανοποίησή μας για τη διεξαγωγή της συνόδου στη Ντόχα του Κατάρ. Τώρα είναι η στιγμή να αποδείξουμε ότι η τρομοκρατία δεν μπορεί να μας φοβίσει αλλά ότι εμείς εξακολουθούμε να εργαζόμαστε με βάση την αρχή business as usual, επιδιώκοντας την απελευθέρωση της διεθνούς συνεργασίας προς όφελος ενός δικαιότερου εμπορίου. Ακόμη θα πρέπει να εργαστούμε για ένα καλύτερο περιβάλλον, για την κοινωνική ανάπτυξη, τη μείωση της φτώχειας και τα ανθρώπινα δικαιώματα.
<P>
Ορισμένοι κύκλοι θα επιθυμούσαν την άρση του ελεύθερου εμπορίου, την κατάργηση του ΠΟΕ και την επιστροφή στο εμπόριο που βασίζεται σε διμερείς κανόνες. Η ατραπός αυτή - αγαπητοί συνάδελφοι - θα οδηγούσε στον προστατευτισμό, ακολούθως σε εμπορικούς πολέμους και ίσως τελικά και σε ένοπλες διαμάχες. Η ατραπός αυτή θα ικανοποιούσε ιδιαίτερα όσους αντιμάχονται την ελευθερία, τη δημοκρατία, το κράτος δικαίου, την κοινωνική ανάπτυξη και τα ανθρώπινα δικαιώματα
<P>
Ευχαριστώ όλους τους συναδέλφους οι οποίοι εργάστηκαν, προκειμένου να διεξαχθεί μια σύνοδος των κοινοβουλίων στο πλαίσιο της διάσκεψης της Ντόχα. Θα ήθελα να αναφέρω τα ονόματα των συναδέλφων Erika Mann και Konrad Schwaiger. Ακούσαμε απόψε ότι παραμένει αβέβαιο εάν τελικά αποσταλεί αντιπροσωπεία του Κογκρέσου των ΗΠΑ. Εύχομαι το Κογκρέσο των ΗΠΑ να αποστείλει μια αντιπροσωπεία τόσο ισχυρή τουλάχιστον όσο και η δική μας, διότι χωρίς εκείνη εμείς θα υπερτερούμε ελαφρώς. Πιστεύω ότι τα προσεχή έτη θα μπορέσουμε να προωθήσουμε την κοινοβουλευτική παρακολούθηση του διεθνούς εμπορίου, γεγονός που είναι σημαντικό προκειμένου οι εργασίες ενός οργανισμού όπως ο ΠΟΕ να είναι ανοιχτές στους πολίτες και συνεπώς στην δραστηριότητα που έχει υποβληθεί προς έγκριση στο πλαίσιο αυτό.

<SPEAKER ID=103 LANGUAGE="NL" NAME="Van den Berg">
Κύριε Πρόεδρε, σίγουρα η Ντόχα θα έκανε να κτυπήσει ο συναγερμός στο κτίριο αυτό!
<P>
Κατά τα δύο τελευταία χρόνια πολύ σωστά απευθύνθηκαν συχνά πυρά κατά του ΠΟΕ. Ορισμένοι από τους επικριτές του υποστηρίζουν ότι υπάρχουν τόσες ελλείψεις στον ΠΟΕ, ώστε δεν θα πρέπει να ξεκινήσουμε νέο γύρο εμπορικών διαπραγματεύσεων μέχρις ότου αντιμετωπιστούν τα προβλήματα που αφορούν λ.χ. την ισότιμη πρόσβαση στις παγκόσμιες αγορές για τις αναπτυσσόμενες χώρες, την έλλειψη δημοκρατίας και τη διαδικασία λήψης αποφάσεων εντός του ΠΟΕ, καθώς επίσης και την ανισορροπία μεταξύ εμπορικών και μη εμπορικών ζητημάτων.
<P>
Εμείς όμως, οι Σοσιαλδημοκράτες, συνάγουμε το αντίστροφο συμπέρασμα. Θα πρέπει να δοθεί απόλυτη προτεραιότητα, πιστεύουμε, στην επίλυση αυτών των προβλημάτων και ο καλύτερος τρόπος να επιλυθούν τα προβλήματα αυτά είναι ακριβώς να ξεκινήσει ένας νέος διαπραγματευτικός γύρος. Τότε μόνο θα μπορέσουν να πραγματοποιηθούν πραγματικές μεταρρυθμίσεις.
<P>
Η Ομάδα του ΕΣΚ υποστηρίζει ανεπιφύλακτα την διεξαγωγή ενός νέου γύρου εμπορικών διαπραγματεύσεων με μία ευρεία ημερήσια διάταξη με στόχο την πραγματοποίηση μεταρρυθμίσεων στον οικονομικό και πολιτικό τομέα. Είναι απλό, γνωρίζουμε ότι το εμπόριο ενισχύει την ανάπτυξη, προσελκύει επενδύσεις και δημιουργεί θέσεις απασχόλησης τόσο εντός όσο και εκτός της Ευρώπης.
<P>
Η παγκόσμια οικονομία ισορροπεί τη στιγμή αυτή μεταξύ ύφεσης και ανάκαμψης. Η ύφεση ως συνέπεια των τρομοκρατικών επιθέσεων της 11ης Σεπτεμβρίου θα αποτελέσει θρίαμβο για τους δράστες των επιθέσεων. Ποιοι θα υποφέρουν περισσότερο από την ύφεση; Θα υποφέρουν οι φτωχότεροι των φτωχών σε αυτό τον κόσμο. Η Παγκόσμια Τράπεζα προέβλεψε ότι οι τρομοκρατικές επιθέσεις θα μειώσουν την οικονομική ανάπτυξη στις αναπτυσσόμενες χώρες από το 5% στο 2,5%.
<P>
Οι αναμενόμενες συνέπειες λοιπόν: περίπου 10 εκατομμύρια περισσότεροι άνθρωποι κάτω από τα όρια της φτώχειας και 20 000-40 000 παιδιά κάτω των 5 ετών επιπλέον θα πεθάνουν. Πρόκειται για πραγματική καταστροφή!
<P>
Ένας νέος γύρος εμπορικών διαπραγματεύσεων είναι απαραίτητος προκειμένου να αποκατασταθεί κάπως η εμπιστοσύνη στην παγκόσμια οικονομία και να ανοίξει ο δρόμος εκ νέου για την αειφόρο ανάπτυξη. Γνωρίζουμε όμως ότι δεν αρκεί το εμπόριο και μόνο. Χωρίς έναν επαρκή ρυθμιστικό μηχανισμό αντιμετωπίζουμε τον εξαιρετικά σοβαρό κίνδυνο να κατανεμηθούν άνισα τα πλεονεκτήματα του εμπορίου και να αποβούν εις βάρος των περιβαλλοντικών και κοινωνικών προδιαγραφών.
<P>
Για το λόγο αυτό η Ομάδα του ΕΣΚ κατά τις διαβουλεύσεις με τις άλλες πολιτικές ομάδες σχετικά με το ψήφισμα επέμεινε να δοθεί απόλυτη προτεραιότητα κατά την τέταρτη Υπουργική Διάσκεψη στην αντιμετώπιση της φτώχειας στον πλανήτη, στις μεταρρυθμίσεις, στη δημοκρατία και στη σχέση μεταξύ εμπορικών και μη εμπορικών ζητημάτων.
<P>
Γιατί αυτό; Σκεφτείτε τις επιπτώσεις των κανόνων του ΠΟΕ σε ζητήματα όπως το περιβάλλον, η ασφάλεια των τροφίμων, τα δικαιώματα των εργαζομένων, η δυνατότητα των κυβερνήσεων να ρυθμίζουν τις υπηρεσίες κοινής ωφέλειας χωρίς να αντιμετωπίζουν τον κίνδυνο να σύρονται στα δικαστήρια από διψασμένες για κέρδος πολυεθνικές εταιρίες.
<P>
Κύριε Πρόεδρε, οι Σοσιαλδημοκράτες θεωρούν ουσιαστικό στόχο οργανισμών όπως ο ΠΟΕ να θέτουν παγκόσμιες διαδικασίες όπως η παγκοσμιοποίηση υπό πολιτικό έλεγχο, έτσι ώστε να μπορούμε να κατευθύνουμε τις διαδικασίες αυτές σύμφωνα με δημοκρατικές πολιτικές επιλογές.
<P>
Για το λόγο αυτό η μεγαλύτερη πρόκληση που αντιμετωπίζουμε σήμερα, από κοινού με πολλές αναπτυσσόμενες χώρες, καθώς και με πολλές προοδευτικές και καλές ΜΚΟ απέναντι στην αντίσταση των Νεοφιλελεύθερων, αλλά επίσης και πολλών από τους συναδέλφους μας εδώ στο Κοινοβούλιο, οι οποίοι λένε "όχι" σε ένα νέο γύρο, καθώς επίσης και απέναντι σε εκείνο το τμήμα των αντιπάλων της παγκοσμιοποίησης οι οποίοι λένε "όχι" στο νέο γύρο, είναι ακριβώς να ξεκινήσουμε αυτό το νέο γύρο.
<P>
Η τέταρτη Υπουργική Διάσκεψη αποτελεί φάση αποφασιστικής σημασίας στην συζήτηση σχετικά με την παγκοσμιοποίηση περιλαμβανομένων των κοινωνικοοικονομικών πτυχών της συζήτησης αυτής. Εφόσον το πρόγραμμα για τον επόμενο τριετή γύρο εμπορικών διαπραγματεύσεων που θα υιοθετήσει η Υπουργική Διάσκεψη δεν προσφέρει μία ισχυρή βάση για την επίτευξη προόδου στον τομέα της δημοκρατίας, της καταπολέμησης της φτώχειας, της προστασίας του περιβάλλοντος, της ανάπτυξης στις αναπτυσσόμενες χώρες, της υπεράσπισης των δημοσίων υπηρεσιών, φοβούμαστε τότε ότι αυτό θα έχει εξαιρετικά αρνητικές επιπτώσεις στην συζήτηση που διεξάγεται σήμερα σχετικά με την παγκοσμιοποίηση, και τελικά και στην ίδια την παγκοσμιοποίηση.
<P>
Αυτό είναι το μήνυμα του ψηφίσματος το οποίο ελπίζουμε ότι θα υιοθετήσουμε αύριο. Υποστηρίζουμε την διεξαγωγή ενός νέου εμπορικού γύρου. Είμαστε υπέρ του δίκαιου ελεύθερου εμπορίου το οποίο αποβαίνει προς όφελος των πολιτών ολόκληρου του πλανήτη.
<P>
Κύριε Πρόεδρε, η λυδία λίθος, τέλος, για όλα αυτά που συζητούμε: ελπίζουμε ότι τα φτηνά φάρμακα, στα οποία αναφερθήκαμε, κύριε Πρόεδρε, θα αποτελέσουν πραγματικά τη λυδία λίθο των προσπαθειών μας, διότι χωρίς αυτά δεν μπορούμε να φανταστούμε την έναρξη ενός σωστού νέου γύρου.
<P>
Ευχόμαστε στον Επίτροπο Pascale Lamy καλή επιτυχία, διότι τα πάει θαυμάσια μέχρι τώρα. Πραγματοποίησε εξαιρετικές διαβουλεύσεις με το Κοινοβούλιο και του είμαστε ευγνώμονες γι' αυτό.

<SPEAKER ID=104 NAME="Clegg">
Κύριε Πρόεδρε, καταρχάς θα ήθελα να εκφράσω τα συγχαρητήριά μας τόσο στο Συμβούλιο όσο και στην Επιτροπή για αυτό που φαίνεται να είναι μια πολύ βελτιωμένη προετοιμασία αυτής της διάσκεψης, σε σύγκριση με τη μεθοδολογική σύγχυση που έμοιαζε να βασιλεύει πριν από το Σηάτλ. Ελπίζουμε να φέρει καρπούς σε δύο περίπου εβδομάδες. Η Ομάδα μας θεωρεί εξαιρετικά σημαντικό να εξαγάγουμε διδάγματα από το Σηάτλ και να μην χρησιμοποιήσουμε την έναρξη του γύρου, ή το κείμενο για την έναρξη του γύρου, προκειμένου να προδιαγράψουμε ή να προκαταλάβουμε κατά κάποιο τρόπο το αποτέλεσμα του γύρου των διαπραγματεύσεων. Αυτό είναι προφανώς ένα μάθημα που έχουμε διδαχθεί καλά και επικροτούμε τις προσπάθειες να κρατηθεί το έγγραφο που θα συζητηθεί στη Ντόχα όσο το δυνατόν πιο σύντομο και πιο σαφές. Δεν είμαι απολύτως σίγουρoς ότι οι αρχές της συντομίας και της σαφήνειας έχουν τηρηθεί πλήρως στο ψήφισμά μας, αλλά αυτό είναι σίγουρα κάτι που ελπίζουμε ότι θα κάνετε στη Ντόχα.
<P>
Υπάρχουν δύο ζητήματα απολύτως θεμελιώδους σημασίας για εμάς στην Ομάδα των Φιλελευθέρων. Καταρχάς, το εμπόριο και το περιβάλλον: κατά τη γνώμη μας, ζητήματα όπως η αλληλεπίδραση εμπορίου και πολυμερών περιβαλλοντικών συμφωνιών, η οικολογική σήμανση, η ενσωμάτωση της αρχής της προφύλαξης δεν είναι συμπληρωματικά στοιχεία ή πολυτέλειες, είναι απολύτως θεμελιώδη για τη μελλοντική αξιοπιστία του ΠΟΕ και, πιθανότατα, της παγκοσμιοποίησης ως μια καθεαυτό πολιτική διαδικασία. Πιστεύουμε ακράδαντα, ωστόσο, ότι χωρίς αυτού του είδους τις διατάξεις στον επόμενο γύρο των διαπραγματεύσεων, αυτός θα γίνει απλά μη βιώσιμος και μη ελκυστικός πολιτικά στους κόλπους της Ευρώπης.
<P>
Δεύτερον, όσον αφορά τη γεωργία: οι δικές μας απόψεις είναι ότι οι παράγραφοι 23 ως 25, ενώ είναι μόλις και μετά βίας αποδεκτές, είναι λίγο περίπλοκες και κακοπροαίρετες όσον αφορά τη γεωργία. Προτιμούμε την έμφαση στην παράγραφο 6, διότι εφιστά την προσοχή στο θεμελιώδες γεγονός, το οποίο υπογραμμίστηκε πρόσφατα από μια μελέτη του Κέντρου Ερευνών για την Οικονομική Πολιτική, ότι το σημαντικότερο μέσο για την ανακούφιση της φτώχειας είναι η περαιτέρω απελευθέρωση της γεωργίας. Αυτή είναι μια θεμελιώδης αρχή για μας, η οποία ελπίζουμε ότι θα γίνει πλήρως σεβαστή στον επόμενο γύρο διαπραγματεύσεων.

<SPEAKER ID=105 NAME="Lucas">
Η Ομάδα μας δεν υπέγραψε το συμβιβαστικό ψήφισμα στο οποίο κατέληξαν οι μεγαλύτερες ομάδες για μια σειρά λόγων, εκ των οποίων ο σημαντικότερος είναι ο εξής: πιστεύουμε ότι η θεμελιώδης μεταρρύθμιση των διαδικασιών και των κανόνων του Παγκόσμιου Οργανισμού Εμπορίου πρέπει να αποτελεί προϋπόθεση για οποιοδήποτε νέο γύρο διαπραγματεύσεων σχετικά με το εμπόριο. Η μεταρρύθμιση δεν είναι κάτι που μπορεί απλά να αντιμετωπιστεί ως ένα θέμα μεταξύ πολλών άλλων σε ένα νέο πολυμερή γύρο εμπορικών διαπραγματεύσεων όπου κινδυνεύει να χρησιμοποιηθεί ως αντάλλαγμα έναντι άλλων συμφερόντων και απαιτήσεων. Κατά την άποψή μας, ο ΠΟΕ αντιμετωπίζει μια τέτοια κρίση νομιμότητας στην κοινή γνώμη, ώστε η μεταρρύθμιση πρέπει να γίνει πριν από οποιεσδήποτε περαιτέρω διαπραγματεύσεις και αυτή είναι η θέση που εκφράσαμε στο κοινό μας ψήφισμα με την Ομάδα ΕΕΑ.
<P>
Ωστόσο, αυτό δεν αποτελεί τακτική για να αναβάλλουμε επ' αόριστον την έναρξη ενός νέου γύρου. Κατά την άποψή μας, τίποτα δεν επιβράδυνε περισσότερο την πορεία του ΠΟΕ από ό,τι η πανωλεθρία στο Σηάτλ, η οποία προκλήθηκε κατά μεγάλο μέρος από τις χαοτικές και αποκλειστικές δομές, κανόνες και διαδικασίες του ΠΟΕ. Έτσι, για αυτούς που πιστεύουν στους πολυμερείς εμπορικούς κανόνες, όπως εμείς, η σοβαρή μεταρρύθμιση δεν είναι επιλογή αλλά αναγκαιότητα. Τα διδάγματα από την αποτυχημένη υπουργική διάσκεψη στο Σηάτλ ήταν ότι ο ΠΟΕ πρέπει να γίνει ένας πλήρως δημοκρατικός και διαφανής οργανισμός, ο οποίος να υποστηρίζει αληθινά την αειφόρο ανάπτυξη και να ανταποκρίνεται αποτελεσματικά στις ανάγκες των αναπτυσσόμενων χωρών, οι οποίες χρειάζεται να αποκτήσουν ένα πολύ πιο ενεργό ρόλο στον ΠΟΕ. Πρέπει να τεθεί ένα τέλος στην περιθωριοποίησή τους και να ακουστεί η φωνή τους. Τις τελευταίες εβδομάδες, πολλές φτωχότερες χώρες κατέστησαν σαφές ότι για αυτές η ανταπόκριση στις ανησυχίες σχετικά με την υλοποίηση των δεσμεύσεων του Γύρου της Ουρουγουάης αποτελεί αναγκαία προϋπόθεση για ένα νέο γύρο. Μόλις πριν από δύο ημέρες, η ανακοίνωση που εξέδωσε η Ομάδα των 77 επαναλάμβανε την ίδια θέση.
<P>
Η Ομάδα μας συμφωνεί με τις αναπτυσσόμενες χώρες που αντιτίθενται στο να εισαχθούν νέα θέματα στην ημερήσια διάταξη, διότι πιστεύουν ότι η επέκταση της ημερήσιας διάταξης θα πίεζε υπερβολικά πολλές αναπτυσσόμενες χώρες που ήδη αγωνίζονται για να συμμετάσχουν αποτελεσματικά στη διαδικασία του ΠΟΕ. Θα αποσπούσε την προσοχή από την ημιτελή εργασία της ανάπτυξης και θα αύξανε τον κίνδυνο να καταλήξουν οι αναπτυσσόμενες χώρες να δεχθούν επιζήμιους συμβιβασμούς. Οι πιθανές επιλογές μη συμμετοχής που προσφέρονται δεν αποτελούν ρεαλιστικό ή αποτελεσματικό τρόπο για να αντιμετωπιστούν αυτές οι ανησυχίες, εφόσον οι αναπτυσσόμενες χώρες δεν έχουν ακόμη την ικανότητα να επηρεάσουν σήμερα τις διαπραγματεύσεις για μια συμφωνία, την οποία αργότερα μπορεί να δεχθούν πιέσεις για να υπογράψουν. Το να προχωρήσουμε βεβιασμένα σε ένα νέο γύρο διαπραγματεύσεων για το εμπόριο παρά την έντονη αντίθεση της πλειονότητας των αναπτυσσόμενων χωρών δεν βοηθά σε τίποτα. Το να τον ονομάσουμε απλώς γύρο διαπραγματεύσεων για την ανάπτυξη χωρίς να εγκύψουμε στα αιτήματα των αναπτυσσόμενων χωρών είναι μια ταχυδακτυλουργία που δεν θα κατορθώσει να δώσει απάντηση στις πραγματικές ανησυχίες.
<P>
Τέλος, η Ομάδα μας συμφωνεί ότι χρειάζονται αυστηροί διεθνείς κανόνες για τη διαχείριση του εμπορίου. Συμφωνούμε βέβαια ότι ο διεθνισμός είναι σημαντικός, αλλά οι σημερινοί κανόνες του διεθνούς εμπορίου ευνοούν πολύ περιορισμένα επιχειρηματικά συμφέροντα και όχι τους φτωχούς και το περιβάλλον. Η αλλαγή των κανόνων αυτών είναι η προτεραιότητα στη Διάσκεψη της Ντόχα και όχι η έναρξη ενός νέου γύρου.

<SPEAKER ID=106 LANGUAGE="FR" NAME="Herzog">
Κύριε Πρόεδρε, μετά τις 11 Σεπτεμβρίου τα πάντα μας παρακινούν να αυξήσουμε τη δέσμευσή μας στην ανάπτυξη του πολυμερούς χαρακτήρα.
<P>
Το να επιβεβαιώσουμε και να επιτύχουμε τη συνάντηση της Ντόχα έχει συνεπώς μεγάλη πολιτική σημασία. Δεν μπορούμε ασφαλώς να ελπίζουμε σε αυτό το στάδιο να προχωρήσουμε στο βαθύ μετασχηματισμό που απαιτείται, αλλά η διόρθωση, η βελτίωση και η εδραίωση του συστήματος του ΠΟΕ αποτελεί ήδη μια ωραία πρόκληση. Οπαδοί του πολυμερούς χαρακτήρα, πρέπει να πιστοποιήσουμε αυτή τη δέσμευση.
<P>
Οι εγκληματίες που κατέστρεψαν τους πύργους του Παγκόσμιου Κέντρου Εμπορίου γνωρίζουν την αξία των συμβόλων. Η τοποθέτηση του εμπορίου στο κέντρο της κοινής ζωής είναι βαθιά μειωτική και η κεντρική διεύθυνση του παγκόσμιου εμπορίου δεν είναι αποδεκτή. Ο πολυμερής χαρακτήρας δεν πρέπει να είναι ούτε ασύμμετρος ούτε αυτοκρατορικός. Ωστόσο, η Ντόχα δεν θα εξελιχθεί όπως το Σηάτλ. Οι κινήσεις των πολιτών συνέβαλαν στο να προβληματίσουν τους ιθύνοντες, τα κράτη του Νότου καταλαμβάνουν μια ολοένα και σημαντικότερη θέση με την ευπρόσδεκτη στήριξη της Επιτροπής, και σε λίγο θα έχει τελειώσει η εποχή που η κ. Carla Hills ήθελε να χρησιμοποιήσει ράβδο μετάλλου για να αποκτήσει η χώρα της πρόσβαση σε αγορές.
<P>
Η Ντόχα δεν είναι το σήμα ενός νέους κύματος ελευθερώσεων, αλλά ούτε και μια ατζέντα για την ανάπτυξη. Θα είναι κάτι αβέβαιο μεταξύ αυτών των δύο. Θα γίνουν εκεί διαπραγματεύσεις για μια ατζέντα της οποίας οι στόχοι θα παραμείνουν γενικοί. Δεν υπήρξε, και αυτό είναι ευτυχές, μια προ-διαπραγμάτευση των αποτελεσμάτων, και επικροτούμε την αρχή της εντολής της Ένωσης: να αποκτήσει μια ευρεία ατζέντα, αλλά περισσότερο και από την εξισορρόπηση της ελευθέρωσης μέσω κανόνων, ας μην κρύβουμε ότι θα έπρεπε να προσπαθήσουμε να εξαλείψουμε τις αντιφάσεις μεταξύ των επιλογών της κοινωνίας και των κανόνων του εμπορίου.
<P>
Το κοινωνικό ζήτημα είναι συμβολικό. Φρονώ ότι το πρωταρχικό μέτωπο είναι η οικονομία, και η Ένωση που καλλιεργεί στους κόλπους της τους φορολογικούς παραδείσους πρέπει να βάλει τάξη πρώτα στον εαυτό της. Αλλά κανείς δεν θα μπορούσε να υποστηρίξει ότι το εμπόριο δεν έχει καμία σχέση με τα θεμελιώδη δικαιώματα. Αν και ο ΠΟΕ δεν είναι ο τόπος παραγωγής των κοινωνικών συμβάσεων, έχει σίγουρα μια ευθύνη συνεκτικότητας. Η εφαρμογή των συμφωνιών του Μαρακές και η ενσωματωμένη ατζέντα για τη γεωργία και τις υπηρεσίες θα είναι στο επίκεντρο του επόμενου γύρου διαπραγματεύσεων. Πρέπει να αναγνωρίσουμε την νομιμότητα των εμπορικών συμφερόντων του Νότου, αλλά όλη η δυσκολία θα είναι να αποφύγουμε να καταλήξει η διαπραγμάτευση ένα σκληρό παζάρι μεταξύ των συμφερόντων τους και των δικών μας. Οι ανησυχίες των κοινωνιών το Βορρά όπως και του Νότου πρέπει να οδηγήσουν στην κινητοποίηση των εμπορικών κανόνων και στην υποχώρηση του μονοσήμαντου χαρακτήρα τους. Με αυτό το πνεύμα, οφείλουμε να δεχθούμε την επαναδιαπραγμάτευση ορισμένων κανόνων, ειδικότερα αυτών που αφορούν την πνευματική ιδιοκτησία.
<P>
Τέλος, αν είναι σαφές ότι ο εκδημοκρατισμός του ΠΟΕ δεν έχει θέση στην ατζέντα, δεν είναι λιγότερο σαφές ότι ο γύρος αυτός διαπραγματεύσεων δεν θα μπορέσει να επιτύχει αν περιοριστεί σε μια διακρατική διπλωματική μάχη, ακόμη και αν η Ένωση θελήσει να είναι ένας αντικειμενικός διαμεσολαβητής. Πρέπει να εμπλέξουμε τις κοινωνίες των πολιτών, να στραφούμε προς τους πολίτες, να λάβουμε υπόψη τις κριτικές τους και τα αιτήματά τους. Μόνο έτσι η δημοκρατία θα εισχωρήσει στον ΠΟΕ.

<SPEAKER ID=107 LANGUAGE="FR" NAME="Abitbol">
Κύριε Πρόεδρε, κύριε Επίτροπε, την παραμονή αυτής της νέας συνεδρίασης του Παγκόσμιου Οργανισμού Εμπορίου, τον οποίο προτιμώ να αποκαλώ Εμπορικό Οργανισμό του Κόσμου, αναφέρατε, πράγματι, ένα πρόσφορο όρο που είναι αυτός της νομιμότητας. Η αποτυχία του Σηάτλ, την οποία καυχιέμαι, και συγχωρήστε με για τούτο, ότι είχα προβλέψει, και γραπτώς, μερικές εβδομάδες πριν, οφειλόταν ακριβώς κατά τη γνώμη μου σε αυτή την απουσία νομιμότητας, σε αυτή τη διπλή απουσία νομιμότητας. Απουσία νομιμότητας στο ίδιο το πλαίσιο του Παγκόσμιου Οργανισμού Εμπορίου ο οποίος, ό,τι και να πιστεύει κανείς, δεν στέκεται στο ύψος των προκλήσεων που πρέπει να αντιμετωπίσει. Απουσία, με ακόμη μεγαλύτερη σαφήνεια, της νομιμότητας της Ευρωπαϊκής Ένωσης και, συγχωρήστε με, δεν πρόκειται για κριτική που ασκώ ούτε από προσωπική διαίσθηση ούτε ως αρμόδιος, η οποία είχε την ιδέα να αποστείλει έναν μοναδικό διαπραγματευτή, αν και είχε λάβει εντολή, αντικαθιστώντας έτσι το σύνολο των παλιών εθνών μας, της Αγγλίας, της Γαλλίας, της Γερμανίας, των Κάτω Χωρών, της Ιταλίας οι οποίες από τις αρχές του Μεσαίωνα είχαν εφεύρει το πρότυπο αυτού του διεθνούς εμπορίου που σήμερα έχει παγκοσμιοποιηθεί. Κανείς δεν μπορεί να φανταστεί, όποιες και αν είναι οι ικανότητες σας, τις οποίες κανείς δεν αμφισβητεί, ότι είναι δυνατόν να προασπίζουμε ταυτόχρονα τα συμφέροντα του συνόλου των χωρών αυτών και να αναλάβουμε το διπλωματικό ρόλο που η ιστορία των παλιών εθνών μας τους επέτρεπε να αναλάβουν, είτε απέναντι στη Λατινική Αμερική όσον αφορά την Ισπανία, απέναντι στην Αφρική όσον αφορά τη Γαλλία, κλπ. Η Ευρωπαϊκή Ένωση έχει, όπως πάντα, μεγάλη ιδέα για τον εαυτό της, διακατέχεται από τη ματαιοδοξία να υποκαταστήσει μεμιάς χίλια χρόνια ιστορίας και διατείνεται ότι μπορεί να αναλάβει αυτό το ρόλο.
<P>
Ο δεύτερος σκόπελος έγκειται, προφανώς, στην υποκρισία του ίδιου του εμπορικού οργανισμού του κόσμου, που μοιάζει κατά βάθος με τη διαπραγμάτευση μεταξύ του λύκου και του αρνιού. Πράγματι, από τότε που οι οικονομικοί κύκλοι πήραν, εδώ και είκοσι χρόνια, τον έλεγχο της οικονομίας, το διεθνές εμπόριο είναι πρώτα απ' όλα το πρόσχημα για να διευρύνεται πάντα, συνεχώς και όλο και περισσότερο ο τομέας της οικονομικής κερδοσκοπίας, μέχρι του σημείου όπου η διαπραγμάτευση αυτή μοιάζει με μεγάλη τόμπολα που αποβαίνει προς όφελος των διοργανωτών της τόμπολας.

<SPEAKER ID=108 LANGUAGE="IT" NAME="Della Vedova">
Κύριε Πρόεδρε, κυρία Πρόεδρε του Συμβουλίου, κύριε Επίτροπε, το διεθνές εμπόριο διέρχεται περίοδο κρίσης: οι εκτιμήσεις του Ινστιτούτου Διεθνών Υποθέσεων αναφέρουν ότι το 2001 η αύξηση θα είναι μόνο 2% σε αντίθεση με την αύξηση του 13% το 2000. Εγώ πιστεύω πως είναι σωστό να τεθεί το πρόβλημα της μεταρρύθμισης του ΠΟΕ, να τεθεί το πρόβλημα της νομιμότητας, της διαφάνειας των αποφάσεων, αρκεί να μην χαθεί από τον ορίζοντα η κύρια και μόνη αποστολή που πρέπει να εκπληρώσει ο ΠΟΕ, δηλαδή η διεύρυνση των διεθνών εμπορικών σχέσεων. Γι' αυτό η διάσκεψη της Ντόχα δεν πρέπει να αποτύχει: δεν πρέπει να αποτύχει για να επιτρέψει, στα επόμενα χρόνια, μια ταχεία ανάπτυξη των εμπορικών σχέσεων σε διεθνές επίπεδο. Η ευθύνη αν θα αποτύχει η διάσκεψη της Ντόχα ή θα μετατραπεί σε επιτυχία, βαρύνει την Ευρώπη και τις περισσότερο ανεπτυγμένες χώρες.
<P>
Πιστεύω ότι, σε γενικό επίπεδο, θα πρέπει να ληφθούν υπόψη ορισμένες εκτιμήσεις, ορισμένα θέματα. Θα πρέπει, καταρχάς - αυτή είναι η άποψή μου - να εγκαταλείψουμε τη λογική της αμοιβαιότητας με κάθε τρόπο: η, έστω και μονόπλευρη, κατάργηση των φραγμών στο εμπόριο δεν είναι μία πράξη παράδοσης, αλλά μια πράξη διορατικότητας, κυρίως οικονομικής. Δέχομαι ότι ο Επίτροπος Lamy ενήργησε με αυτήν τη λογική στην πρωτοβουλία "Τα πάντα πλην των όπλων" , αν και θα πρέπει να εξηγήσουμε στους ευρωπαίους πολίτες ότι η πρωτοβουλία αυτή, που ορθώς έγινε ευνοϊκά αποδεκτή, προβλέπει ότι για τις μπανάνες οι δασμοί θα καταργηθούν οριστικά το 2009, σε δέκα χρόνια - μια γεωλογική εποχή από πολλές πλευρές - και θα πρέπει να εξηγήσουμε επίσης το γιατί.
<P>
Ένα άλλο πρόβλημα που πρέπει να αποφύγουμε είναι το να προτείνουμε, να φορτώσουμε διάσκεψη της Ντόχα με μια υπερβολικά ευρεία ημερήσια διάταξη. Επαναλαμβάνω: ο ΠΟΕ έχει συγκεκριμένη αποστολή, δεν μπορούμε να υπερφορτώσουμε τη διάσκεψη της Ντόχα και τον ΠΟΕ θέλοντας να μεταρρυθμίσουμε κατά κάποιον τρόπο, με την ευκαιρία αυτή, μια σειρά ζητημάτων που δεν μας αρέσουν στο σημερινό κόσμο. Ορισμένες θέσεις που εκφράστηκαν σχετικά με το περιβάλλον, την υγεία και τα εργασιακά πρότυπα δεν βοηθούν στην υπεράσπιση από τις κατηγορίες ότι η Ευρώπη και οι προηγμένες χώρες χρησιμοποιούν στην πραγματικότητα τη διευρυμένη ημερήσια διάταξη ως μέσο προστατευτισμού. Έχουν εύκολο έργο και κάποιο δίκιο, πιστεύω, οι αναπτυσσόμενες χώρες να υποστηρίζουν ότι όλα αυτά τα τόσο πολιτικά ορθά θέματα στην πραγματικότητα χρησιμεύουν για να επιβραδύνουν το άνοιγμα των αγορών μας στα εμπορεύματα που καταφτάνουν κυρίως από τις λιγότερο ανεπτυγμένες χώρες.
<P>
Όσον αφορά το αγροτικό ζήτημα: πιστεύω πως πρέπει να θέσουμε τέλος το συντομότερο δυνατόν σε αυτό το κρυφτούλι, σε αυτό το παιγνίδι ανταγωνισμού μεταξύ Ευρώπης και Ηνωμένων Πολιτειών, εξαιτίας του οποίου, περιμένοντας να αρχίσει κάποιος πρώτος τη μείωση της γεωργικής προστασίας, διατηρούνται επίπεδα δασμών, επιδοτήσεων γεωργικών παραγωγών ασύμβατων με την ελευθέρωση του εμπορίου στον γεωργικό τομέα που, όπως αναφέρθηκε, είναι ένας από αυτούς που μπορούν να προσφέρουν περισσότερα ευεργετήματα στις αναπτυσσόμενες χώρες. Εμείς στην Ευρώπη δίνουμε επιδότηση ενός δολαρίου ημερησίως για κάθε βοοειδές - και δεν είναι βοοειδή ποιότητας, αλλά οι τρελές αγελάδες μας - όταν υπάρχουν ένα δισεκατομμύριο τριακόσιες χιλιάδες άνθρωποι που ζουν διαθέτοντας λιγότερο από ένα δολάριο.
<P>
Αν θέλουμε λοιπόν ο ΠΟΕ και η διάσκεψη της Ντόχα να έχουν επιτυχία, πρέπει να ενεργήσουμε με τόλμη σε αυτά τα ζητήματα και, επαναλαμβάνω, εγκαταλείποντας την αρχή της "αμοιβαιότητας με κάθε κόστος" . Οι μονόπλευρές πράξεις ανοίγματος του διεθνούς εμπορίου αποφέρουν οφέλη πρωτίστως σε εκείνους που έχουν την τόλμη να τις υλοποιήσουν.

<SPEAKER ID=109 LANGUAGE="DE" NAME="Schwaiger">
Κύριε Πρόεδρε, ο Επίτροπος Lamy επεσήμανε ότι είναι αναγκαίο να ενισχυθεί θεσμικά ο ρόλος του Ευρωπαϊκού Κοινοβουλίου στην ευρωπαϊκή εμπορική πολιτική και τον ευχαριστούμε γι' αυτό. Αξιότιμη Πρόεδρε του Συμβουλίου και αγαπητή συνάδελφε, μου επιτρέπετε να σας ρωτήσω εάν μπορείτε να υποστηρίξετε αυτήν τη θέση όταν θα συγκεντρώνετε τα στοιχεία σας για την επόμενη διακυβερνητική διάσκεψη και καταρχήν για την συντακτική συνέλευση που όπως είναι γνωστό όλοι επιδιώκουμε; Εκεί θα πρέπει να επιτευχθεί επιτέλους η αλλαγή προκειμένου το Ευρωπαϊκό Κοινοβούλιο να μπορεί να ευθυγραμμιστεί και θεσμικά με την αμερικανική Γερουσία και τη Βουλή των Αντιπροσώπων.
<P>
Τα επόμενα χρόνια ο ΠΟΕ θα αποκτήσει παγκόσμια διάσταση με την επικείμενη προσχώρηση της Κίνας και της Ταϊβάν - που είναι και οι δύο από πολλά χρόνια σημαντικοί εμπορικοί εταίροι της Ευρώπης - και αργότερα της Ρωσίας. Τούτο θα του προσδώσει ακόμα μεγαλύτερη παγκόσμια αντιπροσωπευτικότητα και θα τον θέσει ενώπιον νέων προκλήσεων. Θα πρέπει να προσαρμόσει τις δομές της και να αλλάξει τρόπο εργασίας. Σχετικά με το Κατάρ πρέπει επιπλέον να κάνουμε μία αρχή και να συμπεριλάβουμε πραγματικά στις διαπραγματεύσεις όλες τις αναπτυσσόμενες χώρες και όχι μόνο τους εκπροσώπους των λιγότερο ανεπτυγμένων χωρών.
<P>
Η τεχνική υποστήριξη που καλείται να προσφέρει η ΕΕ και οι άλλες βιομηχανικές χώρες είναι αποφασιστικής σημασίας για μια πραγματική μελλοντική συμμετοχή των χωρών αυτών στη λήψη αποφάσεων. Ωστόσο ο ΠΟΕ πρέπει πέρα από όλες αυτές τις αλλαγές να επεκτείνει την αποδοτικότητά του, να γίνει κατανοητότερος και να αποκτήσει μεγαλύτερη διαφάνεια στα μάτια των πολιτών του κόσμου. Πώς θα εναρμονίσει ο ΠΟΕ το νέο, περισσότερο παγκόσμιο χαρακτήρα του με την ανάγκη να γίνει αποτελεσματικότερος και να ανοίξει περισσότερο τις αγορές; Με το ψήφισμά μας επιχειρείται - ασφαλώς όχι ακόμη με πληρότητα - να εναρμονίσει αυτές τις δύο απαιτήσεις. Εμείς οι Ευρωπαίοι πρέπει να περάσουμε εδώ την περιβαλλοντική νομοθεσία μας, τους κανόνες για την ασφάλεια των τροφίμων, την πολυλειτουργική γεωργική οικονομία μας και την κοινωνική μας νομοθεσία ως εκφράσεις μιας συγκεκριμένης ευρωπαϊκής πραγματικότητας.
<P>
Τώρα, μερικές εβδομάδες μετά την 11η Σεπτεμβρίου, είναι ιδιαίτερα σημαντικό να συνεχίσουμε εμείς, η ΕΕ και ιδίως το Ευρωπαϊκό Κοινοβούλιο, ακλόνητοι την πορεία μας με στόχο έναν ΠΟΕ με πιο ανοιχτό χαρακτήρα και περισσότερη δημοκρατία και να προβούμε με αποφασιστικότητα στις αναγκαίες μεταρρυθμίσεις, πράγμα που αποτελεί και μία απάντηση στην τρομοκρατία. Χρειαζόμαστε ένα πιο ελεύθερο και δίκαιο παγκόσμιο εμπόριο και όχι την περιχαράκωση μέσα στον προστατευτισμό και την υπαναχώρηση στις εθνικές αγορές.
<P>
Επίσης, πρέπει να επιδιώξουμε να επιβάλουμε σύντομα την κύρια πρόταση του Ευρωπαϊκού Κοινοβουλίου για θέσπιση μιας αποτελεσματικής κοινοβουλευτικής συνέλευσης του ΠΟΕ, η οποία θα εκφράζει τους λαούς του κόσμου στα εμπορικά ζητήματα. Γι' αυτό άλλωστε χρειαζόμαστε και την παρουσία των εκπροσώπων του αμερικανικού Κογκρέσου στη Ντόχα. Ελπίζουμε στα κοινοβούλια των βιομηχανικών χωρών, των νέων βιομηχανικών χωρών και όλων των αναπτυσσομένων χωρών. Μπορούμε να σας ρωτήσουμε, κυρία Πρόεδρε του Συμβουλίου, αν θα μπορέσετε να υποστηρίξετε και στο τέλος της Προεδρίας σας την συγκεκριμένη πρόταση, την οποία πρέπει να υλοποιήσουμε το συντομότερο δυνατόν;
<P>
Υποστηρίζουμε τις προσπάθειες του Επιτρόπου Lamy να συμπεριληφθεί περισσότερο στο διάλογο η Αφρική, αυτή η ιδιαίτερα ξεχασμένη από το παγκόσμιο εμπόριο ήπειρος, με τη βοήθεια των δομών συνεργασίας στον κοινοβουλευτικό τομέα της κοινοβουλευτικής συνέλευσης. Το σεμινάριό μας στις 12 Απριλίου τρέχοντος έτους υπήρξε το πρώτο παράδειγμα επιτυχημένης διάσκεψης για το εμπόριο, τη δημοκρατία και την ανάπτυξη με συμμετοχή των φίλων μας από την Αφρική παράλληλα με τους εκπροσώπους των βιομηχανικών χωρών της Αμερικής, της Ευρώπης και της Ασίας. Στο σημείο αυτό μεγάλο ρόλο έπαιξε επίσης η τεχνική υποστήριξη από την πλευρά της Επιτροπής και ο προϋπολογισμός του Κοινοβουλίου.

<SPEAKER ID=110 LANGUAGE="ES" NAME="Westendorp y Cabeza">
Κύριε Πρόεδρε, Επίτροπε Lamy, κυρία υπουργέ Neyts-Uyttebroeck, αγαπητοί συνάδελφοι, τα τραγικά γεγονότα της 11ης Σεπτεμβρίου έφεραν στην επιφάνεια εκ νέου δύο έννοιες που έμοιαζαν ξεχασμένες: τις πολυμερείς διαπραγματεύσεις και την αλληλεγγύη.
<P>
Καταρχάς, η πολιτική πρακτική διαμορφώνεται κατά τέτοιο τρόπο ώστε να μπορούμε να αντιμετωπίσουμε τις σφαιρικές απειλές με τρόπο σφαιρικό: ενωμένοι. Επιπλέον, γνωρίζουμε επίσης πως η φτώχεια και η υπανάπτυξη αποτελούν έναν παράγοντα ανασφάλειας. Ένας ιάπωνας στοχαστής, ο Daisako Ikeda, είχε πει πως η νέα έννοια της ασφάλειας, που επικεντρώνεται στην ασφάλεια των κρατών, θα πρέπει να οριστεί διαφορετικά, επικεντρώνοντας στην ευημερία των λαών. Μόνο αν επεκτείνουμε την ελευθερία, τα ανθρώπινα δικαιώματα και την ανάπτυξη θα ανακτήσουμε την ασφάλειά μας.
<P>
Παράλληλα, τα γεγονότα αυτά επιτάχυναν τη μείωση της εμπιστοσύνης μας στην ίδια μας την ασφάλεια και στην οικονομία, τομείς που παρουσίαζαν ήδη συμπτώματα αδυναμίας. Για αυτόν το λόγο, είναι σημαντικό να δώσουμε τώρα ένα σαφές σημάδι ανάληψης δράσεων και προσοχής προς τους πολίτες μας και, κυρίως, προς τις ανησυχίες των χωρών που μας έχουν μεγαλύτερη ανάγκη, δηλαδή, των αναπτυσσόμενων χωρών.
<P>
Συνεπώς, είναι απόλυτη προτεραιότητα να μπορέσουμε να αρχίσουμε τον νέο αυτόν γύρο πολυμερών διαπραγματεύσεων στο Κατάρ και στην προτεινόμενη ημερομηνία, όχι πλέον για να διαπραγματευτούμε, αλλά τουλάχιστον για να ορίσουμε την ημερήσια διάταξη και την κατεύθυνση προς την οποία θέλουμε να κινηθούμε. Γιατί θέλουμε να κινηθούμε προς ένα ισορροπημένο αποτέλεσμα μεταξύ της διαφάνειας του εμπορίου και της υποβολής αυτού του εμπορίου σε κανόνες, κανόνες εσωτερικής δημοκρατίας, εξωτερικής δημοκρατίας, σεβασμού προς τους θεμελιώδεις κοινωνικούς κανόνες, περιβάλλοντος και ασφάλειας των καταναλωτών μας.
<P>
Επιθυμούμε επίσης μια αύξηση των συναλλαγών και να δοθεί ιδιαίτερη προσοχή στις ανησυχίες των πολιτών μας, παράλληλα με τις ανησυχίες και τις ανάγκες των αναπτυσσόμενων χωρών, των οποίων την πλήρη συμμετοχή στα οφέλη του διεθνούς εμπορίου θα πρέπει να επιδιώξουμε.
<P>
Συνεπώς, και κλείνοντας, η εντολή του Συμβουλίου προς την Επιτροπή, ανταποκρίνεται, κατά τη γνώμη μας, σε αυτές τις ισορροπίες και αξίζει την πλήρη υποστήριξή μας. Θα ήθελα να ευχαριστήσω τον Επίτροπο Lamy για την ευαισθησία που πάντα έδειχνε προς το Ευρωπαϊκό Κοινοβούλιο και για τη συνεχή συνεργασία του. Ως ένδειξη αμοιβαιότητας, το Κοινοβούλιο και η κοινοβουλευτική αντιπροσωπεία που θα συμμετάσχει μαζί του στο Κατάρ θα του παρέχει επίσης την πλήρη υποστήριξή της.

<SPEAKER ID=111 LANGUAGE="SV" NAME="Gahrton">
Κύριε Πρόεδρε, στην Ντόχα θα πρέπει η ΕΕ να μιλήσει με ανοιχτά χαρτιά. Σε ποιο στρατόπεδο βρίσκεται πραγματικά η ΕΕ κατά την παγκόσμια σύγκρουση Βορρά - Νότου; Η κατάσταση διαγράφεται ζοφερή. Παρά τα κύματα διαμαρτυριών από χώρες όπως η Ινδία και η Μαλαισία πχ., από τις λιγότερο αναπτυγμένες χώρες, από την ομάδα των G77 και την Κίνα, από ένα πλήθος περιβαλλοντικών και εθελοντικών οργανώσεων, η ΕΕ, από κοινού με τις ΗΠΑ, προσπαθεί να επιβληθεί επιβάλλοντας την ισχύ του δόγματος του ελευθέρου εμπορίου του ΠΟΕ όχι μόνο για το παραδοσιακό εμπόριο αλλά και για ολόκληρη την οικονομία. Σύμφωνα με όσα ανέφερε ο Επίτροπος Lamy σε δήλωσή του ενωρίτερα σήμερα, κύριος στόχος της ΕΕ είναι να ανοίξουν οι αγορές των αναπτυσσομένων χωρών στις κοινοτικές επιχειρήσεις. Αλλά και όσον αφορά τις συμφωνίες TRIPS και GATS, είναι προφανές ότι η ΕΕ ακολουθεί πορεία σύγκρουσης με τις αναπτυσσόμενες χώρες.
<P>
Σε αυτό τον παγκόσμιο αγώνα, ο οποίος είναι ακόμα πιο αποφασιστικός από τον αγώνα κατά της τρομοκρατίας, πολλοί λεγόμενοι προοδευτικοί πίστεψαν ότι η ΕΕ θα μπορούσε να αποτελέσει ένα εργαλείο κατά της νεοφιλελεύθερης παγκοσμιοποίησης. Εάν δεν αλλάξει τακτική η ΕΕ, η σύνοδος του ΠΟΕ στην Ντόχα θα αποτελέσει, από ό,τι φαίνεται, στην πραγματικότητα απόδειξη ότι όλες οι ωραίες δηλώσεις περί αλληλεγγύης καταλήγουν στον κάλαθο των αχρήστων. Θα επικρατήσει τότε η ξετσίπωτη πολιτική συμφερόντων, δηλαδή η πολιτική που κάνει την ΕΕ να στέκεται στο πλευρό των ΗΠΑ κατά του μεγαλύτερου μέρους των φτωχότερων χωρών του πλανήτη.

<SPEAKER ID=112 LANGUAGE="DE" NAME="Modrow">
Κύριε Πρόεδρε, είναι προφανές ότι οι πολλαπλές εκφάνσεις της δημοκρατικής αντίδρασης μπροστά στους κινδύνους της ανεξέλεγκτης διεύρυνσης της εξουσίας του ΠΟΕ δημιούργησαν σκεπτικισμό. Όμως, είναι οφθαλμοφανές ότι αυτή η εξέλιξη προς την λάθος κατεύθυνση δεν μπορεί να επανορθωθεί με καλοπροαίρετες εκκλήσεις. Όπως και να το κάνουμε, η κυκλοφορία προϊόντων και χρήματος υπακούουν στον μηχανισμό της αγοράς, ο οποίος από τη φύση του στερείται ηθικής. Όποιος θέλει να επιβιώσει στην αγορά, πρέπει να έχει κέρδη, διαφορετικά θα καταποντιστεί.
<P>
Ο ΠΟΕ προφανώς έθεσε ως στόχο να απομονώσει την αγορά από τις απαιτήσεις της κοινωνίας των πολιτών, ακόμα και από τα κοινοβούλια. Οι σημερινές γνωμοδοτήσεις αφήνουν να διαφανεί ότι τουλάχιστον τα προβλήματα είναι συνειδητά. Είναι σωστό να γίνουν επιμέρους βήματα, ωστόσο πρέπει τα βήματα που θα ακολουθήσουν να χαρακτηρίζονται από πολύ μεγαλύτερη συνέπεια. Δεν μπορεί κανείς να κάνει τον ΠΟΕ να περάσει από το νερό χωρίς να βραχεί.
<P>
Στόχος πρέπει να είναι η νέα παγκόσμια οικονομική τάξη που θα κατανείμει διαφορετικά τον πλούτο αυτής της Γης, δίκαια και έντιμα, θα ξεπεράσει την φτώχεια, θα επιτύχει και θα διασφαλίσει τη δημοκρατική συνεργασία και τη συμμετοχή των κοινοβουλίων και θα καταστήσει εφικτή για όλες τις χώρες μια αυτόνομη οικονομική ανάπτυξη. Το Ευρωπαϊκό Κοινοβούλιο θα πρέπει να εκμεταλλευθεί όλες τις δυνατότητες που διαθέτει προκειμένου να κινητοποιήσει σχετικά το Συμβούλιο και την Επιτροπή.

<SPEAKER ID=113 LANGUAGE="ES" NAME="Ferrer">
Κύριε Πρόεδρε, κυρία Προεδρεύουσα του Συμβουλίου, κύριε Επίτροπε, θα ήθελα προπάντων να σας ευχαριστήσω για όλες τις προσπάθειες που καταβλήθηκαν και για τη στρατηγική που ακολουθήθηκε ενόψει της προετοιμασίας της Διάσκεψης Κορυφής της Ντόχα, για την προώθηση μιας δικαιότερης και περισσότερο ισορροπημένης αειφόρου ανάπτυξης σε παγκόσμιο επίπεδο που θα συμβάλει στο σεβασμό των θεμελιωδών κοινωνικών δικαιωμάτων και στην προστασία του περιβάλλοντος και της οποίας τα οφέλη θα φτάσουν επίσης στις λιγότερο ανεπτυγμένες χώρες.
<P>
Πριν από ελάχιστο καιρό ο κ. Kofi Annan είχε πει πως η Διάσκεψη Κορυφής της Doha θα πρέπει να αποτελέσει διάσκεψη κορυφής για την ανάπτυξη. Προκειμένου να συμβεί αυτό, είναι θεμελιώδους σημασίας να μπορέσουν οι αναπτυσσόμενες χώρες να ενταχθούν πλήρως στις δομές του ΠΟΕ και να βελτιώσουν τις δυνατότητες πρόσβασής τους στο παγκόσμιο εμπόριο. Για αυτόν το λόγο θα ήθελα να επιμείνω στη σπουδαιότητα των τεχνικών μέτρων για τις αναπτυσσόμενες χώρες, γιατί πρόκειται για τα μέτρα που θα επιτρέψουν σε αυτές τις χώρες να επωφεληθούν πλήρως από τις εμπορικές ευκαιρίες που προσφέρει η ελευθέρωση των αγορών. Η προσφυγή σε παρεκκλίσεις ή σε μια εκ νέου διαπραγμάτευση των συμφωνιών που έχουν ήδη συναφθεί δεν αποτελεί λύση. Αντιθέτως, στη Ντόχα η Ευρωπαϊκή Ένωση θα πρέπει να υπενθυμίσει σε όλα τα κράτη μέλη του ΠΟΕ ότι απαιτείται να γίνουν σεβαστές οι δεσμεύσεις που έχουν ήδη αναληφθεί στις ήδη υφιστάμενες συμφωνίες, όπως η Ευρωπαϊκή Ένωση σεβάστηκε τις δικές της. Αναφέρομαι συγκεκριμένα στον τομέα της κλωστοϋφαντουργίας που σεβάστηκε πλήρως τη δέσμευσή του να ανοίξει την αγορά του, να αυξήσει τις ποσοστώσεις του και να διευρύνει σταδιακά την εφαρμογή των κανόνων της GATT στον τομέα, κάτι που δεν έκαναν όλες οι χώρες, ούτε και οι περισσότερο ανεπτυγμένες χώρες.
<P>
Είναι βέβαιο πως το εμπόριο, που παρότι είναι πολυμερές, από μόνο του δεν θα επιλύσει τις ανισότητες του πλανήτη μας, ωστόσο, θα μπορούσε να τις μειώσει βάσει του συμβιβασμού των συμφερόντων και των ανησυχιών όλων των εμπλεκόμενων μερών, ιδιαίτερα των περισσότερο αδύνατων. Πρόκειται για ένα έργο στο οποίο η Ευρωπαϊκή Ένωση διαθέτει αποδεδειγμένη εμπειρία και που ελπίζουμε με αφετηρία τη Ντόχα, και ακολουθώντας την κατεύθυνση που έχει διατηρηθεί μέχρι τώρα, κύριε Επίτροπε, να μπορέσουμε όντως να κορυφώσουμε.

<SPEAKER ID=114 LANGUAGE="EN" NAME="McNally">
Κύριε Πρόεδρε, κυρία Προεδρεύουσα, φορώ και εγώ, όπως και άλλοι, ένα σήμα που συμβολίζει το εμπόριο με δικαιοσύνη. Ανοικτό εμπόριο - ναι, αλλά μόνο με κανόνες. Τα εθνικά και ευρωπαϊκά μας συμφέροντα, ναι, βεβαίως, αλλά επίσης και τα συμφέροντα του αναπτυσσόμενου κόσμου - αυτή είναι η δική σας και η δική μας προσέγγιση, κύριε Επίτροπε.
<P>
Θα επικεντρωθώ σε δύο ειλικρινά δύσκολους τομείς - τη συμφωνία TRIPS και τις περιβαλλοντικές πτυχές του εμπορίου, τις οποίες ήδη έχετε αναφέρει.
<P>
Πρώτον, η συμφωνία TRIPS: αυτό που τώρα έχουμε στη συμφωνία δεν είναι αρκετά σαφές ή αρκετά καλό. Τα δικαιώματα πνευματικής ιδιοκτησίας είναι σημαντικά στο παγκόσμιο εμπόριο, αλλά φρονούμε ότι τα 25,5 εκατομμύρια οροθετικά στον ιό HIV άτομα στη νοτίως της Σαχάρας Αφρική θα μπορούσαν να έχουν πρόσβαση σε φθηνά φάρμακα στο πλαίσιο της συμφωνίας TRIPS. Ας διασφαλίσουμε ότι αυτό θα γίνει περισσότερο σαφές μετά τη Ντόχα. Είναι ειρωνικό το ότι οι Ηνωμένες Πολιτείες, ο μεγαλύτερος υποστηρικτής των δικαιωμάτων πνευματικής ιδιοκτησίας στον κόσμο, βρίσκονται τώρα αντιμέτωπες με το δίλημμα που προκαλεί η ανάγκη τους για τεράστιες ποσότητες αντιβιοτικών προκειμένου να καταπολεμήσουν τον άνθρακα. Ορισμένες νοοτροπίες ενδέχεται να αλλάξουν με τις νέες καταστάσεις - εν πάση περιπτώσει, πρέπει να αλλάξουν.
<P>
Δεύτερον, τα περιβαλλοντικά πρότυπα. Η ΕΕ κατηγορείται για προστατευτισμό. Κύριε Επίτροπε, γνωρίζετε ότι δεν ισχύει κάτι τέτοιο, ότι είμαστε έτοιμοι να βοηθήσουμε τις αναπτυσσόμενες χώρες με κάθε αναγκαίο τρόπο, όπως βοηθάμε τις υποψήφιες προς ένταξη χώρες, ότι έχουμε στο πλευρό μας την επιστήμη και ότι δεν θα εγκαταλείψουμε την πρόοδο που έχει αποκτηθεί με πολύ κόπο - γιατί να το κάνουμε άλλωστε; Δεν μπορούμε να βάλουμε στην άκρη τις πολυμερείς περιβαλλοντικές συμφωνίες στο όνομα του ελεύθερου εμπορίου και η αρχή της προφύλαξης πρέπει να περιλαμβάνεται ρητά στους κανόνες του ΠΟΕ. Αυτό είναι, για εμάς, απαράβατος όρος για την επίτευξη συμφωνίας. Εμείς, στην ΕΕ, γνωρίζουμε καλύτερα από ό,τι σε οποιοδήποτε άλλο μέρος του κόσμου πώς το ανεμπόδιστο ελεύθερο εμπόριο μπορεί να ελεγχθεί μέσω της θέσπισης νομοθεσίας σε πολυμερές επίπεδο προς όφελος των πολιτών μας. Τα επιτεύγματά μας στην ΕΕ είναι σημαντικά για άλλα μέρη του κόσμου και πρέπει να τα υπερασπιστούμε - αυτό είναι το δικό σας καθήκον, κύριε Επίτροπε. Γνωρίζω ότι θα είστε σκληρός εξ ονόματος μας. Ελπίζω ότι θα είστε επίσης σκληρός όσον αφορά τα βασικά πρότυπα εργασίας. Το Σηάτλ δεν είχε αποτελέσματα - η Ντόχα μπορεί να έχει εάν είναι δίκαιη και αν υπάρξει ισορροπία μεταξύ εμπορίου και δικαιοσύνης.
<P>
Καλή τύχη, κύριε Επίτροπε.

<SPEAKER ID=115 LANGUAGE="DE" NAME="Mann, Erika">
Κύριε Πρόεδρε, κυρία Πρόεδρε του Συμβουλίου, κύριε Επίτροπε, αξιότιμοι συνάδελφοι, επιτρέψτε μου να συμπληρώσω λέγοντας μερικά πράγματα που ενδεχομένως αφορούν περισσότερο τεχνικά ζητήματα και λιγότερο το περιεχόμενο. Αρχικά θέλω να επαινέσω τον Επίτροπο Lamy για τη θαυμάσια συνεργασία και - νομίζω ότι η άποψή μου μας εκφράζει όλους - το εξαίρετο στυλ με το οποίο εκπροσωπεί την Ευρωπαϊκή Ένωση στο πλαίσιο αυτού του επικείμενου γύρου.
<P>
Το έργο αυτό θα είναι ιδιαίτερα δύσκολο. Από τη μια πρέπει να βρεθεί η σωστή ισορροπία προκειμένου να εκπροσωπηθούν τα ευρωπαϊκά συμφέροντα, ενώ από την άλλη πρέπει να συμπεριλάβουμε τα υπόλοιπα κράτη, τους εταίρους μας στις διαπραγματεύσεις, και κυρίως τις αναπτυσσόμενες χώρες.
<P>
Προσωπική μου άποψη είναι ότι αυτός ο γύρος έχει πολύ περισσότερες δυνατότητες από ό,τι μέχρι σήμερα να στείλει ένα μήνυμα στον κόσμο, συγκεκριμένα ότι είναι δυνατόν να συμφιλιώσει κανείς το εμπόριο με την πολιτική. Επίτροπε Lamy, πεποίθησή μου είναι ότι είσαστε σε θέση να το επιβάλετε και αυτό, και μάλιστα μαζί με το συνάδελφό σας Bob Zoelleck, αλλά και μαζί με τους πολλούς ακόμη εταίρους σας στις διαπραγματεύσεις. Το έργο σας δεν θα είναι εύκολο. Όμως διαθέτετε εξαιρετικές προϋποθέσεις για να το φέρετε σε πέρας. Σας ευχαριστώ για το γεγονός ότι πάντοτε παρείχατε την υποστήριξή σας στο Κοινοβούλιο προκειμένου να παίξει ένα μεγαλύτερο ρόλο στο πλαίσιο της εμπορικής πολιτικής. Το Συμβούλιο δυστυχώς δεν σας μιμήθηκε. Ελπίζω όπως και εσείς ότι μελλοντικά θα επιτύχουμε περισσότερα στον τομέα αυτόν. Πέρα από αυτό, θέλω να απευθύνω επίσης τις ευχαριστίες μου σε όλους τους συναδέλφους που βρίσκονται στο Σώμα και που ανέκαθεν υποστήριζαν κι εκείνοι τη συγκεκριμένη πολιτική.
<P>
Θέλω ωστόσο να υπενθυμίσω, κυρία Πρόεδρε του Συμβουλίου, ότι στη Ντόχα σας περιμένει κάτι, δηλαδή να διοργανώσετε τη συνάντηση με όλους τους Υπουργούς Εμπορίου. Υπάρχει μία καλή παράδοση, ότι δηλαδή η αντιπροσωπεία του Ευρωπαϊκού Κοινοβουλίου συναντάται με τους υπουργούς που παρευρίσκονται στον γύρο του ΠΟΕ. Σας παρακαλώ θερμά να διοργανώσετε και αυτήν τη φορά τη σχετική συνάντηση και να φροντίσετε να γίνει διάλογος και όχι να προταχθεί απλά μια επιφανειακή συζήτηση, όπως συνηθίζει ορισμένες φορές το Συμβούλιο, παρά να γίνει μια πραγματικά σοβαρή συζήτηση.
<P>
Πέρα από αυτό, θα ήθελα επίσης να σας ενημερώσω εν συντομία - το θέμα έθιξε ο συνάδελφός μου Konrad Schwaiger - για το ότι και τα κοινοβούλια θα έχουν κοινή συνάντηση στη Ντόχα. Η πρόσκληση θα γίνει από την Πρόεδρο του Σώματος μαζί με την Πρόεδρο της Διακοινοβουλευτικής Ένωσης. Ελπίζω ότι θα σημειωθεί πρόοδος. Και ως προς αυτό θα χρειασθούμε την υποστήριξή σας, κυρία Πρόεδρε του Συμβουλίου. Από την πλευρά της Επιτροπής ανέκαθεν είχαμε τη σχετική υποστήριξη. Σας ευχαριστώ για άλλη μια φορά για την συνεργασία!

<SPEAKER ID=116 LANGUAGE="NL" NAME="Neyts-Uyttebroeck">
Κύριε Πρόεδρε, κύριε Επίτροπε, θα ήθελα καταρχάς να ευχαριστήσω θερμά όλους όσους έλαβαν το λόγο στη συζήτηση αυτή για τις ευχές που απηύθυναν στον Επίτροπο Lamy, ελπίζω επίσης και προς την Προεδρία του Συμβουλίου, και ευελπιστώ ότι πραγματικά θα κατορθώσουμε να πραγματοποιήσουμε ένα ισορροπημένο εμπορικό γύρο με ευρεία ημερήσια διάταξη.
<P>
Θα ήθελα απλώς να πω ότι εκτιμώ ιδιαίτερα το γεγονός ότι εκφράσατε την ικανοποίησή σας για τις προσπάθειες που πραγματοποιήσαμε προκειμένου να βελτιώσουμε το κλίμα ενόψει της προετοιμασίας ενός τέτοιου γύρου. Κατά κάποιο τρόπο καταβάλατε και εσείς προσπάθειες προς την κατεύθυνση αυτή μαζί με εμάς. Πρόκειται για μια σημαντική ενθάρρυνση σήμερα, δεκατέσσερις ημέρες πριν από την έναρξη της τέταρτης Διυπουργικής Διάσκεψης.
<P>
Θα ήθελα, εάν μου επιτρέπετε, κύριε Πρόεδρε, να απαντήσω εν συντομία σε συγκεκριμένα ερωτήματα που μου απευθύνθηκαν, συγκεκριμένα στις ερωτήσεις του κ. Schwaiger και της κ. Mann σχετικά με το ρόλο των κοινοβουλίων και των μελών τους. Κύριε Schwaiger, εξ ονόματος της κυβέρνησής μου και μόνον μπορώ να σας απαντήσω όσον αφορά τις θέσεις μας σχετικά με την τροποποίηση του άρθρου 13 της Συνθήκης. Θα ήθελα να υπογραμμίσω ότι δεν ήταν η βελγική κυβέρνηση αυτή που είχε εμποδίσει την τροποποίηση του εν λόγω άρθρου. Θα εξακολουθήσουμε να αγωνιζόμαστε υπέρ της διεύρυνσης των διαπραγματευτικών αρμοδιοτήτων της Επιτροπής στο πλαίσιο του άρθρου αυτού, καθώς επίσης και υπέρ της εντονότερης συμμετοχής των κοινοβουλίων.
<P>
Δεύτερον, θα ήθελα να πω στον κ. Schwaiger και στην κ. Mann ότι χαίρομαι ιδιαίτερα για την πρωτοβουλία σχετικά με κοινοβουλευτική συνάντηση στη Ντόχα: θεωρώ ιδιαίτερη σημαντική την πρωτοβουλία αυτή. Την υποστηρίζω επομένως θερμά και ελπίζω να καταστεί η πρωτοβουλία αυτή μόνιμη, διότι θεωρώ εξαιρετικά σημαντικό να μπορούν να συζητούν μεταξύ τους τα μέλη των κοινοβουλίων, όχι μόνο του Ευρωπαϊκού Κοινοβουλίου αλλά φυσικά και αυτά των εθνικών κοινοβουλίων. Έτσι θα είναι ίσως λιγότερο δύσκολο για εμάς, τα μέλη των κυβερνήσεων, να πείθουμε τα κοινοβούλιά μας σχετικά με την ορθότητα ορισμένων από τις διακηρύξεις μας, εφόσον τα μέλη των εθνικών μας κοινοβουλίων ακούν ανάλογες προτάσεις από τους συναδέλφους τους από άλλες χώρες, και ιδιαίτερα από τις αναπτυσσόμενες χώρες. Υποστηρίζω λοιπόν θερμά την πρωτοβουλία αυτή. Είναι ιδιαίτερα σημαντική. Θα συμβάλει επίσης στην αύξηση της διαφάνειας των εργασιών του ΠΟΕ.
<P>
Θα ήθελα να κάνω επίσης και ένα σύντομο σχόλιο στην κ. Lucas, η οποία ανέφερε ότι θεωρεί ότι πρώτα θα πρέπει να μεταρρυθμιστεί ο ΠΟΕ και κατόπιν να διεξαχθούν διαπραγματεύσεις. Θα ήθελα να της πω ότι δεν καταλαβαίνω πώς θα μπορούσε να μεταρρυθμίσει κανείς το παραμικρό στον ΠΟΕ χωρίς τη διεξαγωγή ενός γύρου διαπραγματεύσεων. Θα ήθελα να επιστήσω την προσοχή της στο γεγονός ότι ολόκληρη η τόσο προσεκτική προετοιμασία της διάσκεψης της Ντόχα μαρτυρά μία προσέγγιση εντελώς διαφορετική από ό,τι στο παρελθόν και να της θυμίσω επίσης ότι ο ΠΟΕ είναι ένας πολύ νέος οργανισμός, ο οποίος πραγματικά επιδέχεται βελτιώσεις, στόχος προς τον οποίο θα συμβάλω ευχαρίστως.
<P>
Μπορώ ευχαρίστως να διαβεβαιώσω την κ. Mann ότι θα διοργανώσουμε μία συνάντηση με τα μέλη των κοινοβουλίων στη Ντόχα. Γνωρίζετε πολύ καλά, κυρία Mann, ότι εσείς και ο κ. Westendorp , καθώς και ορισμένοι ακόμα συνάδελφοί σας, είχαν την ευκαιρία λίγο πριν από το άτυπο Συμβούλιο Εξωτερικού Εμπορίου να προβούν σε ανταλλαγή απόψεων με εμάς. Θέλουμε να συνεχίσουμε φυσικά αυτή την παράδοση.

<SPEAKER ID=117 LANGUAGE="FR" NAME="Lamy">
. (FR) Κύριε Πρόεδρε, θα ήθελα με τη σειρά μου να ευχαριστήσω τους ομιλητές που υποστήριξαν τη θέση της Επιτροπής - συμπεριλαμβανομένης της Προεδρεύουσας του Συμβουλίου - καθώς και να ευχαριστήσω όσους και όσες ευχήθηκαν καλή επιτυχία στους διαπραγματευτές. Θα απαντήσω προπάντων σε εκείνους που εκφράστηκαν με επικριτικό τρόπο και οι οποίοι, στην αυριανή ψηφοφορία, δεν θα υιοθετήσουν τη θέση που η πλειοψηφία των ομάδων ανήγγειλε ότι θα τηρήσουν. Θα το κάνω εν συντομία, απαντώντας καταρχάς στην Caroline Lucas - η οποία μίλησε εξ ονόματος των Πρασίνων - ότι διακρίνω μια ελαφρά αντίφαση στο συλλογισμό της. Από τη μια, η Ομάδα σας, κυρία Lucas, υποστηρίζει αυστηρότερους κανόνες για την πλαισίωση των εμπορικών συναλλαγών - κυρίως από την άποψη της προστασίας του περιβάλλοντος - αλλά από την άλλη, δεν υποστηρίζει την έναρξη διαπραγματεύσεων. Αναμφίβολα θα έχετε μια λύση για να αλλάξουμε τους διεθνείς κανόνες χωρίς να προβούμε σε διαπραγμάτευση. Να μου τη δώσετε. Εν πάση περιπτώσει, εγώ δεν έχω τέτοια λύση.
<P>
Κύριε Herzog, απ' ότι κατάλαβα η Ομάδα σας θα τηρήσει παρόμοια στάση, μου άρεσε πολύ η έκφραση σας "σκληρό παζάρι" . Υπάρχει όντως αυτό. Είναι αλήθεια ότι ο ΠΟΕ θυμίζει λίγο ορισμένες φορές μπακάλικο. Αλλά πρέπει να έχουμε κατά νου ότι όσο προχωρά η παγκοσμιοποίηση, τόσο αναπτύσσεται το εμπόριο και τόσο είναι οι αξίες μας που διακυβεύονται ορισμένες φορές. Σε αυτές τις περιπτώσεις, πιστεύω ότι η σκληρότητα επιβάλλεται, όποιο και αν είναι το αίσθημα που μπορεί να δημιουργεί αυτό.
<P>
Ο κ. Abitbol εκφράστηκε εξ ονόματος της Ομάδας Ένωση για την Ευρώπη των Εθνών. Λυπάστε, κύριε Abitbol, που η Ένωση εκπροσωπήθηκε από έναν μόνο διαπραγματευτή. Σας υπενθυμίζω ότι το ζήτημα αυτό ρυθμίστηκε πριν από 44 χρόνια για όλη την πορεία της Ευρωπαϊκής Ένωσης. Εντοπίζετε σε αυτό τη ματαιοδοξία των ιδρυτικών μας πατέρων. Μετά από πενήντα χρόνια, εγώ διακρίνω σε αυτό μάλλον τη διορατικότητά τους.
<P>
Τέλος, σχετικά με το σημείο που θίξατε, κύριε Abitbol, καθώς και σχετικά με τις άλλες επικρίσεις που διατυπώθηκαν, θα ήθελα να υπενθυμίσω απλώς ότι η Επιτροπή είναι πράγματι αυτή η οποία διαπραγματεύεται εξ ονόματος της Ένωσης, αλλά ότι το κάνει υπό τον έλεγχο των εντολέων της, που είναι το Συμβούλιο Υπουργών και το Κοινοβούλιο. Τόσο το Συμβούλιο όσο και το Κοινοβούλιο θα βρίσκονται επί τόπου: το Συμβούλιο, ως εκπρόσωπος των κρατών, και το Κοινοβούλιο με τη σύνθεση που γνωρίζετε. Δεν βλέπω, για να είμαι ειλικρινής, πιο ολοκληρωμένο τρόπο προκειμένου να διασφαλιστεί ότι η πολιτική ευθύνη του διαπραγματευτή είναι ανά πάσα στιγμή ελεγχόμενη. Είναι η πρακτική μας. Η προεδρία του Συμβουλίου θα είναι υπεύθυνη για τη διαχείριση αυτής της διαδικασίας απολογισμού αλλά, στο τέλος, θα επιστρέψω με μια θέση που θα έχω διαπραγματευτεί και θα εναπόκειται στο Συμβούλιο και στο Κοινοβούλιο να αποφανθούν με σεβασμό προς τις συνθήκες. Έτσι λειτουργεί η δημοκρατία μας.

<SPEAKER ID=118 NAME="Πρόεδρος">
Ευχαριστώ πολύ, κύριε Επίτροπε.
<P>
Έχω λάβει έξι προτάσεις ψηφίσματος που κατατέθηκαν σύμφωνα με το άρθρο 37, παράγραφος 2, του Κανονισμού.1
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 10.00.

<CHAPTER ID=7>
Διαφάνεια και δημοκρατία στο διεθνές εμπόριο
<SPEAKER ID=119 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5-0331/2001) του κ. Dιsir, εξ ονόματος της Επιτροπής Βιομηχανίας, Εξωτερικού Εμπορίου, Έρευνας και Ενέργειας σχετικά με τη διαφάνεια και τη δημοκρατία στο διεθνές εμπόριο (2001/2093(INI)).

<SPEAKER ID=120 LANGUAGE="FR" NAME="Dιsir">
. (FR) Κύριε Πρόεδρε, κύριε Επίτροπε, αγαπητοί συνάδελφοι, κατά τη μετάβαση από την εποχή της GATT στην εποχή του ΠΟΕ, το πολυμερές εμπορικό σύστημα δεν άλλαξε μόνο διάσταση, αλλά και φύση. Με τον ΠΟΕ, οι εμπορικοί κανόνες επεκτείνονται σε ένα ευρύ φάσμα νέων τομέων - υπηρεσίες, πνευματική ιδιοκτησία, επενδύσεις, κανόνες σχετικά με τους μη δασμολογικούς φραγμούς - που έχουν συχνά αντίκτυπο σε μη εμπορικά ζητήματα. Οι κανόνες αυτοί μετατρέπονται σε πραγματικό γνωστικό τομέα, με ένα σύστημα διευθέτησης των διαφορών το οποίο μπορεί να οδηγήσει στην επιβολή κυρώσεων. Τέλος, η διεύρυνση σε ένα ολοένα μεγαλύτερο αριθμό χωρών, που ξεκίνησε στο πλαίσιο της GATT, δημιούργησε μια τεράστια ανομοιογένεια καταστάσεων, μεταξύ των μελών, όσον αφορά το διεθνές εμπόριο. Στο εξής, οι κανόνες του πολυμερούς εμπορικού συστήματος δεν εφαρμόζονται πλέον μόνο στις χώρες που αντιπροσωπεύουν το μεγαλύτερο μέρος στο διεθνές εμπόριο, ούτε μόνο στο ένα πέμπτο της παγκόσμιας παραγωγής που γίνεται αντικείμενο διασυνοριακών ανταλλαγών. Οι κανόνες αυτοί εφαρμόζονται επίσης στα εμπορεύματα και τις υπηρεσίες που δεν θα αποτελέσουν ποτέ μέρος του διεθνούς εμπορίου. Αυτό αφορά όλες τις χώρες και επηρεάζει τους εσωτερικούς κανόνες τους, ανεξάρτητα από το μερίδιο συμμετοχής τους στο διεθνές εμπόριο.
<P>
Οι εμπορικές συμφωνίες είχαν επίσης κατά τη διάρκεια των τελευταίων ετών, μεγαλύτερο αντίκτυπο σε άλλους διεθνείς κανόνες σε τομείς όπως η δημόσια υγεία, το περιβάλλον, τα κοινωνικά δικαιώματα. Έτσι, συμφωνίες ή αποφάσεις του ΠΟΕ έχουν θέσει υπό αμφισβήτηση την αρχή της προφύλαξης, την προστασία του περιβάλλοντος ή την πρόσβαση στα φάρμακα. Αυτό οφείλεται εν μέρει στην ασάφεια ορισμένων συμφωνιών, όπως αυτή που αφορά την πνευματική ιδιοκτησία, στην περίπτωση των φαρμάκων· μπορούμε επίσης να σκεφτούμε το πεδίο ισχύος, όσον αφορά τις δημόσιες υπηρεσίες, του άρθρου 1 της γενικής συμφωνίας για τις υπηρεσίες. Σε αυτά ήρθε να προστεθεί ένας άλλος λόγος για την αμφισβήτηση του πολυμερούς εμπορικού συστήματος: η δημοκρατική νομιμότητα του ΠΟΕ, οργανισμού με διακυβερνητικό χαρακτήρα, έγκειται καταρχήν στην ίση συμμετοχή όλων των μελών, στην ισότιμη ψήφο τους στη σύνοδο. Ωστόσο, στην πραγματικότητα, ένας μεγάλος αριθμός αναπτυσσόμενων χωρών τίθεται στο περιθώριο λόγω της λειτουργίας του ΠΟΕ και δεν μπορούν να συμμετάσχουν στην επεξεργασία των συμφωνιών και των αποφάσεων. Από τα μέλη του, τουλάχιστον 24 αναπτυσσόμενες χώρες δεν διαθέτουν μόνιμη αντιπροσωπεία στη Γενεύη και πολλές άλλες έχουν εξαιρετικά ολιγομελείς αντιπροσωπείες, γεγονός που δεν τους επιτρέπει να παρακολουθούν το σύνολο των εργασιών που τις αφορούν. Πολλές από τις αναπτυσσόμενες χώρες δεν διαθέτουν επαρκείς ικανότητες. Επίσης, για τις αναπτυσσόμενες χώρες, τίθεται ταυτόχρονα ζήτημα τύπου και ουσίας, διότι οι κανόνες και οι συμφωνίες αντικατοπτρίζουν συχνότερα το συμφέρον των μεγάλων εμπορικών δυνάμεων οι οποίες τις έχουν διαπραγματευτεί μεταξύ τους - ορισμένες φορές στα επονομαζόμενα "πράσινα δωμάτια" ή σε ανεπίσημες διαβουλεύσεις, που είναι υπερβολικά κλειστές - και όχι το συμφέρον του συνόλου των μελών και κυρίως των φτωχότερων χωρών. Έτσι, πολλές αναπτυσσόμενες χώρες δήλωσαν, μετά το Γύρο της Ουρουγουάης, ότι κατά τον χρόνο υπογραφής των συμφωνιών, δεν υπολόγισαν όλες τις νομικές, διοικητικές και χρηματοοικονομικές συνέπειες ορισμένων συμφωνιών, όπως αυτή για την πνευματική ιδιοκτησία, στην επεξεργασία των οποίων δεν είχαν συμμετάσχει.
<P>
Γενικά, όσον αφορά τις αναπτυσσόμενες χώρες, έξι χρόνια μετά την ίδρυση του ΠΟΕ, διαπιστώνεται περιορισμένο μόνο άνοιγμα των αγορών του Βορρά, μεγάλες δυσκολίες στην εφαρμογή των συμφωνιών και μια έντονη περιθωριοποίηση στο πλαίσιο λειτουργίας του οργανισμού. Το αίσθημα αυτό γίνεται εντονότερο, προφανώς, για τις λιγότερο ανεπτυγμένες χώρες, οι οποίες αντιστοιχούσαν στο 0,6% του διεθνούς εμπορίου πριν από 20 χρόνια και έχουν περιοριστεί στο 0,4% σήμερα.
<P>
Έτσι, ο ΠΟΕ παραμένει ένας οργανισμός που κυριαρχείται από τις μεγάλες εμπορικές δυνάμεις, οι πολιτικές των οποίων ωφελούν πρωτίστως τις ίδιες. Δύο χρόνια μετά το Σηάτλ, το πολυμερές εμπορικό σύστημα εξακολουθεί να διέρχεται μια τριπλή κρίση δημοκρατικής νομιμότητας, λόγω κυρίως των άνισων επιπτώσεων του διεθνούς εμπορίου και της περιθωριοποίησης ενός μέρους των μελών του, λόγω της παραβίασης που ασκούν ορισμένοι κανόνες του ΠΟΕ σε άλλες σημαντικές αρχές, σε διεθνή κλίμακα μάλιστα, λόγω τέλος της έλλειψης διαφάνειας και της ισχνής συμμετοχής των κοινοβουλίων και της κοινωνίας στις εργασίες του ΠΟΕ. Ο ΠΟΕ άρχισε να παραδέχεται την ανάγκη για μεταρρυθμίσεις. Αλλά η παραδοχή αυτή δεν έχει οδηγήσει ακόμη στις αναγκαίες αλλαγές.
<P>
Η επιτροπή μας ενέκρινε λοιπόν, όπως γνωρίζετε, κύριε Επίτροπε, με μεγάλη πλειοψηφία - 48 ψήφοι υπέρ, 5 κατά και μία αποχή - μια έκθεση που χαρακτηρίζεται προπάντων από ένα σύνολο συγκεκριμένων προτάσεων, που ομαδοποιούνται σε τέσσερα μεγάλα κεφάλαια.
<P>
Πρώτον, η ισότιμη και αποτελεσματική συμμετοχή όλων των μελών είναι αποφασιστικής σημασίας για τον επαναπροσανατολισμό του πολυμερούς εμπορικού συστήματος. Προϋποθέτει ενίσχυση της τεχνικής βοήθειας. Ένας ορισμένος αριθμός δράσεων αναλήφθηκαν ήδη από την Επιτροπή, την οποία ενθαρρύνουμε να επιμείνει προς αυτή την κατεύθυνση. Προτείνουμε, όμως, να προχωρήσουμε ακόμη μακρύτερα. Να χρηματοδοτήσουμε, για παράδειγμα, βάσει μιας συνδρομής ανάλογα με το μερίδιο κάθε χώρας μέλους του ΠΟΕ στο διεθνές εμπόριο, ένα ταμείο ή μια αύξηση του προϋπολογισμού του Οργανισμού, που θα επέτρεπε σε κάθε χώρα μέλος να διαθέτει εκπροσώπηση στη Γενεύη. Προτείνουμε τη στήριξη των περιφερειακών ενώσεων - αυτό έχει ήδη γίνει, ιδίως για τις χώρες ΑΚΕ, αλλά πιστεύουμε ότι πρέπει να προχωρήσουμε περισσότερο· να καθιερώσουμε μια πραγματική εσωτερική διαφάνεια· να επιτρέψουμε, εν αναμονή της εκπροσώπησης όλων των μελών, στις χώρες χωρίς αντιπροσωπεία να διαθέτουν σύντομα πρακτικά των συνεδριάσεων και των σχεδίων συμφωνιών· να πλαισιώσουμε τις λεγόμενες άτυπες διαβουλεύσεις, επιτρέποντας σε όλες τις χώρες που το επιθυμούν να συμμετέχουν σε αυτές, δημοσιεύοντας εκ των προτέρων την ημερήσια διάταξή τους και φροντίζοντας ώστε τα πρακτικά των προκαταρκτικών αποφάσεων, οι οποίες μερικές φορές προετοιμάζονται, να μεταβιβαστούν γρήγορα στις αρμόδιες αρχές.
<P>
Προτείνουμε εξίσου τη μεταρρύθμιση του συστήματος διευθέτησης των διαφορών, στο οποίο υφίσταται πάντα μια ανισότητα που συνδέεται με το μερίδιο της αγοράς των διαφόρων χωρών μελών, έτσι ώστε να είναι δυνατόν για τις μικρές χώρες, για τις χώρες που αντιπροσωπεύουν ένα μικρό μερίδιο του διεθνούς εμπορίου να προσφεύγουν, σε ορισμένες περιστάσεις, σε οικονομικές αποζημιώσεις.
<P>
Δεύτερον, το άνοιγμα προς την κοινωνία και η εξωτερική διαφάνεια. Από αυτή την άποψη, μας φαίνεται ότι πρέπει να γίνουν πολλά ακόμη προκειμένου να φθάσουμε στο επίπεδο άλλων οργανισμών, οι οποίοι έχουν εκχωρήσει καθεστώς παρατηρητή σε μη κυβερνητικές οργανώσεις. Πιστεύουμε ότι η διαδικασία διευθέτησης των διαφορών καθεαυτή θα μπορούσε, εφόσον πρόκειται για μια δικαστική διαδικασία, να είναι δημόσια, όπως είναι οι συνεδριάσεις ενός δικαστηρίου.
<P>
Τρίτον, ο κοινοβουλευτικός έλεγχος (αυτό εθίγη στη διάρκεια της προηγούμενης συνεδρίασης), τόσο σε εθνικό όσο και σε ευρωπαϊκό επίπεδο, καθώς επίσης και μέσω ενός κοινοβουλευτικού συμβουλευτικού φόρουμ στο πλαίσιο του ΠΟΕ. Όσον αφορά την Ευρωπαϊκή Ένωση, προτείνουμε τη μεταρρύθμιση του άρθρου 133 και τη διεύρυνση της επιτροπής 133, καθώς και τη σύμφωνη γνώμη του Κοινοβουλίου σχετικά με όλες τις εμπορικές συμφωνίες.
<P>
Τέταρτον, η ισορροπία των διεθνών κανόνων και η καθιέρωση νέων σχέσεων μεταξύ του ΠΟΕ και των άλλων διεθνών οργανισμών. Προτείνουμε όλοι οι άλλοι πολυμερείς οργανισμοί - Διεθνής Οργάνωση Εργασίας, Παγκόσμια Οργάνωση Υγείας, κλπ. να έχουν ένα καθεστώς παρατηρητή στους κόλπους του ΠΟΕ και να ζητείται συστηματικά η γνώμη τους από το όργανο διευθέτησης των διαφορών όταν υπάρχει κίνδυνος σύγκρουσης μεταξύ των εμπορικών κανόνων και λοιπών κανόνων. Πιστεύουμε ότι η Ευρωπαϊκή Ένωση θα έπρεπε να προασπίζει μια αληθινή ιεραρχία των κανόνων σε διεθνή κλίμακα, δηλαδή να αναγνωρίζει ότι το επιχειρηματικό δίκαιο, το εμπορικό δίκαιο, δεν θα μπορεί να υποσκελίζει τις αρχές της προστασίας του περιβάλλοντος, της δημόσιας υγείας και του σεβασμού των κοινωνικών δικαιωμάτων των εργαζομένων. Πράγματι, η ΔΟΕ είναι αυτή που πρέπει να έχει την αποκλειστική εξουσία να αποφασίζει αν υπάρχει λόγος ή όχι για να λάβει αντίποινα και να επιβάλει εμπορικές κυρώσεις σε μια χώρα, και όχι ο Παγκόσμιος Οργανισμός Εμπορίου. Πιστεύω όμως ότι ο Παγκόσμιος Οργανισμός Εμπορίου πρέπει, από την πλευρά του, να δεσμευτεί ότι θα σέβεται τις αποφάσεις, σε αυτόν τον τομέα, που θα μπορούσαν ενδεχομένως να λαμβάνονται από τη ΔΟΕ.
<P>
Για να τελειώσω με δυο λόγια, κύριε Πρόεδρε, θα πω ότι η εμπορική πολιτική, η οποία είναι μια από τις παλαιότερες πολιτικές της Ένωσης και η παλαιότερη από τις κοινές εξωτερικές πολιτικές της, διακυβεύει προφανώς τα οικονομικά συμφέροντα, αλλά ότι λέει επίσης πολλά - ή εν πάση περιπτώσει ότι η Ευρωπαϊκή Ένωση λέει πολλά - μέσω αυτής της εμπορικής πολιτικής, σχετικά με το όραμά της για τον αυριανό κόσμο και τις σχέσεις Βορρά-Νότου, καθώς επίσης και σχετικά με την αντίληψή της για τον διαχωρισμό μεταξύ των στοιχείων που αφορούν την αγορά και των στοιχείων που οι κοινωνίες πρέπει να είναι σε θέση να υπάγουν σε άλλες αρχές, όπως η αλληλεγγύη. Η πολιτική αυτή πρέπει να ενστερνίζεται τις θεμελιώδεις αξίες και τους σκοπούς της Ευρωπαϊκής Ένωσης. Για το λόγο αυτό, προτείνουμε η ΕΕ να θέσει στο επίκεντρο των στόχων της την καθιέρωση ενός δίκαιου και ισόρροπου εμπορίου, ενός πολυμερούς δημοκρατικού συστήματος και ενός μεταρρυθμισμένου ΠΟΕ.

<SPEAKER ID=121 LANGUAGE="DE" NAME="Rόbig">
Κύριε Πρόεδρε,, αξιότιμη κυρία Πρόεδρε Neyts, κύριε Επίτροπε Lamy, αξιότιμοι κυρίες και κύριοι, χρειαζόμαστε περισσότερη και όχι λιγότερη διεθνή συνεργασία, όπως ζητείται από πολλές πλευρές. Χρειαζόμαστε ιδίως για τις ΜΜΕ νομική ασφάλεια και προβλεψιμότητα των όρων-πλαίσιο. Στόχος μας πρέπει να είναι να επιτύχουμε αύξηση της ευημερίας των πολιτών μέσω του παγκοσμίου εμπορίου. Δεν πρέπει όμως να παραβλέψουμε εδώ ότι η Ευρώπη έχει 18 εκατομμύρια μικρές επιχειρήσεις που τελευταία απασχολούν τα δύο τρίτα των εργαζομένων. Τούτο σημαίνει ότι οι αμοιβές καταβάλλονται κυρίως από τις ΜΜΕ. Το 60% του ΑΕΠ και - πράγμα σημαντικό για εμάς τους πολιτικούς - το 80% των φόρων προέρχεται από τις μικρές επιχειρήσεις.
<P>
Για τον λόγο αυτόν πρέπει επίσης να έχουμε στο νου μας ως προς τον ΠΟΕ να μην συμπεριλάβουμε και ενσωματώσουμε στη διαδικασία αυτή μόνο τη Διεθνή Οργάνωση Εργασίας και να εξετάζουμε πώς μπορούμε να την διαμορφώσουμε καλύτερα, αλλά να θέσουμε ως κεντρικό σημείο ιδίως τον κοινωνικό διάλογο και τους κοινωνικούς εταίρους. Η πρωτοβουλία "Όλα εκτός από όπλα" δεν θα πρέπει να περιέχει τη ρήτρα "Όλα εκτός από τις μικρές και μεσαίες επιχειρήσεις" , αλλά αντίθετα την "Όλα για τις μικρές και μεσαίες επιχειρήσεις" . Στο επίκεντρο αυτής της συζήτησης βρίσκεται η οικονομία και αυτό πρέπει να το θυμόμαστε κατά τη διάρκεια ολόκληρης της συζήτησης για τον ΠΟΕ.
<P>
Δυό λόγια για τη συμφωνία για τα δικαιώματα πνευματικής ιδιοκτησίας στον τομέα του εμπορίου (TRIPS). Στο σημείο αυτό πρέπει να σκεφτούμε ιδίως τις υποχρεωτικές άδειες και προπάντων την αναπτυξιακή βοήθεια, τις προκηρύξεις διαγωνισμών, καθώς και την παροχή φαρμάκων της απαιτούμενης ποιότητας στα κράτη αυτά.
<P>
Σχετικά με το μηχανισμό διευθέτησης των διαφορών θα ήθελα να υπενθυμίσω ότι πολλές συλλογικές και ατομικές επιχειρήσεις βλάπτονται από τις αποφάσεις του ΠΟΕ. Στο σημείο αυτό θα ήθελα να ρωτήσω πώς θα βρουν το δίκιο τους οι επιχειρήσεις αυτές; Πώς συμβαίνει να βλάπτονται εξαιτίας μιας διεθνούς σύμβασης που ουσιαστικά δεν είναι συμβατή με το δίκαιο του εκάστοτε κράτους;
<P>
Το τελευταίο σημείο: πρέπει να επιτύχουμε περισσότερη διαφάνεια και εγγύτητα στον πολίτη στους συγκεκριμένους τομείς. Για τον λόγο αυτόν επικροτώ το γεγονός ότι η Πρόεδρος Neyts θα ενεργήσει προκειμένου το Ευρωπαϊκό Κοινοβούλιο και τα κοινοβούλια αυτού του κόσμου να συμβάλουν στη δημιουργία περισσότερης διαφάνειας και με τον τρόπο αυτόν θα αυξηθεί επίσης - έτσι πιστεύω - και η ευημερία στον πλανήτη.

<SPEAKER ID=122 LANGUAGE="DE" NAME="Kreissl-Dφrfler">
Κύριε Πρόεδρε, αξιότιμοι συνάδελφοι, πρώτα θα ήθελα να συγχαρώ τον εισηγητή Harlem Dιsir για την εξαίρετη, σαφή και εκτενή έκθεσή του.
<P>
Κύριε Επίτροπε, αν δεν επιτευχθεί να διαμορφωθούν κατά τρόπο διαφανή και δημοκρατικό οι διαδικασίες λήψης απόφασης στον ΠΟΕ, οι λαοί των κρατών μελών του ΠΟΕ δεν θα το ανεχθούν αυτό μακροπρόθεσμα, γιατί δεν είναι δυνατόν τα εθνικά κράτη να μεταθέτουν σε όλο και μεγαλύτερο βαθμό την αρμοδιότητα σχετικά με θέματα σημαντικά για τη ζωή των ανθρώπων σε υπερεθνικούς οργανισμούς, ενώ τα κοινοβούλια και συνεπώς η κοινωνία των πολιτών παραμένουν χωρίς δυνατότητα συμμετοχής και δημοκρατικού ελέγχου. Με αυτό το πρίσμα πρέπει να βλέπουμε και τις διαδικασίες διευθέτησης των διαφορών, που πρέπει να αλλάξουν εκ βάθρων. Η διαιτησία πρέπει να είναι διαφανής και πρέπει επίσης να αλλάξει η σύνθεση του δικαστηρίου.
<P>
Επίσης, είναι απαραίτητο να προσφέρουμε επιτέλους στις αναπτυσσόμενες χώρες τα εργαλεία που θα τους επιτρέψουν να συμμετάσχουν πραγματικά ισότιμα στις διαπραγματεύσεις και στη συνέχεια να αξιολογήσουν ανάλογα τις επικείμενες αποφάσεις. Διότι δεν είναι καθόλου το ίδιο να αποστέλλεται κάπου μία αντιπροσωπεία με 150 ειδικούς ή να στέλνει μια αναπτυσσόμενη χώρα με πολύν κόπο τον πρέσβη της. Θα ήθελα να το επισημάνω άλλη μια φορά αυτό εδώ. Κατά τα άλλα, ο Harlem Dιsir έχει ήδη πει όλα όσα έπρεπε να ειπωθούν.

<SPEAKER ID=123 NAME="Clegg">
Κύριε Πρόεδρε, θα ήθελα και εγώ να εκφράσω τα συγχαρητήριά μου στον εισηγητή, τον κ. Dιsir. Η έκθεση αυτή μας εντυπωσιάζει ως ένα εξαιρετικό δημιούργημα προνοητικότητας, ένα σχέδιο εργασίας για τον ΠΟΕ του μέλλοντος. Απορρίπτει συνολικά αυτούς που ισχυρίζονται ότι δεν υπάρχει δυνατότητα βελτίωσης για τον ΠΟΕ· ότι δεν μπορεί να μεταρρυθμιστεί· ότι είναι εγγενώς προκατειλημμένος εναντίον των φτωχών ή των μειονεκτούντων· και ότι αποτελεί απλώς έναν παράγοντα για το νόμο της ζούγκλας και όχι για το κράτος δικαίου.
<P>
Απορρίπτει επίσης την αντίθετη άποψη: την ιδέα ότι το ελεύθερο εμπόριο πρέπει να υπερισχύσει πάση θυσία· ότι ο ΠΟΕ πρέπει να αποτελέσει παράγοντα για την άρση των κύριων εμπορικών φραγμών και αυτό πρέπει να το πράξει αποκλείοντας όλα τα άλλα μελήματα πολιτικής και δημοσίου συμφέροντος. Αντί για αυτό, αποτελεί σχεδόν μια σύνθεση αυτών των δύο απόψεων, διότι δείχνει πώς, πότε και γιατί ο ΠΟΕ οφείλει, και πρέπει, να μεταρρυθμιστεί. Δείχνει πώς ο ΠΟΕ πρέπει να γίνει περισσότερο διαφανής και νόμιμος.
<P>
Πρέπει να προσθέσω ότι όλη η έμφαση που εμείς, ως Ευρωπαίοι, αποδίδουμε στην ανάγκη για αυξημένη νομιμότητα και διαφάνεια στον ΠΟΕ δεν θα έχει κανένα αποτέλεσμα αν δεν μεταρρυθμίσουμε τον τρόπο με τον οποίο ασκούμε τη δική μας εμπορική πολιτική στην Ευρωπαϊκή Ένωση. Ακουσα σήμερα με ικανοποίηση την Προεδρία να λέει ότι υποστήριξε κατά το παρελθόν και θα υποστηρίξει και στο μέλλον τα αιτήματα του Κοινοβουλίου για περισσότερη διαφάνεια και νομιμότητα στη χάραξη της εμπορικής πολιτικής στο Ευρωπαϊκό Συμβούλιο και την Ευρωπαϊκή Ένωση.
<P>
Η έκθεση επίσης - και αυτή είναι ίσως η μεγαλύτερη συμβολή της στη συζήτηση - δείχνει τον τρόπο με τον οποίο ο ΠΟΕ πρέπει να τοποθετηθεί ολοένα και περισσότερο σε ένα πλαίσιο άλλων προτεραιοτήτων της δημόσιας πολιτικής και άλλων πολυμερών οργανισμών και συμφωνιών. Δεν μπορεί να επαναπαυτεί στο ρόλο του πρώτου μεταξύ ίσων στη διεθνή σκηνή. Αντιθέτως, πρέπει να μάθει να αλληλεπιδρά με άλλες προτεραιότητες και άλλες πολυμερείς συμφωνίες. Ο ρόλος μας είναι, ως εκ τούτου, να πλαισιώνουμε τον ΠΟΕ με άλλες υποστηρικτικές συμφωνίες σε άλλους τομείς, κυρίως στον τομέα του περιβάλλοντος.

<SPEAKER ID=124 LANGUAGE="FR" NAME="Turmes">
Η ενίσχυση ενός πιο ελεύθερου διεθνούς εμπορίου, αλλά επίσης πιο δίκαιου και βιώσιμου στο πλαίσιο του πολυμερούς συστήματος και ενός μεταρρυθμισμένου ΠΟΕ, αυτή είναι η πρόκληση την οποία δέχεται το Ευρωπαϊκό Κοινοβούλιο με την έκθεση Dιsir.
<P>
Η έκθεση αυτή, ενώ τάσσεται πλήρως υπέρ του πολυμερούς χαρακτήρα στις διεθνείς εμπορικές διαπραγματεύσεις, έχει την πνευματική εντιμότητα να ομολογεί ότι η παγκοσμιοποίηση, με τη μορφή που παρουσιάζεται σήμερα, έχει σοβαρές ελλείψεις.
<P>
Οι συγκεκριμένες προτάσεις που υποβάλλονται από τον εισηγητή για τη μεταρρύθμιση των διεθνών θεσμών αξίζουν την προσοχή μας: μεγαλύτερη διαφάνεια, μεταρρύθμιση της διαδικασίας διευθέτησης των διαφορών. Δυο λόγια σχετικά με το δημοκρατικό έλεγχο: για εμένα, το κοινοβουλευτικό φόρουμ του ΠΟΕ συνιστά δημοκρατική επίφαση και όχι αληθινό δημοκρατικό έλεγχο. Ο πραγματικός δημοκρατικός έλεγχος θα διασφαλιστεί όταν τα εθνικά κοινοβούλια θα διαθέτουν εξουσία πραγματικού ελέγχου επί των κυβερνήσεων τους κατά τις διαπραγματεύσεις, και όταν το Ευρωπαϊκό Κοινοβούλιο, κύριε Lamy, θα διαθέτει εξουσία πραγματικού ελέγχου επί της Επιτροπής και όχι μονάχα επιφανειακό έλεγχο όπως αυτός που ασκείται σήμερα.
<P>
Η θέση του Ευρωπαϊκού Κοινοβουλίου πριν από τον επόμενο γύρο, αν στηριχτεί στην έκθεση Dιsir, θα πρέπει να υποστηρίζει τη μεταρρύθμιση του ΠΟΕ, τη θέση σε εφαρμογή των λεγόμενων συμφωνιών της Ουρουγουάης, αλλά χωρίς να τις διευρύνει με θέματα που παραμένουν αμφιλεγόμενα.
<P>
Ψηφίζοντας την έκθεση Dιsir, βλέπω επίσης μια πολύ σαφή πρόοδος της Ομάδας των Σοσιαλιστών εδώ, στο Ευρωπαϊκό Κοινοβούλιο, η οποία προσεγγίζει τελικά, μετά από πολλά χρόνια, τις αληθινές της αξίες, ήτοι την αλληλεγγύη και την καλύτερη κατανομή του πλούτου. Χαιρετίζω επίσης τα λεγόμενα του κ. Verhofstadt, σήμερα το πρωί: κατάλαβε επιτέλους ότι δεν μπορεί να γίνει διάλογος με τους υπέρμαχους ενός δικαιότερου εμπορίου αν τους περιορίσουμε σε ένα συρτάρι αντιμετωπίζοντάς τους ως εχθρούς της παγκοσμιοποίησης.

<SPEAKER ID=125 NAME="Morgantini">
Κύριε Πρόεδρε, το διεθνές εμπόριο είναι θεμελιώδες στο σύστημά μας και για όσους θέλουν έναν άλλον τύπο παγκοσμιοποίησης - και εγώ είμαι μεταξύ αυτών - το διεθνές εμπόριο θα πρέπει να βασίζεται σε τίμιες και δίκαιες συναλλαγές που μπορούν να φέρουν ανάπτυξη και ευημερία σε όσο το δυνατόν περισσότερους ανθρώπους. Δυστυχώς, οι εμπορικές διαπραγματεύσεις υπό την αιγίδα της GATT και του ΠΟΕ δεν χρησίμευσαν στη θέσπιση ορθών διεθνών κανόνων. Αντίθετα, άφησαν ολόκληρους λαούς απροστάτευτους από την απληστία των πολυεθνικών εταιριών. Είναι λογικό, συνεπώς, τα όργανα αυτά, σε μεγάλα στρώματα του πληθυσμού, να πάσχουν από μια κρίση νομιμότητας άνευ προηγουμένου, στην οποία πρέπει να απαντήσουμε με ριζικές μεταρρυθμίσεις. Η έκθεση Dιsir εξετάζει με σαφήνεια τα όρια και τις δυσλειτουργίες του διεθνούς εμπορίου, των άνισων συναλλαγών, την έλλειψη διαφάνειας και δημοκρατίας και τα λοιπά, προτείνοντας ορισμένες μεταρρυθμίσεις για την κάλυψη αυτών των κενών. Εμείς υποστηρίζουμε και θα υπερψηφίσουμε αυτήν την έκθεση, αλλά πιστεύουμε ότι αυτό δεν μπορεί να είναι παρά η αρχή μιας διαδικασίας αλλαγής. Η Επιτροπή και το Συμβούλιο πρέπει να κλείσουν τα αυτιά τους στην παγκόσμια βοή.

<SPEAKER ID=126 NAME="Deva">
Κύριε Πρόεδρε, η δικαιοσύνη πρέπει να επιβληθεί, αλλά το σημαντικότερο είναι να φανεί ότι επιβάλλεται: ο ΠΟΕ είναι ένας πολύ ισχυρός διεθνής οργανισμός, που ασχολείται με κανόνες και νόμους, και πρέπει να φαίνεται ότι ενεργεί δίκαια. Η υποχρέωση λογοδοσίας και η διαφάνεια είναι ως εκ τούτου εξαιρετικά σημαντικές. Το διεθνές εμπόριο απαιτεί διεθνείς κανόνες και η ανάπτυξη απαιτεί κατανόηση ορισμένων εκ των προβλημάτων των αναπτυσσόμενων χωρών.
<P>
Αν συζητάμε για τη διαφάνεια και τη λογοδοσία στο πλαίσιο της διαδικασίας του ΠΟΕ, η διαφάνεια και η λογοδοσία ως αυτοσκοπός δεν αρκούν. Ο θεμελιώδης στόχος και των δύο είναι να δημιουργήσουν ακεραιότητα στο σύστημα έτσι ώστε αυτοί που έχουν υποσχεθεί να κάνουν κάτι - και εδώ εννοώ τις αναπτυγμένες χώρες - να αναγκαστούν να το κάνουν εξαιτίας της διεθνούς κοινής γνώμης. Υπάρχουν πολλά πράγματα που οι αναπτυγμένες χώρες υποσχέθηκαν στο Γύρο της Ουρουγουάης και δεν τα έκαναν. Αντιστοίχως, οι αναπτυσσόμενες χώρες που έχουν τώρα συστήματα διαφθοράς και κακής πρακτικής θα κληθούν επίσης να ακολουθήσουν τη διαδικασία της λογοδοσίας και της διαφάνειας.
<P>
Από αυτή την άποψη, θα ήθελα να υποστηρίξω τον κ. Dιsir λέγοντας ότι εκπόνησε μια εξαιρετική έκθεση την οποία θέλω να στηρίξω. Έχει ζωτική σημασία να κατανοήσουμε τη μόνιμη θέση του κράτους δικαίου. Η ισότητα ενώπιον του νόμου και η εμπιστοσύνη αποτελούν απόλυτη αναγκαιότητα για τις αναπτυσσόμενες χώρες. Χωρίς αυτές, όλα τα καλοπροαίρετα λόγια και η μεγάλη παροχή βοήθειας στα οποία προβαίνουμε δεν θα καταλήξουν πουθενά. Η δικαιοσύνη πρέπει να επιβληθεί και να φανεί ότι επιβάλλεται.

<SPEAKER ID=127 LANGUAGE="SV" NAME="Karlsson, Hans">
Κύριε Πρόεδρε, το διεθνές εμπόριο είναι αποφασιστικής σημασίας προκειμένου να δημιουργηθούν σε ολόκληρο τον πλανήτη οι προϋποθέσεις για την ανάπτυξη και την πρόοδο. Οι κανόνες αυτού του εμπορίου αποτελούν το κριτήριο για το εάν η ανάπτυξη και η πρόοδος θα επικρατήσει σε ολόκληρη την ανθρωπότητα ή θα περιορισθεί αποκλειστικά στις βιομηχανικές χώρες.
<P>
Η έκθεση του κ. Dιsir αποτελεί ένα εξαιρετικό όργανο στις προσπάθειες να επικρατήσει περισσότερη δικαιοσύνη στο παγκόσμιο εμπόριο. Οι αναπτυσσόμενες χώρες θα πρέπει να έχουν τις ίδιες δυνατότητες με τις βιομηχανικές, προκειμένου να συμμετέχουν στις εργασίες του ΠΟΕ. Ως σοσιαλδημοκράτης θεωρώ την παγκόσμια δικαιοσύνη αυτοσκοπό. Οι τρομοκρατικές ενέργειες στις ΗΠΑ καταδεικνύουν επιπλέον την ανάγκη του να περιοριστεί το γόνιμο έδαφος που γεννά το μίσος και το φανατισμό. Η μείωση της αδικίας αυξάνει την ασφάλεια όλων μας.
<P>
Θα πρέπει να δοθεί η ευκαιρία στις εθελοντικές οργανώσεις να εκφράσουν την άποψή τους κατά τη συζήτηση για το παγκόσμιο εμπόριο. Θα αποβεί προς όφελος της δημοκρατίας η δημιουργία μίας κοινοβουλευτικής συνόδου στον ΠΟΕ. Θα πρέπει να εμποδιστεί το κοινωνικό ντάμπινγκ και να εξασφαλιστούν τα δικαιώματα των εργαζομένων. Τα θεμελιώδη ανθρώπινα δικαιώματα θα πρέπει να γίνουν σεβαστά, θα πρέπει να ενταθεί ο αγώνας κατά όσων λεηλατούν το περιβάλλον και να απαγορευθεί η παιδική εργασία. Θα πρέπει να σταματήσουμε να διαθέτουμε σε τιμές ντάμπινγκ τα πλεονάσματα της παραγωγής τροφίμων στις αγορές των αναπτυσσομένων χωρών και αντί αυτού να δώσουμε στους αγρότες την ευκαιρία να αναπτύξουν τη δική τους παραγωγή και να καταστούν αυτάρκεις. Έτσι μπορούμε να συμβάλουμε στην δημιουργία ενός δικαιότερου και ασφαλέστερου κόσμου.

<SPEAKER ID=128 LANGUAGE="FR" NAME="Rod">
Κύριε Πρόεδρε, ο νέος γύρος διαπραγματεύσεων του ΠΟΕ αντικατοπτρίζει τέλεια τις επικρίσεις μας σχετικά με την οργάνωσή του. Πρόκειται για έναν "round» ανάπτυξης, αλλά οι ευρωπαίοι ιθύνοντες για την ανάπτυξη και τη συνεργασία δεν συμμετέχουν στην επόμενη σύνοδο. Εξάλλου, η Επιτροπή Ανάπτυξης δεν μπόρεσε να δώσει τη γνωμοδότησή της σχετικά με την έκθεση Dιsir. Ευτυχώς, η έκθεση αυτή θίγει τα σωστά ζητήματα. Την υποστηρίζουμε.
<P>
«Round» ανάπτυξης, αλλά οι 49 λιγότερο ανεπτυγμένες χώρες αντιτίθενται σε αυτό, και μάλιστα αιτιολογημένα. Η φιλελευθεροποίηση, που υποτίθεται ότι οδηγεί στην ανάπτυξη, στην άνθιση και στην ευημερία, δεν κάνει τίποτα άλλο παρά να επιδεινώνει την κατάστασή τους. Ο ΠΟΕ διαιωνίζει την ανισότητα των διεθνών συναλλαγών και την καθιέρωση κανόνων δυσμενών για τις αναπτυσσόμενες χώρες. Εξάλλου, προκάλεσε την κατάργηση του προτιμησιακού καθεστώτος που είχε θεσπίσει η Σύμβαση του Λομέ. Επίσης, η Συμφωνία του Κοτονού προτρέπει τις χώρες ΑΚΕ να προσχωρήσουν στη Συμφωνία περί Υπηρεσιών ή στη Συμφωνία για τα δικαιώματα πνευματικής ιδιοκτησίας στον τομέα του εμπορίου. Εντούτοις, το πρόγραμμα ανάπτυξης των Ηνωμένων Εθνών επιβεβαιώνει ότι η ελευθέρωση των υπηρεσιών θα ωφελήσει αποκλειστικά τις πολυεθνικές εταιρείες. Η Συμφωνία περί Υπηρεσιών είναι η Πολυμερής Συμφωνία για τις επενδύσεις που επανέρχεται δολίως. Είναι ένα εργαλείο κατάλυσης της δημοκρατίας.
<P>
Κύριε Lamy, αν πρέπει να υπάρξουν διαπραγματεύσεις, πρέπει να αφορούν τη ριζική μεταρρύθμιση του ΠΟΕ. Πράγματι, πρέπει να προωθήσουμε την ανάπτυξη των λιγότερο ανεπτυγμένων χωρών και όχι την αύξηση των κερδών των πολυεθνικών.

<SPEAKER ID=129 LANGUAGE="FR" NAME="Auroi">
Κύριε Πρόεδρε, κύριε Επίτροπε, αγαπητοί συνάδελφοι, ευχαριστώ με τη σειρά μου τον Harlem Dιsir για την ποιότητα της έκθεσής του, την οποία υποστηρίζω, φυσικά, αμέριστα. Το σημείο που επισημάνατε πριν λίγο, κύριε Επίτροπε, σχετικά με τα διαβήματα του ΠΟΕ, μου φαίνεται ότι δείχνει ακόμη καλύτερα την ανάγκη για μια τέτοια έκθεση.
<P>
Θα προσπαθήσω να το αποδείξω θίγοντας δύο σημεία. Η Επιτροπή πρέπει να μεριμνήσει για τις προκλήσεις που αντιπροσωπεύουν η γεωργία και η πνευματική ιδιοκτησία, ώστε να μην διαιωνίζονται οι σημερινές παρεκκλίσεις του ΠΟΕ. Στην πραγματικότητα, το παιχνίδι είναι και παραμένει στημένο για τους πιο ευάλωτους, είτε πρόκειται για τα φτωχότερα κράτη είτε πρόκειται για τις περισσότερο απειλούμενες κοινωνικές κατηγορίες στις χώρες μας, καθώς ο ΠΟΕ δεν είναι ούτε διαφανής ούτε δημοκρατικός.
<P>
Ας πάρουμε τις συμφωνίες του Μαρακές για τη γεωργία. Δεν διασφαλίζουν ούτε την επισιτιστική αυτονομία, ούτε το δικαίωμα να προστατευθεί η βιοποικιλότητα των χωρών του Νότου, ενώ εμποδίζουν τη λήψη υπόψη της ιδιαιτερότητας της γεωργίας στην Ευρώπη, η οποία έχει ποιοτικές, κοινωνικές και περιβαλλοντικές πτυχές. Μπορεί, αύριο να απαγορεύσουν στους αγρότες να σπείρουν τους σπόρους που θα έχουν παράγει οι ίδιοι. Η Επιτροπή πρέπει να ασκήσει πίεση ώστε να αλλάξει αυτό, για να πραγματοποιηθεί εις βάθος αναθεώρηση της συμφωνίας TRIPS, προκειμένου να καταστεί απολύτως συνεπής με τη Σύμβαση του Ρίο για τη βιοποικιλότητα και με το πρωτόκολλο της Καρθαγένης για τη βιολογική ασφάλεια, όπως ζητά η αφρικανική ομάδα εντός του ΠΟΕ.
<P>
Αυτό θα επιτρέψει τη διατήρηση της βιολογικής κληρονομιάς των αναπτυσσόμενων χωρών και της παραδοσιακής τεχνογνωσίας στο Νότο όπως και στο Βορρά. Επιπλέον, είναι αναγκαίο να απαγορευθεί η κατοχύρωση αποκλειστικών πνευματικών δικαιωμάτων επί ζώντων οργανισμών, που αποτελούν κληρονομιά ολόκληρης της ανθρωπότητας, αυτή η κοινή κληρονομιά, δεν μπορεί, δεν πρέπει να δημεύεται από τα ιδιωτικά συμφέροντα που θέλουν να εμπορευματοποιήσουν τη ζωή. Ελπίζω, κύριε Επίτροπε, ότι θα δώσετε συνέχεια σε αυτό το αίτημα.

<SPEAKER ID=130 LANGUAGE="FR" NAME="Lamy">
. (FR) Κύριε Πρόεδρε, η έκθεση πρωτοβουλίας του κ. Dιsir διατυπώνει ορισμένες συστάσεις που δεν απέχουν πολύ από το πνεύμα με το οποίο εμείς προσεγγίζουμε την υπουργική διάσκεψη του ΠΟΕ στη Ντόχα.
<P>
Επιθυμείτε την ενσωμάτωση των αναπτυσσόμενων χωρών στο παγκόσμιο εμπόριο: είναι ένας στόχος τον οποίο συμμεριζόμαστε. Τονίζετε τη σημασία που έχει η αντιμετώπιση, στο πλαίσιο του ΠΟΕ, των ανησυχιών των πολιτών πέρα από τα παραδοσιακά ζητήματα πρόσβασης στις αγορές ή δασμολογίων: συμμεριζόμαστε αυτούς τους στόχους και πιστεύουμε, όπως και εσείς, ότι πρέπει να διαχειριστούμε τις γρήγορες οικονομικές μεταβολές και τις συνέπειες της παγκοσμιοποίησης.
<P>
Για να πω την αλήθεια, ορισμένες από τις συστάσεις σας έχουν ήδη υλοποιηθεί, κυρίως όσον αφορά την παροχή τεχνικής βοήθειας ή τα συμβούλια για τις αναπτυσσόμενες χώρες στις διαπραγματεύσεις του ΠΟΕ. Η Ευρωπαϊκή Ένωση είναι αυτή που δημιουργεί, για παράδειγμα, το Κέντρο των χωρών ΑΚΕ στη Γενεύη, το οποίο θα επιτρέψει έναν καλύτερο συντονισμό των θέσεών τους, και κατά συνέπεια την αύξηση της επιρροής των χωρών αυτών στους κόλπους του ΠΟΕ. Η Ευρωπαϊκή Ένωση είναι αυτή που επέμεινε να οργανωθούν ορθολογικά οι συνεδριάσεις στη Γενεύη και να διευκολυνθεί η συμμετοχή των μελών που δεν διαθέτουν αντιπροσωπεία στον ΠΟΕ.
<P>
Αν παίρνω αυτά τα δύο παραδείγματα, στα οποία θα μπορούσαμε να προσθέσουμε τις προσπάθειες που καταβάλλονται για να προωθηθεί η προσχώρηση ορισμένων χωρών - και στη Ντόχα θα προσχωρήσει, πλάι στην Κίνα και την Ταϊβάν, για παράδειγμα, μια λιγότερο ανεπτυγμένη χώρα, η νήσος Βανουάτου· αν παίρνω λοιπόν αυτά τα παραδείγματα, δεν το κάνω για να πω ότι όλα είναι τέλεια και ότι δεν μένει πλέον τίποτα να γίνει, αλλά το κάνω προκειμένου η συζήτηση για τις μεταρρυθμιστικές προτάσεις να ξεκινήσει από μια πλήρη και ενημερωμένη διαπίστωση της σημερινής κατάστασης. Στο θέμα αυτό, επιτρέψτε μου μια μικρή διόρθωση σχετικά με ένα πραγματικό στοιχείο της αιτιολογικής σας έκθεσης, κύριε Dιsir, που αφορά την εκτροφή των βοοειδών με ορμόνες. Αντιθέτως με ό,τι λέγεται στην έκθεση, η Ένωση δεν καταδικάστηκε επειδή απαγόρευσε τις ορμόνες στην εκτροφή των βοοειδών. Ο ΠΟΕ αναγνώρισε ρητά στην υπόθεση αυτή το δικαίωμα κάθε μέλους να καθορίζει το δικό του επίπεδο προστασίας. Η Ένωση επικρίθηκε διότι εκείνη την εποχή δεν παρείχε τις αναγκαίες επιστημονικές βάσεις για να αιτιολογήσει την απαγόρευση αυτή.
<P>
Κάποιες άλλες λεπτομέρειες, δηλαδή μικρές αποκλίσεις, αφορούν τις εκτιμήσεις σας ή τις συστάσεις που κάνετε. Αναφέρετε την κρίση της δημοκρατικής νομιμότητας, και αυτό επαναλήφθηκε από κάποιους ομιλητές. Δεν προσυπογράφω την κριτική αυτή επί της ουσίας. Το σύστημα μπορεί ασφαλώς να βελτιωθεί: πρέπει να καταστεί πιο ανοικτό και πρέπει να ενσωματώσει καλύτερα τις αναπτυσσόμενες χώρες. Εκεί έγκειται εξάλλου και μια μεγάλη πρόκληση, ο συμβιβασμός της ατζέντας μας - "κοινωνία των πολιτών" - και της ατζέντας μας - "ανάπτυξη" . Αλλωστε, η έκθεσή σας μαρτυρά ορισμένες από αυτές τις δυσκολίες εφόσον, όσον αφορά ορισμένα θέματα, προτείνετε παράλληλα την εξωτερική διαφάνεια και θεμελιώδεις κοινωνικές προδιαγραφές. Ωστόσο, γνωρίζουμε πολύ καλά ότι, όσον αφορά τα δύο αυτά θέματα, η ευαισθησία μας στις θέσεις των αναπτυσσόμενων χωρών μας αναγκάζει να μετριάζουμε ιδιαίτερα τις φιλοδοξίες μας: συνεπώς, δεν τηρούμε και εμείς οι ίδιοι πάντα θέσεις απαλλαγμένες από κάθε αντίφαση, και αυτό το αναγνωρίζει η έκθεσή σας.
<P>
Ως εκ τούτου, το να χαρακτηρίσουμε τη σημερινή κατάσταση της κρίσης όσον αφορά τη δημοκρατική νομιμότητα σοβαρή μου φαίνεται λίγο υπερβολικό. Από όσο γνωρίζω, η συμφωνία του Μαρακές όχι μόνο εγκρίθηκε από τις κυβερνήσεις των κρατών μελών, αλλά επίσης επικυρώθηκε τόσο από τα εθνικά κοινοβούλια όσο και από το Σώμα σας: η συμφωνία του Μαρακές επικυρώθηκε από το Ευρωπαϊκό Κοινοβούλιο.
<P>
Όσον αφορά την άποψη σύμφωνα με την οποία η λήψη των αποφάσεων στο πλαίσιο του ΠΟΕ θα γίνεται από τις πλούσιες μόνο χώρες, πιστεύω ότι, αν αυτό ήταν αλήθεια, θα ισχύει όλο και λιγότερο σε ένα οργανισμό που αριθμεί περισσότερα από 140 μέλη και στον οποίο οι ολιγομελείς ομάδες συζήτησης είναι αναπόφευκτες κατά την καθημερινή εργασία. Προσπαθούμε να φροντίσουμε ώστε οι ομάδες αυτές να περιλαμβάνουν τόσο πλούσιες όσο και φτωχές χώρες και να αντιπροσωπεύονται σε αυτές χώρες διαφορετικών γεωγραφικών κριτηρίων αλλά και διαφορετικών φάσεων ανάπτυξης. Μπορεί να τύχει αυτές οι άτυπες ομάδες να διευκολύνουν τη διαμόρφωση συναίνεσης, αλλά δεν λαμβάνουν ποτέ - όπως γνωρίζουμε - αποφάσεις.
<P>
Αυτές οι τελευταίες εβδομάδες ήταν γεμάτες με προπαρασκευαστικές συνεδριάσεις αυτού του τύπου: μικρή υπουργική συνάντηση στο Μεξικό στα τέλη Αυγούστου, συνάντηση στο Ανόι μεταξύ Ευρωπαίων και Ασιατών στα μέσα Σεπτέμβρη, συνάντηση στο Ναϊρόμπι μεταξύ Ευρωπαίων και Αφρικανών στα μέσα Οκτώβρη, συνάντηση των χωρών της Οικονομικής Συνεργασίας Ασίας-Ειρηνικού το περασμένο σαββατοκύριακο. Πιστεύω ότι, από την άποψη της μεθόδου προετοιμασίας, τα διδάγματα του Σηάτλ έφεραν αποτελέσματα και ότι τα ενδιαφερόμενα μέρη είναι πιο πολυάριθμα, καλύτερα ενημερωμένα προς την κατεύθυνση που υποδεικνύετε.
<P>
Όσον αφορά τη διευθέτηση των διαφορών, στην οποία επίσης εγκύψατε, έχω τρεις παρατηρήσεις. Καταρχάς, ας μην ξεχνάμε ότι ο πρωταρχικός στόχος του μηχανισμού διευθέτησης των διαφορών είναι η αποτελεσματική και πειθαρχημένη υλοποίηση των δεσμεύσεων που αποτέλεσαν αντικείμενο ελεύθερης διαπραγμάτευσης και αποδοχής. Αυτό επιθυμεί να αποκτήσει ένα μέλος του ΠΟΕ όταν καταφεύγει στη διαδικασία διευθέτησης των διαφορών.
<P>
Αντιτιθέμεθα όπως και εσείς στην άμεση εφαρμογή και στις εμπορικές κυρώσεις. Πρέπει να υπάρχει περισσότερο περιθώριο για εμπορικές αποζημιώσεις. Θα είμαι, από την πλευρά μου, πιο επιφυλακτικός όσον αφορά την υπόδειξή σας να αντικαταστήσουμε τις κυρώσεις με πρόστιμα. Φοβούμαι πράγματι ότι οι οικονομικές κυρώσεις δεν βελτιώνουν την ανισότητα μεταξύ των πλούσιων και των φτωχών χωρών, και ακόμη ότι επιτρέπουν στις φτωχές χώρες να καταβάλλουν οι ίδιες το τίμημα της παραβίασης των υποχρεώσεων τους.
<P>
Όσον αφορά τη διαφάνεια των ειδικών ομάδων εργασίας, είμαστε όπως και εσείς ευνοϊκοί ως προς το άνοιγμα στο κοινό των συνεδριάσεων των ειδικών ομάδων του οργάνου εκδίκασης των εφέσεων. Ας θυμηθούμε απλώς - μεταξύ μας - ότι οι αναπτυσσόμενες χώρες έχουν στο σημείο αυτό πολύ ξεκάθαρες θέσεις, οι οποίες δεν συμφωνούν με τις δικές μας.
<P>
Όσον αφορά τη σχέση με τους άλλους κανόνες διεθνούς δικαίου, πρέπει πράγματι να ενισχύσουμε τη συνεκτικότητα και να αποφύγουμε τις συγκρούσεις ανάμεσα στους εμπορικούς και τους μη εμπορικούς κανόνες. Αυτό πρέπει να επιτευχθεί ακόμη και όσον αφορά την ουσία των εν λόγω δεσμεύσεων.
<P>
Όσον αφορά το ζήτημα της αναθεώρησης της συμφωνίας για την πνευματική ιδιοκτησία, την οποία θεωρείτε αναγκαία, δεν πιστεύω ότι πρέπει να προχωρήσουμε στη βαθιά αναθεώρησή της. Ας πάρουμε το παράδειγμα της πρόσβασης στα φάρμακα ή αυτό της κατοχύρωσης αποκλειστικών πνευματικών δικαιωμάτων επί ζώντων οργανισμών: η συμφωνία δίνει αρκετή ελευθερία που επιτρέπει τη θέσπιση ενός καθεστώτος πνευματικής ιδιοκτησίας το οποίο να ανταποκρίνεται στις ανησυχίες που εκφράζουν οι αναπτυσσόμενες χώρες. Εναπόκειται στα μέλη του ΠΟΕ να ερμηνεύσουν, να αποσαφηνίσουν αυτή την ευελιξία και σκεφτόμαστε ότι αξίζει καλύτερα να το κάνουμε με μια συζήτηση ή μια διαπραγμάτευση παρά να αφήνουμε αυτό το καθήκον στις ομάδες εργασίας. Αυτό δικαιολογεί τη θέση μας στη Γενεύη, την οποία υπενθύμισα κατά τη διάρκεια της προηγούμενης συζήτησης.
<P>
Κυρία Auroi, το ζήτημα της συμβατότητας μεταξύ της συμφωνίας για την πνευματική ιδιοκτησία και της σύμβασης για τη βιοποικιλότητα είναι ένα από τα σημεία που επιθυμούμε να διευκρινιστούν κατά τη διάρκεια της διαπραγμάτευσης.
<P>
Όσον αφορά την παροχή κινήτρων προς ενθάρρυνση της τήρησης των βασικών εργασιακών προδιαγραφών, συμφωνούμε με σας, κύριε Dιsir, ότι πρέπει να υπογραμμίσουμε τη σημασία της ενίσχυσης της ΔΟΕ, και αυτός είναι άλλωστε ο λόγος για τον οποίο η υπόδειξή σας να συνάψουμε πολυμερή συμφωνία στο πλαίσιο του ΠΟΕ δεν μας ενθουσιάζει. Όσον αφορά την παροχή κινήτρων προς ενθάρρυνση της τήρησης των βασικών κοινωνικών προδιαγραφών, θα πω ότι δεν πρέπει να υποσκάπτουμε την επιρροή της Διεθνούς Οργάνωσης Εργασίας. Δεν πρόκειται για έναν αδύναμο οργανισμό που θα έπρεπε να δανειστεί από έναν ισχυρό ΠΟΕ την ενέργεια που δεν έχει. Πρέπει αντίθετα να εργαστούμε για να ενισχύσουμε το χαρακτήρα της Διεθνούς Οργάνωσης Εργασίας.
<P>
Τέλος, όσον αφορά τη σύσταση κοινοβουλευτικής συνέλευσης στο πλαίσιο του ΠΟΕ, πρόταση που, όπως υπενθύμισα κατά τη διάρκεια της προηγούμενης συζήτησης, ανέκαθεν στηρίζαμε, θα συνοψίσω λέγοντας ότι θα επωφεληθούμε από τις κατευθυντήριες γραμμές που έδωσε το Κοινοβούλιο σε όλες αυτές τις εργασίες, στις οποίες συγκαταλέγεται τώρα και η δική σας έκθεση πρωτοβουλίας, κύριε Dιsir. Πιστεύω ότι, όπως έδειξε η συζήτηση σήμερα το απόγευμα, η πολιτική γραμμή της Επιτροπής, η γραμμή που το Συμβούλιο ενέκρινε και εφαρμόζει, συμφωνεί επίσης με τη θέση του Σώματός σας.

<SPEAKER ID=131 NAME="Πρόεδρος">
- Ευχαριστώ πολύ, κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 10.00.

<CHAPTER ID=8>
Κοινή Εξωτερική Πολιτική και Πολιτική Ασφάλειας (ΚΕΠΠΑ)
<SPEAKER ID=132 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5-0332/2001) του κ. Brok, εξ ονόματος της Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής σχετικά με την επιτευχθείσα πρόοδο στην εφαρμογή της Κοινής Εξωτερικής Πολιτικής και Πολιτικής Ασφάλειας (C5-0194/2001 - 2001/2007(INI)).
<P>
Κυρίες και κύριοι, σας ανακοινώνω πως έπειτα από τον εισηγητή θα παρέμβουν η κ. Neyts-Uyttebroeck, Προεδρεύουσα του Συμβουλίου, καθώς και ο Επίτροπος κ. Patten, που στη συνέχεια θα απουσιάσουν λόγω έκτακτων ζητημάτων εναέριων μεταφορών. Αυτή η αλλαγή της ημερήσιας διάταξης οφείλεται στην άσκηση εκκένωσης του Κοινοβουλίου, κάτι που φυσικά δεν αποτελεί ευθύνη ούτε της Προεδρεύουσας ούτε του κ. Επιτρόπου.

<SPEAKER ID=133 LANGUAGE="DE" NAME="Brok">
Κύριε Πρόεδρε, κυρία Πρόεδρε του Συμβουλίου, κύριε Επίτροπε, τις τελευταίες εβδομάδες είπαμε - και ενόψει της παρούσας ετήσιας έκθεσης θα έπρεπε να το υπογραμμίσουμε και πάλι με έμφαση: από νοητική άποψη, δεν μάθαμε κάτι νέο στις 11 Σεπτεμβρίου. Όμως μας είναι περισσότερο σαφές και συνειδητό ότι χρειαζόμαστε έναν νέο ορισμό της ασφάλειας, ότι οι παλιές απόψεις για την πολιτική ασφάλειας δεν λειτουργούν πλέον στην πράξη και ότι για τον λόγο αυτόν πρέπει να υπάρξει ένας συγκεκριμένος συνδυασμός εξωτερικής και εσωτερικής ασφάλειας. Διότι τα πράγματα έχουν αλλάξει και δεν ισχύει πια ότι ένας ενδεχόμενος εχθρός μπορεί να εντοπιστεί σαφώς μέσα στα σύνορα ενός κράτους, αλλά έχει επίσης τη δυνατότητα να βρίσκεται ανάμεσά μας. Συνεπώς πιστεύω ότι πρέπει να βρεθεί μία εναρμονισμένη διαδικασία για την περίπτωση αυτή.
<P>
Γνωρίζουμε όμως επίσης ως προς την απειλητική αυτή κατάσταση ότι δεν μπορεί πλέον να καταπολεμηθεί σε εθνικό επίπεδο, γιατί η απειλή είναι διεθνής και διασυνοριακή. Για το λόγο αυτόν πρέπει να βρούμε και διασυνοριακές απαντήσεις. Το κάθε ένα από τα ευρωπαϊκά κράτη έχει ελπίδες να διασφαλίσει στους πολίτες του μόνιμη ειρήνη και ασφάλεια μόνο εάν συνενώσουμε τις δυνάμεις μας στον τομέα της πολιτικής διαχείρισης κρίσεων, αλλά και στη συνεργασία των οργάνων ασφαλείας και των υπηρεσιών ενημέρωσης.
<P>
Καθώς επισκοπώ τις αποφάσεις που ελήφθησαν μετά από τις Συνθήκες του Αμστερνταμ και της Νίκαιας, καθώς και ιδιαίτερα τις αποφάσεις της Συνόδου Κορυφής της Κολωνίας και εκείνων που ακολούθησαν, θεωρώ ότι σημειώσαμε σημαντικές προόδους τα τελευταία δύο χρόνια. Είμαι της γνώμης ότι θα πρέπει να προχωρήσουμε σε αυτή τη βάση προς την ανάπτυξη μίας ευρωπαϊκής πολιτικής ασφαλείας και αμυντικής πολιτικής, εφόσον με τον τρόπο αυτόν θα δημιουργηθούν οι προϋποθέσεις που είναι αναγκαίες.
<P>
Πρέπει να δώσουμε προσοχή στο γεγονός ότι για το σκοπό αυτόν, κατά την άποψή μας, είναι απαραίτητες συγκεκριμένες διαρθρωτικές μεταβολές. Διότι θεωρούμε ότι αυτό θα λειτουργήσει μόνο εάν, πρώτον, τα κράτη μέλη κατανοήσουν ότι μπορούν να εμφανίζονται μόνο τα κοινά θεσμικά όργανα και ότι η διμερής προσέγγιση εξασθενεί και τα επιμέρους κράτη, ακόμη κι αν νομίζουν ότι έτσι προβάλλονται ιδιαίτερα από τα ΜΜΕ.
<P>
Δεύτερον: πρέπει να είναι εντάξει και η διαθεσμική διάρθρωση. Δεν πρέπει να γίνεται διπλή δουλειά. Θεωρώ ανόητο να υπάρχουν στην Επιτροπή και στο Συμβούλιο υπό τον Ύπατο Εκπρόσωπο επιτροπές διαχείρισης κρίσεων. Για τον λόγο αυτόν θέλω να επαναλάβω για λογαριασμό του Ευρωπαϊκού Κοινοβουλίου τη θέση ότι πρέπει μακροπρόθεσμα να συμπτύξουμε στην Επιτροπή τις λειτουργίες του αρμόδιου για τα εξωτερικά θέματα της ΕΕ Επιτρόπου και του Υπάτου Εκπροσώπου.
<P>
Τούτο πρέπει να γίνει προκειμένου να διασφαλιστούν πραγματικά μία ενιαία δράση και ενιαίες δομές. Δεν έχει καμία σχέση με τα επιτεύγματα εκείνων που συμμετέχουν σήμερα παρά είναι διαρθρωτικό ζήτημα. Πάνω σε αυτή τη βάση πρέπει φυσικά να δομήσουμε για την προσωπικότητα αυτή και ειδικές σχέσεις με το Συμβούλιο, προκειμένου να δημιουργήσουμε την αντίστοιχη βάση νομιμοποίησης στο επίπεδο αυτό.
<P>
Νομίζω όμως ότι μπορούμε επίσης να εκφράσουμε σαφώς ότι πραγματικά δημιουργείται η κοινή προστιθέμενη αξία. Στο σημείο αυτό θέλω να αναφέρω μερικά παραδείγματα: θεωρώ ότι για παράδειγμα η μεγάλη αντιτρομοκρατική συμμαχία δεν θα είχε δημιουργηθεί με αυτόν τον τρόπο εάν δεν είχε υπάρξει η ιδιαίτερη ευρωπαϊκή επιρροή που οφείλεται στα επιτεύγματα από την επίσκεψη της τρόικας στην Εγγύς και Μέση Ανατολή. Δεν πιστεύω ότι η μεγάλη αντιτρομοκρατική συμμαχία μπορεί να έχει μακροπρόθεσμα διάρκεια εάν η Ευρωπαϊκή Ένωση δεν επιτύχει τη σταθερότητα στο χώρο της Μεσογείου μέσω της διαδικασίας της Βαρκελώνης.
<P>
Για το λόγο αυτόν θεωρώ επίσης ότι η Ευρωπαϊκή Ένωση έχει αποστολή να καταπολεμήσει τα αίτια που αποτελούν το συναισθηματικό υπόβαθρο για τη γέννηση της τρομοκρατίας, είτε πρόκειται για την Μέση Ανατολή, είτε για τη σχέση μεταξύ Πακιστάν και Ινδίας είτε για άλλες περιοχές του κόσμου, όπου πρέπει να καταβάλουμε ιδιαίτερες προσπάθειες για να συμβάλουμε στην εξασφάλιση της ειρήνης. Πρέπει να καταλάβουμε ότι η σχέση μας προς τις Ηνωμένες Πολιτείες είναι μία εταιρική σχέση και ότι το ΝΑΤΟ εξακολουθεί να είναι απαραίτητο παρά τις προσπάθειες που γίνονται για την ανάπτυξη μιας δικής μας Πολιτικής Ασφάλειας και Αμυνας, επειδή μόνο αυτή μπορεί να εγγυηθεί τη συλλογική μας ασφάλεια.
<P>
Εάν όμως θέλουμε να παίξουμε ρόλο γενικότερα στην πολιτική, πρέπει να αναπτύξουμε περαιτέρω από την πλευρά μας τη σχέση με τη Ρωσία, να δημιουργήσουμε καινούργιες γέφυρες και να προσφέρουμε στις χώρες που αυτή τη στιγμή δεν μπορούν, δεν θέλουν ή δεν πρέπει να είναι μέλη της ΕΕ έναν ευρωπαϊκό οικονομικό χώρο με νέο πλαίσιο και νέα μορφή.
<P>
Θέλω όμως να πω επίσης ότι όλα αυτά θα λειτουργήσουν μόνον εάν είμαστε πραγματικά διατεθειμένοι να διαθέσουμε τους πόρους από τους εθνικούς προϋπολογισμούς προκειμένου να είναι δυνατόν να τηρηθεί η υπόσχεση ότι θα υπάρξει η δύναμη ταχείας επέμβασης με 60 000 άνδρες. Δεν πρόκειται να σημειώσουμε επιτυχία στον τομέα της πρόληψης και της μη στρατιωτικής διαχείρισης κρίσεων και δεν θα παίζουμε πλέον ρόλο παίκτη στην εξωτερική πολιτική παρά θα είμαστε μόνο αντικείμενα, και σε σχέση με τη Ρωσία και τις ΗΠΑ, αν δεν αποδείξουμε με τρόπο αξιόπιστο ότι διαθέτουμε δικές μας στρατιωτικές ικανότητες. Πολλές φορές η πρόληψη λειτουργεί μόνο εάν μπορεί κανείς να δείξει στη χώρα, όπου θέλει να επέμβει για την αποκατάσταση της ειρήνης, ότι διαθέτει και στρατιωτικές δυνατότητες γι' αυτό. Και μόνο το γεγονός ότι υπάρχουν στρατιωτικά μέσα αποτρέπει συχνά την ανάγκη χρησιμοποίησής τους, όπως δείχνει γενικά η ιστορική πείρα. Για τον λόγο αυτόν, η υλοποίηση της ιδέας να διαθέτουμε μέχρι το 2003 μία δύναμη ταχείας επέμβασης με 60 000 άνδρες, μεταφορικές ικανότητες και δικό μας δορυφορικό σύστημα είναι αποφασιστικής σημασίας για την αξιοπιστία της μελλοντικής ευρωπαϊκής εξωτερικής πολιτικής και πολιτικής ασφαλείας.

<SPEAKER ID=134 LANGUAGE="FR" NAME="Neyts-Uyttebroeck">
. (FR) Κύριε Πρόεδρε, κύριε Επίτροπε, κυρίες και κύριοι, θα ήθελα να ξεκινήσω συγχαίροντας τον κ. Brok για την εξαιρετική του έκθεση, στην οποία θέτει όχι μόνο τα σωστά ζητήματα αλλά δίνει επίσης, αμέσως, στοιχεία καλών απαντήσεων. Επιπλέον, η έκθεση έρχεται πάνω στην ώρα, διότι είναι απολύτως βέβαιο, αγαπητοί συνάδελφοι, ότι η Ευρωπαϊκή Ένωση είναι σε πλήρη εξέλιξη όσον αφορά όλα τα ζητήματα που άπτονται του συνόλου της εξωτερικής πολιτικής, δηλαδή της πολιτικής της Ένωσης προς τον υπόλοιπο κόσμο, καθώς και της πολιτικής ασφάλειας σε όλες της τις διαστάσεις και της πολιτικής άμυνας. Βρισκόμουν στην αίθουσα αυτού του Κοινοβουλίου όταν συζητούσαμε για τη Συνθήκη του Αμστερνταμ και λέγαμε τότε ότι ήμασταν απογοητευμένοι με τη δειλή πρόοδο που είχε σημειωθεί στο θέμα της κοινής πολιτικής ασφάλειας και άμυνας. Όταν διαπιστώνουμε πού βρισκόμαστε σήμερα, βλέπουμε ότι η πορεία που έχουμε διανύσει είναι πολύ μεγάλη και, προπάντων, ότι τη διανύουμε πολύ γρήγορα. Πιστεύω ότι τα γεγονότα των τελευταίων μηνών και των τελευταίων εβδομάδων έδειξαν ότι - ό,τι και αν είπαμε σχετικά στη διάρκεια αυτού του πρωινού - η Ευρωπαϊκή Ένωση, ολοένα και περισσότερο, μετατρέπεται σε σημαντικό παράγοντα της παγκόσμιας σκηνής και εκλαμβάνεται ως τέτοιος. Αυτό μας δίνει ταυτόχρονα μια μεγαλύτερη ορατότητα και, φυσικά, μεγαλύτερες ευθύνες. Δεν πρέπει να είμαι η μόνη που έχω δεχτεί τις τελευταίες εβδομάδες την εξής ερώτηση: "Μα πού βρίσκονται τα στρατεύματα της Ευρωπαϊκής Ένωσης;" , ερώτηση που θέτουν άτομα που έχουν εντελώς ξεχάσει ότι δεν έχουμε φθάσει στο σημείο αυτό, κάθε άλλο μάλιστα. Αυτό σημαίνει πολύ απλά ότι, στις συνειδήσεις των ανθρώπων, θεωρούμαστε όλο και περισσότερο σημαντικός παράγοντας της διεθνούς σκηνής και ότι πρέπει να εφοδιαστούμε με όλα τα θεσμικά, οικονομικά και λοιπά μέσα για να μπορέσουμε να αναλάβουμε όλες αυτές τις ευθύνες. Είναι προφανές ότι αυτό μπόρεσε να επιτευχθεί μόνο χάρη στην ενέργεια και το δυναμισμό του Ύπατου Εκπροσώπου για την ασφάλεια και τη συνεργασία, κ. Solana, και του Επιτρόπου Patten οι οποίοι, μέσα σε πνεύμα πλήρους σύμπνοιας, κατορθώνουν και οι δύο να μας εκπροσωπούν με άριστο τρόπο στη διεθνή σκηνή, σε κάθε κρίση που εκτυλίσσεται στην ήπειρό μας ή σε πολύ πιο απομακρυσμένα μέρη.
<P>
Εμείς, τα κράτη μέλη της Ευρωπαϊκής Ένωσης, καταφέρνουμε επίσης όλο και περισσότερο - και η Προεδρία μας δεν είναι άσχετη με αυτό - να μιλήσουμε με μία μόνο φωνή στο πλαίσιο των διεθνών οργανισμών και αναφέρομαι πιο συγκεκριμένα στον Οργανισμό Ηνωμένων Εθνών ο οποίος, όπως έχουν τα πράγματα σήμερα, αποκτά μια άκρως ιδιαίτερη σημασία. Έχουμε λοιπόν τη φιλοδοξία να συμπεριφερθούμε ως ένας σημαντικός πολιτικός παράγοντας της διεθνούς σκηνής. Αυτό θα μας επιτρέψει να αναλάβουμε περισσότερο τις ευθύνες μας προκειμένου να συμβάλουμε στη σταθερότητα και στην ειρήνη στον κόσμο. Η ανάπτυξη της πολιτικής αυτής εξελίσσεται με τον προβλεπόμενο ρυθμό. Γνωρίζετε καλά ότι πρόκειται για μια ανοιχτή διαδικασία στην οποία τα δεκαπέντε κράτη μέλη θέλουν να εμπλέξουν τις υποψήφιες χώρες και τις χώρες συμμάχους που δεν είναι μέλη της Ευρωπαϊκής Ένωσης. Οι εν εξελίξει διαπραγματεύσεις με το ΝΑΤΟ πρέπει να ρυθμίσουν τις λεπτομέρειες της συνεργασίας μεταξύ ημών και της Συμμαχίας, προκειμένου να διασφαλίσουμε την πρόσβαση στα μέσα και τις ικανότητες του ΝΑΤΟ και να αποφύγουμε περιττές αλληλεπικαλύψεις. Γνωρίζετε ότι αυτές οι διαπραγματεύσεις δεν είναι εύκολες. Γνωρίζετε επίσης γιατί αποδεικνύονται δύσκολες. Αλλά, τέλος, γνωρίζετε επίσης - και επαναλαμβάνω αυτό που έχει δηλώσει ήδη η Προεδρία σε προηγούμενες ευκαιρίες - ότι δεν έχουμε καμία πρόθεση να αφήσουμε αυτή τη διαδικασία θέσπισης μέσων που διασφαλίζουν την ικανότητα δράσης μας να γίνει όμηρος των όσων συμβαίνουν στο ΝΑΤΟ. Θα προχωρήσουμε και θα συνεχίσουμε να εργαζόμαστε προς την κατεύθυνση που υπέδειξα. Συμφωνώ απολύτως ως προς το ότι η πρόληψη των συγκρούσεων και η διαχείριση των κρίσεων αποτελούν μία από τις κύριες προτεραιότητες της δράσης μας, προτεραιότητες που, όπως παρατηρεί ο κ. Brok, πρέπει να μας οδηγήσουν σε μια διαρκή δέσμευση. Θα μεριμνήσουμε μακροπρόθεσμα για την υλοποίηση της δέσμευσής μας αυτής σε διάφορες κρίσεις, είτε πρόκειται για τα Βαλκάνια, για τη Μέση Ανατολή ή για την Αφρική.
<P>
Κύριε Πρόεδρε, κύριε Επίτροπε, κυρίες και κύριοι, η κρίση την οποία προκάλεσαν οι φοβερές επιθέσεις της 11ης Σεπτεμβρίου στις ΗΠΑ κατέδειξε ότι η Ευρωπαϊκή Ένωση είναι σε θέση να αντιδρά με ταχύ και συνεκτικό τρόπο.
<P>
Η αντίδρασή μας στηρίχθηκε στον οριζόντιο συντονισμό και ξεπέρασε μάλιστα τον πυλωνικό διαχωρισμό της πολιτικής μας. Πιστεύω ότι αποτελεί και θα αποτελέσει ένα σημαντικό στοιχείο στην περαιτέρω εξέλιξη της κοινής μας πολιτικής.
<P>
Θα ήθελα να σας θυμίσω ότι το Ευρωπαϊκό Συμβούλιο σπάνια εκφράσθηκε με τόσο αποφασιστικό τρόπο όσο κατά τις προηγούμενες εβδομάδες. Αποφασίσαμε να ακολουθήσουμε μία ανοικτή πολιτική απέναντι στον αραβικό - ισλαμικό κόσμο και θέλουμε όλοι μας να στείλουμε το ίδιο μήνυμα, ότι δηλαδή η κρίση που ξέσπασε και η καταπολέμηση της διεθνούς τρομοκρατίας δεν θα πρέπει με κανένα τρόπο να θεωρηθούν ως πόλεμος πολιτισμών.
<P>
Σήμερα το πρωί αναφέρθηκε επίσης με σαφήνεια πόσο σημαντική είναι η επανέναρξη της ειρηνευτικής διαδικασίας στη Μέση Ανατολή. Γνωρίζετε ότι η Προεδρία θα καταβάλει κάθε δυνατή προσπάθεια προκειμένου να στείλει το μήνυμα αυτό και να συγκεντρώσει υποστήριξη προς τις σχετικές προσπάθειες.
<P>
Η δράση μας στη Μέση Ανατολή, όπως ανέφερα ήδη, θα εξακολουθεί να στηρίζεται στην εφαρμογή του χάρτη πορείας, ο οποίος περιλαμβάνεται στις συστάσεις της επιτροπής Mitchell.
<P>
(FR) Όσον αφορά τα Δυτικά Βαλκάνια, κύριε Πρόεδρε, κύριε Επίτροπε, κυρίες και κύριοι, η Ευρωπαϊκή Ένωση επιμένει να εφαρμόζει συστηματικά τα συμπεράσματα της διάσκεψης κορυφής του Ζάγκρεμπ. Η συνεργασία με το διεθνές ποινικό δικαστήριο για την πρώην Γιουγκοσλαβία κάθε χώρας που συμμετείχε σε αυτή τη διάσκεψη κορυφής, της οποίας το χαρακτηριστικότερο, αλλά όχι το μοναδικό, σύμβολο απετέλεσε η μεταφορά του Μιλόσεβιτς στη Χάγη, είναι ένα από τα στοιχεία που επιτρέπουν στο εξής να προοδεύουμε στη διαπραγμάτευση των συμφωνιών σταθεροποίησης και σύνδεσης με κάθε κράτος. Χαιρετίζουμε την πρόοδο που έχει σημειώσει η Ομοσπονδιακή Δημοκρατία της Γιουγκοσλαβίας μετά από την επιστροφή της στη δημοκρατία πριν από ένα και πλέον χρόνο.
<P>
Όσον αφορά το Κοσσυφοπέδιο, η δράση μας επικεντρώνεται στην προετοιμασία των γενικών εκλογών της 17ης Νοεμβρίου, ενώ με μεγάλη ικανοποίηση διαπιστώνουμε ότι περισσότεροι από 170 000 Σέρβοι εγγράφηκαν στους εκλογικούς καταλόγους, γεγονός που δημιουργεί ελπίδες για ένα ισορροπημένο αποτέλεσμα. Η κατάσταση στην Πρώην Γιουγκοσλαβική Δημοκρατία της Μακεδονίας δεν είναι δυστυχώς το ίδιο σαφής και εκεί επίσης χρειάστηκαν όλες οι προσπάθειες του εκπροσώπου μας, του κ. Solana, του Επιτρόπου Patten και πολλών άλλων ακόμη, προκειμένου η κρίση που εκτυλίσσεται στη χώρα να μην καταλήξει σε πραγματικό εμφύλιο πόλεμο. Γνωρίζετε ότι η κατάσταση παραμένει εξαιρετικά εύθραυστη. Η κ. Pak επέστησε επίσης την προσοχή μου στο σημείο αυτό, όταν παρουσίαζα τις αποφάσεις του Συμβουλίου "Γενικές Υποθέσεις" της 8ης Οκτωβρίου του τρέχοντος έτους. Το γνωρίζουμε καλά, το παρακολουθούμε, όπως και εσείς και πολλοί άλλοι άλλωστε, με τη μεγαλύτερη προσοχή. Θα ήθελα, ωστόσο, να υπογραμμίσω ότι τα γεγονότα της Μακεδονίας έδειξαν ότι είναι δυνατή μια στενή συνεργασία μεταξύ ΕΕ και ΝΑΤΟ και ότι είμαστε ικανοί να αναλάβουμε την πρόληψη και τη διαχείριση κρίσεων.
<P>
(NL) Μία άλλη εστία κρίσης, στην οποία η Ευρωπαϊκή Ένωση εφαρμόζει μία δραστήρια πολιτική διαχείρισης και πρόληψης είναι η Αφρική. Και εκεί θα μεταβεί σύντομα η τρόικα προκειμένου να πραγματοποιήσει μία σειρά επισκέψεων με στόχο να συνεχισθούν οι δύο ειρηνευτικές διαδικασίες που διεξάγονται εκεί - και οι οποίες κάποτε χωλαίνουν - δηλαδή η ειρηνευτική διαδικασία της Λουζάκα για το Κονγκό και η ειρηνευτική διαδικασία της Αρούσα για το Μπουρούντι. Στόχος μας είναι επίσης να συμβάλουν οι ειρηνευτικές αυτές διαδικασίες στην παύση των στρατιωτικών συγκρούσεων και στην επιβολή της ειρήνης, διότι χωρίς την ειρήνη είναι αδύνατη η ανοικοδόμηση της Αφρικής.
<P>
Θα ήθελα, τέλος, να επιστήσω την προσοχή σας, συνάδελφοι, στην ευρωαφρικανική υπουργική διάσκεψη της 11ης Οκτωβρίου εφέτος, η οποία στέφθηκε με απόλυτη επιτυχία όσον αφορά τις προσπάθειες διεξαγωγής ενός πολιτικού διαλόγου, στον οποίο φυσικά δεν αγνοήθηκε το ζήτημα της δημοκρατίας και των ανθρωπίνων δικαιωμάτων.
<P>
(FR) Όσον αφορά, τέλος, τους στρατηγικούς εταίρους μας, θα ήθελα να υπογραμμίσω ότι οι σχέσεις μας με τη Ρωσία δέχτηκαν επίσης μια νέα ώθηση σε όλα τα επίπεδα.
<P>
Σιγά σιγά δημιουργούνται όχι τόσο μηχανισμοί, αλλά τρόποι επικοινωνίας και διαλόγου που επιτρέπουν να εξετάσουμε το ενδεχόμενο μας αληθινής συνεργασίας και μιας αληθινής στρατηγικής εταιρικής σχέσης. Πιστεύω επίσης ότι αυτή η εξέλιξη θα συμβάλει οπωσδήποτε στη σταθερότητα της ηπείρου μας, αλλά και στην παγκόσμια σταθερότητα.
<P>
Θα ήθελα εντούτοις να πω ως προς αυτό το θέμα, πολύ ξεκάθαρα, στους συναδέλφους, ότι αυτή η προσέγγιση μεταξύ Ευρωπαϊκής Ένωσης και Ρωσίας δεν σημαίνει διόλου ότι θα μειώσουμε την επαγρύπνησή μας σχετικά με την κατάσταση στην Τσετσενία. Συνεχίζουμε να συζητούμε το θέμα, συνεχίζουμε να επιμένουμε στην ανάγκη για εξεύρεση πολιτικής λύσης.
<P>
Τέλος, επιτρέψτε μου να υπενθυμίσω την τέταρτη διάσκεψη κορυφής Ευρωπαϊκής Ένωσης-Κίνας η οποία, επίσης, επέτρεψε την ενίσχυση του πολιτικού διαλόγου, αλλά για μία ακόμη φορά, αυτός ο πολιτικός διάλογος περιλαμβάνει το ζήτημα των ανθρωπίνων δικαιωμάτων.
<P>
Κύριε Πρόεδρε, κύριε Επίτροπε, κυρίες και κύριοι, με πιέζει λίγο ο χρόνος και η άσκηση πυρκαγιάς, προφανώς, δεν βοήθησε καθόλου· με συγχωρείτε, αλλά από όσα προηγήθηκαν, θα ήθελα, εν κατακλείδι, να κρατήσω τα τρία ακόλουθα στοιχεία: μια Ευρώπη ισχυρή, μια Ευρώπη ικανή να προβάλει την επιρροή της στη διεθνή σκηνή, και καταρχάς μια Ευρώπη όπου η εσωτερική συνοχή υποστηρίζει την εξωτερική δράση· είναι κατά δεύτερο λόγο μια Ευρώπη όπου υπάρχει πλήρης συνεργία ανάμεσα στην Προεδρία, τα κράτη μέλη, την Επιτροπή και τους Ύπατους Εκπροσώπους, είναι τέλος μια Ευρώπη όπου η δράση, είτε στο δικαστικό τομέα, είτε στον τομέα της άμυνας, της συνεργασίας, είτε σε άλλους τομείς τους οποίους δεν αναφέρω, συμπληρώνει τη θεωρία.
<P>
Κύριε Πρόεδρε, κύριε Επίτροπε, κύριε εισηγητή, κυρίες και κύριοι, σας ευχαριστώ.

<SPEAKER ID=135 NAME="Patten">
. (ΕΝ) Λυπάμαι για τους λόγους στους οποίους αναφερθήκατε, κυρία Πρόεδρε. Η άσκηση πυρασφάλειας σήμαινε ότι αυτή η σημαντική συζήτηση είναι κατά μία έννοια ένα εξ αμελείας θύμα της σπουδαιότητας που έχει η ενίσχυση της κοινοβουλευτικής μας ασφάλειας. Δυστυχώς, θα πρέπει να φύγω σύντομα, διότι η Υπουργός και εγώ πρέπει να βρισκόμαστε στο Βουκουρέστι τα χαράματα - προκλητικό ταξίδι από το Στρασβούργο αυτή την προχωρημένη ώρα! Πρέπει να βρισκόμαστε εκεί για την έναρξη της διάσκεψης για το Σύμφωνο Σταθερότητας αύριο, η οποία, και αυτό δεν είναι τελείως άσχετο με αυτό που αναφέρει στην έκθεση του ο αξιότιμος βουλευτής, δείχνει τουλάχιστον ότι σημειώθηκε κάποιος βαθμός επιτυχίας κατά τη διάρκεια των δύο τελευταίων ετών όσον αφορά την εξελισσόμενη κοινή εξωτερική πολιτική και πολιτική ασφάλειας.
<P>
Θα ήθελα να συγχαρώ τον αξιότιμο βουλευτή για την πολύ περιεκτική και πολύτιμη έκθεσή του. Όπως είπε στις παρατηρήσεις του, τα τρομακτικά γεγονότα του φθινοπώρου 2001 κάνουν την εξέλιξη της κοινής εξωτερικής πολιτικής και πολιτικής ασφάλειας να φαίνεται ακόμη περισσότερο επίκαιρη. Η έκθεση του αξιότιμου βουλευτή περιέχει μια πολύ ακριβή ανασκόπηση όσων έχουν επιτευχθεί μέχρι σήμερα. Χαιρετίζω ιδιαίτερα τις προτάσεις του για μια ισχυρή κοινοβουλευτική διάσταση στην κοινή εξωτερική πολιτική και πολιτική ασφαλείας. Είναι πολύ σημαντικό να θέσουμε βαθύτερες δημοκρατικές ρίζες για την κοινή εξωτερική πολιτική και πολιτική ασφαλείας και αυτό πρέπει να περιλάβει όχι μόνο το παρόν έγκριτο Κοινοβούλιο, αλλά και τα εθνικά κοινοβούλια. Κατέβαλα κάθε δυνατή προσπάθεια να παρουσιαστώ ενώπιον των ειδικών επιτροπών των εθνικών κοινοβουλίων στο πλαίσιο διμερών επισκέψεων στα κράτη μέλη.
<P>
Αν αμφισβητεί κανείς την πρόοδο που έχουμε σημειώσει στην ανάπτυξη μίας ΚΕΠΠΑ, πρέπει να συγκρίνει το τι συνέβη κατά τη διάρκεια αυτής της κρίσης με το τι συνέβαινε την περίοδο πριν από τον Πόλεμο του Κόλπου στις αρχές της δεκαετίας του 1990 ή το πώς χειριστήκαμε την κρίση των Βαλκανίων από τις αρχές ως τα μέσα της δεκαετίας του 1990. Δεν μπορούμε ακόμα, όπως λέει και το τραγούδι, να καυχηθούμε. Αλλά έχουμε κάποιους λόγους να είμαστε συγκρατημένα υπερήφανοι για τα μέχρι στιγμής επιτεύγματα.
<P>
Συμφωνώ πλήρως με την ανάλυση των προϋποθέσεων επιτυχημένης δράσης της ΚΕΠΠΑ, η οποία περιέχεται στην έκθεση. Πρέπει να συνδυάσουμε τους πόρους και τα μέσα όλων των παραγόντων της ΕΕ: της Κοινότητας, του Συμβουλίου και των κρατών μελών. Αμφιβάλλω αν η ιστορία θα θεωρήσει τις παρούσες θεσμικές δομές ως ιδανικές. Δεν το θέτω πιο ωμά, αλλά ο Ύπατος Εκπρόσωπος και εγώ εργαστήκαμε όσο πιο σκληρά μπορούσαμε για να κάνουμε αυτές τις δομές να λειτουργήσουν όσο το δυνατόν αποτελεσματικότερα. Τι θα συμβεί στο μέλλον θα το αποφασίσουν άλλοι, σπουδαιότεροι από εμένα.
<P>
Δεν θέλω να εκθέσω διεξοδικά την πλήρη μου συμφωνία με τον αξιότιμο βουλευτή όσον αφορά μεμονωμένες περιφερειακές και γεωγραφικές περιοχές, αν όχι για άλλο λόγο, διότι με περιμένει το Βουκουρέστι. Αλλά θέλω να τονίσω ένα δύο σημεία τα οποία επισήμανε. Θα μπορούσα, για παράδειγμα, να παρουσιάσω σε μια ή δύο αναλυτικές παραγράφους τη συμφωνία μου όσον αφορά τη Ρωσία και την Ουκρανία, την Πρώην Γιουγκοσλαβική Δημοκρατία της Μακεδονίας, τα Βαλκάνια γενικά και τη σημασία του να επανέλθουμε στην έκθεση Mitchell για τη Μέση Ανατολή.
<P>
Τα δύο σημεία τα οποία θα ήθελα να αναφέρω εν συντομία είναι τα εξής: πρώτον, πολύ σωστά μιλάμε για τη σημασία που έχει η προσπάθεια να διασφαλίσουμε ότι η διεθνής εκστρατεία κατά της τρομοκρατίας δεν θα θεωρηθεί ως σύγκρουση μεταξύ της Δύσης - της Ευρώπης και της Βόρειας Αμερικής - και του Ισλαμικού κόσμου. Είναι απολύτως σωστό ότι πρέπει να καταστήσουμε σαφές πως δεν πρόκειται για σύγκρουση πολιτισμών. Αλλά έχουμε μια αληθινή ευκαιρία και ευθύνη στην Ευρωπαϊκή Ένωση να χρησιμοποιήσουμε τους μηχανισμούς της διαδικασίας της Βαρκελώνης, να χρησιμοποιήσουμε τους μηχανισμούς της ευρωμεσογειακής εταιρικής σχέσης προκειμένου να ενισχύσουμε τη σχέση μεταξύ Ευρώπης και Ισλαμικού κόσμου. Έχουμε μια αληθινή ευκαιρία και μια αληθινή ευθύνη να το πράξουμε. Ελπίζω ότι θα την εκμεταλλευτούμε. Ελπίζω επίσης ότι θα εξετάσουμε επισταμένως τη σχέση μας με το Συμβούλιο Συνεργασίας του Κόλπου από αυτή τη σκοπιά.
<P>
Το άλλο σημείο που θα ήθελα να ξεχωρίσω από τις παρατηρήσεις του κ. Brok και από την έκθεση είναι απλά το εξής: κατά την κρίση μου, πρέπει να προσπαθήσουμε να διασφαλίσουμε ότι μπορούμε να χρησιμοποιήσουμε την κρίση για να ανοίξουμε πόρτες και παράθυρα που ήταν ως τώρα κλειστά. Αυτό επηρεάζει, για παράδειγμα, τη μελλοντική μας σχέση με το Πακιστάν. Αφορά επίσης σαφώς, κατά την άποψή μου, τη σχέση μας με το Ιράν. Δεν έχω καμία αμφιβολία ότι οι Ιρανοί εννοούν σοβαρά ότι θέλουν να εδραιώσουν μια καλύτερη, βαθύτερη σχέση με την Ευρωπαϊκή Ένωση. Δεν έχω καμία αμφιβολία πως εννοούν σοβαρά ότι θέλουν να διαπραγματευτούν μ' εμάς συμφωνία εμπορίου και συνεργασίας. Γνωρίζουν άριστα ότι οποιεσδήποτε διευθετήσεις μ' εμάς θα περιλαμβάνουν διάλογο για τα ανθρώπινα δικαιώματα και συναφή ζητήματα. Πιστεύω όμως ότι είναι σοβαροί συνομιλητές και ότι έχουμε το χρέος να ανταποκριθούμε όσο το δυνατόν θετικότερα στα ανοίγματα που έχουν κάνει.
<P>
Όσον αφορά το Αφγανιστάν, θα πω μονάχα ότι προσδοκώ - ελπίζω το συντομότερο δυνατό - τη στιγμή που θα πρέπει να επιστρέψω στο Κοινοβούλιο και το Συμβούλιο και να παρουσιάσω τις χρηματοοικονομικές συνέπειες που θα έχουν για όλους μας οι πολιτικές υποσχέσεις και δεσμεύσεις που αναλάβαμε σχετικά με το μέλλον του Αφγανιστάν. Θα υπάρξει μια σημαντική στιγμή κατά την οποία θα πρέπει να θέσουμε τα χρήματά μας και τις διπλωματικές μας προσπάθειες εκεί που βρίσκονται και πρέπει να παραμείνουν οι πεποιθήσεις μας.
<P>
Τέλος, θα ήθελα να πω ακόμη μία φορά πόσο σημαντικό είναι να κινητοποιήσουμε όλα μας τα όργανα, όλες μας τις αρμοδιότητες όσο το δυνατόν αποτελεσματικότερα στην επιδίωξη μιας κοινής εξωτερικής πολιτικής και πολιτικής ασφαλείας. Ορισμένες φορές, υπάρχει περίπτωση να υποτιμήσουμε τη συνεισφορά που μπορεί και θέλει να έχει η Επιτροπή στον τομέα της ΚΕΠΠΑ. Υπάρχουν πολλά πράγματα που μπορούμε να κάνουμε προκειμένου να διασφαλίσουμε ότι η ΚΕΠΠΑ αναπτύσσεται αποτελεσματικά αντανακλώντας την αυξανόμενη επιρροή της Ευρώπης στη διεθνή πολιτική σκηνή. Ο εισηγητής προηγείται πολύ της εποχής του με το να μας πιέζει να κάνουμε περισσότερα σε αυτόν τον τομέα. Ελπίζω ότι θα ανταποκριθούμε στις προσδοκίες του κατά τους ερχόμενους μήνες και έτη.

<SPEAKER ID=136 LANGUAGE="ES" NAME="Salafranca Sαnchez-Neyra">
Κύριε Πρόεδρε, καταρχάς θα ήθελα να συγχαρώ τον κ. Brok για την έκθεσή του σχετικά με την επιτευχθείσα πρόοδο στην εφαρμογή της κοινής εξωτερικής πολιτικής και της πολιτικής ασφάλειας, μια έκθεση της οποίας στόχος δεν είναι μόνο να εξάρει αυτήν την πολιτική, αλλά επίσης να τονίσει τις αδυναμίες και τις ελλείψεις της. Ας φανεί ότι η Ευρωπαϊκή Κοινότητα, κάνοντας την ανάγκη αρετή, χάρη στην ώθηση της Επιτροπής, της Προεδρεύουσας του Συμβουλίου και του Ανώτατου Εκπροσώπου, αύξησε τη διαφάνειά της έπειτα από τα συμβάντα της 11ης Σεπτεμβρίου.
<P>
Σήμερα το πρωί, κατά τη διάρκεια της συζήτησης σχετικά με το Ευρωπαϊκό Συμβούλιο της Γάνδης, ο Προεδρεύων του Συμβουλίου είπε με αρκετή διπλωματικότητα πως είχε δημιουργηθεί μια παράξενη κατάσταση έπειτα από την τριμελή συνάντηση που διεξήχθη πριν από τη Σύνοδο Κορυφής. Έως ενός σημείου, κύριε Πρόεδρε, είναι λογικό στις στιγμές κρίσης ο καθένας να προσπαθεί να σώσει τον εαυτό του, ωστόσο, φρονώ ότι είναι σημαντικό να μην υποχωρούμε στον πειρασμό να καταλήγουμε σε μια μονομερή στάση ή, μάλλον σε αυτήν την περίπτωση, σε τριμερή στάση.
<P>
Η ισχύς της Ευρώπης στην ένωσή της και η αδυναμία της στον κατακερματισμό της. Για αυτόν τον λόγο είναι σημαντικό να μπορέσει η Ευρώπη να μιλήσει με μια φωνή. Και η Ευρωπαϊκή Ένωση, ενόψει της κατάστασης που δημιουργήθηκε έπειτα από τα γεγονότα της 11ης Σεπτεμβρίου θα πρέπει να αναθεωρήσει την εξωτερική της πολιτική και πολιτική ασφάλειας, να συμπεριλάβει σε αυτήν την καταπολέμηση της τρομοκρατίας, να επιταχύνει σταθερά την επίτευξη των στόχων της και να καταστήσει αποτελεσματικότερο τον μηχανισμό των κοινών στρατηγικών.
<P>
Σήμερα η μονομερής στάση, συμπεριλαμβανομένης εκείνης των περισσότερο ευημερών ή ισχυρών, όπως είδαμε αποτελεί άπιαστο όνειρο. Στο σημερινό παγκοσμιοποιημένο κόσμο, η πολιτική, η διπλωματία και η άμυνα αλληλοσυνδέονται για να ανταποκριθούν στις νέες απειλές. Η ασφάλεια αποτελεί πλέον παγκόσμια και αδιαίρετη έννοια, απομακρυσμένη από την παραδοσιακή στατική και ισορροπημένη έννοια. Με τη σειρά της, η άμυνα αλλάζει τα παγκόσμια σύνορά της σε έναν κόσμο όπου αυτά επεκτείνονται ολοένα και περισσότερο: δεν πρόκειται πλέον μόνο για την εδαφική άμυνα ενός κράτους ενώπιον της επίθεσης κάποιου άλλου κράτους, αλλά, όπως καλά ειπώθηκε, έχουμε στρατούς που δεν έχουν σαφείς εχθρούς και εχθρούς που δεν έχουν στρατό.
<P>
Στον κόσμο της όχι μόνο οικονομικής παγκοσμιοποίησης, αλλά επίσης, όπως είδαμε, της παγκοσμιοποίησης του τρόμου, η πολιτική, η διπλωματία, το εμπόριο, η αναπτυξιακή βοήθεια, η ασφάλεια και η άμυνα είναι αλληλένδετες έννοιες και κατά συνέπεια θα εξαρτηθεί από αν θα είμαστε ικανοί να αντιληφθούμε και να αποδεχτούμε ότι οι κίνδυνοι και οι συγκρούσεις μας αφορούν όλους εξίσου και η απόκριση σε αυτές θα πρέπει να είναι ίση από όλους. Ωστόσο, θα πρέπει όντως να αρχίσουμε να διαμορφώνουμε μια πραγματική εξωτερική πολιτική και πολιτική ασφάλειας της Ευρωπαϊκής Ένωσης με μια κοινή συνείδηση, που να είναι αποτελεσματική, συνεκτική και διαφανής όπως προτείνεται στην έκθεση του κ. Brok.

<SPEAKER ID=137 LANGUAGE="DE" NAME="Swoboda">
Κύριε Πρόεδρε, η όπως πάντα προσεγμένη έκθεση του συναδέλφου Brok ήρθε πάνω στην ώρα, συγκεκριμένα σε μία χρονική στιγμή που χρειαζόμαστε μία οριοθέτηση της ΚΕΠΠΑ. "Κοινή" σημαίνει για μας πρώτα από όλα - και το λέω αυτό συνειδητά τώρα - ότι δεν πρέπει να υπάρχουν υπαγορεύσεις ενός διευθυντηρίου που καθορίζει την πολιτική, ούτε καν υπόνοιες για κάτι τέτοιο. "Κοινή" σημαίνει επίσης - στο σημείο αυτό υποστηρίζω τον συνάδελφο Brok - ότι οι λειτουργίες ενός Υπάτου Εκπροσώπου πρέπει να συνδυαστούν με εκείνες του αρμοδίου Επιτρόπου. "Κοινή" σημαίνει ακόμη ότι η Ευρωπαϊκή Ένωση πρέπει να αποκτήσει το συντομότερο δυνατό μία δύναμη ταχείας επέμβασης.
<P>
Η πολιτική πρέπει να είναι ευρωπαϊκή, δηλαδή να ορίσει με σαφήνεια τους ευρωπαϊκούς στόχους, πράγμα που σημαίνει ότι είμαστε αλληλέγγυοι με τις ΗΠΑ, αλλά επιμένουμε επίσης ότι η αλληλεγγύη δεν είναι μονόδρομος. Διαβάζω ειδικά αυτό το διάστημα ότι οι ΗΠΑ εξακολουθούν να απορρίπτουν το Διεθνές Ποινικό Δικαστήριο και στο Κογκρέσο γίνονται μάλιστα συζητήσεις σχετικά με το εάν πρέπει να επιβληθούν κυρώσεις σε εκείνους που συνεργάζονται με αυτό. Εγώ αυτό δεν το αντιλαμβάνομαι ως ανάπτυξη πολιτικής αλληλεγγύης μεταξύ της Ευρωπαϊκής Ένωσης και των ΗΠΑ. Επομένως, η αλληλεγγύη με τις ΗΠΑ πρέπει επίσης να σημαίνει ότι θα τους επισημαίνουμε τα σημεία όπου είναι αναγκαίο για μια παγκόσμια κοινότητα να ασκεί κοινή πολιτική.
<P>
Τρίτο και τελευταίο σημείο: κυρίως αφού συναφθεί αυτή η αντιτρομοκρατική συμμαχία, την οποία πρέπει να συνάψουμε, θα αντιμετωπίσουμε πολλές φορές αντίθεση, σύγκρουση μεταξύ του στρατιωτικού σκεπτικού από τη μία και του βασισμένου στα ανθρώπινα δικαιώματα σκεπτικού από την άλλη. Δεν πρέπει να έχουμε αυταπάτες ως προς αυτό. Όποιος θέλει μία συμμαχία με τη Σοβιετική Ένωση, τη Ρωσία, την Κίνα, τα ισλαμικά κράτη - και εγώ θέλω μια τέτοια συμμαχία - θα συναντά πάντα αυτήν την αντίθεση. Πρέπει να καταλάβουμε όμως πως είμαστε υποχρεωμένοι να ομολογήσουμε ξεκάθαρα και στον δικό μας πληθυσμό ότι αυτή η αντίθεση είναι υπαρκτή. Πρέπει να επιδιώκουμε και τους δύο αυτούς στόχους. Δεν πρέπει ποτέ να αγνοούμε τη μεσοπρόθεσμη και μακροπρόθεσμη επιβολή των ανθρωπίνων δικαιωμάτων, ανεξάρτητα από οποιαδήποτε συμμαχία είμαστε υποχρεωμένοι να συνάψουμε, γιατί όποιος υποστηρίζει σήμερα έναν Σάχη, αύριο θα έχει να αντιμετωπίσει έναν Αγιατολάχ Χομεϊνί. Αυτό μπορεί να συμβεί αν δεν προσέξουμε πολύ και δεν κάνουμε ταυτόχρονα το ζήτημα των ανθρωπίνων δικαιωμάτων επίκεντρο της εξωτερικής μας πολιτικής.

<SPEAKER ID=138 LANGUAGE="ES" NAME="Marset Campos">
Κύριε Πρόεδρε, η πολιτική μας ομάδα, αναγνωρίζει την προσπάθεια του κ. Brok, στην Επιτροπή Εξωτερικών Υποθέσεων, μια θετική προσπάθεια, όταν συμπεριέλαβε τις διάφορες συνεισφορές. Ωστόσο, δεν συμφωνούμε με θεμελιώδεις πτυχές της έκθεσής και για αυτόν το λόγο δεν μπορούμε να την υποστηρίξουμε στην ψηφοφορία. Θα αναφέρω εν τάχει τρεις από αυτές ως παράδειγμα.
<P>
Καταρχάς, η 11η Σεπτεμβρίου αποτέλεσε ακριβώς την κατάλληλη ευκαιρία για να αποδειχτεί ότι η Ευρωπαϊκή Ένωση μπορούσε να διαδραματίσει θετικό ρόλο, ρόλο ηρεμίας και διαλογισμού με τις Ηνωμένες Πολιτείες, ούτως ώστε να παραπέμψει, μέσω του διεθνούς δικαίου, την επίλυση σύγκρουσης στο Διεθνές Ποινικό Δικαστήριο. Σε αυτό που φαινόταν να κινείται προς αυτήν την κατεύθυνση προκλήθηκε σύγχυση από το κατεπείγον της τριανδρίας Schrφder-Tony Blair- Chirac και έτσι χάθηκε αυτή η ευκαιρία.
<P>
Δεύτερον, δίνεται μεγάλη σημασία στο ΝΑΤΟ ως μηχανισμός, όταν πιστεύουμε ότι το ΝΑΤΟ εργάζεται κατά του συμφέροντος της Ευρωπαϊκής Ένωσης.
<P>
Τέλος, είναι πολύ σημαντικό να διαδραματίσει η Ευρωπαϊκή Ένωση κάποιον ρόλο στην Εγγύς Ανατολή ή στη Δυτική Σαχάρα και επίσης δεν δράττεται αυτής της ευκαιρίας. Ευχαριστώ πολύ.

<SPEAKER ID=139 LANGUAGE="NL" NAME="Belder">
Κύριε Πρόεδρε, λαμβάνοντας απολύτως υπόψη τη σημερινή διεθνή συγκυρία, ο εισηγητής, ο αξιότιμος συνάδελφος Brok, θεωρεί ότι η καταπολέμηση της διεθνούς τρομοκρατίας θα πρέπει να καταστεί ένα από τα κεντρικά σημεία της ευρωπαϊκής εξωτερικής πολιτικής και πολιτικής ασφάλειας.
<P>
Σχετικά με το στόχο αυτό θα ήθελα να επιστήσω την προσοχή του Συμβουλίου και της Επιτροπής στο ζήτημα της ασφάλειας στα Δυτικά Βαλκάνια καθώς και στο αρχιπέλαγος της Ινδονησίας. Με την ευκαιρία πρόσφατης επιστημονικής ανάλυσης σχετικά με το ζήτημα εάν η Βοσνία λειτουργεί ως ευρωπαϊκή βάση του τρομοκρατικού δικτύου του Οσάμα Μπιν Λάντεν, θα ήθελα να με πληροφορήσουν το Συμβούλιο και η Επιτροπή εάν διαθέτουν συγκεκριμένες πληροφορίες σύμφωνα με τις οποίες οπαδοί του Μπιν Λάντεν αναπτύσσουν πραγματικά δράση τη στιγμή αυτή στα Δυτικά Βαλκάνια και, εάν ναι, πώς προτίθενται η ΕΕ και τα κράτη μέλη της, φυσικά σε στενή συνεργασία με τις ΗΠΑ, να αντιμετωπίσουν αυτή την επικίνδυνη αποσταθεροποίηση στην περιοχή.
<P>
Εξάλλου, η έκθεση Brok ζητά τη συνέχιση του πολιτικού διαλόγου με την Ινδονησία. Ζητώ από το Συμβούλιο και την Επιτροπή να εξακολουθούν να δίνουν προσοχή στο ζήτημα της ασφάλειας στις Μολούκες Νήσους, όπου φημολογείται ότι οπαδοί του Μπιν Λάντεν διεξάγουν και εκεί "Τζιχάντ" (ιερό πόλεμο) κατά των Χριστιανών της περιοχής.
<P>
Τέλος, θα ήθελα να συμφωνήσω με την τροπολογία του συναδέλφου Gahler, στην οποία αναφέρεται ότι το ΝΑΤΟ και η διεύρυνσή του στην ήπειρό μας εξακολουθούν να αποτελούν απαραίτητες προϋποθέσεις για την ασφάλεια ολόκληρης της Ευρώπης.

<SPEAKER ID=140 LANGUAGE="IT" NAME="Turchi">
Κύριε Πρόεδρε, κυρίες και κύριοι συνάδελφοι, ξέρω ότι επαναλαμβάνω λόγια που ειπώθηκαν ήδη, δηλώνοντας ότι τα τρομακτικά γεγονότα της 11ης Σεπτεμβρίου σημάδεψαν ανεξίτηλα την Ιστορία αυτού του αιώνα, αλλά πιστεύω πως δεν θα είναι ποτέ αρκετό να υπογραμμίζουμε πόσο αληθινό είναι αυτό, πως η διεθνής κοινότητα οφείλει τώρα να αντιμετωπίσει μια κρίση τόσο μεγάλη όσο και νέα, άγνωστη, με κανόνες, με κατευθύνσεις που προς το παρόν ούτε ο καλύτερος των πολιτικών αναλυτών δεν είναι σε θέση να υποθέσει. Σε μια τέτοια στιγμή, όμως, είναι σημαντικό η Ευρωπαϊκή Ένωση να επιδείξει, όπως πρώτα και περισσότερο από πρώτα, ενότητα και ικανότητα αντίδρασης με ενιαίο τρόπο. Σε μια στιγμή σαν αυτή, όταν όλοι οι χειρότεροι φόβοι μας παίρνουν σάρκα και οστά, κατανοούμε πόσο σημαντική είναι αυτή η Ευρώπη που χτίζουμε, πόσο σημαντικό είναι να είμαστε ενωμένοι, να διαθέτουμε όργανα σύνδεσης ικανά να ενεργούν σε πραγματικό χρόνο. Να μπορούμε να σκεπτόμαστε και να ενεργούμε, όλοι μαζί, με σεβασμό όλων των θέσεων.
<P>
Είναι ασφαλώς αλήθεια ότι μένει ακόμη πολύ δρόμος να διανύσουμε: η κοινή εξωτερική πολιτική και η κοινή πολιτική ασφαλείας δεν εφαρμόζονται ακόμη και στο εσωτερικό του μηχανισμού λειτουργίας υπάρχουν ακόμη προβλήματα προς επίλυση, κυρίως στον τομέα της εθνικής κυριαρχίας, αλλά τώρα, περισσότερο από πρώτα, πρέπει να αλλάξουμε ταχύτητα. Γι' αυτό δεν μπορώ να μην συγχαρώ τον εισηγητή, τον Πρόεδρο της Επιτροπής Εξωτερικών Υποθέσεων κ. Brok, για την έκθεσή του και τις προτεραιότητες που υπέδειξε για το επόμενο έτος σ' αυτόν τον τομέα, ιδίως γι' αυτήν που θα είναι - και το διαπιστώνουμε αυτούς τους μήνες - η πραγματική πρόκληση της νέας χιλιετίας: πρόληψη των συγκρούσεων, επίλυση χωρίς στρατιωτική επέμβαση της κρίσης και, πάνω απ' όλα, καταπολέμηση της τρομοκρατίας. Βλέπετε, όσο μεγαλύτερη είναι η πιθανότητα να δούμε μια ενωμένη Ευρώπη από πλευράς εξωτερικής πολιτικής, να υλοποιήσουμε επιτέλους την εξωτερική μας πολιτική, τόσο πιο ισχυρή θα είναι η πολιτική στο εσωτερικό της Ευρώπης. Ας είμαστε ειλικρινείς: με την επιτάχυνση του ευρώ, την οικονομική επιτάχυνση από τη μία, δεν είχαμε, από την άλλη, μια επιτάχυνση με πολιτικούς όρους. Ε λοιπόν, πρέπει να την αποκτήσουμε και η εξωτερική πολιτική είναι θεμελιώδης, ιδίως αυτήν τη στιγμή. Αν το επιτύχουμε, θα έχουμε μια Ευρώπη πιο ισχυρή, πιο σταθερή, ένα ευρώ πιο ισχυρό και θα μπορέσουμε ασφαλώς να αντιμετωπίσουμε τη διεύρυνση με διαφορετικό τρόπο και, από την άλλη, να συναγωνιστούμε με ίσα όπλα το δολάριο και τη ΝΑFTA - Καναδά, Ηνωμένες Πολιτείες και Μεξικό - την καθαυτή συμφωνία, μια αγορά που υπάρχει ήδη και διαθέτει ήδη σημαντικά σημεία αναφοράς. Ας το πράξουμε, ας το πιστέψουμε ακράδαντα: η εξωτερική πολιτική είναι θεμελιώδης για το εγγύς μέλλον, ιδίως για τις νέες γενιές.

<SPEAKER ID=141 LANGUAGE="FR" NAME="Morillon">
Κύριε Πρόεδρε, κύριε Επίτροπε, αν βέβαια ο Επίτροπος που είναι παρών θελήσει να ενδιαφερθεί για τη συζήτηση, αγαπητοί μου συνάδελφοι, στις προσπάθειές μας να οικοδομήσουμε μια κοινή εξωτερική πολιτική και πολιτική ασφάλειας, δεν πρέπει να ξεχνούμε ότι η Ένωση δεν θα σταματήσει στο μέλλον όπως εχθές, όπως και σήμερα, να αντιμετωπίζει τον κίνδυνο συμμετοχής των δυνάμεων της σε ένοπλες δράσεις. Ας μην έχουμε ψευδαισθήσεις: αν έρθει ποτέ αυτή η ώρα, ο πόλεμος δεν θα είναι "καθαρός" . Κανείς δεν ξέρει καλύτερα από ένα στρατιώτη ότι ο πόλεμος θα είναι πάντα "βρώμικος" και ότι, παρά τις προόδους της τεχνολογίας, ο άνθρωπος δεν θα διαθέτει ποτέ τα μέσα να σκοτώνει όλους τους κακούς πατώντας ένα κουμπί, πολύ δε περισσότερο δεν θα είναι σε θέση να διακρίνει με βεβαιότητα τους καλούς από τους κακούς. Ο πόλεμος θα είναι πάντα βρώμικος, θα είναι πάντα ένα κακό, θα είναι ενδεχομένως μικρότερο κακό, το μη χείρον βέλτιστον, αν διεξάγεται μόνο με σκοπό την υλοποίηση ενός πολιτικού στόχου που δεν θα μπορούσε να επιτευχθεί με την εφαρμογή οποιουδήποτε άλλου μέσου. Πρέπει λοιπόν να λήγει όταν επιτυγχάνεται ο πολιτικός του στόχος, και δεν πρέπει να ξεκινάει αν δεν υπάρχει καμία πιθανότητα να επιτευχθεί αυτός ο στόχος.
<P>
Ποιος είναι ο στόχος του πολέμου που ξεκίνησε πριν από λίγο καιρό στο Αφγανιστάν; Πιστεύω ότι είναι ξεκάθαρο σε όλους ότι σκοπός του είναι να βοηθήσει τον αφγανικό λαό να απελευθερωθεί από ένα καθεστώς που έχει αποδειχθεί βάρβαρο. Αυτό φαίνεται σήμερα όχι μόνο επιθυμητό, αλλά και δυνατό. Δείχνοντας ευαισθησία στα βάσανα στα οποία υποβάλλονται ως εκ τούτου οι πληθυσμοί, ευχόμαστε όλοι αυτός ο στόχος να επιτευχθεί το συντομότερο δυνατό. Ας κατανοήσουμε λοιπόν ότι μια παύση, έστω και προσωρινή, των εχθροπραξιών δεν θα μπορούσε παρά να ενισχύσει τη θέση των Ταλιμπάν. Ας φανούμε ικανοί, στηριζόμενοι στη δυσάρεστη εμπειρία του πολέμου του Κόλπου, να φτάσουμε μέχρι το τέλος, δηλαδή μέχρι την εδραίωση στην Καμπούλ ενός καθεστώτος αποδεκτού από όλους τους Αφγανούς. Ας φανούμε επίσης ικανοί να μεριμνήσουμε ώστε η χώρα αυτή να έχει μια προοδευτική επιστροφή στην ειρήνη και τη σταθερότητα. Για αυτό το σκοπό, είμαστε πολλοί αυτοί που επιθυμούμε να παράσχει η Ευρωπαϊκή Ένωση τη στήριξή της στις διαπραγματεύσεις που βρίσκονται σε εξέλιξη υπό την αιγίδα των Ηνωμένων Εθνών, μεταξύ του τέως βασιλιά Zaher Shah και του εκπροσώπου της αντιπολίτευσης. Θα ήθελα να έχω την προσωπική γνώμη του Επιτρόπου Patten όσον αφορά το θέμα αυτό, ξέρω ότι δεν είναι εδώ για να απαντήσει, θα δεχόσασταν εσείς, κύριε Lamy, να μας δώσετε την προσωπική σας άποψη επί του θέματος; Σας ευχαριστώ.

<SPEAKER ID=142 LANGUAGE="EN" NAME="Titley">
Κύριε Πρόεδρε, συγχαίρω τον κ. Brok για την περιεκτική του έκθεση και συμφωνώ μαζί του ότι έχουμε σημειώσει τεράστια πρόοδο όσον αφορά την κοινή εξωτερική πολιτική και πολιτική ασφαλείας. Σχεδόν κάθε φορά που ανοίγω την εφημερίδα, βλέπω τα ονόματα Patten και Solana να αναφέρονται σε σχέση με κάποια νέα εστία ταραχών στον κόσμο. Έχει δίκιο όταν λέει ότι ανταποκριθήκαμε στην παρούσα κρίση με μια συνέπεια και ενότητα που δεν θα είχαμε πιθανώς επιδείξει πριν από τέσσερα ή πέντε μόλις χρόνια. Έχει δίκιο όταν λέει ότι ο συνασπισμός ενάντια στην τρομοκρατία δεν θα είχε καταστεί δυνατός χωρίς την πρόοδο που σημειώσαμε στο εσωτερικό της ΕΕ για να επιτύχουμε αυτή την ενότητα και τη συνέπεια.
<P>
Ασφαλώς χρειάζονται ακόμη πολλά να γίνουν και πρέπει να επωφεληθούμε από τη σημερινή κρίση για να αλλάξουμε ίσως την έμφαση στο έργο μας. Δαπανούμε γύρω στο 60% του ποσού που δαπανούν οι Αμερικανοί για την άμυνα, αλλά καταβάλλουμε 400% των αμερικανικών δαπανών για αυτό που μπορεί να αποκληθεί "ήπια παρέμβαση" - ανθρωπιστική βοήθεια και αρωγή. Πρέπει να προσπαθήσουμε να αλλάξουμε αυτή την έμφαση. Οι Αμερικανοί πρέπει να μάθουν από αυτή την κρίση ότι η ασφάλεια δεν είναι μόνο ζήτημα προβολής δύναμης. Μπορεί να διαθέτει κανείς τα καλύτερα όπλα που υπάρχουν στον κόσμο, αλλά να μην είναι σε θέση να υπερασπιστεί τον εαυτό του εναντίον λίγων ανθρώπων οπλισμένων με κοπίδια. Χρειαζόμαστε μια πολυεθνική προσέγγιση στα παγκόσμια προβλήματα.
<P>
Από την πλευρά μας, πρέπει να συνειδητοποιήσουμε ότι πρέπει να έχουμε μεγαλύτερη στρατιωτική ικανότητα για να υποστηρίξουμε τις δράσεις μας. Αυτός είναι ο λόγος για τον οποίο η διαδικασία ενίσχυσης της στρατιωτικής ικανότητας που είναι υπό εξέλιξη σήμερα είναι τόσο σημαντική. Η κοινή εξωτερική πολιτική και πολιτική ασφάλειας πρέπει να καταστεί περισσότερο επιθετική. Για το λόγο αυτό, με απογοήτευση άκουσα ότι η Ιταλία είναι πιθανόν να αποχωρήσει από το σχέδιο για τα αεροσκάφη A400M. Χρειαζόμαστε στρατηγική ενθάρρυνση. Είναι συχνά ειρωνικό το γεγονός ότι οι χώρες που επιδίδονται στη μεγαλύτερη ρητορεία σχετικά με την ευρωπαϊκή συνεργασία είναι αυτές που συχνά αποτυγχάνουν να παράγουν δράση.
<P>
Μια τελική παρατήρηση είναι ότι αυτή τη στιγμή βλέπουμε μια σύσφιξη των σχέσεων με το Ιράν και τη Συρία. Θα ήθελα να υπενθυμίσω στους συναδέλφους ότι υπάρχει ένας αριθμός ισραηλινών στρατιωτών και αμάχων που κρατούνται όμηροι από δυνάμεις φιλικές προς ή ελεγχόμενες από το Ιράν και τη Συρία. Οι άνθρωποι αυτοί είναι αγνοούμενοι πολέμου και ελπίζω ότι η Επιτροπή και το Συμβούλιο θα χρησιμοποιήσουν την ευκαιρία αυτή έτσι ώστε οι όμηροι αυτοί να επιστρέψουν στις οικογένειές τους.

<SPEAKER ID=143 LANGUAGE="FI" NAME="Vδyrynen">
Κύριε Πρόεδρε, επειδή ο βουλευτής Haarder δεν βρίσκεται εδώ, θα ήθελα εξ ονόματος της Ομάδας του Ευρωπαϊκού Κόμματος των Φιλελευθέρων, Δημοκρατών και Μεταρρυθμιστών να ευχαριστήσω και να συγχαρώ το βουλευτή Brok για την επιτυχημένη του έκθεση. Η έκθεση είναι καλή όμως δεν έχει ακόμη καταφέρει να εκτιμήσει πραγματικά στο σύνολό της τη βαθιά αλλαγή που έχει πραγματοποιηθεί στο διεθνή πολιτική μετά τις 11 Σεπτεμβρίου. Δεν μπορούμε ακόμη να σκιαγραφήσουμε την αλλαγή αυτή συνολικά, όμως γνωρίζουμε ότι είναι πολύ βαθιά. Οι εκπρόσωποι των ΗΠΑ έχουν δηλώσει ότι ένας δεύτερος ψυχρός πόλεμος έχει ξεκινήσει. Ορισμένοι μάλιστα έχουν κάνει λόγο ακόμη και για τρίτο παγκόσμιο πόλεμο. Εδώ στην Ευρώπη έχουμε προσπαθήσει να αποφύγουμε την υπερβολική δραματοποίηση και τη χρήση της λέξης "πόλεμος" . Προσωπικά εντούτοις θεωρώ ότι η περίοδος αυτή θα γραφτεί στην ιστορία ως τρίτος παγκόσμιος πόλεμος.
<P>
Πρέπει να αναλύσουμε ενδελεχώς αυτό που έχει συμβεί και αυτό που συμβαίνει, και να ασχοληθούμε πολύ συνετά με τα προβλήματα που έχουμε τώρα μπροστά μας. Έχουμε ανάγκη από μια ευρεία σφαιρική άποψη και αντιμετώπιση -χρειαζόμαστε κάτι σαν αυτό που στα αγγλικά θα μπορούσε να χαρακτηριστεί ως global governane.
<P>
Και τέλος αυτό που σκόπευα να αναφέρω με την παρέμβασή μου: η πρόοδος που πέτυχε η ΚΕΠΠΑ τα τελευταία χρόνια έθεσε τις βάσεις για τη Συνθήκη του Αμστερνταμ. Ιδιαίτερα στο θέμα της διαχείρισης των κρίσεων έχουμε πραγματοποιήσει ταχύτατα βήματα προόδου. Κοινή μας αποστολή, στο πλαίσιο της Συνθήκης του Αμστερνταμ, είναι η διατήρηση της ακεραιότητας της Ένωσης και η διαφύλαξη της ειρήνης στα εξωτερικά της σύνορα. Προς το παρόν οι νέες αυτές δεσμεύσεις δεν διαθέτουν συγκεκριμένο περιεχόμενο. Στην αρχή τουλάχιστον το θέμα μπορεί να αφορά το μέτρο που λαμβάνεται υπόψη η διαφορετική γεωγραφική θέση των κρατών μελών στη μεταξύ τους κατανομή του βάρους και της εργασίας. Όσον αφορά το σύνολο της Ένωσης, είναι σώφρον τα κράτη μέλη που βρίσκονται στα κοινά εξωτερικά της σύνορα να διαθέσουν αρχικά τους πόρους τους για την εποπτεία και την άμυνα, και να συμμετάσχουν στη διαχείριση των κρίσεων με τρόπο συμβατό προς την πρώτη τους αποστολή. Ελπίζω ότι η Επιτροπή και το Συμβούλιο θα αναζητήσουν τρόπους, ώστε να λαμβάνονται και στην πράξη υπόψη οι διατάξεις της συνθήκης σχετικά με την ακεραιότητα της Ένωσης και τη διαφύλαξη των συνόρων.

<SPEAKER ID=144 LANGUAGE="EN" NAME="Cushnahan">
Κύριε Πρόεδρε, κύριε Επίτροπε, καταρχάς θα ήθελα να συγχαρώ κι εγώ με τη σειρά μου τον εισηγητή, συνάδελφο κ. Brok, για την εξαιρετική εργασία του.
<P>
Οποιαδήποτε ανάλυση σχετικά με την πορεία εξέλιξης της ΚΕΠΠΑ θα έπρεπε δυστυχώς να καταλήγει στο συμπέρασμα ότι η Συνθήκη του Μάαστριχτ θυσίασε την πολιτική ολοκλήρωση προκειμένου να εξασφαλίσει την οικονομική ολοκλήρωση και, κατά συνέπεια, υπονόμευσε τη δυνατότητα της ΕΕ να καταστεί σημαντικός παίκτης σε θέματα εξωτερικής πολιτικής στην παγκόσμια σκακιέρα. Αυτό έγινε φανερό περισσότερο από κάθε άλλη φορά κατά τη διάρκεια της κρίσης στη Βοσνία, οπότε υπήρξε σημαντική διάσταση μεταξύ των κρατών μελών. Η κακοτυχία ακολουθούσε κατά πόδας τις διαμεσολαβητικές μας προσπάθειες. Επιπλέον, πρέπει να παραδεχτούμε ότι ήμασταν αναποτελεσματικοί ως ειρηνοποιοί. Καταλήξαμε να είμαστε ο πιο ασήμαντος εταίρος των ΗΠΑ, αντί να είμαστε ισότιμοι.
<P>
Για κάποιο χρονικό διάστημα, φάνηκε ότι είχαμε διδαχτεί από αυτήν τη δυσάρεστη εμπειρία και καταβλήθηκαν αποφασιστικές προσπάθειες στη Συνθήκη του Αμστερνταμ προκειμένου να εξασφαλιστεί καλύτερος συντονισμός στην προσέγγισή μας για την κοινή εξωτερική πολιτική και την πολιτική ασφάλειας. Παρά το γεγονός ότι τα αποτελέσματα των διαπραγματεύσεων για τη Συνθήκη συνιστούσαν πρόοδο, δεν προχώρησαν αρκετά. Παρ' όλα αυτά, υποθέτω ότι θα πρέπει να είμαστε ευχαριστημένοι για τη σημαντική πρόοδο που έγινε στις Συνόδους Κορυφής της Κολωνίας, του Φάρο και του Ελσίνκι.
<P>
Οποιεσδήποτε θεσμικές ή άλλες αλλαγές επέλθουν, δεν πρόκειται να υπάρξει ποτέ πραγματική πρόοδος εάν όλα τα κράτη μέλη δεν αρχίσουν να ενεργούν και να εκφράζονται ομόφωνα. Η κατάσταση, όπως διαμορφώθηκε μετά την 11η Σεπτεμβρίου, τονίζει ακριβώς αυτήν τη θέση. Η ΕΕ είχε μια ευκαιρία να είναι ισότιμος εταίρος των Ηνωμένων Πολιτειών στην αντίδραση σε αυτήν την κρίση. Δυστυχώς, οι μονομερείς ενέργειες του βρετανού πρωθυπουργού Τόνι Μπλερ υπονόμευσαν σημαντικά την επιρροή της ΕΕ και τη στρατηγική μας στον τομέα της εξωτερικής πολιτικής. Αυτό το πρόβλημα επιδεινώθηκε περαιτέρω από την απόφαση της Βρετανίας, της Γερμανίας και της Γαλλίας να οργανώσουν μια ξεχωριστή μικρή συνάντηση κορυφής πριν από το Συμβούλιο της Γάνδης.
<P>
Εάν συνεχιστούν παρόμοιες πρακτικές, είτε από μέρους ενός συγκεκριμένου κράτους μέλους ή μιας ομάδας κρατών μελών, η Κοινή Εξωτερική Πολιτική και Πολιτική Ασφάλειας της ΕΕ θα κατακερματιστεί, παρ' όλες τις προσπάθειες του Επιτρόπου Patten και του κ. Solana.

<SPEAKER ID=145 LANGUAGE="NL" NAME="Wiersma">
Κύριε Πρόεδρε, θα ήθελα καταρχάς όπως και οι προλαλήσαντες να απευθύνω και εγώ με τη σειρά μου συγχαρητήρια στον κ. Brok για την εξαιρετική έκθεση που εκπόνησε και εφέτος. Θα ήθελα όμως να προσθέσω ότι είμαι πολύ περίεργος να δω τι μορφή θα έχει η έκθεση αυτή του χρόνου, διότι τη στιγμή ακριβώς αυτή η κοινή εξωτερική πολιτική και η πολιτική ασφάλειας αρχίζουν να λαμβάνουν σάρκα και οστά και αντιμετωπίζουν τεράστιες νέες προκλήσεις.
<P>
Τα γεγονότα της 11ης Σεπτεμβρίου και τα επακόλουθά τους έχουν τεράστιες συνέπειες στην πολιτική μας. Αποτελούν μία έντονη δοκιμασία για αυτήν. Είναι ακόμα πολύ νωρίς να διακρίνουμε πλήρως το νέο πλαίσιο ασφαλείας και τις νέες απειλές. Όμως ελπίζω ότι το Συμβούλιο και η Επιτροπή θα προβούν το ταχύτερο δυνατό σε μία πρώτη αξιολόγηση της κατάστασης. Στο πλαίσιο αυτό θα πρέπει επίσης να εξετάσουν κατά πόσον η πυλωνική διάρθρωση της Ένωσης αποτελεί εμπόδιο στην αποτελεσματική δράση της στη νέα κατάσταση. Η εξωτερική πολιτική έγινε πλέον εσωτερική και τανάπαλιν. Η Ευρωπαϊκή Ένωση δεν είναι ακόμα κατάλληλα προετοιμασμένη για αυτή τη νέα κατάσταση.
<P>
Η πρόληψη των συγκρούσεων και η διαχείριση των κρίσεων αντιμετωπίζονται τώρα υπό ένα νέο φως. Η προσέγγισή μας παραμένει συχνά υπερβολικά περιφερειακή, υπερβολικά γεωγραφική. Οριζόντια προβλήματα θα πρέπει να αντιμετωπίζονται πλέον με περισσότερη προσοχή. Η πολιτική που στηρίζεται σε γεωγραφικές προσεγγίσεις θα πρέπει να τεθεί με περισσότερο ολοκληρωμένο τρόπο στην υπηρεσία της καταπολέμησης της τρομοκρατίας και του διεθνούς οργανωμένου εγκλήματος, δύο φαινόμενα που σχετίζονται στενά και με πολλούς τρόπους μεταξύ τους. Η αλληλοβοήθεια στην προσπάθεια αυτή θα πρέπει να αποτελέσει την αφετηρία μας. Δείτε για παράδειγμα χώρες όπως η Ουκρανία. Αποτελούν μέρος του προβλήματος το οποίο αντιμετωπίζουμε τη στιγμή αυτή, διότι η έλλειψη διαφάνειας στις χώρες αυτές - για να το αναφέρω ήπια - διευκολύνει κάθε μορφής εγκληματικότητα. Δεν έχουμε αρκετές δυνατότητες παρέμβασης διότι δεν έχουμε αναπτύξει επαρκώς τη συνεργασία με τις χώρες αυτές.
<P>
Ίσως δώσαμε υπερβολική έμφαση στα Βαλκάνια. Η περιοχή αυτή αποτελεί επίσης εστία κινδύνων για την ασφάλεια, όμως όποιος ρίξει μία ματιά στον άτλαντα του Κακού, θα διαπιστώσει ότι οι νέοι "δρόμοι του μεταξιού" , των ναρκωτικών, του λαθρεμπορίου όπλων, της λαθρομετανάστευσης κλπ., διασχίζουν την ΚΑΚ.
<P>
Χαίρομαι που ο εισηγητής κ. Brok ζητά να εφαρμόζονται αποτελεσματικότερα οι στρατηγικές της ΕΕ Σήμερα αυτό είναι αναγκαίο περισσότερο από ποτέ.

<SPEAKER ID=146 LANGUAGE="DE" NAME="Pack">
Κύριε Πρόεδρε, αγαπητοί συνάδελφοι, θα ήθελα να εκφράσω κι εγώ τα συγχαρητήριά μου και να αναφερθώ σε δύο μόνο σημεία της έκθεσης Brok.
<P>
Πρώτον, το ζήτημα της πρόληψης των κρίσεων. Η Μακεδονία μας προσφέρει ένα παράδειγμα αποτυχίας της πρόληψης κρίσεων. Αν όλα τα μέλη του Συμβουλίου είχαν ασκήσει εξίσου έντονη επιρροή στις κυβερνήσεις της Μακεδονίας με εκείνη που ασκούν εδώ και χρόνια τα μέλη αυτού του Κοινοβουλίου προκειμένου να σταματήσει η άνιση μεταχείριση των αλβανών πολιτών στην χώρα αυτήν, δεν θα είχαμε τις φασαρίες και τα προβλήματα που έχουμε τώρα. Αν το ζήτημα αυτό είχε παίξει ρόλο στη Συμφωνία Σταθερότητας και Σύνδεσης, αν το είχαν δει και τα μέλη του Συμβουλίου ως προϋπόθεση, οι τρομοκράτες του Κοσσυφοπεδίου δεν θα είχαν τύχει υποστήριξης στη Μακεδονία. Οι κάτοικοι της Μακεδονίας δεν θα ήταν σήμερα αναγκασμένοι να αναθεωρήσουν το σύνταγμά τους κάτω από πίεση χρόνου, ως συνέπεια της δράσης των τρομοκρατών, γιατί απλά θα το είχαν ήδη κάνει. Αυτά για τις χαμένες ευκαιρίες πρόληψης κρίσεων στην συγκεκριμένη χώρα!
<P>
Ο συνάδελφος Brok έθιξε ήδη ένα σημείο που έχει μεγάλη σημασία για μένα. Θεωρώ ότι στο πλαίσιο του Συμφώνου Σταθερότητας θα πρέπει να περάσει επιτέλους στο παρελθόν ο καιρός των διασκέψεων και των quick start packages. Το Σύμφωνο Σταθερότητας θα πρέπει να συνδεθεί στενά με την εργασία του Οργανισμού Ανασυγκρότησης και Ανάπτυξης που ίσως θα έπρεπε να επεκταθεί σε ολόκληρη την περιοχή. Το Σύμφωνο Σταθερότητας θα έπρεπε για τον λόγο αυτόν να ανατεθεί στην Επιτροπή, όπου ούτως ή άλλως πρέπει να γίνεται η σχετική εργασία. Τότε θα μπορούσαμε να αποφύγουμε απώλειες λόγω τριβής, να δημιουργήσουμε αποτελέσματα συνέργειας και να προωθήσουμε την πραγματική σταθερότητα στην περιοχή. Έτσι θα μπορούσε κανείς για παράδειγμα να δημιουργήσει τις μεγάλες, σημαντικές δυνατότητες συνεργασίας στον ενεργειακό τομέα. Θα μπορούσαμε να προωθήσουμε εκεί τη ζώνη ελευθέρου εμπορίου, την επέκταση της υποδομής των μεταφορών, την καταπολέμηση του εμπορίου ανθρώπων και άλλα.
<P>
Σύντομα πολλοί υπάλληλοι της Επιτροπής θα χάσουν την εργασία τους, και συγκεκριμένα επειδή η συζήτηση για τη διεύρυνση στην Επιτροπή έχει σε ορισμένους τομείς ουσιαστικά τελειώσει. Ας δώσουμε στους ανθρώπους αυτούς κάτι να κάνουν. Ας εμπιστευθούμε το Σύμφωνο Σταθερότητας στα κατάλληλα χέρια και ας το πάρουμε από εκείνους που τώρα έτσι κι αλλιώς εγκαταλείπουν αυτό το Σύμφωνο Σταθερότητας. Ας το αναθέσουμε στην Επιτροπή και ίσως ταυτόχρονα σε έναν σοφό άνθρωπο, τον Martti Ahtisaari, ώστε να αποτελέσει πραγματικά μια επιτυχία για ολόκληρη την περιοχή και για την Ευρωπαϊκή Ένωση.

<SPEAKER ID=147 LANGUAGE="FI" NAME="Paasilinna">
Κύριε Πρόεδρε, αγαπητοί συνάδελφοι, η έκθεση αυτή αναφέρει ότι η καταπολέμηση της τρομοκρατίας πρέπει να αποτελεί κομβικό σημείο της ΚΕΠΠΑ. Πώς θα μπορούσε να είναι; Η 11η Σεπτεμβρίου αποκάλυψε δια μιας τη φενάκη της παλιάς πολιτικής ασφαλείας, η οποία επικρατούσε. Η αντιπυραυλική ασπίδα δεν προστατεύει από την τρομοκρατία - αυτό το δήλωσα και χθες το βράδυ, στο πλαίσιο της συνεδρίασης της επιτροπής μας - ούτε όμως το δίκαιο δημιουργείται με τα όπλα. Ενίοτε ίσως μπορούμε να διακόψουμε τη συνέχιση της αδικίας. Όμως είμαστε τόσο τρωτοί, ώστε εξαρτώμεθα ο ένας από τον άλλο. Το συμφέρον όλων μας εξαρτάται από το κοινό συμφέρον.
<P>
Προτείνω η Ένωση να θεσπίσει μια νέα βασική κατευθυντήρια γραμμή για την πολιτική της αλληλεξάρτησης, τόσο με τις ΗΠΑ και τον ΠΟΕ, πράγμα για το οποίο μιλήσαμε, όσο και στο εσωτερικό της Ένωσης. Πρέπει να δημιουργηθεί σχέση μεταξύ της πολιτικής ασφαλείας στο εσωτερικό και το εξωτερικό. Η διαφορά έχει πλέον εξαλειφθεί. Στην πολιτική αλληλεξάρτησης χρησιμοποιούμε κατά προτεραιότητα κοινωνικούς λειτουργούς αντί για στρατιώτες, νοσοκόμες αντί για βόμβες και δασκάλες αντί για πυραύλους. Όσο περισσότερο οι άνθρωποι και οι λαοί αποκτούν δικαιοσύνη τόσο λιγότερες είναι οι πιθανότητες να γεννηθεί η τρομοκρατία, αυτό το γνωρίζουμε όλοι βέβαια.
<P>
Ζητώ από την Επιτροπή να σκιαγραφήσει μια σαφή πολιτική γραμμή σχετικά με την πολιτική αλληλεξάρτησης σε όλους τους τομείς. Εμείς πρέπει να ξεπεράσουμε τις επιπτώσεις του ψυχρού πολέμου, την ασφάλεια των όπλων. Αραγε ποιος θα μπορούσε να κοιμηθεί τώρα ήσυχος με τις βόμβες να σφυρίζουν πάνω από το κεφάλι του;

<SPEAKER ID=148 LANGUAGE="FR" NAME="Lamy">
. (FR) Κύριε Πρόεδρε, η άσκηση ασφάλειας σήμερα το απόγευμα δεν είχε παρά μόνο ένα θύμα, την απάντηση στην ερώτηση που είχε θέσει ο κ. Morillon στην Επιτροπή και στην οποία η Επιτροπή οφείλει φυσικά να απαντήσει! Θα προσπαθήσω λοιπόν να δώσω μια κάποια απάντηση, εν μέρει εν πάση περιπτώσει, στην ερώτηση που τέθηκε, η οποία αφορά το ρόλο του βασιλιά σε μια μελλοντική αφγανική κυβέρνηση.
<P>
Η Βόρεια Συμμαχία αποτελείται, όπως φανερώνει το όνομά της, από εθνοτικές ομάδες του Βόρειου Αφγανιστάν. Είναι σαφές ότι δεν είναι αντιπροσωπευτική των Pashtouns, που αποτελούν το ήμισυ του πληθυσμού του Αφγανιστάν, και είναι επομένως αυτονόητο ότι μια κυβέρνηση αποτελούμενη ή ελεγχόμενη από τη Βόρεια Συμμαχία δεν θα ανταποκρινόταν στο κριτήριο της αντιπροσωπευτικότητας, όπως άλλωστε δεν κάνει και η κυβέρνηση των Ταλιμπάν. Ας μην μιλήσουμε καν για τη θέση του πακιστανού γείτονα σχετικά με τη Βόρεια Συμμαχία, την οποία γνωρίζουμε.
<P>
Ο στόχος, κατά τη γνώμη μας, είναι να σχηματιστεί μια κυβέρνηση στην οποία θα συμμετέχουν επαρκώς αντιπροσωπευτικές δυνάμεις και η οποία θα λάβει ταυτόχρονα την υποστήριξη των γειτόνων του Αφγανιστάν. Ο ρόλος του βασιλιά, αν πρέπει να έχει κάποιο ρόλο, πρέπει να εξεταστεί, κατά τη γνώμη μου, λαμβάνοντας υπόψη αυτό το στόχο.
<P>
Σας είπα, κύριε Morillon, σχεδόν όλα όσα γνωρίζω. Ομολογώ ότι δεν επαρκούν απολύτως για να απαντήσουν στην ερώτησή σας και θα φροντίσω ώστε να σας δοθεί αύριο μια πιο σαφής απάντηση.

<SPEAKER ID=149 LANGUAGE="FR" NAME="Pack">
Κύριε Επίτροπε, σας ρώτησα αν είναι δυνατόν να σκεφτείτε αυτό που πιστεύω εγώ, δηλαδή να συνδεθεί το Σύμφωνο Σταθερότητας με τον Οργανισμό Ανασυγκρότησης και Ανάπτυξης και προπάντων με το έργο της Επιτροπής όπου, εντός ολίγου, θα έχουμε αρκετούς υπαλλήλους που θα μπορούν να διεκπεραιώσουν αυτό το έργο.

<SPEAKER ID=150 LANGUAGE="FR" NAME="Lamy">
. (FR) Συγχωρείστε με, νόμιζα ότι ήταν πρόταση και όχι ερώτηση. Δεν πρόκειται να αποφανθώ επί του θέματος. Γνωρίζετε αναμφισβήτητα ότι υπάρχουν εδώ και εκεί διάφορες ιδέες σχετικά με τον τρόπο που πρέπει να διαχειριστούμε το Σύμφωνο Σταθερότητας. Αποτελεί μέρος ενός δικτύου θεσμών που θεσπίστηκαν πριν από κάποια χρόνια, πιθανώς σε συνθήκες όπου δεν υπήρχε το μέλημα για πλήρη συνεκτικότητα. Αναμφίβολα μπορούμε να ενεργήσουμε καλύτερα στο μέλλον. Συμφωνώ μαζί σας, κυρία, ότι ο Οργανισμός Ανασυγκρότησης έκανε καλή δουλειά στο Κοσσυφοπέδιο και πιστεύω ότι αυτό αναγνωρίζεται επί του παρόντος από όλους. Οι σχέσεις ανάμεσα στο Σύμφωνο Σταθερότητας, τον Οργανισμό και τη δράση του συναδέλφου μου Chris Patten θα αποτελέσουν πιθανώς, εν ευθέτω χρόνω, αντικείμενο υποδείξεων. Μένει να δούμε αν οι υποδείξεις αυτές θα προέλθουν από το Συμβούλιο ή από την Επιτροπή. Στο σημείο αυτό, επιφυλάσσομαι να εκφράσω τη θέση της Επιτροπής.

<SPEAKER ID=151 NAME="Πρόεδρος">
Ευχαριστώ πολύ, κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 10.00.
<P>
(Η συνεδρίαση διακόπτεται στις 19.45 και συνεχίζεται στις 21.00)

<CHAPTER ID=9>
Τουρκία
<SPEAKER ID=152 NAME="Πρόεδρος">
Η ημερήσια διάταξη προβλέπει την κοινή συζήτηση των ακόλουθων δύο εκθέσεων:
<P>
(A5-0343/2001) του κ. Alain Lamassoure, εξ ονόματος της Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής, σχετικά με την περιοδική έκθεση 2000 της Επιτροπής που αφορά την πρόοδο της Τουρκίας προς την προσχώρηση (COM(2000) 713 - C5-0613/2000 - 2000/2014(COS))·
<P>
(A5-0338/2001) του κ. Alain Lamassoure, εξ ονόματος της Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής, σχετικά με την πρόταση κανονισμού του Συμβουλίου για την παροχή προενταξιακής χρηματοδοτικής βοήθειας στην Τουρκία (COM(2001)230 - C5-0219/2001 - 2001/0097(CNS)).

<SPEAKER ID=153 LANGUAGE="FR" NAME="Lamassoure, Alain">
. (FR) Κύριε Πρόεδρε, από τον προηγούμενο Νοέμβριο που εγκρίθηκε το ψήφισμα σχετικά με την έκθεση του κ. Philippe Morillon, την οποία χαιρετίζω, η Τουρκία πέρασε μια χρονιά πολύ έντονων αντιθέσεων: μαύρη χρονιά στο οικονομικό επίπεδο, τεταμένη χρονιά στο πολιτικό επίπεδο, και χρονιά προόδων, αλλά άνισων προόδων κατά την προενταξιακή περίοδο. Αφενός, πρέπει να χαιρετίσουμε τις πραγματικές προόδους. Απέναντι στην πολύ σοβαρή χρηματοπιστωτική κρίση που έπληξε την Τουρκία από τις αρχές του έτους, η κυβέρνηση χρειάστηκε να αναλάβει άμεση δράση. Ένα πρόγραμμα ριζικής εξυγίανσης και ανόρθωσης, το οποίο σχεδιάστηκε από τον κ. Dervis, υπεγράφη από τους τρεις εταίρους του κυβερνητικού συνασπισμού. Το πρόγραμμα εφαρμόζεται από την περασμένη άνοιξη υπό σχετικώς ικανοποιητικές συνθήκες, καθιστώντας εφικτές ουσιαστικές μεταρρυθμίσεις οι οποίες είχαν αναβληθεί επί μακρόν και, γενικότερα, την εξυγίανση των σχέσεων μεταξύ πολιτικού κόσμου και οικονομικών κύκλων. Όμως, βραχυπρόθεσμα, αναπόδραστο αποτέλεσμα ήταν μια πολύ μεγάλη πτώση του εθνικού εισοδήματος - της τάξεως του 8% για το 2001 - πράγμα που απειλεί να έχει σοβαρές κοινωνικές συνέπειες. Η επιδείνωση της παγκόσμιας συγκυρίας, πριν και μετά την 11η Σεπτεμβρίου, δυστυχώς, δυσχεραίνει αναπόφευκτα την προσπάθεια ανόρθωσης. Κατά τη διάρκεια του 2001 η Τουρκία ξεκίνησε μια πραγματική διαδικασία για να προσεγγίσει τα ευρωπαϊκά δημοκρατικά πρότυπα. Πρέπει να χαιρετίσουμε το γεγονός ότι σε ένα ιδιαίτερα δυσχερές οικονομικό πλαίσιο, ένα σημαντικό μέρος της δραστηριότητας της κυβέρνησης και του κοινοβουλίου της Τουρκίας είναι αφιερωμένο σε ουσιαστικές μεταρρυθμίσεις που σχετίζονται με αυτή την πορεία προς την Ευρώπη. Το Μάρτιο, η κυβέρνηση παρουσίασε το εθνικό πρόγραμμα για την υιοθέτηση του κοινοτικού κεκτημένου. Πρόκειται για έναν πρώτο κατάλογο μεταρρυθμίσεων, που εξακολουθεί να είναι ασαφής ως προς το χρονοδιάγραμμα εφαρμογής και την ακριβή εμβέλεια των προτεινόμενων μέτρων. Όμως ήδη από το Σεπτέμβριο, η Μεγάλη Τουρκική Εθνοσυνέλευση ξεκίνησε την εξέταση πολλών δεκάδων συνταγματικών τροπολογιών - περίπου 34 - οι οποίες εγκρίθηκαν στις αρχές Οκτωβρίου. Το αποτέλεσμα υπολείπεται των σημερινών δημοκρατικών προτύπων: η θανατική ποινή δεν καταργείται εντελώς, οι μη τουρκικές γλώσσες δεν απαγορεύονται πλέον, αλλού ούτε αναγνωρίζονται πλήρως, το Συμβούλιο Εθνικής Ασφαλείας διατηρείται, μολονότι η συμμετοχή μη στρατιωτικών σε αυτό είναι πλέον μεγαλύτερη. Κυρίως, όμως, το πιο θλιβερό είναι ότι απορρίφθηκε ρητά η αρχή της υπεροχής του διεθνούς δικαίου - άρα, αύριο, ενδεχομένως, του ευρωπαϊκού δικαίου - έναντι του εθνικού δικαίου. Εντούτοις, υπάρχει αναμφισβήτητη πρόοδος, για την οποία εξέφρασαν την ικανοποίησή τους τόσο η Ευρωπαϊκή Επιτροπή όσο και το Συμβούλιο της Ευρώπης. Επιπλέον, στις 8 Οκτωβρίου, η κυβέρνηση κατέθεσε μια νομοθετική δέσμη δικαιωμάτων και ελευθεριών, που αφορά κυρίως τον ποινικό κώδικα και την ποινική δικονομία, τον αντιτρομοκρατικό νόμο, το νόμο περί Τύπου, το νόμο για τα πολιτικά κόμματα, το νόμο περί του συνεταιρίζεσθαι και το νόμο για τις διαδηλώσεις. Τρίτη πρόοδος εκτός κοινοβουλίου, το περασμένο καλοκαίρι ξεκίνησε μια δημόσια συζήτηση για το θέμα "ταμπού" : το ρόλο των στρατιωτικών στον τουρκικό πολιτικό βίο. Τέλος, θα ήθελα να επισημάνω το σθένος του Προέδρου Sezer να καταγγείλει τη διαφθορά, ενδημική νόσο της τουρκικής κοινωνίας, και να κάνει χρήση του δικαιώματος νομοθετικού βέτο για κείμενα που συνιστούσαν δημοκρατική οπισθοδρόμηση. Διότι υπήρξαν επίσης καθυστερήσεις, ακόμη και οπισθοδρομήσεις.
<P>
Σε πολιτικό επίπεδο, κύριο χαρακτηριστικό της χρονιάς ήταν τα δραματικά συμβάντα που έλαβαν χώρα στις τουρκικές φυλακές. Θα αφήσω σε λίγο το λόγο στο συνάδελφό μας Daniel Cohn-Bendit, ο οποίος ηγείτο της κοινοβουλευτικής επιτροπής που επισκέφτηκε τις τουρκικές φυλακές να μας δώσει την άποψή του επί του θέματος αυτού. Το σχέδιο μεταρρύθμισης του καθεστώτος του οπτικοακουστικού τομέα δικαίως λογοκρίθηκε από τον Πρόεδρο της Δημοκρατίας: δεν σεβόταν την αρχή της ανεξαρτησίας του οπτικοακουστικού τομέα έναντι της πολιτικής εξουσίας. Η διάλυση του κύριου κόμματος της αντιπολίτευσης Fazilet κατέδειξε ότι το τουρκικό πολιτικό σύστημα δεν έχει σταθεροποιηθεί και ότι επιβάλλονται κατεπειγόντως νομοθετικές αλλαγές σχετικά με το καθεστώς των πολιτικών κομμάτων. Γενικότερα, εξακολουθεί να υπάρχει διάσταση ανάμεσα στις καλές προθέσεις και την πράξη στον τομέα των ανθρωπίνων δικαιωμάτων, όπου η πρόοδος είναι υπερβολικά βραδεία. Τα βασανιστήρια και η εξευτελιστική μεταχείριση των κρατουμένων συνεχίζουν να είναι συχνό φαινόμενο, η ελευθερία έκφρασης ελέγχεται ακόμη και πολλές χιλιάδες άτομα είναι σήμερα φυλακισμένα για εγκλήματα που, βάσει του δικού μας δικαίου, είναι μάλλον εγκλήματα πεποιθήσεων. Οι σημαντικότερες οργανώσεις προάσπισης των ανθρωπίνων δικαιωμάτων παρενοχλούνται συστηματικά από τις δικαστικές αρχές. Στο νοτιανατολικό τμήμα της χώρας, ο τερματισμός της ένοπλης τρομοκρατίας του ΡΚΚ δεν έχει προς το παρόν αξιοποιηθεί ώστε να δρομολογηθεί μια σφαιρική πολιτική για τις νοτιοανατολικές επαρχίες και για τους Κούρδους, ούτε, εξάλλου, δόθηκε βάση στην απόφαση του Ευρωπαϊκού Δικαστηρίου των Δικαιωμάτων του Ανθρώπου για την αποφυλάκιση της Leyla Zana και άλλων πρώην βουλευτών του ADEP που παραμένουν στη φυλακή. Τέλος, αφότου το Σώμα μας εξέτασε την έκθεση Poos, πριν από μερικές εβδομάδες, διαπιστώσαμε έκπληκτοι ότι ο κ. Ντενκτάς αρνείται να επαναλάβει τις συνομιλίες σχετικά με το καθεστώς της Κύπρου, που προτείνουν ο Επίτροπος Verheugen, γεγονός το οποίο χαιρετίζω, και ο Γενικός Γραμματέας του ΟΗΕ. Παρατηρούμε επίσης ότι η Τουρκία εξακολουθεί να μπλοκάρει το σχέδιο συμφωνίας ΕΕ-ΝΑΤΟ, ένα σχέδιο που οι διεθνείς εντάσεις καθιστούν εντούτοις πιο επείγον. Ως προς το θέμα αυτό, όπως και για άλλα, παραμένει η εντύπωση ότι τα σημάδια ανοίγματος που δείχνουν ενίοτε οι κυβερνητικές αρχές αμφισβητούνται από τη στρατιωτική εξουσία, ο ρόλος της οποίας εξακολουθεί να έχει αφύσικη βαρύτητα στον πολιτικό βίο της Τουρκίας. Από το ψήφισμά μας της 15ης Νοεμβρίου 2000, το οποίο αποτελεί αντικείμενο του σημερινού μας σχεδίου ψηφίσματος, οι τούρκοι εταίροι μας γνωρίζουν τη σημασία που αποδίδει το Σώμα μας στην επίσημη αναγνώριση της γενοκτονίας των Αρμενίων. Ελπίζουμε ότι προσπάθειες διαλόγου, στον οποίο συμμετέχουν πρώην διπλωμάτες και πανεπιστημιακοί από την Αρμενία και την Τουρκία, θα επιτρέψουν να καταλήξουμε σε μια κοινή ανάλυση βάσει των ιστορικών γεγονότων που είναι επιστημονικά αναγνωρισμένα.
<P>
Κύριε Πρόεδρε, αγαπητοί μου συνάδελφοι, η χρονιά που έρχεται θα είναι κρίσιμη, διότι θα δοκιμαστεί η πραγματική βούληση των τούρκων πολιτικών ιθυνόντων και της τουρκικής κοινωνίας να προσεγγίσουν την Ευρωπαϊκή Ένωση. Οι προσεχείς εβδομάδες θα επιτρέψουν να μετρηθεί η ακριβής εμβέλεια των συνταγματικών και νομοθετικών μεταρρυθμίσεων που αφορούν το κράτος δικαίου. Οι επόμενοι μήνες θα είναι καθοριστικοί για την αξιολόγηση των προσπαθειών εκσυγχρονισμού της οικονομίας. Τέλος, για το ζωτικό θέμα του καθεστώτος της Κύπρου, μετά από είκοσι επτά χρόνια πολιτικής αδράνειας, έως το φθινόπωρο του 2002 θα σημάνει η ώρα της αλήθειας: η ολοκλήρωση των διαπραγματεύσεων για την ένταξη της Κύπρου στην ΕΕ, που προβλέπεται για το διάστημα αυτό, θα υποχρεώσει όλες τις πλευρές να λάβουν επιτέλους σαφή θέση. Θα κρίνουμε βάσει των γεγονότων. Η Τουρκία επιθυμεί να έχει το δικό της μοντέλο κοινωνίας και δημοκρατίας· πρόκειται για έναν απόλυτα θεμιτό στόχο. Η Ευρωπαϊκή Ένωση δεν επιβάλλει ένα ενιαίο μοντέλο. Αντίθετα, η πρωτοτυπία της έγκειται στην τέχνη να επιτρέπει να ζουν και να ενεργούν από κοινού λαοί με διαφορετική - και επί μακρό διάστημα, ανταγωνιστική - ιστορία, οι οποίοι συχνά έχουν αποκλίνουσες απόψεις σε βασικά θέματα, όπως η οργάνωση της κοινωνίας, η εξέλιξη των ηθών, οι σχέσεις μεταξύ πνευματικού και πολιτικού στοιχείου, το καθεστώς των κοινοτήτων ή των μειονοτικών εθνοτήτων ή η εφαρμογή της αρχής της επικουρικότητας. Ωστόσο, υπάρχουν δύο απαιτήσεις κοινής αποδοχής. Πρώτον, ότι υπάρχουν οικουμενικές αξίες που επιτάσσουν παντού τις ίδιες εγγυήσεις ως προς τα θεμελιώδη δικαιώματα του ανθρώπου και το δημοκρατικό βίο. Δεύτερον, ότι τα μοντέλα που διαμορφώθηκαν τον περασμένο αιώνα πρέπει να προσαρμοστούν στις απαιτήσεις του νέου αιώνα. Η ευρωπαϊκή οικοδόμηση είναι ένα μέσον να αλληλοβοηθούμεθα για να σεβόμαστε τις απαιτήσεις αυτές και να διατηρούμε τις ιδιαιτερότητές μας σε ένα συναρπαστικό και επικίνδυνο κόσμο.

<SPEAKER ID=154 NAME="Καραμάνου">
. Κύριε Πρόεδρε, ως συντάκτρια της γνωμοδότησης της Επιτροπής για τα Δικαιώματα της Γυναίκας και τις Ίσες Ευκαιρίες, θα ήθελα να επισημάνω τα ζητήματα που αφορούν τα δικαιώματα των γυναικών στην Τουρκία και τα οποία δεν απασχόλησαν αρκούντως την Επιτροπή Εξωτερικών Υποθέσεων.
<P>
Επιτρέψτε μου, λοιπόν, να επισημάνω ότι έχει σημειωθεί πολύ μικρή πρόοδος σχετικά με τα δικαιώματα των γυναικών στην Τουρκία, δικαιώματα που ως επιτροπή θεωρούμε ότι αποτελούν όρο εκ των ων ουκ άνευ για την ένταξη της Τουρκίας στην Ευρωπαϊκή Ένωση, αφού τα δικαιώματα των γυναικών είναι ανθρώπινα δικαιώματα.
<P>
Πληροφορήθηκα ότι ξεκίνησε, ακριβώς σήμερα, στην Τουρκική Εθνοσυνέλευση συζήτηση για την αναθεώρηση του Αστικού Κώδικα, πολλά άρθρα του οποίου παραβιάζουν τη Σύμβαση των Ηνωμένων Εθνών για την κατάργηση κάθε διάκρισης εις βάρος των γυναικών, την οποίαν ωστόσο η Τουρκία έχει κυρώσει. Εκφράζω την ευχή το κοινοβούλιο να ψηφίσει το σχέδιο νόμου, όπως αποφασίστηκε στην Επιτροπή Δικαιοσύνης τον Ιούνιο.
<P>
Ωστόσο, υπάρχει το κρίσιμο ερώτημα εάν ο νόμος θα έχει ισχύ και για τις υπάρχουσες ήδη οικογένειες, διότι, δυστυχώς, στην Επιτροπή Δικαιοσύνης κατατέθηκε την τελευταία στιγμή τροπολογία που εξαιρεί τις ήδη υπάρχουσες οικογένειες. Αυτό είναι τελείως ανεπίτρεπτο, να ισχύσουν δηλαδή αλλαγές του Αστικού Κώδικα μόνον για τις μέλλουσες γενιές, και γνωρίζω ότι και οι γυναικείες οργανώσεις στην Τουρκία έχουν εκφράσει την πλήρη αντίθεσή τους.
<P>
Το εθνικό πρόγραμμα για την ένταξη στην Ευρωπαϊκή Ένωση μιλάει για αναθεώρηση του Συντάγματος ώστε να διασφαλίζεται η ισότητα των φύλων, ωστόσο δεν προβλέπεται καθόλου υιοθέτηση θετικών μέτρων, κάτι που, όπως επισημαίνουν και οι γυναικείες οργανώσεις, θα επέτρεπε αλλαγές σε όλους τους νόμους που θεσμοθετούν διακρίσεις εις βάρος των γυναικών.
<P>
Σχετικά με το δικαίωμα των γυναικών στην εργασία, επισημαίνω τα υψηλά ποσοστά ανεργίας των γυναικών, που φθάνει το 39,6% , ποσοστό που επιτείνεται στις αγροτικές περιοχές και, ταυτόχρονα, τον περιορισμένο αριθμό των γυναικών που τυγχάνουν κοινωνικής ασφάλισης.
<P>
Θα ήθελα να ζητήσω από την Τουρκία να προχωρήσει στην κατάργηση κάθε διάκρισης εις βάρος των γυναικών και, βεβαίως από την Επιτροπή να εξασφαλίσει την αναγκαία οικονομική και τεχνική υποστήριξη για να γίνει αυτό πράξη.

<SPEAKER ID=155 LANGUAGE="DE" NAME="Brok">
Κύριε Πρόεδρε, κύριε Επίτροπε, αγαπητοί συνάδελφοι, θα ήθελα να ευχαριστήσω το συνάδελφο Lamassoure για την έκθεσή του, όπου επισημαίνεται επίσης ότι η Τουρκία έχει ειδικά αυτές τις ημέρες μεγάλη σημασία ως μέλος του ΝΑΤΟ. Παρά την κριτική που δικαιολογημένα ασκήθηκε στο παρελθόν, αλλά και σήμερα, αναφορικά με το σύνταγμα και τα ανθρώπινα δικαιώματα, πρέπει να παραδεχθούμε ότι η Τουρκία είναι συγκριτικά με τις περισσότερες γείτονες χώρες μία χώρα εξαιρετικά φιλοδυτική, δημοκρατική και προσανατολισμένη προς τα ανθρώπινα δικαιώματα. Τα πάντα είναι σχετικά και πρέπει να τα βλέπουμε συγκριτικά.
<P>
Πρέπει επίσης να δούμε ότι έχουν γίνει πρόοδοι και ότι παρά τα σοβαρά οικονομικά προβλήματα που αντιμετωπίζει σήμερα η Τουρκία, γίνονται προσπάθειες να αποκτήσουν οι μη στρατιωτικές δυνάμεις περισσότερες αρμοδιότητες μέσω τροποποιήσεων του συντάγματος και αλλαγής της σύνθεσης της Επιτροπής Ασφαλείας.
<P>
Θα πρέπει να εξετάσουμε αν όλα αυτά είναι αρκετά. Εσείς, κύριε Επίτροπε, θα πρέπει να μας βοηθήσετε να ανταποκριθούμε στα κριτήρια της Κοπεγχάγης, τα οποία αναφέρουν ρητά ότι για να δικαιολογηθεί η διεξαγωγή ενταξιακών διαπραγματεύσεων πρέπει να είναι ορατές εξελίξεις στον πολιτικό τομέα. Τούτο θα πρέπει να το εξετάζουμε από καιρού σε καιρό. Εφόσον δρομολογηθούν περαιτέρω διαπραγματεύσεις, θα πρέπει επίσης να απαντήσουμε στο ερώτημα εάν η Τουρκία είναι σε θέση να εκπληρώσει τους όρους της ευρωπαϊκής εσωτερικής αγοράς..
<P>
Στο σημείο αυτό θέλω να θίξω δύο μόνο σημεία, που θα αποτελέσουν τη συγκεκριμένη λυδία λίθο μίας πολύ δύσκολης εξέλιξης της Ευρωπαϊκής Ένωσης μέσα σε μία πολύ επικίνδυνη κατάσταση ως προς την πολιτική ασφαλείας. Για μένα είναι ακατανόητο το γεγονός ότι η Τουρκία αρνείται να βρει στο πλαίσιο της Ευρωπαϊκής Πολιτικής Ασφάλειας και Αμυνας μία συμβιβαστική λύση στο ερώτημα με ποιούς όρους θα συμμετάσχει σε αυτήν και πώς θα μπορούσε να διαμορφωθεί η σχετική συνεργασία με το ΝΑΤΟ.
<P>
Αυτό αποτελεί για μένα ένα τεστ. Δεν θα πρέπει να επιτρέψουμε να γίνουν στο ζήτημα αυτό εκβιασμοί. Πιστεύω ότι πρέπει να υπάρχει διάθεση για συμβιβασμό, ο οποίος συμφωνήθηκε στη Βουδαπέστη και τον σταμάτησαν οι στρατιωτικοί. Θα έπρεπε τώρα να είναι δυνατή η επιστροφή στα κριτήρια αυτά και η εκπλήρωσή τους.
<P>
Το δεύτερο σημείο αφορά αυτά που πρέπει να επιτευχθούν ως προς το Κυπριακό. Είναι η Τουρκία διατεθειμένη να δεχθεί μία εποικοδομητική λύση στην Κύπρο; Αν δεν είναι εφικτό να δοθεί λύση, πώς θα διαμορφωθεί η κατάσταση στο πλαίσιο της διεύρυνσης της Ευρωπαϊκής Ένωσης; Θεωρώ ότι αυτές είναι δύο πολύ συγκεκριμένες περιπτώσεις για την εξέταση της αξιοπιστίας της Τουρκίας.

<SPEAKER ID=156 LANGUAGE="DE" NAME="Swoboda">
Κύριε Πρόεδρε, κύριε Επίτροπε, αγαπητοί συνάδελφοι, θα ήθελα να συγχαρώ το συνάδελφο Lamassoure για την έκθεσή του. Πρόκειται για μία πολύ καλή έκθεση. Ορισμένοι υποστηρίζουν ότι είναι πολύ ήπια. Εγώ δεν το πιστεύω, απλώς μιλάει με γλώσσα που αφήνει ανοιχτό τον διάλογο με την Τουρκία, κι εμείς θέλουμε να γίνει αυτός ο διάλογος.
<P>
Ωστόσο υπάρχουν μερικά σκληρά σημεία για τα οποία πρέπει να συζητήσουμε με την Τουρκία, ασφαλώς δε το κυριότερο παραμένει το ζήτημα των ανθρωπίνων δικαιωμάτων. Αναφέρθηκε ότι υπάρχουν άνθρωποι στις φυλακές που δεν θα έπρεπε να βρίσκονται εκεί, και η πρώτη είναι η Leyla Zana. Η Τουρκία θα μπορούσε και θα όφειλε να την απελευθερώσει άμεσα, και βάσει των αποφάσεων του Ευρωπαϊκού Δικαστηρίου.
<P>
Υπάρχουν επίσης πράγματα που πρέπει να γίνουν ως προς το ζήτημα των δικαιωμάτων των Κούρδων. Είναι προφανές ότι η γλώσσα τους θα πρέπει να περάσει το συντομότερο δυνατό και στα δημόσια μέσα ενημέρωσης, πράγμα που τώρα είναι δυνατό χάρη σε τροποποιήσεις του συντάγματος. Η άρση της κατάστασης ανάγκης στις επαρχίες όπου ισχύει ακόμη θα μπορούσε να γίνει σχετικά γρήγορα. Οι τροποποιήσεις του συντάγματος, στις οποίες προέβη η Τουρκία, συνιστούν θετικά βήματα. Ασφαλώς και θα τις λάβουμε υπόψη. Τώρα όμως το ζητούμενο είναι πρώτον να εξαλειφθούν οι δευτερεύοντες όροι όπως για παράδειγμα ως προς τη θανατική ποινή και φυσικά να εφαρμοσθούν επίσης πραγματικά οι συνταγματικές αυτές τροποποιήσεις. Το μεγάλο καθήκον της Τουρκίας είναι να τα πραγματοποιήσει αυτά προσεχώς.
<P>
Μιλώντας για το χρόνο θέλω να επανέλθω σε μία σκέψη που έκανα όταν είχα την τιμή να συντάξω μία έκθεση γι' αυτό το Κοινοβούλιο, συγκεκριμένα την επεξεργασία ενός είδους χάρτη πορείας ή χρονοδιαγράμματος. Για τον λόγο αυτόν αύριο θα ζητήσουμε να υποβάλει η ίδια η Τουρκία τον επόμενο χρόνο ένα χρονοδιάγραμμα σχετικά με το πώς σκέφτεται να εκπληρώσει τα πολιτικά κριτήρια της Κοπεγχάγης. Τούτο αποτελεί προϋπόθεση για να μπορέσουμε να διεξαγάγουμε διαπραγματεύσεις με την Τουρκία. Αυτό άλλωστε αποτελεί και τον σκοπό που επιδιώκει και η παρούσα έκθεση.
<P>
Θα ήθελα όμως να θίξω και δύο σημεία που εξακολουθούν να είναι εξαιρετικά σημαντικά για τη σχέση της ΕΕ με την Τουρκία. Από τη μια έχουμε την βοήθεια κατά τη διαμόρφωση μιας ενεργού και αποτελεσματικής εξωτερικής πολιτικής ασφαλείας. Γνωρίζουμε ότι αυτό δοθείσης περιπτώσεως προϋποθέτει και την χρησιμοποίηση πόρων του ΝΑΤΟ, πράγμα που ακόμη μπλοκάρει η Τουρκία. Η Τουρκία πρέπει να γνωρίζει ότι με αυτό βλάπτει τον εαυτό της.
<P>
Το τελευταίο πρόβλημα είναι το Κυπριακό. Και ως προς αυτό θέλω να πω ξεκάθαρα το εξής: η επίλυση του Κυπριακού είναι σημαντική, πρώτον για τον τουρκικό πληθυσμό της Κύπρου, δεύτερον ασφαλώς και για τον ελληνικό πληθυσμό της Κύπρου, για ολόκληρη την Ευρώπη και για την ίδια την Τουρκία. Μόνο που η Τουρκία δεν το έχει καταλάβει ακόμα. Υπογραμμίζω αυτό που επανειλημμένα έχω πει: ο δρόμος της Τουρκίας προς την Ευρωπαϊκή Ένωση περνάει από την Κύπρο. Η σύμπραξη στην επίλυση του Κυπριακού δεν αποτελεί προϋπόθεση για να κάνουμε δεκτή την Κύπρο στην Ευρωπαϊκή Ένωση, ωστόσο θα δημιουργούσε για την Τουρκία μια προϋπόθεση διεξαγωγής σοβαρών συνομιλιών για την εισδοχή της Τουρκίας στην Ευρωπαϊκή Ένωση.

<SPEAKER ID=157 LANGUAGE="EN" NAME="Duff">
Κύριε Πρόεδρε, η Ομάδα των Φιλελευθέρων χαιρετίζει την έκθεση του κ. Lamassoure, την οποία θεωρούμε ισορροπημένη και ενδελεχώς ενημερωμένη. Θα τύχει προσεκτικής μελέτης στην Τουρκία, όπου οι μεταρρυθμιστές θα βρουν πολλά στοιχεία που θα τους παροτρύνουν στις προσπάθειές τους να προωθήσουν περισσότερο την Τουρκία στο δρόμο του εκσυγχρονισμού, της φιλελευθεροποίησης, του πλήρους σεβασμού των θεμελιωδών δικαιωμάτων και της κοινωνικής και οικονομικής προόδου.
<P>
Μέχρι στιγμής, οι πλειοψηφίες στη Μεγάλη Τουρκική Εθνοσυνέλευση είναι σε σημαντικό βαθμό υπέρ των μεταρρυθμίσεων·θα ήθελα όμως, αν μπορώ, να ζητήσω από τους συναδέλφους μας του τουρκικού κοινοβουλίου να ανταποκριθούν σε αυτή την έκθεση με τρόπο πραγματικά κοινοβουλευτικό. Γιατί να μην εγκρίνουν ένα ψήφισμα που να ζητά από την κυβέρνησή τους να σέβεται πλήρως τις αποφάσεις όλων των διεθνών δικαστηρίων, συμπεριλαμβανομένου του Ευρωπαϊκού Δικαστηρίου Ανθρωπίνων Δικαιωμάτων εδώ στο Στρασβούργο; Γιατί να μην εγκρίνουν ένα ψήφισμα που να υποστηρίζει τη δημιουργία της Δύναμης Ταχείας Επέμβασης και γιατί να μην εγκρίνουν ένα ψήφισμα που να ασκεί πίεση στον κ. Ντενκτάς προκειμένου να εργαστεί προς το σκοπό της ένταξης των Τουρκοκυπρίων στην Ευρωπαϊκή Ένωση; Μια τέτοια αμοιβαιότητα μεταξύ των δύο κοινοβουλίων μας θα καταδείκνυε, με εντυπωσιακό τρόπο, ότι η Τουρκία πραγματοποιεί ουσιαστικά βήματα προόδου στην ευρωπαϊκή της πορεία.

<SPEAKER ID=158 LANGUAGE="FR" NAME="Cohn-Bendit">
Κύριε Πρόεδρε, κύριε Επίτροπε, κυρίες και κύριοι διερμηνείς, τους οποίους ευχαριστώ διότι είναι περισσότεροι από εμάς τους ίδιους σε αυτήν εδώ την αίθουσα, προκειμένου να μεταφράσουν αυτή την πολύ σημαντική συζήτηση που διεξάγεται τόσο αργά. Ναι, κύριε Pasqua, θα έχετε το λόγο, θα είναι πολύ ενδιαφέρον. Δεν είναι αργά, είναι πρωί για εσάς, το ξέρετε, έχουμε έτσι και αλλιώς διαφορετικούς προσανατολισμούς, από το πρωί ως το βράδυ. Λοιπόν, όλα καλά.
<P>
Αυτό που θα ήθελα να πω, για να μην επαναλάβω όσα λέμε μεταξύ μας από τότε που ο κ. Lamassoure άρχισε να συντάσσει την έκθεσή του, και η οποία είναι έκθεση όχι μόνο εξαιρετικά "δεμένη" , όπως λέμε στα γερμανικά, αλλά μια έκθεση που, ακριβώς, όντας συνετή και μετρημένη, λέει τα πράγματα με το όνομά τους. Είναι επίσης μια έκθεση που στηρίζεται στην κοινή συναίνεση, δηλαδή ο κ. Lamassoure προσπάθησε αποτελεσματικά να συγκεντρώσει τις απόψεις που υπάρχουν σε αυτό το Κοινοβούλιο.
<P>
Ένα πράγμα είναι προφανές: η Τουρκία προσπαθεί, η Τουρκία επιχειρεί μεταρρυθμίσεις, η Τουρκία κάνει προσπάθειες, ωστόσο, όλα αυτά προχωρούν πάρα μα πάρα πολύ αργά. Προχωρούν πολύ αργά όχι από κακία, αλλά διότι η δημοκρατική κουλτούρα, η κουλτούρα του ανοίγματος είναι μια κουλτούρα που, σε μια κοινωνία πολύ αυταρχική ακόμη, δεν καταφέρνει να επιβληθεί στις συμπεριφορές των διαφόρων ομάδων. Στις συμπεριφορές των κυβερνώντων, στις συμπεριφορές ορισμένων πολιτικών δυνάμεων, στις συμπεριφορές των στρατιωτικών.
<P>
Συνεπώς, ο ρόλος της Ευρωπαϊκής Ένωσης δεν είναι απλά να δώσει μαθήματα, είναι να συνοδεύσει την Τουρκία προς τη δημοκρατία, δηλαδή να έχει θέσεις που θα υπερασπιστεί. Και για το λόγο αυτό θα κάνω μια παρατήρηση, και θα ρωτήσω όλους αυτούς που θέλουν ακόμη να πουν στην Τουρκία ότι πριν από 75 χρόνια προέβη σε γενοκτονία - πράγμα που είναι αλήθεια - σε τι βοηθάει αυτό τη συζήτηση που διεξάγεται σήμερα στην Τουρκία; Δεν πιστεύω ότι αυτό τη βοηθάει.
<P>
Αυτό που έχουμε λοιπόν σήμερα στο ψήφισμα, στην έκθεση που έχουμε ενώπιον μας, είναι μια δυνατότητα να κάνουμε ένα διάλογο που ενέχει συγκρούσεις με την τουρκική κοινωνία, με την τουρκική κυβέρνηση σχετικά με την αντίληψή μας περί δημοκρατίας, με την αντίληψή μας περί ελευθεριών, με την αντίληψή μας για τη διεύρυνση της Ευρώπης, και κατά συνέπεια για τη θέση που μπορεί και πρέπει να έχει η Κύπρος στην Ευρώπη, και τη θέση που μπορεί να έχει και θα έπρεπε να έχει η Τουρκία σε αυτή τη διαδικασία.
<P>
Αλλά πιστεύω ότι πρέπει να είμαστε σαφείς. Πρέπει να πούμε ότι αυτή η κίνηση είναι μια κίνηση που, κάποια στιγμή, θα αποθαρρύνει περισσότερο απ' ότι μια άλλη. Ότι το Ευρωπαϊκό Κοινοβούλιο, ότι οι κοινωνίες των κρατών μελών της Ευρωπαϊκής Ένωσης δεν θα αντέξουν επ' αόριστον μπροστά σε μια κατάσταση που δεν φαίνεται να βελτιώνεται.
<P>
Για το λόγο αυτό θα ήθελα να κλείσω με μια έκκληση προς τους τούρκους βουλευτές που βρίσκονται στο θεωρείο, να τους πω ότι αν θέλουν πραγματικά αυτή η Τουρκία που αγαπούν και που διαχειρίζονται σήμερα να μπει στην Ευρωπαϊκή Ένωση, πρέπει να γνωρίζουν ότι οι προσπάθειες που απαιτεί από την Τουρκία η αντίληψή μας περί δημοκρατίας είναι προσπάθειες που υπερβαίνουν κατά πολύ τις προσπάθειες που καταβάλλει αυτή τη στιγμή η Μεγάλη Τουρκική Εθνοσυνέλευση. Είναι προσπάθειες που υπερβαίνουν τα όρια του αποδεκτού όπως το αντιλαμβάνονται οι τούρκοι στρατιωτικοί.
<P>
Και ότι, αν δεν υπερβούν τα όρια, ενδέχεται το μέλλον μας να μην είναι κοινό, πράγμα που είναι κρίμα.

<SPEAKER ID=159 LANGUAGE="DA" NAME="Frahm">
Κύριε Πρόεδρε, θεωρώ ότι είναι σημαντικό να στείλουμε δύο σαφή μηνύματα σήμερα. Το ένα πρέπει να είναι ότι θέλουμε η Τουρκία να γίνει μέλος της ΕΕ, μέλος της ευρωπαϊκής οικογένειας. Θα είναι καλό για την Τουρκία αλλά θα είναι επίσης καλό και για εμάς. Το δεύτερο μήνυμα είναι ότι η Τουρκία έχει ορισμένα καθήκοντα μπροστά της. Μεταξύ άλλων είναι να σταθεί με ειλικρίνεια απέναντι στην ιστορία που αφορά τη γενοκτονία ενάμιση εκατομμυρίου Αρμενίων, μισού εκατομμυρίου Ασσυρίων, Καλδαίων και Συρίων και αρκετών εκατοντάδων χιλιάδων Ελλήνων. Επίσης στην πράξη, όχι μόνο επί χάρτου αλλά και στην πραγματικότητα να βελτιώσει τις συνθήκες που επικρατούν στις τουρκικές φυλακές, να βάλει τέρμα στην απομόνωση των φυλακισμένων, να διασφαλίσει τα δικαιώματα των μειονοτήτων και να εξασφαλίσει τον εκδημοκρατισμό ολόκληρου του τουρκικού λαού, όχι μόνο των μειονοτήτων αλλά ολόκληρου του τουρκικού λαού. Να καταργήσει παντελώς τη θανατική ποινή και να προχωρήσει την πολιτική διαδικασία που θα εκδημοκρατίσει την πολιτική ζωή του τουρκικού κράτους.
<P>
Διάβασα την έκθεση Lamassoure πολύ προσεκτικά. Πρέπει να πω ότι ο άξιος συνάδελφός μου κ. Lamassoure είναι πολύ διπλωματικός άνθρωπος. Θεωρώ ότι η έκθεση είναι εξαιρετική, ωστόσο πιστεύω επίσης ότι σε ορισμένα σημεία χρειάζεται ορισμένες διασαφηνίσεις και για αυτό κατατέθηκαν ορισμένες τροπολογίες, όχι μόνο από την Ομάδα μου αλλά και από άλλες Ομάδες, οι περισσότερες από τις οποίες πρέπει να λάβουν τη στήριξή μας. Πέρα από αυτά πάντως θεωρώ ότι η έκθεση είναι καλή και θα συστήσω την υπερψήφισή της, αλλά φυσικά και την υπερψήφιση των τροπολογιών που έχει υποβάλει η Ομάδα μου.

<SPEAKER ID=160 LANGUAGE="FR" NAME="Pasqua">
Κύριε Πρόεδρε, κύριε Επίτροπε, άκουσα με προσοχή τον κ. Lamassoure και τις διάφορες παρεμβάσεις που έγιναν. Δεν θα εκπλήξω κανέναν επαναλαμβάνοντας τη θέση της γαλλικής αντιπροσωπείας της Ομάδας μου. Μάταια προσπάθησα να καταλάβω γιατί η πλειοψηφία αυτού του Σώματος ήθελε οπωσδήποτε να μπει η Τουρκία στην Ευρωπαϊκή Ένωση. Η Τουρκία δεν ανήκει στην Ευρώπη, όσον αφορά το μεγαλύτερο μέρος του εδάφους της, αυτό είναι το λιγότερο που μπορεί κανείς να πει. Αποφασίσατε να την παρακινήσετε να προσχωρήσει στην Ένωσή μας. Στην πραγματικότητα, η απόφαση αυτή δεν είχε παρά μία μόνο αιτιολογία - και άκουσα πριν από λίγο τον κ. Brok που το επιβεβαίωσε - το γεγονός ότι η Τουρκία ανήκει στο ΝΑΤΟ και ότι κατά συνέπεια είναι επιθυμητό να υπάρχει τελικά μια κάποια ομοιότητα μεταξύ της Ευρωπαϊκής Ένωσης, έτσι όπως κάποιοι την φαντάζονται, και του ΝΑΤΟ. Ακουσα πριν από λίγο αυτά που έλεγε ο κ. Lamassoure, και μέσα στην έκθεση που μας παρουσίασε, που είναι γεμάτη από επιφυλάξεις, από παρατηρήσεις που μας οδηγούν να αναρωτηθούμε, τόσο λοιπόν περισσότερο πρέπει να είμαστε επιφυλακτικοί, καθώς έχουμε πολύ συχνά αυτή την τάση, να προωθούμε ή να επιβάλλουμε το δικό μας θεσμικό σύστημα ή το δικό μας σύστημα αξιών, τόσο περισσότερο καθώς φυσικά υπάρχουν ορισμένα πράγματα που δεν είναι αποδεκτά. Είναι αλήθεια ότι παρόλο που γνωρίζουμε τέλεια τις δυσκολίες που δημιουργεί στην Τουρκία η παρουσία στο έδαφός της φανατικών ισλαμικών στοιχείων που συνιστούν κίνδυνο και οδηγούν στη λήψη ορισμένων μέτρων, τη ίδια στιγμή πρέπει πραγματικά να πούμε ότι στο επίπεδο των δημοκρατικών αρχών, ο δρόμος που απομένει να διανυθεί είναι ακόμη πολύ μακρύς, και αυτό είναι το λιγότερο που μπορούμε να πούμε. Εξάλλου πολλοί από εσάς το είπαν πριν από μένα. Αλλά θα προσθέσω και κάτι ακόμα. Αυτό που δεν καταλαβαίνω είναι για ποιο λόγο, ενώ κάποιες χώρες έχουν καταδικάσει τη γενοκτονία των Αρμενίων, ορισμένες από αυτές ομόφωνα, και ιδίως η Γαλλία, δεν καταλαβαίνω λοιπόν για ποιο λόγο η σημερινή τουρκική κυβέρνηση και ο σημερινός τουρκικός λαός, που δεν έχουν καμία ευθύνη για αυτό το οποίο συνέβη, αλλά είναι υπεύθυνοι μόνο για μια συλλογική ιστορία, δεν καταλαβαίνω για ποιο λόγο αρνούνται πεισματικά να αναλάβουν την ευθύνη αυτής της γενοκτονίας. Αλλες χώρες που ήταν υπεύθυνες για γενοκτονίες αναγνώρισαν ευκολότερα τις ευθύνες τους απ' ότι οι Τούρκοι. Δεν θα μπορέσω λοιπόν, από εδώ σήμερα το βράδυ, να τους καλέσω να το πράξουν. Εν πάση περιπτώσει, όσο δεν θα αναγνωρίζεται η γενοκτονία, εμείς από την πλευρά μας, θα παραμείνουμε σταθερά αντίθετοι στην είσοδο της Τουρκίας στην Ευρωπαϊκή Ένωση.

<SPEAKER ID=161 LANGUAGE="NL" NAME="Belder">
Κύριε Πρόεδρε, στις αρχές του μηνός ο κύριος τίτλος έγκυρης ολλανδικής ημερήσιας εφημερίδας είχε ως εξής: "Μπορέσαμε να διασχίσουμε ολόκληρη την Ευρώπη ως τρομοκράτες" . Μήπως πρόκειται για κάποιο σκανδαλοθηρικό και επομένως αναξιόπιστο κύριο τίτλο; Κάθε άλλο! Διότι αποκαλυπτική συνέντευξη με ανώνυμο μέλος της ακροαριστερής τρομοκρατικής οργάνωσης Dev Sol δικαιολογούσε απολύτως τον ανησυχητικό κύριο τίτλο.
<P>
Ο ειλικρινής αυτός τούρκος τρομοκράτης δεν άφησε καμία αμφιβολία ότι η οργάνωσή του εκμεταλλεύεται απολύτως το έδαφος κρατών μελών της Ευρωπαϊκής Ένωσης ως βάση επιθέσεων για τις δολοφονικές της ενέργειες κατά του τουρκικού κράτους, καθώς επίσης και ως εκούσια ή ακούσια πηγή χρηματοδότησης. "Αφού στην Ευρώπη όλα είναι δυνατά" , ανέφερε το άτομο αυτό, έτσι απλά. Και αν τολμήσει η Ευρώπη να πάρει στα σοβαρά την καταπολέμηση της τρομοκρατίας θα υπάρξουν συνέπειες, απείλησε.
<P>
Σχεδόν ολόκληρη η έκθεση του συναδέλφου Lamassoure αγνοεί απόλυτα αυτό το εξαιρετικά επίκαιρο και έντονο πρόβλημα. Ωστόσο αποτελεί πρόβλημα που έχει θέσει η Τουρκία εδώ και χρόνια υπόψη των κρατών μελών! Η αξιολόγηση επομένως που κάνει ο εισηγητής, ιδιαίτερα στην παράγραφο 29, της τουρκικής συμβολής στην καταπολέμηση της διεθνούς τρομοκρατίας δεν λαμβάνει υπόψη το πρόβλημα αυτό. Σχετικά με την τρομοκρατία εντός της Τουρκίας, η έκθεση Lamassoure καταλήγει στο συμπέρασμα στην αιτιολογική σκέψη Ζ "ότι τα προβλήματα σε σχέση με διάφορες μορφές τρομοκρατίας στην Τουρκία έχουν ξεπεραστεί σε μεγάλο βαθμό" . Θα ήθελα να με πληροφορήσουν η Επιτροπή και το Συμβούλιο εάν συμμερίζονται αυτήν την, βεβιασμένη πιστεύω, διαπίστωση.
<P>
Η επίσημη Τουρκία μιλά με εντελώς διαφορετική γλώσσα, μία γλώσσα που έχει ενισχυθεί έντονα μετά τις σατανικές τρομοκρατικές επιθέσεις κατά των ΗΠΑ. Η τουρκική πλευρά εκφράζει τα αισθήματα μίας έντονα προσβεβλημένης κυβέρνησης. Εδώ και χρόνια δεν μπορούσε καν να υπολογίζει στην ευρωπαϊκή αλληλεγγύη στον αιματηρό αγώνα που διεξήγε κατά τουρκικών τρομοκρατικών οργανώσεων. Αντίθετα, κράτη μέλη της Ευρωπαϊκής Ένωσης πρόσφεραν και προσφέρουν προστασία σε στελέχη αυτών των κινημάτων. Και τώρα που επιτρέπεται στην Τουρκία να συμμετάσχει στη διεθνή συμμαχία κατά της τρομοκρατίας, η Αγκυρα καταγγέλλει αυτή τη συγκεκριμένη πολιτική ανοχής της Δύσης.
<P>
Μετά από την αξέχαστη ημερομηνία της Τρίτης 11 Σεπτεμβρίου, η Τουρκία θεωρεί ότι ήρθε ο καιρός επιτέλους να λάβει η Ευρωπαϊκή Ένωση και τα κράτη μέλη της αποτελεσματικά μέτρα κατά της τρομοκρατίας. Συγκεκριμένα, αυτό σημαίνει ότι θα πρέπει να γίνουν δεκτά τα τουρκικά αιτήματα για έκδοση τούρκων τρομοκρατών αντί να τους παρέχεται άσυλο ή άδεια διαμονής. Η Ευρωπαϊκή Ένωση και τα κράτη μέλη της οφείλουν να συνειδητοποιήσουν επιτέλους τη μόνιμη εσωτερική και εξωτερική απειλή που αντιμετωπίζει η Τουρκική Δημοκρατία. Θα πρέπει, τουλάχιστον σύμφωνα με την τουρκική πλευρά, να τεθεί τέλος στην υποκριτική ηθική των Ευρωπαίων. Η υποκριτική ηθική της ΕΕ απέναντι στην Τουρκία, με έμφαση στα ανθρώπινα δικαιώματα τη στιγμή που αγνοείται η καταπολέμηση της διεθνούς τρομοκρατίας είναι απαράδεκτη. Μιλώ εδώ υπό την οπτική γωνία της τουρκικής πλευράς.
<P>
Είναι δίκαιες αυτές οι έντονες κριτικές της Τουρκίας προς την Ευρώπη; Το γεγονός είναι ότι διάφορες βίαιες οργανώσεις τουρκικής καταγωγής διατηρούν οργανωτικές δομές σε κράτη μέλη της Ευρωπαϊκής Ένωσης. Τουλάχιστον μετά την 11η Σεπτεμβρίου οι Βρυξέλλες και οι πρωτεύουσες των κρατών της Ευρωπαϊκής Ένωσης δύσκολα θα είναι σε θέση να σιωπούν για το γεγονός αυτό. Πώς θα μπορούν στο μέλλον το Συμβούλιο και η Επιτροπή να συνεργάζονται με την Τουρκία, χώρα μάλιστα η οποία έχει επισήμως το καθεστώς της υποψήφιας χώρας, στην καταπολέμηση της διεθνούς τρομοκρατίας; Από νομικά και πολιτικά "τερτίπια" δεν υπάρχει έλλειψη. Η σίγουρα όχι ήπια κριτική της έκθεσης Lamassoure μιλά από μόνη της. Παρόλα αυτά, η πρόοδος της Τουρκίας στην πορεία ένταξής της στην Ευρωπαϊκή Ένωση θα πρέπει να εξαρτάται και από την ευρωπαϊκή αντίδραση στην "ευαίσθητη πλευρά" (open flank), δηλαδή στην ευαισθησία που έχει η χώρα αυτή για τις τρομοκρατικές επιθέσεις.

<SPEAKER ID=162 LANGUAGE="FR" NAME="Morillon">
Κύριε Πρόεδρε, δεν θα ήθελα να παραλείψω να συγχαρώ, όπως έπραξαν συνετά οι συνάδελφοι μου, την ποιότητα της έκθεσης του Alain Lamassoure. Λέω "συνετά" διότι γνωρίζω πόσο παθιασμένες και συναρπαστικές ήταν, εδώ και πάνω από δύο χρόνια, οι συζητήσεις για αυτό το θέμα.
<P>
Θα ήθελα εδώ να αναπτύξω μόνο δύο σημεία της έκθεσης, τα οποία ήδη θίχτηκαν από τον κ. Brok και από άλλους.
<P>
Το πρώτο αφορά τη σημαντική γεωπολιτική θέση της Τουρκίας, η οποία ενισχύεται βεβαίως από τα πρόσφατα γεγονότα και από τη συνειδητοποίηση της Ευρωπαϊκής Ένωσης ότι είναι ανάγκη να ενταχθεί στο συνασπισμό κατά της ισλαμικής φανατικής τρομοκρατίας. Με αυτή την ευκαιρία, θα ήθελα να πω στους τούρκους συναδέλφους μας που βρίσκονται στο θεωρείο ότι είναι μάταιος ο φόβος τους μήπως δουν την ευρωπαϊκή άμυνα να αναπτύσσεται ανταγωνιστικά, παράλληλα και σε αλληλοεπικάλυψη με τη δράση στους κόλπους της Συμμαχίας. Η ευρωπαϊκή άμυνα οικοδομήθηκε στους κόλπους της Ατλαντικής Συμμαχίας, θα συνεχίσει να αναπτύσσεται εκεί, πολύ απλά διότι η Ευρώπη δεν θα είχε τα μέσα να πράξει διαφορετικά.
<P>
Η δεύτερη παρατήρησή μου αφορά την Κύπρο. Το έχουμε πει, η επίλυση του κυπριακού προβλήματος είναι μία από τις προϋποθέσεις - κατά τη γνώμη μου αναγκαία προϋπόθεση - για οποιαδήποτε ενδεχόμενη απόφαση ένταξης της Τουρκίας στην Ευρώπη. Δεν πιστεύω ότι ο τουρκικός πληθυσμός της Κύπρου κινδυνεύει σήμερα αληθινά και μου φαίνεται ότι μια πολύ σημαντική κίνηση, από την πλευρά της Τουρκίας, θα ήταν να δεχτεί, κατά τη διάρκεια των εν εξελίξει διαπραγματεύσεων, να μειώσει καταρχάς την παρουσία των ενόπλων δυνάμεων της στο έδαφος της Κύπρου, ακόμη και να τις αποσύρει, πράγμα που θα ήταν προτιμότερο.

<SPEAKER ID=163 LANGUAGE="DE" NAME="Ceyhun">
Κύριε Πρόεδρε, κύριε Επίτροπε, αγαπητοί συνάδελφοι, καταρχάς θέλω φυσικά κι εγώ να συγχαρώ τον συνάδελφο Lamassoure που κατόρθωσε να παρουσιάσει μία καλή έκθεση. Αυτό το λέω κυρίως επειδή στην Τουρκία συχνά υποχρεώνομαι να αντιμετωπίσω έναν ισχυρισμό: όσοι ισχυρίζονται επανειλημμένα στην Τουρκία ότι το Ευρωπαϊκό Κοινοβούλιο διάκειται εχθρικά προς την Τουρκία, είναι τώρα γι' άλλη μια φορά υποχρεωμένοι να παραδεχθούν ότι ο ισχυρισμός τους δεν στέκει.
<P>
Μετά από την έκθεση του συναδέλφου Swoboda, τώρα και η παρούσα έκθεση συνιστά μία αντικειμενική γνωμοδότηση σχετικά με την κατάσταση στην Τουρκία. Όπως διαπιστώνει ο εισηγητής, η νομοθετική δραστηριότητα του τουρκικού κοινοβουλίου στο πλαίσιο της συνταγματικής μεταρρύθμισης είναι πραγματικά αξιέπαινη. Υπό τις συνθήκες που χαρακτηρίζουν την τουρκική πραγματικότητα, οι τούρκοι συνάδελφοι - μερικοί βρίσκονται και σήμερα ανάμεσά μας - σημείωσαν πραγματική επιτυχία. Τώρα όμως καλούνται να αναλάβουν δράση εκείνοι που πρέπει να συνεχίσουν αυτήν την εργασία. Τα Υπουργεία Εσωτερικών και Δικαιοσύνης της Δημοκρατίας της Τουρκίας παίζουν εδώ σημαντικό ρόλο.
<P>
Η εφαρμογή της μεταρρύθμισης που εκκρεμεί εδώ και καιρό είναι επειγόντως απαραίτητη, ειδικά τώρα, μετά τα γεγονότα της 11ης Σεπτεμβρίου, αλλά και ανεξάρτητα από αυτά. Από τα τουρκικά μέσα ενημέρωσης μπορεί κανείς να διαπιστώσει με ευκολία ότι σε μερικά αστυνομικά τμήματα εξακολουθούν τα βασανιστήρια. Υπάρχουν ακόμη περίεργες αυτοκτονίες προσώπων που βρίσκονταν υπό αστυνομική κράτηση. Όσο υπάρχουν παρόμοια περιστατικά στην Τουρκία, όσο η Τουρκία δεν είναι διατεθειμένη να εκπληρώσει τα κριτήρια της Κοπεγχάγης, είναι αυτονόητο ότι δεν μπορεί να υπάρξει ημερομηνία έναρξης ενταξιακών διαπραγματεύσεων και ότι η Τουρκία θα παραμείνει η μόνη από τις 13 υποψήφιες χώρες που θα έχει το καθεστώς της υποψήφιας χώρας, αλλά χωρίς διαπραγματεύσεις.
<P>
Ελπίζω ότι αυτή η τελευταία έκθεση θα κινητοποιήσει τους υπευθύνους στην Τουρκία να κινηθούν προς τα εμπρός και να μην μιλούν μόνο για διαπραγματεύσεις, αλλά να τις υλοποιήσουν στην πραγματικότητα.

<SPEAKER ID=164 LANGUAGE="EN" NAME="Ludford">
Κύριε Πρόεδρε, αυτή η πολύ καλή έκθεση δείχνει ότι η Τουρκία πραγματοποιεί προόδους στο δρόμο προς την Ευρώπη, αλλά χρειάζεται να γίνουν περισσότερα. Για παράδειγμα, 19 άτομα διώκονται αυτήν τη στιγμή για προσβολή κρατικών αξιωματούχων, επειδή συμμετείχαν σε εκδήλωση στην οποία θύματα που είχαν υποστεί βασανιστήρια, υπό μορφή βιασμού κατά την κράτησή τους, κατήγγειλαν τους βασανιστές τους. Αυτό δεν συμβαίνει μόνο σε γυναίκες. Είναι πραγματικά εξοργιστικό το γεγονός ότι το κράτος καταδικάζει τα θύματα και όχι τους θύτες τους. Κάνω έκκληση στις τουρκικές αρχές να αναστείλουν αυτές τις επαίσχυντες διώξεις.
<P>
Δεύτερον, θέλω να ζητήσω με έμφαση από την τουρκική κυβέρνηση να αναλάβει πρωτοβουλία προς την κατεύθυνση εξεύρεσης μιας πολιτικής διευθέτησης με τους Κούρδους. Το PKK έχει τηρήσει την κατάπαυση του πυρός για περισσότερα από δύο χρόνια. Ο ηγέτης του, Αμπντουλάχ Οτσαλάν, κάνει εκκλήσεις προς το Ευρωπαϊκό Δικαστήριο Ανθρωπίνων Δικαιωμάτων, καταγγέλλοντας τον άδικο χαρακτήρα της δίκης του. Είναι πλέον καιρός να αρχίσουν ειρηνευτικές διαπραγματεύσεις.
<P>
Τελειώνοντας, δεν είναι τώρα η στιγμή να απομακρύνονται 80 000 Κούρδοι από τις εστίες τους, να παραβιάζονται περιβαλλοντικά πρότυπα και ανθρώπινα δικαιώματα προκειμένου να κατασκευαστεί το φράγμα στο Ιλλίσου. Το φράγμα αυτό δεν πρέπει να κατασκευαστεί και κυβερνήσεις της ΕΕ, όπως η κυβέρνηση του ΗΒ, δεν πρέπει να χορηγούν εξαγωγική πίστωση στην Τουρκία.

<SPEAKER ID=165 LANGUAGE="DE" NAME="Uca">
Κύριε Πρόεδρε, ποιές είναι οι προσπάθειες της Τουρκίας μετά τη Σύνοδο Κορυφής του Ελσίνκι για να διασφαλίσει τα ανθρώπινα και τα θεμελιώδη δικαιώματα, να δώσει ειρηνική λύση το Κυπριακό και να καταργήσει την θανατική ποινή; Η πρόσφατη τροποποίηση του τουρκικού συντάγματος δεν έχει αρκετή εμβέλεια. Η θανατική ποινή καταργήθηκε μόνο μερικώς και η κουρδική γλώσσα δεν αναγνωρίστηκε. Συνιστά αυτό μία γνήσια μεταρρύθμιση; Η δική μου απάντηση είναι "όχι" . Η Τουρκία δεν πρέπει να τύχει ιδιαίτερης μεταχείρισης ως προς τη διαδικασία διεύρυνσης. Θεωρώ ότι κινδυνεύουμε να υποχωρήσουμε στις επιθυμίες της Τουρκίας αν εγκρίνουμε την έκθεση Lamassoure όπως είναι.
<P>
Σε ορισμένα σημεία, η έκθεση είναι επιφυλακτική, έτσι ώστε αφήνονται περιθώρια στην Τουρκία. Πρέπει να επιμείνουμε να δοθεί πολιτική λύση στο Κουρδικό και να διασφαλιστούν τα ανθρώπινα και τα θεμελιώδη δικαιώματα. Ο καιρός είναι ώριμος για ευρείες μεταρρυθμίσεις. Κατά τις επισκέψεις μου στην Τουρκία, σε συζητήσεις με τον πληθυσμό εκφράσθηκε επανειλημμένα η επιθυμία για ειρήνη, αδελφοσύνη και ελευθερία. Διατηρώ κι εγώ στην καρδιά μου αυτό το μήνυμα και θα δραστηριοποιηθώ και στο μέλλον ώστε κάποτε να πραγματοποιηθεί η επιθυμία αυτή.

<SPEAKER ID=166 NAME="Ζαχαράκις">
Κύριε Πρόεδρε, θα ήθελα να συγχαρώ με τη σειρά μου τον εισηγητή κ. Lamassoure για την προφανή προσπάθειά του να συντάξει μία κατά το δυνατόν αντικειμενική και ισορροπημένη έκθεση σχετικά με την πρόοδο της Τουρκίας στην πορεία της προς την ένταξη στην Ευρωπαϊκή Ένωση. Έργο ιδιαίτερα δυσχερές, εν όψει των ιδιαιτεροτήτων της προβληματικής αυτής χώρας, σε διάφορους τομείς ειδικότερου ενδιαφέροντος για το κοινοβούλιό μας, όπως τα ανθρώπινα και μειονοτικά δικαιώματα, οι δημοκρατικές αρχές, η διεθνής συμπεριφορά, η αποκήρυξη μελανών ιστορικών γεγονότων και άλλα.
<P>
Παρά ταύτα, εκτιμώ ότι, χάρις και σε ορισμένες τροπολογίες που ενέκρινε ο εισηγητής και παρά κάποιες άλλες που υπαγόρευσε η πολιτική σκοπιμότης, η έκθεση διαμορφώθηκε, τελικά, κατά τρόπο ώστε να τυγχάνει γενικής αποδοχής, ακόμη και από την επίσημη τουρκική πλευρά, και βέβαια, όλοι αντιλαμβανόμεθα τι σημαίνει αυτό, αρκεί να αναλογισθούμε τη γνωστή υβριστική αντίδραση του τουρκικού Υπουργείου Εξωτερικών έναντι του συναδέλφου κ. Poos και της εκθέσεώς του, που θεωρήθηκε αρνητική για την Τουρκία.
<P>
Απομένει, λοιπόν, να διαπιστωθεί κατά πόσον η Τουρκία θα ανταποκριθεί ουσιαστικά στην καλή διάθεση και στο πνεύμα που διακατέχει την έκθεση, το πνεύμα δηλαδή της ευμενούς κριτικής των πολλών τουρκικών μειονεξιών, της έμμεσης μόνον αναφοράς στην απαράδεκτη για τον πολιτισμό διαιώνιση της τουρκικής στρατιωτικής κατοχής στην Κύπρο, της αποσιωπήσεως παλαιότερων τουρκικών εγκλημάτων, όπως της γενοκτονίας των Αρμενίων, και, αντιθέτως, της εγκωμιαστικής προβολής των όποιων μικρών τουρκικών βημάτων προόδου έχουν σημειωθεί, ή και της όποιας περιστασιακής συμμορφώσεως της Τουρκίας προς συμβατικές, εν τούτοις, υποχρεώσεις της, όπως το άρθρο 5 της Βορειοατλαντικής Συνθήκης.
<P>
Το μέλλον θα δείξει αν η Τουρκία ανεγνώρισε και εξετίμησε τα ευνοϊκά αυτά μηνύματα, αν και φοβούμαι ότι η μέχρι τώρα εμπειρία δεν δικαιολογεί την αισιοδοξία ότι θα έχουμε σύντομα μια σαφή απάντηση της Τουρκίας ότι είναι, πράγματι, διατεθειμένη να φανεί αντάξια της υποψηφιότητος και της τελικής εντάξεώς της στην Ευρωπαϊκή Ένωση.

<SPEAKER ID=167 NAME="Κατηφόρης">
Κύριε Πρόεδρε, κύριε Επίτροπε, κυρίες και κύριοι συνάδελφοι, η έκθεση Lamassoure υποστηρίζει ότι η Τουρκία έχει το δικαίωμα να γίνει μέλος της Ευρωπαϊκής Ένωσης. Αυτό είναι το βασικό της μήνυμα. Εγώ, από την πλευρά μου, πιστεύω ότι δεν είναι μόνον δικαίωμα της Τουρκίας, είναι και ζωτική ανάγκη αυτής της χώρας. Η Τουρκία ιστορικά έχει κάνει μια αξιοθαύμαστη προσπάθεια να προσεγγίσει την Ευρώπη. Μια προσπάθεια που δεν άρχισε σήμερα, αλλά πολύ νωρίτερα. Οι προσπάθειες της Τουρκίας για τον εκσυγχρονισμό της έχουν αρχίσει από το τέλος του 19ου αιώνα.
<P>
Εμείς οι Έλληνες, ως γείτονες της Τουρκίας και, ας μου επιτραπεί να πω, σαν "ιστορικοί αντίπαλοι" της Τουρκίας, το ξέρουμε αυτό καλύτερα από οποιονδήποτε άλλον. Ξέρουμε και από την δική μας πείρα πόσο δύσκολο είναι να ξεπεράσει κανείς την παράδοση του ανατολικού δεσποτισμού για να προχωρήσει σε μια σύγχρονη κοινωνία. Η Τουρκία είχε ιδιαίτερα βαριά αυτή την παράδοση γιατί ήταν στην κορυφή της πυραμίδας αυτού του δεσποτισμού στην περιοχή μας.
<P>
Η Τουρκία, κύριε Πρόεδρε, είχε το ιστορικό ατύχημα να βγει ουσιαστικά ανέπαφη - όχι βέβαια ανέπαφη, γιατί υπέφερε πάρα πολύ - αλλά δεν ηττήθηκε ούτε στον πρώτο ούτε στον δεύτερο παγκόσμιο πόλεμο. Μερικές φορές είναι καλή τύχη το να ηττηθεί κανείς στους πολέμους. Δεν πρέπει να ξεχνούμε ότι η Γαλλία και η Γερμανία, ο πυρήνας της Ευρωπαϊκής Ένωσης, ηττήθηκαν και οι δύο, η μία εις την αρχή και η άλλη εις το τέλος του Δευτέρου Παγκοσμίου Πολέμου, και έτσι πιστεύω ότι διδάχθηκαν ότι η δύναμη των όπλων και η δυναμική σύγκρουση δεν είναι τρόπος για να επιζήσει κανείς στο σύγχρονο κόσμο. Η καταστροφή της 11ης Σεπτεμβρίου μας δίδαξε, πιστεύω, ότι ο σύγχρονος κόσμος για να επιζήσει χρειάζεται την συνδιαλλαγή - όχι βεβαίως συνδιαλλαγή με τους τρομοκράτες αλλά την συνδιαλλαγή στις εντάσεις μεταξύ μας - ακριβώς για να απομονώσουμε τους τρομοκράτες και να θεμελιώσουμε έναν κόσμο ασφαλή και δίκαιο. Η Τουρκία είναι μια ευρωπαϊκή χώρα του τρίτου κόσμου που θα πρέπει να μάθει και αυτή το μάθημα που έμαθαν η Γαλλία και η Γερμανία: ότι για να προχωρήσουμε πρέπει να πάψουμε να πολεμάμε εις την σημερινή εποχή τους πολέμους του 1920 ή τους πολέμους του 1940.
<P>
Πιστεύω ότι η Τουρκία έχει κατασκευάσει και έναν εσωτερικό μηχανισμό και ένα σύστημα εξωτερικών σχέσεων που κυριαρχείται από την ιδέα της επιβολής. Με τον τρόπο αυτό, τυραννεί και τον λαό της και έχουμε τα δείγματα σ' αυτή τη φοβερή ιστορία των αυτοκτονιών των κρατουμένων και σε πολλά άλλα πράγματα. Βεβαίως, κύριε Πρόεδρε, το βήμα που χρειάζεται να κάνει η Τουρκία είναι δύσκολο. Το επιχειρεί και πρέπει να την βοηθήσουμε και να την υποδεχθούμε στην Ευρωπαϊκή Ένωση στο βαθμό που και η ίδια κάνει τις προσπάθειες για να μας προσεγγίσει.

<SPEAKER ID=168 NAME="Κόρακας">
Κύριε Πρόεδρε, η έκθεση αναγνωρίζει ορισμένες εξόφθαλμες αλήθειες. Είναι γεγονός. Όμως, κάνει ταυτόχρονα διαπιστώσεις που δεν πατάνε στην πραγματικότητα. Βλέπει προόδους που δεν υπάρχουν, εκθειάζει το περίφημο "εθνικό πρόγραμμα" και ορισμένες επιμέρους μεταρρυθμίσεις που, στην ουσία, αποτελούν στάχτη στα μάτια του κόσμου για να κρύψουν τη διατήρηση και, για ορισμένες πλευρές, την επιδείνωση της κατάστασης για τα λαϊκά στρώματα.
<P>
Είχαμε προειδοποιήσει ότι η απόφαση του Ελσίνκι δεν θα βοηθούσε στον εκδημοκρατισμό, αλλά στην αποθράσυνση του καθεστώτος. Ο στρατός συνεχίζει να διαδραματίζει τον καθοριστικό ρόλο στην πολιτική ζωή. Το εργατικό κίνημα αντιμετωπίζεται με τον πιο βάναυσο τρόπο. Οι συλλήψεις - πάνω από 10 000 είναι οι πολιτικοί κρατούμενοι -, τα βασανιστήρια, οι δολοφονίες, οι απάνθρωπες συνθήκες στις φυλακές, που εγκωμιάζονται από την έκθεση, είναι στην ημερήσια διάταξη. Επί 370 ημέρες οι απεργοί πείνας συνεχίζουν τον αγώνα τους μέχρι θανάτου, με δεκάδες νεκρούς. Η ποινή του θανάτου καταργήθηκε μόνο για τους ποινικούς κατάδικους. Όχι όμως για τους αγωνιστές της δημοκρατίας και της ελευθερίας. Η έκθεση χαρακτηρίζει εξτρεμιστές και το τουρκικό καθεστώς τρομοκράτες τους αγωνιστές αυτούς, ενώ ο κουρδικός λαός στερείται των στοιχειωδών του δικαιωμάτων, τα στρατεύματα κατοχής παραμένουν στην Κύπρο, έπειτα από μια βάρβαρη εισβολή πριν 27 χρόνια, και η έκθεση δεν λέει κουβέντα.
<P>
Το σημείο κλειδί της έκθεσης όμως είναι η παράγραφος 29, που εκθειάζει τη συμβολή της Τουρκίας στην καταπολέμηση της τρομοκρατίας, προφανώς διώκοντας τους κούρδους αγωνιστές, και τις ειρηνευτικές προσπάθειές της στα Βαλκάνια, εννοώντας προφανώς την ανοικτή υποστήριξη στους εγκληματίες του UΗK, και την παροτρύνει να διευκολύνει την εφαρμογή της συμφωνίας του ΝΑΤΟ.
<P>
Τελειώνοντας, κύριε Πρόεδρε, θα μου επιτρέψετε να πω ότι αισθήματα αδελφικής αγάπης και αλληλεγγύης προς τους λαούς της Τουρκίας δεν μου επιτρέπουν να ψηφίσω την έκθεση αυτή.
<P>
(Ο ομιλητής διακόπτεται από τον Πρόεδρο)

<SPEAKER ID=169 LANGUAGE="DE" NAME="Gahler">
Κύριε Πρόεδρε, θεωρώ ότι ήταν καλό που έβγαλα σχετικά ενωρίς τα ακουστικά μου, γιατί ασφαλώς έτσι γλίτωσα κάποια πράγματα. Ο συνάδελφος Lamassoure υπέβαλε μία πολύ καλή έκθεση, αυτό το είπαν πολλοί συνάδελφοι. Θα ήθελα να χαρακτηρίσω την έκθεση δίκαιη, διότι πιστεύω ότι η Τουρκία έχει, όπως κάθε υποψήφια χώρα, δικαίωμα σε μία δίκαιη έκθεση. Τούτο σημαίνει ότι πρέπει να επισημάνουμε πραγματικά κάθε έλλειμμα, αλλά πρέπει επίσης να αναγνωρίσουμε τις προόδους που ενδεχομένως έχουν σημειωθεί.
<P>
Θα ήθελα επίσης να πω στους τούρκους συναδέλφους και την τουρκική κοινή γνώμη: να λάβετε γνώση της έκθεσης στο σύνολό της και όχι επιλεκτικά, όπως και εμείς προσπαθούμε να λαμβάνουμε υπόψη όλες τις εξελίξεις στην Τουρκία. Τέλος, κατά την άποψή μου, μία Τουρκία που ξεκινά την πορεία για την εκπλήρωση των κριτηρίων της Κοπεγχάγης είναι μία καλύτερη Τουρκία από εκείνη που δεν το κάνει αυτό. Είναι μία Τουρκία που δίνει ώθηση στις δυνάμεις και προσπαθεί πραγματικά να καλύψει τα απαράδεκτα ελλείμματα που σημειώνονται ακόμη στη χώρα ως προς τα πολιτικά κριτήρια. Πράγματι, δεν πρέπει να περιμένει πολιτική εκπτώσεων. Διαπιστώνουμε ασφαλώς ότι φυσικά επιθυμούμε να ήταν όλες οι μουσουλμανικές χώρες του κόσμου όπως η Τουρκία, γιατί έτσι θα είχαμε λιγότερα προβλήματα, ειδικά αν σκεφτούμε την 11η Σεπτεμβρίου. Όμως τούτο δεν οδηγεί στο να κλείσουμε τα μάτια ως προς τα κριτήρια για την ένταξη. Από την άλλη όμως, είναι δίκαιο να μην επιβληθούν στην Τουρκία συμπληρωματικοί όροι.
<P>
Θεωρώ για παράδειγμα πολύ καλό αυτό που ανέφερε ο συνάδελφος Lamassoure για την Αρμενία. Αφού αναφερθήκαμε τον περασμένο χρόνο στη γενοκτονία, ας αναγνωρίσουμε εφέτος ότι υπάρχουν οφθαλμοφανείς θετικές εξελίξεις. Συγκεκριμένα, μπορούμε να διαπιστώσουμε ότι συναντώνται κάποιοι άνθρωποι προκειμένου να συζητήσουν για το παρελθόν. Η δική μου χώρα είχε πολύ καλές εμπειρίες από αυτή τη διαδικασία και θεωρώ ότι αυτός είναι ο δρόμος που πρέπει να υποστηρίξουμε και στη συγκεκριμένη περίπτωση προκειμένου να αναπτυχθούν στο μέλλον θετικά οι σχέσεις γειτονίας μεταξύ Τουρκίας και Αρμενίας.

<SPEAKER ID=170 LANGUAGE="IT" NAME="Fava">
Κύριε Πρόεδρε, συμφωνώ και εγώ με το γεγονός ότι έχουν συντελεσθεί σημαντικές πρόοδοι, όχι μόνον ως προς τα κριτήρια της Κοπεγχάγης, έκφραση λίγο κρύα, λίγο αριστοκρατική, που φέρνει στο νου αυτήν την Ευρώπη που θέλει να αισθάνεται πάντα δάσκαλος της δημοκρατίας. Εννοώ περισσότερο τις πολύ συγκεκριμένες προόδους στο πεδίο της αλήθειας: την τόλμη και την αλήθεια ενός Προέδρου που είναι ικανός να καταγγείλει τη διαφθορά στη χώρα του. Θα αδικούσαμε όμως την Τουρκία, αν δεν της προσφέραμε όλη μας την ειλικρίνεια - όχι την υποκρισία - και η ειλικρίνεια μας επιβάλλει να πούμε ότι πρέπει να γίνουν ακόμη πολλά μεταξύ δημοκρατικής σκέψης και συμπεριφοράς, δηλαδή οι μεταρρυθμίσεις.
<P>
Απ' αυτήν την πλευρά, η ικανότητα πολιτικών και κοινωνικών μεταρρυθμίσεων προς την κουρδική μειονότητα, είναι μια ιδιαίτερα αποφασιστική παράμετρος. Είναι αλήθεια και είναι σημαντικό, ότι το τουρκικό Σύνταγμα σκοπεύει να καταργήσει εν μέρει τους περιορισμούς που επιβάλλει στη χρήση της κουρδικής γλώσσας, αλλά, κύριε Πρόεδρε, εγώ εκπλήσσομαι μπροστά σ' αυτήν την ιδέα της μεροληψίας: η ιδέα της μεροληψίας, όταν εφαρμόζεται σε ένα θεμελιώδες δικαίωμα όπως η χρήση της γλώσσας, είναι μια διαφωνία, μια αντίθεση αρκετά χονδροειδής. Εκπλήσσομαι, επίσης, για τον περιορισμό στην αναγνώριση ενός πολιτιστικού δικαιώματος μιας μειοψηφίας που δεν απολαμβάνει τα στοιχειωδέστερα πολιτικά και κοινωνικά δικαιώματα.
<P>
Κύριε Πρόεδρε, εμείς περιμένουμε από την Τουρκία μηνύματα και ένα μήνυμα θα μπορούσε να έλθει από αυτό ακριβώς το πεδίο: η αντιμετώπιση με τόλμη και ανοχή, με ανοχή και πολιτισμένα, αυτής της παλιάς αντιδικίας με τον κουρδικό λαό, πιστεύω πως θα ήταν ένα πολύ ικανοποιητικό μήνυμα για όλο το Ευρωπαϊκό Κοινοβούλιο.

<SPEAKER ID=171 NAME="Cushnahan">
Κύριε Πρόεδρε, θα ήθελα κι εγώ να επαινέσω την εξαιρετική εργασία του κ. Lamassoure ως εισηγητή.
<P>
Αν και κατακρίνω μονίμως τις επιδόσεις της Τουρκίας όσον αφορά τα ανθρώπινα δικαιώματα και τον τρόπο που μεταχειρίζεται τους Κούρδους, υποστηρίζω συγχρόνως σθεναρά την απόφαση του Ευρωπαϊκού Συμβουλίου του Ελσίνκι να αναγνωρίσει την Τουρκία ως υποψήφια χώρα. Δεν συμφωνώ με όσους πιστεύουν ότι τα σύνορα της Ευρώπης πρέπει να είναι στενά και αποκλειστικά χριστιανικά. Θέλω να δω μια Ευρώπη πλουραλιστική. Πίστευα πάντα ότι η Τουρκία θα μπορούσε να καταστεί μια σημαντική γέφυρα μεταξύ των σημερινών μελών της ΕΕ και του ισλαμικού κόσμου. Αυτό θα διευκόλυνε τη βαθύτερη αλληλοκατανόηση και τον αμοιβαίο σεβασμό, πράγματα ιδιαιτέρως σημαντικά στο πλαίσιο του διαφορετικού κόσμου που υφίσταται μετά την 11η Σεπτεμβρίου.
<P>
Ωστόσο, η Τουρκία έχει ακόμα πολύ δρόμο να διανύσει. Στην περυσινή της περιοδική έκθεση, η Επιτροπή κατέληγε στο συμπέρασμα ότι, παρά το ότι είχε ξεκινήσει μια ευρείας κλίμακας συζήτηση για τις πολιτικές μεταρρυθμίσεις και η Τουρκία είχε υπογράψει αρκετά μέσα διεθνούς δικαίου για τα ανθρώπινα δικαιώματα κατά το περασμένο έτος, οι πραγματικές συνθήκες στη χώρα είναι ζήτημα αν έχουν βελτιωθεί. Ας ελπίσουμε ότι η δημοσίευση της νέας περιοδικής έκθεσης τον προσεχή μήνα θα σημειώνει σημαντική πρόοδο. Σε αυτό το πλαίσιο, χαιρετίζω την πρόσφατη απόφαση του τουρκικού κοινοβουλίου να υιοθετήσει μια δέσμη συνταγματικών μεταρρυθμίσεων για την καλύτερη ευθυγράμμιση της Τουρκίας με το κοινοτικό κεκτημένο. Κατά τη σύσταση του Ιδρύματος ΕΕ - Τουρκίας της 17ης Οκτωβρίου, ο Επίτροπος Verheugen δήλωσε ότι αυτές οι μεταρρυθμίσεις αποτελούν σημαντικό βήμα προς την καλύτερη προστασία των ανθρωπίνων δικαιωμάτων και των θεμελιωδών ελευθεριών στην Τουρκία.
<P>
Είναι φανερό ότι η συνεχιζόμενη υποστήριξη της στενότερης σχέσης μεταξύ ΕΕ και Τουρκίας, συμπεριλαμβανομένης της ενδεχόμενης προσχώρησης, είναι ο καλύτερος τρόπος για την επιτάχυνση των πολιτικών μεταρρυθμίσεων και την πρόοδο στον τομέα των ανθρωπίνων δικαιωμάτων. Ωστόσο, το χρονοδιάγραμμα για την ενδεχόμενη προσχώρηση επαφίεται αποκλειστικά στην Τουρκία. Οι διαπραγματεύσεις θα μπορέσουν να ξεκινήσουν μόνον εφόσον η Τουρκία πληροί τα κριτήρια της Κοπεγχάγης. Χρειάζεται συνεπώς να προσπαθήσει περισσότερο για να εκπληρώσει τις υποχρεώσεις της σε αυτόν τον τομέα.

<SPEAKER ID=172 LANGUAGE="ES" NAME="Carnero Gonzαlez">
Κύριε Πρόεδρε, πιστεύω πως αυτή η συζήτηση τονίζει εκ νέου ότι όλοι έχουμε ένα κοινό αξίωμα: είναι απαραίτητο η Τουρκία να βρίσκεται κάθε μέρα και περισσότερο κοντά στην Ευρωπαϊκή Ένωση, τόσο που κάποια δεδομένη στιγμή να μπορέσει να αποτελέσει μέλος της. Ωστόσο, επίσης τονίζει μια άλλη σαφή άποψη, που θα πρέπει να μεταβιβάσουμε με σθένος στις τουρκικές αρχές: προκειμένου αυτό να καταστεί δυνατό, η Τουρκία θα πρέπει να διαθέτει πλήρη δημοκρατία.
<P>
Συμφωνώ με τα όσα λέει ο κ. Lamassoure στην έκθεσή του. Έχουν σημειωθεί πρόοδοι· η συνταγματική μεταρρύθμιση που έγινε είναι σημαντική, είναι κάτι που πρέπει να χαιρετίσουμε. Ωστόσο, είναι επίσης αλήθεια ότι αυτή η συνταγματική μεταρρύθμιση παρουσιάζει τρία εμπόδια που της αφαιρούν αξιοπιστία: καταρχάς, επί παραδείγματι παύουν να χαρακτηρίζονται ως εγκλήματα πράξεις που, ωστόσο, συνεχίζουν να αποτελούν εγκληματικές ενέργειες, επειδή τίθενται κάποιοι όροι· δεύτερον, έγινε η συνταγματική μεταρρύθμιση, ωστόσο υπάρχουν άλλοι νόμοι, όπως ο ποινικός κώδικας, ο νόμος κατά της τρομοκρατίας ή ο νόμος περί οπτικοακουστικών μέσων, που συνεχίζουν να διατηρούν την ύπαρξη κάποιων εγκλημάτων έκφρασης, γνώμης, διαδήλωσης και συνάθροισης· και τρίτον, και κυρίως, επειδή η πρακτική δεν συμβαδίζει με τη συνταγματική μεταρρύθμιση: συνεχίζουν να γίνονται αυθαίρετες κρατήσεις και παραβιάσεις των ανθρωπίνων δικαιωμάτων.
<P>
Όπως και εγώ, όλοι λαμβάνουμε συνεχώς καταγγελίες (σήμερα πολλές) ότι συνεχίζονται να δημιουργούνται δυσκολίες στους υπερασπιστές των ανθρωπίνων δικαιωμάτων και στις οργανώσεις στις οποίες ανήκουν, για να μην μιλήσουμε, προφανώς, για την κατάσταση του λαού των Κούρδων. Ναι, τον λαό των Κούρδων. Δεν αρκεί να άρουμε τον περιορισμό χρήσης μιας γλώσσας, αν αυτός διατηρείται στους νόμους και δεν αναγνωρίζεται η ύπαρξη μιας κοινότητας ως λαός. Πρόκειται για την περίπτωση των Κούρδων. Και ακόμη περισσότερο, κύριε Πρόεδρε, όταν συνεχίζει να βρίσκεται στη φυλακή ένα Βραβείο Ζαχάρωφ, όπως είναι η κ. Leyla Zana, της οποίας την απελευθέρωση θα πρέπει να συνεχίσουμε να ζητούμε με όλο μας το σθένος.

<SPEAKER ID=173 LANGUAGE="ES" NAME="Gutiιrrez-Cortines">
Κύριε Πρόεδρε, θα ήθελα να κάνω μια παραπομπή στην ιστορία για να αποδείξω πως είναι και δεν είναι χρήσιμη. Θα ήθελα να ζητήσω από τον κ. Pasqua να θυμηθεί από πού προέρχονται οι προσωκρατικοί, ότι η ιονική τέχνη ξεκίνησε από την Τουρκία και ότι οι πολύ χριστιανοί γάλλοι βασιλείς δεν δίστασαν να ζητήσουν από την Οθωμανική Αυτοκρατορία να τους συνδράμει στον αγώνα τους κατά του Πάπα και άλλων ευρωπαϊκών κρατών τον 16ο αιώνα.
<P>
Ωστόσο, αν συνεχίσουμε να εξετάζουμε την Ιστορία, θα διαπιστώσουμε πως στην Τουρκία υπάρχουν και καλά και κακά πράγματα. Η Τουρκία, με τη στρατηγική της θέση, είναι το μοναδικό κράτος που είναι τελείως μη θρησκευτικό, και η Ευρώπη έχει αγωνιστεί πολύ για να επιτύχει την ύπαρξη μη θρησκευτικών κρατών. Από αυτήν την άποψη, όντως η Τουρκία είναι ένα απολύτως ευρωπαϊκό κράτος. Οι προσπάθειές της για την εξάλειψη της θρησκευτικής της παρέμβασης, παρότι υπάρχουν στο εσωτερικό της πραγματικοί φονταμενταλιστές, είναι κάτι για το οποίο πρέπει να χαρούμε και μπορεί στο μέλλον να αποτελέσει παράγοντα σταθερότητας στην περιοχή.
<P>
Από την άλλη, κατά την Οθωμανική Αυτοκρατορία συνυπήρχαν τα ελληνικά μοναστήρια, οι σουφιστές και οι σεφαραδίτες. Αυτό έγινε, επειδή, τότε, η εξουσία δεν προσπάθησε να τους καταστρέψει. Τώρα βέβαια, είναι ένα ισχυρό κράτος που αγωνίζεται για την παιδεία. Από αυτή την άποψη, με μεγάλη μου λύπη υπενθυμίζω στην κ. Uca, ότι το 30% των γυναικών στην Τουρκία δεν πηγαίνουν στο σχολείο, ούτε τους επιτρέπεται να πηγαίνουν ούτε να μορφώνονται.
<P>
Τελειώνοντας, θα πω πως επίσης υπάρχουν προβλήματα. Το μεγάλο μελανό σημείο της οθωμανικής παράδοσης είναι η αντίληψή τους για τα απεριόριστα δικαιώματα του νικητή επί του ηττημένου. Ακριβώς από εκεί απορρέει το σημαντικό πρόβλημα των φυλακισμένων και των εκτελέσεων: η απώλεια δικαιωμάτων του ηττημένου (του αδύναμου), η καταπάτηση, η εξόντωση, η σιωπή και ο θάνατος. Πιστεύω πως προς αυτήν την κατεύθυνση θα πρέπει να βοηθήσουμε την Τουρκία, γιατί αποτελεί παράγοντα σταθερότητας στην περιοχή: συνάπτει συμβάσεις με τη Συρία και αποτελεί έναν παράγοντα δημιουργίας ενός συνόρου ειρήνης με την Ευρώπη. Θα πρέπει να συμβάλλουμε στην ενίσχυση αυτής της κατεύθυνσης και στη βελτίωσή της, με τις ευρωπαϊκές ιδέες στην κυβέρνηση.

<SPEAKER ID=174 LANGUAGE="IT" NAME="Volcic">
Κύριε Πρόεδρε, η Τουρκία έχει μια νέα ευκαιρία να επωφεληθεί από τη στρατηγική της θέση, από τις περιβόητες στρατιωτικές της ικανότητες: ας ελπίσουμε αυτή τη φορά η φιλοδυτική της θέση να εκφραστεί, καλύτερα απ' ό,τι στο παρελθόν, στις απαραίτητες εσωτερικές μεταρρυθμίσεις. Ο κ. Lamassoure δίνει μια αντικειμενική, ακριβή εικόνα της χώρας, αλλά δεν κρύβει, παρά τα κάποια θετικά μηνύματα, την ανησυχία ότι η Τουρκία μπορεί να επανέλθει σε μία κατάσταση χειρότερη από τη σημερινή. Είναι θετικό ότι η τοπική κυβέρνηση παρουσίασε ένα πρόγραμμα συνθηκών για την είσοδο στην Ευρώπη, θετικό ότι εργάζεται για το Σύνταγμα, αλλά είναι αρνητικό να μην έχουν προσδιοριστεί με σαφήνεια, ούτε η πορεία, ούτε το χρονοδιάγραμμα των μεταρρυθμίσεων. Η Ευρωπαϊκή Ένωση δεν ζητά από όλους να ακολουθήσουν την ίδια πορεία, όμως ορισμένες αξίες, ορισμένα δικαιώματα του ανθρώπου και της δημοκρατικής ζωής πρέπει να γίνονται σεβαστά - η Ευρώπη έχει την υπομονή - στην Τουρκία και στις φυλακές της.
<P>
Τελευταία παρατήρηση: το ζήτημα της γενοκτονίας των Αρμενίων περιέργως διογκώνεται με την πάροδο των ετών. Σήμερα η ανθρωπότητα δεν ανέχεται πλέον ψεύδη και ανακρίβειες για τα αποτρόπαια γεγονότα της Ιστορίας. Περιττό να αναφέρουμε, για παράδειγμα, πόσο συνέβαλαν στη συμφιλίωση οι ιστορικοί πρώην εχθροί, για να καταπραΰνουν τα πάθη, προσδιορίζοντας το σκηνικό του αίματος των δύο παγκοσμίων πολέμων: παράδειγμα που πρέπει να μιμηθούν το ταχύτερο Τούρκοι και Αρμένιοι, για να αρχίσει η εξομάλυνση των σχέσεων μεταξύ των δύο γειτονικών χωρών.
<P>
Είμαι πεπεισμένος τέλος, ότι η Αρμενία θα ήταν διατεθειμένη να στήσει ένα μνημείο εις ανάμνηση της θυσίας της μπροστά σε ένα από τα ευρωπαϊκά Όργανα, για να το παραδώσει στην Ιστορία. Με αυτόν τον τρόπο θα μπορέσουμε κι εμείς να συντάξουμε έγγραφα για την Τουρκία, χωρίς το δίλημμα της αντιμετώπισης του αρμενικού ζητήματος. Γνώση του παρελθόντος για καλύτερη πορεία προς τα εμπρός!

<SPEAKER ID=175 LANGUAGE="DE" NAME="Sommer">
Κύριε Πρόεδρε, καθώς μιλάω σε προχωρημένη ώρα, βρίσκομαι τώρα στην αξιοπρόσεκτη εκείνη κατάσταση όπου ουσιαστικά έχουν ειπωθεί όλα, όχι όμως φυσικά από τον καθένα. Θα ήθελα παρόλ' αυτά να αναφερθώ σε δύο σημεία που θεωρώ ιδιαίτερα σημαντικά.
<P>
Πρώτα όμως, θέλω κι εγώ να ευχαριστήσω θερμά τον εισηγητή μας. Βρίσκω την έκθεση εξαίρετη και πολύ μετριοπαθή. Είναι ικανοποιητική για μάς και προπάντων μπορεί να επιτύχει συναίνεση. Δεν πρέπει άλλωστε να ξεχνάμε ότι πρόκειται για μία έκθεση προόδου. Θεωρώ ότι θα υπάρξουν πάρα πολλές ακόμη εκθέσεις προόδου για τα θέματα της προσέγγισης της Τουρκίας στην Ευρωπαϊκή Ένωση.
<P>
Θα αναφέρω τώρα τα σημεία για τα οποία θέλω να εκφράσω τη θέση μου. Πρώτον, το ζήτημα της θανατικής ποινής, στο οποίο θεωρώ ότι δεν δόθηκε απόψε στο Σώμα η δέουσα σημασία. Οι πολιτικές μεταρρυθμίσεις που εγκαινίασε πρόσφατα γενικά η Τουρκία είναι πολλά υποσχόμενες και ασφαλώς τυγχάνουν της αναγνώρισής μας. Ωστόσο όλοι γνωρίζουμε - και πρέπει να το γνωρίζει και η Τουρκία, γι' αυτό πρέπει να το πούμε ξεκάθαρα - ότι τούτο συνιστά μια τεράστια πρόοδο για την ίδια τη χώρα. Από τη δική μας όμως σκοπιά, φυσικά δεν μπορεί να είναι παρά μονάχα μια αρχή. Πρέπει να παραδεχτώ ότι εμείς από τη σκοπιά μας είμαστε πάντα κατά κάποιον τρόπο σε δίλημμα αναφορικά με την Τουρκία. Ίσως όμως αυτόν τον καιρό η Τουρκία να βρίσκεται πραγματικά καθ' οδόν προς τον στόχο, ιδίως ως προς τα ανθρώπινα δικαιώματα. Επανέρχομαι στο ζήτημα της θανατικής ποινής: φυσικά κατά τη δική μας άποψη πρέπει να καταργηθεί ολοκληρωτικά. Από τη σκοπιά της δημοκρατίας, δεν υπάρχει μερική κατάργηση της θανατικής ποινής. Το μόνο που μπορεί να υπάρξει είναι η ολοκληρωτική κατάργησή της. Είναι βέβαια σαφέστατο ότι αυτή τη στιγμή τούτο είναι δύσκολο για την Τουρκία από την άποψη της εσωτερικής πολιτικής.
<P>
Το δεύτερο σημείο που θεωρώ ουσιαστικό είναι η καταπολέμηση της διαφθοράς μέσα στην ίδια τη χώρα. Διότι όσο η διαφθορά εξακολουθεί να καθορίζεί τη δημόσια και την κοινωνική ζωή στην Τουρκία, ο πληθυσμός δεν έχει εμπιστοσύνη στην πολιτική και όσο ο πληθυσμός δεν έχει εμπιστοσύνη στην πολιτική, εμπιστεύεται περισσότερο τον στρατό. Όμως δεν είναι δυνατόν σε μία δημοκρατική κοινότητα να έχει εκ των πραγμάτων πάντα την τελευταία λέξη ο στρατός με τη μορφή του Εθνικού Συμβουλίου Ασφαλείας, αφού έχει αποφασίσει το κοινοβούλιο. Νομίζω ότι στο σημείο αυτό πρέπει να γίνουν ακόμη πολλά στην Τουρκία. Τούτο είναι δυνατόν μόνο με την καταπολέμηση της διαφθοράς και με την ενίσχυση της εμπιστοσύνης του πληθυσμού στην πολιτική.

<SPEAKER ID=176 LANGUAGE="SV" NAME="Sacrιdeus">
Κύριε Πρόεδρε, θα ήθελα να ευχαριστήσω τον κ. Lamassoure για το καλό έργο που πραγματοποίησε. Θα ήθελα να θέσω στον Επίτροπο για τη διεύρυνση, τον κ. Verheugen, ο οποίος είναι σήμερα παρών, το εξής ερώτημα: είναι δυνατόν να ενταχθεί η Τουρκία στην Ευρωπαϊκή Ένωση εφόσον συνεχίζεται η τουρκική κατοχή της Βόρειας Κύπρου, εφόσον συνεχίζεται η εισροή Τούρκων από την Ανατολία στη Βόρεια Κύπρο και εφόσον συνεχίζεται η τεκμηριωμένη καταστροφή της ιστορικής κληρονομιάς σε μοναστήρια, εκκλησίες και πολιτιστικά μνημεία σε αυτό το τμήμα της νήσου; Εφόσον στο μέλλον θα εξακολουθεί να είναι σε θέση μία χώρα όπως η Τουρκία να συνεχίζει την κατοχή τμήματος άλλου υποψήφιου κράτους μέλους της ΕΕ, της Κύπρου, και παρόλα αυτά να ενταχθεί στην ΕΕ, τι να πούμε για τη δημοκρατία και την ιδέα της συμφιλίωσης, έννοιες οι οποίες αποτελούν την ίδια τη βάση των αξιών και την ίδια τη ψυχή της ευρωπαϊκής συνεργασίας; Τι θα συμβεί στην περίπτωση αυτή με την αξιοπιστία μας στις ειρηνευτικές προσπάθειες;
<P>
Θεωρώ επίσης αναγκαίο να αντιμετωπίσει η Τουρκία με τον ίδιο φιλόδοξο τρόπο, όπως η Γερμανία, το ζοφερό και μαύρο κεφάλαιο της Ιστορίας του 20ου αιώνα. Δεν μπορεί να συνεχίζει η Τουρκία να αρνείται τη γενοκτονία των Αρμενίων στην οποία έχασαν την ζωή τους 1,5 εκατομμύρια Χριστιανών. Δεν μπορεί να αρνείται ότι ακόμα και Χριστιανοί Ασσύριοι, Χαλδαίοι και μέλη της Συριακής Εκκλησίας αποτέλεσαν αντικείμενο γενοκτονίας, κατά την οποία έχασαν τη ζωή τους δεκάδες χιλιάδες άνθρωποι μετά από ένα διάταγμα (fatwa) που κήρυττε ιερό πόλεμο κατά των Χριστιανών, διάταγμα το οποίο εξέδωσε το 1914 ο ανώτατος μουσουλμάνος ηγέτης.

<SPEAKER ID=177 LANGUAGE="DE" NAME="Verheugen">
Κύριε Πρόεδρε, αξιότιμοι κυρίες και κύριοι, η Επιτροπή επικροτεί το γεγονός ότι στη συζήτηση αυτή για την αξιολόγηση της Τουρκίας υπήρξε ευρεία ομοφωνία. Ελπίζω ότι θα μπορέσουμε να αξιοποιήσουμε τη συναίνεση αυτή για την μελλοντική εργασία μας.
<P>
Θέλω επίσης να υπογραμμίσω ότι η Επιτροπή συμφωνεί με τα συμπεράσματα και τις απόψεις που διατυπώνει ο εισηγητής κ. Lamassoure στην έκθεσή του. Και εδώ υπάρχει ευρεία συναίνεση, πράγμα που θα είναι επίσης ευνοϊκό για την περαιτέρω εργασία μας. Ειπώθηκε επανειλημμένα - και το υπογραμμίζω και εγώ - ότι η σημασία της Τουρκίας για εμάς μάλλον έχει αυξηθεί, πράγμα που όμως δεν σχετίζεται μόνο με τη γεωπολιτική θέση της. Πάντοτε υπογραμμίζω ότι είναι εσφαλμένο να περιορίζεται η σημασία της Τουρκίας σε μία χώρα ιδιαίτερης γεωπολιτικής σημασίας. Αντίθετα, πιστεύω ότι η μοναδικότητα της Τουρκίας έγκειται και στην πολιτιστική και ιστορική κληρονομιά της, καθώς και στο ρόλο που μπορεί να παίξει σε αυτό το γεωπολιτικό σημείο σύνδεσης δύο κόσμων. Οι πολιτικές ελίτ της Τουρκίας έδειξαν ότι είναι αποφασισμένες να προχωρήσουν σε περαιτέρω εκσυγχρονισμό της χώρας και να την οδηγήσουν πιο κοντά στις ευρωπαϊκές προδιαγραφές.
<P>
Η συνταγματική μεταρρύθμιση που αποφασίστηκε είναι ένα σημαντικό σχετικό μήνυμα. Πραγματικά, βλέπω τη μεταρρύθμιση αυτή ως μία μεγάλη πρόοδο. Το Κοινοβούλιο ενέκρινε τις σημαντικές αυτές αποφάσεις πολύ γρήγορα και με συντριπτική πλειοψηφία. Θεωρώ τη μεγάλη αυτή πλειοψηφία ιδιαίτερα σημαντική, επειδή δείχνει ότι προφανώς στην Τουρκία υπάρχει ευρεία κοινωνική συναίνεση για το γεγονός ότι είναι αναγκαίες οι δημοκρατικές μεταρρυθμίσεις και οι μεταρρυθμίσεις ως προς το κράτος δικαίου.
<P>
Ωστόσο, πρέπει να φανούν οι επιδράσεις των αλλαγών αυτών στην πραγματικότητα. Το αποφασιστικό ερώτημα προς την Τουρκία παραμένει τι αλλάζει στην πραγματικότητα εκεί. Για τον λόγο αυτόν, έχουν δίκιο όλοι όσοι είπαν στη σημερινή συζήτηση: το σημαντικό για μάς είναι να δούμε τώρα πώς θα εφαρμόσει η Τουρκία αυτήν την πολλά υποσχόμενη συνταγματική μεταρρύθμιση και τι θα αλλάξει στην πράξη. Γι' αυτό η Επιτροπή συμφωνεί και εδώ με την εκτίμηση του Ευρωπαϊκού Κοινοβουλίου ότι παρά τη συνταγματική μεταρρύθμιση και τις νομοθετικές πρωτοβουλίες που εξαγγέλθηκαν, απομένουν ακόμη πολλά που πρέπει να γίνουν προκειμένου να προστατευθούν σαφώς και μόνιμα τα ανθρώπινα δικαιώματα στην τουρκική καθημερινή πραγματικότητα.
<P>
Μετά το Ελσίνκι, οι σχέσεις μας σημείωσαν αρκετή πρόοδο. Υλοποιείται η στρατηγική προσέγγισης. Όπως συμβαίνει με όλες τις άλλες υποψήφιες χώρες, καθορίστηκαν προτεραιότητες και για την Τουρκία στο πλαίσιο της εταιρικής ενταξιακής σχέσης. Εφέτος, η Τουρκία ενέκρινε ένα εθνικό πρόγραμμα για την υιοθέτηση του κοινοτικού κεκτημένου που περιέχει, παρεμπιπτόντως, και το χρονοδιάγραμμα για την έκδοση νέων νομοθετικών διατάξεων που πολλοί ζήτησαν σήμερα. Οι νομοθετικές αυτές διατάξεις πρέπει να είναι εναρμονισμένες με το κοινοτικό κεκτημένο της Ευρωπαϊκής Ένωσης.
<P>
Θα συνεχίσουμε την στρατηγική προσέγγισης της Τουρκίας επί τη βάσει των αρχών του Ελσίνκι. Τούτο σημαίνει σαφώς ότι θα μπορέσει να τεθεί θέμα έναρξης διαπραγματεύσεων μόνον όταν θα έχουν εκπληρωθεί οι πολιτικοί όροι για την ένταξη. Υπογραμμίζω και πάλι ότι δεν γίνονται εκπτώσεις ως προς τους πολιτικούς όρους για την ένταξη στην Ευρωπαϊκή Ένωση - για κανένα σε ολόκληρο τον κόσμο.
<P>
Η λογική των αποφάσεών μας στο Ελσίνκι είναι ότι η Τουρκία πρέπει να έχει, με εξαίρεση τις διαπραγματεύσεις, σε όλους τους υπόλοιπους τομείς ίση μεταχείριση με τις άλλες υποψήφιες για ένταξη χώρες. Στην έκθεση Lamassoure επισημαίνεται η δύσκολη οικονομική κατάσταση στην Τουρκία. Θέλω να ενθαρρύνω την Τουρκία να συνεχίσει τις οικονομικές μεταρρυθμίσεις που συμφώνησε με το Διεθνές Νομισματικό Ταμείο. Εμείς θα απελευθερώσουμε το πρώτο μέρος της ενίσχυσης για την διαρθρωτική προσαρμογή ύψους 75 εκατ. ευρώ το συντομότερο δυνατόν.
<P>
Σε ό,τι αφορά την Κύπρο, εξακολουθούμε να υποστηρίζουμε με έμφαση ότι πρέπει να επαναληφθεί το συντομότερο δυνατόν η ειρηνευτική διαδικασία υπό την αιγίδα των Ηνωμένων Εθνών. Η Τουρκία υποσχέθηκε την υποστήριξή της για τη διαδικασία αυτή. Πρέπει όμως να πω καθαρά ότι η Ευρωπαϊκή Ένωση περιμένει αυτή η υποστήριξη να εκφρασθεί με συγκεκριμένα βήματα και να οδηγήσει όντως στην ανεύρεση λύσης.
<P>
Αισιοδοξώ ότι οι ενταξιακές διαπραγματεύσεις με την Κύπρο θα περατωθούν στη διάρκεια του επομένου έτους. Για τον λόγο αυτόν είναι ιδιαίτερα σημαντικό να καταβάλουν τα εμπλεκόμενα μέρη κάθε προσπάθεια προκειμένου να επιτευχθεί μία βιώσιμη πολιτική λύση. Τα στοιχεία της λύσης που θα ικανοποιούσαν τα αιτήματα και τα συμφέροντα όλων των ενεχομένων είναι γνωστά. Αυτό που χρειαζόμαστε είναι το πολιτικό θάρρος να εκμεταλλευθούμε την ευκαιρία για να λύσουμε τώρα το Κυπριακό. Η ευκαιρία τώρα είναι ανοιχτή, πρέπει όμως να πω καθαρά ότι αυτό δεν θα μείνει προφανώς έτσι για πολύν καιρό.
<P>
Η επίλυση του Κυπριακού θα ευνοούσε σαφώς την περαιτέρω εξέλιξη των σχέσεων της ΕΕ με την Τουρκία. Οι σχέσεις Ελλάδας-Τουρκίας έχουν βελτιωθεί σημαντικά και η Επιτροπή επιδοκιμάζει τα συμφωνηθέντα μέτρα δημιουργίας εμπιστοσύνης. Συγχαίρω θερμά τους δύο Υπουργούς Εξωτερικών Ισμαήλ Τζεμ και Γεώργιο Παπανδρέου για τις πρωτοβουλίες και τις επιτυχίες τους. Και οι δύο Υπουργοί Εξωτερικών συνέβαλαν σημαντικά στη δημιουργία θετικού κλίματος για περαιτέρω προόδους στην περιοχή.
<P>
Αναφορικά με τα προβλήματα που εξακολουθούν να υπάρχουν στην ευρωπαϊκή αμυντική πολιτική και πολιτική ασφαλείας, μόλις πριν από λίγες μέρες απηύθυνα έκκληση στην Τουρκία να συμβάλει το συντομότερο δυνατό σε μία εποικοδομητική λύση. Το πρόβλημα αυτό πρέπει να έχει λυθεί οπωσδήποτε πριν ακόμη από τη σύγκληση του Ευρωπαϊκού Συμβουλίου του Λάκεν τον Δεκέμβριο τρέχοντος έτους.
<P>
Εάν καταβληθούν περισσότερες προσπάθειες, πρέπει να είναι δυνατόν - και θεωρώ ότι είναι - να καταλήξουμε σε συμφωνία. Συνειδητοποιούμε πλήρως τα μελήματα της Τουρκίας, κυρίως ενόψει της ενδεχόμενης ανάληψης δράσεων στον γειτονικό της χώρο. Απευθύνω όμως έκκληση στους τούρκους εταίρους μας να καταστήσουν σύντομα δυνατή μία συμφωνία τηρώντας εποικοδομητική στάση. Πρέπει να αναμένουμε από μία χώρα που είναι υποψήφιο μέλος της Ευρωπαϊκής Ένωσης να μην μπλοκάρει ένα από τα σημαντικότερα σχέδια της Ευρωπαϊκής Ένωσης για το μέλλον, αλλά να το υποστηρίξει.
<P>
Κατά την άποψη της Επιτροπής, είναι σημαντικό να βελτιωθούν οι σχέσεις Τουρκίας-Αρμενίας προκειμένου να ενισχυθεί η ασφάλεια και η σταθερότητα στην περιοχή. Για τον λόγο αυτόν, η Επιτροπή επιδοκιμάζει τις πρόσφατες πρωτοβουλίες της κοινωνίας των πολιτών και στις δύο χώρες για την προσέγγιση των κατοίκων τους και την υπέρβαση του θλιβερού παρελθόντος με τη βοήθεια ανεξαρτήτων ιστορικών.
<P>
Χαιρετίζω τη γνωμοδότηση του Ευρωπαϊκού Κοινοβουλίου για το πρόγραμμα οικονομικής βοήθειας. Μπορούμε να εγκρίνουμε τις προτεινόμενες τροποποιήσεις. Επίσης, συμφωνώ με το Ευρωπαϊκό Κοινοβούλιο ιδιαίτερα ως προς το ότι πρέπει να ληφθεί μέριμνα για έναν αποτελεσματικό συντονισμό των διαφόρων οικονομικών πόρων και προγραμμάτων.
<P>
Είναι αλήθεια ότι τώρα διανύουμε προφανώς μία αποφασιστική φάση στις σχέσεις Ευρωπαϊκής Ένωσης και Τουρκίας. Με την έγκριση των εκθέσεων του κ. Lamassoure θα υπάρχουν πλέον μέχρι το τέλος του χρόνου όλα τα στοιχεία που είναι απαραίτητα για την στρατηγική προσέγγισης. Τότε θα μπορέσουμε να περάσουμε σε μία νέα φάση, κατά την οποία θα πρέπει να επικεντρώσουμε την προσοχή μας κυρίως στην υλοποίηση και την εντατικοποίηση της προετοιμασίας της Τουρκίας για την ένταξη.
<P>
(Χειροκροτήματα)

<SPEAKER ID=178 NAME="Πρόεδρος">
Η συζήτηση έληξε
<P>
Η ψηφοφορία θα διεξαχθεί αύριο στις 10.00.

<CHAPTER ID=10>
Φόρτωση και εκφόρτωση των φορτηγών πλοίων μεταφοράς φορτίου χύδην
<SPEAKER ID=179 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5-0326/2001) του κ. Rijk van Dam, εξ ονόματος της Επιτροπής Περιφερειακής Πολιτικής, Μεταφορών και Τουρισμού, σχετικά με την κοινή θέση του Συμβουλίου για την έγκριση οδηγίας του Ευρωπαϊκού Κοινοβουλίου και του Συμβουλίου περί του καθορισμού των απαιτήσεων και εναρμονισμένων διαδικασιών για την ασφαλή φόρτωση και εκφόρτωση των φορτηγών πλοίων μεταφοράς φορτίου χύδην (7193/1/2001 - C5-0292/2001 - 2000/0121(COD)).

<SPEAKER ID=180 LANGUAGE="NL" NAME="Van Dam">
. (NL) Κύριε Πρόεδρε, συζητούμε σήμερα την κοινή θέση του Συμβουλίου σε σχέση με την ασφαλή φόρτωση και εκφόρτωση των φορτηγών πλοίων μεταφοράς φορτίου χύδην. Στις 12 Φεβρουαρίου εφέτος συζητήσαμε το ζήτημα αυτό σε πρώτη ανάγνωση.
<P>
Η πρόταση οδηγίας της Επιτροπής υποβλήθηκε μετά από ένα μεγάλο αριθμό ατυχημάτων που συνέβησαν σε φορτηγά πλοία μεταφοράς φορτίου χύδην. Οι έρευνες απέδειξαν ότι πολλά από τα ατυχήματα αυτά οφείλονται στην κατάσταση των τοιχωμάτων του πλοίου. Οι ζημίες στα τοιχώματα μπορούν, σε συνδυασμό με την κίνηση των κυμάτων, να έχουν μοιραίες συνέπειες. Η έρευνα των διαδικασιών και της πρακτικής που ακολουθείται κατέδειξε ότι τα φορτηγά πλοία μεταφοράς φορτίου χύδην υφίστανται τακτικά βλάβες κατά τη φόρτωση και εκφόρτωση. Αποδείχτηκε επίσης ότι δεν λαμβάνεται σχεδόν κανένα μέτρο για την αποφυγή της ζημίας σε αυτά τα φορτηγά πλοία. Σε διεθνές επίπεδο έχει εκπονηθεί ένας κώδικας ο οποίος περιλαμβάνει διάφορες θεμελιώδεις αρχές ασφαλείας για τη φόρτωση και εκφόρτωση: είναι ο λεγόμενος Bulk Loading and Unloading-Code, γνωστός ως κώδικας BLU. Ο κώδικας αυτός προβλέπει διαδικασίες οι οποίες θα πρέπει να ακολουθούνται κατά τη φόρτωση και εκφόρτωση των φορτηγών πλοίων μεταφοράς φορτίου χύδην.
<P>
Δύο από τα σημαντικότερα ζητήματα είναι τα εξής: πρώτον, ο διορισμός υπευθύνου του τερματικού, δεύτερον, η δυνατότητα των λιμενικών αρχών να σταματήσουν τη φόρτωση και εκφόρτωση εάν παραστεί ανάγκη.
<P>
Παρά τις εκκλήσεις του Διεθνούς Ναυτιλιακού Οργανισμού (IMO) να μεταφερθεί στην εθνική νομοθεσία ο κώδικας BLU, αυτό δεν έχει συμβεί ακόμη μέχρι σήμερα σε πολλές χώρες. Η Ευρωπαϊκή Επιτροπή θέλει να υπάρξουν βελτιώσεις στο σημείο αυτό. Εξ ονόματος των 15 κρατών μελών θέλει να ανταποκριθεί στην έκκληση του ΙΜΟ και να δώσει νομικό καθεστώς στον κώδικα BLU.
<P>
Η πρόταση της Επιτροπής αποσκοπεί επομένως στην υιοθέτηση του κώδικα BLU από την κοινοτική νομοθεσία. Περιλαμβάνει επίσης την απαίτηση να δημιουργηθεί ένα σύστημα για την εξασφάλιση της ποιότητας στα τερματικά, έτσι ώστε η ποιότητα των φορτώσεων και εκφορτώσεων να βρίσκεται διαρκώς σε ικανοποιητικό επίπεδο. Το σύστημα αυτό προτείνεται επίσης ως σύστημα αντίστοιχο στην ξηρά του συστήματος ασφαλείας ISM, το οποίο ισχύει για τα φορτηγά πλοία μεταφοράς φορτίου χύδην στη θάλασσα.
<P>
Το Κοινοβούλιο κατά την πρώτη ανάγνωση αυτής της πρότασης στις 13 Φεβρουαρίου 2001 συμφώνησε με τη βασική ιδέα του και υποστήριξε 14 τροπολογίες σχετικά. Οι σημαντικότερες τροπολογίες αφορούσαν δύο ζητήματα:
<P>
Πρώτον, την υποχρέωση των αρμοδίων αρχών να επεμβαίνουν στη διαδικασία φόρτωσης και εκφόρτωσης εφόσον διαπιστώσουν ότι δημιουργείται κίνδυνος για το πλήρωμα ή το σκάφος.
<P>
Δεύτερον, τη βελτίωση της αμοιβαίας ενημέρωσης μεταξύ των εμπλεκομένων φορέων.
<P>
Το Συμβούλιο υιοθέτησε στην κοινή θέση του τις περισσότερες, 11 για την ακρίβεια, από αυτές τις τροπολογίες ή το πνεύμα τουλάχιστον αυτών των τροπολογιών.
<P>
Δηλαδή τρεις τροπολογίες δεν έγιναν δεκτές. Επιπλέον το Συμβούλιο προσέθεσε διάφορα στοιχεία στην πρόταση. Θα ήθελα να αναφερθώ εν συντομία τα στοιχεία αυτά, καθώς και τις τρεις τροπολογίες που δεν έγιναν δεκτές.
<P>
Πρώτον, τροποποιήθηκε κάπως το πεδίο εφαρμογής. Η οδηγία ισχύει τώρα για σκάφη τα οποία προσαράζουν σε λιμένα της Ευρωπαϊκής Ένωσης και δεν φορτώνονται ή εκφορτώνονται με δικό τους εξοπλισμό. Επιπλέον, οι υπεύθυνοι των τερματικών οφείλουν να περιορίζονται όσον αφορά τις επιθεωρήσεις και τη συλλογή πληροφοριών στους τομείς για τους οποίους είναι άμεσα αρμόδιοι.
<P>
Δεύτερον, το Συμβούλιο πραγματοποίησε ορισμένες τροποποιήσεις στο υποχρεωτικό σύστημα για την εξασφάλιση της ποιότητας. Για νέα σημεία φόρτωσης και εκφόρτωσης προστίθεται μία αρχική αναστολή, ενώ παρέχεται σε ήδη λειτουργούντα τερματικά τριετής περίοδος προκειμένου να ανταποκριθούν στις απαιτήσεις. Ένα άλλο νέο στοιχείο αποτελεί το γεγονός ότι εκτός από το ISO 90001:2000 επιτρέπονται και άλλα, ισότιμα συστήματα. Έτσι τερματικά τα οποία διαθέτουν ήδη ένα κατάλληλο σύστημα για την εξασφάλιση της ποιότητας δεν χρειάζεται να εγκαθιστούν διαφορετικά, δαπανηρά ισοδύναμα συστήματα.
<P>
Τρίτον, το Συμβούλιο συμπλήρωσε τις τροπολογίες οι οποίες βελτιώνουν την υποβολή εκθέσεων και την ενημέρωση μεταξύ των διαφόρων φορέων.
<P>
Τα τρία σημεία τα οποία δεν έκανε τελικά δεκτά το Συμβούλιο αφορούν μικρές τροποποιήσεις στην τροπολογία 13, στο άρθρο 10, παράγραφοι 1 και 2. Επιπλέον πραγματοποιήθηκαν διάφορες τροποποιήσεις στα παραρτήματα, με τις οποίες διαγράφονται ορισμένες περιττές διατάξεις και προστίθενται ορισμένες εγγυήσεις για την ασφάλεια.
<P>
Κύριε Πρόεδρε, έχοντας αξιολογήσει όλες τις τροποποιήσεις που πραγματοποίησε το Συμβούλιο, καταλήγω στο συμπέρασμα ότι το Συμβούλιο έλαβε υπόψη τις σημαντικότερες τροπολογίες του Κοινοβουλίου. Οι υπόλοιπες τροπολογίες δεν είναι και τόσο σημαντικές, το γεγονός δηλαδή ότι χρειάζεται μακρύτερη αναστολή της θέσης σε ισχύ και της εφαρμογής αυτής της νομικής πράξης. Για το λόγο αυτό εγώ και η Επιτροπή Μεταφορών του Κοινοβουλίου συνιστούμε να υιοθετήσουμε την κοινή θέση ως έχει και να ζητήσουμε την ταχεία εφαρμογή της στα κράτη μέλη.

<SPEAKER ID=181 LANGUAGE="IT" NAME="Fava">
Κύριε Πρόεδρε, η Ομάδα μας συμμερίζεται τη διαδρομή που διανύθηκε έως τώρα, συμφωνώντας με τον κ. Van Dam και το Συμβούλιο. Πιστεύουμε ότι η σύσταση αυτή αποτελεί ένα σημαντικό σταθμό ιδίως στο πεδίο της ασφάλειας στη ναυτιλία, πόσο μάλλον που η μνήμη μας παραδίδει έναν απολογισμό αρκετά ανησυχητικό: τα τελευταία δέκα χρόνια, από το 1990 έως το 1999, καταγράψαμε 146 βυθισμένα εμπορικά σκάφη, 780 νεκρούς από τα μέλη των πληρωμάτων και όλα αυτά στη φάση φορτοεκφόρτωσης αυτών των σκαφών.
<P>
Αυτή η οδηγία της Επιτροπής χρησιμεύει επιτέλους για την εναρμόνιση ενός νομοθετικού τομέα που στο παρελθόν υπήρξε αντικείμενο πολλών και πολύ επικίνδυνων εξαιρέσεων. Θα εναρμονίσουμε τις διαδικασίες φόρτωσης και εκφόρτωσης, τα εσωτερικά και εξωτερικά πρότυπα ασφαλείας των τερματικών σταθμών, τα επίπεδα ευθύνης στη στεριά και επί του σκάφους.
<P>
Είναι σημαντικό το ότι επιδιώχθηκαν όλα αυτά αυξάνοντας καταρχάς το επίπεδο της ποιότητας: εμείς πιστεύουμε ότι η ποιότητα είναι απαραίτητη και ουσιαστική προϋπόθεση για να μπορέσουν να θεσπιστούν πρότυπα ασφαλείας στο ύψος των απαιτήσεών μας. Είναι σημαντικό το ότι βρέθηκε αμέσως ένα σημείο ισορροπίας μεταξύ Κοινοβουλίου και Συμβουλίου, ένα σημείο ισορροπίας που επιπλέον σέβεται το πνεύμα των τροπολογιών που προτάθηκαν και εγκρίθηκαν από το Κοινοβούλιο.
<P>
Από σήμερα, οδεύουμε επιτέλους προς μία αυστηρότερη ευρωπαϊκή νομοθεσία, προς έναν κώδικα διαδικασιών που έχει το προσόν και την τόλμη να θέτει την ασφάλεια πάνω από κάθε άλλο συμφέρον, πάνω ακόμη κι από τα οικονομικά και δημοσιονομικά συμφέροντα. Αυτός είναι ο λόγος για τον οποίο δηλώνουμε απόλυτα ικανοποιημένοι από την έκβαση αυτής της εκθέσεως.

<SPEAKER ID=182 LANGUAGE="FI" NAME="Pohjamo">
Κύριε Πρόεδρε, θέλω να ευχαριστήσω τον εισηγητή van Dam για την επιτυχή έκθεση που εκπόνησε. Η αύξηση της ασφάλειας της θάλασσας απαιτεί συνεχείς δράσεις. Σημαντική δράση για τη βελτίωση της ασφάλειας στον τομέα της ναυτιλίας συνιστά η αύξηση της ασφάλειας στη φόρτωση και εκφόρτωση φορτηγών πλοίων μεταφοράς φορτίου χύδην. Όπως τα περισσότερα θέματα που αφορούν την ασφάλεια της θάλασσας, έτσι και οι πράξεις που υπογράφονται στο πλαίσιο του Διεθνούς Ναυτιλιακού Οργανισμού είναι προαιρετικές. Επειδή στις μέρες μας ο κώδικας σπανίως εφαρμόζεται, καλόν είναι να ενσωματωθεί στην κοινοτική νομοθεσία. Η βελτίωση της φόρτωσης και εκφόρτωσης φορτηγών πλοίων μεταφοράς φορτίου χύδην καθώς και της λειτουργικότητας των λιμένων προωθούν επίσης την ανάπτυξη των συνδυασμένων μεταφορών. Παράλληλα με την προσπάθεια να καταστήσουμε τους κανόνες αυστηρότερους, θα πρέπει να μεριμνήσουμε ώστε οι λύσεις που πρέπει να δοθούν να είναι ρεαλιστικές και εφαρμόσιμες.
<P>
Σύμφωνα με τον εισηγητή το μεγαλύτερο μειονέκτημα της θέσης του Συμβουλίου είναι ότι δεν είναι απαραίτητη η διαβίβαση πληροφοριών που αφορούν όλες τις ζημίες στην κατασκευή ή τον εξοπλισμό του πλοίου. Επιπλέον θα ήθελα να επιστήσω την προσοχή στο γεγονός ότι είναι ανεπαρκείς οι λύσεις που έχουν δοθεί μόνο στο πλαίσιο της Ένωσης σχετικά με την αύξηση της ασφάλειας στη θάλασσα. Τα ζητήματα της ασφάλειας και της ευθύνης πρέπει να επιλυθούν σε διεθνές επίπεδο, στο πλαίσιο των δυνατοτήτων που δημιουργούνται. Το θέμα πρέπει να προωθηθεί με ταχείς ρυθμούς, παρόλο που το Συμβούλιο δεν συμπεριέλαβε στην κοινή του θέση όλες τις προτάσεις που ψήφισε το Κοινοβούλιο κατά την πρώτη ανάγνωση. Η Ομάδα εγκρίνει την κοινή θέση αυτούσια.

<SPEAKER ID=183 LANGUAGE="FR" NAME="Lamy">
. (FR) Κύριε Πρόεδρε, η Επιτροπή χαιρετίζει την έκθεση που εκπονήθηκε από την Επιτροπή Περιφερειακής Πολιτικής, Μεταφορών και Τουρισμού, όσον αφορά τη πρόταση οδηγίας για τον καθορισμό απαιτήσεων και εναρμονισμένων διαδικασιών για την ασφαλή φόρτωση και εκφόρτωση φορτηγών πλοίων μεταφοράς φορτίου χύδην. Επιθυμώ ειδικότερα να ευχαριστήσω ιδιαιτέρως τον κ. van Dam για την έκθεσή του και για τη βοήθεια που προσέφερε στην Επιτροπή όσον αφορά τις προσπάθειές της να αυξήσει την ασφάλεια των φορτηγών πλοίων μεταφοράς χύδην φορτίου. Η οδηγία αυτή θα επιτρέψει τη μεταφορά στην κοινοτική νομοθεσία του κώδικα του Διεθνούς Ναυτιλιακού Οργανισμού, ο οποίος ισχύει σήμερα σε θέματα ασφάλειας της φόρτωσης και εκφόρτωσης αυτών των πλοίων, καθώς και ορισμένα τμήματα της σύμβασης για την ασφάλεια της ανθρώπινης ζωής στη θάλασσα. Ο κώδικας αυτός, που είναι στην πραγματικότητα μια σύσταση, καθιερώθηκε από τον ΔΝΟ το 1997, αλλά μέχρι σήμερα δεν έχει εφαρμοστεί σε μεγάλο βαθμό. Από τη στιγμή που η εφαρμογή του θα γίνει υποχρεωτική σε όλους τους λιμένες της Ένωσης, ο κώδικας θα χρησιμοποιείται πολύ περισσότερο και θα συμβάλει κατά συνέπεια στην ασφάλεια όλων των φορτηγών πλοίων μεταφοράς φορτίου χύδην που δένουν σε κοινοτικούς λιμένες. Όπως είπε ο εισηγητής, η οδηγία αυτή στοχεύει στην καταπολέμηση του φαινομένου εξαφάνισης των φορτηγών πλοίων μεταφοράς φορτίου χύδην, δηλαδή σε περίπτωση ναυαγίου των πλοίων αυτών, στα οποία συμβαίνει να διαλύονται ξαφνικά στα ανοιχτά και να βυθίζονται σε λίγα λεπτά, με αποτέλεσμα τις απώλειες πολλών ανθρώπινων ζωών. Όπως είπε ο κ. Fava, οι στατιστικές είναι δυστυχώς αρκετά σαφείς: στη διάρκεια των δέκα τελευταίων ετών, τα ναυάγια αυτά προκάλεσαν την απώλεια 134 πλοίων και το θάνατο 743 ατόμων, ενώ διαπιστώνουμε μια σταθερή τάση όσον αφορά τη μέση ηλικία και το ετήσιο συνολικό απόβαρο των πλοίων που εξαφανίστηκαν. Έπρεπε λοιπόν να αντιμετωπίσουμε αυτό το ζήτημα ασφάλειας των φορτηγών πλοίων μεταφοράς φορτίου χύδην, και αποδείχτηκε ότι οι άσχημες μέθοδοι φόρτωσης και εκφόρτωσης θεωρούνται μία από τις βασικές αιτίες αυτών των τραγικών ατυχημάτων. Η οδηγία, όπως είπε ο εισηγητής, δημιουργήθηκε με σκοπό οι εργασίες χειρισμού του φορτίου στους λιμένες μας να σέβονται αυστηρούς κανόνες, κατά τρόπο που να αποφεύγεται η πρόκληση ζημιών στο πλοίο κατά τη διάρκεια της φόρτωσης ή της εκφόρτωσης βαρέων φορτίων χύδην. Πριν και κατά τις εργασίες φόρτωσης και εκφόρτωσης, το πλήρωμα του πλοίου και το προσωπικό της αποβάθρας πρέπει να είναι σε επαφή και να συμφωνούν, ενώ πρέπει να έχει συμφωνηθεί εκ των προτέρων ένα σχέδιο όσον αφορά τον τρόπο εκτέλεσης της φόρτωσης και της εκφόρτωσης. Τα βαριά μηχανήματα που χρησιμοποιούνται πολύ συχνά σε αυτές τις εργασίες απαιτούν προσοχή στο χειρισμό και στις περιπτώσεις που υπάρχει διαφωνία ανάμεσα στις δύο πλευρές, το πλήρωμα του πλοίου και το προσωπικό της αποβάθρας, η αρμόδια αρχή πρέπει να παρεμβαίνει και να διακόπτει τις εργασίες προκειμένου να μην υφίστανται ζημιές τα πλοία. Η Επιτροπή είναι επομένως ιδιαίτερα ικανοποιημένη που το Κοινοβούλιο εξετάζει το ενδεχόμενο να δεχτεί την κοινή θέση του Συμβουλίου χωρίς τροποποιήσεις, διότι από τη στιγμή που θα εγκριθεί γρήγορα, η σημαντική αυτή οδηγία θα μπορέσει να τεθεί σε ισχύ το συντομότερο δυνατόν. Αυτό αποδεικνύει επίσης ότι όσον αφορά ευαίσθητα ζητήματα θαλάσσιας ασφάλειας, το Ευρωπαϊκό Κοινοβούλιο και το Συμβούλιο είναι σε θέση να φτάσουν γρήγορα σε απόφαση με τη μεγαλύτερη δυνατή συνοχή και η Επιτροπή ελπίζει ότι η συνοχή που εκδηλώθηκε στη προκειμένη περίπτωση θα μπορέσει να εκδηλωθεί εκ νέου σε άλλα μεγάλα θέματα της ημερήσιας διάταξης.

<SPEAKER ID=184 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο στις 10.00.

<CHAPTER ID=11>
Διατυπώσεις υποβολής δηλώσεων για τα πλοία κατά τον κατάπλου και απόπλου από κοινοτικούς λιμένες
<SPEAKER ID=185 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5-0327/2001) του κ. Ari Vatanen, εξ ονόματος της Επιτροπής Περιφερειακής Πολιτικής, Μεταφορών και Τουρισμού σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου σχετικά με τις διατυπώσεις υποβολής δηλώσεων για τα πλοία κατά τον κατάπλου και τον απόπλου από τους κοινοτικούς λιμένες (COM(2001) 46 - C5-0051/2001 - 2001/0026(COD)).

<SPEAKER ID=186 LANGUAGE="FI" NAME="Vatanen">
. (FI) Κύριε Πρόεδρε, κύριε Επίτροπε, αγαπητοί λιγοστοί συνάδελφοι που παραμένετε ακόμη ξύπνιοι, η ευρωπαϊκή οικονομική ολοκλήρωση συνιστά σκοπό που αποδέχονται ανενδοίαστα ακόμη και οι περισσότεροι τιμητές της πολιτικής ενοποίησης. Η προώθηση των θαλάσσιων μεταφορών μικρών αποστάσεων ευνοείται ιδιαίτερα, διότι το περιβάλλον πρέπει απαραιτήτως να διατηρηθεί και να μειωθεί σημαντικά η κυκλοφοριακή συμφόρηση στους δρόμους μας. Η πρόταση της Επιτροπής για τη θέσπιση ενός κοινού λιμενικού εντύπου συνιστά λογικό βήμα προς την απλοποίηση των λιμενικών διατυπώσεων, παρόλο που αυτή τη φορά δεν εγείρει πολιτικά πάθη. Αξίζει να αναφερθεί ότι τα έντυπα που χρησιμοποιούνται αυτή τη στιγμή ποικίλλουν πολύ ανάμεσα στα κράτη μέλη. Η πρόταση οδηγίας σημαίνει ότι τα έντυπα FAL του Διεθνούς Ναυτιλιακού Οργανισμού θα πρέπει πάντοτε να γίνονται αποδεκτά στα λιμάνια μας. Μάλιστα αυτή τη φορά η Επιτροπή μάς υποβάλλει πρόταση που δεν αυξάνει καθόλου τη γραφειοκρατία. Κάτι τέτοιο θα μπορούσε να συμβαίνει συχνότερα. Αυτό προκύπτει από το γεγονός ότι τα κράτη μέλη δεν υποχρεούνται να υποβάλλουν κανένα έντυπο. Αντιθέτως, εάν το κράτος μέλος θεωρήσει απαραίτητο να λάβει πληροφορίες που καλύπτονται από την πρόταση οδηγίας, τότε πρέπει πάντοτε να δέχεται έντυπα FAL.
<P>
Υποστηρίζω την πρόταση της Επιτροπής και θεωρώ ότι πρέπει να την αντιμετωπίσουμε θετικά. Πραγματοποίησα κάποιες τροπολογίες τεχνικής φύσεως, οι οποίες συνάδουν με την προσωρινή θέση του συμβουλίου υπουργών. Πιστεύω ότι θα μπορούσαμε τώρα κατ' εξαίρεση να διευθετήσουμε το θέμα σε μία ανάγνωση. Ευχαριστώ τα μέλη της Επιτροπής Περιφερειακής Πολιτικής, Μεταφορών και Τουρισμού, τα οποία κατόρθωσαν να συγκρατήσουν τις έμφυτες πολιτικές ορμές που καιροφυλακτούν μέσα σε όλους μας, και τελικά δεν προέβησαν σε δικές τους τροπολογίες. Η τοποθέτηση της σφραγίδας μας παντού δεν πρέπει τελικά να προκαλεί σύγχυση ακόμη και στους στόχους, ούτε να πλήττει τα χρονοδιαγράμματα. Αυτή τη φορά αποφύγαμε το σκόπελο παραδειγματικά.
<P>
Η κοινή υιοθέτηση των εντύπων IMO FAL προωθεί την καλή λειτουργία της κοινής αγοράς και η βελτίωσή της είναι οπωσδήποτε ευπρόσδεκτη. Δεν θα ήθελα επουδενί να υπερτιμήσω τη σημασία της, επειδή βασικά πρόκειται για ένα μικρό μέρος ενός ευρύτερου συνόλου. Οι λιμένες δεν γίνονται δυναμικοί μόνο με την ενιαιοποίηση των εντύπων, αλλά και με την εντατικοποίηση του ανταγωνισμού. Η σημασία της έκθεσης εξαρτάται σε μεγάλο βαθμό από το εάν έχουμε το θάρρος να εγκρίνουμε επιπλέον την πρόταση της Επιτροπής σχετικά με την απελευθέρωση των λιμενικών υπηρεσιών, χωρίς όμως να την αποδυναμώσουμε, εξαιρώντας ολόκληρους τομείς υπηρεσιών. Ελπίζω ότι το Κοινοβούλιο θα συνεχίσει την οικοδόμηση της Ευρώπης μέσω της άρσης των μονοπωλίων. Σε αυτό το σημείο κοιτάζω, με τρόπο συμβολικό που επικαλείται τη μεγάλη εκτίμησή μου, προς την κατεύθυνση του συναδέλφου Jarzembowski.
<P>
Τέλος θα ήθελα επίσης να επιστήσω την προσοχή στο θέμα της συνεργασίας Επιτροπής-Συμβουλίου. Η Ευρώπη έχει ανάγκη από εποικοδομητικές δράσεις και λιγότερο από ανταγωνισμούς που ενέχουν πολιτικά κίνητρα. Είμαι πεπεισμένος ότι μπορούμε να βελτιώσουμε την κατάσταση της θαλάσσιας κυκλοφορίας με δράσεις που προτάθηκαν τώρα. Το τιμόνι βρίσκεται στα χέρια σας, αγαπητοί συνάδελφοι. Ας οδηγήσουμε την Ευρώπη σε ανταγωνιστικότερα λιμάνια!

<SPEAKER ID=187 LANGUAGE="ES" NAME="Miguιlez Ramos">
Κύριε Πρόεδρε, η Ομάδα του Ευρωπαϊκού Σοσιαλιστικού Κόμματος θα ήθελε να εκφράσει την υποστήριξή της προς αυτήν την πρόταση της επιτροπής, καθώς επίσης και προς την έκθεση του κ. Vatanen, ο οποίος αφού απέδειξε την πείρα του ως οδηγός σε αυτοκινητόδρομους σε ολόκληρο τον κόσμο, τώρα μας εκπλήσσει με τις γνώσεις του σχετικά με ένα τόσο φλέγον θέμα όπως είναι οι θαλάσσιες μεταφορές και τις δηλώσεις που θα πρέπει να υποβάλουν τα πλοία κατά τον κατάπλου και απόπλου από τους λιμένες μας.
<P>
Σιγά σιγά, όλοι όσοι βρισκόμαστε εδώ σήμερα, ο κ. Vatanen, εγώ η ίδια και όλοι εσείς οικοδομούμε μια κοινή Ευρώπη. Είναι αλήθεια πως έχουμε ήδη καθυστερήσει δεκαοκτώ χρόνια από εκείνη την 1η Ιανουαρίου 1983, που πλέον δεν μας φαντάζει τόσο μακρινή, όταν τα κοινοτικά θεσμικά όργανα και τα τότε δέκα κράτη μέλη είχαν εγκρίνει την Ενιαία Πράξη.
<P>
Αναμφίβολα, η ομοιογένεια των τυπικών διαδικασιών πληροφόρησης θα συμβάλει στη βελτίωση των θαλάσσιων μεταφορών μεταξύ των διαφόρων λιμένων των κρατών μελών, συμβάλλοντας κατ' αυτόν τον τρόπο στην προώθηση των θαλασσίων μεταφορών μικρών αποστάσεων. Ευνοώντας τις θαλάσσιες εμπορευματικές μεταφορές θα απελευθερώσουμε σε κάποιον βαθμό τους αυτοκινητόδρομούς μας από την τεράστια κυκλοφορία. Λυπούμαστε μόνο που σε αυτήν την πρόταση, όπως ακριβώς το επισημαίνει και ο εισηγητής, κ. Vatanen, στην αιτιολογική του έκθεση δεν περιλαμβάνονται τα επικίνδυνα εμπορεύματα.
<P>
Ζητάμε από την Επιτροπή να μην περιοριστεί αυτή η τυποποίηση πληροφόρησης μόνο σε κοινοτικό επίπεδο. Η Κοινότητα θα πρέπει να ζητήσει να είναι κοινή αυτή η πληροφόρηση σε διεθνές επίπεδο, ωθώντας τη Σύμβαση FAL του Διεθνούς Ναυτιλιακού Οργανισμού. Ζητάμε επίσης από τα κράτη μέλη που δεν το έχουν κάνει ακόμη, να κυρώσουν την εν λόγω σύμβαση, παρότι η πρόταση της Επιτροπής δεν καθιστά την κύρωση αυτής της σύμβασης υποχρεωτική.
<P>
Κλείνω συγχαίροντας τον εισηγητή, κ. Vatanen, για το θαυμάσιο έργο του.

<SPEAKER ID=188 LANGUAGE="FI" NAME="Pohjamo">
Κύριε Πρόεδρε, καταρχάς θα ήθελα κι εγώ να ευχαριστήσω τον εισηγητή κ. Vatanen για την καλή προετοιμασία του θέματος, η οποία αποσκοπεί να προωθήσει περαιτέρω το συγκεκριμένο σημαντικό θέμα με ταχείς ρυθμούς. Η αποτελεσματική ενιαία αγορά προϋποθέτει ευκολία και πιο ενιαιοποιημένες πρακτικές στον τομέα των μεταφορών. Ωστόσο οι υποχρεώσεις υποβολής δηλώσεων απόπλου και κατάπλου στους λιμένες διαφέρουν πολύ μεταξύ τους στα διάφορα κράτη μέλη. Τα περισσότερα κράτη μέλη έχουν ήδη υπογράψει τη Σύμβαση του Διεθνούς Ναυτιλιακού Οργανισμού για τη διευκόλυνση της ναυτιλιακής κίνησης. Η εξεταζόμενη πρόταση οδηγίας συνιστά καλό παράδειγμα, ότι πρακτικές αναγνωρισμένες και καθιερωμένες τοποθετούνται απευθείας στη βάση της νομοθεσίας. Θεωρώ ότι παράλληλα με την αύξηση της ασφάλειας των θαλάσσιων μεταφορών είναι σημαντικό να διευκολυνθούν οι πρακτικές διαδικασίες. Οι σαφείς, ομοιόμορφες αλλά ευέλικτες διαδικασίες καθιστούν τις θαλάσσιες μεταφορές μια ελκυστική εναλλακτική λύση στον τομέα των μεταφορών. Η επίδρασή τους μπορεί μάλιστα να είναι ιδιαίτερα θετική στις θαλάσσιες μεταφορές μικρών αποστάσεων. Με τη βελτίωση της λειτουργικότητας των λιμενικών πρακτικών διευκολύνεται και η ανάπτυξη των συνδυασμένων μεταφορών. Επειδή χρησιμοποιούνται διάφορα έντυπα, η προσοχή μας πρέπει να στραφεί στην αυξημένη ωφέλεια από τα ηλεκτρονικά μέσα επικοινωνίας.
<P>
Το θετικό στην πρόταση είναι η επιδίωξη να αποτελέσει σύντομα η οδηγία μέρος της νομοθεσίας. Ο εισηγητής έχει υποβάλει εύστοχες τροπολογίες στην πρόταση οδηγίας. Η Ομάδα μας υποστηρίζει την έγκριση της έκθεσης και την ταχεία περαιτέρω προώθηση του θέματος.

<SPEAKER ID=189 LANGUAGE="FR" NAME="Lamy">
. (FR) Κύριε Πρόεδρε, θα ήθελα, στο σημείο αυτό επίσης, να συγχαρώ τον κ. Vatanen για αυτή την πολύ καλή έκθεση, καθώς και τις άλλες συνεισφορές στη συζήτηση, να πω επίσης με ικανοποίηση ότι όλα τα θεσμικά όργανα μελέτησαν την πρόταση αυτή πολύ σύντομα και ότι θα είναι δυνατόν να φτάσουμε σύντομα σε συμφωνία όσο αφορά το θέμα αυτό, όπως και το προηγούμενο. Αυτό δείχνει τη σημασία που αποδίδουμε στο εξής στις θαλάσσιες μεταφορές μικρών αποστάσεων. Εδώ και κάποια χρόνια, η Κοινότητα θέσπισε μια ολοκληρωμένη στρατηγική που αποσκοπεί στη μετατροπή των θαλάσσιων μεταφορών μικρών αποστάσεων σε λύση βιώσιμη και ρεαλιστική για την υποκατάσταση των αμιγώς οδικών μεταφορών. Αυτή η στρατηγική ενισχύθηκε άλλωστε στη Λευκή Βίβλο για την ευρωπαϊκή πολιτική μεταφορών μέχρι το 2010. Μία από τις πτυχές αυτής της στρατηγικής συνίσταται στην υπέρβαση των εμποδίων που δυσχεραίνουν την ανάπτυξη των θαλάσσιων μεταφορών μικρών αποστάσεων. Ωστόσο, η πρόσφατη καταγραφή των εν λόγω εμποδίων, στην οποία προβήκαμε, έδειξε ότι η πολυπλοκότητα των συναφών με τα έγγραφα διοικητικών διαδικασιών θεωρείται ως ένα από τα κύρια δύσκολα εμπόδια. Ο κ. Vatanen είχε την ευγένεια να πει ότι η Επιτροπή, για μια φορά, επιτίθεται στη γραφειοκρατία. Της αφήνω την ευθύνη για αυτό το εγχείρημα. Η Επιτροπή παρουσίασε συνεπώς μια πρόταση η οποία στοχεύει στην απλούστευση ορισμένων διοικητικών διατυπώσεων. Επιλέξαμε να επικεντρωθούμε στις συνήθεις διαδικασίες στις οποίες πρέπει να υποβάλλονται τα πλοία κάθε φορά που καταπλέουν σε έναν λιμένα ή αποπλέουν από αυτόν. Οι διαδικασίες που ισχύουν σήμερα δεν είναι καθαυτές παράλογες αλλά οι τρόποι συμμόρφωσης προς αυτές είναι τόσο διαφορετικές από ένα κράτος μέλος σε ένα άλλο που αποτελούν συχνά πηγές σύγχυσης για τους πλοιοκτήτες και τους φορείς εκμετάλλευσης. Επιπλέον, ο Διεθνής Ναυτιλιακός Οργανισμός επεξεργάστηκε ορισμένα τυποποιημένα έντυπα προκειμένου να καταστήσει ομοιόμορφες αυτές τις διαδικασίες, και θεωρούμε λοιπόν ότι μια τυποποίηση ήταν αναγκαία, έτσι ώστε τα πλοία να ξέρουν ποιες πληροφορίες πρέπει να παρουσιάσουν στις αρχές, με ποιο τρόπο πρέπει να το κάνουν και αυτό, ανεξάρτητα από το λιμάνι στο οποίο καταπλέουν. Δεδομένου ότι υπάρχουν ήδη τυποποιημένα έντυπα που αναγνωρίζονται διεθνώς, ακολουθήσαμε την απλή λύση: να τα χρησιμοποιήσουμε. Αυτό επίσης θα ανοίξει πιθανώς το δρόμο για την παγκόσμια εφαρμογή των εντύπων του ΔΝΟ. Αυτή η πρόταση απλοποιεί συνεπώς τις περίπλοκες διοικητικές διαδικασίες που είναι αναγκαίες στον τομέα των θαλάσσιων μεταφορών. Δεν επιβάλλει νέες υποχρεώσεις στους πλοιοκτήτες. Τους επιτρέπει μάλλον να διεκπεραιώσουν, με απλοποιημένο και εναρμονισμένο τρόπο, ορισμένες διατυπώσεις υποβολής δηλώσεων. Καθώς οι δηλώσεις αυτές είναι όμοιες ανεξάρτητα από τη σημαία ή τον τομέα δραστηριότητας, δεν υπάρχει λόγος να εξαιρέσουμε ορισμένες εξ αυτών από το πεδίο εφαρμογής της πρότασής μας, η οποία εφαρμόζεται εξίσου καλά τόσο στην ακτοπλοΐα μικρών αποστάσεων όσο και στην ακτοπλοΐα ανοικτής θάλασσας. Η πρότασή μας μάλιστα δεν θα κάνει διάκριση μεταξύ των σημαιών.
<P>
Ευχαριστώ και πάλι τον κ. Vatanen. Χάρη στις τροπολογίες που παρουσίασε στην έκθεσή του, θα μπορέσουμε, όπως εκτιμούμε, να φτάσουμε σε συμφωνία με το Συμβούλιο με σκοπό την έγκριση της πρότασης αυτής κατά την πρώτη ανάγνωση. Πρόκειται για ένα καλό νέο για το οποίο σας είμαστε ευγνώμονες.

<SPEAKER ID=190 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο στις 10.00.

<CHAPTER ID=12>
Προσχώρηση στον ΠΟΕ
<SPEAKER ID=191 NAME="Πρόεδρος">
Η ημερήσια διάταξη προβλέπει την κοινή συζήτηση των ακόλουθων δύο εκθέσεων:
<P>
(A5-0366/2001) του κ. Per Gahrton, εξ ονόματος της Επιτροπής Βιομηχανίας, Εξωτερικού Εμπορίου, Έρευνας και Ενέργειας, σχετικά με την πρόταση απόφασης του Συμβουλίου με την οποία καθορίζεται η θέση της Κοινότητας στην Υπουργική Διάσκεψη που προβλέπει η ιδρυτική συμφωνία του Παγκόσμιου Οργανισμού Εμπορίου, σχετικά με την προσχώρηση της Λαϊκής Δημοκρατίας της Κίνας στον Παγκόσμιο Οργανισμό Εμπορίου (COM (2001) 517 - C5-0487/2001 - 2001/0218(CNS))·
<P>
(A5-0367/2001) του κ. Per Gahrton, εξ ονόματος της Επιτροπής Βιομηχανίας, Εξωτερικού Εμπορίου, Έρευνας και Ενέργειας, σχετικά με την πρόταση απόφασης του Συμβουλίου που αφορά τη θέση της Κοινότητας στην Υπουργική Διάσκεψη που θεσπίστηκε από τη συμφωνία για την ίδρυση του Παγκόσμιου Οργανισμού Εμπορίου όσον αφορά την προσχώρηση του χωριστού τελωνειακού εδάφους της Ταϊβάν, Πενγκού, Κινμέν και Ματσού (Κινεζική Ταϊπέι) στον Παγκόσμιο Οργανισμό Εμπορίου (COM(2001) 518 - C5-0488/2001 - 2001/0216(CNS)).

<SPEAKER ID=192 LANGUAGE="SV" NAME="Gahrton">
. (SV) Κύριε Πρόεδρε, η προσχώρηση της Λαϊκής Δημοκρατίας της Κίνας στον ΠΟΕ αποτελεί αναμφίβολα ένα από τα μεγαλύτερα πειράματα και ένα από τα πλέον επικίνδυνα σχέδια της εποχής μας. Η Λαϊκή Δημοκρατία της Κίνας, η οποία εξακολουθεί να κυβερνάται από ένα κομμουνιστικό κόμμα, θα συμμετέχει πλέον σε αυτό που θα μπορούσαμε να αποκαλέσουμε προμαχώνα της οικονομίας της αγοράς: τον ΠΟΕ. Σύμφωνα με την Επιτροπή, η προσχώρηση της Κίνας στον ΠΟΕ αποτελεί θρίαμβο για την ΕΕ. Μας λέει η Επιτροπή ότι αποτελεί μονόδρομο για την απελευθέρωση της αγοράς. Για την ΕΕ, μας λέει, η προσχώρηση της Κίνας στον ΠΟΕ θα αποτελέσει τεράστιο κέρδος όσον αφορά τις δυνατότητες διασφάλισης των δικαιωμάτων της, χωρίς να πραγματοποιηθούν μεγάλες αλλαγές ως προς τις δικές μας δεσμεύσεις απέναντι στην Κίνα.
<P>
Είναι όντως μονόδρομος αυτό που περιγράφεται στην πρόταση της Επιτροπής. Η Κίνα οφείλει να προσαρμοστεί, ενώ η ΕΕ δεν χρειάζεται να κάνει τίποτα ιδιαίτερο. Θα καταργηθούν ορισμένοι ποσοτικοί περιορισμοί που ισχύουν για την Κίνα, πράγμα που είναι ωστόσο σχετικά ασήμαντο.
<P>
Εάν πιστέψουμε τους χαρακτηρισμούς της Επιτροπής στο σημείο 13, η προσχώρηση της Κίνας στον ΠΟΕ είναι καλή για την κινεζική οικονομία. Στο σημείο αυτό έχω πολλά ερωτηματικά. Είναι προφανές ότι η Επιτροπή οφείλει να προασπίζεται τα συμφέροντα της ΕΕ, διερωτώμαι όμως εάν έχει περάσει η φάση στη διαδικασία της παγκοσμιοποίησης κατά την οποία η εμπορική πολιτική μπορεί να συγκρίνεται με ποδοσφαιρικούς αγώνες, στους οποίους στόχος είναι η νίκη χωρίς να ενδιαφέρεται κανείς για την αντίπαλη ομάδα. Για το λόγο αυτό θεωρώ πολύ περίεργο το γεγονός ότι η Επιτροπή ούτε λέξη δεν κάνει στην πρότασή της για το γεγονός ότι η προσχώρηση μπορεί να δημιουργήσει προβλήματα στην άλλη πλευρά, δηλαδή τη Λαϊκή Δημοκρατία της Κίνας.
<P>
Θα ήθελα εν συντομία να αναφέρω ορισμένα γεγονότα τα οποία καταδεικνύουν ότι μπορεί να προκύψουν ορισμένα προβλήματα για αυτήν την μεγάλη, αν και ακόμα υπανάπτυκτη, χώρα. Στην Κίνα ακούγονται κριτικές. Όταν επισκέφθηκα για τελευταία φορά την χώρα αυτή ως προεδρεύων της αντιπροσωπείας του Ευρωπαϊκού Κοινοβουλίου, είχα την ευκαιρία να συναντηθώ στο περιθώριο της επίσκεψης με το συγγραφέα βιβλίων τα οποία επικρίνουν έντονα την προσχώρηση της Κίνας στον ΠΟΕ. Πρόκειται για δύο βιβλία τα οποία εκδόθηκαν νόμιμα και φυσικά στην Κινεζική. Ο τίτλος του ενός βιβλίου είναι στα αγγλικά Collision: Globalisation and Chinas Reality Choice (Σύγκρουση: Παγκοσμιοποίηση και η πραγματική επιλογή της Κίνας). Ο συγγραφέας, οικονομολόγος στην πανεπιστημιακή σχολή αεροναυπηγικής του Πεκίνου, υποστηρίζει ότι η Κίνα θα είναι ο χαμένος απέναντι σε ένα σύστημα στο οποίο δεσπόζουν οι πολυεθνικές επιχειρήσεις. Ενδιαφέρεται, αναφέρει, για τις κατώτερες κοινωνικές τάξεις και θεωρεί ότι οι πολυεθνικοί γίγαντες θα καταπιούν τις κινεζικές επιχειρήσεις, γεγονός που θα πλήξει τις φτωχότερες κοινωνικές ομάδες στην Κίνα. Κύριο επιχείρημά του είναι ότι η Κίνα δεν είναι ώριμη για την προσχώρηση στον ΠΟΕ. Η κινεζική οικονομία δεν είναι αρκετά ισχυρή, ενώ χαμένοι της υπόθεσης θα είναι οι φτωχότεροι πολίτες, οι οποίοι θα αντιμετωπίσουν την ανεργία και την κοινωνική ανασφάλεια. Το βιβλίο αυτό έκανε πάταγο στην Κίνα όταν κυκλοφόρησε πέρυσι. Έγινε αναφορά σε αυτό στην εσωτερική εφημερίδα του Υπουργείου Εμπορίου. Έλαβε πολλές θετικές κριτικές.
<P>
Ο τίτλος του δεύτερου βιβλίου είναι στα αγγλικά China in the Shadow of Globalisation (Η Κίνα στη σκιά της παγκοσμιοποίησης) και προειδοποιεί ότι η προσχώρηση στον ΠΟΕ μπορεί να οδηγήσει στη διαίρεση της Κίνας σε πέντε μέρη. Πρόκειται για ένα από τα σενάρια τα οποία φοβίζει περισσότερο τους κινέζους ηγέτες. Η δυνατότητα να επικρατήσει χάος μετά από την προσχώρηση, έτσι ώστε η χώρα να κατατεμαχιστεί, φοβίζει έντονα τους Κινέζους.
<P>
Παρόλο που η Κίνα δεν αποτελεί δημοκρατία και - για να το εκφράσω ήπια - δεν διαθέτει απόλυτη ελευθερία έκφρασης, και παρόλο που η κινεζική κυβέρνηση υποστηρίζει τη προσχώρηση στον ΠΟΕ, επιτρέπεται να εκδίδονται τέτοιου είδους βιβλία. Αυτό σημαίνει ότι επικρατεί ανησυχία - έντονη ανησυχία - στην κινεζική κοινωνία. Είναι φυσικό να επικρατεί ανησυχία για τις συνέπειες που η προσχώρηση μπορεί να έχει στο κυβερνών κόμμα. Αρκεί να δει κανείς στο Διαδίκτυο. Υπάρχουν πολλές ιστοθέσεις, όπως η China Online, η South China Morning Post και άλλες. Αυτές παρέχουν πολλές πληροφορίες σχετικά με τις απόψεις διαφόρων αναλυτών, εντός και εκτός Κίνας, σχετικά με τις συνέπειες της προσχώρησης στον ΠΟΕ.
<P>
Η China Online ανέφερε τον Αύγουστο εφέτος για παράδειγμα ότι υπολογίζεται πως το 18% του συνόλου των εργαζομένων στο δημόσιο τομέα είναι περιττό. Οι εργαζόμενοι αυτοί θα καταστούν ακόμη περισσότερο περιττοί μετά την προσχώρηση στον ΠΟΕ, αναφέρει η China Online. Η ανεργία στις αστικές περιοχές υπολογίζεται ότι ξεπερνά ήδη το 15%. Στην έκθεση αυτή στην China Online αναφέρεται περαιτέρω ότι η ανεργία θα αυξηθεί ακόμα περισσότερο εξαιτίας της προσχώρησης στον ΠΟΕ. Οι προοπτικές για τη δημιουργία νέων θέσεων απασχόλησης είναι ελάχιστες, καθώς οι απολυόμενοι προέρχονται συχνά από το γηραιότερο, μη καταρτισμένο εργατικό δυναμικό. Το 30% του εργατικού δυναμικού στον γεωργικό τομέα είναι περιττό, σύμφωνα με την China Online, γεγονός που σημαίνει ότι 120 εκατομμύρια αγρότες θα αναγκαστούν να αναζητήσουν εργασία στις πόλεις. Η γεωργία αποτέλεσε ένα από τα σημαντικότερα σημεία που έθεσαν οι Κινέζοι στις διαπραγματεύσεις. Προσφέρθηκαν ορισμένες παραχωρήσεις στην Κίνα. Πολλοί αναλυτές εξακολουθούν ωστόσο να θεωρούν ότι θα υπάρξουν τεράστιες αλλαγές στη γεωργία, αλλαγές με ανυπολόγιστες συνέπειες, εφόσον η Κίνα ανοίξει τις αγορές της σε εισαγωγές γεωργικών προϊόντων και τροφίμων από χώρες όπως οι ΗΠΑ. 900 εκατομμύρια άνθρωποι απασχολούνται στη γεωργία στην Κίνα. Η ίδια η κινεζική κυβέρνηση, η οποία ως γνωστόν δεν υπερβάλλει τις δυσκολίες, έχει υπολογίσει ότι 9,7 εκατομμύρια αγρότες θα χάσουν τις εργασίες τους εξαιτίας των φθηνότερων εισαγωγών δημητριακών κατά τα πρώτα επτά έτη μετά την προσχώρηση στον ΠΟΕ.
<P>
Θα μπορούσα να συνεχίσω την παράθεση διαφόρων πηγών οι οποίες αναφέρουν τις δυσκολίες που θα αντιμετωπίσει η Κίνα, πιστεύω όμως ότι αυτά τα παραδείγματα αρκούν. Ήθελα με την παρέμβασή μου να υπογραμμίσω για άλλη μία φορά ότι θεωρώ περίεργο το γεγονός ότι η Επιτροπή υποβάλλει στο Συμβούλιο και το Κοινοβούλιο ένα έγγραφο στο οποίο ούτε λέξη δεν αναφέρεται για το γεγονός ότι η προσχώρηση στον ΠΟΕ μπορεί να προκαλέσει προβλήματα στην πολυπληθέστερη χώρα του πλανήτη. Θεωρώ περίεργη αυτήν την πολιτική ενημέρωσης. Η προσχώρηση της Κίνας στον ΠΟΕ μπορεί φυσικά να προκαλέσει προβλήματα και σε εμάς, εφόσον διαταραχθεί σοβαρά η σταθερότητα στην Κίνα.
<P>
Τι συμπεράσματα συνάγω λοιπόν; Δεν καταλήγω στο συμπέρασμα ότι θα πρέπει να πούμε όχι. Παρόλο που η Κίνα δεν αποτελεί δημοκρατία με τη δική μας έννοια, θεωρώ παράλογο να προσπαθήσουμε να αναλάβουμε τα καθήκοντα της κινεζικής κυβέρνησης και να υποστηρίξουμε ότι αυτό που έκρινε σωστό η κινεζική κυβέρνηση στη πραγματικότητα είναι λανθασμένο. Πιστεύω παρόλα αυτά ότι οφείλουμε να συνειδητοποιήσουμε ότι αρχίζουμε ένα εξαιρετικά επικίνδυνο παιχνίδι. Είναι απολύτως αναγκαίο να αναλάβουν οι ευρωπαϊκές επιχειρήσεις, τώρα που θα λειτουργούν στην Κίνα με την ελευθερία που τους εξασφαλίζει η προσχώρηση της χώρας στον ΠΟΕ, τις ευθύνες τους και να μην κάνουν κατάχρηση των δυνατοτήτων που τους παρέχονται.
<P>
Παρά αυτή τη σοβαρή κριτική, παρά τους σοβαρούς φόβους μου, συνιστώ φυσικά να ψηφίσουμε θετικά.
<P>
Λίγα έχω να πω για την Ταϊβάν. Και αυτό το έκανα σκόπιμα, καθώς η Ταϊβάν αντιμετωπίζει εντελώς διαφορετική κατάσταση. Η Ταϊβάν αποτελεί μία αναπτυγμένη σύγχρονη δημοκρατία, ένα αναπτυγμένο, σύγχρονο κράτος με οικονομία της αγοράς, τη δέκατη εμπορική δύναμη στον πλανήτη. Δεν πιστεύω ότι θα υπάρχουν πραγματικά προβλήματα με την προσχώρηση της Ταϊβάν στον ΠΟΕ. Πρόκειται για εντελώς διαφορετικά προβλήματα σε σχέση με αυτά που θα αντιμετωπίσει η Κίνα, προβλήματα που δεν μπορούν να συγκριθούν.
<P>
Η Ταϊβάν θα υπογράψει συμφωνία παράλληλη με αυτή της Κίνας και θα καταστεί μέλος την επόμενη ημέρα μετά την προσχώρηση της Κίνας. Δεν έχω να κάνω κανένα άλλο σχόλιο πέρα από ότι φυσικά θα πρέπει να πούμε "ναι" στην προσχώρηση της Ταϊβάν.

<SPEAKER ID=193 LANGUAGE="ES" NAME="Marset Campos">
Κύριε Πρόεδρε, η πολιτική μας ομάδα, η Συνομοσπονδιακή Ομάδα της Ευρωπαϊκής Ενωτικής Αριστεράς/ Αριστεράς των Πρασίνων των Βορείων Χωρών υποστηρίζει χωρίς κανένα πρόβλημα τις δύο προτάσεις που έγιναν, τόσο σχετικά με τη Λαϊκή Δημοκρατία της Κίνας όσο και με το τελωνειακό έδαφος της Ταϊπέι, και παράλληλα συμφωνεί με όλα τα επιχειρήματα και τη σχετική έκθεση του κ. Gahrton, ο οποίος έχει βαθιά γνώση του ζητήματος. Για αυτόν το λόγο πιστεύουμε πως είναι απαραίτητο να λάβει η Ευρωπαϊκή Ένωση μια στάση μέγιστης ευθύνης ενώπιον μιας τόσο σημαντικής σε παγκόσμιο επίπεδο πρόκλησης.
<P>
Η ένταξη της Λαϊκής Δημοκρατίας της Κίνας στον Παγκόσμιο Οργανισμό Εμπορίου θα έχει επιπτώσεις στην ίδια την Κίνα, όπως έχουμε ήδη δει. Είχαν στη διάθεσή τους πολλά χρόνια για να δρομολογήσουν και να διαχειριστούν αυτές τις πιθανές επιπτώσεις. Θα υπάρξουν σοβαρές επιπτώσεις επίσης για την Ευρωπαϊκή Ένωση: γνωρίζω, παραδείγματος χάρη, τι μπορεί να συμβεί στη γεωργία. Ωστόσο, θα υπάρξουν επίσης επιπτώσεις στη λειτουργία του Παγκόσμιου Οργανισμού Εμπορίου, που θα υποβληθεί σε μια πλήρη τροποποίηση η οποία, από την άλλη, είναι επίσης απαραίτητη.
<P>
Για αυτόν τον λόγο, παρότι έχουμε επίγνωση των προβλημάτων, των κινδύνων και των δυνατοτήτων που θα επιφέρει η ένταξη της Λαϊκής Δημοκρατίας της Κίνας στον ΠΟΕ, η πολιτική μας ομάδα υποστηρίζει χωρίς καμία επιφύλαξη αυτές τις δύο προτάσεις.

<SPEAKER ID=194 LANGUAGE="DE" NAME="Langenhagen">
Κύριε Πρόεδρε, κύριε Επίτροπε, λυπάμαι πολύ που συζητούμε ένα τόσο σημαντικό θέμα τόσο αργά και φυσικά γι' άλλη μια φορά σε μία σχεδόν άδεια αίθουσα, γιατί οι επιπτώσεις της ένταξης της Λαϊκής Δημοκρατίας της Κίνας στον ΠΟΕ είναι κυριολεκτικά παγκόσμιας εμβέλειας και επομένως θα άξιζαν μεγαλύτερη προσοχή.
<P>
Η προϊστορία της δημιουργίας του ΠΟΕ αρχίζει πριν από πολλά χρόνια, σε μια εποχή όπου ο Δεύτερος Παγκόσμιος Πόλεμος είχε αφήσει τα ίχνη της καταστροφής και επικρατούσε ανασφάλεια για το πώς θα ήταν το μέλλον στην περίοδο ειρήνης. Τα κεντρικά σημεία ενός ειρηνικού κόσμου είναι η ελευθερία, η ασφάλεια και η σταθερότητα, η δημοκρατία και τα ανθρώπινα δικαιώματα - τούτο ήταν τότε τόσο σαφές όσο και σήμερα. Με αυτές τις βασικές αρχές ξεπεράσαμε τον πόλεμο αρχικά στην Δυτική Ευρώπη και τελικά καταστήσαμε δυνατή μία εποχή ειρήνης, για την οποία θεωρώ ότι μπορούμε να είμαστε υπερήφανοι. Ωστόσο πρέπει καθημερινά να υπερασπιζόμαστε εκ νέου αυτήν την ειρήνη, πράγμα που όλοι τώρα υποχρεωθήκαμε να μάθουμε με οδυνηρό τρόπο.
<P>
Σήμερα επίκειται η μεγάλη διεύρυνση της Ευρωπαϊκής Ένωσης. Σε λίγα χρόνια θα αντικρίσουμε μία Ευρώπη που έχει τη δυνατότητα να είναι ένας χώρος σταθερότητας και ελευθερίας. Πώς όμως θα το κατορθώσουμε αυτό;
<P>
Θα το κατορθώσουμε με την ολοκλήρωση, που σημαίνει ένταξη, ένωση, πολιτική και οικονομική τελειοποίηση. Θεωρώ ότι κανείς δεν πρόκειται να αμφισβητήσει πως τούτο είναι μία τέλεια συνταγή επιτυχίας για μία ειρηνική ανάπτυξη, και όχι μόνο για την Ευρώπη. Σε άλλα μέρη του κόσμου δεν υπήρχε ειρήνη τα περασμένα 50 χρόνια. Ο ψυχρός πόλεμος σήμαινε για πολλές περιοχές του πλανήτη έλλειψη ειρήνης και συγκρούσεις. Πρέπει να φέρουμε στο νου μας την ανάμνηση αυτή ώστε να καταλάβουμε την σημερινή σημασία ενός παγκοσμίου οργανισμού εμπορίου. Και εδώ το σύνθημα είναι "ολοκλήρωση" . Όσο περισσότερα κράτη δεσμευθούν να τηρούν τις ειρηνικές αρχές του εμπορίου, τόσο περισσότερη ειρήνη και σταθερότητα θα μπορέσει να υπάρξει στον κόσμο.
<P>
Για τους λόγους αυτούς, επιδοκιμάζω ιδιαίτερα την ένταξη της Λαϊκής Δημοκρατίας της Κίνας στον ΠΟΕ. Για τον ίδιο λόγο επικροτώ και την ένταξη της Ταϊβάν. Θέλουμε την ολοκλήρωση και δεν θέλουμε να αφήσουμε τη μία από τις δύο πλευρές απέξω.
<P>
Η ΕΕ διατύπωσε με σαφήνεια στη στρατηγική της για την Ασία τους σημαντικούς στόχους. Πρέπει να εντατικοποιηθεί ο πολιτικός διάλογος με τη Λαϊκή Δημοκρατίας της Κίνας, να υποστηριχθεί η μετάβαση σε μία ανοιχτή κοινωνία και πρέπει να προχωρήσει και άλλο η ένταξη της Κίνας στην παγκόσμια οικονομία. Αυτός ο τελευταίος στόχος τώρα έχει φθάσει πολύ κοντά. Ο ΠΟΕ θα γίνει ένας πραγματικός παγκόσμιος οργανισμός εμπορίου μόνο με την Κίνα, τόσο τη Λαϊκή Δημοκρατία της Κίνας όσο και την Ταϊβάν. Σας διαβεβαιώνω ότι αυτό δεν θα μας κάνει να χάσουμε από τα μάτια μας τους υπόλοιπους στόχους και υπογραμμίζω επίσης ότι τούτο συμπεριλαμβάνει και τον διάλογο για τα ανθρώπινα δικαιώματα.
<P>
Δεν μπορούμε ως Ομάδα του ΕΛΚ-ΕΔ να συμφωνήσουμε με την κατά τη γνώμη μου μονόπλευρη και ίσως δυσανάλογη διατύπωση των πολυάριθμων αρνητικών πτυχών που θεωρείτε στην αιτιολογική σκέψη ότι διακρίνετε, κύριε Gahrton, σχετικά με την ένταξη της Κίνας στον ΠΟΕ. Θεωρώ ότι τα πλεονεκτήματα της ένταξης είναι περισσότερα από τα μειονεκτήματα και αφορούν επιπλέον όλες τις πλευρές. Η παραχώρηση των Ολυμπιακών Αγώνων του 2008 στο Πεκίνο αποτέλεσε και εκείνη θέμα εντόνων συζητήσεων όπως συμβαίνει και τώρα με την προσχώρησή της στον ΠΟΕ. Πιστεύω όμως ακράδαντα ότι ακολουθούμε το σωστό δρόμο, τον δρόμο της ολοκλήρωσης και όχι του αποκλεισμού, τον δρόμο της δέσμευσης και όχι της απομόνωσης και - ελπίζω - το δρόμο που οδηγεί σε έναν πιο ειρηνικό κόσμο, που σήμερα έχουμε ανάγκη περισσότερο παρά ποτέ. Ο τρόμος της 11ης Σεπτεμβρίου βρίσκεται ακόμη στην καρδιά μας. Τούτο συνιστά έναν ακόμη λόγο για να είμαστε ενωμένοι.

<SPEAKER ID=195 LANGUAGE="DE" NAME="Mann, Erika">
Κύριε Πρόεδρε, ευχαριστώ θερμά τον Επίτροπο για την εργασία που προσέφερε. Φυσικά εκφράζουμε τα συγχαρητήριά μας στην Κίνα και την Ταϊβάν, διότι θεωρώ - όπως είπε και η προηγούμενη ομιλήτρια - ότι πρέπει να χαιρόμαστε για την εισδοχή τους. Έτσι πυροδοτείται μια ολόκληρη σειρά μεταρρυθμίσεων, όπως δικαίως επεσήμανε η Επιτροπή. Η Κίνα άλλωστε θα λάβει μία θέση κλειδί στο πλαίσιο του ΠΟΕ και αυτό θα έχει ως αποτέλεσμα σημαντικές αλλαγές για τις δυτικές χώρες. Είμαι σχετικά σίγουρη ότι εξαιτίας τούτου η Επιτροπή θα αντιμετωπίσει και περαιτέρω προκλήσεις.
<P>
Πέραν τούτου, υποστηρίζουμε με σημαντικούς οικονομικούς πόρους την ένταξη της Κίνας και πιστεύω ότι στο σημείο αυτό θα έπρεπε να κάνουμε περισσότερα. Είναι η πρώτη φορά που εμπλέκεται το Κοινοβούλιο και τούτο οφείλεται επίσης στην εξαιρετική συνεργασία με την Επιτροπή, αλλά φυσικά και με το Συμβούλιο. Θα ήθελα ωστόσο να πω το εξής στον συνάδελφο Gahrton: είναι σωστό ότι η ένταξη στον ΠΟΕ αποτελεί στην Κίνα αντικείμενο διαξιφισμών. Νομίζω όμως ότι τούτο υπερεκτιμάται στην παρούσα έκθεση, ενώ ταυτόχρονα δεν υπάρχει εμπιστοσύνη στο ότι η Κίνα είναι ασφαλώς σε θέση να κρίνει η ίδια αν μπορεί να αντεπεξέλθει στην ένταξη και αυτό αποτελεί σημαντική υποτίμηση των δυνατοτήτων της Κίνας. Θεωρώ ότι το σενάριο καταστροφής που επικαλείσθε στην έκθεσή σας οδήγησε σε μία τεράστια υπερβολή. Θα χαιρόμουν αν στο μέλλον εκτιμούσατε τα πράγματα αυτά κάπως πιο δίκαια και ισορροπημένα.

<SPEAKER ID=196 LANGUAGE="FR" NAME="Lamy">
. (FR) Κύριε Πρόεδρε, μετά από δεκαπέντε χρόνια διαπραγματεύσεων, βρισκόμαστε πραγματικά στο τελικό στάδιο της προσχώρησης της Κίνας και της Ταϊβάν στον ΠΟΕ. Η Επιτροπή σας υπέβαλε τους όρους προσχώρησης για να γνωμοδοτήσετε. Θα ήθελα να ευχαριστήσω το Σώμα σας, και ιδίως την Επιτροπή Βιομηχανίας, Εξωτερικού Εμπορίου, Έρευνας και Ενέργειας και τον εισηγητή, κ. Gahrton, για την προτεραιότητα που δώσατε σε αυτό το θέμα. Αν ακολουθήσετε τη σύσταση του εισηγητή σας, η Ένωση θα είναι σε θέση να δώσει το πράσινο φως για την προσχώρηση της Κίνας κατά τη διάρκεια της επόμενης υπουργικής διάσκεψης του ΠΟΕ, η οποία, όπως γνωρίζετε, θα πραγματοποιηθεί στη Ντόχα από τις 9 ως τις 13 Νοεμβρίου του τρέχοντος έτους.
<P>
Μέσα από τα έγγραφα τα οποία σας υποβλήθηκαν, μπορέσατε να λάβετε γνώση όλων των τεχνικών στοιχείων της διαπραγμάτευσης. Δεν θα επανέλθω σε αυτά σήμερα, αλλά θα ήθελα να μοιραστώ μαζί σας ορισμένους προβληματισμούς περισσότερο πολιτικού χαρακτήρα, και να αναφερθώ ταυτόχρονα στο έγγραφο που παρουσίασε ο κ. Gahrton και στην παρέμβασή του· πράγματι, και τα δύο το αξίζουν.
<P>
Θα ήθελα καταρχάς να υπογραμμίσω τον ιδιαίτερο χαρακτήρα των διαπραγματεύσεων προσχώρησης στον ΠΟΕ και να επιχειρήσω να διορθώσω την εντύπωση - που δημιουργεί η έκθεσή σας, κύριε Gahrton - ότι πρόκειται για υπερβολικά μονόπλευρη διαδικασία.
<P>
Η διαπραγμάτευση για την προσχώρηση στον ΠΟΕ δεν πραγματοποιείται σε παραδοσιακό πολυμερές πλαίσιο, μέσα στο οποίο γίνονται παραχωρήσεις βάσει της αρχής της αμοιβαιότητας. Στις διαπραγματεύσεις προσχώρησης, και αναφέρομαι στην προσχώρηση στον ΠΟΕ (αυτό το λέω με σύνεση καθώς την έδρα αυτή κατείχε πριν από λιγότερο από μια ώρα ο Gόnter Verheugen), αντιθέτως, μια χώρα θέτει την υποψηφιότητά της, ζητάει να μπει σε μια λέσχη, της οποίας τα μέλη έχουν ήδη συζητήσει τις μεταξύ τους υποχρεώσεις.
<P>
Η υποψήφια χώρα πρέπει λοιπόν να πληρώσει για να μπει στη λέσχη αυτή, να δεσμευθεί όσον αφορά την πρόσβαση στην αγορά, αντικατοπτρίζοντας αυτά που τα μέλη έχουν ήδη συμφωνήσει μεταξύ τους.
<P>
Η έκθεσή σας υπογραμμίζει επανειλημμένα και με κάποιες αποχρώσεις επίπληξης οι οποίες δεν μου διέφυγαν, τον θετικό τόνο που χρησιμοποιεί η Επιτροπή για να περιγράψει τα αποτελέσματα στα οποία φτάσαμε μετά από δεκαπέντε χρόνια διαπραγματεύσεων.
<P>
Παρόλο που η Επιτροπή δεν τηρεί, αντίθετα με τους όρους που χρησιμοποιούνται στην έκθεση στάση αγαλλίασης, φρονώ ότι μπορούμε εντούτοις να εξετάσουμε αυτά τα αποτελέσματα με ικανοποίηση για το έργο που ολοκληρώθηκε.
<P>
Η αποστολή μας ήταν, καταρχάς, να προασπίσουμε τα συμφέροντα της Ένωσης σε αυτές τις διαπραγματεύσεις, και αυτό έγινε.
<P>
Αλλά είναι επίσης αλήθεια ότι αυτή η συμφωνία δεν είναι ένα είδος μονόπλευρης νίκης της Ένωσης, για την οποία, όπως φαίνεται, αν κατάλαβα καλά, μας κατηγορείτε λίγο. Αν υπάρχει μια νίκη, θα τολμήσω να πω ότι είναι πολύπλευρη, με την έννοια ότι το πολυμερές σύστημα στο σύνολό του είναι αυτό που βγαίνει ενισχυμένο.
<P>
Δεν μπορούμε να προασπίζουμε τον παγκόσμιο προσανατολισμό του ΠΟΕ αποκλείοντας μια χώρα που αντιπροσωπεύει περισσότερο από το 20% του παγκόσμιου πληθυσμού. Το ζήτημα λοιπόν δεν ήταν να μάθουμε αν η Κίνα έπρεπε να προσχωρήσει στον ΠΟΕ, αλλά πότε έπρεπε να το κάνει. Ε λοιπόν, μετά από δεκαπέντε χρόνια - μεγάλο διάστημα - διαπραγματεύσεων, τα διάφορα ενδιαφερόμενα μέρη, η Κίνα και οι εμπορικοί εταίροι της κατέληξαν στο συμπέρασμα ότι αυτή η ώρα έφθασε. Ένας από τους πρωταρχικούς μας στόχους στην Ένωση ήταν οι διαπραγματεύσεις αυτές να οδηγήσουν πραγματικά στην ενίσχυση του πολυμερούς συστήματος. Έπρεπε λοιπόν να δεχθεί η Κίνα να υιοθετήσει αυτό που θα μπορούσαμε να χαρακτηρίσουμε ως πολυμερές κεκτημένο, και στο σημείο αυτό δεν κάνω κανέναν παράτολμο παραλληλισμό, δηλαδή τις προόδους που είχαν εγγραφεί στο πλαίσιο της GATT, στη συνέχεια στο πλαίσιο του ΠΟΕ εδώ και μισό αιώνα. Φροντίσαμε ώστε το επίπεδο των δεσμεύσεων της Κίνας να παρέχει αυτό το εχέγγυο. Όμως, αυτή η προσχώρηση στον ΠΟΕ αποτελεί επίσης μια νίκη για την Κίνα, διότι είναι μια ουσιαστική προϋπόθεση την οποία θεωρούμε ως συνέχιση της εξαιρετικής οικονομικής της ανάπτυξης. Το κινεζικό εξωτερικό εμπόριο αυξήθηκε κατά 15% το έτος κατά μέσο όρο στη διάρκεια των είκοσι τελευταίων ετών. Πρόκειται κυριολεκτικά για μια έκρηξη. Η προσχώρηση στον ΠΟΕ της επιτρέπει να διασφαλίσει ένα σταθερό πλαίσιο στην εμπορική πολιτική της μέσω της εξασφαλισμένης διατήρησης των αγορών που είναι καθοριστικές για αυτήν. Η ιδιότητα του μέλους θα της επιτρέψει άλλωστε να προασπίσει τα εμπορικά της συμφέροντα συμμετέχοντας αυτοδικαίως στον επόμενο γύρο διαπραγματεύσεων. Πιστεύω τέλος ότι είναι σαφές πως η προσχώρηση στον ΠΟΕ δεν είναι παρά ένα στοιχείο, ίσως ουσιώδες, αλλά μονάχα ένα στοιχείο της διαδικασίας μεταρρύθμισης που ξεκίνησε ο Deng Xiaoping το 1978 και την οποία συνέχισαν οι διάδοχοι του. Πολύ περισσότερο από αυτοσκοπός, η προσχώρηση είναι συνέπεια αυτών των παλιών μεταρρυθμίσεων και εφαλτήριο για νέες μελλοντικές μεταρρυθμίσεις. Η αιτιολόγηση των μεταρρυθμίσεων αυτών δεν έγκειται στην προσχώρηση στον ΠΟΕ, και βρίσκω ότι θα ήταν ίσως τολμηρό να προσπαθήσουμε να διακρίνουμε ακριβώς τα αποτελέσματα της προσχώρησης καθαυτής από τη διαδικασία μεταρρύθμισης η οποία είναι σε εξέλιξη στην Κίνα. Αυτή η στενή σχέση μεταξύ του χρονοδιαγράμματος των εσωτερικών μεταρρυθμίσεων και της προσχώρησης στον ΠΟΕ αναγνωρίστηκε από τους εμπορικούς εταίρους της Κίνας, και ειδικότερα από την Ένωση, μέσω της αποδοχής των περιόδων μετάβασης για την υλοποίηση ορισμένων υποχρεώσεων. Ο στόχος μας ήταν πράγματι περισσότερο ο σκοπός, το αποτέλεσμα, παρά η ίδια η πορεία. Αναφερθήκατε, κύριε Gahrton, σε δύο έργα που εμμένουν στους κινδύνους που ενέχει η προσχώρηση της Κίνας στον ΠΟΕ όσον αφορά εντάσεις στο επίπεδο των περιφερειών ή κοινωνικά προβλήματα. Δεν νομίζω ότι οι κινεζικές αρχές υποτιμούν τα προβλήματα αυτά, καθώς ο ουσιαστικός τους πολιτικός στόχος μου φαίνεται ότι είναι η διασφάλιση της σταθερότητας και της ακεραιότητας της χώρας τους. Από συζητήσεις που είχα μαζί τους, κατάλαβα ότι η Κίνα θεωρούσε ακριβώς την προσχώρηση στον ΠΟΕ ως ένα ουσιαστικό στοιχείο της συνέχισης αυτών των είκοσι ετών μεταρρυθμίσεων, και κατά συνέπεια τη συνέχιση της ανάπτυξης αυτής που της επέτρεψε να κρατήσει υπό έλεγχο διάφορες εσωτερικές εντάσεις. Το κατά κεφαλή ΑΕγχΠ της Κίνας τετραπλασιάστηκε κατά τη διάρκεια αυτών των είκοσι ετών. Έχουμε λοιπόν μπροστά μας μια κλασική περίπτωση, αν και ιδιαίτερη, της σχέσης μεταξύ εμπορίου και ανάπτυξης. Γνωρίζουμε όλοι, και το επαναλαμβάνω συχνά ενώπιον σας, ότι η ελευθέρωση του εμπορίου είναι καλή, εφόσον συνοδεύεται από τα εργαλεία εκείνα που επιτρέπουν τη μετατροπή της άνθισης σε αειφόρο ανάπτυξη, δηλαδή από εσωτερικές κοινωνικές και περιβαλλοντικές πολιτικές, χωρίς τις οποίες οι ωφέλιμες συνέπειες της ελευθέρωσης του εμπορίου είναι ανύπαρκτες. Από αυτή την άποψη, θεωρούμε ότι η προσχώρηση της Κίνας είναι μια παρότρυνση για τέτοιου τύπου καλύτερη εσωτερική πολιτική. Η προσχώρηση αυτή θα ενισχύσει, πιστεύω, το κράτος δικαίου στην Κίνα. Οι θεμελιώδεις αρχές της διαφάνειας, της μη διακριτικής μεταχείρισης, της αποτελεσματικότητας της διοίκησης και του ανεξάρτητου δικαιοδοτικού ελέγχου, που αποτελούν μέρος του κεκτημένου του Παγκόσμιου Οργανισμού Εμπορίου, θα συμβάλουν, κατά τη γνώμη μας, στη θετική εξέλιξη του οικονομικού, νομικού και κοινωνικού συστήματος της Κίνας. Φροντίσαμε, από την πλευρά μας, σε όλη τη διάρκεια των διαπραγματεύσεων, να προτείνουμε σταδιακά μέτρα έτσι ώστε να αποφύγουμε να εκτεθεί από τη μια μέρα στην άλλη οποιαδήποτε νέα πτυχή της κινεζικής οικονομίας στον ξένο ανταγωνισμό.
<P>
Εν κατακλείδι, θα ήθελα να εμμείνω στο γεγονός ότι το αποτέλεσμα αυτών των διαπραγματεύσεων είναι ισορροπημένο. Ασφαλώς, προασπίσαμε τα ευρωπαϊκά συμφέροντα, και το έγγραφό μας στο Συμβούλιο και το Κοινοβούλιο αντικατοπτρίζει αυτή τη στρατηγική. Όχι, οι συνέπειες για την Κίνα και τον ΠΟΕ δεν μας άφησαν αδιάφορους. Ναι, η προσχώρηση θα έχει θετικό αντίκτυπο στη συνέχιση της οικονομικής ανάπτυξης της Κίνας, και κατά συνέπεια στη συνέχιση των εσωτερικών μεταρρυθμίσεων. Εν πάση περιπτώσει, οι ίδιοι οι Κινέζοι είναι αυτοί που έκαναν την επιλογή να ενσωματωθούν στην παγκόσμια οικονομία, και τόσο το καλύτερο. Ταυτόχρονα δεν μπορούμε παρά να χαρούμε βλέποντας για πρώτη φορά την Ταϊβάν να γίνεται πλήρες μέλος ενός διεθνούς οργανισμού, υπό συνθήκες που ανταποκρίνονται στην οικονομική ανάπτυξή της και στο καθεστώς της ως βιομηχανοποιημένης χώρας.
<P>
Ολοκληρώνοντας αυτές τις παρατηρήσεις, κύριε Πρόεδρε, κυρίες και κύριοι, θα ήθελα να επαναλάβω ενώπιον του Σώματός σας ότι αυτά τα δύο αποτελέσματα οφείλονται στην οξυδέρκεια του προκατόχου μου, Sir Leon Brittan, που είχε καταστήσει τις προσχωρήσεις αυτές μία από τις προτεραιότητες της εμπορικής πολιτικής της Ένωσης. Εγώ απλώς ολοκληρώνω ένα έργο που είχε ξεκινήσει εντατικά και εύστοχα εκείνος.

<SPEAKER ID=197 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 10.00.1
<P>
(Η συνεδρίαση λήγει στις 23.15)

<CHAPTER ID=14>
Προσφώνηση της Αυτού Αγιότητας του 14ου Δαλάι-Λάμα
<SPEAKER ID=198 NAME="Πρόεδρος">
Το Ευρωπαϊκό Κοινοβούλιο καλωσορίζει την Αγιότητά σας με τιμή, συγκίνηση και με πνεύμα παγκόσμιας αδελφοσύνης σε αυτή την αίθουσα της ευρωπαϊκής δημοκρατίας και για πρώτη φορά σε πανηγυρική συνεδρίαση.
<P>
Παρά τη σοβαρότητα των γεγονότων που διαδραματίζονται στην Κεντρική Ασία τα οποία σας ανάγκασαν να αναβάλετε την περιοδεία που είχατε προγραμματίσει στην Ευρώπη, θελήσατε να πραγματοποιήσετε την επίσκεψή σας στο Ευρωπαϊκό Κοινοβούλιο. Το Σώμα μας είναι ιδιαίτερα συγκινημένο από αυτή την ένδειξη ενδιαφέροντος της Αγιότητάς σας.
<P>
Για την τεράστια πλειοψηφία των 380 εκατομμυρίων Ευρωπαίων της Ένωσης, ανεξαρτήτως έθνους, εθνότητας, θρησκείας ή πολιτικού χώρου, ενσαρκώνετε την ειρήνη, την ανεκτικότητα μεταξύ των εθνών και των θρησκειών, παράλληλα με το ιδανικό της σοφίας του βουδισμού, του οποίου είστε η ανώτατη πνευματική αρχή. Πριν από 42 χρόνια, το 1959, μπροστά στην εισβολή στο Θιβέτ, υποχρεωθήκατε, πολύ νέος, να επιλέξετε να εγκαταλείψετε τη Λάσα, όχι για να εγκαταλείψετε το λαό σας, αλλά διότι η εξορία ήταν το μόνο μέσο που σας έμενε για να υπερασπιστείτε το λαό σας σε όλο τον κόσμο.
<P>
Εμπνεόμενος από μια φιλοσοφική πεποίθηση που δεν διαψεύστηκε ποτέ, κάνατε επίσης την επιλογή, επίσης πολύ δύσκολη, να μην απαντήσετε στην εισβολή με τη βία και να συνδυάσετε, χωρίς διακοπή και χωρίς να αποθαρρυνθείτε, την ανυποχώρητη καταγγελία της αδικίας που υπέστη το Θιβέτ με την έκκληση για ειλικρινή διάλογο την οποία απευθύνατε προς τις κινεζικές αρχές. Τη δύναμη της αντίστασής σας, την αντλείτε από την πνευματικότητά σας, από ένα βαθύ σεβασμό της ανθρώπινης ύπαρξης, της ζωής και της πίστης στην μοναδικότητα της ανθρώπινης κοινότητας του κόσμου. Με ολοφάνερο τρόπο, δείξατε, όπως ο Μαχάτμα Γκάντι, όπως ο Νέλσον Μαντέλα, όπως ο Αντρέι Ζαχάρωφ, ότι η ειρηνική υποστήριξη μιας ευγενούς υπόθεσης την κάνει να ακουστεί, να γίνει σεβαστή και ορισμένες φορές να θριαμβεύσει.
<P>
Το 1989, το βραβείο Νόμπελ ειρήνης απετέλεσε την επίσημη αναγνώριση της διεθνούς κοινότητας, την αναγνώριση που αυτή η κοινότητα τρέφει για το πρόσωπό σας και για αυτή την ακούραστη μη βίαιη δράση. Χάρη σε εσάς, και επίσης πέρα από τη χώρα σας, σε όλο τον κόσμο, η υπόθεση του Θιβέτ δεν θάφτηκε στην αδιαφορία. Θεωρείται μια δίκαιη υπόθεση. Μάλιστα οι νέες γενιές συμμερίζονται αυτή την άποψη.
<P>
(Χειροκροτήματα)
<P>
Στις 11 Σεπτεμβρίου του τρέχοντος έτους, ο κόσμος πάγωσε από τρόμο ανακαλύπτοντας το νέο πρόσωπο μιας φρικτής τρομοκρατίας. Καθώς από εκείνη τη μέρα βλέπουμε να προβάλλει ο κίνδυνος της αδυναμίας κατανόησης μεταξύ των πολιτισμών, το μήνυμα το οποίο ήρθατε να απευθύνετε σήμερα στους Ευρωπαίους έχει παγκόσμια και ιδιαίτερα επίκαιρη εμβέλεια. Αυτό το μήνυμα θα έχει, είμαι σίγουρη για αυτό, μέσω του Σώματός μας, βαθιά απήχηση σε όλη την Ευρώπη και πέρα από αυτή. Καλώ λοιπόν την Αγιότητά σας να πάρει το λόγο.
<P>
(Ζωηρά χειροκροτήματα)

<SPEAKER ID=199 NAME="Η Αυτού Αγιότητα ο Δαλάι Λάμα">
Είναι μεγάλη τιμή για μένα να σας μιλώ και να μοιράζομαι κάποιες από τις σκέψεις και τα συναισθήματά μου μαζί σας. Καθώς το γραπτό κείμενο της ομιλίας μου είναι στα θιβετιανά, θέλω να το διαβάσω στα θιβετιανά για να δείξω σεβασμό προς τη δική μου μοναδική και ξεχωριστή γλώσσα. Θα μιλήσω λοιπόν στα θιβετιανά.
<P>
(Ζωηρά χειροκροτήματα) Πρόσφατα, στην Καλκούτα, σε μια εκδήλωση, στην αρχή, ως συνήθως, μίλησα στα θιβετιανά και μετά στα σπασμένα μου αγγλικά. Την επομένη, μια τοπική εφημερίδα έγραψε ότι ο Δαλάι Λάμα μίλησε στην αρχή στα κινεζικά. Έτσι λοιπόν, ελπίζω να καταλάβετε ότι αυτά δεν είναι κινεζικά αλλά η θιβετιανή γλώσσα.
<P>
(Γέλια και χειροκροτήματα)
<P>
(Ο ομιλητής συνέχισε στα θιβετιανά·το κείμενο που ακολουθεί είναι μετάφραση από τα αγγλικά)Κυρία Πρόεδρε, κυρίες και κύριοι,
<P>
Είναι μεγάλη τιμή για μένα να απευθύνομαι στο Ευρωπαϊκό Κοινοβούλιο. Πιστεύω ότι η Ευρωπαϊκή Ένωση αποτελεί ενθαρρυντικό παράδειγμα ειρηνικής συνύπαρξης και συνεργασίας μεταξύ διαφορετικών εθνών και λαών και πηγή έμπνευσης ιδιαιτέρως για ανθρώπους που, όπως εγώ, πιστεύουν στην ανάγκη για περισσότερη αλληλοκατανόηση, στενότερη συνεργασία και μεγαλύτερο σεβασμό μεταξύ των διαφόρων εθνών του κόσμου. Σας ευχαριστώ γι' αυτή σας την ευγενική πρόσκληση. Την θεωρώ ως μια ενθαρρυντική χειρονομία ειλικρινούς συμπάθειας και ενδιαφέροντος για την τραγική μοίρα του θιβετιανού λαού. Σας ομιλώ σήμερα ως ένας απλός βουδιστής μοναχός, ο οποίος μορφώθηκε και εκπαιδεύτηκε σύμφωνα με τον παραδοσιακό αρχαίο μας τρόπο. Δεν είμαι ειδήμων της πολιτικής επιστήμης. Ωστόσο, η μελέτη και η εξάσκηση του βουδισμού για μια ολόκληρη ζωή, καθώς και οι ευθύνες μου και η ανάμειξή μου στο μη βίαιο αγώνα για ελευθερία του λαού του Θιβέτ μου έχουν δώσει μια κάποια εμπειρία και σκέψεις που θα ήθελα να μοιραστώ μαζί σας.
<P>
Είναι φανερό ότι η ανθρώπινη κοινωνία έχει φτάσει σε μια κρίσιμη καμπή της ιστορίας της. Ο σημερινός κόσμος απαιτεί από εμάς να αποδεχτούμε την μοναδικότητα της ανθρωπότητας. Κατά το παρελθόν, οι κοινωνίες είχαν τη δυνατότητα να θεωρούν η μία την άλλη ως θεμελιωδώς ξεχωριστές οντότητες. Σήμερα όμως, όπως μας διδάσκουν τα πρόσφατα τραγικά γεγονότα στις Ηνωμένες Πολιτείες, οτιδήποτε συμβαίνει σε μια περιοχή μοιραία επηρεάζει και πολλούς άλλους χώρους. Ο κόσμος καθίσταται όλο και πιο πολύ αλληλοεξαρτώμενος. Μέσα στο πλαίσιο αυτής της νέας αλληλεξάρτησης, το ατομικό συμφέρον έγκειται σαφώς στη λήψη υπόψη του συμφέροντος των άλλων. Χωρίς την καλλιέργεια και την προώθηση ενός αισθήματος καθολικής υπευθυνότητας, τίθεται σε κίνδυνο το ίδιο μας το μέλλον.
<P>
Έχω την πεποίθηση ότι οφείλουμε να αναπτύξουμε συνειδητά μια βαθύτερη αίσθηση καθολικής υπευθυνότητας. Πρέπει να μάθουμε να εργαζόμαστε όχι μόνο για τον εαυτό μας, την οικογένεια ή το έθνος μας, αλλά για το καλό ολόκληρης της ανθρωπότητας. Η καθολική υπευθυνότητα είναι το καλύτερο θεμέλιο για την προσωπική μας ευτυχία και για την παγκόσμια ειρήνη, για τη δίκαιη χρήση των φυσικών μας πόρων και, μέσω του ενδιαφέροντος για τις μελλοντικές γενεές, για τη σωστή φροντίδα του περιβάλλοντος.
<P>
Πολλά από τα προβλήματα και τις συγκρούσεις στον κόσμο δημιουργούνται επειδή έχουμε ξεχάσει την ανθρώπινη ιδιότητα που μας ενώνει όλους σε μια ανθρώπινη οικογένεια. Έχουμε την τάση να ξεχνάμε ότι, παρά τη διαφοροποίησή τους σε φυλές, θρησκείες, πολιτισμούς, γλώσσες, ιδεολογίες κλπ., οι άνθρωποι είναι όλοι ίσοι στη βασική τους επιθυμία για ειρήνη και ευτυχία: όλοι μας επιθυμούμε την ευτυχία και δεν θέλουμε να υποφέρουμε. Αγωνιζόμαστε να ικανοποιήσουμε αυτές τις επιθυμίες όσο καλύτερα μπορούμε. Ωστόσο, όσο κι αν επαινούμε θεωρητικά τη διαφορετικότητα, δυστυχώς συχνά δεν την σεβόμαστε στην πράξη. Μάλιστα, η αδυναμία μας να αποδεχτούμε τη διαφορετικότητα καθίσταται σημαντική πηγή συγκρούσεων μεταξύ των λαών.
<P>
Ένα ιδιαιτέρως λυπηρό γεγονός της ανθρώπινης ιστορίας είναι ότι κάποιες συγκρούσεις έχουν προκληθεί στο όνομα της θρησκείας. Ακόμα και σήμερα, άνθρωποι σκοτώνονται, οι κοινότητές τους καταστρέφονται και ολόκληρες κοινωνίες αποσταθεροποιούνται εξαιτίας της κατάχρησης της θρησκείας και της ενθάρρυνσης της μισαλλοδοξίας και του μίσους. Σύμφωνα με τη δική μου προσωπική εμπειρία, ο καλύτερος τρόπος για να ξεπεράσουμε τους φραγμούς στην επίτευξη αρμονίας μεταξύ των θρησκειών και να επιτύχουμε την αλληλοκατανόηση είναι ο διάλογος με μέλη άλλων λατρευτικών παραδόσεων. Αυτό θεωρώ ότι μπορεί να γίνει με πολλούς διαφορετικούς τρόπους. Σε ό,τι με αφορά προσωπικά, για παράδειγμα, οι συναντήσεις μου με τον αείμνηστο Thomas Merton, έναν μοναχό του τάγματος Trappe, στα τέλη της δεκαετίας του ' 60 ήταν για μένα πηγή βαθιάς έμπνευσης. Με βοήθησαν να αναπτύξω ένα βαθύ αίσθημα σεβασμού προς τα διδάγματα του Χριστιανισμού. Έχω επίσης την αίσθηση ότι συναντήσεις μεταξύ διαφόρων θρησκευτικών ηγετών και συναντήσεις για κοινή προσευχή είναι εξαιρετικά ισχυρές, όπως στην περίπτωση της συνάθροισης στην Ασίζη της Ιταλίας το 1986. Η πρόσφατη Συνάντηση Κορυφής Θρησκευτικών και Πνευματικών Ηγετών για την Παγκόσμια Ειρήνη στο πλαίσιο των εορτασμών της Χιλιετίας που διοργάνωσαν τα Ηνωμένα Έθνη πέρυσι, ήταν επίσης μια αξιέπαινη προσπάθεια. Υπάρχει, ωστόσο, ανάγκη για περισσότερες τέτοιες πρωτοβουλίες σε τακτική βάση. Από τη δική μου πλευρά, για να δείξω το σεβασμό μου για τις άλλες θρησκευτικές παραδόσεις πραγματοποίησα προσκύνημα στην Ιερουσαλήμ - χώρο ιερό για τρεις από τις μεγάλες θρησκείες του κόσμου. Πραγματοποίησα επισκέψεις σε διάφορα ιερά, ινδουιστικά, ισλαμικά, χριστιανικά, τζαϊνικά και σιχ, τόσο στην Ινδία όσο και σε άλλες χώρες. Κατά τη διάρκεια των τριών τελευταίων δεκαετιών, συνάντησα πολλούς θρησκευτικούς ηγέτες από διαφορετικές παραδόσεις και συζητήσαμε για την αρμονία και την αλληλοκατανόηση μεταξύ των θρησκειών. Με την πραγματοποίηση αυτών των ανταλλαγών, οι πιστοί μιας παράδοσης θα ανακαλύψουν ότι, όπως συμβαίνει και με τη δική τους θρησκεία, οι διδασκαλίες των άλλων θρησκειών αποτελούν πηγή πνευματικής ανάτασης καθώς και ηθικής καθοδήγησης για τους πιστούς τους. Θα γίνει επίσης ξεκάθαρο ότι, ανεξάρτητα από δογματικές και άλλες διαφορές, όλες οι μεγάλες θρησκείες του κόσμου βοηθούν τα άτομα να αλλάξουν και να γίνουν καλοί άνθρωποι. Όλες τονίζουν την αγάπη, τη συμπόνια, την υπομονή, την ανοχή, τη συγχώρηση, την ταπεινοσύνη, την αυτοπειθαρχία κλπ. Πρέπει λοιπόν να αποδεχτούμε την έννοια της πολυμορφίας ακόμα και στο πεδίο της θρησκείας.
<P>
Στο πλαίσιο της παγκόσμιας κοινότητας που έχει αρχίσει να αναδύεται, όλες οι μορφές βίας, συμπεριλαμβανομένου του πολέμου, είναι τελείως ακατάλληλα μέσα επίλυσης των διαφορών. Η βία και ο πόλεμος υπήρξαν ανέκαθεν τμήμα της ανθρώπινης ιστορίας και στα παλαιότερα χρόνια, υπήρχαν νικητές και ηττημένοι. Ωστόσο, δεν θα υπήρχε κανένας νικητής, εάν επρόκειτο να συμβεί σήμερα μια παγκόσμια σύγκρουση. Πρέπει συνεπώς να έχουμε το σθένος και το όραμα να απαιτήσουμε μακροπρόθεσμα έναν κόσμο χωρίς πυρηνικά όπλα και εθνικούς στρατούς.
<P>
(Ζωηρά χειροκροτήματα)Υπό το φως ιδίως των τρομερών επιθέσεων στις Ηνωμένες Πολιτείες, η διεθνής κοινότητα πρέπει να κάνει μια ειλικρινή προσπάθεια να χρησιμοποιήσει αυτήν τη φρικτή και συγκλονιστική εμπειρία ως το έναυσμα για την ανάπτυξη μιας αίσθησης καθολικής υπευθυνότητας, με τη χρησιμοποίηση μιας κουλτούρας διαλόγου και μη βίας για την επίλυση των διαφορών.
<P>
Ο διάλογος είναι ο μόνος λογικός και ευφυής τρόπος διευθέτησης διαφορών και συγκρούσεων συμφερόντων, είτε μεταξύ ατόμων είτε μεταξύ εθνών. Η προώθηση μιας κουλτούρας βασισμένης στο διάλογο και τη μη βία για το μέλλον της ανθρωπότητας είναι επιτακτικό καθήκον της διεθνούς κοινότητας. Δεν αρκεί οι κυβερνήσεις να υιοθετούν την αρχή της μη βίας, χωρίς να αναλαμβάνουν πρόσφορη δράση για να την υποστηρίξουν και να την προωθήσουν. Εάν θέλουμε να επικρατήσει η μη βία, τα μη βίαια κινήματα θα πρέπει να μπορούν να είναι αποτελεσματικά και επιτυχή. Ορισμένοι θεωρούν τον 20ό αιώνα έναν αιώνα πολέμων και αιματοχυσίας. Πιστεύω ότι η πρόκληση την οποία αντιμετωπίζουμε είναι να καταστήσουμε το νέο αιώνα έναν αιώνα διαλόγου και μη βίας.
<P>
Επιπλέον, πολύ συχνά κατά την αντιμετώπιση συγκρούσεων δεν επιδεικνύουμε ορθή κρίση και γενναιότητα. Δεν καταφέρνουμε να δώσουμε την απαραίτητη προσοχή σε καταστάσεις που μπορεί να οδηγήσουν σε σύγκρουση, όταν ακόμα βρίσκονται σε πρώιμο στάδιο. Από τη στιγμή που μια κατάσταση έχει φτάσει σε σημείο πλήρους συγκινησιακής φόρτισης των εμπλεκομένων ατόμων ή κοινοτήτων, είναι εξαιρετικά δύσκολο, αν όχι απίθανο, να αποφευχθεί η έκρηξη. Παρακολουθούμε αυτήν την τραγική κατάσταση να επαναλαμβάνεται ξανά και ξανά. Πρέπει επομένως να μάθουμε να διακρίνουμε τα πρώιμα σημάδια μιας αντιπαράθεσης και να έχουμε τη γενναιότητα να αντιμετωπίσουμε αποτελεσματικά το πρόβλημα πριν φτάσει σε οριακό σημείο.
<P>
Παραμένω πεπεισμένος ότι οι περισσότερες συγκρούσεις μεταξύ των ανθρώπων μπορούν να διευθετηθούν μέσω πραγματικού διαλόγου, ο οποίος θα διεξάγεται με πνεύμα ειλικρίνειας και συνδιαλλαγής. Έτσι, επεδίωξα με συνέπεια την εξεύρεση λύσης στο ζήτημα του Θιβέτ μέσω της μη βίας και του διαλόγου. Από την αρχή ακόμα της εισβολής στο Θιβέτ, προσπάθησα να συνεργαστώ με τις κινεζικές αρχές για την επίτευξη ενός αμοιβαία αποδεκτού ειρηνικού τρόπου συνύπαρξης. Ακόμα κι όταν μας επιβλήθηκε η λεγόμενη Συμφωνία των Δεκαεπτά Σημείων για την Ειρηνική Απελευθέρωση του Θιβέτ, προσπάθησα να συνεργαστώ με τις κινεζικές αρχές. Εξάλλου, με εκείνη τη συμφωνία η κινεζική κυβέρνηση αναγνώριζε την ιδιαιτερότητα και την αυτονομία του Θιβέτ και δεσμευόταν να μην επιβάλει το πολιτικό της σύστημα στο Θιβέτ ενάντια στις επιθυμίες μας. Ωστόσο, παραβιάζοντας αυτή τη συμφωνία, οι κινεζικές αρχές επέβαλαν στους Θιβετιανούς την άκαμπτη και αλλότρια ιδεολογία τους, επιδεικνύοντας ελάχιστο σεβασμό για το μοναδικό πολιτισμό, τη θρησκεία και τον τρόπο ζωής του θιβετιανού λαού. Στην απόγνωσή του, ο λαός του Θιβέτ εξεγέρθηκε εναντίον των Κινέζων. Στα τέλη του 1959, αναγκάστηκα να διαφύγω από το Θιβέτ προκειμένου να μπορέσω να συνεχίσω να υπηρετώ το λαό του Θιβέτ.
<P>
Κατά τη διάρκεια των περισσότερων από τέσσερις δεκαετιών που έχουν περάσει από τη διαφυγή μου, το Θιβέτ βρίσκεται υπό το σκληρό έλεγχο της κυβέρνησης της Λαϊκής Δημοκρατίας της Κίνας. Οι τεράστιες καταστροφές και ο ανθρώπινος πόνος που έχει υποστεί ο λαός του Θιβέτ είναι σήμερα πολύ γνωστά και δεν επιθυμώ να επιμείνω σ' αυτά τα θλιβερά και οδυνηρά γεγονότα. Η έκτασης 70 000 ιδεογραμμάτων αναφορά του αείμνηστου Panchen Lama προς την κινεζική κυβέρνηση αποτελεί ικανή ιστορική μαρτυρία για τις τυραννικές πολιτικές και πρακτικές της Κίνας στο Θιβέτ. Σήμερα, το Θιβέτ παραμένει χώρα υπό κατοχή, η οποία καταπιέζεται βίαια και την οποία σημαδεύει ο πόνος. Παρά την κάποια ανάπτυξη και οικονομική πρόοδο, το Θιβέτ συνεχίζει να αντιμετωπίζει βασικά προβλήματα επιβίωσης. Σοβαρές παραβιάσεις των ανθρωπίνων δικαιωμάτων συμβαίνουν σε μεγάλη έκταση παντού στο Θιβέτ και συχνά είναι αποτέλεσμα πολιτικών φυλετικών και πολιτισμικών διακρίσεων. Αποτελούν όμως μονάχα τα συμπτώματα και τις συνέπειες ενός βαθύτερου προβλήματος. Οι κινεζικές αρχές αντιμετωπίζουν τον ξεχωριστό πολιτισμό και τη θρησκεία του Θιβέτ ως πηγή αποσχιστικής απειλής. Έτσι λοιπόν, συνεπεία σκόπιμων πολιτικών, ένας ολόκληρος λαός, με το μοναδικό του πολιτισμό και ταυτότητα, αντιμετωπίζει την απειλή του ολοκληρωτικού αφανισμού.
<P>
Έχω ηγηθεί του απελευθερωτικού αγώνα του Θιβέτ στο δρόμο της μη βίας και έχω αναζητήσει με συνέπεια μια κοινά αποδεκτή επίλυση του θιβετιανού ζητήματος μέσω διαπραγματεύσεων σε πνεύμα συνδιαλλαγής και συμβιβασμού με την Κίνα. Στο πνεύμα αυτό, το 1988, εδώ στο Στρασβούργο, σε αυτό το Κοινοβούλιο, παρουσίασα μια επίσημη πρόταση διαπραγματεύσεων, η οποία ελπίζαμε ότι θα μπορούσε να αποτελέσει τη βάση επίλυσης του ζητήματος του Θιβέτ. Είχα σκόπιμα επιλέξει το Ευρωπαϊκό Κοινοβούλιο ως βήμα από το οποίο να παρουσιάσω τις σκέψεις μου για ένα πλαίσιο διαπραγματεύσεων προκειμένου να υπογραμμίσω το γεγονός ότι μια πραγματική ένωση μπορεί να επιτευχθεί μόνο εθελουσίως, όταν υπάρχουν ικανοποιητικά οφέλη για όλα τα συμβαλλόμενα μέρη. Η Ευρωπαϊκή Ένωση είναι ένα σαφές και ενθαρρυντικό παράδειγμα μιας τέτοιας ένωσης. Από την άλλη μεριά, ακόμα και μια χώρα ή κοινότητα μπορεί να διασπαστεί σε δύο ή περισσότερες οντότητες εάν υπάρχει έλλειψη εμπιστοσύνης και οφέλους, και όταν το βασικό μέσο διακυβέρνησης είναι η βία.
<P>
Η πρότασή μου, η οποία έγινε αργότερα γνωστή ως "Προσέγγιση της Μέσης Οδού" ή "Πρόταση του Στρασβούργου" , οραματίζεται ένα Θιβέτ με πραγματική αυτονομία μέσα στο πλαίσιο της Λαϊκής Δημοκρατίας της Κίνας. Όχι όμως την αυτονομία στα χαρτιά που μας επιβλήθηκε πριν από 50 χρόνια με τη Συμφωνία των 17 Σημείων, αλλά πραγματική αυτοδιοίκηση και αυτονομία του Θιβέτ, με τους Θιβετιανούς να είναι πλήρως υπεύθυνοι για τις εσωτερικές τους υποθέσεις, συμπεριλαμβανομένης της εκπαίδευσης των παιδιών τους, των θρησκευτικών ζητημάτων, των πολιτιστικών υποθέσεων, της φροντίδας για το πολύτιμο και ευαίσθητο περιβάλλον τους και της τοπικής οικονομίας. Το Πεκίνο θα συνέχιζε να είναι υπεύθυνο για τη διεκπεραίωση των εξωτερικών και αμυντικών υποθέσεων. Αυτή η λύση θα βελτίωνε σημαντικά τη διεθνή εικόνα της Κίνας και θα συνέβαλλε στη σταθερότητα και την ενότητά της - οι δύο κορυφαίες προτεραιότητες του Πεκίνου -, ενώ συγχρόνως οι Θιβετιανοί θα εξασφάλιζαν τα θεμελιώδη δικαιώματα και ελευθερίες για τη διατήρηση του πολιτισμού τους και την προστασία του ευαίσθητου περιβάλλοντος του υψιπέδου του Θιβέτ.
<P>
Έκτοτε, οι σχέσεις μας με την κινεζική κυβέρνηση έχουν υποστεί πολλές διακυμάνσεις. Δυστυχώς, μετά λύπης μου σας πληροφορώ ότι η έλλειψη πολιτικής βούλησης από πλευράς της κινεζικής ηγεσίας να αντιμετωπίσει με σοβαρό τρόπο το ζήτημα του Θιβέτ έχει οδηγήσει σε πλήρη στασιμότητα. Οι πρωτοβουλίες και τα ανοίγματά μου όλα αυτά τα χρόνια για να φέρω την κινεζική ηγεσία στο τραπέζι του διαλόγου παραμένουν χωρίς ανταπόκριση. Τον περασμένο Σεπτέμβριο, διαβιβάσαμε μέσω της κινεζικής πρεσβείας στο Νέο Δελχί την επιθυμία μας να στείλουμε μια αντιπροσωπεία στο Πεκίνο για να παραδώσει ένα λεπτομερές υπόμνημα που σκιαγραφεί τις σκέψεις μου σχετικά με το ζήτημα του Θιβέτ και να εξηγήσει και να συζητήσει τα θέματα που εγείρει το υπόμνημα. Διαβίβασα ότι μέσω συναντήσεων πρόσωπο με πρόσωπο, θα πετυχαίναμε να ξεκαθαρίσουμε τις όποιες παρεξηγήσεις και να ξεπεράσουμε τη δυσπιστία. Εξέφρασα τη βαθιά μου πεποίθηση ότι, εφόσον επιτευχθεί αυτό, μπορεί να βρεθεί χωρίς μεγάλη δυσκολία κοινά αποδεκτή λύση του προβλήματος. Η κινεζική κυβέρνηση όμως αρνείται να δεχτεί την αντιπροσωπεία μου μέχρι και σήμερα. Είναι φανερό ότι η στάση του Πεκίνου έχει σκληρύνει σημαντικά σε σύγκριση με τη δεκαετία του ογδόντα, κατά τη διάρκεια της οποίας έγιναν δεκτές έξι θιβετιανές αντιπροσωπείες. Όποιες κι αν είναι οι εξηγήσεις που μπορεί να δίνει το Πεκίνο σχετικά με την επικοινωνία μεταξύ της κινεζικής κυβέρνησης και εμού, οφείλω να δηλώσω εδώ ξεκάθαρα ότι η κινεζική κυβέρνηση αρνείται να μιλήσει στους αντιπροσώπους που έχω ορίσει γι' αυτόν το σκοπό.
<P>
Η άρνηση της κινεζικής ηγεσίας να ανταποκριθεί θετικά στην προσέγγισή μου της Μέσης Οδού επιβεβαιώνει την υποψία του θιβετιανού λαού ότι η κινεζική κυβέρνηση δεν ενδιαφέρεται καθόλου για οποιουδήποτε είδους ειρηνική συνύπαρξη. Πολλοί θιβετιανοί πιστεύουν ότι η Κίνα είναι αποφασισμένη να ενσωματώσει και να απορροφήσει πλήρως και με τη βία το Θιβέτ στην Κίνα. Ζητούν την ανεξαρτησία του Θιβέτ και επικρίνουν την προσέγγισή μου της Μέσης Οδού. Κάποιοι άλλοι υποστηρίζουν τη διεξαγωγή δημοψηφίσματος στο Θιβέτ. Το επιχείρημά τους είναι ότι, αν οι συνθήκες στο εσωτερικό του Θιβέτ είναι όπως τις περιγράφουν οι κινεζικές αρχές και αν οι Θιβετιανοί είναι πραγματικά ευχαριστημένοι, δεν θα έπρεπε να υπάρχει αντίρρηση στη διεξαγωγή δημοψηφίσματος στο Θιβέτ. Κι εγώ επίσης πάντοτε υποστήριζα τη θέση ότι τελικά, ο λαός του Θιβέτ θα πρέπει να μπορέσει να αποφασίσει για το μέλλον του Θιβέτ, όπως ο Pandit Jawarhalal Nehru, ο πρώτος πρωθυπουργός της Ινδίας, δήλωσε στο Ινδικό Κοινοβούλιο στις 7 Δεκεμβρίου 1950: "· τον τελευταίο λόγο σχετικά με το Θιβέτ θα πρέπει να τον έχει ο λαός του Θιβέτ και κανένας άλλος" .
<P>
Με δεδομένο ότι απορρίπτω σθεναρά τη χρήση βίας ως μέσο στον απελευθερωτικό μας αγώνα, έχουμε ασφαλώς το δικαίωμα να διερευνήσουμε όλες τις άλλες πολιτικές δυνατότητες που είναι στη διάθεσή μας. Είμαι αφοσιωμένος υποστηρικτής της ελευθερίας και της δημοκρατίας και γι' αυτόν το λόγο ενθαρρύνω συνεχώς τους εξόριστους Θιβετιανούς να ακολουθούν δημοκρατικές διαδικασίες. Σήμερα, οι θιβετιανοί πρόσφυγες είναι ίσως από τις λίγες κοινότητες σε εξορία που έχουν παγιώσει και τους τρεις πυλώνες της δημοκρατίας: νομοθετικό, δικαστικό και εκτελεστικό. Φέτος κάναμε ένα ακόμα μεγάλο άλμα στην πορεία εκδημοκρατισμού εκλέγοντας με λαϊκή ψήφο τον πρόεδρο του Υπουργικού Συμβουλίου του Θιβέτ. Ο εκλεγμένος πρόεδρος του Υπουργικού Συμβουλίου και το εκλεγμένο κοινοβούλιο θα φέρουν στους ώμους τους την ευθύνη της διαχείρισης των θιβετιανών υποθέσεων ως νόμιμοι εκπρόσωποι του λαού. Ωστόσο, θεωρώ ότι έχω ηθική υποχρέωση προς τα έξι εκατομμύρια των Θιβετιανών να συνεχίσω να εγείρω το ζήτημα του Θιβέτ στην κινεζική ηγεσία και να δραστηριοποιούμαι ως ο ελεύθερος εκπρόσωπος του θιβετιανού λαού μέχρις ότου επιτευχθεί μία λύση.
<P>
Η απουσία οποιασδήποτε θετικής ανταπόκρισης της κινεζικής κυβέρνησης στα κατά καιρούς ανοίγματά μου δεν μου αφήνει άλλη επιλογή από το να απευθυνθώ στα μέλη της διεθνούς κοινότητας. Είναι πλέον φανερό ότι μόνο οι εντεινόμενες, εναρμονισμένες και επίμονες διεθνείς προσπάθειες θα πείσουν το Πεκίνο να μεταβάλει την πολιτική του στο Θιβέτ. Μολονότι οι άμεσες αντιδράσεις της κινεζικής πλευράς θα είναι πιθανότατα αρνητικές, είμαι πεπεισμένος ότι οι εκφράσεις διεθνούς ενδιαφέροντος και υποστήριξης είναι απαραίτητες για τη δημιουργία ενός περιβάλλοντος που θα ευνοεί την ειρηνική επίλυση του θιβετιανού προβλήματος. Από τη δική μου πλευρά, παραμένω αφοσιωμένος στη διαδικασία του διαλόγου. Αποτελεί σταθερή μου πεποίθηση ότι ο διάλογος και η προθυμία να κοιτάξουμε με εντιμότητα και διαύγεια την πραγματικότητα του Θιβέτ μπορεί να μας οδηγήσει σε μια αμοιβαία ωφέλιμη λύση, η οποία θα συμβάλει στη σταθερότητα και την ενότητα της Λαϊκής Δημοκρατίας της Κίνας και θα εξασφαλίσει το δικαίωμα του θιβετιανού λαού να ζει ελεύθερα, ειρηνικά και με αξιοπρέπεια.
<P>
Αδελφοί και αδελφές μου του Ευρωπαϊκού Κοινοβουλίου, θεωρώ ότι είμαι ο ελεύθερος εκπρόσωπος των σκλαβωμένων συμπατριωτών και συμπατριωτισσών μου. Είναι καθήκον μου να μιλώ εξ ονόματός τους. Δεν μιλώ με αισθήματα οργής ή μίσους γι' αυτούς που είναι υπεύθυνοι για τον απέραντο πόνο του λαού μας και την καταστροφή της γης, των σπιτιών, των ναών, των μοναστηριών και του πολιτισμού μας. Είναι κι αυτοί ανθρώπινα όντα που αγωνίζονται να βρουν την ευτυχία και δικαιούνται τη συμπόνια μας. Μιλώ για να σας πληροφορήσω για τη θλιβερή κατάσταση στη χώρα μου σήμερα και για τους πόθους του λαού μου, γιατί στον αγώνα μας για ελευθερία η αλήθεια είναι το μόνο όπλο που διαθέτουμε. Σήμερα, ο λαός μας, η ξεχωριστή μας πλούσια πολιτιστική κληρονομιά και η εθνική μας ταυτότητα αντιμετωπίζουν την απειλή της εξαφάνισης. Χρειαζόμαστε την υποστήριξή σας για να επιβιώσουμε ως λαός και ως πολιτισμός.
<P>
Όταν βλέπει κανείς την κατάσταση στο εσωτερικό του Θιβέτ μοιάζει να μην υπάρχει καμιά ελπίδα έναντι της αυξανόμενης καταπίεσης, της συνεχούς περιβαλλοντικής καταστροφής και της προϊούσας συστηματικής υπονόμευσης του πολιτισμού και της ταυτότητας του Θιβέτ. Πιστεύω όμως ότι, ανεξάρτητα από το πόσο μεγάλη και ισχυρή μπορεί να είναι η Κίνα, εξακολουθεί να αποτελεί τμήμα του σύγχρονου κόσμου. Η σημερινή τάση παγκοσμίως ευνοεί όλο και περισσότερο τη δημιουργία ανοιχτών κοινωνιών, την ελευθερία, τη δημοκρατία και το σεβασμό των ανθρωπίνων δικαιωμάτων. Αργά ή γρήγορα, η Κίνα θα χρειαστεί να ακολουθήσει την παγκόσμια τάση και μακροπρόθεσμα δεν υπάρχει τρόπος η Κίνα να ξεφύγει από την αλήθεια, τη δικαιοσύνη και την ελευθερία. Η συνεπής και βασισμένη σε αρχές σχέση του Ευρωπαϊκού Κοινοβουλίου με την Κίνα θα επιταχύνει αυτήν τη διαδικασία αλλαγής που έχει ήδη αρχίσει στην Κίνα. Καθ' όσον το ζήτημα του Θιβέτ σχετίζεται άμεσα με τα όσα συμβαίνουν στην Κίνα, πιστεύω ότι είναι λογικό και βάσιμο να ελπίζουμε.
<P>
Θα ήθελα να ευχαριστήσω το Ευρωπαϊκό Κοινοβούλιο για τη συνέπειά του στην επίδειξη ενδιαφέροντος και υποστήριξης στο μη βίαιο αγώνα του Θιβέτ για ελευθερία. Η συμπάθεια και η υποστήριξή σας παραμένουν πάντα πηγή βαθιάς έμπνευσης και ενθάρρυνσης για το θιβετιανό λαό, τόσο στο εξωτερικό όσο και στο εσωτερικό του Θιβέτ. Τα πολυάριθμα ψηφίσματα του Ευρωπαϊκού Κοινοβουλίου για το ζήτημα του Θιβέτ βοήθησαν στην επισήμανση της συμφοράς του θιβετιανού λαού και στην αύξηση του ενδιαφέροντος του κοινού και των κυβερνήσεων της Ευρώπης και του κόσμου για το ζήτημα του Θιβέτ. Με ενθαρρύνει ιδιαιτέρως το ψήφισμα του Ευρωπαϊκού Κοινοβουλίου που ζητά τον ορισμό ειδικού εκπροσώπου της ΕΕ για το Θιβέτ. Είμαι πεπεισμένος ότι η εφαρμογή αυτού του ψηφίσματος θα επιτρέψει στην Ευρωπαϊκή Ένωση όχι μόνο να βοηθήσει στην προώθηση της ειρηνικής επίλυσης του θιβετιανού ζητήματος, μέσω διαπραγματεύσεων που θα γίνουν με τρόπο περισσότερο συνεπή, αποτελεσματικό και δημιουργικό, αλλά επιπλέον θα προσφέρει υποστήριξη και σε άλλες εύλογες ανάγκες του λαού του Θιβέτ, συμπεριλαμβανομένων τρόπων και μέσων για τη διαφύλαξη της ιδιαίτερης ταυτότητάς μας. Αυτή η πρωτοβουλία θα στείλει επίσης ένα ισχυρό μήνυμα στο Πεκίνο ότι η Ευρωπαϊκή Ένωση εννοεί σοβαρά να ενθαρρύνει και να προωθήσει μια λύση του θιβετιανού προβλήματος. Δεν έχω την παραμικρή αμφιβολία ότι η συνεχιζόμενη έκφραση ενδιαφέροντος και υποστήριξης προς το Θιβέτ θα έχει μακροπρόθεσμα θετικό αντίκτυπο και θα βοηθήσει στη δημιουργία του κατάλληλου πολιτικού περιβάλλοντος για έναν εποικοδομητικό διάλογο σχετικά με το ζήτημα του Θιβέτ. Ζητώ τη συνέχιση της υποστήριξής σας σε αυτήν την κρίσιμη για την ιστορία της χώρας μας χρονική στιγμή. Σας ευχαριστώ που μου δώσατε τη δυνατότητα να μοιραστώ μαζί σας τις σκέψεις μου.
<P>
(Το Σώμα, όρθιο, χειροκροτεί τον ομιλητή)

<SPEAKER ID=200 NAME="Πρόεδρος">
Όπως μπορεί να διαπιστώσει η Αγιότητά σας είμαστε όλοι μας πολύ συγκινημένοι και θα ήθελα να σας ευχαριστήσω, εξ ονόματος του Ευρωπαϊκού Κοινοβουλίου, για το ιδιαίτερα ευγενές μήνυμα που μόλις μας απευθύνατε.
<P>
Είχατε την ευγένεια να υπενθυμίσετε ότι το Ευρωπαϊκό Κοινοβούλιο υποστήριζε ανέκαθεν τη δράση σας και υποστήριζε το λαό σας. Είδαμε ότι γνωρίζετε καλά τα ψηφίσματα που έχει εγκρίνει το Κοινοβούλιό μας, πάντα με πολύ μεγάλη πλειοψηφία, για να μην πω σχεδόν ομόφωνα, ακόμη και πολύ πρόσφατα, τον περασμένο Φεβρουάριο.
<P>
Είναι αλήθεια ότι διαπιστώνουμε μαζί σας, όπως μας υπενθυμίσατε, ότι ο λαός του Θιβέτ στερείται των θεμελιωδών ελευθεριών του, απειλείται με καταστροφή των μοναστηριών του, δηλαδή των συμβόλων που σφυρηλατούν την ηθική και πνευματική του υπόσταση, και τέλος απειλείται από μια πολιτική περιθωριοποίησης του θιβετιανού λαού.
<P>
Μας τα υπενθυμίσατε όλα αυτά και μας είπατε με πολλή ειλικρίνεια ότι, δυστυχώς, μέχρι σήμερα, το χέρι που τείνετε προς τις κινεζικές αρχές είχε αγνοηθεί, και παρατηρήσαμε επίσης ότι η Αγιότητά σας δεν σταμάτησε ποτέ να ελπίζει.
<P>
Έχετε παράλληλα αυτή την ανησυχία και ταυτόχρονα την τεράστια αυτή ελπίδα ότι θα έρθει μια ημέρα όπου η Κίνα, κάνοντας ένα άνοιγμα προς τον υπόλοιπο κόσμο, θα ανταποκριθεί τελικά στην έκκλησή σας, και αυτό είναι μια ευχή, βεβαίως, την οποία συμμεριζόμαστε θερμά, αλλά δεν κάνουμε τίποτα άλλο πέρα από το να συμμεριζόμαστε την ευχή της Αγιότητάς σας.
<P>
Ακούσαμε βεβαίως την πολύ ισχυρή έκκληση την οποία μας απευθύνατε. Μας είπατε ότι αν η διεθνής κοινότητα, στην προκειμένη περίπτωση η Ευρωπαϊκή Κοινότητα, μπορούσε να βοηθήσει στις προσπάθειές σας, ίσως το αποτέλεσμα το οποίο όλοι επιθυμούμε να ήταν πολύ κοντά.
<P>
Λοιπόν, θα ήθελα απλώς να σας διαβεβαιώσω ότι μπορείτε να υπολογίζετε στην ενεργή συνδρομή του Ευρωπαϊκού Κοινοβουλίου, στην ενεργή συνδρομή των πολιτικών μας ομάδων, στην ενεργή συνδρομή της διακομματικής ομάδας η οποία, όπως γνωρίζετε, συστάθηκε ακριβώς για να ενισχύσει περαιτέρω την φιλία μας με το θιβετιανό λαό· μπορείτε να υπολογίζετε στη συνδρομή μας, μπορείτε να υπολογίζετε στην αμέριστη αφοσίωσή μας προκειμένου το Θιβέτ να ανακτήσει την ελευθερία του, σύμφωνα με το πνεύμα των προτάσεων σας.
<P>
Για μία ακόμη φορά, ευχαριστώ την Αγιότητά σας για την παρουσία σας καθώς και για το μήνυμά σας.
<P>
(Ζωηρά χειροκροτήματα) (Η πανηγυρική συνεδρίαση λήγει στις 12.25)

