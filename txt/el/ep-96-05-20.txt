<CHAPTER ID=1>
Eπανάληψη της συνόδου
<SPEAKER ID=1 NAME="Πρόεδρος">
Kηρύσσω την επανάληψη της συνόδου του Eυρωπαϊκού Kοινοβουλίου που είχε διακοπεί την Πέμπτη 9 Mαΐου 1996.

<SPEAKER ID=2 LANGUAGE="ES" NAME="Marset Campos">
Κύριε Πρόεδρε, σήμερα το πρωί, στην Κόρντομπα, η τρομοκρατική συμμορία ΕΤΑ διέπραξε μια τρομοκρατική επίθεση όπου έχασε τη ζωή του ένας λοχίας, ο κ. D. Miguel Αngel Ayllσn. Η Ομάδα μας επιθυμεί να εκφράσει την αποστροφή και την καταδίκη της απέναντι σε αυτήν την τρομοκρατική επίθεση, να ζητήσει να διαβιβασθούν συλλυπητήρια στην οικογένεια του δολοφονηθέντος και να τονίσει τη σημασία της ενότητας των δημοκρατικών εναντίον της τρομοκρατίας δια της σύσφιγξης των σχέσεων στην Ευρώπη.

<SPEAKER ID=3 NAME="Πρόεδρος">
Kύριε συνάδελφε, το Σώμα επανειλημμένα καταδίκασε τέτοιες τρομοκρατικές ενέργειες. Tο ίδιο θα κάνουμε και στην προκειμένη περίπτωση, και θα εκφράσω, εξ ονόματος όλων, τα συλλυπητήριά μας στους οικείους.

<CHAPTER ID=2>
Διάταξη των εργασιών
<SPEAKER ID=4 NAME="Πρόεδρος">
Προχωρούμε τώρα στον καθορισμό της διάταξης των εργασιών.
<P>
Tο τελικό σχέδιο της ημερήσιας διάταξης, που κατάρτισε η Διάσκεψη των Προέδρων κατά τη συνεδρίαση της 15ης Mαΐου 1996, σύμφωνα με το άρθρο 95 του Kανονισμού, έχει διανεμηθεί.
<P>
Συνεδριάσεις από 20 έως 24 Mαΐου 1996 στο Στρασβούργο
<P>
Mια επισήμανση όσον αφορά την προθεσμία κατάθεσης προτάσεων ψηφίσματος σχετικά με την Kούβα. Aυτή καθορίζεται για την Tρίτη, ώρα 12.00. Ως προθεσμία κατάθεσης τροπολογιών καθορίζεται η Tετάρτη, ώρα 12.00.
<P>
Όσον αφορά το χρόνο αγόρευσης. Για να μπορέσει να κατανεμηθεί με μεγαλύτερη ευελιξία ο χρόνος αγόρευσης μεταξύ της Tετάρτης το απόγευμα και της Tετάρτης το βράδυ, η Oμάδα Ένωση για την Eυρώπη ζητεί να καθοριστεί συνολικά ο χρόνος αγόρευσης από τις 15.00 έως τις 17.30 και από τις 21.00 έως τις 24.00, αντί να καθορίσουμε ξεχωριστά το χρόνο αγόρευσης για τις γεωργικές τιμές, όπως προβλέπεται τώρα. Σύμφωνα με τον Kανονισμό, μπορεί τώρα κάποιος να μιλήσει υπέρ και κάποιος κατά της αίτησης. Πρώτος ζήτησε το λόγο ο κ. Pasty. Yποθέτω ότι θα μιλήσετε υπέρ της αίτησης.

<SPEAKER ID=5 LANGUAGE="FR" NAME="Pasty">
Κύριε Πρόεδρε, θεωρώ πράγματι ότι η συζήτηση που θα διεξαχθεί την Τετάρτη, νωρίς το απόγευμα, για τους 29 γεωργικούς κανονισμούς σχετικά με την προσεχή εσοδεία είναι ίσως η σημαντικότερη από το σύνολο των συζητήσεων που διεξήχθησαν κατά τη διάρκεια του κοινοβουλευτικού έτους. Γιατί; Διότι η κοινή γεωργική πολιτική είναι, μαζί με την αλιευτική πολιτική, μια από τις σπάνιες πραγματικά κοινές πολιτικές στους κόλπους της Ευρωπαϊκής Ένωσης και, από την άλλη πλευρά, διότι οι γεωργικές δαπάνες αντιπροσωπεύουν, όπως γνωρίζετε, το ήμισυ του προϋπολογισμού της Ευρωπαϊκής Ένωσης.
<P>
Έτσι, μου φαίνεται αφύσικο να δοθεί μειωμένος χρόνος ομιλίας στις ομάδες: 75 λεπτά για εννέα κοινοβουλευτικές ομάδες είναι προφανώς ανεπαρκή, λαμβανομένου υπόψη του συνόλου των συναδέλφων που επιθυμούν να εκφραστούν για το θέμα αυτό. Αυτός είναι ο λόγος για τον οποίο, χωρίς να θέλω να προξενήσω αναστάτωση στη διεξαγωγή των εργασιών μας το απόγευμα της Τετάρτης, ζητώ τη γενίκευση του χρόνου ομιλίας, πράγμα που θα επιτρέψει στις ομάδες να εγγράψουν όσους αγορητές επιθυμούν για τη γεωργική συζήτηση.

<SPEAKER ID=6 LANGUAGE="EN" NAME="Green">
Κύριε Πρόεδρε, κατανοώ πολύ καλά τι ζητεί ο κ. Pasty. Εάν πρόκειται να γίνει έτσι, υπάρχει κάποιο πρόβλημα το οποίο πρέπει να αντιμετωπιστεί, δηλ. το ότι ύστερα από την έκθεση Santini ακολουθεί μία άλλη πολύ σημαντική έκθεση, η έκθεση Dankert σχετικά με την παροχή οικονομικής απαλλαγής στο Ευρωπαϊκό Κοινοβούλιο για το έτος 1994. Όπως συμφωνήθηκε αρχικά στη διάσκεψη των προέδρων, με τις δύο ώρες που παραχωρήθηκαν για τη συζήτηση επί των τιμών των αγροτικών προϊόντων, η συζήτηση επί της εκθέσεως Dankert επρόκειτο να αρχίσει στις 5 μ.μ. και επομένως υπήρχαν περιθώρια για διεξαγωγή της συζητήσεως αυτής με κάποια σοβαρότητα.
<P>
Με αυτά που προτείνονται τώρα, δεν έχουμε ιδέα για το πότε πρόκειται να ξεκινήσει η συζήτηση αυτή. Αυτό σημαίνει ότι εάν η έκθεση Dankert ξεκινήσει αργά το απόγευμα εξ αιτίας παράτασης του χρόνου λόγω της εκθέσεως Santini, τότε θα βρεθούμε στη θέση πιθανώς να μην είναι παρόν κανένα από τα εξέχοντα μέλη της διοικήσεως του Κοινοβουλίου όταν θα συζητούμε την παροχή απαλλαγής στο Κοινοβούλιο για τον προϋπολογισμό του 1994.
<P>
Κάτι τέτοιο μας φαίνεται τελείως ανάρμοστο. Δεν έχουμε αντίρρηση για την έναρξη της συζητήσεως επί της εκθέσεως Dankert στις 9 μ.μ., υπό την προϋπόθεση ότι θα υπάρξει διαβεβαίωση πως τα εξέχοντα μέλη της διοικήσεως, από τον Γενικό Γραμματέα και κάτω, θα είναι παρόντα για τη συζήτηση επί της παροχής οικονομικής απαλλαγής.
<P>
(Χειροκροτήματα)

<SPEAKER ID=7 LANGUAGE="NL" NAME="De Vries">
 Πρόεδρε, με συγχωρείτε. Ο κ. Pasty έκανε μια πρόταση. Ακούσατε έναν ομιλητή ο οποίος είχε αντίθετη γνώμη. Εγώ θα ταχθώ υπέρ της πρότασης του κ. Pasty για δύο λόγους: καταρχάς επειδή φρονώ ότι ο κ. Pasty έκανε μια εύλογη από πολιτική άποψη πρόταση. Είναι αλήθεια ότι η συζήτηση για γεωργικά θέματα ενδιαφέρει σημαντικά πολλούς βουλευτές του Κοινοβουλίου μας, όχι μόνο βουλευτές της ομάδας του κ. Pasty, αλλά και βουλευτές άλλων ομάδων. Συνεπώς, εάν αυτό είναι δυνατό, φρονώ ότι είναι εύλογη από πολιτική άποψη η πρόταση να υπάρξουν ορισμένες αλλαγές στην ημερήσια διάταξη όσον αφορά το χρόνο ομιλίας. Φυσικά πρέπει να έχουμε στη διάθεσή μας επαρκή χρόνο για να συζητήσουμε τα άλλα θέματα, όμως κατά κάποιο τρόπο με εξέπληξαν οι παρατηρήσεις της συναδέλφου Green. Δεν μπορούμε να επιτρέψουμε να καθορίζεται η ημερήσια διάταξη του Κοινοβουλίου μας από την παρουσία ή μη των υπαλλήλων του Κοινοβουλίου. Το Κοινοβούλιό μας διαθέτει τη δική του εξουσία. Εάν εμείς ως Κοινοβούλιο αποφασίσουμε να συμπεριλάβουμε στην ημερήσια διάταξη ένα θέμα, τότε είναι αυτονόητο ότι μπορούμε να έχουμε εμπιστοσύνη, σε εσάς, Πρόεδρε, ότι θα φροντίσετε να παρευρίσκονται εδώ οι αρμόδιοι υπάλληλοι.

<SPEAKER ID=8 NAME="Πρόεδρος">
Tώρα, όμως, φθάνει. O Kανονισμός είναι σαφέστατος. Δεν πρόσεξα ότι ο κ. Pasty μίλησε ως αιτών, αλλά τον θεώρησα ως ομιλητή «υπέρ» της αίτησης. Kαι σαν αιτών έχει το δικαίωμα να αιτιολογήσει την αίτησή του. Στη συνέχεια μίλησε η κ. Green κατά της αίτησης. O κ. de Vries μίλησε υπέρ της αίτησης, και νομίζω πως φθάνει. Θα πρέπει τώρα να ψηφίσουμε.

<SPEAKER ID=9 LANGUAGE="EN" NAME="Green">
Κύριε Πρόεδρε, ζητώ μια διευκρίνιση. Η Ομάδα μου θα υποστηρίξει την πρόταση, εάν μπορούμε να έχουμε μια διαβεβαίωση ότι στην περίπτωση κατά την οποία η συζήτηση επί της εκθέσεως Dankert, δηλ. επί της οικονομικής απαλλαγής του Κοινοβουλίου, αρχίσει αργότερα ή εάν δεν αρχίσει μέχρι τις 9 μ.μ., τα εξέχοντα μέλη της διοικήσεως του Κοινοβουλίου θα είναι παρόντα. Η συζήτηση αυτή είναι εξαιρετικά σημαντική για μας. Επομένως, εάν έχουμε αυτή τη διαβεβαίωση, η Ομάδα μου θα ψηφίσει υπέρ της προτάσεως.

<SPEAKER ID=10 NAME="Πρόεδρος">
Yποθέτω πως οι υψηλόβαθμοι υπάλληλοι του Kοινοβουλίου γνωρίζουν τι είναι σύνοδοι της ολομέλειας και ότι στις συνόδους της ολομέλειας, που ασχολούνται με ορισμένα θέματα, θα πρέπει να είναι παρόντες. Aυτό φυσικά είναι αυτονόητο σ' ένα Kοινοβούλιο που λειτουργεί.
<P>
(Tο Σώμα εγκρίνει την αίτηση)

<SPEAKER ID=11 LANGUAGE="EN" NAME="Green">
Κύριε Πρόεδρε, θα ήθελα να τονίσω ότι ορισμένοι από εμάς βρίσκονται εδώ στις 9 μ.μ., για τις νυκτερινές συνεδριάσεις και γνωρίζουν επακριβώς ποιος έρχεται στις νυκτερινές συνεδριάσεις! Δεν είναι σύνηθες να βρίσκονται πολλοί εδώ όταν γίνονται σημαντικές συζητήσεις.

<SPEAKER ID=12 NAME="Πρόεδρος">
O Γενικός Γραμματέας, φυσικά, το κατάλαβε τώρα άμεσα τρόπον τινά, αφού κάθεται δίπλα μου. Θα μεταβιβάσει τα δέοντα στις κυρίες και τους κυρίους συναδέλφους του.
<P>
Συνεδριάσεις από 5 έως 6 Iουνίου 1996 στις Bρυξέλλες
<P>
Έχουμε ακόμη ένα θέμα όσον αφορά τις συνεδριάσεις από 5 έως 6 Iουνίου 1996 στις Bρυξέλλες. H Oμάδα του Eυρωπαϊκού Λαϊκού Kόμματος ζητεί να προβεί το Συμβούλιο σε δήλωση σχετικά με την μη εισδοχή της Kροατίας στο Συμβούλιο της Eυρώπης. Aυτή, φυσικά, θα εγγραφόταν στην ημερήσια διάταξη της Tετάρτης το απόγευμα. H κ. Oomen-Ruijten έχει το λόγο, για την αιτιολόγηση της αίτησης.

<SPEAKER ID=13 LANGUAGE="NL" NAME="Oomen-Ruijten">
Κύριε Πρόεδρε, θα επιθυμούσαμε να υπάρξει μια δήλωση του Συμβουλίου σχετικά με τις αποφάσεις που έλαβε το Συμβούλιο της Ευρώπης, προφανώς εκ μέρους και των 15. Μολονότι η κοινοβουλευτική συνέλευση του Συμβουλίου της Ευρώπης τις ενέκρινε και έλαβε θετική απόφαση εν προκειμένω, τα 15 κράτη μέλη έλαβαν μια απόφαση η οποία ήταν αρνητική και επιθυμούμε εν προκειμένω να υπάρξει μια δήλωση. Πρόεδρε, ίσως το Συμβούλιο να είναι διατεθειμένο, βάσει του άρθρου 37, να προβεί σε αυτή τη δήλωση αυτή ακόμη την εβδομάδα, όμως σε διαφορετική περίπτωση σας το δηλώνω από τώρα ότι επιθυμούμε να έχουμε είτε μια δήλωση είτε, εάν αυτό το προτιμούν ενδεχομένως οι λοιποί συνάδελφοι, να υποβάλουμε μια προφορική ερώτηση με συζήτηση. Πρόεδρε, θα ήθελα να μεριμνήσετε ώστε να διατεθεί ο κατάλληλος χρόνος για αυτό. Ενδεχομένως θα μπορούσαμε να έχουμε αυτή τη συζήτηση αντί για τη συζήτηση σχετικά με το Διαμεσολαβητή.

<SPEAKER ID=14 NAME="Πρόεδρος">
Kατ' αρχήν, ζητάτε να εγγραφεί το θέμα αυτό στη σύνοδο του Iουνίου I. Aυτό σημαίνει ότι θα προσπαθήσουμε να εγγράψουμε το θέμα στην ημερήσια διάταξη της Tετάρτης 5ης Iουνίου, αρχίζοντας με μια δήλωση του Συμβουλίου. Eπειδή κανείς δε θέλει να μιλήσει κατά της αίτησης, υποθέτω πως το Σώμα συμφωνεί.
<P>
Έτσι έχει καθοριστεί η διάταξη των εργασιών.

<CHAPTER ID=3>
Eπιστροφή και εξαγωγή πολιτιστικών αγαθών
<SPEAKER ID=15 NAME="Πρόεδρος">
H ημερήσια διάταξη προβλέπει την κοινή συζήτηση των ακολούθων εκθέσεων:
<P>
A4-0110/96 του κ. Escudero, εξ ονόματος της Eπιτροπής Πολιτισμού, Nεότητας, Παιδείας και Mέσων Eνημέρωσης, επί της πρότασης οδηγίας του Eυρωπαϊκού Kοινοβουλίου και του Συμβουλίου (COM(95)0479 - C4-0463/95-95/0254(COD)) που τροποποιεί το παράρτημα της οδηγίας 93/7/EOK του Συμβουλίου, της 15ης Mαρτίου 1993, σχετικά με την επιστροφή των πολιτιστικών αγαθών που έχουν απομακρυνθεί παράνομα από την επικράτεια κράτους μέλους;-A4-0111/96 του κ. Escudero, εξ ονόματος της Eπιτροπής Πολιτισμού, Nεότητας, Παιδείας και Mέσων Eνημέρωσης, επί της πρότασης κανονισμού του Συμβουλίου (COM(95)0479 - C4-0558/95-95/0253(CNS)), που τροποποιεί το παράρτημα του κανονισμού (EOK) αριθ. 3911/92 του Συμβουλίου της 9ης Δεκεμβρίου 1992, σχετικά με την εξαγωγή πολιτιστικών αγαθών.
<SPEAKER ID=16 NAME="Escudero">
Κύριε Πρόεδρε, η Συνθήκη ΕΚ όρισε τη δημιουργία ενός χώρου χωρίς σύνορα για την εσωτερική αγορά μέσα στον οποίο να εξασφαλίζεται η ελεύθερη κυκλοφορία εμπορευμάτων. Ταυτόχρονα όμως υπήρξε προφανής η ανάγκη η ελεύθερη αυτή κυκλοφορία εμπορευμάτων να συμβαδίζει με την προφύλαξη των πολιτιστικών αγαθών που αποτελούν σύμβολα της πλούσιας και ποικίλης πολιτιστικής ιδιοσυγκρασίας που χαρακτηρίζει την Ευρώπη. Αυτό σημαίνει ότι αν τα εμπορεύματα γενικώς μπορούσαν να αποτελέσουν αντικείμενο ελεύθερης διακίνησης, έπρεπε επίσης να εξασφαλισθεί η προστασία των πολιτιστικών αγαθών και η διατήρηση της καλλιτεχνικής κληρονομιάς κάθε χώρας, αποφεύγοντας οι φτωχότερες ζώνες να στερηθούν τα χαρακτηριστικά γνωρίσματα της πολιτιστικής τους ταυτότητας ή οι πλουσιότερες χώρες, μέσω μιας καθαρά εμπορικής δραστηριότητας, να ιδιοποιηθούν την πολιτιστική κληρονομιά των πλέον ενδεών. Για το σκοπό αυτόν, η ίδια η Συνθήκη ΕΚ αναγνωρίζει ότι αυτά τα Κράτη θα μπορούσαν να επιβάλουν απαγορεύσεις ή περιορισμούς στην εισαγωγή και εξαγωγή των πολιτιστικών αγαθών.
<P>
Ωστόσο, οι κοινοτικές προβλέψεις δεν περιορίστηκαν να επιτρέψουν στα Κράτη μέλη να καθορίσουν ποιά από τα πολιτιστικά τους αγαθά έπρεπε να εξαιρεθούν από αυτόν τον γενικό κανόνα του ελευθέρου εμπορίου, αλλά η ίδια η Κοινότητα θέλησε να θεσπίσει, σε γενικό επίπεδο, ένα συμπληρωματικό σύστημα προστασίας όσον αφορά την εξαγωγή, την εισαγωγή και τη διαμετακόμιση των πολιτιστικών αγαθών. Και αυτό μέσω δύο νομικών πράξεων: ενός Κανονισμού, το 1992, σχετικά με την εξαγωγή των πολιτιστικών αγαθών, και μιας Οδηγίας, το 1993, σχετικά με τη δυνατότητα οποιουδήποτε Κράτους μέλους να μπορεί να ζητήσει την επιστροφή ενός πολιτιστικού αγαθού που έχει εξαχθεί παράνομα. Όλα αυτά, ξεκινώντας από το ότι θεωρούνται ως πολιτιστικά αγαθά εκείνα που περιλαμβάνονται σε ένα παράρτημα κοινό για την Οδηγία και τον Κανονισμό, όπου καταγράφονται και τους αποδίδεται μια οικονομική εκτίμηση.
<P>
Σύμφωνα με την εν λόγω οικονομική εκτίμηση, τα πολιτιστικά αγαθά χρειάζονται, κατά τον Κανονισμό, ειδική άδεια αν πρόκειται να εξαχθούν, και πέρα από αυτό, κατά την Οδηγία, τα αγαθά αυτά μπορεί να ζητηθεί να επιστραφούν αν υπήρξαν από νομική άποψη αντικείμενα παράνομης εξαγωγής. Σε αυτές τις κατηγορίες πολιτιστικών αγαθών αναφέρονται οι ζωγραφικοί πίνακες με τον αριθμό 3 και τα σχέδια με τον αριθμό 4. Για τους πρώτους ορίζεται κατώτερο όριο αξίας 150.000 Ecu, ενώ για τα δεύτερα 15.000 Ecu.
<P>
Το πρόβλημα όμως προέκυψε λόγω ενός είδους πολιτιστικών αγαθών -συγκεκριμένα τις υδατογραφίες (ακουαρέλες), τις υδροκομμιογραφίες (γκουάς) και τις κρητιδογραφίες (παστέλ)- τα οποία, για λόγους που θα ήταν πληκτικό να εξηγήσω απόψε, σε ορισμένες χώρες θεωρούνται ζωγραφικοί πίνακες και σε άλλες σχέδια. Με δεδομένη αυτή την κατάσταση, και προκειμένου να εξεύρει μια λύση, η Επιτροπή θα μπορούσε να είχε προτείνει να υπαχθούν οι υδατογραφίες (ακουαρέλες) και οι κρητιδογραφίες (παστέλ) στην κατηγορία 3, να τους αποδοθεί δηλαδή το κατώτατο όριο αξίας των πινάκων ζωγραφικής, ή στην κατηγορία 4, και να τους αποδοθεί το κατώτατο όριο αξίας των σχεδίων.
<P>
Ωστόσο, αυτό θα είχε παραβιάσει τη θέση των χωρών των οποίων η αντίληψη θα κατέληγε να αγνοηθεί, και επιπλέον θα μεταβαλλόταν σε μια μη βιώσιμη λύση από οικονομική άποψη. Γνωρίζουμε πράγματι ότι, σε γενικούς και ομοιογενοποιημένους όρους, η τιμή της υδατογραφίας (ακουαρέλας) είναι συνήθως πολύ χαμηλότερη από των ζωγραφικών πινάκων και αρκετά υψηλότερη από των σχεδίων. Αν εξομοιωθούν με το οικονομικό επίπεδο που έχει θεσπιστεί για τους ζωγραφικούς πίνακες, ένα μεγάλο μέρος από τις υδατογραφίες (ακουαρέλες) θα κυκλοφορούσε μάλλον με ανεξέλεγκτο τρόπο. Αντίθετα, αν εξομοιωθούν με το επίπεδο των σχεδίων -τα 15.000 Ecu- ένας τεράστιος και υπερβολικός αριθμός από υδατογραφίες (ακουαρέλες) θα χρειαζόταν ειδική άδεια, πράγμα που θα μπορούσε να προκαλέσει ακόμη και πραγματικό χάος από άποψη οικονομική και δημοσιονομικών υποχρεώσεων.
<P>
Αν τέλος οι υδατογραφίες (ακουαρέλες), οι κρητιδογραφίες (παστέλ) και οι υδροκομμιογραφίες (γκουάς) δε μπορούν να χαρακτηριστούν με μονοσήμαντο τρόπο ως ζωγραφικοί πίνακες ή ως σχέδια, όχι μόνον καθαρά για λόγους ορολογίας, αλλά επιπλέον και λόγω κινήτρων οικονομικής φύσεως, είναι προφανές ότι στο πρόβλημα αυτό θα μπορούσε να προσφερθεί μία μόνο λύση. Και ποιά είναι η λύση αυτή; Να προταθεί η δημιουργία μιας ενδιάμεσης κατηγορίας, ανάμεσα στην κατηγορία 3 των ζωγραφικών πινάκων και την κατηγορία 4 των σχεδίων, μια ενδιάμεση κατηγορία την οποία ονομάσαμε 3Α και η οποία θα περιλαμβάνει αποκλειστικά αυτού του είδους τα πολιτιστικά αγαθά. Και δεδομένου ότι, όπως επισημάναμε, η τιμή για τις υδατογραφίες (ακουαρέλες), τις κρητιδογραφίες (παστέλ) και τις υδροκομμιογραφίες (γκουάς) προσεγγίζει περισσότερο την τιμή των σχεδίων παρά των ζωγραφικών πινάκων, όπως αναγνωρίζεται από τον οικονομικό κόσμο αυτών των πολιτιστικών αγαθών, η πρόταση είναι το νέο οικονομικό επίπεδο της κατηγορίας αυτής, της οποίας τη δημιουργία προτείνω εδώ απόψε, να μην απέχει εξίσου από τις άλλες δύο κατηγορίες, αλλά να είναι πλησιέστερο στο δεύτερο, καθοριζόμενο, αν εγκριθεί, στις 30.000 Ecu. Με αυτόν τον τρόπο, κύριε Πρόεδρε, θα επιλυόταν το φορτικό πρόβλημα της καταγραφής και εμπορίας αυτών των πολιτιστικών αγαθών και θα εξευρίσκετο μια βασική αρχή για οποιαδήποτε νομική τάξη: όλοι να κατανοήσουν με τον ίδιο τρόπο τα ίδια πράγματα, διότι διαφορετικά οποιαδήποτε νομική διευθέτηση προφανώς κλονίζεται.
<P>
Τελειώνοντας, θα ήθελα απλώς να επισημάνω ότι αυτή η πρόταση μεταρρύθμισης της Οδηγίας και του Κανονισμού σχετικά με την εξαγωγή πολιτιστικών αγαθών αποτελεί μια μεταρρύθμιση καθαρά τεχνικού χαρακτήρα, που βασίζεται κυρίως σε μια έλλειψη ισορροπίας που έγινε αισθητή δια της εμπειρίας, και δεν εμποδίζει την αναθεώρηση και επανεξέταση της Οδηγίας και του Κανονισμού, που θα πρέπει επίσης να προσεγγίσει αυτό το Κοινοβούλιο.

<SPEAKER ID=17 NAME="Παπαγιαννάκης">
Κύριε Πρόεδρε, νομίζω ότι η έκθεση του συναδέλφου κ. Εσκουδέρο έχει την αξία της και παρακαλώ να δεχθεί και τα συγχαρητήριά μου.
<P>
Ωστόσο, κ. Πρόεδρε, θάθελα να τονίσω, τουλάχιστον από τη μεριά της ομάδας μας, τη βασική υποκρισία που υποκρύπτει ο κανονισμός και η οδηγία που μας προτείνονται.
<P>
Πρώτον, δεν νομίζω ότι ενισχύεται η παραγωγή όταν ενισχύουμε ή προστατεύουμε τα προϊόντα και όχι τους παραγωγούς τους. Θα μου πείτε, δεν είναι αυτό το θέμα των κειμένων που εξετάζουμε, ώστοσο θάθελα να το υπογραμμίσω. Πολλοί παραγωγοί, ζώντες τουλάχιστον, πολιτιστικών αγαθών μάς το τονίζουν.
<P>
Δεύτερον, κ. Πρόεδρε, εγώ ειλικρινά δεν καταλαβαίνω αυτήν την προσπάθεια να περιορισθεί -αν κατάλαβα καλά- το διεθνές εμπόριο των πολιτιστικών προϊόντων. Τί σημασία έχει; Έχει τη σημασία ότι εμποδίζουμε κάποιο πολιτιστικό αγαθό να βγει από τη χώρα, όμως εξασφαλίζουμε έτσι ότι το πολιτιστικό αγαθό αποτελεί αντικείμενο γενικής δημόσιας και κοινωνικής απόλαυσης; Και τί μας ενδιαφέρει αν ο ιδιώτης, στο εθνικό έδαφος που απαγορεύει την εξαγωγή του πολιτιστικού αγαθού, κρατάει το πολιτιστικό αγαθό για τη δική του ιδιωτική απόλαυση, δηλαδή στο σπίτι του; Φοβάμαι ότι αυτή η οδηγία και αυτός ο κανονισμός στην ουσία δεν κάνουν τίποτε άλλο παρά να κάνουν πιο φθηνή την τιμή του προϊόντος που ο ιδιώτης έχει στο σπίτι του. Και αναρωτιέμαι γιατί. Μήπως γιατί περιμένουμε ότι αργότερα κάποιος, και μάλιστα το Δημόσιο, θα μπορέσει να το αγοράσει και να το προσφέρει στη δημόσια απόλαυση; Γιατί τότε θα είχε κάποιο νόημα. Αν ούτε αυτό προβλέπεται -και δεν βλέπω το λόγο γιατί να το προβλέπουν αναγκαστικά τα κράτη- νομίζω ότι αυτή η πολιτική δεν κάνει τίποτε άλλο παρά να αντιστέκεται στους άθλιους μεν, υπαρκτούς δε νόμους της αγοράς και στον τομέα αυτό. Δεν νομίζω ότι τα πολιτιστικά προβλήματα και αυτά που μπαίνουν κυρίως από την οργάνωση της αγοράς και την κυκλοφορία του κεφαλαίου λύνονται με αυτόν τον τρόπο.

<SPEAKER ID=18 LANGUAGE="DE" NAME="Ullmann">
Kύριε Πρόεδρε, ο εισηγητής έχει απόλυτο δίκιο να επισημαίνει ότι εδώ πρόκειται, κατά κύριο λόγο, για μια τεχνική διάταξη. Έχει όμως εξίσου το δικαίωμα να επισημαίνει ότι πρόκειται στο κάτω-κάτω για την προστασία πολιτιστικών αγαθών. Γι' αυτό κι έχω την άποψη ότι η πρόταση που μας υπέβαλε, να θεσπιστεί δηλαδή μια ιδιαίτερη κατηγορία για τις υδατογραφίες (ακουαρέλες), τις υδροκομμιογραφίες (γκουάς) και τις κρητιδογραφίες (παστέλ), είναι σωστή, ώστε να αποκλείεται, στο μέλλον, μια αταίριαστη ίση μεταχείριση και μια δυσανάλογη ανισότητα.
<P>
Θα πρέπει όμως να ακολουθήσουμε και τη συμβουλή της Eπιτροπής Nομικών Θεμάτων, και να επανεξετάσουμε ύστερα από τρία χρόνια την αποτελεσματικότητα τόσο της οδηγίας όσο και του κανονισμού.
<P>
Kατά τη γνώμη μου, είναι αναπόφευκτη μια ιδιαίτερη παρατήρηση για τη διατύπωση επί της επιστροφής εθνικών πολιτιστικών αγαθών. Eφόσον ένα κράτος μέλος του Συμβουλίου της Eυρώπης ετοιμάζει μια νομοθεσία για τη λεγόμενη «κλεμμένη τέχνη», είναι απαραίτητο, κατά τη γνώμη μου, να τεθεί το ερώτημα τι είναι άραγε κατοχή και ιδιοκτησία πολιτιστικού αγαθού. Nομίζω πως αυτό θα πρέπει να συζητηθεί εκ νέου, ενόψει του ότι τα πολιτιστικά αγαθά είναι γενικώς προσιτά, του ότι θα πρέπει να προστατεύονται από καταχρήσεις, και του ότι ανήκουν σ' ένα περιφερειακό ή τοπικό πολιτιστικό σύμπλεγμα. Ποιος είναι ο κάτοχος εκείνης της συμφωνίας από την οποία προέρχεται ο ύμνος της Eυρώπης; Nομίζω πως η απάντηση σ' αυτήν την ερώτηση έχει ιδιαίτερη σημασία για τις εικαστικές τέχνες.

<SPEAKER ID=19 LANGUAGE="FR" NAME="Leperre-Verrier">
Κύριε Πρόεδρε, νομίζω ότι πρέπει όλοι να αισθανόμεθα ικανοποίηση για τις δύο προτάσεις που μας υποβάλλονται σήμερα προς έλεγχο.
<P>
Πράγματι, παρόλο που η αρχή της ελεύθερης κυκλοφορίας των εμπορευμάτων αποτελεί ένα από τα θεμέλια της Ένωσής μας, συνειδητοποιούμε όλοι ότι θα ήταν επικίνδυνο να εφαρμοστεί στον πολιτιστικό τομέα, διότι τα πολιτιστικά αγαθά δεν είναι εμπορεύματα όπως όλα τα άλλα και η κατάργηση των περιορισμών στις συναλλαγές μεταξύ κρατών μελών θα μπορούσε να έχει ως συνέπεια την διαφυγή έργων τέχνης.
<P>
Έπρεπε λοιπόν να αλλάξει αυτή η πρακτική η οποία, δυστυχώς, ήταν συχνή κατά το παρελθόν. Ας θυμηθούμε με ποιόν τρόπο οργάνωσαν οι ναζί τη λεηλασία έργων τέχνης στις χώρες που κατέκτησαν. Εξάλλου, αυτή η πρακτική δεν εξαφανίστηκε εντελώς. Για το λόγο αυτό, η θέσπιση του άρθρου 36 απετέλεσε αδιαμφισβήτητη πρόοδο: παρέχει στα κράτη μέλη τη διακριτική εξουσία να επικαλούνται περιορισμό εισαγωγής ή εξαγωγής ορισμένων πολιτιστικών αγαθών για λόγους προστασίας των εθνικών θησαυρών που έχουν καλλιτεχνική, ιστορική ή αρχαιολογική αξία.
<P>
Ο παρών κανονισμός και η παρούσα οδηγία προσέθεσαν δύο επιπλέον λίθους στο οικοδόμημα στο μέτρο που εισάγουν την έννοια του «εθνικού θησαυρού», η οποία επιτρέπει την επιβολή κοινοτικής προστασίας.
<P>
Για άλλη μια φορά, δεν μπορούμε παρά να εκφράσουμε ικανοποίηση γι' αυτές τις προτάσεις, που ελπίζουμε να εγκριθούν, όπως εγκρίθηκε και η έκθεση του κ. Escudero, τον οποίο επιθυμώ να συγχαρώ για την εργασία του. Θα ήθελα, ωστόσο, να κάνω μια παρατήρηση και να εκφράσω τη λύπη μου για ένα σημείο. Αν είναι πραγματικά θεμελιώδες να προστατευθούν τα πολιτιστικά αγαθά, η εμπλοκή του προγράμματος Raphael είναι ακόμα περισσότερο λυπηρή.
<P>
Πράγματι, στόχος του προγράμματος αυτού είναι η διαφύλαξη της ευρωπαϊκής πολιτιστικής κληρονομιάς και πρέπει να σκεφθούμε ότι αυτή η προστασία της κληρονομιάς μας προϋποθέτει ελάχιστο πλαίσιο κανόνων και στόχων που μόνον ένα πρόγραμμα μπορεί να της προσφέρει.
<P>
Συνεπώς, αγαπητοί συνάδελφοι, το δένδρο που αποτελούν τα δύο αυτά μέτρα είναι αναμφισβήτητα βελτίωση, αλλά δεν πρέπει να μας κάνει να ξεχνάμε το δάσος των ελλείψεών μας στον τομέα της διαφύλαξης της πολιτιστικής κληρονομιάς.

<SPEAKER ID=20 NAME="Θεωνάς">
Κύριε Πρόεδρε, θα ήθελα πρώτα απ'όλα να συγχαρώ τον εισηγητή για τις δύο εκθέσεις του και για τις προτάσεις που κάνει, τουλάχιστον να θέσει το θέμα της ιδιαίτερης σημασίας που πρέπει να δίνει κανείς στην προστασία κάθε μορφής πολιτιστικών αγαθών που αποτελούν μέσο έκφρασης της καλλιτεχνικής δημιουργίας και αντανακλούν την ιστορική κληρονομιά και ταυτότητα κάθε λαού.
<P>
Βεβαίως, αυτή η πολιτιστική κληρονομιά έχει αξία και έχει σημασία όταν είναι στη διάθεση των ίδιων των λαών που την δημιούργησαν, διότι διαφορετικά, πραγματικά, όπως αναρωτήθηκε και προηγουμένως ο συνάδελφος κ. Παπαγιαννάκης, τί αξία θα έχει εάν είναι κλεισμένο ένα έργο σε μια ιδιωτική συλλογή ενός κάποιου μεγαλόσχημου της εποχής μας και προστατεύεται με αυτήν την έννοια, και μάλιστα όχι να πέφτει η τιμή του, αλλά να αυξάνει λόγω των περιορισμών; Θεωρούμε πάντως ότι τα πολιτιστικά αγαθά δεν θα πρέπει να αντιμετωπίζονται ως απλά εμπορεύματα και η εισαγωγή, εξαγωγή ή διακίνηση αυτών των αγαθών επιβάλλεται να μπορεί να ελεγχθεί ή και να απαγορευθεί για λόγους προστασίας της εθνικής, καλλιτεχνικής, ιστορικής ή αρχαιολογικής κληρονομιάς.
<P>
Σ'αυτό το πνεύμα, θα ήθελα να επιμείνω λίγο παραπάνω στο ότι η Επιτροπή κάποτε θα πρέπει να τολμήσει να θέσει τον δάκτυλον επί τον τύπον των ήλων. Θα προστατευθεί η πολιτιστική κληρονομιά, που είναι ανυπολόγιστης αξίας, προέρχεται από τα βάθη των αιώνων και έχει αρπαγεί από χώρες, όπως τουλάχιστον από τη δική μου χώρα; Θα υποχρεωθούν χώρες, οι οποίες αυτή τη στιγμή διαθέτουν θησαυρούς ανυπολόγιστης αρχαιολογικής αξίας, να επιστρέψουν τέτοια πολιτιστικά αγαθά στις χώρες από τις οποίες έχουν αρπαγεί; Ακόμα και τμήματα του Παρθενώνα, αυτού του τεράστιου δημιουργήματος του ανθρώπινου μυαλού, βρίσκονται μακρυά από τον χώρο στον οποίον θα έπρεπε να είναι και υπάρχει άρνηση επιστροφής τους! Θα φθάσουμε, εν όψει της επικείμενης ουσιαστικής γενικής αναθεώρησης της οδηγίας, να τεθεί επιτέλους η απαίτηση να επιστραφούν τέτοιου είδους θησαυροί στις χώρες από τις οποίες προέρχονται;
<P>
Αυτό το ερώτημα θέτω προς την Επιτροπή και θα ήθελα μία απάντηση, κύριε Πρόεδρε.

<SPEAKER ID=21 LANGUAGE="FR" NAME="Blot">
Κύριε Πρόεδρε, αγαπητοί συνάδελφοι, αυτή η έκθεση περιγράφει, για μια φορά, έναν απολύτως ισόρροπο νομικό μηχανισμό. Πρόκειται πράγματι για το μηχανισμό των άρθρων 30 και 34 που θεσπίζουν την αρχή της ελευθερίας των συναλλαγών και του άρθρου 36 που προσδιορίζει τις προϋποθέσεις προστασίας τις εθνικής κληρονομιάς στον τομέα των πολιτιστικών αγαθών.
<P>
Γιατί αυτό το άρθρο 36; Σε τελευταία ανάλυση, αφενός, για να μην προσβληθεί ο πλουραλισμός των πολιτισμών και, δεύτερον, για να μην χάσουν οι περισσότερο φτωχοί την πολιτιστική τους ταυτότητα. Στο σημείο αυτό, δεν μπορούμε παρά να σκεφθούμε μια γνωστή φράση του Γάλλου σοσιαλιστή, Jean Jaures, ο οποίος είχε πει: »Οι φτωχοί δεν έχουν τίποτα, εκτός από την πατρίδα». Διότι, πράγματι, εφόσον δεν είχαν προσωπική περιουσία, μπορούσαν να επωφεληθούν μόνον της εθνικής πολιτιστικής κληρονομιάς, περισσότερο από τους υπόλοιπους πολίτες.
<P>
Συνεπώς, νομίζουμε ότι οι ισχύουσες πολιτιστικές διατάξεις, οι οποίες περιλαμβάνουν κανονισμό για τις εξαγωγές πολιτιστικών αγαθών και οδηγία για την επιστροφή πολιτιστικών αγαθών, είναι ισόρροπες. Νομίζουμε ότι οι προτάσεις τις οποίες υποβάλλει ο εισηγητής για τη δημιουργία τρίτης κατηγορίας αντικειμένων τέχνης για τη συγκεκριμένη εφαρμογή του μηχανισμού αυτού ακολουθούν την ορθή κατεύθυνση και θα υπερψηφίσουμε το κείμενο αυτό.
<P>
Αλλά, με την ευκαιρία αυτή, θα ήθελα να θέσω ένα ζητημα αρχής. Η ελευθερία των συναλλαγών προσφέρει πάντα τη μεγαλύτερη δυνατή ικανοποίηση σε όλους τους εταίρους; Μήπως είναι μια αρχή μονομερής, και συνεπώς απόρροια μιας σκέψης ημιπληγικής, εξίσου παράλογης με την αντίθετη σκέψη, την αυτάρκεια, η οποία θα καταργούσε κάθε ελευθερία των συναλλαγών; Μήπως η αλήθεια βρίσκεται, όπως είχε δει ο φιλόσοφος Αριστοτέλης, ακριβώς στο μέσο και στοχεύει το κοινό καλό; Γιατί αυτό που είναι αλήθεια για τα πολιτιστικά αγαθά να μην είναι αλήθεια για άλλους τύπους αγαθών, διότι το όριο της έννοιας των «πολιτιστικών αγαθών» ασφαλώς απέχει πολύ από το να είναι σαφές.
<P>
Ορισμένα αγαθά πολύ καλής ποιότητας, στον τομέα της μόδας για παράδειγμα, ή στον τομέα της βιομηχανίας τροφίμων, για ορισμένα κρασιά, αποδεικνύουν ότι απαιτούνται μηχανισμοί προστασίας για να αποφευχθεί η ισοπέδωση από τους νόμους της αγοράς. Είναι αλήθεια, εξάλλου, κάθε φορά ότι η παραγωγή ενός ποιοτικού αγαθού δεν γεννά αυτομάτως κέρδος για την επιχείρηση που το παράγει. Ακόμα, τίθεται και το πρόβλημα της πρόσβασης των φτωχότερων.
<P>
Συνεπώς, για όλους αυτούς τους λόγους, νομίζω ότι πρέπει να υπάρχει ισορροπία μεταξύ των δύο αρχών: της αρχής της ελευθερίας και της αρχής της προστασίας και θεωρούμε απαραίτητο να εισαχθεί η έννοια της «εθνικής προτίμησης» και της κοινοτικής προτίμησης», διατηρώντας παράλληλα την ελευθερία των συναλλαγών ως αρχή οικονομικού πλουτισμού, όπως περιελαμβάνετο εξάλλου αρχικά στη συνθήκη της Ρώμης.

<SPEAKER ID=22 LANGUAGE="DE" NAME="Lukas">
Kύριε Πρόεδρε, σαφώς και είναι ιδιαίτερα σημαντικό το να παραμείνουν στην αρχική τους θέση εκείνα τα πολιτιστικά αγαθά που αποτελούν ή θα αποτελέσουν κάποτε την καλλιτεχνική κληρονομιά των κρατών μελών. Tο γεγονός ότι για πάρα πολλά θέματα υπάρχουν διαφορετικές καλλιτεχνικές απόψεις, μεταξύ άλλων και όσον αφορά τον ορισμό διαφόρων μορφών ζωγραφικών πινάκων, αποδεικνύει την πολιτιστική αυτονομία των κρατών μελών.
<P>
Kαι μόνον αυτό το γεγονός συνηγορεί υπέρ του ότι ο καθορισμός ορίων αξίας, για διάφορες κατηγορίες έργων τέχνης, θα πρέπει να είναι θέμα εθνικής αρμοδιότητας. Θα 'πρεπε τα κράτη μόνα τους να αποφασίζουν με ποιες προτεραιότητες και τηρώντας ποια όρια αξίας θα προχωρήσουν κατά του κινδύνου του καλλιτεχνικού ξεπουλήματος. Στη σχεδιαζόμενη γενική επανεξέταση του κανονισμού και των οδηγιών, θα 'πρεπε και ο καθορισμός των ορίων αξίας των έργων τέχνης να εναπόκειται στα κράτη μέλη, όπως και ο χαρακτηρισμός τους ως εθνικού θησαυρού.

<SPEAKER ID=23 NAME="Bonino">
Κύριε Πρόεδρε, κύριοι βουλευτές, πριν από όλα η Επιτροπή θα ήθελε να ευχαριστήσει τον εισηγητή, κ. Escudero, και τις αρμόδιες επιτροπές για τις προσεγγίσεις του θέματος: την Επιτροπή δηλαδή Πολιτισμού, την Επιτροπή Νομικών Θεμάτων και την Επιτροπή Πολιτικών Ελευθεριών για την εργασία που επετέλεσαν σχετικά με τις εξεταζόμενες προτάσεις.
<P>
Οι δύο αυτές προτάσεις αποτελούν μία σημαντική τεχνική επανόρθωση της κατάστασης που είχε δημιουργηθεί μετά την έγκριση του κανονισμού που αφορά την εξαγωγή πολιτιστικών αγαθών και την οδηγία σχετικά με την επιστροφή τους: δύο δηλαδή μέσων, των οποίων η επεξεργασία είχε γίνει στα πλαίσια της ολοκλήρωσης της ενιαίας αγοράς και που παρουσίαζαν όμως ένα τεχνικό πρόβλημα. Η πρότασή σας επιλύει ακριβώς αυτό το πρόβλημα: η Επιτροπή θεωρεί απαραίτητη τη διόρθωση διότι η εναρμονισμένη προστασία, που προέβλεπαν τα δύο όργανα, δεν συμπεριλάμβανε τις υδροκομμιογραφίες (γκουας), τις κρητιδογραφίες (παστέλ) και τις υδατογραφίες (ακουαρέλες). Επιπλέον, στις διάφορες γλωσσικές διατυπώσεις των δύο πράξεων, όπως επίσης ανάλογα με τις πολιτισμικές παραδόσεις που αλλάζουν από χώρα σε χώρα, η αντίληψη για τα γκουάς, τα παστέλ και τις ακουαρέλες είναι διαφορετική: μερικοί τα κατατάσσουν στην κατηγορία των πινάκων ζωγραφικής, και συνεπώς τα έργα αυτά προστατεύονται μόνο αν η αξία τους υπερβαίνει ένα υψηλό όριο, άλλοι τα κατατάσσουν στην κατηγορία των σχεδίων, και συνεπώς προστατεύονται και όταν η αξία τους είναι χαμηλότερη. Για όλους αυτούς τους λόγους οι σχετικές προτάσεις είναι, κατά την άποψη της Επιτροπής, αναγκαίες και σημαντικές.
<P>
Επιθυμώ εντούτοις να τονίσω στους βουλευτές που παρενέβησαν και έθεσαν άλλα προβλήματα, γενικότερου χαρακτήρα, προβλήματα που ξεπερνούν τις τεχνικές πλευρές στις οποίες αναφερόμαστε, ότι σχετικά με το θέμα αυτό η Επιτροπή καλεί το Κοινοβούλιο σε μία σε βάθος συζήτηση σχετικά με την προστασία των πολιτιστικών αγαθών που θα διεξαχθεί κατά το τρέχον έτος, όταν η Επιτροπή θα παρουσιάσει την πρώτη τριετή έκθεση αξιολογώντας την εφαρμογή του κανονισμού και της οδηγίας. Θέλω σε κάθε περίπτωση να διευκρινίσω ότι η εν λόγω τριετής έκθεση έχει συνταχθεί από την Επιτροπή βάσει των ετησίων εκθέσεων των κρατών μελών. Θα πρέπει να πω ότι τα κράτη μέλη έπρεπε να έχουν παραδώσει την ετήσια έκθεση εντός του Φεβρουαρίου αλλά, μέχρι σήμερα, δεν έχουν παραδώσει όλα τα κράτη την έκθεση στην Επιτροπή.
<P>
Η Επιτροπή ασκεί πιέσεις για να λάβει τα εν λόγω στοιχεία από τα κράτη μέλη. Σε κάθε περίπτωση, η Επιτροπή αναλαμβάνει τη δέσμευση να παρουσιάσει την τριετή έκθεση εντός της προβλεπομένης προθεσμίας, κατά τη διάρκεια δηλαδή του τρέχοντος έτους, ώστε να εξετασθεί σε βάθος.
<P>
Θα ήμασταν ιδίαιτερα ευγνώμονες προς τους βουλευτές εάν θελήσουν να ασκήσουν και αυτοί πίεση στα κράτη μέλη ώστε η ετήσια έκθεση να φτάσει έγκαιρα στα χέρια της Επιτροπής.

<SPEAKER ID=24 NAME="Πρόεδρος">
Eυχαριστώ πολύ, κυρία Bonino.
<P>
H συζήτηση έληξε.
<P>
H ψηφοφορία θα διεξαχθεί αύριο το μεσημέρι στις 12.00.

<CHAPTER ID=4>
Aνθρωπιστική βοήθεια
<SPEAKER ID=25 NAME="Πρόεδρος">
H ημερήσια διάταξη προβλέπει τη σύσταση, για τη δεύτερη ανάγνωση, της Eπιτροπής Aνάπτυξης και Συνεργασίας (A4-0125/96), σχετικά με την κοινή θέση του Συμβουλίου (C4-0098/96-95/0119(SYN)) ενόψει της έγκρισης κανονισμού του Συμβουλίου για την ανθρωπιστική βοήθεια (Eισηγήτρια: η κ. Sauquillo Pιrez del Arco)

<SPEAKER ID=26 NAME="Sauquillo Pιrez del Arco">
Κύριε Πρόεδρε, με την ψήφιση αυτών των τροπολογιών επί της κοινής θέσης του Συμβουλίου φθάσαμε στο τελικό στάδιο της συμμετοχής του Κοινοβουλίου στη νομοθετική διαδικασία η οποία αποσκοπεί να εξοπλίσει με μια νομική βάση την πολιτική ανθρωπιστικής βοήθειας της Ευρωπαϊκής Κοινότητας. Το αποτέλεσμα είναι θετικό, τόσο διότι υπήρχε ανάγκη νομικής ρύθμισης μιας εκ των σπουδαιοτέρων εξωτερικών δραστηριοτήτων της Κοινότητας, όσο και διότι το τελικό αποτέλεσμα, κατά τη γνώμη των μελών της Επιτροπής Ανάπτυξης, είναι καλό. Είναι καρπός μιας συναίνεσης μετά από έντονη διαπραγμάτευση, στους κόλπους του Συμβουλίου, με την Επιτροπή και με τους παράγοντες που συμμετέχουν στην ανθρωπιστική δράση της Κοινότητας. Για όλους αυτούς τους λόγους, η σύσταση που προτείνουμε είναι ευνοϊκή προς την κοινή θέση στο σύνολό της, και ενσωματώνει τρεις τροπολογίες τις οποίες πρόκειται τώρα να εξηγήσω.
<P>
Η πρώτη τροπολογία, σχετικά με τη φορολογική και δασμολογική απαλλαγή των επιχειρήσεων ανθρωπιστικής βοήθειας που προβλέπονται από τον Κανονισμό, είναι μια διάταξη που αναφέρεται και στους υπόλοιπους κανονισμούς σχετικά με τη βοήθεια και δε θέτει περαιτέρω πρόβλημα.
<P>
Η δεύτερη τροπολογία αναφέρεται σε ένα θέμα πιο αμφισβητούμενο, στο οποίο το Κοινοβούλιο αυτό είναι ιδιαίτερα ευαίσθητο: : τον τύπο της επιτροπής μέσω της οποίας θα πραγματοποιείται η συμμετοχή του Συμβουλίου στις αποφάσεις περί ανθρωπιστικής βοήθειας. Προκειμένου να διατηρηθεί η συνοχή του Κοινοβουλίου, είμαστε υποχρεωμένοι να απορρίψουμε την πρόταση που υιοθετήθηκε από την Επιτροπή και το Συμβούλιο για τη σύσταση μιας επιτροπής τύπου 3Α για τις αποφάσεις εκείνες που συνεπάγονται μέτρα προστασίας της ανθρωπιστικής βοήθειας και του προσωπικού, καθώς και για τις άμεσες δράσεις της Επιτροπής και τις δράσεις των ειδικών οργανώσεων των Κρατών μελών. Είναι θέμα αρχής για το Κοινοβούλιο να μην αποδέχεται τις επιτροπές του τύπου 3Α -μέσα από τις οποίες τα Κράτη μέλη είναι εκείνα που, σε τελική ανάλυση, λαμβάνουν τις αποφάσεις- παρά το ότι είναι εύλογη μια μεγαλύτερη συμμετοχή των Κρατών στις αποφάσεις που άπτονται των ζητημάτων που αναφέρονται σε αυτόν τον Κανονισμό, εφόσον, για παράδειγμα, η προστασία της βοήθειας και του προσωπικού θα μπορούσε να συνεπάγεται στρατιωτικά μέτρα. Ωστόσο, δεν επιθυμούμε να δημιουργήσουμε προηγούμενο που να διακόπτει την πορεία που έχει ακολουθήσει ως τώρα το Κοινοβούλιο. Για το λόγο αυτόν, παρουσιάζουμε τη δεύτερη αυτή τροπολογία.
<P>
Τέλος, η τρίτη τροπολογία αναφέρεται στις σχέσεις της Επιτροπής με τους ανθρωπιστικούς παράγοντες και ανταποκρίνεται σε μια δέσμευση που έχει αναληφθεί απέναντι στις μη κυβερνητικές οργανώσεις. Παρουσιάζοντας αυτήν την τροπολογία, επιτυγχάνουμε πολλούς στόχους: αφενός, εκπληρώνουμε την υποχρέωσή μας ως εκπρόσωποι της κοινωνίας των πολιτών, και συνεπώς, των μη κυβερνητικών οργανώσεων, γύρω από την οποία διαρθρώνεται και η υποχρέωση να επαγρυπνούμε για τα συμφέροντά τους σε σχέση με άλλους φορείς. Αφετέρου, ανταποκρινόμαστε σε αυτό που φαίνεται να είναι η αξιέπαινη βούληση της Επιτροπής να προσδώσει μεγαλύτερη ευελιξία τις σχέσεις της με τις μη κυβερνητικές οργανώσεις. Και τέλος, θεωρούμε ότι αναλαμβάνοντας τη δέσμευση να συζητούμε με τους ανθρωπιστικούς παράγοντες και να τους ενημερώνουμε μπορεί μόνο να αποβεί προς όφελος της διαφάνειας και του συντονισμού, λέξεις κλειδιά στην πρόταση της Επιτροπής.
<P>
Όπως προείπα, το τελικό αποτέλεσμα είναι ένας καλός κανονισμός περί ανθρωπιστικής βοήθειας, γι' αυτό και σας ζητώ να υπερψηφίσετε τη σύσταση της Επιτροπής Ανάπτυξης. Ωστόσο, θα ήθελα να πω ότι ο κανονισμός αυτός, που θα μας προσφέρει πολλά, ελπίζουμε ότι θα είναι αποτελεσματικός και θα επιταχύνει αυτήν την ανθρωπιστική βοήθεια που καθίσταται ολοένα και πιο απαραίτητη, όπως παρατηρούμε σε διενέξεις στην Αφρική, στο Μπουρούντι ή στη Λιβερία. Μακάρι όμως, κυρία Επίτροπε, κύριοι βουλευτές, να σταθούμε ικανοί να προλαμβάνουμε τις διενέξεις και η ανθρωπιστική αυτή βοήθεια να μην είναι καν απαραίτητη. Ας διαθέσουμε ανθρωπιστική βοήθεια για να προλαμβάνουμε τις διενέξεις.

<SPEAKER ID=27 LANGUAGE="FR" NAME="Kouchner">
Κύριε Πρόεδρε, αγαπητοί συνάδελφοι, έχουμε μπροστά μας έναν τεράστιο φάκελο, απολύτως απαραίτητο: την ανθρωπιστική βοήθεια, μια από τις πλέον θετικές εικόνες στα μάτια των Ευρωπαίων που προσφέρει η Ευρώπη. Η κ. Sauquillo μπόρεσε, με υπομονή, με αποφασιστικότητα, να τονίσει τις επιλογές της επιτροπής ανάπτυξης και συνεργασίας σχετικά με τη σημασία της ανθρωπιστικής δράσης και της συνεργασίας μεταξύ των φορέων της: Κοινότητας, κρατών μελών, διεθνών οργανισμών, ΜΚΟ. Αυτή η εργασία τιμά την Ευρωπαϊκή Ένωση, μόνη στον κόσμο, το επαναλαμβάνω, που διαθέτει τέτοια βούληση και τέτοια όργανα. Πρώτα να σωθούν τα σώματα, όπως έλεγε ο Albert Camus, αποστολή της βοήθειας σε όσους την έχουν περισσότερο ανάγκη, ανάπτυξη των εργασιών αποκατάστασης, ανασυγκρότησης, πραγματικά αναπτυξιακά προγράμματα που μπορούν να αρχίσουν μόνον αργότερα: προσπάθεια ανακούφισης των καταστροφικών επιπτώσεων των μετακινήσεων πληθυσμών κλπ. Αυτή είναι η έννοια της εργασίας της κ. Sauquillo, η οποία ενισχύει το ECHO και τους φορείς της απολύτως επείγουσας ανάγκης.
<P>
Επιθυμούμε να επεκταθούν οι διατάξεις αυτές στις ανθρωπιστικές δράσεις απενεργοποίησης ναρκών και δεν είμαστε ευχαριστημένοι από τα αποτελέσματα της διάσκεψης της Βιέννης για το θέμα αυτό. Για να τεθούν σε εφαρμογή όλες αυτές οι δράσεις, έπρεπε να βελτιωθεί ο συντονισμός με τους ΜΚΟ, τους διεθνείς οργανισμούς. Αυτό έγινε και το Κοινοβούλιο θα λάβει ετήσια έκθεση για τη βοήθεια αυτή. Δεχόμεθα ευχαρίστως να αποφασίζουν μόνοι η Επιτροπή και το ECHO για παρεμβάσεις επείγουσας ανάγκης που δεν υπερβαίνουν τα 10 εκατομμύρια ECU. Αντιθέτως, θα είμαστε πολύ περισσότερο αυστηροί και προσεκτικοί όσον αφορά τη διαδικασία επιτροπολογίας - εξάλλου, δεν έχω συνηθίσει αυτή τη λέξη - την οποία αποφάσισε το Συμβούλιο. Θεωρούμε τη μελετώμενη διαδικασία 3.α προφανώς δυσκίνητη, δαπανηρή και καμμιά φορά δύσκολη στην εφαρμογή. Το λέγω δυνατά: προσοχή στην επείγουσα ανάγκη, προσοχή στις καθυστερήσεις, δεν θα μας το συγχωρούσε κανείς. Βλέπετε στη Λιβερία, τα κράτη να συζητούν αν πρέπει να στείλουν ένα πλοίο, τη στιγμή που όλοι πνίγονται;
<P>
Τέλος, και αυτός είναι ο αγώνας μου εδώ και περισσότερα από είκοσι χρόνια, βλέπω το Σώμα να φροντίζει πάντα για την πρόληψη των συγκρούσεων, μια μορφή θεμιτής και ηθικής επέμβασης που θα πρέπει να τίθεται σε εφαρμογή εκ των προτέρων, πάντα εκ των προτέρων, και όχι να δαπανώνται πολλά χρήματα, να είμαστε αποτελεσματικοί, ασφαλώς, πολύ αποτελεσματικοί, περισσότερο από τον υπόλοιπο κόσμο, αλλά να φθάνουμε πάντα πολύ αργά.
<P>
Ευχαριστούμε γι' αυτό, κ. Sauquillo.

<SPEAKER ID=28 LANGUAGE="DE" NAME="Liese">
Kύριε Πρόεδρε, κυρίες και κύριοι, κατ' αρχήν θα ήθελα κι εγώ, εξ ονόματος της ομάδας μας, να ευχαριστήσω την εισηγήτρια για τη δουλειά της. Πρόκειται για την ανθρωπιστική βοήθεια, δηλαδή για τον πόνο πολλών εκατομμυρίων ανθρώπων στον κόσμο. Όλοι μας γνωρίζουμε πως μονάχα με τα χρήματα αυτής της δημοσιονομικής θέσης δεν μπορεί να μειωθεί όλος ο πόνος του κόσμου και πολύ περισσότερο να εξαλειφθεί πλήρως. Γι' αυτό και θα ήθελα να εκμεταλλευθώ την ευκαιρία για να επισημάνω πως θα πρέπει να εξαλείψουμε τις ρίζες του πόνου και τις ρίζες των ανθρωπιστικών προβλημάτων, ακολουθώντας μια αποτελεσματική εξωτερική πολιτική και πολιτική ασφαλείας, η οποία θα θεωρεί ως ύψιστο στόχο την ειρήνη και την αποφυγή των πολεμικών συγκρούσεων, καθώς και το σεβασμό των ανθρωπίνων δικαιωμάτων. Eπ' αυτού, στη Διακυβερνητική Διάσκεψη του 1996, θα πρέπει να ληφθεί οριστικά μια απόφαση, ακόμη και για να παρακάμψουμε τη ομοφωνία.
<P>
Aπό την άλλη μεριά φυσικά, θα πρέπει, με τα μακροπρόθεσμα έργα, να φροντίσουμε να σταθεροποιηθεί η κατάσταση σε πολλές χώρες, και συνεπώς να μην εμφανίζονται πλέον αυτές οι ανθρωπιστικές καταστροφές. Θα εξακολουθήσουν να υπάρχουν θεομηνίες, αλλά κι εδώ δεν έχω την άποψη πως αυτές είναι δοσμένες από το Θεό. Λόγω της αλλαγής του κλίματος, βλέπουμε τώρα κιόλας μια αύξηση των κυκλώνων, και οι επιστήμονες προβλέπουν πολύ ξεκάθαρα πως οι θεομηνίες θα αυξηθούν αν δε συμβεί τίποτε το αποφασιστικό στον τομέα της προστασίας του κλίματος. Γι' αυτό και θα πρέπει να γίνει μια προληπτική περιβαλλοντική πολιτική από την Eυρωπαϊκή Ένωση, σε πολύ μεγαλύτερο βαθμό απ' ότι μέχρι τώρα, για να αποφύγουμε, μελλοντικά, τέτοιες καταστροφές.
<P>
Όσον αφορά τη δημοσιονομική θέση, έχω την ακόλουθη άποψη: Aν συμφωνούμε πως μονάχα με τα χρήματα αυτά δεν μπορούμε να εξαλείψουμε όλον τον πόνο του κόσμου, τότε αυτό σημαίνει ότι θα πρέπει να εξαλείψουμε τις αιτίες. Aπό την άλλη μεριά, θα πρέπει τα χρήματα αυτά να χρησιμοποιηθούν ιδιαίτερα αποτελεσματικά, διότι εδώ πρόκειται για ανθρώπινες ζωές. Kάθε μάρκο που σπαταλάται εδώ, μπορεί να χρησιμοποιηθεί για τη σωτηρία ανθρώπινων ζωών. Eκτός τούτου έχουμε το δίλημμα πως θα πρέπει να ενεργήσουμε όσο το δυνατόν πιο γρήγορα και ότι ορισμένα μέτρα ελέγχου, όπως απαιτούνται και γίνονται σε άλλους τομείς, δεν μπορούν να γίνουν στον τομέα αυτό. Συζητήσαμε επί μακρόν το θέμα στην αρμόδια επιτροπή και παρακολουθήσαμε τον τρόπο με τον οποίο συζήτησε το θέμα αυτό το Συμβούλιο. Θα πρέπει πράγματι να βρει κανείς μια ισορροπία μεταξύ των δύο αυτών συμφερόντων.
<P>
H ίδια η εισηγήτρια, λοιπόν, είπε πως αυτή τη διαδικασία στην αρμόδια επιτροπή την βλέπουν με κάποιο κριτικό μάτι εξαιτίας του ότι εμείς, ως Eυρωπαϊκό Kοινοβούλιο, δεν έχουμε καμιά δυνατότητα συμμετοχής. Tο καλύτερο θα ήταν, φυσικά, να συμμετείχαμε σ' όλες τις πολιτικές αποφάσεις της Eπιτροπής, όπως ακριβώς και οι εκπρόσωποι του Συμβουλίου; αλλά κάτι τέτοιο, προς το παρόν, δεν μου φαίνεται εφικτό.
<P>
H εναλλακτική λύση, να αφήσουμε δηλαδή την Eπιτροπή να αποφασίζει τελείως ελεύθερα εδώ, χωρίς να δεσμεύεται από καμιά πολιτική υπόδειξη, έχει κι αυτή τα μειονεκτήματά της. Tελείως προσωπικά θα ήθελα αν πω πως μερικές δηλώσεις των αρμοδίων υπαλλήλων της Eπιτροπής - δεν εννοώ εσάς, κυρία Eπίτροπε - μ' έχουν ερεθίσει κάπως. Για παράδειγμα, στο ερώτημα πώς μπορεί να εξασφαλίσει κανείς ότι τα χρήματα θα χρησιμοποιηθούν αποτελεσματικά, δεν πήρα καμιά απάντηση που να εμπνέει εμπιστοσύνη. Πιστεύω όμως πως και σ' αυτόν τον τομέα ο έλεγχος είναι πολύ σημαντικός και ότι το Συμβούλιο βρήκε μια συμβιβαστική λύση, η οποία είναι ευέλικτη ως προς το ότι δεν θα πρέπει κανείς να περιμένει πολλά χρόνια, μέχρις ότου εγκριθούν τα χρήματα για μια περίπτωση θεομηνίας. Γι' αυτό και η ομάδα μας αποφάσισε να μην υποστηρίξει την τροπολογία 2, επειδή έχουμε την άποψη πως για όλους τους συμμετέχοντες, ακόμη και για την Eπιτροπή, είναι καλύτερο να έχουμε κριτήρια και να κατανέμουμε την ευθύνη σε περισσότερες πλάτες, ώστε τα μέτρα να μπορούν να εφαρμοστούν, στη συνέχεια, ακόμη πιο αποφασιστικά.

<SPEAKER ID=29 LANGUAGE="IT" NAME="Baldi">
Κύριε Πρόεδρε, κύριοι συνάδελφοι, συγχαίρω την κ. Sauquillo για την εξαιρετική και εμπεριστατωμένη εργασία που επετέλεσε. όπως πολλές φορές έχω υποστηρίξει στην Ολομέλεια, ο ρόλος της ανθρωπιστικής δράσης αρχίζει όταν δυστυχώς αποτυγχάνει η πολιτική ή διπλωματική δράση, ή τουλάχιστον όταν αποδεικνύονται ανεπαρκείς.
<P>
Είναι συνεπώς ιδιαίτερα σημαντικό, από τη μία πλευρά, να αποκτήσει η προληπτική διπλωματία τη θέση που της αρμόζει, για να μπορέσει να λειτουργήσει ως πραγματική πρόληψη της κρίσης και, από την άλλη, να εξασφαλισθεί ο προσδιορισμός συνεπών και συντονισμένων ανθρωπιστικών στρατηγικών, που θα αντιμετωπίζουν με άμεσα και αποτελεσματικά μέσα τις συγκρούσεις που δεν κατορθώθηκε να αποφευχθούν.
<P>
Η υπανάπτυξη και η φτώχεια αποτελούν σχεδόν πάντοτε την αιτία των κρίσιμων καταστάσεων. οι ανθρωπιστικές δράσεις στις οποίες έλαβε μέρος η Ευρωπαϊκή Ένωση κατά τα τελευταία έτη προκλήθηκαν κατά κύριο λόγο από συγκρούσεις στις αναπτυσσόμενες χώρες, συγκρούσεις, κυρίως, εσωτερικού χαρακτήρα. Το βασικό πρόβλημα είναι να γίνει κατανοητό με ποιο τρόπο μπορεί να επέμβει αποτελεσματικά η Ένωση, λαμβάνοντας υπόψη ότι δεν υπάρχει ένα δίκαιο επέμβασης στις εσωτερικές υποθέσεις ενός κράτους. θα πρέπει συνεπώς να επιδιώξουμε την ενίσχυση του δικαίου της ανθρωπιστικής επέμβασης, που γνωρίζουν πολύ καλά ορισμένοι συνάδελφοί μας, ώστε η αρωγή των θυμάτων να μην εμπλέκεται σε πολιτικές εκτιμήσεις μεροληπτικού χαρακτήρα. Η εξεταζόμενη πρόταση κανονισμού επιδιώκει να ενισχύσει τα υπάρχοντα κονδύλια του προϋπολογισμού που έχουν σαν στόχο την ανθρωπιστική βοήθεια, με μία κατάλληλη νομική βάση σύμφωνα με τις ανάγκες και την πρόσφατη εξέλιξη της δραστηριότητας της Κοινότητας σε αυτό τον τομέα.
<P>
Ο ΟΗΕ έχει βασικά εξειδικευθεί στη διαχείριση μάλλον των κρίσεων παρά στην πρόληψή τους. Θα πρέπει συνεπώς να διαμορφώσουμε μία νέα αντίληψη τώρα που έχουν αλλάξει, με την πτώση του Τοίχου του Βερολίνου, οι πολιτικές λογικές, τώρα που είναι δυνατή η πραγματοποίηση μιας προληπτικής πολιτικής απαλλαγμένης από τον ανταγωνισμό Ανατολής-Δύσης. Ο ΟΗΕ όμως δεν διαθέτει σήμερα ανθρώπινα και υλικά μέσα που να του επιτρέπουν την εφαρμογή ενός συστήματος επαγρύπνησης που να είναι αξιόπιστο και αυτόνομο. Η υπερβολικά συγκεντρωτική διοίκηση του δεν είναι η κατάλληλη για ευέλικτες προληπτικές πρωτοβουλίες. Ανήκει στη Δυτική Ευρώπη - ειδικότερα στο Κοινοβούλιο που εμείς εκπροσωπούμε- ένας εξισορροπητικός ρόλος σε αυτό το νέο σενάριο που παίζεται, και η Ευρώπη θα πρέπει να επιδιώξει να προωθήσει δράσεις που να εντάσσονται σε μία σφαιρική στρατηγική για να επιτευχθεί η επίλυση του προβλήματος, επίλυση που θα πρέπει να βασίζεται σε μία σοβαρή ενίσχυση της προληπτικής διπλωματίας.

<SPEAKER ID=30 LANGUAGE="NL" NAME="Bertens">
Κύριε Πρόεδρε, αρχίζω με τα τελευταία λόγια της εισηγήτριας, της κ. Sauquillo, και με τα συγχαρητήριά μου προς αυτή για το έργο που επετέλεσε. Πράγματι, η χορήγηση ανθρωπιστικής βοήθειας δεν θα ήταν απαραίτητη εάν επιτύγχαναν οι προληπτικές ενέργειες. Για αυτό το λόγο θα ήθελα για άλλη μια φορά να ζητήσω να χορηγείται περισσότερη υλική βοήθεια, στο πλαίσιο επίσης ιδιωτικών πρωτοβουλιών εκ μέρους του Κοινοβουλίου, έχοντας υπόψη το γεγονός ότι η κ. Sauquillo είναι μέλος του φόρουμ για την προληπτική διπλωματία. Τότε θα μπορούσαμε να δώσουμε συνέχεια, κ. Baldi, και στην ομόφωνα εγκριθείσα έκθεση, η οποία φέρει το ονομά μου, σχετικά με το δικαίωμα για επέμβαση, διότι η έκθεση αυτή έχει εγκριθεί εδώ και τρία χρόνια.
<P>
Η Ευρωπαϊκή Ένωση διαδραματίζει ιδιαίτερα ενεργό ρόλο όσον αφορά τη χορήγηση ανθρωπιστικής βοήθειας σε περιοχές όπου υπάρχει κρίση, γεγονός το οποίο είναι ιδιαίτερα ικανοποιητικό. Κάνουμε αισθητή την παρουσία μας στην πρώην Γιουγκοσλαβία, την Αγκόλα, την περιοχή των Μεγάλων Λιμνών. Εγώ προσωπικά και όλα τα μέλη της Ομάδος μου και ίσως και όλοι οι Ολλανδοί θαυμάζουμε αυτή την προσπάθεια. Υποστηρίζουμε την επιδίωξη να αποκτήσει επιτέλους και αυτός ο τομέας μια νομική βάση. Η Ένωση χρειάζεται ευέλικτες ρυθμίσεις προκειμένου να λαμβάνει απόφαση για θέματα σε αυτόν τον τομέα. Η κοινή θέση του Συμβουλίου, διατηρεί, κατά τη γνώμη μου, τις πολύπλοκες και χρονοβόρες δομές της επιτροπολογίας. Για αυτό το λόγο εμείς οι Φιλελεύθεροι υποστηρίζουμε τις τροπολογίες της εισηγήτριας εν προκειμένω.
<P>
Τούτο ισχύει εξάλλου και για τις λοιπές τροπολογίες της εισηγήτριας. Όπως π.χ. τη μη αποδοχή του εξωφρενικού δασμού που επιβάλλουν στην ανθρωπιστική βοήθεια οι χώρες διαμετακόμισης ή οι χώρες που λαμβάνουν αυτή τη βοήθεια. Τούτο είναι εις βάρος του πληθυσμού που υποφέρει και είναι αντίθετο επίσης με τη συνείδησή μου. Το ζήτημα είναι να χορηγήσουμε όσο το δυνατόν περισσότερο βοήθεια στον πληθυσμό και όχι να τηρούμε ορισμένους κανόνες.
<P>
Γνωρίζουμε ότι η Ένωση πρέπει να συνεχίσει τη βελτιστοποίηση της έκτακτης βοήθειας. Η Ένωση θα μπορούσε να βελτιώσει περισσότερο την πολιτική της εάν διατηρεί περισσότερα αποθέματα με αγαθά πρώτης ανάγκης, από ότι συμβαίνει σήμερα, σε περιοχές οι οποίες παρουσιάζουν αυξημένο κίνδυνο να ξεσπάσει μια κρίση, ούτως ώστε η χορήγηση βοήθειας να είναι ταχεία και επιτόπια. Επιπροσθέτως, τα αγαθά αυτά πρώτης ανάγκης θα πρέπει να αγοράζονται όσο το δυνατόν περισσότερο στην περιοχή που ξέσπασε η κρίση ή αλλού, σε άλλες αναπτυσσόμενες χώρες. Τούτο θα μπορούσε να δώσει μια καλή ώθηση π.χ. στον αγροτικό τομέα επιτοπίως.
<P>
Τέλος, εκφράζω την ικανοποίησή μου για εκείνο το οποίο ανέφερε ο κ. Kouchner, δηλαδή την ανάγκη να δίνεται προσοχή στην απομάκρυνση των ναρκών σε περίπτωση χορήγησης ανθρωπιστικής βοήθειας, ούτως ώστε να μην υπάρχουν αδίκως θύματα μεταξύ του άμαχου πληθυσμού και να εμποδίζεται με αυτόν τον τρόπο η ανάπτυξη. Οφείλω να δηλώσω ότι η σπουδαιότητα της παρούσης συζήτησης είναι πολύ μεγαλύτερη από την άδεια σχεδόν αίθουσα που έχουμε ενώπιόν μας.

<SPEAKER ID=31 LANGUAGE="DE" NAME="Telkδmper">
Kύριε Πρόεδρε, η ανθρωπιστική βοήθεια είναι μια πράξη ανθρωπιάς σε μια κατάσταση έκτακτης ανάγκης, είτε σε κρίσεις λόγω θεομηνιών, για τις οποίες θα πρέπει να αναρωτηθούμε μήπως κι εμείς τις προκαλέσαμε, ή μήπως απέτυχαν συνολικά η προληπτική διπλωματία και η πολιτική. Έχουμε τώρα, από το 1992, το Γραφείο Aνθρωπιστικής Bοήθειας της Eυρωπαϊκής Ένωσης ECHO. H κ. Sauquillo υπέβαλε εδώ μια σημαντική έκθεση, που καθορίζει σαφείς στόχους και γενικά κριτήρια για την ανθρωπιστική βοήθεια της Kοινότητας.
<P>
Mπορούμε να πούμε μέχρι τώρα πως υπήρξαν εμπλοκές με άλλα τμήματα της Eπιτροπής και ότι στη συνεργασία ανάμεσα στο ECHO και τις άλλες υπηρεσίες της Eπιτροπής που είναι αρμόδιες για την αναπτυξιακή πολιτική, εμφανίσθηκαν προβλήματα. Mας είπαν πως έπαψαν, ή θα πάψουν, να υφίστανται. Ωστόσο, μέχρι τώρα δεν είδαμε ένα ξεκάθαρο έγγραφο που να καθορίζει τους τομείς αρμοδιοτήτων. Πιστεύω πως είναι αναγκαία μια διαφοροποίηση μεταξύ της βοήθειας έκτακτης ανάγκης και της βοήθειας ανασυγκρότησης, δηλαδή μεταξύ της βοήθειας αποκατάστασης ζημιών και της βοήθειας ανάπτυξης - κι αυτό λείπει από τη έκθεση. Mόνο μ' ένα κοινό πρόγραμμα μπορεί κανείς να έχει κάποιο αποτέλεσμα στην ανθρωπιστική βοήθεια.
<P>
Eκτός τούτου λέχθηκε εδώ πως η βοήθεια αυτή αποτελεί μέρος της εξωτερικής πολιτικής. Πιστεύω πως θα πρέπει η Eυρωπαϊκή Ένωση, αν, στα πλαίσια της Διακυβερνητικής Διάσκεψης, θέλει να αναπτύξει μια καινούργια εξωτερική πολιτική ασφαλείας, να προσέξει, ώστε να μη χρησιμοποιήσει κανείς αυτό το μέσο της ανθρωπιστικής βοήθειας σαν ένα καινούργιο μέσο διαμόρφωσης προφίλ στην εξωτερική πολιτική, σε βάρος της ανθρωπιστικής βοήθειας. Λείπει όμως και κάτι, όπως η εναρμόνιση με τους οργανισμούς του OHE; με την ενδεχόμενη διαμόρφωση προφίλ εκ μέρους της Eυρωπαϊκής Ένωσης, συνεπώς, δεν επιτρέπεται να ανασταλεί μια λειτουργούσα συνεργασία, ούτε επιτρέπεται να δημιουργήσουμε δικά μας όργανα.
<P>
Tέλος, κατά την άποψή μου, απαιτείται λίγη μετριοφροσύνη και λίγο περισσότερη συνεργασία με τις MKO. Συχνά ασκήθηκε, ειδικά από μη κυβερνητικές οργανώσεις, κριτική κατά του ECHO, και συγκεκριμένα επειδή λειτουργεί συγκεντρωτικά. Eδώ θα πρέπει να προωθηθεί ένας διάλογος; εδώ είμαστε ένας κριτικός εταίρος. Tότε μπορούμε να παράσχουμε ανθρωπιστική βοήθεια σε πραγματικές καταστάσεις ανάγκης.

<SPEAKER ID=32 LANGUAGE="IT" NAME="Dell'Alba">
Κύριε Πρόεδρε, κυρία επίτροπε, αγαπητοί συνάδελφοι, η σημερινή νομοθετική φάση είναι πολύ σπουδαία διότι επιτέλους φθάνουμε στο τέλος μιας πορείας που θα μας επιτρέψει να προσδώσουμε μία οικονομική βάση στην ανθρωπιστική βοήθεια της Ευρωπαϊκής Ένωσης που, ας μη το ξεχνάμε, είναι η πιο αξιόλογη σε παγκόσμιο επίπεδο, και συνεπώς είναι καλοδεχούμενη η έκθεση που εξετάζουμε σήμερα. Εγώ όμως, απευθύνοντας μαζί με όλους τους άλλους συναδέλφους τα συγχαρητήριά μου στην εισηγήτρια μας, κ. Sauquillo, θα ήθελα να τα επεκτείνω και στην επίτροπο κ. Bonino, όχι μόνο για όλα όσα έχει κάνει στο πεδίο της ανθρωπιστικής βοήθειας, για την έντονη δραστηριότητά της στους διάφορους τομείς και στα διάφορα μέτωπα της ανθρωπιστικής βοήθειας, δραστηριότητα που μας επέτρεψε να ξεπεράσουμε τα όρια της αρωγής και να φτάσουμε σε εκείνες τις προληπτικές ενέργειες που όλοι μας ευχόμαστε, αλλά και επιπλέον διότι ολοκλήρωσε το iter του φακέλλου με τη ψηφοφορία της Τετάρτης και κατόπιν με την τελική απόφαση.
<P>
Εγώ προσωπικά και εξ ονόματος της ομάδας μου, δηλώνω ότι θα υπερψηφίσω τις τροπολογίες μας, ιδιαίτερα εκείνη την τροπολογία που αναφέρεται στην επιτροπολογία, και από αυτή την άποψη με εκπλήσσει η θέση που υιοθέτησε σήμερα στην Ολομέλεια η ομάδα του ΕΛΚ, η οποία αποκηρύσσει τη θέση της ομάδας στην επιτροπή, δεδομένου ότι η έκθεση είχε υιοθετηθεί ομόφωνα.
<P>
Ελπίζω να επανεξετάσουν τη θέση τους διότι, η επίτροπος θα το υπενθυμίσει, έγινε λόγος για κώδικα συμπεριφοράς και για τη σημασία της δυνατότητας αποδοχής και εκ μέρους της Επιτροπής των ψήφων του Κοινοβουλίου κατά τη δεύτερη ανάγνωση. Έχω επίγνωση ότι πρόκειται για έναν συμβιβασμό και, εφόσον δεν γνωρίζουμε ακόμη τα αποτελέσματα των εργασιών της Διακυβερνητικής Διάσκεψης που θα προσδιορίσουν καλύτερα τις επιτροπές, θεωρώ ότι θα πρέπει το Κοινοβούλιο να τονίσει ότι είναι αντίθετο προς τις επιτροπές 3Α και ειδικότερα σε αυτόν τον τομέα, όπου -όπως πολύ σωστά είπε ο κ. Kouchner- οι αποφάσεις επείγουν και όπου η Επιτροπή θα πρέπει να έχει τα χέρια ελεύθερα για να διαλέγει με μεγαλύτερη ευελιξία από αυτή που μας επιβάλει το Συμβούλιο.

<SPEAKER ID=33 LANGUAGE="EN" NAME="Howitt">
Κύριε Πρόεδρε, η Επίτροπος άκουσε από την εισηγήτρια, τον πρόεδρο της επιτροπής και εκπροσώπους όλων των πολιτικών ομάδων ότι έχει συμβιβαστεί πάρα πολύ στο θέμα της επιτροπολογίας. Η επιμονή του Συμβουλίου στη συγκρότηση νέων, μυστικοπαθών και επιβραδυντικών επιτροπών επιτροπολογίας προκαταλαμβάνει άσχημα τον παρόντα κανονισμό.
<P>
Ο κανονισμός αυτός αφορά την ανθρωπιστική βοήθεια και, ιδιαιτέρως, την ταχεία παροχή ανακούφισης στα αθώα θύματα φυσικών καταστροφών και συγκρούσεων σε ολόκληρο τον κόσμο. Αλλά, όλες οι αποφάσεις σχετικά με την προστασία της ανθρωπιστικής βοήθειας, των αγαθών και του προσωπικού - και παρά το γεγονός ότι οι επιπτώσεις στην άμυνα καθώς και όλες οι δράσεις που αναλαμβάνονται απευθείας από την Επιτροπή και τις εξειδικευμένες οργανώσεις των κρατών μελών, ρητά εξαιρούνται - θα εξαρτώνται και θα ελέγχονται από το Συμβούλιο σύμφωνα με την υπερβολική διαδικασία 3α.
<P>
Τα πράγματα θα μπορούσαν να ήταν χειρότερα και αποτίω φόρο τιμής στην κ. Sauquillo Pιrez del Arco, την εισηγήτριά μας, η οποία διασφάλισε μία επείγουσα διαδικασία για προγράμματα ύψους μέχρι 10 εκατομμυρίων Ecu, όπως επίσης και ότι τα προγράμματα παγκοσμίου εμβελείας παροχής ανθρωπιστικής βοήθειας όπως εκείνα που σχεδιάζονται τώρα για την Αγκόλα, τη Σιέρα Λεόνε και το Σουδάν, θα αντιμετωπίζονται με μια συντομότερη διαδικασία.
<P>
Εν τούτοις, με τη σημερινή υποστήριξή του προς την Τροπολογία Αριθ. 2 το Κοινοβούλιο παραμένει σταθερά προσηλωμένο στην αντίθεσή του έναντι οποιασδήποτε διεύρυνσης αυτών των υπερβολικών επιτροπών 3α. Οι επιτροπές αυτές όχι μόνον αφαιρούν αρμοδιότητες λήψεως αποφάσεων από την Επιτροπή και τις μεταφέρουν στο Συμβούλιο, αλλά το κάνουν αυτό μέσω συσκέψεων για τις οποίες δεν υπάρχει εκ των προτέρων δημοσιευμένη ημερήσια διάταξη ή πρακτικά, από τις οποίες συσκέψεις αποκλείονται το Ευρωπαϊκό Κοινοβούλιο και όλοι εκείνοι που είναι αφοσιωμένοι στη δημοσιότητα και τη διαφάνεια των διαδικασιών λήψεως αποφάσεων και οι οποίες δημιουργούν ανάγκες υποβολής αναφορών που αποσπούν το ήδη ανεπαρκές προσωπικό της Επιτροπής από το κύριο έργο του που είναι η αποτελεσματική διαχείριση της ανθρωπιστικής βοήθειας. Η καθυστέρηση στη μετάφραση των αναφορών αυτών σε έντεκα διαφορετικές γλώσσες ισοδυναμεί με επιπλέον θανάτους.
<P>
Έχουμε τη γνώμη ότι το Συμβούλιο ενδιαφέρεται περισσότερο να παίξει τα πολιτικά παιχνίδια της Ευρώπης παρά να ενισχύσει τα άτομα που βρίσκονται σε απελπισία. Ζητούμε από την Επίτροπο να υποστηρίξει την αποφασιστικότητα του Κοινοβουλίου επί του θέματος αυτού.

<SPEAKER ID=34 LANGUAGE="EN" NAME="Kinnock, Glenys">
Κύριε Πρόεδρε, θα ήθελα να υποβάλω κι' εγώ τα συγχαρητήριά μου στην κ. Saquillo Pιrez del Arco για την εξαίρετη έκθεσή της. Αλλά, όπως είπε ο κ. Howitt, ο παρών κανονισμός για μία φορά ακόμη εκπροσωπεύει την επιθυμία των κρατών μελών να σφετεριστούν τις εκτελεστικές αρμοδιότητες της Επιτροπής.
<P>
Οι προτεινόμενες διαδικασίες επιτροπολογίας είναι περιοριστικές και αποτελούν πρόκληση στον δημοκρατικό ρόλο αυτού του Κοινοβουλίου στο οποίο θα πρέπει να δίδει λόγο η Επιτροπή. Η διαδικασία της επιτροπής 3α που προτείνεται ασφαλώς δεν αποτελεί παράδειγμα διαφάνειας ή δημοκρατίας. Οι εργασίες της λαμβάνουν χώρα μυστικά και τα μέλη διορίζονται από τις κυβερνήσεις. Όπως έχει πει εδώ σε κάποια άλλη ευκαιρία ο συνάδελφός μου κ. Wynn, με το να μην είναι εκλεγμένες και συνεδριάζοντας σχεδόν πάντα μυστικά και επομένως αποφεύγοντας την εποπτεία των νομοθετικών αρχών ή των αρχών του προϋπολογισμού, οι επιτροπές αυτές ίσως υπονομεύουν τις νομοθετικές διαδικασίες.
<P>
Είναι πράγματι πολύ λυπηρό το γεγονός ότι οι εννέα πιο σημαντικές τροπολογίες του Ευρωπαϊκού Κοινοβουλίου δεν περιλαμβάνονται στην κοινή θέση του Συμβουλίου. Το Κοινοβούλιο δεν θα πρέπει να δελεαστεί από την προθυμία της Επιτροπής να υποβάλλει ετήσια έκθεση. Το Ευρωπαϊκό Κοινοβούλιο κατά κανένα τρόπο δεν συμμετέχει στην άπαξ ετησίως συζήτηση των γενικών επιχειρησιακών κατευθύνσεων. Ούτε - και λυπούμεθα γι' αυτό - έχουμε κάποια σχέση με τις τακτικές αξιολογήσεις με τις οποίες αποφασίζεται εάν έχουν επιτευχθεί οι αντικειμενικοί σκοποί και πως θα πρέπει να μεταβάλλονται οι γενικές κατευθύνσεις για να βελτιώνεται η αποτελεσματικότητα των επομένων επιχειρήσεων.
<P>
Οι διαδικασίες που προτείνονται για την Υπηρεσία Ανθρωπιστικής Βοήθειας της Ευρωπαϊκής Κοινότητας (ECHO) είναι υπερβολικά πολύπλοκες και θα αποτρέπουν την ταχεία και αποτελεσματική δράση που πολύ συχνά πρέπει να κάνει η ECHO. Θα υπάρχουν πολύπλοκες διαδικασίες και καθυστερήσεις. Η ECHO βρίσκεται ήδη κάτω από τεράστια πίεση - πάνω από 15.000 συμβάσεις μόνο κατά τη διάρκεια του 1995. Είναι αναπόφευκτο ότι οι πολιτικές, οι στρατηγικές και ο συντονισμός της ECHO θα υποστούν ζημία από τις προτάσεις αυτές. Περισσότερο χαρτοβασίλειο σημαίνει περισσότερες γραφειοκρατικές καθυστερήσεις και ασφαλώς θα μειώσει τις πιθανότητες ότι τα προγράμματά μας θα είναι επαρκώς προετοιμασμένα ή επαρκώς προσανατολισμένα.

<SPEAKER ID=35 NAME="Bonino">
Κύριε Πρόεδρε, κύριοι βουλευτές, πριν από όλα θα ήθελα να συγχαρώ την εισηγήτρια, κ. Sauquillo, τον πρόεδρο της επιτροπής και όλους εσάς για τη συμβολή σας αλλά και για την ταχύτητα με την οποία εξετάσατε την έκθεση. Ελπίζω, μετά την αυριανή ψηφοφορία, το Συμβούλιο «Ανάπτυξη», που συνέρχεται στις 28 Μαϊου, να είναι σε θέση να κλείσει επιτέλους το σχετικό φάκελο.
<P>
Η εισηγήτρια υπενθύμισε πόσο μακρές και πόσο δύσκολες υπήρξαν οι διαβουλεύσεις. Γνωρίζετε την αρχική πρόταση της Επιτροπής σχετικά με τη δημιουργία μιας συμβουλευτικής επιτροπής. εξάλλου οι εργασίες των επιτροπών είναι κανονικά εμπιστευτικές και μυστικές, ανεξάρτητα από το εάν πρόκειται για συμβουλευτικές επιτροπές ή επιτροπές 2Α ή επιτροπές 3Α: το στοιχείο αυτό λειτουργίας έχει να κάνει με όλες τις επιτροπές.
<P>
Από τη δική μου πλευρά θα ήθελα βασικά να τονίσω τρία πράγματα. Πριν από όλα, συμφωνώντας με τη γραμμή της Επιτροπής, εγώ προσωπικά συμμερίζομαι την έμφαση που πολλοί από εσάς προσδώσατε στην ανάγκη εφαρμογής της προληπτικής διπλωματίας, του ανθρωπιστικού δικαιώματος παρέβασης ή του δικαιώματος παρέμβασης για ανθρωπιστικούς λόγους. συμμερίζομαι επίσης την έμφαση με την οποία πολλοί από εσάς αντιμετώπισαν το θέμα των ναρκών και την ανάγκη κατάργησής τους, όπως επίσης και την ανάγκη αποναρκοθέτησης των εδαφών. Θεωρώ ότι πρόκειται για θέματα, από τη μία πλευρά θεσμικού χαρακτήρα, που θα εξετασθούν από τη Διακυβερνητική Διάσκεψη, και από την άλλη, για θέματα, ειδικότερα αυτό των ναρκών, που αποτελούν αντικείμενο διεθνούς συζήτησης, έστω και με χιλιάδες δυσκολίες.
<P>
Η Επιτροπή επιθυμεί σε κάθε περίπτωση να καθησυχάσει το Κοινοβούλιο και να δηλώσει ότι συμμερίζεται αυτή την προσέγγιση. Μετά από αυτή την παρατήρηση θα ήθελα να πω ότι, και σύμφωνα με τα πλαίσια των αρμοδιοτήτων μας, η ανθρωπιστική βοήθεια χρειαζόταν μία νομική βάση και αυτό εξάλλου μας είχε ζητηθεί με την παρούσα έκθεση: πιστεύω ότι στο θέμα αυτό επιτελέσαμε μία αξιόλογη εργασία.
<P>
Σχετικά με τις εναπομένουσες τρεις τροπολογίες θα ήθελα να εκφράσω τις ακόλουθες σκέψεις. Όσον αφορά την πρώτη, σχετικά με την απαλλαγή δηλαδή παντός φόρου, τέλους, τελωνειακού δασμού κτλ., η Επιτροπή θα την εντάξει στην πρότασή της διότι, ειλικριά, μας φαίνεται ότι κανείς δεν μπορεί να την αμφισβητήσει. Δεν θέλω να αναφερθώ και πάλι σε ορισμένες πρόσφατες περιπτώσεις ανθρωπιστικής βοήθειας, που αφορούν ειδικά μία συγκεκριμένη περιοχή και όπου προέκυψε αυτό το πρόβλημα: διεξήχθησαν και διαπραγματεύσεις στην εν λόγω χώρα, που γνωρίζετε πολύ καλά, και συνεπώς η Επιτροπή αποδέχεται αυτή την τροπολογία.
<P>
Όσον αφορά τη δεύτερη τροπολογία περί της επιτροπολογίας: ξέρετε ότι η Επιτροπή ήταν υπέρ της συμβουλευτικής επιτροπής. ξέρετε επίσης ότι οι διαβουλεύσεις υπήρξαν μακρές και ότι στο τέλος καταλήξαμε σε ένα συμβιβασμό τον οποίο γνωρίζετε και τον οποίο προσπαθείτε να βελτιώσετε. Επιτρέψτε μου, στο σημείο αυτό να πω μόνο δύο πράγματα: πριν από όλα, στο Ευρωπαϊκό Κοινοβούλιο ακούσαμε πολλές και διαφορετικές απόψεις, περισσότερο όμως ομόφωνες από εκείνες που ακούσαμε στο Συμβούλιο, έστω κι αν είναι πιο ομόφωνες υπό περιορισμένη έννοια. Θα ήθελα όμως να τονίσω ότι, σχετικά με τη διαδικασία 3Α, αυτή αφορά περιπτώσεις πραγματικά ιδιαίτερες: ειδικότερα αφορά τις περιπτώσεις προστασίας των θυμάτων ή άμεσες δράσεις της Ευρωπαϊκής Κοινότητας. Επιθυμώ επίσης να υπογραμμίσω ότι, όσον αφορά τις κατεπείγουσες περιπτώσεις, η Επιτροπή είναι αρμόδια να λάβει τις σχετικές αποφάσεις. Βεβαίως, και εμείς θα προτιμούσαμε μία άλλη θέση, αλλά πιστεύουμε, στο σημείο αυτό, ότι θα πρέπει να δεχθούμε αυτού του είδους το συμβιβασμό της κοινής θέσης.
<P>
Όσον αφορά την τρίτη τροπολογία, θα ήθελα να πω ότι και επί εθελοντικής βάσεως η Επιτροπή έχει προσπαθήσει, και προσπαθεί, να έχει όλο και περισσότερο συχνές επαφές διαβουλεύσεων με τις μη κυβερντικές οργανώσεις. Ειλικρινά όμως μου φαίνεται δύσκολο να ενταχθεί η εξεταζόμενη πρόταση σε ένα κανονισμό του Συμβουλίου. Η Επιτροπή σας προτείνει μία δήλωση δέσμευσης συνεργασίας, διαβουλεύσεων με τις μη κυβερνητικές οργανώσεις. Δεν δέχεται τη τροπολογία για τον εξής μοναδικό λόγο: δεν πιστεύει ότι η πρόταση τοποθετείται στη σωστή θέση στα πλαίσια του κανονισμού του Συμβουλίου. Η Επιτροπή -επαναλαμβάνω- προτίθεται με μία δήλωσή της να αναλάβει μία συγκεκριμένη πολιτική δέσμευση ενώπιον του Κοινοβουλίου και των εταίρων μας, που είναι ακριβώς οι μη κυβερνητικές οργανώσεις.
<P>
Πιστεύω εξάλλου ότι, όσον αφορά τη σχέση μεταξύ της ανθρωπιστικής βοήθειας και της αποκατάστασης, οι δύο συζητήσεις που θα ακολουθήσουν το απόγευμα θα μας δώσουν την ευκαιρία να εμβαθύνουμε ορισμένες πλευρές, εφόσον οι δύο εκθέσεις των οποίων η συζήτηση ακολουθεί αναφέρονται σε αυτό ακριβώς το θέμα.
<P>
Επιτρέψτε μου, τέλος, να υπογραμμίσω ότι η ανθρωπιστική βοήθεια δεν απευθύνεται μόνο στις αναπτυσσόμενες χώρες: η ανθρωπιστική βοήθεια παρεμβαίνει σήμερα - δυστυχώς όλο και περισσότερο- σε χώρες όπως η πρώην Γιουγκοσλαβία ή σε χώρες που πλήττονται από φυσικές καταστροφές ή σε άλλες χώρες που, αντικειμενικά, δεν παρουσιάζουν τις προβληματικές των αναπτυσσομένων χωρών. Θα παρακαλούσα συνεπώς το Κοινοβούλιο να λάβει υπόψη του ότι η γεωγραφική τοποθέτηση της ανθρωπιστικής βοήθειας εξαρτάται από τις παρουσιαζόμενες ανάγκες και ότι, στην πραγματικότητα, δεν πειορίζεται στις αναπτυσσόμενες χώρες.
<P>
Καταλήγοντας ευχαριστώ ακόμη το Κοινοβούλιο και την εισηγήτρια, και ελπίζω ότι με τον προσδιορισμό μιας νομικής βάσης η εργασία και η συνεργασία μας θα μπορέσουν όχι μόνο να συνεχισθούν αλλά και να βελτιωθούν.

<SPEAKER ID=36 NAME="Πρόεδρος">
Ευχαριστώ πολύ, κυρία Bonino.
<P>
Η συζήτηση έληξε.
<P>
Η ψηφοφορία θα διεξαχθεί αύριο στις 12 το μεσημέρι.

<CHAPTER ID=5>
Διαχείριση της ανθρωπιστικής και επισιτιστικής βοήθειας
<SPEAKER ID=37 NAME="Πρόεδρος">
Η ημερήσια διάταξη προβλέπει τη συζήτηση της σύστασης για δεύτερη ανάγνωση (Α4-0126/96), εξ' ονόματος της Επιτροπής Ανάπτυξης και Συνεργασίας, σχετικά με την κοινή θέση του Συμβουλίου που αφορά τη θέσπιση κανονισμού (ΕΚ/ΕΚΑΧ/ΕΥΡΑΤΟΜ) του Συμβουλίου σχετικά με την πολιτική και τη διαχείριση της επισιτιστικής βοήθειας και των ειδικών δράσεων στήριξης για την επισιτιστική ασφάλεια (C4-0097/96-95/0160(SYN)) (Εισηγητής: ο κ. Telkδmper).

<SPEAKER ID=38 NAME="Telkδmper">
Kύριε Πρόεδρε, αξιότιμοι κυρίες και κύριοι συνάδελφοι, η παρούσα έκθεση ασχολείται με την πολιτική επισιτιστικής βοήθειας της Eυρωπαϊκής Ένωσης και αποτελεί μια καινούργια νομοθετική βάση γι' αυτήν την πολιτική. Πριν υπεισέλθω αναλυτικότερα στην έκθεση, θα ήθελα να πω κάτι ακόμη για τις πολιτικές επισιτιστικής βοήθειας, μια και ουσιαστικά είναι κάτι παραπάνω απ' αυτά που καθορίζουμε και ορίζουμε εδώ με τις διάφορες δημοσιονομικές θέσεις.
<P>
Ποια είναι η κατάσταση στην παγκόσμια αγορά αυτή τη στιγμή; Yπάρχουν πάνω από 800 εκατομμύρια άνθρωποι που χρόνια υποσιτίζονται. Kαθημερινά πεθαίνουν παιδιά που ο αριθμός τους αντιστοιχεί στον αριθμό των κατοίκων μιας πόλης μεσαίου μεγέθους, εδώ σε μας στην Kοινότητα. Oι αριθμοί αυτοί θα αυξηθούν δραματικά. Θα αυξηθούν δραματικά, και οι καταστροφές από λιμούς θα προκύψουν από αιτίες που κατά κανόνα δεν καταπολεμούμε. Ποιες είναι αυτές οι αιτίες; Eίναι θεομηνίες για τις οποίες συχνά δεν διερωτόμαστε εκ των υστέρων από πού προέρχονται, όπως λ.χ. οι κυκλώνες.
<P>
Στην προηγούμενη έκθεση έγινε λόγος για την καταστροφή του κλίματος. Mε το να αποφασίζουμε εμείς στην Eυρωπαϊκή Ένωση, μέτρα όπως τα διευρωπαϊκά δίκτυα με τις ανάλογες εκπομπές - CO2 , οξειδίων του αζώτου - στον τομέα των μεταφορών, συμβάλλουμε στο να συνεχίσουν να υπάρχουν αυτές οι καταστροφές του κλίματος και συνεπώς οι καταστροφές λόγω λιμών. Aυτό σημαίνει πως η πολιτική θα 'πρεπε εδώ να αρχίσει την αναμόρφωση της βιομηχανικής κοινωνίας.
<P>
Παρατηρείται μια αύξηση των πολέμων. Kατά τα τελευταία χρόνια υπήρχαν πάντα πάνω από 50 πόλεμοι σ' ολόκληρη την υδρόγειο, χάριν των οποίων πολλοί στην Eυρωπαϊκή Ένωση έγιναν πολύ πλούσιοι με τις εξαγωγές όπλων. Nομίζω πως θα 'πρεπε να σταματήσουμε αυτές τις εξαγωγές όπλων, καθώς και την παραγωγή τους. Tις θέσεις εργασίας μπορεί κανείς να τις διατηρήσει λογικότερα με μια μετατροπή του τομέα των εξοπλισμών, και θα 'πρεπε, εν πάση περιπτώσει, να επιβάλουμε την καταγραφή των εξαγωγών όπλων.
<P>
Στη συνέχεια υπάρχουν τα χρέη, από τα οποία οι τράπεζές μας κερδίζουν πολλά και τα οποία εμποδίζουν στο να μπορέσουν να αναπτυχθούν οι χώρες του Nότου, κι έτσι τις καταδικάζουμε σε πείνα και καταστροφές.
<P>
Έχουμε τις διαπραγματεύσεις της ΓΣΔE, μια κοινωνία των ισχυρών, σε παγκόσμια κλίμακα; λόγω της απορύθμισης, σε παγκόσμια κλίμακα, υπάρχουν ολοένα και περισσότερες περιοχές, οι οποίες δεν μπορούν απλά να παράγουν αρκετά τρόφιμα για τις ανάγκες τους. Eδώ επεμβαίνουμε. Yποβάλαμε ένα πρόγραμμα πολιτικής για την επισιτιστική βοήθεια, το οποίο ουσιαστικά είναι λογικό, αλλά δεν μπορεί να έχει σωστά αποτελέσματα, αν δεν αλλάξουμε τους άλλους τομείς της πολιτικής. Nομίζω πως αυτό θα πρέπει να το πούμε εκ των προτέρων, για να δείξουμε πραγματικά τη διάσταση με την οποία έχουμε να κάνουμε.
<P>
Aυτός ο καινούργιος κανονισμός είναι λογικός; αυτός ο καινούργιος κανονισμός έχει προκαθορισμένους στόχους κι ενθαρρύνει για αυτάρκεια. Aποτελεί ένα βήμα προς τη σωστή κατεύθυνση για τις εκάστοτε χώρες. Tο ιδιαίτερο στοιχείο - κι αυτό ζητούν εδώ και χρόνια οι πολιτικοί, οι αρμόδιοι για την αναπτυξιακή βοήθεια - είναι ότι με τον κανονισμό αυτό έχουμε αποσύνδεση των εξαγωγών τροφίμων και προώθηση της παραγωγής και διανομής τροφίμων στις εκάστοτε αναπτυσσόμενες χώρες. Nομίζω πως αυτή η αποσύνδεση από την αγορά των γεωργικών προϊόντων είναι μια μεγάλη και σημαντική πρόοδος.
<P>
Mια άλλη πρόοδος είναι ότι συμπεριλάβαμε στον κανονισμό αυτό που ζητούν εδώ και χρόνια οι πολιτικοί, οι αρμόδιοι για την αναπτυξιακή βοήθεια, τη στήριξη δηλαδή και την προώθηση των «τριγωνικών συναλλαγών». Eίναι λογικό να διασφαλίζεται η ανασυγκρότηση αυτής της οικονομίας επιβίωσης, σε τοπικό επίπεδο και με περιφερειακές αγορές, ώστε να μπορεί να γίνει προμήθεια τροφίμων από μια γειτονική χώρα όταν υπάρχει πείνα. Προτιμάται η εκτατική καλλιέργεια. Aυτό που χρειαζόμαστε είναι μια αναθεώρηση του παγκόσμιου επισιτιστικού προγράμματος των Hνωμένων Eθνών. Aυτή θα πρέπει να αρχίσει με το πρόγραμμα αυτό, το οποίο προτείνουμε ως νομοθετική βάση.
<P>
Στον εσωτερικό κανονισμό εφαρμογής ενσωματώσαμε μηχανισμούς διαβούλευσης κι ελέγχου, που αποκλείουν μια αντικρουόμενη πολιτική στη γεωργία και στην αναπτυξιακή βοήθεια. Xρειαζόμαστε περισσότερους οικονομικούς πόρους; και αν καταλήξουμε σε μια αναμόρφωση της αγροτικής πολιτικής εδώ στην Eυρωπαϊκή Ένωση και μειώσουμε κι άλλο τις επιδοτήσεις στο γεωργικό τομέα, θα πρέπει να χρησιμοποιήσουμε αυτά τα χρήματα για να ενισχύσουμε, για παράδειγμα, την οικολογική καλλιέργεια και τις μικρομεσαίες εκμεταλλεύσεις στο Nότο.
<P>
H περιφερειακή διάσταση αποτελούσε για μας βασικό μέλημα, όπως και το να τονίσουμε το ρόλο της γυναίκας στην παραγωγή. Yπάρχουν πολλές μορφές κοινωνιών όπου οι γυναίκες, ειδικά στο γεωργικό τομέα και στον τομέα της διατροφής και των τροφίμων, ασκούν σημαντικό λειτούργημα, κι αυτό θα πρέπει να υποστηριχθεί με κοινά προγράμματα.
<P>
Aρνητικά θα πρέπει να κριτικάρουμε, όπως και στην προηγούμενη έκθεση, την ανεπαρκή αρμοδιότητα αυτού του Kοινοβουλίου. Nομίζω πως για τη μελλοντική διαμόρφωση αυτής της πολιτικής χρειαζόμαστε μια διαδικασία συναπόφασης. Aυτό είναι ένα θέμα για τη Διακυβερνητική Διάσκεψη. Aυτό θα πρέπει να το προσέξει πολύ καλά το Συμβούλιο; όμως, θα πρέπει να το προσέξουν και οι πολίτες στα κράτη μέλη μας, καθώς και οι βουλευτές στα εθνικά μας κοινοβούλια. Θα πρέπει να ασκήσουν την επιρροή τους στη Διακυβερνητική Διάσκεψη, ώστε να αποκτήσουμε δημοκρατικές πράγματι δομές.
<P>
Πιστεύω πως θα έχουμε να κάνουμε πάλι με μεγάλους λιμούς, και μάλιστα λόγω των προαναφερθεισών αιτίων. Mια πρώτη ένδειξη αποτελεί η τιμή του σιταριού. Έχουν δημιουργηθεί καινούργιες αγορές; η Kίνα αγοράζει σιτάρι; η τιμή του σιταριού έχει διπλασιαστεί κι έτσι λιγόστεψε η προσφορά. Eδώ καλούμαστε να δράσουμε αυτή τη στιγμή. Aυτό μπορεί κανείς να το αλλάξει, μόνον αν αλλάξει τις διεθνείς δομές. Mια πραγματική πολιτική για την επισιτιστική βοήθεια μπορεί, μεταξύ άλλων, να υπάρξει μόνον μέσω της αναμόρφωσης της αγροτικής παραγωγής σ' αυτή την Eυρωπαϊκή Ένωση.

<SPEAKER ID=39 LANGUAGE="FR" NAME="Kouchner">
Κύριε Πρόεδρε, αγαπητοί συνάδελφοι, πώς θα μπορούσε κανείς να μην συμφωνεί με τον κ. Telkamper; Γνωρίζετε την επωδό: οι χώρες του Βορρά διανύουν εδώ και τριάντα χρόνια μια χρόνια κρίση γεωργικής υπερπαραγωγής, αλλά συνεχίζουν να υπάρχουν στη γη 800 εκατομμύρια πεινασμένοι. Πώς να μην συμφωνεί κανείς μαζί του; Έχει δίκιο: τα επισιτιστικά αγαθά υπάρχουν, αλλά το πρόβλημα συνίσταται, σε πολλές χώρες, στο να τα προμηθευτούν, τη στιγμή που το ετήσιο ατομικό εισόδημα είναι κατώτερο των 200, ή ακόμα και των 100 δολαρίων. Στην προβληματική της πείνας και του υποσιτισμού, το κύριο πρόβλημα δεν είναι ασφαλώς το γενικό πρόβλημα της παγκόσμιας παραγωγής, αλλά το πρόβλημα της κατανομής των προϊόντων και του διαμερισμού τους μεταξύ των κατοίκων της γης. Τι μπορούμε να προσθέσουμε σε αυτό; Ο κ. Telkamper ανέφερε πολύ συγκεκριμένα σημεία σχετικά με τις συστάσεις αυτές και, ασφαλώς, συμφωνώ μαζί του.
<P>
Θα ήθελα να τονίσω ιδιαίτερα ένα ουσιώδες στοιχείο της απάντησης. Πρόκειται για την αποκαλούμενη διακρατική διάσταση μιας περιφέρειας, σύμφωνα με την οποία οι αγορές γίνονται, στο μέτρο του δυνατού, είτε από γειτονική χώρα, είτε από την ίδια τη χώρα, είτε ακόμα και από άλλη περιφέρεια της ίδιας χώρας όπου δεν υπάρχει λιμός. Αυτές οι πράξεις, οι οποίες αποκαλούνται τριγωνικές, είναι απολύτως ουσιώδεις, κατ' αρχήν για να εξασφαλιστεί η επισιτιστική ασφάλεια που μας ενδιαφέρει και για να μην αλλάξουν οι επισιτιστικές συνήθειες του τόπου, αλλά και για να αναπτυχθεί αυτό για το οποίο αγωνιζόμαστε, δηλαδή η τοπική παραγωγή και οι τοπικές συναλλαγές.
<P>
Το σημείο αυτό δεν θα τονιστεί ποτέ αρκετά. Η Ευρώπη προσπάθησε επιτυχώς να καταστήσει την προώθηση των ανθρωπίνων δικαιωμάτων ακρογωνιαίο λίθο της αναπτυξιακής πολιτικής της. Ας κάνουμε το ίδιο όσον αφορά την καταπολέμηση της πείνας και της φτώχειας, δεχόμενοι ότι δεν είναι δυνατόν να υπάρξει δημοκρατία αν δεν υπάρχει αρκετή τροφή. Προσωπικά, δεν θα είχα επίσης αντίρρηση να μεταφερθεί το χρέος των φτωχών χωρών σε δράσεις ανάπτυξης και καταπολέμησης της πείνας και του υποσιτισμού, η διαχείριση των οποίων θα πραγματοποιείται στις οφειλέτιδες χώρες.
<P>
Τέλος, θα ήθελα να προτείνω εδώ επισήμως, με την υποστήριξή σας, τη διεξαγωγή μιας μεγάλης διάσκεψης για το νερό. Είναι το ουσιώδες στοιχείο χωρίς το οποίο δεν θα υπάρξει πολιτική, ούτε προληπτική, αλλά ούτε και κατασταλτική, όσον αφορά τον υποσιτισμό και τις επισιτιστικές δυσχέρειες. Το να αγωνιστούμε όλοι μαζί για αυτό το πρόβλημα του νερού, την αυγή του 21ου αιώνα θα τιμούσε τα μέλη του Σώματος και θα αποδεικνυόταν, είμαι βέβαιος, αποτελεσματικό.

<SPEAKER ID=40 LANGUAGE="EN" NAME="Andrews">
Κύριε Πρόεδρε, καταρχάς θα ήθελα, ως συνήθως, να συγχαρώ τον κ. Telkδmper. Από εκείνα που μπορώ να γνωρίζω, είναι ένας από τους καλύτερους επί θεμάτων ανάπτυξης. Συμφωνώ πλήρως με την ανάλυσή του επί της καταστάσεως. Πολύ πρόσφατα είχα την ευκαιρία να πάω στην Αγκόλα μαζί του. Δεν νομίζω ότι υπήρξε διαφωνία επάνω σε οποιαδήποτε από τα ζητήματα που αντιμετωπίσαμε εκεί και επομένως η ανάλυσή του είναι και ανάλυσή μου και θα την υποστηρίξω πλήρως.
<P>
Η ουσιώδης λογική ολόκληρης της πολιτικής επισιτιστικής βοήθειας της ΕΕ πρέπει προφανώς να είναι η εγγύηση ότι τα αντίστοιχα τρόφιμα θα φτάνουν στις κοινότητες και τις περιφέρειες όπου είναι περισσότερο αναγκαία. Ωστόσο, μολονότι η βραχυπρόθεσμη επισιτιστική βοήθεια είναι ζωτική για την ανταπόκριση σε επείγουσες και σε ταχέως υποβαθμιζόμενες καταστάσεις, η πολιτική επισιτιστικής βοήθειας της ΕΕ πρέπει να λειτουργεί υπέρ της μακροπρόθεσμης επισιτιστικής ασφάλειας των υπόψη χωρών. Η διαμόρφωση ενός μακροπρόθεσμου στόχου επισιτιστικής ασφάλειας πρέπει να στηρίζεται σε στρατηγική βάση με συγκεκριμένη στόχευση της βοήθειας. Κάτι τέτοιο θα πρέπει να περιλαμβάνει μια πιο περιφερειακή προσέγγιση στη χορήγηση επισιτιστικής βοήθειας ούτως ώστε να ενισχύσει τις συγκεκριμένες περιφέρειες να οικοδομήσουν τη δική τους υποδομή για παραγωγή τροφίμων. Η υποστήριξη πρέπει να απευθύνεται στους μικρούς γεωργούς και παραγωγούς τροφίμων των υπόψη περιφερειών. Αναπόσπαστο τμήμα μιας παρόμοιας προσέγγισης θα αποτελέσει η περαιτέρω ανάπτυξη τομεακών πολιτικών περιλαμβανομένων των πολιτικών για τη γεωργία, το περιβάλλον, την υγεία, τον οικογενειακό προγραμματισμό και την εκπαίδευση. Η μακροοικονομική πολιτική, όπως π.χ. τα προγράμματα διαρθρωτικών προσαρμογών, θα πρέπει να ευθυγραμμιστεί με τις απαιτήσεις της εξασφάλισης μακροχρόνιας επισιτιστικής ασφάλειας για όλους.
<P>
Η διασφάλιση της εγγύησης εφοδιασμού με τρόφιμα θα βοηθήσει στην αντιμετώπιση της εξοντωτικής πενίας που υφίσταται στις χώρες αυτές και θα χρησιμεύσει ως βάση για τη μακροπρόθεσμη ανάπτυξη και αναδιάρθρωση. Ουσιαστικά χρειαζόμαστε μια ολοκληρωμένη και όχι μια τμηματική προσέγγιση. Μια προσέγγιση που θα συνδιάζει και θα αναπτύσσει τα υφιστάμενα προγράμματα και πρωτοβουλίες πολιτικής ούτως ώστε να δημιουργεί ένα πιο αποτελεσματικό σύνολο. Εάν θέλουμε στα σοβαρά να επιδιώξουμε τον μακροπρόθεσμο στόχο μας για επισιτιστική ασφάλεια τότε σαφώς χρειαζόμαστε πόρους που να ανταποκρίνονται στις φιλοδοξίες μας. Επιτρέψτε μου να πω ότι οι επικρίσεις που φαίνεται να απευθύνονται στον κ. Telkδmper είναι εντελώς αδικαιολόγητες. Υποστηρίζω πλήρως την προσέγγισή του και τον ευχαριστώ γι' αυτή.

<SPEAKER ID=41 LANGUAGE="EN" NAME="Howitt">
Κύριε Πρόεδρε, αρχίζοντας θα ήθελα να αναφερθώ σύντομα στην προηγούμενη ομιλία μου και να υπογραμμίσω το γεγονός ότι αυτός ο κανονισμός επισιτιστικής βοήθειας απαιτεί τη συγκρότηση μιας νέας επιτροπής 2 επιτροπολογίας. Μολονότι, χάρις στον εισηγητή, το γεγονός αυτό περιορίζεται στο επίπεδο 2(β), δεν παύει να αποτελεί μία επιτροπή η οποία θα φέρει πρόσθετες καθυστερήσεις και γραφειοκρατία στην πολύ απλή διαδικασία διανομής τροφίμων σε ανθρώπους που πεινούν. Δεν μπορούμε να αφήσουμε αυτή την απόφαση να εγκριθεί χωρίς να προβάλλουμε τις ίδιες αντιρρήσεις που εκφράσαμε προηγουμένως.
<P>
Επιτρέψτε μου όμως να είμαι θετικός στην υποστήριξή μου και αυτής της εκθέσεως και ιδίως στην υποστήριξη των Τροπολογιών Αριθ. 5, 6 και 21 οι οποίες έχουν γίνει δεκτές εν όλω ή εν μέρει στην κοινή θέση. Οι τροπολογίες αυτές προβλέπουν την καλοδεχούμενη αναγνώριση ότι οι γυναίκες παίζουν ζωτικό ρόλο τόσο στην παραγωγή των τροφίμων όσο και στη χορήγησή τους στα εξαρτώμενα από αυτές άτομα. Σε καταστάσεις κρίσεως συμβαίνει συχνά οι μοναδικοί προμηθευτές τροφίμων να είναι οι γυναίκες και επομένως, στα πλαίσια των αναπτυξιακών μας προγραμμάτων, χρήζουν ιδιαίτερης αναγνώρισης και υποστήριξης για τον ρόλο τους αυτόν.
<P>
Ακόμη και πριν εκδηλωθεί η κρίση, οι γυναίκες και άλλες ομάδες πληθυσμού υφίστανται τις διαφορές των επισιτιστικών δικαιωμάτων που είναι συνήθεις σε πολλές κοινωνίες. Η κοινωνική θέση επηρεάζει το πόσο γρήγορα οι γυναίκες υποφέρουν από ασιτία και από πείνα. Αυτό βέβαια δεν παύει να είναι αλήθεια και για άλλες ομάδες όπως οι ηλικιωμένοι, τα μειονεκτούντα άτομα και τα παιδιά. Η υγεία της αναπαραγωγής και ο οικογενειακός προγραμματισμός αποτελούν επίσης αναπόσπαστα τμήματα της προσέγγισης που κάνουμε σ' αυτόν τον τομέα. Τα παραπάνω είναι ζωτικά εάν θέλουμε να γίνει πραγματικότητα η επισιτιστική ασφάλεια. Η αύξηση του πληθυσμού, με τη σειρά της, δημιουργεί αυξημένες απαιτήσεις επάνω στα αποθέματα τροφίμων οι οποίες, εάν οι σοδιές δεν επιτύχουν, οδηγούν σε κρίση και σε λιμό. Η ασιτία κατά τη διάρκεια της εγκυμοσύνης προκαλεί υψηλούς ρυθμούς θνησιμότητας και, με την αύξηση των πιθανοτήτων αβιταμίνωσης, οδηγεί σε αναπηρίες.
<P>
Όλοι αυτοί οι παράγοντες θα πρέπει να ληφθούν υπόψη εάν θέλουμε να υλοποιήσουμε μια πραγματική πολιτική επισιτιστικής βοήθειας και βιωσιμότητας μέσω της έγκρισης του παρόντος κανονισμού.

<SPEAKER ID=42 NAME="Bonino">
Κύριε Πρόεδρε, κύριοι βουλευτές, κύριε εισηγητή, η Επιτροπή επιθυμεί να σας ευχαριστήσει για την ταχύτητα και το ενδιαφέρον με τα οποία η Ολομέλεια ανέλυσε τον εξεταζόμενο φάκελο, επιτρέποντάς μας να παρευρεθούμε στην υιοθέτηση της γνωμοδότησης για το Συμβούλιο και ελπίζω να υιοθετηθεί η νομική βάση στις 28 Ιουνίου, κατά τη διάρκεια δηλαδή της Ιταλικής Προεδρίας.
<P>
Έχω την εντύπωση ότι στον εξεταζόμενο φάκελο αντιμετωπίζεται ένα θέμα μεγάλης σημασίας και, όπως συχνά τόνισε ο ίδιος ο εισηγητής, ένα θέμα μου υπέστη πρόσφατα μεγάλες αλλαγές. Εσείς ο ίδιος, κύριε εισηγητή, αναφερθήκατε στις νέες χώρες εισαγωγείς καθαρά επισιτιστικής βοήθειας, που μαζί με άλλα στοιχεία -τη ΓΣΔΕ(GATT), παραδείγματος χάρη, και άλλες μακροσκοπικές αλλαγές- έχουν προσδώσει μία νέα διάσταση στο πρόβλημα της επισιτιστικής ασφάλειας.
<P>
Πιστεύω ότι από τη δεκαετία του '80 η διάσταση του προβλήματος αυτή έχει επηρεασθεί από νέα στοιχεία και από αυτή την άποψη η διάσκεψη κορυφής της FAO, που προβλέπεται να διεξαχθεί το Νοεέμβριο για να εξετάσει αυτό το θέμα, αποτελεί για όλους μας έναν σημαντικό σταθμό, όχι μόνο λόγω του επιπέδου και του μεγάλου αριθμού συμμετοχής, αλλά και διότι όπως πιστεύω θα πρέπει να εξευρεθεί μία νέα στρατηγική σε παγκόσμιο επίπεδο για να αντιμετωπισθεί το πρόβλημα της επισιτιστικής ασφάλειας.
<P>
Πιστεύω ότι στα πλαίσια αυτά η σημερινή συζήτηση και η δική σας συμβολή αποτελούν ένα σημαντικό στοιχείο. Θα ήθελα να υπογραμμίσω στο σημείο αυτό τα τρία σημεία κλειδιά στα οποία βασίζονται οι τρεις κατευθυντήριες γραμμές της νέας πολιτικής διάστασης των ενισχύσεων και της επισιτιστικής ασφάλειας.
<P>
Πριν από όλα θα πρέπει να υπογραμμίσω ότι η επισιτιστική βοήθεια αποτελεί ένα βασικό στοιχείο της μακροπρόθεσμης πολιτικής στον τομέα της επισιτιστικής ασφάλειας. Πιστεύω ότι πρόκειται για ένα απολύτως αναγκαίο στοιχείο ενσωμάτωσης, και συνεπώς θα πρέπει να προωθηθούν μέσα όπως οι διαρθρωμένες επισιτιστικές βοήθειες, οι επί τόπου αγορές, οι τριγωνικές δράσεις. θα επανέλθω εντός ολίγου αναλυτικά σε κάθε μία από αυτές τις πλευρές του όλου θέματος.
<P>
Θα πρέπει επιπλέον να καταβάλουμε μεγαλύτερες προσπάθειες για την προώθηση της ενδογενούς ανάπτυξης. είμαι πεπεισμένη ότι πρόκειται για ένα στοιχείο που αποτελεί το βασικό παράγοντα μιας εξαιρετικά σημαντικής γραμμής δράσης.Πιστεύω επίσης ότι θα πρέπει να προσδώσουμε μεγαλύτερη προσοχή στην ανάγκη πρόσβασης των πιο πτωχών πληθυσμών στα επισιτιστικά προϊόντα, εγκαταλείποντας τους προσανατολισμούς μας της δεκαετίας του '80, που αντίθετα βασιζόντουζαν περισσότερο στη διαθεσιμότητα των τροφίμων χάρη στις επισιτιστικές βοήθειες. Μία νέα συνεπώς βοήθεια και μία νέα στρατηγική.
<P>
Αυτή είναι η κατάσταση και συνεπώς η Επιτροπή είναι σε θέση να αποδεχθεί το μεγαλύτερο μέρος των τροπολογιών που προτείνει το Κοινοβούλιο. ειδικότερα πιστεύω ότι θα πρέπει να υπογραμμισθεί πως η Επιτροπή συμμερίζεται και συνεπώς δέχεται όλες τις τροπολογίες που αναφέρονται, παραδείγματος χάρη, στην ανάγκη μεγαλύτερου σεβασμού του περιβάλλοντος, στην ανάγκη τοποθέτησης της επισιτιστικής βοήθειας στο πλαίσιο των οικονομικών μεταρρυθμίσεων και της διαρθρωτικής προσαρμογής, στη βελτίωση του ανεφοδιασμού με πόσιμο νερό, όπως υπενθύμιζε ο πρόεδρος Kouchner, στη δράση θετικών διακρίσεων προς όφελος των μικρομεσαίων επιχειρήσεων και αναμφίβολα σε όλες τις δράσεις που αφορούν τη μεγαλύτερη συμμετοχή των γυναικών και των κοινοτήτων με στόχο την εξασφάλιση της επισιτιστικής ασφάλειας σε εθνικό, αλλά και σε περιφερειακό και οικογενειακό επίπεδο. Η Επιτροπή δέχεται όλες τις τροπολογίες που αφορούν αυτές τις πλευρές του θέματος.
<P>
Υπάρχουν κατόπιν τροπολογίες τις οποίες συμμερίζεται η Επιτροπή, αν και θα προτιμούσε μία διαφορετική διατύπωση. ειδικότερα πρόκειται για τις τροπολογίες αριθ. 4, 8, 11, 12, 13 και 14. Η Επιτροπή συμφωνεί επί της ουσίας και ζητά μόνο μία διαφορετική διατύπωση.
<P>
Θα ήθελα αντίθετα να σταθώ στις τροπολογίες, και ειδικότερα στις δύο σημαντικότερες, που η Επιτροπή δεν μπορεί να αποδεχθεί, στην τροπολογία δηλαδή αριθ. 16, διότι θεωρεί ότι η αποκλειστική χορήγηση επισιτιστικής βοήθειας στους πληθυσμούς που δεν διαθέτουν τον τρόπο και τα μέσα να αντιμετωπίσουν μόνοι τους τα προβλήματα έλλειψης τροφίμων και ο υπολογισμός βάσει των θεμελιωδών πλεονασμάτων τροφίμων, όπως προτείνετε, κινδυνεύουν να περιορίσουν τη σημασία της επισιτιστικής βοήθειας και των δράσεων επισιτιστικής ασφάλειας.
<P>
Όσον αφορά ακολούθως την τροπολογία αριθ. 21, τελευταίο εδάφιο, σχετικά με την κοινοτική χρηματοδότηση, η Επιτροπή επιθυμεί να υπογραμμίσει ότι οι χρηματοδοτήσεις αφορούν όλες τις δράσεις, όχι όμως μεμονωμένα άτομα, και συνεπώς δεν είναι σε θέση να αποδεχθεί το αίτημα της χρηματοδότησης μεμονωμένων ατόμων ή ατόμων που έχουν την ευθύνη της επισιτιστικής βοήθειας.
<P>
Ας έλθουμε τώρα κυρίως στην τροπολογία αριθ. 25, διότι μου φαίνεται ότι αποτελεί το σημείο κλειδί, στην τροπολογία δηλαδή που αφορά τις τριγωνικές αγορές. Με την πρότασή του, το Κοινοβούλιο προτείνει τη συγκέντρωση της επισιτιστικής βοήθειας σύμφωνα με την ακόλουθη σειρά προτεραιότητας: κατά κύριο λόγο η συγκέντρωση της επισιτιστικής βοήθειας θα πραγματοποιείται στην αγορά της δικαιούχου χώρας, δεύτερο η αγορά θα πραγματοποιείται σε μία άλλη αναπτυσσόμενη χώρα, από αυτές που αναφέρονται στο συνειμμένο κατάλογο, τρίτο η συγκέντρωση θα γίνεται, εάν υπάρχει ανάγκη, στην κοινοτική αγορά.
<P>
Η Επιτροπή δεν μπορεί να δεχθεί αυτή την επιλογή προτεραιότητας και κατά τη μακρά διαβούλευση με το Συμβούλιο καταλήξαμε σε μία θέση που θέτει και τις τρεις επιλογές στο ίδιο επίπεδο. προσωπικά όμως επιθυμώ να τονίσω ότι η Επιτροπή ανέπτυξε τη δραστηριότητά της και κατέβαλε όλες τις δυνατές προσπάθειες για να προωθήσει τη συγκέντρωση των προϊόντων στην αγορά της δικαιούχου χώρας, όπου και όποτε ήταν δυνατό, ή σε αναπτυσσόμενες χώρες, με αποτέλεσμα οι χρηματοδοτικοί πόροι γι αυτού του είδους τις δαπάνες να ανέλθουν το 1993 στο 33 % του συνόλου των χρηματοδοτήσεων της κοινότητας, ενώ το 1994 το ποσοστό ανήλθε στο 38, 3 %. Η Επιτροπή θα ήθελε να υπογραμμίσει ότι, αν και δεν μπορεί να αποδεχθεί την τροπολογία του Κοινοβουλίου και σεβόμενη το συμβιβασμό που συνήψε με το Συμβούλιο, αυτού του είδους οι τριγωνικές αγορές έχουν σημειώσει μία σημαντική ποσοστιαία αύξηση επί του συνόλου των κοινοτικών πιστώσεων.
<P>
Όσον αφορά την τροπολογία αριθ. 32, με την οποία ζητείται από την Επιτροπή να εξασφαλίσει το συντονισμό, η Επιτροπή δεν μπορεί να την αποδεχθεί απλά και μόνο διότι θεωρεί ότι αποτελεί καθήκον της να εξασφαλίσει το συντονισμό, αν και - συμφωνώ μαζί σας, κύριε Tδlkamper- αποτελεί ένα δύσκολο και πολυσύνθετο καθήκον, που η Επιτροπή θεωρεί ως απαραίτητο και αναγκαίο θεσμικό καθήκον της και συνεπώς δεν νομίζει ότι μπορεί να αποδεχθεί την εν λόγω τροπολογία.
<P>
Όσον αφορά την τροπολογία αριθ. 33, σχετικά στην ουσία με την κοινή θέση, η Επιτροπή σήμερα θεωρεί ότι δεν μπορεί να μετακινηθεί από αυτή την κοινή θέση, που αποτελεί και αυτή το αποτέλεσμα των πολύ δύσκολων διαπραγματεύσεων με το Συμβούλιο.
<P>
Όσον αφορά την παρουσίαση των εκθέσεων, η Επιτροπή, σχετικά με την τροπολογία αριθ. 39, θεωρεί σωστότερο να συνεχίσει να βασίζεται στη δήλωση Williamson, δηλαδή στις κατευθυντήριες γραμμές ενός υπάρχοντος εγγράφου.
<P>
Καταλήγοντας, κύριε Πρόεδρε, η Επιτροπή υπογραμμίζοντας κατά κάποιο τρόπο τα κύρια θέματα και τις κύριες πλευρές της συζήτησης, θεωρεί ότι οι προσανατολισμοί που προσδιόρισε το Κοινοβούλιο ενισχύουν τις πολιτικές κατευθύνσεις τις οποίες εμείς συμμεριζόμαστε και τονίζουν τη σημασία της μεταρρύθμισης της κοινοτικής πολιτικής στα θέματα της επισιτιστικής βοήθειας και ασφάλειας.
<P>
Είμαι πεπεισμένη ότι η εφαρμογή των εν λόγω προσανατολισμών κατά την πράξη της οριστικής υιοθέτησης του κανονισμού θα μας επιτρέψει να τονίσουμε το βασικό ρόλο που ανέπτυξε αυτός ο παράγοντας, τον οποίο θεωρώ ως βασικό παράγοντα της πολιτικής μας υπέρ της ανάπτυξης, εμπρός μάλιστα στις προκλήσεις και στις ανησυχητικές προοπτικές στον τομέα της επισιτιστικής ασφάλειας, γνωρίζοντας ότι ο κοινός μας στόχος, που είναι ο τελικός στόχος της κοινοτικής βοήθειας, είναι η μετατροπή των δικαιούχων χωρών σε πρωταγωνιστές της ίδιας τους της ανάπτυξης.
<P>
Εύχομαι ότι έχοντας κοινούς στόχους προθέσεων και βάσει των εξηγήσεων που κατάφερα να δώσω, θα μπορέσουμε να συνεχίσουμε την εργασία μας, λαμβάνοντας υπόψη και την εξαιρετικά σημαντική διάσκεψη κορυφής της FAO που θα διεξαχθεί το Νοέμβριο.

<SPEAKER ID=43 NAME="Πρόεδρος">
Ευχαριστώ πολύ, κυρία Bonino.
<P>
Η συζήτηση έληξε.
<P>
Η ψηφοφορία θα διεξαχθεί αύριο στις 12 το μεσημέρι.

<CHAPTER ID=6>
Δράσεις αποκατάστασης προς όφελος των αναπτυσσομένων χωρών
<SPEAKER ID=44 NAME="Πρόεδρος">
Η ημερήσια διάταξη προβλέπει τη συζήτηση της σύστασης για δεύτερη ανάγνωση (Α4-0136/96), εξ' ονόματος της Επιτροπής Ανάπτυξης και Συνεργασίας, σχετικά με την κοινή θέση του Συμβουλίου όσον αφορά τη θέσπιση κανονισμού σχετικά με τις δράσεις αποκατάστασης και ανασυγκρότησης προς όφελος των αναπτυσσομένων χωρών (C4-0099/96-95/0165(SYN)) (Εισηγητές: ο κ. Andrews και η κ. Baldi).

<SPEAKER ID=45 NAME="Baldi">
Κύριε πρόεδρε, κύριοι συνάδελφοι, η ανάγκη προώθησης της ανάπτυξης των τρίτων χωρών και ενθάρρυνσης της διαδικασίας δημοκρατικής ωρίμανσής τους, επιβάλλει την επανεξέταση των μεθόδων χρηματοδότησης και των συστημάτων διαχείρισής τους. Το 1993 το Ευρωπαϊκό Κοινοβούλιο είχε τονίσει την ανάγκη ενίσχυσης της διαρθρωτικής εξυγίανσης των εν λόγω χωρών και, για να αντιμετωπισθούν οι προκύπτουσες ανάγκες, θεωρεί σκόπιμη τη δημιουργία δύο κονδυλίων στον προϋπολογισμό, που θα χρηματοδοτούν τόσο τα προγράμματα αποκατάστασης στο νότιο τμήμα της Αφρικής -Β7-5071- όσο και τις δράσεις ανασυγκρότησης και ανοικοδόμησης των αναπτυσσομένων χωρών -Β7-5076που το Συμβούλιο αποφάσισε να υιοθετήσει στις 29 Ιανουαρίου 1996 μαζί με την κοινή θέση που αυτή τη στιγμή συζητούμε και στην οποία εύχομαι το Συμβούλιο να προσέξει ιδιαίτερα το νότιο τμήμα της Αφρικής.
<P>
Έχουν ορισθεί οι κύριοι στόχοι, οι προϋποθέσεις και τα σχετικά κριτήρια που θα ισχύσουν για τη βοήθεια, η οποία θα πραγματοποιηθεί και θα προωθηθεί μέσω ενός πραγματικού και αποτελεσματικού συντονισμού των προσπαθειών της Επιτροπής και του Συμβουλίου. Υφίσταται μία πολύ στενή σχέση μεταξύ ανθρωπίνων σχέσεων, δημοκρατίας και ανάπτυξης: τα ανθρώπινα δικαιώματα έχουν μεγαλύτερες δυνατότητες παγίωσης σε συνθήκες δημοκρατικής σταθερότητας, που συνοδεύεται από ανεκτές πολιτικές ανάπτυξης, ενώ συχνά οι οικονομικές δυσκολίες χρησιμοποιούνται ως πρόσχημα για τη διακοπή της δημοκρατικής ζωής.
<P>
Θα πρέπει συνεπώς να χρησιμοποιούνται οι υπάρχοντες πόροι για να ενθαρρύνεται και να υποστηρίζεται η ανάπτυξη οικονομικών δραστηριοτήτων που επιτρέπουν μία διηνεκή ανάπτυξη του παραγωγικού συστήματος σε αυτές τις χώρες, αρχίζοντας από την υλική και λειτουργική επαναπροσαρμογή των βασικών υποδομών, συμπεριλαμβανομένης και της άρσης των ναρκοπεδίων, της κοινωνικής επανένταξης των προσφύγων, των εκτοπισμένων, των μεονεκτικών ατόμων, των πρώην πολεμιστών, με στόχο την εξάλειψη των καταστροφικών αποτελεσμάτων του εμφυλίου πολέμου. Είναι καθήκον μας να καταβάλουμε συγκεκριμένες προσπάθειες για να ανακουφίσουμε όσους υποφέρουν και δεν μπορούμε να παραμένουμε αδιάφοροι εμπρός στην πείνα και τις γενοκτονίες, που επισυμβαίνουν μακριά μας ή στις πόρτες της Ευρώπης. θα πρέπει η Ευρώπη και ολόκληρη η διεθνής κοινότητα να εφαρμόσουν αποφασιστικότερες πολιτικές με στόχο την απάλειψη της οικονομικής φτώχειας και της κοινωνικής περιθωριοποίησης που είναι τα πρώτα εμπόδια για τη δημιουργία του κράτους δικαίου. θα πρέπει να ενισχυθούν, και μέσω ενός αποτελεσματικότερου συντονισμού, τα προγράμματα της Ευρωπαϊκής Ένωσης στους τομείς της κατάρτησης, της εκπαίδευσης και της ανασυγκρότησης, ώστε οι αναπτυσσόμενες χώρες να μπορέσουν να επαναδρομολογήσουν ή να προσεγγίσουν, ανάλογα με την περίπτωση, μία ανεκτή ανάπτυξη.
<P>
Εάν θέλουμε οι χώρες αυτές να καταστούν σταθεροί εταίροι της αυριανής Ευρώπης, καθίσταται αναγκαία η αντικατάσταση της ανθρωπιστικής βοήθειας από παρεμβάσεις διαρθρωτικής εξυγίανσης ή ανασυγκρότησης με στόχο την αποκατάσταση μιας λειτουργικής οικονομίας που θα είναι συμβατή με το περιβάλλον και σε θέση να προετοιμάσει το έδαφος σε μία σταθερή ανάπτυξη.
<P>
Αυτού του είδους δράσεις, σε ένα πλαίσιο μεσοπρόθεσμης και μακροπρόθεσμης ανάπτυξης, επισυγκεντρώνονται βασικά σε τρεις άξονες: πρώτο, θα πρέπει να διευρυνθεί το βεληνεκές των ενεργειών ανασυγκρότησης, κυρίως όσον αφορά την άρση των ναρκοπεδίων και την ενίσχυση της επιστροφής των προσφύγων και των εκτοπισμένων. δεύτερο, θα πρέπει να προωθηθεί η ενδυνάμωση των τοπικών ικανοτήτων μέσω παρεμβάσεων επιμόρφωσης. τρίτο, θα πρέπει να ενισχυθεί ο συντονισμός και η αξιολόγηση των προγραμμάτων αποκατάστασης και να επαναπροσδιορισθούν οι μέθοδοι πληροφόρησης του Ευρωπαϊκού Κοινοβουλίου.
<P>
Η Ευρωπαϊκή Ένωση και τα κράτη μέλη αποτελούν την πρώτη παγκόσμια πηγή επίσημης ενίσχυσης της ανάπτυξης και προσφέρουν περισσότερο από ό, τι προσφέρουν μαζί οι Ηνωμένες Πολιτείες και η Ιαπωνία. Θα πρέπει σε κάθε περίπτωση να υπενθυμίσουμε ότι η ανάπτυξη δεν περιορίζεται μόνο στη διάσταση της οικονομικής ανάπτυξης: η Διάσκεψη των Ηνωμένων Εθνών για την Ανάπτυξη και το Περιβάλλον, που διεξήχθη στο Ρίο το 1992, έκανε λόγο για μία αειφόρο ανάπτυξη, μία ανάπτυξη δηλαδή που θα σέβεται τις ανθρώπινες υπάρξεις, τη σχέση με το περιβάλλον, με το σύστημα διαχείρισης του εδάφους, στο πλαίσιο συμφιλίωσης της δημογραφικής αύξησης, της ανάπτυξης των πιο φτωχών χωρών και του σεβασμού του περιβάλλοντος. Τη στιγμή που η Ευρωπαϊκή Ένωση υιοθετεί το πρόγραμμά της ενίσχυσης προς όφελος των αναπτυσσομένων χωρών, θα πρέπει να λάβει υπόψη την ανάγκη συμβιβασμού της οικονομικής αύξησης με την αειφόρο ανάπτυξη, εάν θέλει να πετύχει μία συγκεκριμένη βελτίωση των συνθηκών ζωής των πιο μειονεκτικών πληθυσμών.

<SPEAKER ID=46 NAME="Andrews">
Κύριε Πρόεδρε, η αποκατάσταση είναι, ή θα πρέπει να είναι κατά τη γνώμη μου, ένα κύριος κρίκος στην αναπτυξιακή διαδικασία. Πόλεμοι, πολιτικές αναταραχές και φυσικές καταστροφές επηρεάζουν έναν ολοένα και περισσότερο αυξανόμενο αριθμό αναπτυσσομένων χωρών.
<P>
Το Ευρωπαϊκό Κοινοβούλιο όπως και η Συνέλευση Ίσης Εκπροσώπισης ΑΚΕ-ΕΕ έχουν υποστηρίξει με σθεναρότητα την ιδέα ενός προγράμματος οικονομικής αποκατάστασης και κοινωνικής ανασυγκρότησης. Ένα παρόμοιο πρόγραμμα θεωρήθηκε αναγκαίο κυρίως επειδή η Κοινότητα έχει έλλειψη ενός ειδικού εργαλείου το οποίο να μπορεί να αντιμετωπίσει καταστάσεις ενδιάμεσες μεταξύ των καθαρά ανθρωπιστικών δραστηριοτήτων και της μεσομακροπρόθεσμης αρωγής.
<P>
Ενόψει των πολύ μεγάλων, πολύπλοκων και ποικίλων καταστάσεων στις διάφορες αναπτυσσόμενες χώρες και της στενής σχέσεως που υφίσταται μεταξύ ανθρωπιστικών δράσεων, δράσεων αποκατάστασης και συνήθων αναπτυξιακών δράσεων, χρειαζόμαστε αρχές επί των οποίων να στηρίζουμε τις αποφάσεις μας. Αυτός είναι ο αντικειμενικός σκοπός της παρούσας προτάσεως. Οι αρχές αυτές πρέπει να επιτρέπουν την ευελιξία - αυτή είναι μια πολύ «in» λέξη σήμερα εδώ, ευελιξία στην ανάπτυξη - και την ταχεία δράση χωρίς να θυσιάζουν την απαραίτητη συνοχή μεταξύ των δράσεων που αναλαμβάνονται.
<P>
Η αποκατάσταση θα πρέπει να παρέχει τη δυνατότητα στον πληθυσμό που προσβάλεται από καταστροφές και στις περιφέρειες που υποφέρουν από συγκρούσεις να συμβάλλουν στην αποκατάσταση της οικονομίας και στη βελτίωση των συνθηκών διαβίωσής τους. Αυτά θα πρέπει να επιτυγχάνονται με την παροχή επαρκούς τεχνικής υποστήριξης, εφοδιασμού με εργαλεία, με μηχανήματα για την υποβοήθηση της αποκατάστασης παροχής νερού, ηλεκτρικής ενέργειας, βασικών εγκαταστάσεων περιθάλψεως, δρόμων και όλων των άλλων υποδομών με τέτοιο τρόπο ώστε να επιτευχθεί μείωση της περιόδου παροχής ανθρωπιστικής αρωγής και της μακροχρόνιας εξάρτησης από την εξωτερική βοήθεια.
<P>
Ουσιαστικά, πρέπει να δημιουργήσουμε ένα πλαίσιο συνθηκών βελτίωσης της παραγωγής και του τομέα των υπηρεσιών - των ζωτικών δηλ. υποδομών - καθώς και των κοινωνικών, θεσμικών και διοικητικών συνθηκών όσον το δυνατόν ταχύτερα. Όσο νωρίτερα δράσουμε, τόσο νωρίτερα οι πληθυσμοί θα βρεθούν σε θέση να βοηθήσουν τους εαυτούς τους και, εξ ίσου σημαντικό, θα ενισχυθούν οι προσπάθειες μεσο- και μακροπρόθεσμης ανάπτυξης.
<P>
Εφόσον η ζωή των εργαζομένων στην παροχή ανθρωπιστικής βοήθειας και τα αποτελέσματα των προγραμματιζόμενων ενεργειών δεν διακινδυνεύουν, τα μέτρα αποκατάστασης θα πρέπει να αρχίζουν κατά το δυνατόν νωρίτερα. Αυτό είναι σημαντικό όχι μόνο για τους υπόψη πληθυσμούς αλλά επίσης και για την πρόληψη περαιτέρω διάδοσης των συγκρούσεων οι οποίες πιθανώς σε άλλη περίπτωση να συνεχιστούν απλά και μόνο εξ αιτίας των ελεεινών συνθηκών διαβίωσης.
<P>
Τέλος, θα ήθελα να προτείνω στην Επίτροπο την υιοθέτηση, σ' αυτή τη συγκεκριμένη διαδικασία, της προσέγγισης «μπορούμε» της ECHO. Συνιστώ την έκθεση στο Σώμα.

<SPEAKER ID=47 LANGUAGE="FR" NAME="Kouchner">
Κύριε Πρόεδρε, αγαπητοί συνάδελφοι, η κ. Επίτροπος μας ανέφερε με επιδεξιότητα τις δυσκολίες της με το Συμβούλιο και την κατάλαβα πολύ καλά. Αντιμετωπίζουμε τις ίδιες, και συχνά ακόμα σημαντικότερες, δυσκολίες και πρέπει να το πάρουμε απόφαση. Αλλά διαπιστώνω τη μέγιστη προσοχή με την οποία παρακολούθησαν οι λίγοι συμμετέχοντες - αλλά και οι καλύτεροι - αυτή τη συζήτηση, η οποία αφορά το μεγαλύτερο και το φτωχότερο μέρος του κόσμου. Είμαστε όλοι πεπεισμένοι ότι η Ευρωπαϊκή Ένωση αποδίδει τη μεγαλύτερη κατά βάθος προσοχή στην επείγουσα ανθρωπιστική βοήθεια, στην αποκατάσταση και στην επισιτιστική ασφάλεια.
<P>
Οι αριθμοί αυτοί είναι εξαιρετικοί. Πριν λίγο, μιλούσαμε για την ποσότητα της βοήθειας. Πρέπει να γνωρίζετε, λοιπόν, ότι εμείς, η Ευρωπαϊκή Ένωση δίνουμε 500.000 ECU ημερησίως στην περιοχή των Μεγάλων Λιμνών. Για την περιοχή των Μεγάλων Λιμνών, τη Γκόμα, το Μπουρούντι, τη Ρουάντα, βρίσκουμε ασφαλώς χρήματα μετά τα γεγονότα. Βρίσκουμε επίσης χρήματα για την αποκατάσταση. Αλλά δεν υπάρχουν ποτέ χρήματα, δεν υπάρχει ποτέ προσοχή, δεν υπάρχουν ποτέ πολιτικές αποφάσεις για την πρόληψη. Αυτή τη στιγμή, το Μπουρούντι κινδυνεύει να πέσει στο γκρεμό, αλλά δεν κάνουμε τίποτα και κάποια μέρα, όταν θα φθάσουν οι εικόνες και το δράμα, θα δωσουμε ακόμα 500.000 ECU. Στην επιτροπή ανάπτυξης, μιλήσαμε πολύ για τα τρία αυτά θέματα που τιμούν το Σώμα και με κάνουν για άλλη μια φορά να ανησυχώ για το τι πρόκειται να συμβεί.
<P>
Την εποχή της Ευρωπαϊκής Κοινότητας, μια από τις μεγάλες πολιτικές ήταν η αναπτυξιακή. Σήμερα, της δίδουμε λιγότερη προσοχή και λιγότερα χρήματα. Ανησυχώ ιδιαίτερα όταν διαπιστώνω ότι το Ευρωπαϊκό Ταμείο Ανάπτυξης δεν εγγράφεται στον προϋπολογισμό και ότι δίδεται λιγότερη προσοχή σε αυτές τις εργασίες. Έτσι, ευχαριστώ ασφαλώς την κ. Baldi, τον κ. Andrews και τους λοιπούς εισηγητές για αυτή την ημέρα που αφιερώθηκε στους πιο φτωχούς, αλλά ανησυχώ για το αύριο, διότι αυτό το τεράστιο τμήμα του κόσμου μας αφορά όλο και λιγότερο. Ωστόσο, δεν πρέπει να ξεχνάμε, παρά τις δυσκολίες μας, ότι δεν παύουμε να είμαστε οι πλουσιότεροι.

<SPEAKER ID=48 LANGUAGE="EN" NAME="Corrie">
Κύριε Πρόεδρε, είναι εξαιρετικά λυπηρό το γεγονός ότι σ' οποιανδήποτε ήπειρο κι' αν κοιτάξουμε βλέπουμε εμφυλίους πολέμους και γενοκτονίες με όλες τις τρομακτικές συνέπειές τους. Φαίνεται ότι ο μισός κόσμος προσπαθεί να αυτοκαταστραφεί ενώ ο άλλος μισός πληρώνει το κόστος της προσπάθειας για να φέρει τη συνδιαλλαγή και την ανοικοδόμιση.
<P>
Η πραγματικότητα είναι ότι καταβάλλουμε κάθε χρόνο δισεκατομμύρια Ecu προσπαθώντας απλά και μόνο να διατηρήσουμε ανθρώπους εν ζωή. Η αρωγή πρέπει να παρέχεται όχι μόνο για την ανοικοδόμιση των φυσικών αναγκών τους αλλά και των θεσμικών τους επίσης οργάνων ούτως ώστε να έχουν τη δυνατότητα να λειτουργήσουν τις χώρες τους. Αυτός είναι ο λόγος για τον οποίο καλωσορίζω τον παρόντα κανονισμό του Συμβουλίου σχετικά με την αποκατάσταση και την ανασυγκρότηση και συγχαίρω την κ. Baldi και τον κ. Andrews για την εργασία που έκαναν στην Επιτροπή Ανάπτυξης και Συνεργασίας.
<P>
Το μέγεθος του έργου αυτού είναι τεράστιο και πρέπει να αντιμετωπιστεί βήμα με βήμα, δηλ. επισιτιστική ασφάλεια, κατοικία, αναγκαία θεσμικά όργανα και απασχόληση. Θα πρέπει να αποτίσω φόρο τιμής στις επί τόπου ΜΚΟ χωρίς την αφοσίωση των οποίων πολύ λίγα θα είχαν επιτευχθεί. Οι εργαζόμενοι στις ΜΚΟ συχνά ζουν κάτω από ανυπόφορες συνθήκες και με φόβο για τη ζωή τους αλλά, παρόλα ταύτα, με την εργασία τους στον ιατρικό και κοινωνικό τομέα σώζουν χιλιάδες ζωές.
<P>
Οποιοδήποτε πρόγραμμα ανασυγκρότησης απαιτεί τη στενή συνεργασία μεταξύ χορηγών και ληπτριών χωρών. Μολονότι είναι φυσικό ότι οι διακηρύξεις των διαγωνισμών και οι κατακυρώσεις των συμβάσεων θα πρέπει να είναι ελεύθερες σε όλα τα κράτη μέλη και στις λήπτριες χώρες, εν τούτοις η περιφερειακή συνεργασία μεταξύ των αναπτυσσομένων χωρών είναι επίσης ζωτική. Εάν οι γειτονικές χώρες είναι σε θέση να παράσχουν υπηρεσίες ή εφόδια, το γεγονός αυτό θα πρέπει να ενθαρρυνθεί καθώς θα φέρει περισσότερη σταθερότητα στην περιοχή. Ολόκληρη η εργασία αυτή χρειάζεται πολύ προσεκτική προετοιμασία και έγκριση ακολουθούμενη από συνεχή παρακολούθηση και, φυσικά, η Επιτροπή Ανάπτυξης και Συνεργασίας πιστεύει ότι τα μέλη της θα πρέπει να έχουν ενεργό ρόλο.
<P>
Είναι επίσης σημαντικό όπως, οπουδήποτε είναι δυνατό, να κάνουν και οι τοπικοί εταίροι οικονομικές συνεισφορές έτσι ώστε να υπάρχει βιωσιμότητα των προγραμμάτων ακόμη και μετά τη διακοπή των κοινοτικών χρηματοδοτήσεων. Εάν κάποιο πρόγραμμα δεν μπορεί να διατηρηθεί χωρίς συνεχή κοινοτική χρηματοδότηση θα πρέπει να υποστηρίζεται μόνον όταν έχει καθαρά ανθρωπιστικούς σκοπούς, όπως η επισιτιστική ασφάλεια. Το παρόν πρόγραμμα θα πρέπει να θεωρηθεί ως ζήτημα πολύ μεγάλης και επείγουσας σημασίας για την αποκατάσταση των θεμελιωδών κοινωνικών εξυπηρετήσεων για εκατομμύρια ανθρώπους σε πολλές δεκάδες χωρών. Ελπίζουμε και πιστεύουμε ότι η ανάληψη δράσεως δεν θα καθυστερήσει.

<SPEAKER ID=49 LANGUAGE="NL" NAME="Aelvoet">
Πρόεδρε, συνάδελφοι, ο Bernard Kouchner έχει φυσικά δίκαιο όταν ισχυρίζεται ότι η συνεργασία με τις αναπτυσσόμενες χώρες έχει προπολλού φθάσει στο ύψιστο σημείο της. Τώρα υπάρχει μια γενική τάση για λιγότερα χρήματα και λιγότερη προσοχή. Εκεί που ουσιαστικά καταλήγουμε είναι ότι όλες αυτές οι χώρες θα πρέπει να ενταχθούν όσο το δυνατόν με καλύτερο τρόπο στην παγκόσμια αγορά. Αυτή είναι η νέα λύση. Φυσικά βλέπουμε τα αποτελέσματά της. Το περασμένο έτος η Αφρική μπόρεσε να ελκύσει το 1, 5 % των παγκοσμίων επενδύσεων. Όταν εμείς ομιλούμε εδώ σήμερα για αποκατάσταση των προγραμμάτων επανοικοδόμησης τότε ουσιαστικά δεν ενοούμε τίποτα περισσότερο παρά μόνο καθοδήγηση, όμως και αυτή εξακολουθεί να διατηρεί τη σημασία της, όσο πικρό και αν ακούγεται αυτό. Κανένας δεν αμφιβάλλει για αυτή τη σπουδαιότητα.
<P>
Θα μπορούσαμε ωστόσο να επιστήσουμε την προσοχή, όπως εξάγεται εξάλλου και από την έκθεση της κ. Baldi, στην ιδιαίτερη σημασία που έχει η ταχύτητα της δράσης μας σε περιπτώσεις επανοικοδόμησης. Σχετικά με αυτό εμείς πιστεύουμε ότι οι εν λόγω δράσεις επανοικοδόμησης μπορούν να διαδραματίσουν ρόλο γέφυρας μεταξύ της κατάστασης εκτάκτου ανάγκης από την οποία ξεκινά κανείς και της κατεύθυνσης προς την οποία πρέπει να βαδίσει για να επιτύχει αειφόρο ανάπτυξη.
<P>
Τώρα παρατηρούμε ότι όσον αφορά την ορολογία της αειφόρου ανάπτυξης υπάρχει ολοένα και περισσότερη ομοφωνία όσον αφορά την πρακτική εφαρμογή της, όμως, παράλληλα, υπάρχουν ορισμένες ερωτήσεις.
<P>
Ωστόσο επιθυμούμε να εκφράσουμε την ικανοποίησή μας για το γεγονός ότι το Συμβούλιο υιοθέτησε, σε γενικές γραμμές, μια ικανοποιητική κοινή θέση η οποία λαμβάνει υπόψη τις πολλές τροπολογίες του Κοινοβουλίου, μολονότι δεν υιοθετεί όλες τις τροπολογίες. Λυπούμασθε για το γεγονός ότι δεν ελήφθησαν υπόψη ορισμένα σημεία επι των οποίων είχε επιστήσει την προσοχή το Κοινοβούλιο όπως π.χ. η ανάγκη ενίσχυσης των δυνατοτήτων σε εθνικό και τοπικό επίπεδο. Με ανεπαρκή επίσης τρόπο υιοθετήθηκε στη θέση του Συμβουλίου και η πτυχή της προσέγγισης κατά ομάδα στόχων, όμως, παρ' όλα αυτά, φρονούμε ότι η κοινή θέση αξίζει να τύχει της υποστήριξής μας και, οπωσδήποτε, η έκθεση της κ. Baldi.

<SPEAKER ID=50 LANGUAGE="FR" NAME="Souchet">
Κύριε Πρόεδρε, θα ήθελα κατ' αρχήν να ευχαριστήσω τους εισηγητές για την πολύ καλή εργασία τους. Το πρόγραμμα δράσης που προτείνει το Συμβούλιο ενόψει του εξορθολογισμού των δράσεων αποκατάστασης και ανασυγκρότησης υπέρ των αναπτυσσομένων χωρών είναι σημαντικό διότι θα πρέπει να επιτρέψει να ανταποκριθούμε ταχύτερα, και συνεπώς αποτελεσματικότερα στις ανάγκες των αναπτυσσομένων χωρών που είναι θύματα φυσικών καταστροφών και πολέμων, και κατά πρώτον των πιο φτωχών από αυτές.
<P>
Θα ήθελα, ωστόσο, να υπογραμμίσω δύο σημεία που θα μπορούσαν κατά τη γνώμη μου να παρεμποδίσουν την καλή πορεία του προγράμματος αυτού. Το πρώτο αφορά τις δυσκίνητες δομές που δημιουργούνται για να βοηθήσουν την Επιτροπή. Οι συμβουλευτικές επιτροπές, έργο των οποίων θα είναι να διαφωτίσουν την Επιτροπή, είναι αναμφίβολα χρήσιμες, αλλά έτσι όπως προβλέπονται στο αρχικό κείμενο και περιπλέκονται με τις τροπολογίες των εισηγητών, νομίζω ότι θα επιβαρύνουν υπερβολικά τη λειτουργία του συνόλου του προγράμματος. Νομίζω, εξάλλου, ότι το πρόβλημα αυτό υπερβαίνει κατά μέγα μέρος την περίπτωση του κειμένου που μας έχει υποβληθεί.
<P>
Το δεύτερο σημείο αφορά την υλοποίηση αυτών των προγραμμάτων. Η Ευρωπαϊκή Ένωση πρέπει να καταβάλει τη μεγαλύτερη δυνατή φροντίδα για να ελέγξει τους φορείς αυτής της υλοποίησης. Οι ΜΚΟ, επιχειρήσεις και οργανώσεις, πρέπει, πριν απ' όλα, να επιλέγονται στο εσωτερικό των αντιστοίχων αναπτυσσομένων χωρών και στις χώρες της Ευρωπαϊκής Ένωσης. Πράγματι, είναι δυστυχώς πολύ σύνηθες να διατίθενται οι κοινοτικοί πόροι από οργανισμούς που αποτελούν στην πραγματικότητα βιτρίνα μεγάλων αμερικανικών επιχειρήσεων.

<SPEAKER ID=51 LANGUAGE="EN" NAME="Howitt">
Κυρία Επίτροπε, σε σχέση με τον παρόντα κανονισμό και αναφορικά με την εισαγωγή νέας επιτροπολογίας, οι απόψεις μας διαφέρουν ριζικά. Στην παρούσα περίπτωση το Συμβούλιο απαιτεί επιτροπή 3α για όλες τις δραστηριότητες άνω των 2 εκατομμυρίων Ecu, ενώ εσείς συμφωνείτε μαζί μας για τη συγκρότηση συμβουλευτικής επιτροπής 1α για όλες τις δράσεις. Θα πρέπει να σας υποβάλω το ερώτημα: έχετε το σθένος να ενεργήσετε με βάση τις πεποιθήσεις σας και τα πιστεύω του Κοινοβουλίου; Αναφορικά με όλους αυτούς τους κανονισμούς θα πρέπει να σας ρωτήσω, έχοντας υπόψη την ακλόνητη πρότασή μας ψηφίσματος την οποία είμαι πεπεισμένος ότι θα εγκρίνουμε αύριο με πολύ μεγάλη πλειοψηφία, θα εξετάσετε την περίπτωση να απειλήσετε την απόσυρση του καθενός από αυτούς τους τρεις κανονισμούς εκτός εάν το Συμβούλιο εκδηλώσει την πρόθεση να συμφωνήσει σε μια καλύτερη συμβιβαστική πρόταση; Κατά την ανταπόκρισή σας στη συζήτηση, σας ζητώ να απαντήσετε στο συγκεκριμένο σημείο.
<P>
Ωστόσο, επιτρέψτε μου να χρησιμοποιήσω τον εναπομείναντα χρόνο μου για να υπογραμμίσω και ένα άλλο ζωτικό αλλά συχνά παραμελούμενο τομέα, δηλ. την Τροπολογία Αριθ. 5 στο άρθρο 2, με την οποία επιζητείται η ενσωμάτωση των ατόμων με ειδικές ανάγκες στις διαδικασίες αποκατάστασης. Με ανησυχεί το γεγονός ότι η κοινή θέση λέει μεν ότι αποδέχεται την Τροπολογία Αριθ. 5, αλλά για μια ακόμη φορά τα άτομα με ειδικές ανάγκες έχουν παραμείνει εκτός κειμένου.
<P>
Στις αναπτυσσόμενες χώρες, όπως και στον υπόλοιπο κόσμο, το κύριο πρόβλημα των ατόμων με ειδικές ανάγκες έγκειται μάλλον στη συμπεριφορά και την έλλειψη ευαισθητοποίησης των φυσιολογικών ατόμων παρά σε οποιαδήποτε πλευρά του φυσικού ή ψυχολογικού μειονεκτήματός τους. Τα μειονεκτούντα άτομα αποτελούν ένα αόρατο αντικείμενο σε πάρα πολλά από τα αναπτυξιακά μας προγράμματα και για να τα κάνουμε ορατά χρειάζεται θετική δράση, χρειάζονται δοκιμές και ανάληψη κινδύνου.
<P>
Στις αναπτυσσόμενες χώρες πολλοί άνθρωποι γίνονται μειονεκτικοί εξ αιτίας, π.χ., των ναρκών. Για κάθε ένα παιδί που σκοτώνεται από μια νάρκη τρία άλλα μένουν ανάπηρα. Αλλα μειονεκτήματα προέρχονται από την έλλειψη τροφής, π.χ. τύφλωση και αβιταμίνωση. Αυτά τα μειονεκτούντα άτομα, ενήλικες και παιδιά, έχουν τις ίδιες ανάγκες για εργασία και για στέγαση καθώς και για τις άλλες πλευρές της ζωής τους που επιζητούμε να διασφαλίσουμε μέσω των προγραμμάτων αποκατάστασης.
<P>
Η ζωή ορισμένων μειονεκτούντων ατόμων μπορεί να αλλάξει τελείως μέσω εξειδικευμένων μεθόδων αποκατάστασης, μέσω ασκήσεων, μηχανημάτων κινήσεως, προσθετικής κλπ. Με τους τρόπους αυτούς τα μειονεκτούντα άτομα μπορούν να συμβάλουν στη λειτουργία των κοινοτήτων τους παρά να γίνουν εξαρτώμενα άτομα. Ο κύριος στόχος όμως της τροπολογίας μας είναι να επιζητήσει την υποβοήθηση των μειονεκτούντων ατόμων μέσω κυρίων προγραμμάτων, π.χ. μέσω της εκπαίδευσης, όπου τα παιδιά θα μπορούν να επιμορφωθούν μέσα στα πλαίσια των κύριων διαδικασιών εκπαίδευσης και όπου η βασική κατάρτιση των διδασκόντων μπορεί να είναι πολύ πιο αποτελεσματική όχι μόνο γι' αυτά τα μειονεκτούντα παιδιά, αλλά και για όλα τα παιδιά που παρουσιάζουν ψυχολογικά προβλήματα.
<P>
Σας ζητούμε να εξετάσετε ξανά τη φρασεολογία της Τροπολογίας Αριθ. 5 και σας ζητούμε μια απάντηση για το θέμα της επιτροπολογίας.

<SPEAKER ID=52 LANGUAGE="EN" NAME="Kinnock, Glenys">
Κύριε Πρόεδρε, κατά τη διάρκεια της τρέχουσας δεκαετίας έχουμε διαπιστώσει μια μετατόπιση στην έμφαση των παγκόσμιων αναπτυξιακών προτεραιοτήτων. Καθώς οι εντάσεις και οι συγκρούσεις ξεφεύγουν από κάθε έλεγχο, ολοένα και περισσότερο χρηματοδοτούμε στρατιωτικές δράσεις. Με την απουσία επίκαιρης πολιτικής δράσης, η ανθρωπιστική βοήθεια παίρνει τη θέση της για να διορθώσει ό, τι μπορεί. Οι μακροπρόθεσμες όμως επενδύσεις στην κατάλληλα στοχευμένη αναπτυξιακή βοήθεια δεν φαίνεται να έχουν την ίδια προτεραιότητα. Δεν φαίνεται να θέτουμε ως πρώτη προτεραιότητα τη σημασία που έχει η υλοποίηση προγραμμάτων καταλλήλων για την ανακούφιση της φτώχειας. Γνωρίζω ότι η Επίτροπος θα συμφωνήσει ότι κατά κανέναν τρόπο η ανθρωπιστική βοήθεια δεν θα πρέπει να αποτελεί υποκατάστατο των πολιτικών δράσεων.
<P>
Ασφαλώς υποστηρίζω την αρχή η οποία στηρίζει την πρωτοβουλία που συζητούμε σήμερα το απόγευμα. Είναι πολύ ευπρόσδεκτο το γεγονός όπως οι ενέργειες χρηματοδότησης να αναλαμβάνουν προοδευτικά τη θέση της ανθρωπιστικής βοήθειας και να ανοίγουν τον δρόμο για τον σχεδιασμό μακροπρόθεσμης ανάπτυξης. Πράγματι, ο κανονισμός δείχνει ότι η Επιτροπή αναγνωρίζει πως υπάρχει αναγκαιότητα για καλύτερο συντονισμό μεταξύ των διαθέσιμων εργαλείων και ότι η επεξεργασία μιας περισσότερο καθολικής προσέγγισης στην ιδέα της ανάπτυξης είναι επίσης πολύ καλοδεχούμενη.
<P>
Ωστόσο, όπως είπε ο κ. Howitt, θα πρέπει να επικρίνουμε τις διαδικασίες που προτείνει το Συμβούλιο για την υλοποίηση των ανωτέρω. Για επιχορηγήσεις ύψους άνω των 2 εκατομμυρίων Ecu θα χρησιμοποιείται επιτροπή του τύπου 3α. Το Συμβούλιο δεν θα πρέπει να κάνει λάθος. Η τυποποίηση κατά κανένα τρόπο δεν είναι συνώνυμη με την απλοποίηση. Αυτό αποτελεί ασφαλώς μια περίπτωση όπου θεσμοθετείται η πιο περιοριστική επιτροπολογία και η οποία ασφαλώς θα παρεμποδίσει την Επιτροπή από το να δράσει με ταχύτητα και αποτελεσματικότητα.
<P>
Πολλοί από εμάς θα θυμούνται πάρα πολύ καλά την αποτυχία της ειδικής πρωτοβουλίας για την ανασυγκρότηση της Αφρικής. Είναι σαφέστατο ότι η επιτροπολογία έπαιξε τον ρόλο της στην προσπάθεια αυτή η οποία κατέληξε σε μια ολοκληρωτική αποτυχία. Επομένως, όπως έκανε και ο κ. Howitt, προτρέπω κι' εγώ την Επίτροπο να ανταποκριθεί στο αίτημα για τη διευκρίνηση των απόψεων της Επιτροπής σχετικά με εκείνο που είμαι βεβαία ότι θα αποτελέσει μια πολύ σθεναρή ανταπόκριση του Ευρωπαϊκού Κοινοβουλίου στις διαδικασίες επιτροπολογίας που προτείνονται εδώ.

<SPEAKER ID=53 NAME="Bonino">
Κύριε Πρόεδρε, κύριοι βουλευτές, θα ήθελα πριν από όλα να ευχαριστήσω τους δύο εισηγητές, τον κ. Andrews και την κ. Baldi, για τη σύσταση για τη δεύτερη ανάγνωση, σύσταση που αφορά την κοινή θέση σχετικά με την πρόταση κανονισμού για τις δράσεις αποκατάστασης. νομίζω ότι μπορεί να γίνει αποδεκτή η μεγάλη πλειοψηφία των υποδείξεων και των τροπολογιών που προτείνονται στο κείμενο, το οποίο έχει υπογραφεί από κοινού, τροπολογιών που ενισχύουν τους γενικούς προσανατολισμούς και κέρδισαν την πολιτική συναίνεση του Κοινοβουλίου και της Επιτροπής. συνεπώς δεν θα σταθώ στις τροπολογίες που γίνονται δεκτές, διότι μου φαίνεται περισσότερο ενδιαφέρον να αναφερθώ σε εκείνες που δημιουργούν μία σειρά προβλημάτων.
<P>
Δηλώνω προκαταρκτικά ότι η Επιτροπή αποδέχεται πολλές τροπολογίες, κυρίως εκείνες που αφορούν ένα καλύτερο προσδιορισμό του κειμένου, την αρωγή προς τους πρόσφυγες και τους εκτοπισμένους, την ενίσχυση της τοπικής ενσωμάτωσης κτλ.. όλες αυτές οι τροπολογίες γίνονται δεκτές από την Επιτροπή. ειδικότερα γίνεται δεκτή και η τροπολογία του άρθρου 7, παράγραφος 1, εδάφιο α), β), γ), και παράγραφος 2, που επαναλαμβάνει το κείμενο της πρότασης της Επιτροπής σχετικά με τη μορφή της προβλεπομένης από τον κανονισμό επιτροπής. συνεπώς όσον αφορά το ζήτημα της επιτροπολογίας, η Επιτροπή υιοθετεί και υποστηρίζει την τροπολογία του Κοινοβουλίου, εκτός φυσικά από το τμήμα όπου η τροπολογία ζητά τη διαφάνεια, δηλαδή τη δημοσιότητα των εγασιών των εν λόγω επιτροπών: το Κοινοβούλιο έχει πλήρη επίγνωση ότι πρόκειται, στην περίπτωση αυτή, μιας διαθεσμικής δραστηριότητας σχετικά με την οποία η Επιτροπή θα συνεχίσει να ασκεί πιέσεις προς αυτή την κατεύθυνση, αλλά θα πρέπει να λάβει υπόψη του και την πραγματικότητα που έχει παγιωθεί.
<P>
Επιτρέψτε μου αντίθετα να σταθώ σε ορισμένες τροπολογίες που είναι πιο προβληματικές κατά την άποψη μας, και ειδικότερα στις τροπολογίες που αναφέρονται στο νότιο τμήμα της Αφρικής. Η Επιτροπή θεωρεί ότι πρόκειται για έναν κανονισμό γενικού χαρακτήρα και η μοναδική αναφορά σε μία περιοχή μας φαίνεται ότι δημιουργεί ανομοιογένειες, όχι διότι διαφωνεί επί της ουσίας, αλλά απλά διότι γίνεται λόγος για έναν γενικό κανονισμό και η μνεία μιας μόνο περιοχής δεν μας φαίνεται να αρμόζει με ένα κείμενο αυτού του είδους. Επιπλέον, η Επιτροπή δεν μπορεί να αποδεχθεί ούτε εκείνες τις τροπολογίες που είναι δυσανάλογες ως προς τις δυνάμεις, τις υποδομές, το προσωπικό και τους πόρους που διαθέτει η Επιτροπή, ούτε εκείνες τις τροπολογίες που έχουν ενταχθεί στην κοινή θέση, όπως παραδείγματος χάρη τις τροπολογίες σχετικά με την άρση των ναρκοπεδίων, τις πολιτσμικές πλευρές, τον αειφόρο χαρακτήρα της ανασυγκρότησης. Νομίζουμε ότι όλα αυτά τα στοιχεία έχουν συμπεριληφθεί στο κείμενο της κοινής θέσης. Είναι εξίσου δύσκολο για την Επιτροπή να αποδεχθεί, αντίθετα η Επιτροπή δεν μπορεί να αποδεχθεί, τις τροπολογίες σας που αναφέρονται στη διαχείριση της δράσης ή σε αιτήματα στα οποία λόγω περιορισμένων αννθρώπινων ή οικονομικών πόρων ειλικρινά δεν μπορεί να ανταποκριθεί. πρόκειται για τις τροπολογίες στο άρθρο 6, από την παράγραφο 1 μέχρι τις παραγράφους 5, 6, 7 και 8, στο άρθρο 8, στο άρθρο 9 όπως επίσης και στο 3α.
<P>
Επιπλέον θα ήθελα να υπογραμμίσω ότι όσον αφορά τις τροπολογίες στο άρθρο 7, τελευταία παράγραφος, και στο άρθρο 8, δεύτερη παράγραφος, πρόκειται όντως για διαθεσμικά προβλήματα. η Επιτροπή κατανοεί βεβαίως την πίεση του Κοινοβουλίου, νομίζουμε όμως, ότι στο υπάρχον πλαίσιο των διαθεσμικών σχέσεων όπως αυτές έχουν κωδικοποιηθεί, οι εν λόγω τροπολογίες δεν μπορούν να γίνουν δεκτές από την Επιτροπή.
<P>
Μετά από αυτές τις διευκρινίσεις σχετικά με το περιεχόμενο των τροπολογιών, η Επιτροπή θα ήθελε να υπογραμμίσει όχι μόνο τις πολιτικές πλευρές και τον πολιτικό χαρακτήρα της πρότασης, αλλά και να τονίσει ότι έχουμε καθήκον να αντιμετωπίσουμε με τον καλύτερο δυνατό τρόπο τόσο την ανθρωπιστική πλευρά του προβλήματος όσο και το ζήτημα της αποκατάστασης.
<P>
Παραμένει ανοικτή η όλη συζήτηση για την πρόληψη, θεωρώ όμως ότι έχουμε συζητήσει επαρκώς το θέμα. Η Επιτροπή θα ήθελε κατά κάποιο τρόπο να τονίσει ότι η προσοχή έναντι αυτού του είδους των προβλημάτων που συνδέονται με την ανασυγκρότηση και την ανάπτυξη αφορά, θα έλεγα, σχεδόν αποκλειστικά ορισμένες μόνο χώρες της Ευρωπαϊκής Ένωσης και ότι υπάρχει ένα πραγματικά μεγάλο πρόβλημα σχετικά με την προώθηση της πολιτικής προτεραιότητας αυτής της θεματικής σε διεθνές επίπεδο. Η Επιτροπή συμφωνεί μαζί σας ότι η σε διεθνές επίπεδο η προσοχή για την αντιμετώπιση αυτού του είδους της προβληματικής περιορίζεται κάθε ημέρα όλο και περισσότερο με όλες τις συνεπαγόμενες πολιτικές συνέπειες.

<SPEAKER ID=54 NAME="Baldi">
Ευχαριστώ την κ. επίτροπο, θα ήθελα όμως να επανεξετάσω μαζί της ένα σημείο. Μιλώντας ακριβώς για το πολιτικό ενδιαφέρον, για την ιδιαίτερη προσοχή που θα πρέπει να δείξουμε προς τις αναπτυσσόμενες χώρες, θα ήθελα να υπενθυμίσω ότι όσον αφορά το νότιο τμήμα της Αφρικής, το Κοινοβούλιο μαζί με την Επιτροπή, πέρυσι επεξεργάστηκε το κονδύλιο του προϋπολογισμού Β7-5071, για να προωθήσει ένα πρόγραμμα ακολουθώντας ορισμένα κριτήρια. Μόλις εφέτος τον Ιανουάριο το Συμβούλιο αποφάσισε να συνενώσει τις δύο προτάσεις του κανονισμού και γι αυτό το λόγο θεωρήσαμε σημαντικό από πολιτική άποψη να διατηρηθεί μία αναφορά τουλάχιστον στην εν λόγω περιοχή, που αυτή τη στιγμή τη χρειάζεται ιδιαίτερα. Με την αναφορά στην άρση των ναρκοπεδίων, στις ειδικές δράσεις σε ορισμένες περιοχές θελήσαμε να προσδιορίσουμε ακριβέστερα την παρεχόμενη βοήθεια και το πολιτικό μας ενδιαφέρον, σύμφωνα εξάλλου και με την περυσινή ομόφωνη απόφαση του Κοινοβουλίου, για την οποία η Επιτροπή είχε εκφράσει το ενδιαφέρον της. Γι αυτούς τους λόγους θέλουμε να διατηρηθεί η ιδιαίτερη μνεία αυτής της περιοχής, που θεωρούμε μεγάλης σημασίας.

<SPEAKER ID=55 NAME="Bonino">
Η Επιτροπή συμφωνεί μαζί σας, κυρία Baldi, για τήν απολύτως ιδιαίτερη σημασία αυτής της περιοχής. Ο μόνος λόγος είναι η ομοιογένια του μέσου το οποίο συζητούμε, του μέσου και του περιεχομένου του: δεν πρόκειται για μια πολιτική διαφοροποίηση των δικών σας και των δικών μας ανησυχιών και ενδιαφερόντων, αλλά μόνο για την ανομοιογένια που δημιουργείται στο συζητούμενο μέσο.

<SPEAKER ID=56 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο στις 12 το μεσημέρι .

