<CHAPTER ID="1">
<SPEAKER ID="1" LANGUAGE="" NAME="" AFFILIATION="Προέδρου">
<SPEAKER ID="2" LANGUAGE="" NAME="Πρόεδρος." AFFILIATION="">
<SPEAKER ID="3" LANGUAGE="" NAME="Πρόεδρος." AFFILIATION="">
<P>
   Η ημερήσια διάταξη προβλέπει τη συζήτηση της ετήσιας έκθεσης του Ελεγκτικού Συνεδρίου για το οικονομικό έτος 2003.
<P>
Τον λόγο έχει καταρχάς ο Πρόεδρος του Ελεγκτικού Συνεδρίου, κ. Fabra Vallés, τον οποίο καλωσορίζουμε στο Κοινοβούλιό μας. 
<SPEAKER ID="4" LANGUAGE="ES" NAME="Fabra Vallés," AFFILIATION="Πρόεδρος του Ελεγκτικού Συνεδρίου">
<P>
   . Κύριε Πρόεδρε, κυρίες και κύριοι, κύριοι Επίτροποι, στις 15 Νοεμβρίου 2004, παρουσίασα στη συνεδρίαση της Επιτροπής Ελέγχου του Προϋπολογισμού την ετήσια έκθεση του Ευρωπαϊκού Ελεγκτικού Συνεδρίου για το οικονομικό έτος 2003.
<P>
Το Κεφάλαιο 1 της έκθεσης του Ελεγκτικού Συνεδρίου περιλαμβάνει τη δήλωση αξιοπιστίας DAS η οποία δημοσιεύεται στην Επίσημη Εφημερίδα μαζί με τους ενοποιημένους λογαριασμούς της Κοινότητας.
<P>
Ως αποτέλεσμα αυτής της ελεγκτικής εργασίας, το Ελεγκτικό Συνέδριο πιστεύει ότι οι ετήσιοι λογαριασμοί του οικονομικού έτους 2003 που παρουσιάστηκαν από την Επιτροπή εκπονήθηκαν σύμφωνα με τον δημοσιονομικό κανονισμό. Οι λογαριασμοί αντανακλούν πιστά τα έσοδα και τις δαπάνες του οικονομικού έτους, όπως και τη δημοσιονομική κατάσταση της Κοινότητας, με μοναδική εξαίρεση την καταχώρηση των συναλλαγών που σχετίζονται με το θέμα των διαφόρων χρεοφειλετών.
<P>
Όπως και τα προηγούμενα έτη, το Ελεγκτικό Συνέδριο επισημαίνει ότι, το 2003, το λογιστικό σύστημα της Επιτροπής δεν ήταν σε θέση να εγγυηθεί τη σωστή απογραφή όλων των περιουσιακών της στοιχείων. Το σχέδιο που υιοθέτησε η Επιτροπή το 2002 για να εκσυγχρονίσει τους λογαριασμούς της αναμένεται να αρχίσει να ισχύει από τον Ιανουάριο του 2005. Κατά την άποψη του Ελεγκτικού Συνεδρίου, η πλήρης εφαρμογή του συνόλου των νέων κανόνων και των νέων λογιστικών σχεδίων θα απαιτήσει σημαντική προσπάθεια εκ μέρους των οργάνων οι λογαριασμοί των οποίων πρόκειται να ενοποιηθούν.
<P>
Από αυτή την άποψη, η γνωμοδότηση αριθ. 2/2004 του Ελεγκτικού Συνεδρίου σχετικά με το ενιαίο ελεγκτικό υπόδειγμα, στο οποίο θα αναφερθώ εκτενέστερα στη συνέχεια, είναι μια συγκεκριμένη πρόταση για τη βελτίωση των συστημάτων ελέγχου η οποία με τη σειρά της θα μπορούσε να συμβάλει στη βελτίωση της διαχείρισης των κονδυλίων της ΕΕ στα κράτη μέλη.
<P>
Στη συνέχεια, θα αναφερθώ στις παρατηρήσεις σχετικά με τη διαχείριση του προϋπολογισμού. Το σύνολο του προϋπολογισμού πληρωμών κατά το οικονομικό έτος 2003 ήταν 98 000 εκατομμύρια ευρώ· εκτελέστηκαν πληρωμές 90 500 εκατομμυρίων ευρώ, δηλαδή αύξηση 6% περίπου σε σχέση με το οικονομικό έτος 2002.
<P>
Το δημοσιονομικό πλεόνασμα μειώθηκε σημαντικά, από 15 000 εκατομμύρια ευρώ το 2001 σε 7 000 εκατομμύρια ευρώ το 2002 και 5 500 εκατομμύρια ευρώ το 2003. Παρά τη βελτίωση αυτή, το Ελεγκτικό Συνέδριο πιστεύει ότι το δημοσιονομικό πλεόνασμα εξακολουθεί να είναι υψηλό και ότι είναι ενδεικτικό των συστηματικών προβλημάτων τα οποία θα πρέπει να επιλυθούν μέσω της βελτίωσης των προβλέψεων του προϋπολογισμού.
<P>
Η κύρια αιτία του πλεονάσματος εξακολουθεί να είναι η διαφορά μεταξύ προβλεπομένων και πραγματικών δαπανών. Το Ελεγκτικό Συνέδριο επισημαίνει ότι δεν θα ήταν ρεαλιστικό να αναμένουμε πλήρη εκτέλεση του προϋπολογισμού δεδομένου ότι η διαχείριση του 80% του κοινοτικού προϋπολογισμού πραγματοποιείται σε κοινή ή αποκεντρωμένη βάση και ότι η εκτέλεσή του εξαρτάται από τα κράτη μέλη.
<P>
Ωστόσο, το οικονομικό έτος 2003 το ποσοστό εκτέλεσης των πληρωμών έφτασε το 92%, ποσοστό το οποίο εκπροσωπεί σημαντική βελτίωση σε σύγκριση με το 86% του προηγούμενου οικονομικού έτους.
<P>
Η Επιτροπή κατέβαλε σημαντική προσπάθεια προκειμένου να μειώσει τον όγκο των υποχρεώσεων που εκκρεμούν. Από την άλλη πλευρά, η εκτέλεση των πληρωμών έχει επηρεαστεί από μείωση των οικονομικών πόρων κατά 270 εκατομμύρια ευρώ. Προκειμένου να ολοκληρώσει την έκθεσή της, η Επιτροπή πρέπει να διασφαλίσει ότι θα αντανακλά το κόστος διαχείρισης των Ευρωπαϊκών Αναπτυξιακών Ταμείων.
<P>
Θα ολοκληρώσω την παρουσίασή μου με λίγα λόγια για την κατάσταση της διοικητικής μεταρρύθμισης που εγκαινίασε η Επιτροπή το 2000.
<P>
Τον Φεβρουάριο του 2004 η Επιτροπή δημοσίευσε μια έκθεση σχετικά με τον βαθμό υλοποίησης των δράσεων που προτείνονται στη Λευκή Βίβλο σχετικά με τη μεταρρύθμιση. Το Ελεγκτικό Συνέδριο αναγνωρίζει ότι η Επιτροπή έχει σημειώσει πρόοδο με το νέο πλαίσιο ελέγχου αλλά πιστεύει ότι τα αποτελέσματα εξακολουθούν να μην είναι ικανοποιητικά όσον αφορά την εφαρμογή του συστήματος.
<P>
Κατά τη άποψη του Ελεγκτικού Συνεδρίου, στην περίπτωση οκτώ εκ των δράσεων που θεωρητικά είχαν ολοκληρωθεί μέχρι το τέλος του 2003, συμπεριλαμβανομένων εκείνων που σχετίζονται με τα ελάχιστα πρότυπα εσωτερικού ελέγχου ή με την ικανότητα εσωτερικού ελέγχου στο πλαίσιο κάθε Γενικής Διεύθυνσης, ο βαθμός εκτέλεσης δεν είναι ικανοποιητικός ακόμη.
<P>
Τέλος, δεν πρέπει να ξεχνάμε ότι η μεταρρύθμιση της Επιτροπής βασίζεται στην αρχή της υπεύθυνης διαχείρισης, της απόδοσης λογαριασμών και της αξιολόγησης των αποτελεσμάτων. Για τον σκοπό αυτόν, το οικονομικό έτος 2003 η Ευρωπαϊκή Επιτροπή παρουσίασε, για πρώτη φορά, μια ανάλυση σχετικά με την αξιοπιστία των συστημάτων εποπτείας και ελέγχου από τη σκοπιά της νομιμότητας και της κανονικότητας των σχετικών συναλλαγών. Με αυτόν τον τρόπο, η Επιτροπή ανέλαβε την ευθύνη για τη διαχείριση του προϋπολογισμού της ΕΕ, όπως ορίζει το άρθρο 274 της Συνθήκης της Ευρωπαϊκής Κοινότητας.
<P>
Σε άλλους τομείς της διαχείρισης, η Επιτροπή βασίζεται στις δηλώσεις των Γενικών Διευθυντών, 21 από τις οποίες περιείχαν επιφυλάξεις. Αυτές οι επιφυλάξεις περιορίζουν τις εγγυήσεις που προσφέρουν οι Γενικοί Διευθυντές στις δηλώσεις τους.
<P>
Το Ελεγκτικό Συνέδριο πιστεύει επίσης ότι οι προσπάθειες και η πρόοδος που πραγματοποιεί η Επιτροπή δεν θα είναι επαρκείς εφόσον δεν συνοδεύονται και από βελτίωση στους ελέγχους των κοινοτικών κεφαλαίων τους οποίους διενεργούν οι διάφορες αρχές που είναι υπεύθυνες για τη διαχείριση αυτών των κεφαλαίων σε εθνικό επίπεδο. Το Ευρωπαϊκό Ελεγκτικό Συνέδριο εξέτασε αυτό το θέμα στη γνωμοδότησή του αριθ. 2/2004, η οποία εκδόθηκε τον περασμένο Απρίλιο, σχετικά με τη σκοπιμότητα θέσπισης ενός μοντέλου ενιαίου ελέγχου, στο οποίο αναφέρθηκα στην αρχή της ομιλίας μου. Αυτή η γνωμοδότηση εκπονήθηκε κατόπιν αιτήματος του Ευρωπαϊκού Κοινοβουλίου.
<P>
Πριν ολοκληρώσω την ομιλία μου, θα μου επιτρέψετε να παρεκκλίνω λίγο από την ημερήσια διάταξή μας. Όπως γνωρίζετε, η θητεία μου ως Πρόεδρος του Ελεγκτικού Συνεδρίου λήγει τον Ιανουάριο του 2005. Θα έχω ολοκληρώσει έτσι μια περίοδο τριών ετών η οποία άρχισε με την παρουσίαση στην Επιτροπή Ελέγχου του Προϋπολογισμού του προγράμματος εργασιών του Ελεγκτικού Συνεδρίου για το 2002. Κατά τη διάρκεια αυτών των τριών ετών, εργάστηκα για να προωθήσω και να διατηρήσω την καλύτερη δυνατή σχέση εργασίας με το Ευρωπαϊκό Κοινοβούλιο, κυρίως μέσω της συνεργασίας με την Επιτροπή Ελέγχου του Προϋπολογισμού. Προωθήσαμε μια πιο αποτελεσματική επικοινωνία, ανταλλαγές πληροφοριών και μεγαλύτερη συνεργασία μεταξύ των δύο θεσμικών μας οργάνων. Πιστεύω ότι το τελικό αποτέλεσμα είναι θετικό και ότι το Ελεγκτικό Συνέδριο παρέχει καθημερινά στο Κοινοβούλιο ανεξάρτητη και επαγγελματική συνδρομή ύψιστης ποιότητας. Αυτό μπορεί να επιτευχθεί μόνο με τον σεβασμό της ανεξαρτησίας και του ρόλου των αντίστοιχων θεσμικών οργάνων μας.
<P>
Επιπλέον, το Ελεγκτικό Συνέδριο έχει ξεκινήσει μια εσωτερική μεταρρύθμιση της οργάνωσής του και της διάρθρωσής του προκειμένου να βελτιώσει την αποτελεσματικότητα του θεσμικού οργάνου στην εκτέλεση των καθηκόντων του και να καταστήσει ένα Ελεγκτικό Συνέδριο 25 μελών πιο ευέλικτο και αποτελεσματικό. Ο σκοπός αυτής της μεταρρύθμισης, που είναι άμεση συνέπεια της διεύρυνσης και της Συνθήκης της Νίκαιας, είναι να διασφαλίσει ότι το Ελεγκτικό Συνέδριο θα λειτουργεί αποτελεσματικά εντός του νομικού πλαισίου του.
<SPEAKER ID="5" LANGUAGE="" NAME="Πρόεδρος." AFFILIATION="">
<P>
   Πριν δώσω τον λόγο στον κ. Kallas, ο οποίος θα μιλήσει εξ ονόματος της Επιτροπής, θα ήθελα να ευχαριστήσω τον Πρόεδρο του Ελεγκτικού Συνεδρίου εξ ονόματος του Ευρωπαϊκού Κοινοβουλίου για το έργο που επιτέλεσε τα τελευταία χρόνια.
<P>
Μπορεί να έχουμε την ευχαρίστηση να τον δούμε εδώ ξανά, διότι είναι πιθανό να αναλάβει άλλα παρόμοια καθήκοντα, αλλά σε αντίθετη περίπτωση, αυτή θα είναι η τελευταία φορά που βρίσκεται εδώ και δεν θα ήθελα να χάσω αυτή την ευκαιρία για να του δηλώσω ότι ήταν χαρά για αυτό το Κοινοβούλιο η συνεργασία μαζί του και με το θεσμικό όργανο του οποίου ηγείται, ένα όργανο ζωτικής σημασίας για το παρόν Κοινοβούλιο στην εκτέλεση των ελεγκτικών καθηκόντων του. Ευχαριστούμε πολύ, κύριε Fabra.
<P>
Ο κ. Kallas έχει τον λόγο εξ ονόματος της Επιτροπής. 
<SPEAKER ID="6" LANGUAGE="ET" NAME="Kallas," AFFILIATION="Αντιπρόεδρος της Επιτροπής">
<P>
   .  Κύριε Πρόεδρε, κύριε Fabra Vallés, αξιότιμα μέλη του Ευρωπαϊκού Ελεγκτικού Συνεδρίου, κυρίες και κύριοι. Επιτρέψτε μου, καταρχάς, να ευχαριστήσω τον κ. Fabra Vallés για την ομιλία του και να πω για μια ακόμα φορά ότι είμαι πολύ ικανοποιημένος από τον δίκαιο και ισορροπημένο τρόπο με τον οποίο το Ελεγκτικό Συνέδριο παρουσίασε την ετήσια έκθεσή του. Θα ήθελα να διαβεβαιώσω το Συνέδριο και το Κοινοβούλιο ότι η Επιτροπή θα δώσει μεγάλη προσοχή στα ευρήματα και τις συστάσεις του Συνεδρίου.
<P>
Ωστόσο, επιτρέψτε μου να αναφέρω τώρα την πιο κεντρική, κατά τη γνώμη μου, πολιτική πτυχή της όλης αυτής διαδικασίας. Αυτό το βασικό πολιτικό ζήτημα αφορά το αρνητικό υπόβαθρο της θετικής δήλωσης αξιοπιστίας, της λεγόμενης DAS. Τούτο πηγάζει από το γεγονός ότι, για δέκα συναπτά έτη, το Ελεγκτικό Συνέδριο δεν είναι σε θέση να εκδώσει μια πλήρως θετική δήλωση αξιοπιστίας.
<P>
Αυτή η επέτειος, ούτως ειπείν, έγινε σε μεγάλο βαθμό αντικείμενο εκμετάλλευσης από τον ευρωσκεπτικιστικό Τύπο –και ορισμένους πολιτικούς– που χρησιμοποίησαν την αρνητική δήλωση αξιοπιστίας για να εκφράσουν διαστρεβλωμένους και δυσανάλογους ισχυρισμούς σχετικά με τον χειρισμό των κονδυλίων της ΕΕ εν γένει. Η κατάσταση παρέμεινε εφέτος αρκετά ήσυχη, αλλά μόνο διότι ο ευρωσκεπτικιστικός Τύπος ήταν πολύ απασχολημένος με την καθυστέρηση του ορισμού της Επιτροπής Barroso. Ωστόσο, ανεξάρτητα από το πόσο διαστρεβλωμένες μπορεί να είναι οι πληροφορίες και τα μέτρα που μπορεί να λαμβάνουμε για να εκφράσουμε τη γνώμη μας, αυτή η αρνητική αντίληψη εξακολουθεί να επηρεάζει κάθε χρόνο την κοινή γνώμη, τα δημοψηφίσματα και την πανευρωπαϊκή συνεργασία.
<P>
Εάν ρωτούσαμε το Συμβούλιο, θα ήταν εύκολο να κατηγορήσει την Επιτροπή, η οποία, σύμφωνα με το άρθρο 274 της Συνθήκης, έχει σαφώς ευθύνη για την υλοποίηση του προϋπολογισμού της ΕΕ.
<P>
Χαίρομαι που ο κ. Fazakas είναι εφέτος Πρόεδρος της Επιτροπής Ελέγχου του Προϋπολογισμού και που ο κ. Wynn είναι ο εισηγητής της έκθεσης περί απαλλαγής, με τον οποίο συμφωνούμε σχετικά με τη σοβαρότητα της κατάστασης. Αυτό σημαίνει ότι μπορούμε να είμαστε φιλόδοξοι. Θα πρέπει να στοχεύουμε όλοι ψηλότερα από την απλή χορήγηση απαλλαγής για τον προϋπολογισμό.
<P>
Όσον αφορά την Επιτροπή, θα διαδραματίσουμε τον ρόλο που μας αντιστοιχεί. Για εμάς, μια από τις σημαντικότερες προκλήσεις είναι το λογιστικό σύστημα. Από αυτήν την άποψη, θα ήθελα να τονίσω ότι η Επιτροπή έχει σημειώσει σημαντική πρόοδο στον εκσυγχρονισμό του λογιστικού συστήματος και στη μετατροπή σε μέθοδο αυτοτέλειας των χρήσεων. Όταν τεθεί σε εφαρμογή το νέο σύστημα το 2005, η Επιτροπή θα είναι πολύ πιο μπροστά από τις περισσότερες δημόσιες διοικήσεις της Ευρωπαϊκής Ένωσης.
<P>
Κύριε Πρόεδρε, κύριε Fabra Vallés, αξιότιμα μέλη του Ελεγκτικού Συνεδρίου, κυρίες και κύριοι, δεν χρησιμοποίησα τον χρόνο που μου αντιστοιχεί για να αναφέρω όλα τα μέτρα που έλαβε η Επιτροπή και χαιρετίζει η έκθεση του Ελεγκτικού Συνεδρίου.
<P>
Έχω τώρα την ευκαιρία να ανταποδώσω τη φιλοφρόνηση: το γεγονός ότι η δημοσιονομική διαχείριση της Ευρωπαϊκής Ένωσης έχει βελτιωθεί σημαντικά σε όλα τα επίπεδα, παρέχοντας εγγυήσεις στους πολίτες της ΕΕ για πολύ βελτιωμένη σχέση κόστους-αποτελεσματικότητας, οφείλεται σε μεγάλο βαθμό στις εκθέσεις του Ελεγκτικού Συνεδρίου. Θα ήθελα να ευχαριστήσω ειλικρινά τον κ. Fabra Vallés για την ανεκτίμητη συμβολή του Συνεδρίου. Η διαδικασία απαλλαγής για τον προϋπολογισμό του 2003 έχει ξεκινήσει. Θέλω να ολοκληρώσω επαναλαμβάνοντας ότι όλα τα θεσμικά όργανα έχουν συμφέρον και ευθύνη να διαδραματίσουν ενεργό ρόλο σε αυτήν τη διαδικασία. Από κοινού με τους συναδέλφους μου στην Επιτροπή θέλουμε να συζητήσουμε μαζί σας τον τρόπο για την επίτευξη του καλύτερου αποτελέσματος και τον καλύτερο τρόπο αξιολόγησής του. Πιστεύω ότι αυτό είναι προς το συμφέρον όλων μας.
<SPEAKER ID="7" LANGUAGE="" NAME="Busuttil (PPE-DE )" AFFILIATION="εξ ονόματος της Ομάδας">
<SPEAKER ID="8" LANGUAGE="" NAME="" AFFILIATION="Αντιπροέδρου">
<SPEAKER ID="9" LANGUAGE="HU" NAME="Fazakas (PSE )," AFFILIATION="εξ ονόματος της Ομάδας">
<P>
   .  Εξ ονόματος της Επιτροπής Ελέγχου του Προϋπολογισμού, θα ήθελα να εκφράσω την ευγνωμοσύνη μου για το γεγονός ότι στις 15 Νοεμβρίου μπορέσαμε να διεξαγάγουμε τη συνεδρίαση της Ολομέλειάς μας παράλληλα με τις ακροάσεις της Επιτροπής Barroso. Η ετήσια έκθεση του Ευρωπαϊκού Ελεγκτικού Συνεδρίου για το 2003 παρουσιάστηκε σε αυτήν τη συνεδρίαση. Πρόκειται για μια από τις σημαντικότερες λειτουργίες του Ευρωπαϊκού Κοινοβουλίου και σήμανε την αρχή της διαδικασίας χορήγησης απαλλαγής. Ο Πρόεδρος Fabra Vallés έδωσε μια πλήρη αποτίμηση για το οικονομικό έτος 2003. Θα ήθελα να εκφράσω την εκτίμησή μας για τη δίκαιη, επαγγελματική και ισορροπημένη έκθεση του Ελεγκτικού Συνεδρίου.
<P>
Όπως γνωρίζετε, η επιτροπή μας εισήγαγε φέτος τη μεταρρύθμιση της διαδικασίας χορήγησης απαλλαγής. Τα περίπλοκα, απρόσωπα γραπτά ερωτήματα αντικαταστάθηκαν από προφορικές ακροάσεις των Επιτρόπων, δημιουργώντας έτσι ανοικτά, δραστήρια και σημαντικά βήματα συζήτησης. Εξελίχθηκε ένας εποικοδομητικός διάλογος μεταξύ του Κοινοβουλίου, της Επιτροπής και του Ελεγκτικού Συνεδρίου. Θέλω να ευχαριστήσω την Επιτροπή, και ειδικότερα τον κ. Sim Kallas, για τη θετική στάση και το πνεύμα συνεργασίας που επέδειξε. Εν κατακλείδι, η συμμετοχή του Ευρωπαϊκού Ελεγκτικού Συνεδρίου στη διαδικασία χορήγησης απαλλαγής και η έμφαση στον ρόλο του εισηγητή έγινε σε γενικές γραμμές δεκτή με θετικό τρόπο, όπως θα αναλύσει αργότερα λεπτομερώς ο κ. Terence Wynn. 
<SPEAKER ID="10" LANGUAGE="NL" NAME="Mulder (ALDE )," AFFILIATION="εξ ονόματος της Ομάδας">
<P>
   . – Κύριε Πρόεδρε, θα ήθελα να ξεκινήσω ευχαριστώντας τον κ. Fabra Vallés για τον τρόπο με τον οποίο, τα τελευταία τρία χρόνια, ήταν πάντα πρόθυμος να συμμετάσχει σε ανοικτό διάλογο με το Κοινοβούλιο. Επιπλέον, θέλω να ευχηθώ στον Επίτροπο Kallas καλή επιτυχία στον νέο του ρόλο· ελπίζω, για το δικό του καλό, ότι το Ευρωπαϊκό Ελεγκτικό Συνέδριο θα εκδώσει θετική δήλωση αξιοπιστίας στο τέλος αυτής της θητείας.
<P>
Οι εκλογές είναι πρόσφατες στη μνήμη μας και, όπως επεσήμανε ο Επίτροπος Kallas στην εισαγωγή του, μία από τις κύριες επικρίσεις που ακούμε πάντα ήταν ότι, μετά από δέκα χρόνια, η Επιτροπή δεν έχει ακόμα καταφέρει να λάβει μια θετική δήλωση αξιοπιστίας από το Ελεγκτικό Συνέδριο. Αυτό αποτελεί τροφή για τους ευρωσκεπτικιστές. Πρέπει να αφιερώσουμε όλες μας τις προσπάθειες για αυτήν τη δήλωση. Ωστόσο, το Ελεγκτικό Συνέδριο θα πρέπει να επιδείξει πιο ξεκάθαρα τι ακριβώς πρέπει να κάνει η Επιτροπή ώστε να λάβει αυτήν τη δήλωση. Ποια είναι τα κριτήρια; Κάθε χρόνο, διαβάζω ότι η κατάσταση βελτιώνεται, αλλά ποτέ δεν γνωρίζω πόσο βελτιώνεται. Ποια είναι τα συγκεκριμένα μέτρα που πρέπει να ληφθούν; Το Κοινοβούλιο διετύπωσε ορισμένες προτάσεις στο παρελθόν, συμπεριλαμβανομένης της αύξησης των δημοσιονομικών διορθώσεων. Ποια ακριβώς ήταν η επίπτωση αυτού; Το ανέλυσε ποτέ αυτό το Ελεγκτικό Συνέδριο;
<P>
Εχθές, διεξήγαμε μια συζήτηση σχετικά με τις νέες δημοσιονομικές προοπτικές. Οι περισσότερες χώρες υποστηρίζουν ότι χρειάζονται περισσότερα χρήματα από το 1% που ζητούν ορισμένα κράτη μέλη. Πώς δικαιολογείται αυτό εάν αποδειχθεί, με το πέρασμα των χρόνων, ότι τα χρήματα δεν δαπανώνται σωστά; Τα επιχειρήματα υπέρ της λήψης περισσότερων χρημάτων τείνουν, σε αυτήν την περίπτωση, να χάσουν μέρος της δυναμικότητάς τους, και έτσι φρονώ ότι σταματά το έργο του Ευρωπαϊκού Ελεγκτικού Συνεδρίου.
<P>
Με έκπληξή μου διάβασα επίσης σχετικά με το σημείο 0.6 της Γενικής Εισαγωγής της ετήσιας έκθεσης για το 2003. Δηλώνει ότι η αύξηση των υποχρεώσεων που δεν έχουν ακόμα εκτελεστεί δεν υπήρξε ποτέ τόσο υψηλή. Έως το τέλος του 2003, οι υποχρεώσεις ανήλθαν στο ύψος των πληρωμών πέντε ετών. Αυτό το ποσό είναι εξαιρετικά υψηλό. Με άλλα λόγια, θα μπορούσαμε να συνεχίσουμε για πέντε χρόνια χωρίς να αναλάβουμε νέες δεσμεύσεις. Κάνω λάθος να πιστεύω ότι αυτή η περίοδος των πέντε ετών συνεχίζεται ακόμα;
<SPEAKER ID="11" LANGUAGE="NL" NAME="Staes (Verts/ALE )" AFFILIATION="εξ ονόματος της Ομάδας">
<P>
   , . – Κύριε Πρόεδρε, κύριε Επίτροπε, αξιότιμα μέλη του Ελεγκτικού Συνεδρίου, κυρίες και κύριοι, θα ήθελα καταρχάς να ευχηθώ στον κ. Fabra Vallés καλή επιτυχία στη μελλοντική του σταδιοδρομία. Είχαμε ανέκαθεν μια καλή εργασιακή σχέση και ήθελα να το αναφέρω αυτό εδώ.
<P>
Θέλω επίσης να καλωσορίσω τον Επίτροπο Kallas. Συμπεραίνω ότι πρόκειται για την πρώτη του συζήτηση στην Ολομέλεια και θα ήθελα να τον ενθαρρύνω αμέσως. Με ενθουσίασε το γεγονός ότι ο Επίτροπος Kallas διάβασε την επιστολή της Επιτροπής Ελέγχου του Προϋπολογισμού και των επιμέρους βουλευτών, μεταξύ άλλων του κ. Bonde και του κ. Van Buitenen, και, όπως ζητήθηκε, ανέβαλε για λίγο την απόλυση της Martha Andreasen, προκειμένου να υπάρξει χρόνος για να ακούσει και να διαπιστώσει εάν αυτή η απόλυση είναι πράγματι δικαιολογημένη.
<P>
Κύριε Fabra Vallés, άκουσα με μεγάλο ενδιαφέρον την παρέμβασή σας και, όπως ο κ. Mulder και πολλοί ακόμα βουλευτές του Σώματος, θέλω να πω ότι ακούμε κάθε χρόνο την ίδια ιστορία. Γίνονται λάθη σε μαζική κλίμακα, όπως παρατηρήσαμε επίσης μετά την ανάγνωση της έκθεσης της OLAF που δημοσιεύθηκε την περασμένη εβδομάδα. Φρονώ ότι υπάρχει, συνολικά, πρόβλημα παρακολούθησης και, από αυτήν την άποψη, θα ήθελα να ζητήσω από το Ελεγκτικό Συνέδριο, κυρίως, να σημειώσει με ακρίβεια τη νομοθεσία και τους κανονισμούς που προωθούν την απάτη. Ίσως το Ελεγκτικό Συνέδριο, από κοινού με το Κοινοβούλιο, θα πρέπει να θέσουν ένα χρονικό πλαίσιο για την αλλαγή αυτής της νομοθεσίας. Η Επιτροπή θα πρέπει να απαντήσει, λοιπόν, σε αυτά τα ερωτήματα συνολικά.
<SPEAKER ID="12" LANGUAGE="" NAME="Titford (IND/DEM )," AFFILIATION="εξ ονόματος της Ομάδας">
<P>
   . – Κύριε Πρόεδρε, οι παρατηρήσεις μου επί της ετήσιας έκθεσης του Ελεγκτικού Συνεδρίου για το 2003 δυστυχώς απηχούν τις περυσινές απόψεις μου. Ελάχιστες αλλαγές υπήρξαν: οι λογαριασμοί δεν έχουν εγκριθεί και γύρω στο 94% των δεδομένων κρίνονται μη αποδεκτά, μη αξιόπιστα ή διάτρητα από λάθη. Περισσότεροι από τους μισούς γενικούς διευθυντές της Επιτροπής υπέγραψαν τις δηλώσεις τους με επιφυλάξεις. Η ίδια η ΕΕ δηλώνει ότι δεν έχει ιδέα, πράγμα που ηχεί πολύ οικείο στα αυτιά μας.
<P>
Δεν υπάρχει μεγαλύτερη μαρτυρία για την ανικανότητα αυτού του θεσμικού οργάνου από το γεγονός ότι επιτράπηκε σε τέτοιου είδους σκάνδαλα να τραβήξουν σε τέτοιο βάθος χρόνου. Παρόλο που η κ. Marta Andreasen απολύθηκε επειδή αποκάλυψε την αλήθεια και το Κοινοβούλιο ενέκρινε ένα ψήφισμα με το οποίο ζητούσε από τη Γενική Γραμματεία και τον Πρόεδρο της Επιτροπής των Περιφερειών να ζητήσουν συγγνώμη από έναν εσωτερικό ελεγκτή για την παρενόχληση την οποία υπέστη, το γεγονός αυτό δεν βελτίωσε την κατάσταση, η οποία εξακολουθεί να υφίσταται.
<P>
Φυσικά όμως, αυτός δεν είναι ο μόνος χώρος όπου τα άτομα θα έπρεπε να σκύβουν το κεφάλι από ντροπή. Ο κ. Μπλερ και οι συνάδελφοί του στη Βρετανία θα έπρεπε να αισθάνονται ντροπή για τη συνεχιζόμενη διαρροή των χρημάτων των φορολογουμένων στην Ευρωπαϊκή Ένωση με ρυθμό 1,5 εκατομμυρίων λιρών Αγγλίας ανά ώρα, τη στιγμή που έχουν πλήρη επίγνωση του χάους που επικρατεί. Η βρετανική κυβέρνηση έχει υποχρέωση να δαπανά με σύνεση τα χρήματα των φορολογουμένων. Έχει αποτύχει παταγωδώς σε αυτήν τη λειτουργία.
<SPEAKER ID="13" LANGUAGE="" NAME="Mote (NI )." AFFILIATION="(">
<P>
   – Κύριε Πρόεδρε, το Ελεγκτικό Συνέδριο είναι παρωδία: η υπεξαίρεση δημοσίων πόρων ξεκινά από τους ταμίες του και, για τον λόγο αυτόν, το Ελεγκτικό Συνέδριο δεν μπορεί σε καμία περίπτωση να είναι αποτελεσματικό. Οι ελάχιστοι ειλικρινείς, έμπειροι και επαγγελματίες λογιστές στους οποίους επετράπη να προσεγγίσουν τον πυρήνα της δημοσιονομικής λειτουργίας της Επιτροπής έκαναν λόγο στο σύνολό τους για θεσμοθετημένη κακοδιαχείριση. Το λογιστικό σύστημα δεν είναι ασφαλές, οι αλλαγές των δημοσιονομικών εγγραφών δεν μπορούν να εντοπιστούν και το νέο σύστημα θα επιφέρει μικρές βελτιώσεις. Οι νέοι κανονισμοί, οι οποίοι υποτίθεται ότι θα ενίσχυαν τους ελέγχους, στην ουσία αυξάνουν τον κίνδυνο απάτης. Το Ελεγκτικό Συνέδριο και η Ευρωπαϊκή Υπηρεσία για την Καταπολέμηση της Απάτης (OLAF) εστιάζουν σε προβλήματα τα οποία προκύπτουν μετά τη διάθεση των δημοσίων πόρων, με αποτέλεσμα η Επιτροπή να απαλλάσσεται από τις ευθύνες της, πράγμα που αποτελεί την ουσία των προβλημάτων. Για ποιον άλλον λόγο δεν διενεργήθηκε ανεξάρτητος λογιστικός έλεγχος στα οικονομικά της ΕΕ επί περισσότερα από 14 έτη; Είναι σκάνδαλο! 
<SPEAKER ID="14" LANGUAGE="" NAME="Elles (PPE-DE )." AFFILIATION="(">
<P>
Καλωσορίζω τον κ. Kallas, τον νέο μας Επίτροπο, στην πρώτη εμφάνισή του. Αν ενθυμούμαι ορθώς, δήλωσε στην αγόρευσή του ότι θα φροντίσει να αντιμετωπίζονται με μηδενική ανοχή οι περιπτώσεις κακοδιαχείρισης και απάτης. Δεν αρκούν, όμως, οι απλές δηλώσεις.
<P>
Δεύτερον, όσον αφορά τους πληροφοριοδότες, αν και λαμβάνουμε συχνά πληροφορίες –για παράδειγμα στην περίπτωση της Eurostat– δεν δίδεται συνέχεια σε αυτές. Πρέπει να δημιουργήσουμε ένα σύστημα το οποίο να επιτρέπει στα άτομα να δημοσιοποιούν αυτό ακριβώς που συμβαίνει.
<P>
Τελευταίο και σημαντικότερο είναι το ζήτημα της κοινής διαχείρισης. Εγώ, όπως και άλλοι, εκφράζουμε τις ευχαριστίες μας προς τον Πρόεδρο του Ελεγκτικού Συνεδρίου για το εξαίρετο έργο του, καθώς εστίασε στο πραγματικό πρόβλημα που αντιμετωπίζει η Ευρωπαϊκή Ένωση. Δεν πρόκειται τόσο για ένα ζήτημα απάτης και διαφθοράς όσο για τη δυνατότητα να γνωρίζουμε πού πηγαίνουν τα χρήματα: είτε με πιστοποιητικά λογιστικού ελέγχου από τα κράτη μέλη είτε με σύστημα εσωτερικού ελέγχου, όπως πρότεινε ο Πρόεδρος. Πρέπει να είμαστε σε θέση να διασφαλίσουμε ότι στο μέλλον θα λαμβάνουμε θετική αξιολόγηση της δήλωσης αξιοπιστίας (DAS). Πρέπει, επίσης, να διασφαλίσουμε ότι θα συμμετάσχουν στο σύστημα τα κράτη μέλη και ότι οι εθνικές διοικήσεις θα καθίστανται υπεύθυνες προκειμένου να υπάρξει πλήρης και κατάλληλος απολογισμός για την ευρωπαϊκή χρηματοδότηση. 
<SPEAKER ID="15" LANGUAGE="" NAME="Wynn (PSE )." AFFILIATION="(">
<P>
   – Κύριε Πρόεδρε, πριν από μία δεκαετία, ήμουν ο εισηγητής της απαλλαγής και πριν από μία δεκαετία, είχα δηλώσει ότι ποτέ δεν θα λάβουμε θετική δήλωση αξιοπιστίας (DAS). Είχα προβεί σε αυτήν τη δήλωση διότι, παρά τις αποτυχίες στο εσωτερικό της Επιτροπής ή τυχόν παρατυπίες, μπορούσαμε να διακρίνουμε ξεκάθαρα πριν από μία δεκαετία ότι υπήρχαν δύο ασυμβίβαστα συστήματα: το σύστημα που χρησιμοποιούσε το Ελεγκτικό Συνέδριο για την εκτέλεση των ελέγχων του και το σύστημα που χρησιμοποιούσε η Επιτροπή με τον τρόπο που λειτουργούσε.
<P>
Σημειώθηκαν αλλαγές κατά την τελευταία δεκαετία. Το Ελεγκτικό Συνέδριο έχει αλλάξει τη μεθοδολογία του –υιοθέτησε το σύστημα των τεσσάρων πυλώνων– και η Επιτροπή υιοθέτησε τις μεταρρυθμίσεις Kinnock· ωστόσο, διατηρώ ακόμη την πεποίθηση ότι, από 1ης Ιανουαρίου του επόμενου έτους, με την έναρξη ισχύος των νέων δημοσιονομικών κανονισμών και των νέων λογιστικών συστημάτων, δεν πρόκειται να λάβουμε θετική DAS λόγω του τρόπου οργάνωσης των πραγμάτων. Θα ήθελα να απευθύνω μια παρατήρηση στον κ. Titford. Στην ίδια σας τη χώρα, το Τμήμα Κοινωνικής Ασφάλισης απέτυχε να λάβει έγκριση των λογαριασμών του τα τελευταία 14 έτη. Ο αμερικανικός ομοσπονδιακός προϋπολογισμός απέτυχε να λάβει έγκριση των λογαριασμών του τα τελευταία έξι έτη. Δεν πρόκειται για έναν και μόνο οργανισμό και θα βοηθούσε, κύριε Titford, αν είχατε όντως συμμετάσχει και στις έξι ακροάσεις που πραγματοποιήθηκαν. Τουλάχιστον ο κ. Mote εμφανίστηκε σε ορισμένες περιπτώσεις και έθεσε ορισμένες ερωτήσεις· ωστόσο, ο κ. Mote είναι μη εγγεγραμμένος ανεξάρτητος βρετανός βουλευτής και όχι βρετανός βουλευτής της Ομάδας για την Ανεξαρτησία, όπως ο κ. Titford.
<P>
Τέλος πάντων, επιστρέφω στο χειρόγραφό μου. Έχουμε τη δήλωση της Επιτροπής ότι χρησιμοποιεί την εκκαθάριση των λογαριασμών επειδή αυτό ορίζεται στον δημοσιονομικό κανονισμό. Κατ’ αυτόν τον τρόπο ασκεί έλεγχο σε στοιχεία όπως οι γεωργικές δαπάνες. Επομένως, η θέση της είναι ότι μπορεί να ανακτήσει τους πόρους – γιατί το Ελεγκτικό Συνέδριο δεν συμπεριλαμβάνει αυτήν τη θέση στη DAS; Ένα σημείο το οποίο αξίζει να επισημανθεί είναι ότι, όταν χρησιμοποιείται η εκκαθάριση των λογαριασμών, τα χρήματα επιστρέφονται στην ουσία από τα κράτη μέλη. Δεν επιστρέφονται από τους γεωργούς ή τους αποδέκτες οργανισμούς, πράγμα το οποίο σημαίνει ότι οι φορολογούμενοι πολίτες πληρώνουν τον λογαριασμό για τυχόν παρατυπίες ή περιπτώσεις απάτης.
<P>
Φαίνεται περίεργο το γεγονός ότι σε ένα σύστημα κοινής διαχείρισης μόνον οι μισοί από τους εταίρους απαιτείται να είναι υπεύθυνοι. Αυτό θα σηματοδοτήσει αλλαγές στη νομοθεσία, καθώς και την ανάγκη συνεργασίας μεταξύ του Συμβουλίου και των κρατών μελών. Από την άποψη του Ελεγκτικού Συνεδρίου, δεν έχω πεισθεί ακόμη για την αξιοπιστία των δύο εκ των τεσσάρων πυλώνων, στους οποίους αναφέρθηκε ο κ. Fabra Vallés.
<P>
Διατηρώ σοβαρές ανησυχίες για το ποσό των συναλλαγών που επιθεωρήθηκαν, ενώ αμφιβάλλω και για τον βαθμό στον οποίο χρησιμοποιήθηκε το έργο άλλων ελεγκτών. Χρειαζόμαστε μια τακτική έκθεση δραστηριοτήτων επί των πεπραγμένων στους εθνικούς λογιστικούς ελέγχους προκειμένου να διασφαλίσουμε ότι οι τέσσερις πυλώνες παρέχουν μια DAS που διέπεται από διαφάνεια. Θα τεθεί επίσης το μόνιμο αίτημα του Κοινοβουλίου ότι το Ελεγκτικό Συνέδριο θα πρέπει να κατηγοριοποιήσει τις DAS τις οποίες παρέχει, προκειμένου η αρμόδια για τον προϋπολογισμό αρχή να γνωρίζει πού ακριβώς εμφανίζονται τα προβλήματα.
<P>
Βρισκόμαστε αντιμέτωποι με μια κατάσταση κατά την οποία μια σειρά κανόνων του Ελεγκτικού Συνεδρίου δεν πρόκειται ποτέ να ικανοποιηθούν από την Επιτροπή, ό,τι κι αν κάνει, με ένα εύλογο κόστος σε σύγκριση με τα οφέλη που αποκομίζονται. Δεν επιθυμώ την παράβαση των κανόνων αλλά την προσαρμογή τους. Ζητώ από το Ελεγκτικό Συνέδριο να προβεί στη θέσπιση ενός συνόλου εφαρμόσιμων κανόνων. Φαντασθείτε την ομάδα της Barcelona να παίζει ενάντια στην ομάδα της Manchester United στον τελικό του Ευρωπαϊκού Κυπέλλου. Έχει συγκεντρωθεί ένα πλήθος 70 000 θεατών και όλα τα μάτια είναι στραμμένα στον αγωνιστικό χώρο και στους παίκτες. Ολόκληρη η Ευρώπη έχει την προσοχή της στραμμένη στον αγώνα. Βλέπουμε τον διαιτητή να πηγαίνει στο κέντρο του γηπέδου και να τοποθετεί στα πόδια του Wayne Rooney όχι μια μπάλα ποδοσφαίρου αλλά μια μπάλα του ράγκμπι. Καθώς οι παίκτες προσπαθούν να εντοπίσουν τα προβλήματα που ενδέχεται να αντιμετωπίσουν με μια οβάλ μπάλα, ο διαιτητής τούς λέει να μην δίνουν σημασία στη μπάλα και να συνεχίσουν τον αγώνα!
<SPEAKER ID="16" LANGUAGE="FI" NAME="Virrankoski (ALDE )." AFFILIATION="">
<P>
   – Κύριε Πρόεδρε, θα ήθελα καταρχάς να ευχαριστήσω το Ελεγκτικό Συνέδριο και ιδιαίτερα τον Πρόεδρό του, τον κ. Fabra Vallés, για την ετήσια έκθεσή του και την παρουσίασή της εδώ στην Ολομέλεια. Τα δημοσιονομικά δελτία αποδεικνύουν αδυναμίες όσον αφορά τη διοίκηση της ΕΕ. Υπάρχουν προβλήματα κυρίως σχετικά με τα διαρθρωτικά μέτρα. Το περασμένο έτος, συνολικά 8,3 δισ. ευρώ δεν δαπανήθηκαν. Στα μέσα του έτους, οι πληρωμές μειώθηκαν κατά 5 δισ. ευρώ, αλλά τα δελτία εξακολουθούν να αποδεικνύουν ένα ποσό της τάξεως των 3,1 δισ. ευρώ που δεν έχει χρησιμοποιηθεί. Γενικά, το σύνολο των μη χρησιμοποιημένων πιστώσεων πληρωμών που προβλέπονται για την περίοδο 2000-2003 είναι 34 δισ. ευρώ. Κατά συνέπεια, οι υποχρεώσεις πληρωμών που δεν έχουν ακόμα εκτελεστεί αυξήθηκαν σε 69,3 δισ. ευρώ, γεγονός που σημαίνει ότι, για να πληρωθούν οι καθυστερούμενες οφειλές, θα χρειαστούμε το αντίστοιχο ποσό των πιστώσεων για δύο ολόκληρα χρόνια.
<P>
Η διαχείριση της διαρθρωτικής πολιτικής δικαιολογεί την πλήρη επαναξιολόγηση κατά την εκπόνηση των νέων κανονισμών. Άλλο ένα πρόβλημα είναι οι παράνομες πληρωμές που έγιναν από γεωργικές δαπάνες, οι οποίες μεταξύ του 1971 και του περασμένου έτους ανήλθαν σε 3,1 δισ. ευρώ. Στο μέλλον, πρέπει να εφαρμόσουμε ένα σύστημα σύμφωνα με το οποίο οι αδικαιολόγητες πληρωμές θα μπορούν να γίνονται άμεσα από ενισχύσεις που δίδονται σε ένα κράτος μέλος το επόμενο έτος και το ποσό που ανακτάται μπορεί να παραμείνει στον λογαριασμό αυτού του κράτους μέλους.
<P>
Η αξιολόγηση της απαλλαγής θα πρέπει να βασίζεται σε αυτό που είναι ορθό, όπως αυτό ορίζεται από την ανθρώπινη οπτική γωνία. Προκύπτει το ερώτημα εάν οι λογαριασμοί και η διαχείριση φροντίστηκαν με τον ίδιο τρόπο που ένας προσεκτικός άνθρωπος θα φρόντιζε τα οικονομικά του. Η φύση των λαθών που έγιναν είναι επίσης αποφασιστικός παράγοντας. Πρόκειται εδώ για θέμα διαφοράς γνώμης όσον αφορά την ερμηνεία, την απροσεξία, ένα σαφές σφάλμα διαχείρισης ή μια διεθνή απάτη; Η δήλωση αξιοπιστίας δεν δίνει σαφή απάντηση σχετικά με τη φύση των σφαλμάτων. Πρέπει να γίνει κάτι σχετικά με τη βελτίωση της διαχείρισης και το ελεγκτικό έργο στο μέλλον. Για τον λόγο αυτόν, συμφωνώ με τον εισηγητή για την απαλλαγή, τον κ. Wynn, που ζητά τη βελτίωση του συστήματος. Εχθές, ο κ. Nicolaï, εκπροσωπώντας τη χώρα της Προεδρίας, συμφώνησε επίσης ως προς αυτό. 
<SPEAKER ID="17" LANGUAGE="SV" NAME="Lundgren (IND/DEM )." AFFILIATION="">
<P>
Θα πρέπει να σημειωθεί ότι, βεβαίως, δεν είναι δουλειά του Ελεγκτικού Συνεδρίου να προσπαθήσει να ανακαλύψει απάτες και άλλα εγκλήματα. Αυτό είναι έργο της OLAF και, επιπλέον, υπάρχουν αρκετά τέτοια σκάνδαλα σε όλες τις δραστηριότητες της ΕΕ. Οι βουλευτές του Ευρωπαϊκού Κοινοβουλίου και οι υπάλληλοι της ΕΕ μιλούν ανοικτά για σκάνδαλα που δεν έγιναν ποτέ ευρέως γνωστά ή για τα οποία δεν υπήρξε νομική δράση, παρά το γεγονός ότι πολλοί άνθρωποι τα γνωρίζουν καλά.
<SPEAKER ID="18" LANGUAGE="DE" NAME="Martin, Hans-Peter (NI )." AFFILIATION="">
<P>
Ένα Ελεγκτικό Συνέδριο θα έπρεπε ως θεσμικό όργανο να είναι πάντα ένας από τους πιο στενούς συμμάχους των πολιτών. Παρατηρείστε πώς εργάζεται αυτές τις ημέρες το Ελεγκτικό Συνέδριο και αναρωτηθείτε αν αυτό μπορεί να διασφαλιστεί έτσι. Τι συνέβη τα προηγούμενα χρόνια; Θυμάμαι ακόμα τον τεράστιο σάλο που προκάλεσε η έκθεση του Ελεγκτικού Συνεδρίου το 1992. Σήμερα ωστόσο ο κόσμος λέει ότι συμβαίνει ξανά ό,τι συνέβαινε και παλιά.
<P>
Εάν κάνουμε διορισμούς για 25 σημαντικές θέσεις στο Ελεγκτικό Συνέδριο, συνιστά αυτό πρόοδο γι’ αυτό ή για την Ευρωπαϊκή Ένωση; Κι αν είναι έτσι, ποιες ποιοτικές βελτιώσεις θα σημειωθούν; Κύριε Fabra Vallés, περιμένω από εσάς να σκεφτείτε τι κάνετε υπό το φως όσων έχουν λεχθεί έως τώρα και στη συνέχεια περιμένω να ξεκινήσουμε αυτήν τη συζήτηση για θέματα αρχής. 
<SPEAKER ID="19" LANGUAGE="NL" NAME="Maat (PPE-DE )." AFFILIATION="">
<P>
Θα ήθελα να εντοπίσω ένα συγκεκριμένο σημείο της έκθεσης, ήτοι την πολιτική της ΕΕ για τις ζωονόσους. Το Ελεγκτικό Συνέδριο ορθώς αναφέρει ότι η κατάργηση της πολιτικής του μη εμβολιασμού στις αρχές της δεκαετίας του ’90 βασίστηκε σε υποθέσεις. Αυτές οι υποθέσεις άλλαξαν δραματικά. Ο αριθμός των σφαγείων έχει μειωθεί δραστικά και ο αριθμός των βοοειδών που μεταφέρονται έχει αυξηθεί με γρήγορους ρυθμούς. Το 1998, ο FAO προειδοποίησε την Επιτροπή για τις επιπτώσεις αυτού και για την πιθανή εξάπλωση των ζωονόσων. Σημειώνω ότι η Επιτροπή δεν έκανε ουσιαστικά τίποτα για αυτές τις προειδοποιήσεις. Υπό την πίεση της προσωρινής επιτροπής για τον αφθώδη πυρετό, η νομοθεσία στον τομέα του αφθώδους πυρετού άλλαξε σε κάποιο βαθμό, αλλά ακόμα δεν συμφωνεί με τις συστάσεις του FAO ή του Διεθνούς Γραφείου Επιζωοτιών (ΔΓΕ). Εδώ μια πιο δυναμική προσέγγιση εκ μέρους της Επιτροπής θα δικαίωνε πραγματικά την έκθεση του Ελεγκτικού Συνεδρίου.
<SPEAKER ID="20" LANGUAGE="DE" NAME="Bösch (PSE )." AFFILIATION="">
<P>
   – Κύριε Πρόεδρε, θέλω να εκφράσω καταρχάς τα συγχαρητήριά μου προς το Ελεγκτικό Συνέδριο γι’ αυτήν την έκθεση. Οι εκθέσεις του ήταν στο παρελθόν πολύ πιο αδύναμες από αυτήν, που την θεωρώ σημαντική και καλή, ιδίως ενόψει της διαπραγμάτευσης των νέων δημοσιονομικών προοπτικών. Η Επιτροπή φέρει εν προκειμένω σημαντική ευθύνη. Δεν είναι δυνατόν να έχουμε σπρώξει πάνω από 100 δισ. ευρώ ιδίως στον τομέα των διαρθρωτικών ταμείων και στο τέλος να μας εμποδίζουν οι υπουργοί Οικονομικών εκείνων των χωρών που δεν τα υλοποιούν. Εδώ πρέπει να τροποποιήσουμε τους στόχους της δημοσιονομικής προοπτικής, κύριε Επίτροπε.
<P>
Θα ήθελα να επιστήσω επίσης την προσοχή σας σε ένα άλλο σημείο, συγκεκριμένα στο ότι θεσπίσαμε προενταξιακή βοήθεια για τα δέκα νέα κράτη μέλη. Μέχρι την ένταξή τους υπήρξε απορρόφηση της τάξεως του 15%. Σήμερα άκουσα από την αρμόδια Επίτροπο για το SAPARD ότι οι πόροι ρέουν θαυμάσια, μολονότι πρόκειται μάλλον για προενταξιακό μέσον παρά για μέσο που χρησιμοποιείται μετά την ένταξη. Η διεύρυνση θα συνεχιστεί· αυτό είναι ήδη προφανές. Ας πάρουμε το μάθημά μας. Αυτή είναι η ευθύνη της Επιτροπής και εδώ μπορεί να υπάρξει κάποια επιτάχυνση. Αν συμβεί αυτό, η υπό συζήτηση έκθεση θα αποτελέσει μεγάλη επιτυχία. Ούτε εμείς ούτε τα μέλη του Ελεγκτικού Συνεδρίου είμαστε ιστορικοί. Θέλουμε να αντλήσουμε θετικά συμπεράσματα από την κριτική που άσκησε το Ελεγκτικό Συνέδριο. 
<SPEAKER ID="21" LANGUAGE="FR" NAME="Lang (NI )." AFFILIATION="">
<P>
Όπως κάθε χρόνο, το Ευρωπαϊκό Κοινοβούλιο και τα κράτη μέλη λαμβάνουν υπόψη αυτούς τους παράγοντες, μα τίποτα δεν αλλάζει. Τίποτα δεν αλλάζει, διότι η Ευρώπη έγινε μια τεράστια γραφειοκρατική μηχανή, όπου κανείς πλέον δεν είναι πραγματικά υπεύθυνος, συμπέρασμα στο οποίο είχε καταλήξει και η έκθεση των ανεξάρτητων εμπειρογνωμόνων, που είχε οδηγήσει στην παραίτηση της Επιτροπής Σαντέρ το 1999.
<P>
Εξάλλου, η OLAF δεν έχει ούτε τα μέσα ούτε τη βούληση να ελέγξει τη χρηστή διαχείριση των κοινοτικών ταμείων, ενώ τα κράτη μέλη τείνουν να προστατεύουν τους πολίτες τους που είναι ύποπτοι απάτης.
<SPEAKER ID="22" LANGUAGE="HU" NAME="Pálfi (PPE-DE )." AFFILIATION="">
<P>
Επιτρέψτε μου να επισημάνω ότι η έκθεση του Ελεγκτικού Συνεδρίου είναι πολύ ειλικρινής όσον αφορά τα προενταξιακά κονδύλια. Η εξεταστική μέθοδός της είναι σαφής και, συνεπώς, ενδεικτική για το μέλλον, καθώς μπορεί να χρησιμοποιηθεί για να εξετάσει τα ίδια κονδύλια τα επόμενα χρόνια. Οι παρατηρήσεις της είναι σωστές, και όπως είπε ο συνάδελφός μου, ο κ. Bösch, τα προενταξιακά κονδύλια παρείχαν πολύ μικρή, εάν όχι μηδαμινή, βοήθεια στα δέκα νέα κράτη μέλη. Για παράδειγμα, τρία χρόνια μετά τη θέσπιση του Ειδικού Ενταξιακού Προγράμματος για τη Γεωργία και την Αγροτική Ανάπτυξη, είχε χορηγηθεί το 14,8% των κονδυλίων. Η έκθεση παρατηρεί επίσης ότι οι αρχές των υποψηφίων χωρών περιέπλεξαν υπερβολικά τις συνθήκες για αυτά τα κονδύλια. Εν κατακλείδι, το Ελεγκτικό Συνέδριο βοηθά με την έκθεσή του την πολιτική λήψη αποφάσεων και τη διαδικασία ανατροφοδότησης. 
<SPEAKER ID="23" LANGUAGE="ES" NAME="Ayala Sender (PSE )." AFFILIATION="">
<P>
   – Κύριε Πρόεδρε, θα ήθελα και εγώ να ευχαριστήσω τον κ. Fabra Vallés σήμερα για τα τρία χρόνια θητείας του στην Προεδρία του Ελεγκτικού Συνεδρίου, για τον εδραιωμένο επαγγελματισμό του Ελεγκτικού Συνεδρίου, για την ενίσχυση των δραστηριοτήτων του και την αξιοπιστία των εκθέσεων και των γνωμοδοτήσεών του, που είναι τόσο χρήσιμες και τόσο ουσιαστικές για το έργο του Ευρωπαϊκού Κοινοβουλίου και των βουλευτών του.
<P>
Πιστεύω επίσης ότι δέκα χρόνια είναι πολύς καιρός, αρκετός καιρός, και ότι αυτή τη στιγμή που αρχίζουμε τις διαπραγματεύσεις για τις νέες δημοσιονομικές προοπτικές, σε μια διευρυμένη Ευρώπη των 25, που σύντομα θα γίνουν 27, είναι απολύτως επιτακτικό να καταλήξουμε σε συμβιβασμό μεταξύ των θεσμικών οργάνων, ούτως ώστε να διασαφηνιστούν απόλυτα οι κοινές ευθύνες και να μπορέσουμε να αποφύγουμε έτσι τον αυξανόμενο κίνδυνο της επανεθνικοποίησης, αυτό το τραγούδι των σειρήνων από ανθρώπους οι οποίοι, αποθαρρυμένοι από τις άσχημες ετήσιες ειδήσεις σχετικά με τους προϋπολογισμούς, πιστεύουν ότι η λύση είναι η μείωση των προϋπολογισμών της Ένωσης και η επιστροφή σε λιγότερο κοινοτικές μεθόδους, με λιγότερη αλληλεγγύη και λιγότερη συνοχή.
<P>
Θεωρώ απαράδεκτο, κυρίες και κύριοι βουλευτές, να βλέπω τους ευρωσκεπτικιστές και τους υποστηρικτές της επανεθνικοποίησης να εκμεταλλεύονται την έκθεση του Ελεγκτικού Συνεδρίου και την αδυναμία μας να επιτύχουμε μια θετική δήλωση αξιοπιστίας για να επιτεθούν στην ίδια την καρδιά της Ευρωπαϊκής Ένωσης, την οικονομική και κοινωνική συνοχή της και τις μελλοντικές πολιτικές της. Συνεπώς, απευθύνω έκκληση στην Επιτροπή –στον κ. Kallas, ο οποίος αυτή την πρώτη του ημέρα επέδειξε ισχυρή βούληση– και στο Ελεγκτικό Συνέδριο –στον κ. Fabra Vallés, με την εμπειρία του– να διασφαλίσουν ότι θα βρούμε μια καινοτόμο πορεία, μια σταθερή θεσμική δέσμευση με το Ευρωπαϊκό Κοινοβούλιο –φυσικά– η οποία θα μας οδηγήσει σε μια θετική δήλωση που θα παρέχει στους ευρωπαίους πολίτες την εγγύηση ότι η συμβολή τους στην ευρωπαϊκή οικοδόμηση είναι σωστά σχεδιασμένη και δαπανάται σωστά και συμβάλλει στην προστιθέμενη αξία που όλοι επιζητούμε. 
<SPEAKER ID="24" LANGUAGE="SV" NAME="Fjellner (PPE-DE )." AFFILIATION="">
<P>
    Κύριε Πρόεδρε, θέλω καταρχάς να ευχαριστήσω τον κ. Fabra Vallés και το Ελεγκτικό Συνέδριο. Ως νέος βουλευτής του ΕΚ, πρέπει να πω ότι η ανάγνωση της έκθεσης ήταν πολύ συναρπαστική. Μολονότι η γλώσσα του Ελεγκτικού Συνεδρίου είναι ευγενική, η κριτική είναι ισοπεδωτική. Με εκπλήσσει το γεγονός ότι οι ανεπάρκειες ήταν τόσο μεγάλες, και φρονώ ότι δέκα χρόνια χωρίς θετική έκθεση των ελεγκτών έχουν αναμφίβολες επιπτώσεις.
<SPEAKER ID="25" LANGUAGE="PT" NAME="Casaca (PSE )." AFFILIATION="Italburro">
<P>
   – Κύριε Πρόεδρε, θα ήθελα και εγώ να επαινέσω το έργο που διεξήγαγε το Ελεγκτικό Συνέδριο τα τελευταία πέντε χρόνια και να αναφέρω, ειδικότερα, ότι η ετήσια έκθεσή του για το 2003 δηλώνει ότι οι υπηρεσίες της Επιτροπής, και κυρίως η OLAF, δεν παρακολούθησαν διάφορες υποθέσεις απάτης, συμπεριλαμβανομένου του γεωργικού προϋπολογισμού της Κοινότητας. Αυτή είναι πράγματι η πιο ανησυχητική πλευρά της κατάστασης, κυρίως δεδομένου ότι η πιο σημαντική περίπτωση που συζητήσαμε σε αυτό το Σώμα κατά τη διάρκεια της τελευταίας νομοθετικής περιόδου ήταν η υπόθεση , η οποία ξεκίνησε τον Οκτώβριο του 1999, όταν η ιταλική αστυνομία ειδοποίησε την OLAF για απάτη, της οποίας το κόστος για τον κοινοτικό προϋπολογισμό υπολογίστηκε από την ιταλική αστυνομία σε 100 εκατ. ευρώ.
<P>
Με πολύ μεγάλη έκπληξη άκουσα αυτήν τη νεοδιοριζόμενη Επιτροπή να δηλώνει τον Νοέμβριο του 2004 ότι δεν υπάρχει ακλόνητος ισχυρισμός για απώλειες του κοινοτικού προϋπολογισμού. Αυτό είναι εξαιρετικά απίστευτο και αποδεικνύει τη σοβαρότητα αυτού του ανεπίλυτου προβλήματος απάτης μεγάλης κλίμακας στη μεγάλη βιομηχανία τροφίμων της Ευρώπης, όπως ανέφερα αμέτρητες φορές σε αυτό το Σώμα. Σε αυτό το πρόβλημα, περισσότερο από οποιαδήποτε μικρή επίσημη ανωμαλία, θα ήθελα να επιστήσω την προσοχή του Σώματος, της Επιτροπής και, κυρίως, του κ. Kallas, ο οποίος παρακολουθεί μαζί μας αυτήν τη συζήτηση. 
<SPEAKER ID="26" LANGUAGE="" NAME="Parish (PPE-DE )." AFFILIATION="(">
<P>
   – Κύριε Πρόεδρε, βρισκόμαστε ξανά αντιμέτωποι με μια έκθεση του Ελεγκτικού Συνεδρίου η οποία αμφισβητεί την αξιοπιστία των λογιστικών πρακτικών της Επιτροπής και των ίδιων των λογαριασμών για δέκατο κατά σειρά έτος. Το Ελεγκτικό Συνέδριο δηλώνει ότι σχεδόν το 95% του προϋπολογισμού της ΕΕ παρουσιάζει σοβαρά προβλήματα όσον αφορά τη λογοδοσία και την αποτελεσματικότητα των δαπανών. Πριν από δύο χρόνια, η κ. Marta Andreasen, η επικεφαλής λογίστρια της Επιτροπής, έκανε λόγο για πλήθος προβλημάτων σχετικά με τους λογαριασμούς της ΕΕ. Αντί να την ακούσουμε και να ενεργήσουμε σύμφωνα με τη συμβουλή της, η Επιτροπή εξαπέλυσε κατηγορίες εναντίον της, την έθεσε σε διαθεσιμότητα και εν συνεχεία, δύο εβδομάδες πριν από τη λήξη της θητείας της απερχόμενης Επιτροπής, την απέλυσε.
<P>
Ως μέλος της προσωρινής επιτροπής του Κοινοβουλίου για τον αφθώδη πυρετό, θα ήθελα επί του παρόντος να εστιάσουμε στην ειδική έκθεση του Ελεγκτικού Συνεδρίου για την κρίση του 2001. Η έκθεση του Ελεγκτικού Συνεδρίου επισημαίνει πολλές από τις αποτυχίες της κυβέρνησης του Ηνωμένου Βασιλείου κατά τη διάρκεια της επιδημίας αφθώδους πυρετού. Δεν υπήρξε καμία πρόβλεψη για τον χειρισμό μιας σοβαρής επιδημικής έκρηξης και δεν υπήρξε κανένας σωστός δημοσιονομικός έλεγχος για τη διαχείριση της επιδημίας αυτής. Το Ελεγκτικό Συνέδριο επίσης αναγνώρισε πλήθος μειζόνων προβλημάτων στη διακίνηση των ζώων. Η καθυστέρηση κατά τρεις ημέρες της κυβέρνησης να απαγορεύσει τις μετακινήσεις ζώων επέτρεψε την ταχεία διάδοση της νόσου, με αποτέλεσμα τον διπλασιασμό του αριθμού των ζώων που οδηγήθηκαν στη σφαγή. Η απουσία δημοσιονομικού ελέγχου από την κυβέρνηση του Ηνωμένου Βασιλείου οδήγησε την Ευρωπαϊκή Επιτροπή να απορρίψει σχεδόν τα δύο τρίτα της αξίωσης της Βρετανίας και περί τα 948 εκατομμύρια λίρες Αγγλίας της επείγουσας ευρωπαϊκής χρηματοδότησης. Το γεγονός αυτό είχε ως αποτέλεσμα οι βρετανοί φορολογούμενοι να χάσουν περί τα 600 εκατομμύρια λίρες Αγγλίας.
<P>
Η ειδική έκθεση του Ελεγκτικού Συνεδρίου για τον αφθώδη πυρετό επεσήμανε άλλη μια φορά την ανάγκη για τη διεξαγωγή ενδελεχούς δημόσιας εξέτασης στο Ηνωμένο Βασίλειο σχετικά με την επιδημία αφθώδους πυρετού το 2001. 
<SPEAKER ID="27" LANGUAGE="" NAME="Πρόεδρος." AFFILIATION="">
<SPEAKER ID="28" LANGUAGE="" NAME="Πρόεδρος." AFFILIATION="">
<SPEAKER ID="29" LANGUAGE="DE" NAME="Ferrero-Waldner," AFFILIATION="Επιτροπή">
<P>
Στρατηγικός μας στόχος είναι επομένως η επίτευξη βιώσιμης ειρήνης και η υποστήριξη των Κολομβιανών για την πραγματοποίηση αυτού του στόχου. Ακρογωνιαίος λίθος της όλης στρατηγικής μας σε σχέση με την Κολομβία είναι η αναζήτηση μιας ειρηνικής λύσης. Η κρίση αυτή δεν θα έχει καθαρά στρατιωτική λύση και έτσι είναι σημαντικό να αναζητήσουμε τρόπους ώστε να καταλήξουμε σε μια ειρηνική συμφωνία ακόμα και με παράνομες ένοπλες ομάδες, εφόσον είναι διατεθειμένες να αρχίσουν πραγματικές διαπραγματεύσεις με σκοπό τη σύναψη ειρηνευτικής συμφωνίας. Σε αυτό το πλαίσιο, η Επιτροπή δίνει μεγάλη σημασία στις καλές υπηρεσίες του Γενικού Γραμματέα των Ηνωμένων Εθνών, ιδίως στις διαπραγματεύσεις του με τις παράνομες ένοπλες ομάδες της Κολομβίας. Τόσο η σημερινή εμπλοκή της Οργάνωσης των Αμερικανικών Κρατών στο πλαίσιο της αποστολής “Mission of support for the peace process in Columbia” όσο και η διαμεσολαβητική δραστηριότητα της κυβέρνησης του Μεξικού μεταξύ της κυβέρνησης της Κολομβίας και του “Ejercito de la Liberación nacional” συμβάλλουν σημαντικά σε αυτό. Όλες οι παράνομες ένοπλες ομάδες πρέπει να σταματήσουν τις εχθροπραξίες. Ακόμη, πρέπει να αποδείξουν ότι είναι διατεθειμένες να εγκαινιάσουν την ειρηνευτική διαδικασία απελευθερώνοντας άμεσα και χωρίς όρους όλους τους ομήρους και τους άλλους κρατουμένους τους.
<P>
Μεσοπρόθεσμα, στόχος μας είναι κυρίως η τήρηση των δεσμεύσεων που ανέλαβαν η διεθνής κοινότητα και η κολομβιανή κυβέρνηση ιδίως στη διάσκεψη του Λονδίνου το 2003. Πρέπει να τηρήσουμε τις υποσχέσεις μας για οικονομική βοήθεια, αλλά και η κολομβιανή κυβέρνηση πρέπει να τηρήσει επίσης τις δικές της δεσμεύσεις, ειδικά εκείνες που έδωσε στον αρμόδιο Ύπατο Αρμοστή των Ηνωμένων Εθνών και αφορούν τον σεβασμό των ανθρωπίνων δικαιωμάτων.
<P>
Η συνάντηση που διοργανώνει η κυβέρνηση της Κολομβίας για τις 3 και 4 Φεβρουαρίου 2005 θα είναι μια πολύ καλή ευκαιρία τόσο για να ενισχυθεί η αλληλεγγύη της διεθνούς κοινότητας προς τον λαό της Κολομβίας όσο και ως υπόμνηση των υποσχέσεων που έχουν δοθεί.
<P>
Η στρατηγική μας απέναντι στην Κολομβία στηρίζεται λοιπόν σε τρεις θεμελιώδεις αρχές: πρώτον, στην προαγωγή του σεβασμού των ανθρωπίνων δικαιωμάτων και των θεμελιωδών ελευθεριών, η οποία συμβαδίζει με την παρακολούθηση της κατάστασης ως προς τα ανθρώπινα δικαιώματα. Δεύτερον, στη χρηστή διακυβέρνηση, ως προς την οποία θα στηρίξουμε την κολομβιανή κυβέρνηση στις προσπάθειές της για δημιουργία κράτους δικαίου. Και τρίτον, φυσικά, στην αειφόρο ανάπτυξη, ιδίως στην ανάπτυξη της κοινωνικής συνοχής, η οποία συζητήθηκε και στη σύνοδο κορυφής που έγινε τον Μάιο στην Guadalajara.
<P>
Αν εξετάσουμε αυτήν καθεαυτή την κοινοτική βοήθεια, όπου τα κράτη μέλη προσφέρουν βοήθεια και σε διμερές επίπεδο, βλέπουμε ότι η Επιτροπή εκτέλεσε πραγματικά τις υποχρεώσεις της. Θεωρώ ότι μπορούμε να είμαστε υπερήφανοι γιατί πρακτικά κάναμε περισσότερα από όσα είχαμε αναλάβει. Στο τέλος της τρέχουσας περιόδου προγραμματισμού θα μπορέσουμε να προχωρήσουμε περισσότερο και στη σύνοδο δωρητών του 2001 είχαμε εξαγγείλει 140 εκατ. ευρώ για την Κολομβία για την περίοδο 2001-2006, το μεγαλύτερο ποσόν που δαπανούμε για χώρα της Λατινικής Αμερικής. Στο τέλος του 2003 είχαμε δεσμεύει ήδη 136 εκατ. ευρώ και είμαι πεπεισμένη ότι στο διάστημα 2004-2006 θα έχουμε διαθέσει ολόκληρο το ποσόν, που θα είναι μάλιστα πολύ μεγαλύτερο από αυτό που είχαμε υποσχεθεί.
<P>
Με τη βοήθεια προς την Κολομβία, την οποία διαχειρίζεται η ίδια η χώρα, επιδιώκουμε να υλοποιηθούν κάποιες προτεραιότητες. Μία από αυτές είναι η ενίσχυση των θεσμών, ιδιαίτερα στον τομέα της δικαιοσύνης και του κράτους δικαίου. Αυτό είναι πολύ σημαντικό. Δεύτερον, προσπαθούμε να υποστηρίξουμε την ειρηνευτική διαδικασία με τα επονομαζόμενα “εργαστήρια ειρήνης”, δηλαδή περιεκτικά προγράμματα για την τοπική ανάπτυξη που έχουν ως βασικό στόχο να συμπληρώνουν τις ειρηνευτικές πρωτοβουλίες σε τοπικό επίπεδο. Τέλος, όπως ήδη ανέφερα, επιδιώκουμε την προάσπιση των ανθρωπίνων δικαιωμάτων και την παροχή ανθρωπιστικής βοήθειας, ειδικά σε όσους έχουν εκτοπισθεί. Το γεγονός ότι οι καθαρές πληρωμές αυξήθηκαν πάρα πολύ, φθάνοντας σχεδόν τα 30 εκατ. ευρώ ήδη από το 2003, το χρωστάμε στις διοικητικές μεταρρυθμίσεις της κοινοτικής βοήθειας που δρομολογήθηκαν από τον προκάτοχό μου Chris Patten.
<SPEAKER ID="30" LANGUAGE="ES" NAME="Salafranca Sánchez-Neyra (PPE-DE )," AFFILIATION="εξ ονόματος της Ομάδας">
<P>
   . – Κύριε Πρόεδρε, είναι προφανές ότι η κατάσταση των ανθρωπίνων δικαιωμάτων στην Κολομβία απέχει πολύ από το να είναι ιδανική, και είναι προφανές επίσης ότι το Ευρωπαϊκό Κοινοβούλιο πρέπει να συμβάλει στην υπόθεση της ειρήνης και στην προώθηση των ανθρωπίνων δικαιωμάτων και των συστάσεων της Επιτροπής Ανθρωπίνων Δικαιωμάτων των Ηνωμένων Εθνών. Αυτές οι συστάσεις απευθύνονται συχνά όχι μόνο στην κυβέρνηση της Κολομβίας, αλλά και στις ένοπλες ομάδες, όπως οι παραστρατιωτικές ομάδες, οι FARC και ο ELN· οργανώσεις οι οποίες βρίσκονται στον κατάλογο των τρομοκρατικών οργανώσεων της Ευρωπαϊκής Ένωσης.
<P>
Συγκεκριμένα, οι FARC είναι υπεύθυνες για περισσότερες από 6 000 απαγωγές και περισσότερες από 300 δολοφονίες τα τελευταία χρόνια, και επίσης για νάρκες κατά προσωπικού, οι οποίες δυστυχώς σκοτώνουν κατά μέσο όρο δύο άτομα κάθε ημέρα στην Κολομβία, από τα οποία το 40% είναι πολίτες· και, από αυτό το 40%, το ήμισυ παιδιά.
<P>
Ο Πρόεδρος Uribe έχει εφαρμόσει μια πολιτική δημοκρατικής ασφάλειας που έχει προωθήσει μια σειρά βελτιώσεων. Τα τελευταία χρόνια, οι απαγωγές μειώθηκαν κατά 26% και το ποσοστό δολοφονιών είναι το πιο χαμηλό των τελευταίων 18 ετών, αλλά πάρα πολλοί δήμαρχοι δέχονται απειλές.
<P>
Δεν πρέπει να ξεχνάμε ότι ο Πρόεδρος Uribe ήταν ένας από τους λίγους αρχηγούς κρατών που ήρθε σε αυτό το Κοινοβούλιο, που εμφανίστηκε ενώπιον της Ολομέλειας και ο οποίος, επιπλέον, εμφανίστηκε ενώπιον της κοινοβουλευτικής επιτροπής προκειμένου να διεξαγάγει έναν ειλικρινή διάλογο με τους βουλευτές σχετικά με την κατάσταση των ανθρωπίνων δικαιωμάτων στη χώρα του. Αυτός ο διάλογος συνεχίζεται από τον Αντιπρόεδρο, ο οποίος έρχεται κάθε χρόνο για να μιλήσει με μη κυβερνητικές οργανώσεις και να τις ενημερώσει για την πρόοδο που σημειώνει η κυβέρνηση σε αυτόν τον τομέα.
<P>
Κύριε Πρόεδρε, θα ήθελα να πω ότι μόνον η άγνοια ή η κακοπιστία θα μπορούσε να μας εμποδίσει να αναγνωρίσουμε την πρόοδο που έχει επιτευχθεί τα τελευταία χρόνια χάρη στην πολιτική της κολομβιανής κυβέρνησης. Είναι προφανές ότι το Κοινοβούλιό μας πρέπει να υποστηρίξει την υπόθεση των ανθρωπίνων δικαιωμάτων, ότι η κυβέρνηση μπορεί και πρέπει να κάνει περισσότερα, αλλά είναι προφανές επίσης ότι εκείνοι που διαπράττουν εκβιασμούς και δολοφονίες, εκείνοι που προκαλούν θύματα, είναι οι τρομοκρατικές οργανώσεις –οι FARC και ο ELN– και πρέπει να είμαστε αμείλικτοι στη δίωξη αυτών των οργανώσεων, που είναι οι πραγματικοί δράστες εσκεμμένων παραβιάσεων των ανθρωπίνων δικαιωμάτων σε αυτή τη χώρα. 
<SPEAKER ID="31" LANGUAGE="ES" NAME="Medina Ortega (PSE )," AFFILIATION="εξ ονόματος της Ομάδας">
<P>
   . – Κύριε Πρόεδρε, χαίρομαι ιδιαίτερα για την παρουσία εδώ της κ. Ferrero-Waldner εξ ονόματος της Επιτροπής. Το Κοινοβούλιο είχε μια εξαιρετική σχέση με την κ. Ferrero-Waldner όταν ασκούσε καθήκοντα Προεδρεύουσας του Συμβουλίου, και είμαι σίγουρος ότι αυτή η σχέση θα συνεχιστεί και τα επόμενα πέντε χρόνια. Είμαι επίσης πολύ εντυπωσιασμένος από τον τρόπο με τον οποίο παρουσίασε την κατάσταση στην Κολομβία. Η Κολομβία είναι, πιθανότατα, μια από τις πιο υπέροχες χώρες στον κόσμο, μια πανέμορφη χώρα με εντυπωσιακό πλούτο και υπέροχους ανθρώπους που είναι φιλικοί και γοητευτικοί.
<SPEAKER ID="32" LANGUAGE="FR" NAME="Lipietz (Verts/ALE )," AFFILIATION="εξ ονόματος της ομάδας">
<P>
   . – Κυρία Επίτροπε, κύριε Πρόεδρε, κυρίες και κύριοι συνάδελφοι, σε ποιο σημείο βρισκόμαστε όσον αφορά την προώθηση της ειρήνης στην Κολομβία; Το προηγούμενο κοινοβούλιο είχε επικρίνει το λεγόμενο “Σχέδιο Κολομβία” και είχε προτείνει ριζικές κοινωνικές αλλαγές. Η Επιτροπή, το Συμβούλιο και το Ευρωπαϊκό Κοινοβούλιο είχαν δηλώσει ότι είναι έτοιμα να διαδραματίσουν διαμεσολαβητικό ρόλο στις διαπραγματεύσεις μεταξύ της κυβέρνησης και των ανταρτών, τις οποίες είχε αρχίσει ο Πρόεδρος Pastrana. Αυτή η δήλωση προσέκρουσε, αφενός, στην εγκατάλειψη αυτής της πολιτικής από τις κολομβιανές αρχές και, αφετέρου, στη σκανδαλώδη πρακτική απαγωγής ομήρων από τις FARC (Ένοπλες Επαναστατικές Δυνάμεις της Κολομβίας), με χαρακτηριστικό παράδειγμα την περίπτωση της Ingrid Betancourt. Συνεπώς, το πεδίο έμεινε ελεύθερο στους εξτρεμιστές των δύο πλευρών: από τη μια, οι FARC, από την άλλη, η κυβέρνηση του Προέδρου Uribe που υπονόμευσε σοβαρά τη συνταγματική τάξη προτείνοντας τη στράτευση πολιτών και την παροχή αμνηστίας και χρηματοδότησης στους παραστρατιωτικούς.
<P>
Τι κάνουμε, λοιπόν; Δεν μας μένει παρά μία λύση: να στηρίξουμε τις ειρηνευτικές προσπάθειες της κοινωνίας των πολιτών, όπως αυτή εκφράζεται, για παράδειγμα, μέσω της Μόνιμης Συνέλευσης της Κοινωνίας των Πολιτών για την ειρήνη. Υπενθυμίζω ότι αυτό το συντονιστικό όργανο είχε καταφέρει να συγκεντρώσει 10 εκατομμύρια υπογραφές για την ειρήνη. Σήμερα, προτείνει μια ευρεία ανθρωπιστική συμφωνία που να περιλαμβάνει την ανταλλαγή αιχμαλώτων, κυρίως όμως την τήρηση του διεθνούς ανθρωπιστικού δικαίου από τις δύο παρατάξεις. Από αυτή την άποψη, επιδοκιμάζω τη δήλωση της Επιτρόπου Ferrero-Waldner. Καλούμε την κυβέρνηση της Κολομβίας να σεβαστεί το κράτος δικαίου και το ανθρωπιστικό δίκαιο. Αναμένουμε από τους αντάρτες την απελευθέρωση των ομήρων ως ένδειξη της επιθυμίας τους να επιστρέψουν στο τραπέζι των διαπραγματεύσεων. Θα χρηματοδοτήσουμε τις ειρηνευτικές πρωτοβουλίες και τη στήριξη της κοινωνίας των πολιτών στην Κολομβία. Η στήριξη των πρωτοβουλιών αυτής της μορφής και των τοπικών αρχών της Κολομβίας που τις αναλαμβάνουν αποτελεί την καλύτερη υπηρεσία που μπορεί να προσφέρει η Ευρώπη για την ειρήνη στην Κολομβία. 
<SPEAKER ID="33" LANGUAGE="IT" NAME="Catania (GUE/NGL )," AFFILIATION="εξ ονόματος της Ομάδας">
<P>
Το πρώτο ζήτημα όσον αφορά την Κολομβία είναι η πολιτική που εφαρμόζει ο Πρόεδρος Uribe. Πριν από λίγους μόλις μήνες, ένα έγκριτο αμερικανικό περιοδικό, το Newsweek, κυκλοφόρησε έχοντας στην πρώτη σελίδα τη φωτογραφία του κολομβιανού Προέδρου και έγραφε ότι, σύμφωνα με το αμερικανικό υπουργείο Άμυνας, ο Πρόεδρος Alvaro Uribe είχε από το 1991, όταν δεν ήταν ακόμη Πρόεδρος, σχέσεις με το καρτέλ των εμπόρων ναρκωτικών του Μεντεγίν και υπήρξε φίλος του Pablo Escobar.
<P>
Σαν να μην έφτανε αυτό, τα τελευταία χρόνια η πολιτική του Προέδρου Uribe απέβλεπε αποκλειστικά στη διευκόλυνση των παραστρατιωτικών δυνάμεων, φθάνοντας μάλιστα πριν από λίγους μήνες στο σημείο να καλέσει τους αρχηγούς των παραστρατιωτικών ομάδων στο Κοινοβούλιο, αποδεικνύοντας έτσι ότι για αυτόν υπάρχει ένας μόνο συνομιλητής σε αυτόν τον πόλεμο. Ακόμη και οι συγγενείς της Ingrid Betancourt δήλωσαν ότι αυτός που αντιτίθεται στην ανθρωπιστική ανταλλαγή είναι ο Πρόεδρος Uribe. Τα τελευταία χρόνια, η πολιτική εθνικής ασφάλειας κατέληξε σε μαζικές και αυθαίρετες κρατήσεις, ποινικοποίηση των κοινωνικών συγκρούσεων, δολοφονίες συνδικαλιστών και παραβιάσεις των ανθρωπίνων δικαιωμάτων.
<P>
Εμείς θεωρούμε ότι η Ευρωπαϊκή Ένωση δεν μπορεί να δηλώνει ουδέτερη στην παρούσα κατάσταση, αλλά οφείλει να προωθήσει την αναζήτηση μιας πολιτικής λύσης της σύγκρουσης και τον τερματισμό των εχθροπραξιών τις οποίες ευνοεί σήμερα ο Πρόεδρος Uribe. Πρέπει να καταβάλουμε κάθε δυνατή προσπάθεια προκειμένου να τηρηθεί η Δήλωση του Λονδίνου του Ιουλίου 2003, η σύσταση της Υπάτης Αρμοστείας των Ηνωμένων Εθνών για τα ανθρώπινα δικαιώματα του Μαρτίου 1994: υπενθυμίζουμε ότι οι συμφωνίες καταπατήθηκαν από την κυβέρνηση της Κολομβίας.
<SPEAKER ID="34" LANGUAGE="EN" NAME="Allister (NI )." AFFILIATION="">
<P>
   – Κύριε Πρόεδρε, δυστυχώς τρομοκράτες από τη Βόρεια Ιρλανδία συνέβαλαν στην αποσταθεροποίηση της Κολομβίας. Το 2001, ένας κορυφαίος κατασκευαστής βομβών του Ιρλανδικού Δημοκρατικού Στρατού (IRA), ονόματι Monaghan, και δύο άλλοι συνελήφθησαν στην Κολομβία ενώ εκπαίδευαν σε τρομοκρατική τεχνογνωσία μαρξιστές αντάρτες των FARC, οι οποίοι χρηματοδοτούνται από την εμπορία ναρκωτικών. Η αποστολή τους στην προκειμένη περίπτωση ήταν να τελειοποιήσουν μια εναέρια βόμβα καυσίμου με ειδικό εξοπλισμό τον οποίο παρείχε ο IRA. Κατά τις δύο προηγούμενες επισκέψεις που διοργανώθηκαν από τον αντιπρόσωπο του Σιν Φέιν στην Κούβα, ο IRA είχε ήδη μεταβιβάσει στις FARC την τεχνογνωσία του στην κατασκευή βομβών οχημάτων και όλμων. Έκτοτε, οι FARC κάνουν ευρεία χρήση των ιδίων βομβών οχημάτων και όλμων που χρησιμοποιούσε ο IRA. Σε αντάλλαγμα για τη φονική τεχνογνωσία, το Σιν Φέιν –η πολιτική πτέρυγα του IRA– έλαβε το ποσό των έξι εκατομμυρίων δολαρίων και ο λαός της Κολομβίας υπέστη μαζικές δολοφονίες και καταστροφές.
<SPEAKER ID="35" LANGUAGE="ES" NAME="Fernández Martín (PPE-DE )." AFFILIATION="">
<P>
   – Κύριε Πρόεδρε, ο Álvaro Uribe εξελέγη πριν από δυόμισι χρόνια.
<P>
Σε αυτό το διάστημα, τίποτα δεν ήταν εύκολο, αλλά η μεγάλη πλειονότητα των Κολομβιανών –η τεράστια πλειονότητα, σύμφωνα με τα στοιχεία– πιστεύει ότι η κατάσταση στη χώρα είναι καλύτερη σήμερα απ’ ό,τι ήταν πριν από δύο χρόνια. Επομένως, δεν αποτελεί έκπληξη το γεγονός ότι η υποστήριξη της κυβέρνησης Uribe είναι σήμερα μεγαλύτερη απ’ όσο όταν εξελέγη, με ένα πρόγραμμα που έχει ως κύριους στόχους την καταπολέμηση της τρομοκρατίας και την ειρήνευση της χώρας.
<P>
Τίποτα δεν ήταν εύκολο και μένουν ακόμη πολλά να γίνουν. Αυτή τη στιγμή, εν μέσω αντιπαραθέσεων, η κολομβιανή κυβέρνηση προσπαθεί να προωθήσει διαπραγματεύσεις με τους παραστρατιωτικούς της AUC. Ενόψει των αδιαμφισβήτητων δυσκολιών αυτής της διαδικασίας, η Ευρωπαϊκή Ένωση πρέπει να αναλάβει πολύ πιο ενεργό ρόλο, ασκώντας πίεση στις εμπλεκόμενες πλευρές και διασφαλίζοντας τον σεβασμό των δικαιωμάτων των θυμάτων.
<SPEAKER ID="36" LANGUAGE="IT" NAME="Fava (PSE )." AFFILIATION="">
<P>
   – Κύριε Πρόεδρε, ευχαριστώ την κ. Επίτροπο για την έκθεσή της, αν και πιστεύω πως πρέπει να βρούμε το θάρρος να αναφέρουμε ορισμένα στοιχεία που καταδεικνύουν τι συμβαίνει πράγματι στην Κολομβία. Απευθύνομαι προπαντός στον συνάδελφο Salafranca, ο οποίος κατηγορεί για κακοπιστία όσους δεν αναγνωρίζουν την πρόοδο που έχει συντελεσθεί τα τελευταία χρόνια στην Κολομβία όσον αφορά την ποιότητα και τον σεβασμό των ανθρωπίνων δικαιωμάτων.
<P>
Θα ήθελα να υπενθυμίσω όσα έγραφε η Διεθνής Αμνηστία πριν από λίγους μόλις μήνες, επισημαίνοντας ότι η Κολομβία είναι η χώρα όπου οι συνδικαλιστές διατρέχουν τους μεγαλύτερους κινδύνους σε σχέση με οποιαδήποτε άλλη χώρα του κόσμου: τα τελευταία τέσσερα χρόνια έχουν δολοφονηθεί 500. Η Ύπατη Αρμοστεία για τους Πρόσφυγες μας υπενθυμίζει ότι οι εκτοπισθέντες στο εσωτερικό της χώρας είναι τρία εκατομμύρια και ότι 300 000 άνθρωποι αναγκάσθηκαν να διαφύγουν στο εξωτερικό.
<P>
Στην παρούσα κατάσταση θεωρούμε ότι η στρατηγική της κυβέρνησης είναι επικίνδυνα κοντόφθαλμη. Έχει επιτευχθεί συμφωνία μόνο με τους παραστρατιωτικούς: η συμφωνία “perdón y olvido» – «συγχώρεση και συμφιλίωση”.Δημιουργήθηκαν νέες παραστρατιωτικές ομάδες: 150 000 χωρικοί στρατιώτες υπό τον άμεσο έλεγχο του στρατού και της αστυνομίας.
<P>
Πιστεύουμε ότι για την αντιμετώπιση του προβλήματος της Κολομβίας είναι αναγκαία περισσότερη διορατικότητα και ότι πρέπει να λάβουμε επίσης υπόψη αυτό που συμβαίνει τα τελευταία χρόνια με το “Σχέδιο Κολομβία”: 500 000 δολάρια κατέληξαν απευθείας στα ταμεία πολλών αμερικανών αναδόχων. Κύριε Πρόεδρε, το “Σχέδιο Κολομβία” ήταν μια εξαιρετική επιχείρηση για πολλές αμερικανικές εταιρείες, αλλά πολύ λιγότερο για την Κολομβία, η οποία εξακολουθεί να ταλανίζεται από την καταστολή και τον πόλεμο.
<SPEAKER ID="37" LANGUAGE="ES" NAME="Romeva i Rueda (Verts/ALE )." AFFILIATION="">
<P>
   – Κύριε Πρόεδρε, Επίτροπε Ferrero-Waldner, δεν υπάρχει αμφιβολία ότι, μετά από σαράντα χρόνια ένοπλης σύγκρουσης, η Κολομβία εξακολουθεί να παρουσιάζει σημαντικές ελλείψεις από άποψη ειρήνης και κοινωνικής δικαιοσύνης. Παρ’ όλα αυτά, η κυβέρνηση Uribe συνεχίζει να υποστηρίζει μια βασικά στρατιωτική προσέγγιση, ενώ συγχρόνως αρνείται να αναγνωρίσει την ύπαρξη μιας ένοπλης σύγκρουσης με πολιτικά αίτια. Η Ευρωπαϊκή Ένωση μπορεί να κάνει πολύ περισσότερα για να προωθήσει την ειρήνη στην Κολομβία.
<P>
Τρίτον, η Ευρωπαϊκή Ένωση πρέπει σαφώς να υποστηρίξει και να διευκολύνει τις διερευνητικές συνομιλίες, τις πολιτικές διαπραγματεύσεις και τις συμφωνίες ειρήνης μεταξύ όλων των πλευρών, συμπεριλαμβανομένων του ELN και των FARC. Αυτό, με τη σειρά του, απαιτεί επίσης μια κίνηση από μέρους των εν λόγω οργανώσεων, για παράδειγμα την απελευθέρωση των χιλιάδων ομήρων.
<SPEAKER ID="38" LANGUAGE="" NAME="Παφίλης (GUE/NGL )." AFFILIATION="">
<P>
Δεύτερον, να βγουν οι FARC-EP από τη λίστα των τρομοκρατικών οργανώσεων. Άλλωστε, το ίδιο το καθεστώς αναγνωρίζει ότι είναι πολιτικοστρατιωτική οργάνωση.
<SPEAKER ID="39" LANGUAGE="ES" NAME="López-Istúriz White (PPE-DE )." AFFILIATION="">
<P>
   – Κύριε Πρόεδρε, δυστυχώς η πραγματικότητα στην Κολομβία είναι ότι η τρομοκρατία τροφοδοτείται από απαγωγές και εκβιασμούς. Πιθανότατα, πολλοί δεν γνωρίζουν, ή δεν θέλουν να γνωρίζουν, ότι εκτός από την πρώην υποψήφια για την προεδρία, Ingrid Betancourt, περισσότεροι από 3 000 Κολομβιανοί εξακολουθούν να κρατούνται όμηροι από αντάρτες σήμερα, σε απαράδεκτες, απάνθρωπες συνθήκες στη ζούγκλα. Διερωτώμαι αν αυτός είναι ο καλύτερος τρόπος να μάχεται κανείς για κοινωνική δικαιοσύνη.
<P>
Πριν όχι πολύ καιρό, διάφοροι βουλευτές από το προηγούμενο Ευρωπαϊκό Κοινοβούλιο υποδέχτηκαν τον Πρόεδρο Uribe αποχωρώντας από την αίθουσα σε ένδειξη διαμαρτυρίας για την έλλειψη δημοκρατίας στην Κολομβία. Πιθανότατα δεν γνώριζαν –ή δεν ήθελαν να γνωρίζουν– ότι ο κ. Uribe είχε μόλις εκλεγεί πρόεδρος από τον πρώτο γύρο των εκλογών,ένα κατόρθωμα χωρίς προηγούμενο στην ιστορία της Κολομβίας.
<P>
Ίσως πολλοί αγνοούν επίσης, ή επιλέγουν να μην ξέρουν ότι οι FARC, ο ELN και η AUC είναι οργανώσεις που περιλαμβάνονται στον κατάλογο των τρομοκρατικών οργανώσεων της Ευρωπαϊκής Ένωσης. Η άγνοια πρέπει να είναι ο μοναδικός λόγος για τον οποίο μια ΜΚΟ κράτους μέλους της Ευρωπαϊκής Ένωσης διέπραξε πριν από λίγο καιρό το έγκλημα της χρηματοδότησης τρομοκρατικής οργάνωσης προσφέροντας 8 500 δολάρια στις FARC.
<P>
Η κυβέρνηση Uribe έχει ξεκινήσει διάλογο με ένα τμήμα των παραστρατιωτικών δυνάμεων που είναι διατεθειμένες να αφοπλιστούν, με μοναδική απαίτηση να παραδώσουν τα όπλα τους. Η κυβέρνηση επικρίθηκε πολύ έντονα γι’ αυτό. Ωστόσο, η περίπτωση των FARC είναι διαφορετική. Εφόσον αρνούνται να αφοπλιστούν, δεν υπάρχει πιθανότητα διαπραγμάτευσης, το ίδιο και εφόσον δεν αναγνωρίζεται η “περιοχή εκκένωσής” τους: μια περιοχή στην οποία συνεχίζουν να διαπράττουν εγκλήματα. Ας μην ξεχνάμε ότι, πριν από πέντε χρόνια, ο Πρόεδρος Pastrana προσπάθησε να διαπραγματευτεί μαζί τους· αλλά δεν υπήρξε ποτέ καμία κοινωνική στήριξη για τις FARC, σε μια κοινωνία σημαδεμένη από τον πόνο και το αίμα των πιο αγαπημένων της προσώπων.
<SPEAKER ID="40" LANGUAGE="EN" NAME="De Rossa (PSE )." AFFILIATION="">
<P>
   – Κύριε Πρόεδρε, θα ήθελα, καταρχάς, να αναφερθώ στον ρόλο του Κοινοβουλίου και να εκφράσω τις ευχαριστίες μου προς αυτό για τις προσπάθειες τις οποίες κατέβαλε προκειμένου να διασφαλίσει το Πρόγραμμα Peace ΙΙ για τη Βόρεια Ιρλανδία, το οποίο αποτέλεσε αντικείμενο διαπραγματεύσεων με το Συμβούλιο με τη διαδικασία συνδιαλλαγής τις τελευταίες ημέρες. Η Ευρωπαϊκή Ένωση και το ίδιο αυτό Κοινοβούλιο διαδραματίζουν σημαντικό ρόλο στη διασφάλιση της ειρήνης σε διάφορα μέρη της Ευρώπης.
<P>
Αναφέρθηκε ότι 500 συνδικαλιστές έχουν δολοφονηθεί τα τελευταία τέσσερα χρόνια. Διακόσιοι πενήντα εξ αυτών έχουν δολοφονηθεί από την εποχή της εκλογής του Προέδρου Uribe στο προεδρικό αξίωμα, και μάλιστα οι πενήντα τους τελευταίους εννέα μήνες.
<P>
Αν έχουμε την πρόθεση να ασχοληθούμε σοβαρά με αυτήν την κατάσταση, θα πρέπει να επιμείνουμε στην αξίωση ότι η κυβέρνηση της Κολομβίας οφείλει να ενεργεί όπως όλες οι κυβερνήσεις: στο πλαίσιο του δικαίου – όχι μόνο του εθνικού αλλά και του διεθνούς δικαίου. Είναι σαφές ότι ο πρόεδρος Uribe και η κυβέρνησή του απέτυχαν να ενεργήσουν κατ’ αυτόν τον τρόπο.
<SPEAKER ID="41" LANGUAGE="ES" NAME="Salafranca Sánchez-Neyra (PPE-DE )." AFFILIATION="">
<P>
   – Κύριε Πρόεδρε, ζητώ τον λόγο βάσει του άρθρου 145 του Κανονισμού για προσωπικό θέμα. Στην παρέμβασή μου, είπα ότι οι τρομοκράτες αντάρτες των FARC έχουν απαγάγει τα τελευταία χρόνια 6 000 άτομα: πολιτικοί, πολίτες και στρατιώτες, πολλοί από τους οποίους είναι άρρωστοι, κρατούνται όμηροι στη ζούγκλα υπό απάνθρωπες συνθήκες, και υφίστανται μεγάλα δεινά και στερήσεις.
<P>
Είπα επίσης ότι οι αντάρτες των FARC κρατούν πολλούς ομήρους και αυτό είμαι σε θέση να το γνωρίζω διότι, όταν ο Πρόεδρος Pastrana άρχισε τις διαπραγματεύσεις, συνάντησα τον κ. Marulanda μαζί με άλλους βουλευτές του Ευρωπαϊκού Κοινοβουλίου σε μια έκκληση για την απελευθέρωση διαφόρων ομήρων πολιτών της Ευρωπαϊκής Ένωσης. Είμαι σίγουρος ότι όλοι γνωρίζουν αυτά τα στοιχεία, και το σχόλιό μου ήταν ότι η άγνοια και η κακοπιστία μπορούν να είναι οι μοναδικοί λόγοι για να μην ληφθούν υπόψη αυτά τα γεγονότα.
<SPEAKER ID="42" LANGUAGE="" NAME="Πρόεδρος." AFFILIATION="(Η συνεδρίαση διακόπτεται για λίγα λεπτά ως την Ώρα των ψηφοφοριών)">
<P>
H ψηφοφορία θα διεξαχθεί στις 11.00 π.μ.
<SPEAKER ID="43" LANGUAGE="PT" NAME="Ribeiro (GUE/NGL )" AFFILIATION=", γραπτώς">
<SPEAKER ID="44" LANGUAGE="" NAME="" AFFILIATION="Αντιπροέδρου">
<SPEAKER ID="45" LANGUAGE="" NAME="" AFFILIATION="(Το Σώμα εγκρίνει την έκθεση)">
<SPEAKER ID="46" LANGUAGE="SV" NAME="Schlyter (Verts/ALE )." AFFILIATION="όταν">
<P>
    Κύριε Πρόεδρε, σύμφωνα με το άρθρο 168(2) του Κανονισμού, ζητώ, εξ ονόματος της Ομάδας μου, την αναβολή της ψηφοφορίας και την αναπομπή του θέματος στην επιτροπή.
<P>
Ο λόγος για αυτό βρίσκεται στο άρθρο 35 του Κανονισμού, το οποίο αφορά την επαλήθευση της νομικής βάσης. Το άρθρο 18.3 της Συνθήκης εξαιρεί ειδικά τα διαβατήρια και τις άδειες παραμονής από τους τομείς αρμοδιότητας της ΕΕ. Η προτεινόμενη νομική βάση στο άρθρο 62 αναφέρεται σε πρότυπα και διαδικασίες τα κράτη μέλη διεξάγουν ελέγχους, αλλά όχι στην αρμοδιότητα όσον αφορά τα διαβατήρια.
<P>
Ζητώ την αναπομπή στην επιτροπή, ούτως ώστε να δοθεί στην Επιτροπή Νομικών Υποθέσεων η ευκαιρία να εκφράσει τη γνώμη της σχετικά με τη νομική βάση τόσο για αυτήν την έκθεση όσο και για την έκθεση σχετικά με τις άδειες παραμονής που θα συζητηθεί κατά τη διάρκεια της επόμενης συνόδου. Ζητούμε επίσης μια προσθήκη στη γνωμοδότηση της νομικής υπηρεσίας, καθώς αυτή η ίδια παραδέχεται στην παράγραφο 50 ότι δεν έχει την αρμοδιότητα να κρίνει εάν όλα τα μέτρα βρίσκονται εντός που πλαισίου της νομικής βάσης.
<SPEAKER ID="47" LANGUAGE="PT" NAME="Coelho (PPE-DE )," AFFILIATION="εισηγητής">
<SPEAKER ID="48" LANGUAGE="FR" NAME="Bourlanges (ALDE )," AFFILIATION="συντάκτης της γνωμοδότησης της Επιτροπής Πολιτικών Ελευθεριών, Δικαιοσύνης και Εσωτερικών Υποθέσεων">
<SPEAKER ID="49" LANGUAGE="" NAME="" AFFILIATION="(Το Σώμα απορρίπτει την πρόταση του κ. Schlyter)">
<SPEAKER ID="50" LANGUAGE="PL" NAME="Jałowiecki (PPE-DE )." AFFILIATION="">
<P>
    Κύριε Πρόεδρε, θα ήθελα να σχολιάσω εν συντομία δύο πτυχές, εκ των οποίων η μια αφορά ζητήματα ύφους και η άλλη αφορά νομικά ζητήματα, ενώ έχουν να κάνουν αμφότερες με τις πρώτες δύο γραμμές της παραγράφου 11. Θα ήθελα να διαβάσω αυτές τις δύο πρώτες γραμμές στην πρωτότυπη αγγλική έκδοση και, εν συνεχεία, να εξηγήσω τι αλλαγές προτείνω. Οι γραμμές αυτές έχουν ως εξής: “Ζητεί από την Επιτροπή, το Συμβούλιο και τα κράτη μέλη, σε περίπτωση ικανοποιητικής έκβασης της παρούσας κατάστασης, να επιταχύνουν την επικύρωση του σχεδίου δράσης για την Ουκρανία”. Προτείνω η φράση “σε περίπτωση” της πρώτης γραμμής να αντικατασταθεί από τη φράση “εν αναμονή” και η λέξη “επικύρωση” της δεύτερης γραμμής να αντικατασταθεί από τη λέξη “ψήφιση”. Κατόπιν αυτών των τροπολογιών, οι δύο γραμμές θα έχουν ως εξής: 
<SPEAKER ID="51" LANGUAGE="" NAME="" AFFILIATION="(">
<SPEAKER ID="52" LANGUAGE="" NAME="" AFFILIATION="Το Σώμα εγκρίνει την προφορική τροπολογία">
<SPEAKER ID="53" LANGUAGE="SV" NAME="Malmström (ALDE )." AFFILIATION="">
<P>
    Κύριε Πρόεδρε, υπάρχει εδώ κάποια σύγχυση. Στην πραγματικότητα, η Ομάδα Συμμαχία των Δημοκρατών και των Φιλελευθέρων για την Ευρώπη είναι αυτή που κατέθεσε τη συγκεκριμένη προφορική τροπολογία σύμφωνα με το άρθρο 4 του Κανονισμού. Θα την διαβάσω στην αγγλική γλώσσα. 
<SPEAKER ID="54" LANGUAGE="" NAME="" AFFILIATION="(">
<SPEAKER ID="55" LANGUAGE="" NAME="" AFFILIATION="Το Σώμα εγκρίνει την προφορική τροπολογία">
<SPEAKER ID="56" LANGUAGE="DE" NAME="Laschet (PPE-DE )." AFFILIATION="">
<SPEAKER ID="57" LANGUAGE="" NAME="" AFFILIATION="(">
<P>
“(έχοντας υπόψη) τις ανακοινώσεις στις οποίες προέβη ο Πρόεδρος Leonid Kuchma την 29η Νοεμβρίου ότι θα στήριζε τη διεξαγωγή νέων εκλογών”
<SPEAKER ID="58" LANGUAGE="DE" NAME="" AFFILIATION="">
<SPEAKER ID="59" LANGUAGE="" NAME="" AFFILIATION="Το Σώμα εγκρίνει την προφορική τροπολογία">
<SPEAKER ID="60" LANGUAGE="" NAME="" AFFILIATION="(Το Σώμα εγκρίνει το κοινό ψήφισμα)">
<P>
(1)
<P>
(2)
<SPEAKER ID="61" LANGUAGE="" NAME="" AFFILIATION="">
<SPEAKER ID="62" LANGUAGE="PT" NAME="Queiró (PPE-DE )," AFFILIATION="γραπτώς">
<P>
   . Υπερψήφισα την έκθεση του κ. Mulder, διότι έχω την αίσθηση ότι οι πληρωμές των Διαρθρωτικών Ταμείων προς τα κράτη μέλη πρέπει να γίνονται όσο το δυνατόν πιο γρήγορα. Με δεδομένη την πραγματικότητα της εκτέλεσης του προϋπολογισμού, η ανάγκη για την τροπολογία που έχουμε ενώπιόν μας είναι σαφής και, συνεπώς, δικαιολογημένη. 
<SPEAKER ID="63" LANGUAGE="PT" NAME="Ribeiro (GUE/NGL )," AFFILIATION="γραπτώς">
<P>
   . Ο ψηφισθείς διορθωτικός προϋπολογισμός, μέρος της συνεννόησης της 25ης Νοεμβρίου, προβλέπει αύξηση 3,7 εκατ. ευρώ στις πιστώσεις πληρωμών για τα Διαρθρωτικά Ταμεία, εκ των οποίων τα 500 εκατ. ευρώ καλύπτουν επιπλέον ίδιους πόρους. Συνεπώς, ψηφίσαμε υπέρ.
<P>
Θα περίμενε κανείς ότι τα αιτήματα των κρατών μελών σε αυτόν τον τομέα θα αυξηθούν κατά τα τελευταία χρόνια του σημερινού οικονομικού πλαισίου. Συνεπώς, πρέπει να τεθούν τα θεμέλια για την πλήρη εκτέλεση των Διαρθρωτικών Ταμείων, κάτι που δεν συνάδει με την εκ μέρους του Κοινοβουλίου αποδοχή ενός επιπέδου πληρωμών για το 2005 που περιορίζεται στο 1% του κοινοτικού ΑΕΕ.
<P>
Μία ακόμα ανησυχία αφορά τον αυξημένο κίνδυνο ακύρωσης των εγκρίσεων λόγω της εφαρμογής του κανόνα Ν+2. Αυτή η ανησυχία οδήγησε επίσης στο αίτημα ανάκλησης του Συμφώνου Σταθερότητας και Ανάπτυξης. 
<SPEAKER ID="64" LANGUAGE="" NAME="" AFFILIATION="">
<SPEAKER ID="65" LANGUAGE="PT" NAME="Queiró (PPE-DE )," AFFILIATION="γραπτώς">
<P>
   . Υπερψήφισα την έκθεση του κ. Gauzès (A6-0039/2004) σχετικά με τη φορολόγηση των υπό μορφή τόκων εισοδημάτων από αποταμιεύσεις (Άγιος Μαρίνος). Η συμφωνία που έχει συναφθεί θα καταστήσει δυνατή την έγκριση μέτρων ισοδύναμων με αυτά που θα εφαρμοστούν από την ΕΕ για την αποτελεσματική φορολόγηση των υπό μορφή τόκων εισοδημάτων από αποταμιεύσεις που γίνονται σε ένα κράτος και προορίζονται για παραλήπτες που κατοικούν σε κάποιο άλλο κράτος. Αυτό το μέσο θα πρέπει να επιτρέπει την αποτελεσματική φορολόγηση, η οποία είναι απαραίτητη για την καταπολέμηση του επιζήμιου ανταγωνισμού σε ό,τι αφορά τη φορολογία και τη βοήθεια για βελτίωση της λειτουργίας της κοινής αγοράς. Εκτιμούμε τις προσπάθειες της Δημοκρατίας του Αγίου Μαρίνου υπέρ της φορολογικής διαφάνειας και υπέρ μιας πραγματικής δικαστικής συνεργασίας που να επιτρέπει την καταπολέμηση της απάτης και του ξεπλύματος χρημάτων. Θα πρέπει, ωστόσο, να επισημάνουμε ότι η Δημοκρατία του Αγίου Μαρίνου, η οποία επέλεξε να στηρίξει ένα μέρος της ευημερίας της στην ανάπτυξη των χρηματοπιστωτικών υπηρεσιών, οφείλει να συνεχίσει να τηρεί τους κανόνες του παιχνιδιού και να βελτιώσει περαιτέρω τη συνεργασία της στο θέμα της καταπολέμησης του ξεπλύματος χρημάτων. 
<SPEAKER ID="66" LANGUAGE="PT" NAME="Ribeiro (GUE/NGL )," AFFILIATION="γραπτώς">
<P>
Η οδηγία για τις αποταμιεύσεις, η οποία είναι μέρος της λεγόμενης δέσμης μέτρων Monti, συμβάλλει, παρά τους κινδύνους και τις ελλείψεις, προς τη θέσπιση ενός συστήματος στο οποίο οι φορολογικές διοικήσεις των κρατών μελών ανταλλάσσουν πληροφορίες –συμπεριλαμβανομένης της άρσης του τραπεζικού απορρήτου– ούτως ώστε να μπορούν να φορολογούνται οι τόκοι που συσσωρεύονται σε ένα άλλο κράτος μέλος. Συνεπώς, το Συμβούλιο εξουσιοδότησε την Επιτροπή να διαπραγματευτεί συμφωνίες με την Ελβετία, τις ΗΠΑ, την Ανδόρα, το Λιχτενστάιν, το Μονακό και τον Άγιο Μαρίνο, σύμφωνα με τις οποίες οι χώρες αυτές θα εγκρίνουν ανάλογα μέτρα για την πρόληψη της εκροής κεφαλαίου. Χαιρετίζουμε αυτές τις συμφωνίες όχι, όπως ισχυρίζεται ο εισηγητής, λόγω της εσωτερικής αγοράς, αλλά διότι απαιτείται συντονισμός για τη φορολόγηση του κεφαλαίου και την καταπολέμηση των φορολογικών παραδείσων, ιδιαίτερα όταν το φορολογικό φορτίο πέφτει στους εργαζόμενους. Ωστόσο, έχουμε την αίσθηση ότι οι όροι της συμφωνίας δεν διασφαλίζουν μια τέτοια πρόταση. 
<SPEAKER ID="67" LANGUAGE="" NAME="" AFFILIATION="">
<SPEAKER ID="68" LANGUAGE="PT" NAME="Ribeiro (GUE/NGL )," AFFILIATION="γραπτώς">
<P>
Η οδηγία για τις αποταμιεύσεις, η οποία είναι μέρος της λεγόμενης δέσμης μέτρων Monti, συμβάλλει, παρά τους κινδύνους και τις ελλείψεις, προς τη θέσπιση ενός συστήματος στο οποίο οι φορολογικές διοικήσεις των κρατών μελών ανταλλάσσουν πληροφορίες –συμπεριλαμβανομένης της άρσης του τραπεζικού απορρήτου– ούτως ώστε να μπορούν να φορολογούνται οι τόκοι που συσσωρεύονται σε ένα άλλο κράτος μέλος. Συνεπώς, το Συμβούλιο εξουσιοδότησε την Επιτροπή να διαπραγματευτεί συμφωνίες με την Ελβετία, τις ΗΠΑ, την Ανδόρα, το Λιχτενστάιν, το Μονακό και τον Άγιο Μαρίνο, σύμφωνα με τις οποίες οι χώρες αυτές θα εγκρίνουν ανάλογα μέτρα για την πρόληψη της εκροής κεφαλαίου. Χαιρετίζουμε αυτές τις συμφωνίες όχι, όπως ισχυρίζεται ο εισηγητής, λόγω της εσωτερικής αγοράς, αλλά διότι απαιτείται συντονισμός για τη φορολόγηση του κεφαλαίου και την καταπολέμηση των φορολογικών παραδείσων, ιδιαίτερα όταν το φορολογικό φορτίο πέφτει στους εργαζόμενους. Ωστόσο, έχουμε την αίσθηση ότι οι όροι της συμφωνίας δεν διασφαλίζουν μια τέτοια πρόταση. 
<SPEAKER ID="69" LANGUAGE="" NAME="" AFFILIATION="">
<SPEAKER ID="70" LANGUAGE="EN" NAME="McCarthy (PSE )." AFFILIATION="">
<P>
   – Κύριε Πρόεδρε, επικροτώ τις προτάσεις που εμπεριέχονται στην έκθεση Mastenbroek. Καθώς αυξάνεται η διασυνοριακή κυκλοφορία και κατάχρηση περιεχομένου στο Διαδίκτυο, η Ευρώπη οφείλει να εντείνει τις προσπάθειές της για την προστασία των παιδιών από επιβλαβές και προσβλητικό περιεχόμενο. Οφείλει να αναλάβει δράση ενόψει της έκρηξης δικτυακών τόπων παιδοφιλίας στο Διαδίκτυο. Ωστόσο, απαιτούνται περισσότερες ενέργειες εκ μέρους της Ευρώπης όχι μόνο όσον αφορά την καταγγελία και την παύση λειτουργίας των δικτυακών τόπων αλλά και την παροχή συνδρομής στις υπηρεσίες επιβολής του νόμου για τον εντοπισμό και τη δίωξη των παραβατών καθώς και την ταυτοποίηση των θυμάτων.
<P>
Επιθυμώ να συνεχίσει η ΕΕ να στηρίζει έργα για την ταυτοποίηση των θυμάτων παιδικής κακοποίησης στο Διαδίκτυο. Τα παιδιά τα οποία αποτελούν το υποκείμενο των εικόνων κακοποίησης διακατέχονται από συναισθήματα πόνου, ενοχής και οδύνης για το υπόλοιπο της ζωής τους. Οι εικόνες τους κυκλοφορούν στο Διαδίκτυο και γίνονται αντικείμενο συναλλαγής μεταξύ παιδόφιλων σε καθημερινή βάση. Από ένα υπολογιζόμενο σύνολο 60 000 παιδιών τα οποία εμφανίζονται στις πρόσφατες εικόνες κακοποίησης, έχουν καταγραφεί μόνο 250 ταυτοποιήσεις. Οι νέες τεχνολογίες, όπως η αποστολή μηνυμάτων φωτογραφίας και οι ψηφιακές φωτογραφικές μηχανές, διευκολύνουν την παραγωγή και τη διανομή στο Διαδίκτυο εικόνων παιδικής κακοποίησης. Ας ελπίσουμε ότι η σημερινή έκθεση ανοίγει νέες οδούς δράσης σε ευρωπαϊκό επίπεδο ούτως ώστε να αντιμετωπίσουμε και να θέσουμε τέλος στο εγκληματικό και προσβλητικό υλικό, προλαμβάνοντας την κακοποίηση των παιδιών. 
<SPEAKER ID="71" LANGUAGE="PT" NAME="Coelho (PPE-DE )," AFFILIATION="γραπτώς">
<P>
Αντικαθιστά το Σχέδιο Δράσης για Ασφαλέστερη Χρήση του Διαδικτύου (1998-2004), το οποίο καλλιέργησε επιτυχώς πολλές πρωτοβουλίες για την προαγωγή καλύτερων τρόπων αποκόμισης οφέλους, με ασφαλή τρόπο, από τις δυνατότητες που προσφέρουν τα νέα μέσα.
<SPEAKER ID="72" LANGUAGE="PT" NAME="Figueiredo (GUE/NGL )," AFFILIATION="γραπτώς">
<SPEAKER ID="73" LANGUAGE="FR" NAME="Gollnisch (NI )," AFFILIATION="γραπτώς">
<P>
   . – Μετά το “Σχέδιο Δράσης για την ασφαλέστερη χρήση του Διαδικτύου (1998-2004)”, έρχεται τώρα ενώπιόν μας το νέο πρόγραμμα: “Safer Internet Plus”. Η διαφορά έγκειται σε μερικούς επιπλέον περιορισμούς στην ελευθερία της έκφρασης, ενώ και τα λεγόμενα ρατσιστικά σχόλια βρίσκονται λίγο περισσότερο στο στόχαστρο. Εκτός από το παράνομο περιεχόμενο, απαγορεύεται επίσης το “ανεπιθύμητο περιεχόμενο” και το “επιβλαβές περιεχόμενο”. Λογισμικά φιλτραρίσματος, δεοντολογικός κώδικας, αυτορύθμιση, καταγγελία των άλλων· Ζήτω η λογοκρισία! Απορρίπτουμε αυτό το κείμενο, διότι, αφενός, υπερασπιζόμαστε την ελευθερία της έκφρασης και, αφετέρου, καταδικάζουμε τα ελευθεροκτόνα κείμενα. Ο νόμος του κομμουνιστή Jean-Claude Gayssot είναι το καλύτερο παράδειγμα ενός τέτοιου κειμένου. Επιπλέον, επισημαίνουμε ότι η βάση του Διαδικτύου είναι η ηλεκτρονική αλληλογραφία και, αντίθετα με ορισμένους θιασώτες του ολοκληρωτισμού, υπερασπιζόμαστε την ελευθερία της αλληλογραφίας, ακόμα και της ηλεκτρονικής. Αν πρέπει να καταδικάσουμε κάτι, αυτό είναι οι βάρβαρες, παιδεραστικές ή βίαιες συμπεριφορές και όσοι τις διαπράττουν και όχι τα μέσα που αυτοί χρησιμοποιούν. Εκείνο που πρέπει να αλλάξουμε είναι η κοινωνία, της οποίας τα όλο και πιο παρακμιακά ήθη παραμένουν αδρανή μπροστά σε κάθε είδους παρεκκλίσεις. Εκείνο που πρέπει να καταπολεμήσουμε είναι η συγκαταβατικότητα των κυβερνήσεών μας έναντι όλων αυτών των παρεκκλίσεων και όχι η ελευθερία της σκέψης και η ελευθερία έκφρασης μέσω του Διαδικτύου ή με άλλους τρόπους. Αυτές οι ελευθερίες σήμερα στη Γαλλία λοιδορούνται και αυτό στο όνομα του δόγματος της πολιτικώς ορθής συμπεριφοράς. 
<SPEAKER ID="74" LANGUAGE="EN" NAME="Martin, David (PSE )," AFFILIATION="γραπτώς">
<P>
Επιπλέον, θα ήθελα να υπογραμμίσω και πάλι τη σπουδαιότητα της στενής συνεργασίας της Επιτροπής με τα κράτη μέλη, καθώς αυτό θα διασφαλίσει ότι η εφαρμογή του προγράμματος θα είναι συμπληρωματική προς άλλες συναφείς κοινοτικές πολιτικές, και κυρίως προς τα κοινοτικά προγράμματα έρευνας και τεχνολογικής ανάπτυξης και τα προγράμματα Daphne, Content και Modinis. 
<SPEAKER ID="75" LANGUAGE="PT" NAME="Queiró (PPE-DE )," AFFILIATION="γραπτώς">
<P>
   . Υπερψήφισα την έκθεση της κ. Mastenbroek (A6-0033/2004) σχετικά με την ασφαλέστερη χρήση του Διαδικτύου και των νέων επιγραμμικών τεχνολογιών.
<P>
Το νέο πρόγραμμα, το Safer Internet Plus, περιέχει πολλές ευπρόσδεκτες προτάσεις για την προώθηση των υπαρχόντων προγραμμάτων και τη θέσπιση νέων. Η επικέντρωση στον τελικό χρήστη είναι μια πιο ρεαλιστική προσέγγιση και η συγκέντρωση στην ευαισθητοποίηση είναι η πιο θετική πτυχή. Όπως και η εισηγήτρια, έχουμε την αίσθηση ότι τα βασικά ζητήματα για το πρόγραμμα πρέπει να είναι η διαφάνεια και η εκπροσώπηση όλων των ενδιαφερομένων σε όλα τα επίπεδα. Πρέπει επίσης να είμαστε προορατικοί σε όλες τις προτεινόμενες κατευθύνσεις δράσης: την καταπολέμηση του παράνομου περιεχομένου, την αντιμετώπιση του ανεπιθύμητου και επιβλαβούς περιεχομένου, το “φόρουμ για ασφαλέστερο Διαδίκτυο” και την ευαισθητοποίηση του κοινού. 
<SPEAKER ID="76" LANGUAGE="" NAME="" AFFILIATION="">
<SPEAKER ID="77" LANGUAGE="CS" NAME="Fajmon (PPE-DE )." AFFILIATION="">
<P>
    Κύριε Πρόεδρε, θέλω απλώς να δώσω μια σύντομη εξήγηση όσον αφορά την ψηφοφορία επί της έκθεσης Coelhο, ότι δηλαδή στην τελική ψηφοφορία θέλησα να ψηφίσω κατά, αλλά ψήφισα υπέρ. Αυτό δεν αλλάζει το αποτέλεσμα με κανέναν τρόπο. Σας ευχαριστώ. 
<SPEAKER ID="78" LANGUAGE="" NAME="Cashman (PSE )," AFFILIATION="γραπτώς">
<P>
    Η Ομάδα των Σοσιαλιστών στήριξε την ανωτέρω έκθεση κατά την ψηφοφορία της Επιτροπής Πολιτικών Ελευθεριών, Δικαιοσύνης και Εσωτερικών Υποθέσεων στις 25 Οκτωβρίου 2004. Η έκθεση, όπως ψηφίσθηκε στην εν λόγω επιτροπή, περιελάμβανε την υποχρεωτική προσθήκη μιας ψηφιακής φωτογραφίας, αφήνοντας την επιλογή ενός δεύτερου βιομετρικού στοιχείου (ενός ψηφιακού δακτυλικού αποτυπώματος) στα κράτη μέλη.
<P>
Η θέση της Ομάδας των Σοσιαλιστών στο Ευρωπαϊκό Κοινοβούλιο, η οποία συγκέντρωσε την πλειοψηφία στην επιτροπή, στήριζε τα μέτρα προστασίας των υποχρεωτικών δεδομένων και των πολιτικών ελευθεριών (βλ. τροπολογίες 5, 7, 8, 9, 10, 11, 12). Επιπλέον, η Ομάδα των Σοσιαλιστών στηρίζει τα μέτρα προστασίας τα οποία θεσπίζονται στο άρθρο 2 και στο άρθρο 4, πρώτο, δεύτερο και τρίτο εδάφιο της θέσης του Συμβουλίου της 23ης Νοεμβρίου.
<P>
Στη συνεδρίαση του Συμβουλίου Δικαιοσύνης και Εσωτερικών Υποθέσεων, στα τέλη του Νοεμβρίου 2004, αποφασίστηκε ότι θα είναι υποχρεωτικά δύο βιομετρικά στοιχεία (ψηφιακή φωτογραφία και δακτυλικό αποτύπωμα). Το Συμβούλιο εξέφρασε την επιθυμία να λάβει τελική απόφαση επί του ζητήματος κατά τη συνεδρίαση της 3ης Δεκεμβρίου 2004. Το Συμβούλιο εμμένει στη θέση ότι η έκθεση πρέπει να εγκριθεί από το ΕΚ κατά την πρώτη περίοδο συνόδου της Ολομέλειας τον Δεκέμβριο.
<SPEAKER ID="79" LANGUAGE="SV" NAME="Cederschiöld, Fjellner, Hökmark και Ibrisagic (PPE-DE )," AFFILIATION="γραπτώς">
<P>
   . Η αντιπροσωπεία των σουηδών Μετριοπαθών του Ευρωπαϊκού Κοινοβουλίου ψήφισε σήμερα υπέρ της έκθεσης Coelho, διότι οι απόψεις του Κοινοβουλίου για το έγγραφο θα είχαν βελτιώσει σημαντικά την αρχική πρόταση εάν το Κοινοβούλιο είχε το δικαίωμα συναπόφασης.
<SPEAKER ID="80" LANGUAGE="PT" NAME="Figueiredo (GUE/NGL )," AFFILIATION="γραπτώς">
<P>
Όσον αφορά την πρωτοβουλία των χωρών της “ομάδας των 5” (Ηνωμένο Βασίλειο, Γερμανία, Γαλλία, Ιταλία και Ισπανία), το Συμβούλιο σκοπεύει να προχωρήσει ακόμα περισσότερο από τις “απαιτήσεις” για τη χρήση βιομετρικών δεδομένων –η αποτελεσματικότητα της οποίας είναι σίγουρα αμφισβητήσιμη, δεδομένων των επιχειρημάτων που ετέθησαν για την εισαγωγή της, του αποκαλούμενου “πολέμου κατά της τρομοκρατίας”– με την εισαγωγή δύο (φωτογραφία και δακτυλικά αποτυπώματα) και όχι ενός στοιχείου.
<SPEAKER ID="81" LANGUAGE="SV" NAME="Lundgren και Wohlin (IND/DEM )," AFFILIATION="γραπτώς">
<SPEAKER ID="82" LANGUAGE="" NAME="Παφίλης (GUE/NGL )," AFFILIATION="γραπτώς">
<SPEAKER ID="83" LANGUAGE="PT" NAME="Queiró (PPE-DE )," AFFILIATION="γραπτώς">
<P>
   . Υπερψήφισα την έκθεση του κ. Coelho (A6-0028/2004) σχετικά με τα διαβατήρια των πολιτών της ΕΕ. Η εν λόγω πρόταση έχει ως στόχο να καταστήσει τα διαβατήρια πιο ασφαλή, εισάγοντας νομικώς δεσμευτικά και εναρμονισμένα χαρακτηριστικά ασφάλειας για τα διαβατήρια των πολιτών της ΕΕ και εισάγοντας βιομετρικά χαρακτηριστικά αναγνώρισης στο διαβατήριο. Η εισαγωγή βιομετρικών χαρακτηριστικών αναγνώρισης θα καταστήσει ουσιαστικά πιο δύσκολη την πλαστογράφηση διαβατηρίων, διότι θα εξασφαλίζεται ότι το άτομο που παρουσιάζει το διαβατήριο θα είναι πράγματι αυτό για το οποίο εκδόθηκε αρχικά. Η χρήση βιομετρικών στοιχείων είναι περίπλοκο ζήτημα από την άποψη της προστασίας δεδομένων. Πρέπει να προβλεφθούν όλες οι απαραίτητες διασφαλίσεις που θα εγγυώνται την πλήρη τήρηση των διατάξεων της οδηγίας για την προστασία των δεδομένων προσωπικού χαρακτήρα. Πράγματι, τα προσωπικά δεδομένα πρέπει να είναι κατάλληλα, συναφή προς το θέμα και όχι υπερβολικά σε σχέση με τους σκοπούς για τους οποίους συλλέγονται και για τους οποίους, κατά συνέπεια, θα χρησιμοποιηθούν. Ωστόσο, έχουμε την αίσθηση ότι η έκθεση επιτυγχάνει τη σωστή ισορροπία μεταξύ της ασφάλειας για την οποία πρέπει να υπάρχουν εγγυήσεις και της ελευθερίας που πρέπει να απολαμβάνουμε όλοι. 
<SPEAKER ID="84" LANGUAGE="FR" NAME="Roure (PSE )," AFFILIATION="γραπτώς">
<SPEAKER ID="85" LANGUAGE="" NAME="" AFFILIATION="">
<SPEAKER ID="86" LANGUAGE="DE" NAME="Posselt (PPE-DE )." AFFILIATION="">
<SPEAKER ID="87" LANGUAGE="PT" NAME="Queiró (PPE-DE )." AFFILIATION="">
<SPEAKER ID="88" LANGUAGE="PT" NAME="Figueiredo (GUE/NGL )," AFFILIATION="γραπτώς">
<SPEAKER ID="89" LANGUAGE="EN" NAME="Ford (PSE )," AFFILIATION="γραπτώς">
<SPEAKER ID="90" LANGUAGE="SV" NAME="Lundgren και Wohlin (IND/DEM )," AFFILIATION="γραπτώς">
<SPEAKER ID="91" LANGUAGE="" NAME="Παφίλης (GUE/NGL )," AFFILIATION="γραπτώς">
<SPEAKER ID="92" LANGUAGE="" NAME="" AFFILIATION="">
<P>
- Δημοσιονομικές προοπτικές (B6-0189/2004) 
<SPEAKER ID="93" LANGUAGE="PT" NAME="Figueiredo (GUE/NGL )," AFFILIATION="γραπτώς">
<P>
Συνεπώς, το ψήφισμα δεν καταδικάζει τη στρατηγική των χωρών που υπέγραψαν τη λεγόμενη “επιστολή των έξι”, μια στρατηγική που το Συμβούλιο φαίνεται να στηρίζει. Στόχος τους είναι η αποθάρρυνση της συζήτησης σχετικά με τις δημοσιονομικές προοπτικές, προτείνοντας να οριστεί ο προϋπολογισμός της ΕΕ στο ανώτατο όριο του 1% του κοινοτικού ΑΕΕ, και, με αυτόν τον τρόπο, η μη επικέντρωση στη χρηματοδότηση της κοινωνικής και οικονομικής συνοχής σε μια διευρυμένη ΕΕ και η μη επικέντρωση σε άλλες πολιτικές σε αυτόν τον τομέα. Το ζήτημα της διάρκειας των επόμενων δημοσιονομικών προοπτικών έχει επίσης μείνει ανοιχτό, ενόψει των πενταετών στόχων που ορίζει το αποκαλούμενο Ευρωπαϊκό Σύνταγμα· έχουμε την αίσθηση ότι η επταετία –2007 έως 2013– είναι πιο κατάλληλη από την άποψη του προγραμματισμού της διαρθρωτικής πολιτικής. Τέλος, το ψήφισμα συνδέει με λάθος τρόπο τη συζήτηση για τους ίδιους πόρους, τα έσοδα, τις δημοσιονομικές προοπτικές και τις δαπάνες, γεγονός που θέτει υπό διαπραγμάτευση τους διορθωτικούς μηχανισμούς των βασικών εισφορών ρευστού.
<SPEAKER ID="94" LANGUAGE="SV" NAME="Lundgren και Wohlin (IND/DEM )," AFFILIATION="γραπτώς">
<P>
   . Η Λίστα του Ιουνίου επέλεξε να καταψηφίσει το ψήφισμα, διότι σε καμία περίπτωση δεν επιθυμούμε να εργαστούμε στην υπηρεσία των “προτεραιοτήτων του Κοινοβουλίου”. Όλες οι συζητήσεις, κυρίως οι διαπραγματεύσεις πριν από τον προϋπολογισμό για το 2005, έδειξαν με σαφήνεια ότι η κυρίαρχη κοινοβουλευτική πλειοψηφία θα επιθυμούσε σημαντική αύξηση των δαπανών της ΕΕ και, συνεπώς, σημαντικό επίσης αντίτιμο για την ιδιότητα μέλους της Σουηδίας. Πράγματι, στηρίζουμε τη σουηδική κυβέρνηση και άλλες πέντε χώρες οι οποίες, με κοινή δήλωση, κατέστησαν σαφές ότι ο προϋπολογισμός της ΕΕ, όσον αφορά τόσο τις πληρωμές όσο και τις δεσμεύσεις, δεν πρέπει να υπερβαίνει το 1% του κοινού ακαθάριστου εγχωρίου εισοδήματος της ΕΕ. Το Κοινοβούλιο πρέπει επίσης να αναθεωρήσει ελεύθερα όλες τις δαπάνες, συμπεριλαμβανομένων των γεωργικών επιδοτήσεων, ώστε να μπορέσει να δώσει προτεραιότητα στη στήριξη των δέκα νέων κρατών μελών. Η Λίστα του Ιουνίου πιστεύει ότι ένα αυστηρό πλαίσιο δαπανών και ένα μέσο ευελιξίας στο πλαίσιο του προϋπολογισμού του 1% θα είχε ως αποτέλεσμα μεγάλη δημιουργικότητα και θα προσέφερε κίνητρα για νέες αποταμιεύσεις. 
<SPEAKER ID="95" LANGUAGE="FR" NAME="Martinez (NI )," AFFILIATION="γραπτώς">
<P>
   . – Καθορίζουμε τα δημοσιονομικά ανώτατα όρια για την περίοδο 2007-2013 μετά τα “πακέτα Ντελόρ” και το “πακέτο Σαντέρ”. Υπάρχουν δύο προβλήματα όσον αφορά τις δαπάνες και τα έσοδα. Από πλευράς δαπανών, το Κοινοβούλιο θέλει προφανώς να τις αυξήσει και το Συμβούλιο να θέσει ανώτατο όριο από 1% έως 1,2% του ΑΕγχΠ, αφού, τελικά, η δημοσιονομική λιτότητα που επιβλήθηκε στα κράτη μέλη πρέπει να επιβληθεί και στις Βρυξέλλες. Η διαμάχη όμως ανάμεσα στους απλόχερους βουλευτές του ΕΚ και στο φειδωλό Συμβούλιο δίνει τη θέση της σε μια συνένοχη σιωπή όταν πρόκειται για την ετήσια δαπάνη 30 δισεκατομμυρίων ευρώ, που θα επιφέρει η ένταξη της Τουρκίας, ενδεχομένως το 2011, δηλαδή στη διάρκεια του οικονομικού προγραμματισμού. Εν προκειμένω όμως, δεν προβλέπεται τίποτα. Δηλαδή, εξαρχής, οι δημοσιονομικές προβλέψεις υποτιμώνται κατά 30%.
<SPEAKER ID="96" LANGUAGE="PT" NAME="Queiró (PPE-DE )," AFFILIATION="γραπτώς">
<SPEAKER ID="97" LANGUAGE="" NAME="Τούσσας (GUE/NGL )," AFFILIATION="γραπτώς">
<SPEAKER ID="98" LANGUAGE="" NAME="" AFFILIATION="">
<SPEAKER ID="99" LANGUAGE="IT" NAME="Battilocchio (NI )," AFFILIATION="γραπτώς">
<P>
    Η Ευρωπαϊκή Ένωση είναι ο μεγαλύτερος δωρητής παγκοσμίως. Η παγκόσμια βοήθεια για την καταπολέμηση του AIDS έχει τριπλασιαστεί τα τελευταία τρία χρόνια. Μολαταύτα, τα στοιχεία της τελευταίας έκθεσης της ΠΟΥ είναι αποκαρδιωτικά, ενώ η φτώχεια εντείνεται.
<P>
Το AIDS δεν είναι μια μακρινή πραγματικότητα. Το 2004 σημειώθηκε εντυπωσιακή αύξηση του αριθμού κρουσμάτων στη Ρωσία και στην Ουκρανία, τους νέους μας γείτονες. Τα κοινωνικά προβλήματα που προκαλεί η μείωση του ενεργού πληθυσμού δημιουργούν φτώχεια, εντάσεις και συγκρούσεις. Κατά συνέπεια, η διεξαγωγή αυτού του αγώνα είναι και προς το δικό μας συμφέρον, στο όνομα της σταθερότητας που αντιπροσωπεύει η Ένωσή μας. 
<SPEAKER ID="100" LANGUAGE="PT" NAME="Figueiredo (GUE/NGL )," AFFILIATION="γραπτώς">
<P>
- Προτρέπει την Επιτροπή και τα κράτη μέλη να προσφέρουν στο Παγκόσμιο Ταμείο για την Καταπολέμηση του AIDS, της φυματίωσης και της ελονοσίας συνεισφορά τουλάχιστον 1 δισ. ευρώ σε μόνιμη βάση·
<P>
- Προτρέπει την ευρωπαϊκή φαρμακευτική βιομηχανία να αφιερώσει σημαντικό μερίδιο των πόρων της σε αντιλοιμώδη φάρμακα και άλλα βασικά φάρμακα· ζητά, για παράδειγμα από τη Sanofi-Aventis, τον μεγαλύτερο ευρωπαϊκό φαρμακευτικό όμιλο, να ξεκινήσει τις έρευνες για αυτήν την ασθένεια, αντί να διασκορπίζει την ομάδα έμπειρων ερευνητών που διαθέτει σε αυτόν τον τομέα·
<SPEAKER ID="101" LANGUAGE="SV" NAME="Lundgren και Wohlin (IND/DEM )," AFFILIATION="γραπτώς">
<P>
   . Ο παγκόσμιος αγώνας κατά του HIV/AIDS είναι ένα πολύ πιεστικό ζήτημα που απαιτεί πλήρη διεθνή δέσμευση. Παρόλα αυτά, πιστεύουμε ότι δεν πρέπει να χειριστούμε το ζήτημα του HIV/AIDS στο πλαίσιο της ευρωπαϊκής συνεργασίας. Πιστεύουμε ότι ο αγώνας κατά του HIV/AIDS θα πρέπει να διεξάγεται από τα μεμονωμένα κράτη μέλη της ΕΕ, καθώς και στο πλαίσιο του Παγκόσμιου Οργανισμού Υγείας (ή ΠΟΕ).
<SPEAKER ID="102" LANGUAGE="PT" NAME="Queiró (PPE-DE )," AFFILIATION="γραπτώς">
<P>
   . Η χωρίς τέλος εξάπλωση του HIV/AIDS είναι αιτία μεγάλης ανησυχίας για όλους μας. Οι προσπάθειες που καταβάλλονται, για πολλά χρόνια, παρακωλύονται από μια μεταβαλλόμενη κατάσταση, η οποία έχει επηρεάσει διάφορα, και συνεχώς μεταβαλλόμενα, τμήματα του πληθυσμού. Αυτό ισχύει για την Ευρώπη και, ακόμα περισσότερο, για τον υπόλοιπο κόσμο, κυρίως την Αφρική, όπου αποτελεί μάστιγα τεραστίων διαστάσεων.
<SPEAKER ID="103" LANGUAGE="" NAME="Τούσσας (GUE/NGL )," AFFILIATION="γραπτώς">
<P>
   . – Μέχρι να ολοκληρωθεί η σημερινή συζήτηση για το aids, χιλιάδες άνθρωποι θα έχουν πεθάνει ενώ πολλοί από αυτούς μπορεί να είχαν ζήσει εάν οι μεγάλες φαρμακοβιομηχανίες δεν είχαν “μπλοκάρει” τη διαδικασία παραγωγής και εισαγωγής φαρμάκων κατά του ιού, προκειμένου να μην σπάσει το μονοπώλιο και μειωθούν τα κέρδη τους. Τα “αντίγραφα” φαρμάκων μπορούν να λειτουργήσουν ανακουφιστικά, όπως μαρτυρά το παράδειγμα της Βραζιλίας, που παράγοντάς τα και ρίχνοντας τις τιμές κατά 79%, μείωσε τη θνησιμότητα από aids κατά 50%.
<P>
Τα στοιχεία συγκλονιστικά: στην Αφρική, μόνο ένας στους εκατό Αφρικανούς καλύπτει τα έξοδα φαρμακευτικής αγωγής. Στη Ζάμπια μία στις τρεις εγκύους προσβάλλεται από aids. 8200 άτομα πεθαίνουν καθημερινά.
<SPEAKER ID="104" LANGUAGE="" NAME="Πρόεδρος." AFFILIATION="(Η συνεδρίαση λήγει στις 11.50)">
