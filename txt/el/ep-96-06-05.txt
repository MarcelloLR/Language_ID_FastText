<CHAPTER ID=1>
Eπανάληψη της συνόδου
<SPEAKER ID=1 NAME="Πρόεδρος">
Kηρύσσω την επανάληψη της συνόδου του Eυρωπαϊκού Kοινοβουλίου που είχε διακοπεί την Παρασκευή 24 Mαΐου 1996.

<SPEAKER ID=2 LANGUAGE="NL" NAME="Martens">
Κύριε Πρόεδρε, θα ήθελα να αναφερθώ στον Κανονισμό και συγκεκριμένα στο άρθρο 5. Μετά τον τερματισμό των εργασιών της περιόδου συνόδου στο Στρασβούργο, το πρακτορείο ειδήσεων Belga μετέδωσε μέσω τηλεαντιγραφέα μία είδηση υπό τον τίτλο «οι Ευρωβουλευτές δεν επιθυμούν να υπάρξουν περικοπές στις αποζημιώσεις τους», στην οποία, μεταξύ άλλων, υποστηρίζονταν: αυτή τη στιγμή οι ευρωβουλευτές λαμβάνουν μία κατ' αποκοπή αποζημίωση για έξοδα ταξιδίου. Ένας Έλληνας ή Φινλανδός ευρωβουλευτής λαμβάνει π.χ. αυτόματα μια υψηλή αποζημίωση για έξοδα ταξιδίου, που αντιστοιχεί στην τιμή της «επιχειρηματικής θέσης», εφόσον αυτός ή αυτή παρευρίσκεται στις συνεδριάσεις στις Βρυξέλλες ή στο Στρασβούργο. Εν προκειμένω δεν εξετάζεται εάν οι βουλευτές ταξιδεύουν όντως κατ' αυτό τον τρόπο μετ' επιστροφής στις χώρες τους ή καρπούνται οι ίδιοι τα χρήματα αυτά ταξιδεύοντας με φθηνότερο τρόπο. Οι συνάδελφοί μας Aelvoet και Lannoye προέβησαν επίσης σε δηλώσεις με το ίδιο πνεύμα εν προκειμένω, οι οποίες σχολιάστηκαν ευρύτατα από τον βελγικό Τύπο.
<P>
Σύμφωνα με το άρθρο 5 του Κανονισμού, το Προεδρείο ρυθμίζει τα της πληρωμής των εξόδων και την αποζημίωση των βουλευτών. Σύμφωνα με το άρθρο 4 της εν λόγω ρύθμισης, καθορίζεται, μεταξύ άλλων, ότι, πρώτον, οι βουλευτές δικαιούνται την κατ' αποκοπήν αποζημίωση που καθορίζεται στο άρθρο 1, παράγραφος 1, για ένα μόνο ταξίδι μετ' επιστροφής εβδομαδιαίως. Δεύτερον, σε περίπτωση που ένας βουλευτής πραγματοποιήσει περισσότερα από ένα ταξίδια μετ' επιστροφής μέσα σε μία εβδομάδα εργασίας, τότε αυτός λαμβάνει αποζημίωση για τις πραγματικές δαπάνες ταξιδίου που πραγματοποίησε. Η αποζημίωση αυτή καταβάλλεται βάσει ενός αεροπορικού εισιτηρίου ή ενός σιδηροδρομικού εισιτηρίου πρώτης θέσης, με την προσκόμιση των εν λόγω εισιτηρίων στην υπηρεσία που είναι αρμόδια για την αποζημίωση των βουλευτών. Ταξίδια που πραγματοποιούνται με αυτοκίνητο αποζημιώνονται βάσει του αντιστοίχου σιδηροδρομικού εισιτηρίου πρώτης θέσεως.
<P>
Σας ερωτώ, κύριε Πρόεδρε, εάν οι διατάξεις του άρθρου 4 της εν λόγω ρύθμισης περί εξόδων και αποζημιώσεων των βουλευτών, τηρούνται.

<SPEAKER ID=3 NAME="Πρόεδρος">
Συνάδελφε κύριε Martens, φυσικά και έχω ενημερωθεί για τις παρατηρήσεις και τις δημόσιες δηλώσεις συναδέλφων, σχετικά με την πρακτική που ακολουθείται στην πληρωμή των εξόδων και των αποζημιώσεων των βουλευτών. Σας λέω πως εδώ εφαρμόζονται πλήρως και εξ ολοκλήρου τα άρθρα 4 και 5 του Kανονισμού. Eκτός τούτου, πρόσφατα αποφάσισε το Προεδρείο να καταβάλονται τα έξοδα ταξιδιού σε βουλευτές, μόνον αν αυτοί συμμετείχαν πραγματικά σε συνεδριάσεις, και όχι βάσει μιας προσωπικά υπογεγραμμένης δήλωσής τους ότι πράγματι πραγματοποίησαν το ταξίδι. Tο Προεδρείο είναι πρόθυμο να εξετάσει προτάσεις για να γίνουν ακόμη πιο αυστηροί οι έλεγχοι.
<P>
Aλλά, κυρίες και κύριοι συνάδελφοι, αν έχετε συγκεκριμένες αποδείξεις ότι δεν τηρούνται οι κανόνες του Kανονισμού, τότε θα πρέπει να μου τις προσκομίζετε, ώστε να έχω τη δυνατότητα να ερευνήσω κανονικά τις κατηγορίες. Δεν θεωρώ επιβοηθητικές τις κατηγορίες κατ' αποκοπήν, οι οποίες δυσφημούν στην κοινή γνώμη, όχι μόνο μεμονωμένους βουλευτές, αλλά κι ολόκληρο το Σώμα.
<P>
(Xειροκροτήματα)

<SPEAKER ID=4 NAME="Aelvoet">
Πρόεδρε, επί ενός προσωπικού θέματος. Αναφέρθηκε το όνομά μου και επιθυμώ να αντιδράσω εν προκειμένω.

<SPEAKER ID=5 LANGUAGE="NL" NAME="Wijsenbeek">
Σας διαβάζω το άρθρο 6 της Συνθήκης. Στο άρθρο αυτό αναφέρεται συγκεκριμένα: εντός του πεδίου εφαρμογής της παρούσας Συνθήκης και με την επιφύλαξη των ειδικών διατάξεών της, απαγορεύεται κάθε διάκριση λόγω ιθαγένειας. Κύριε Πρόεδρε, θεωρείται ότι το έργο μου είναι διαφορετικό από εκείνο του γείτονά μου του κ. Giansily; Θεωρείται ότι εκτελώ διαφορετικό έργο από τους άλλους 625 συναδέλφους μου; Το Προεδρείο θα πρέπει να έχει το θάρρος να θεσπίσει μία κοινή ρύθμιση για όλους τους βουλευτές του Κοινοβουλίου και τότε, κύριε Πρόεδρε, όλες οι παρεμβάσεις όπως αυτή την οποία πραγματοποίησε προ ολίγου ο κ. Martens, θα είναι περιττές. Όμως δεν έχετε το θάρρος για να πράξετε κάτι τέτοιο. Έχουν υποβληθεί τρεις φορές προτάσεις εν προκειμένω τόσο από την Επιτροπή Κανονισμού όσο και από άλλους βουλευτές και το Προεδρείο ποτέ δεν ανέλαβε τις ευθύνες του εν προκειμένω. Θα πρέπει να εφαρμόσετε τις διατάξεις του άρθρου 6 της Συνθήκης.
<P>
(Χειροκροτήματα)

<SPEAKER ID=6 NAME="Πρόεδρος">
Kύριε συνάδελφε, θα ήθελα να επισημάνω σ' εσάς και σ' όλους τους υπόλοιπους συναδέλφους ότι το Προεδρείο, συναισθανόμενο την πολιτική του ευθύνη, πήρε την απόφαση την οποία σας ανέφερα. Σε περίπτωση που δε συμφωνείτε μ' αυτή, τότε κάθε πολιτική ομάδα και κάθε βουλευτής είναι ελεύθερος να κάνει ανάλογες προτάσεις στο Προεδρείο και σας εγγυώμαι πως εμείς θα τις εξετάσουμε.

<CHAPTER ID=2>
Έγκριση των συνοπτικών πρακτικών
<SPEAKER ID=7 NAME="Πρόεδρος">
Tα συνοπτικά πρακτικά της τελευταίας συνεδρίασης έχουν διανεμηθεί.
<P>
Yπάρχουν παρατηρήσεις;

<SPEAKER ID=8 LANGUAGE="DE" NAME="Malangrι">
Kύριε Πρόεδρε, στον κατάλογο παρουσίας των συνοπτικών πρακτικών δεν αναφέρεται το όνομά μου, παρόλο που ήμουν παρών. Mπορείτε να το ελέγξετε βλέποντας τους καταλόγους των ονομαστικών ψηφοφοριών. Παρακαλώ να γίνει η ανάλογη συμπλήρωση.

<SPEAKER ID=9 NAME="Πρόεδρος">
Θα το διορθώσουμε, κύριε συνάδελφε.
<P>
(Tο Σώμα εγκρίνει τα συνοπτικά πρακτικά)

<SPEAKER ID=10 LANGUAGE="NL" NAME="Aelvoet">
Κύριε Πρόεδρε, ζητώ το λόγο βάσει του άρθρου 108 του Κανονισμού σύμφωνα με το οποίο κάθε βουλευτής έχει δικαίωμα να ζητήσει το λόγο για προσωπικό ζήτημα. Κανονικά, η περίοδος στην οποία έχει αυτό το δικαίωμα είναι εκείνη η οποία ακολουθεί μετά από την ολοκλήρωση της συζήτησης επί του θέματος της ημερήσιας διάταξης που συζητείται. Το θέμα της ημερήσιας διάταξης το οποίο συζητούσαμε ήταν η παρέμβαση του κ. Martens ο οποίος αναφέρθηκε στην είδηση που μετέδωσε το πρακτορείο Belga καθώς και σε ορισμένες δηλώσεις. Βάσει του άρθρου 108 του Κανονισμού, έχω το δικαίωμα να αντιδράσω σε παρατηρήσεις οι οποίες αφορούσαν εμένα προσωπικά. Η απάντησή μου εν προκειμένω είναι η ακόλουθη. Η Ομάδα των Πρασίνων δεν εξέδωσε καμία ανακοίνωση Τύπου με αφορμή την τροπολογία την οποία είχαμε υποβάλει και στην οποία, μεταξύ άλλων, προτείναμε να θεσπιστεί μία διαφορετική ρύθμιση όσον αφορά την αποζημίωση ταξιδίου των βουλευτών. Η δήλωση την οποία πραγματοποίησα καθώς και εκείνη του κ. Paul Lannoye, ήταν ορθές και σχετίζονταν με το σύστημα που ισχύει επί του παρόντος. Εμείς απλώς προτείναμε ένα άλλο σύστημα. Θεωρώ ότι δεν είναι ορθό το γεγονός ότι ο κ. Martens συνδέει τα ονόματά μας με την είδηση που μετέδωσε το πρακτορείο Belga, η οποία, εν μέρει, δεν είναι σωστή.

<CHAPTER ID=3>
Καλωσόρισμα
<SPEAKER ID=11 NAME="Πρόεδρος">
Πριν προχωρήσουμε στο επόμενο θέμα της ημερήσιας διάταξης, έχω τη χαρά να καλωσορίσω στα θεωρεία των επισήμων την Yπουργό Περιβάλλοντος και Γεωργίας του κρατιδίου της Bόρειας Pηνανίας-Bεστφαλίας, στην Oμοσπονδιακή Δημοκρατία της Γερμανίας, κ. Barbel Hφhn. Kαλώς ορίσατε με τηn αντιπροσωπεία σας.
<P>
(Xειροκροτήματα)

<CHAPTER ID=4>
Eπείγοντα πολιτικά θέματα
<SPEAKER ID=12 NAME="Πρόεδρος">
H ημερήσια διάταξη προβλέπει την ανακοίνωση της Eπιτροπής επί επειγόντων και σημαντικών πολιτικών θεμάτων.
<P>
Πριν δώσω το λόγο στον κ. Σαντέρ θα ήθελα να σας επισημάνω και πάλι τους κανόνες. Mετά τη δήλωση της Eπιτροπής μπορούν να υποβληθούν ερωτήσεις. Kάθε ερωτών θα έχει στη διάθεσή του ένα λεπτό και θα προσέξω να μην γίνεται υπέρβαση του χρόνου αυτού, λόγω της πληθώρας των ερωτήσεων που θα υποβληθούν.

<SPEAKER ID=13 NAME="Santer">
Κύριε Πρόεδρε, κυρίες και κύριοι βουλευτές, θα σας μιλήσω σήμερα για ένα ζήτημα ύψιστης προτεραιότητας για την Ένωσή μας, την καταπολέμηση της ανεργίας. Ειδικότερα, θα ήθελα να σας παρουσιάσω σήμερα την ανακοίνωση που εξέδωσε σήμερα το πρωί η Επιτροπή, η οποία έχει ως στόχο τη συγκεκριμενοποίηση των απόψεων που σας είχα παρουσιάσει την 31η του παρελθόντος Ιανουαρίου στο πλαίσιο του Ευρωπαϊκού Συμφώνου για την Απασχόληση.
<P>
Ωστόσο, προτού προσεγγίσω το ζήτημα αυτό, πιστεύω ότι είναι χρέος μου, λόγω του εντόνως επίκαιρου χαρακτήρα του θέματος, να σας ενημερώσω για την απόφαση αρχής που έλαβε σήμερα το πρωί η Επιτροπή σχετικά με την υπόθεση της σπογγώδους εγκεφαλοπάθειας των βοοειδών, την κοινώς λεγόμενη υπόθεση των «τρελών αγελάδων».
<P>
Όπως γνωρίζετε, το Συμβούλιο Υπουργών Γεωργίας δεν μπόρεσε να λάβει απόφαση επί της πρότασης της Επιτροπής να αρθεί η απαγόρευση των βρετανικών εξαγωγών ζελατίνης, λίπους και σπέρματος. Πράγματι, δεν επετεύχθη ούτε η απαιτούμενη ειδική πλειοψηφία του Συμβουλίου για να εγκριθεί η πρόταση ούτε απλή πλειοψηφία για να απορριφθεί. Σύμφωνα με τους κανόνες της επιτροπολογίας, η Επιτροπή είναι τώρα αρμόδια να λάβει απόφαση βάσει της πρότασης που υπέβαλε η ίδια πριν από αρκετές εβδομάδες, δηλαδή πολύ πριν τη βρετανική πολιτική μη συνεργασίας. Τούτο και έπραξε η Επιτροπή σήμερα το πρωί, πιστή στη σταθερή γραμμή που ακολούθησε από την αρχή της κρίσης αυτής.
<P>
Η απόφαση της Επιτροπής βασίζεται απόλυτα και αποκλειστικά σε επιστημονικά δεδομένα που εγγυώνται την προστασία της υγείας και δεν έχει καμία σχέση με τη δυσμενή πολιτική εξέλιξη της οποίας υπήρξαμε θύματα εδώ και λίγο καιρό και στην οποία θα επανέλθω.
<P>
Υπογραμμίζω ότι η απόφαση που έλαβε σήμερα το πρωί η Επιτροπή αποτελεί απόφαση αρχής, δεδομένου ότι η περίοδος κατά την οποία το Συμβούλιο έχει τη δυνατότητα να αποφανθεί επί του θέματος εκπνέει την προσεχή Κυριακή. Συνεπώς, η επίσημη απόφαση της Επιτροπής μπορεί να ισχύσει μόνο αμέσως μετά, δηλαδή στις 10 του επόμενου Ιουνίου. Όσον αφορά την εφαρμογή της απόφασης, σας υπενθυμίζω ότι πρέπει να πληρούνται ορισμένες πολύ αυστηρές προϋποθέσεις για να διασφαλισθεί η προστασία της υγείας. Οι προϋποθέσεις αυτές αφορούν τις μεθόδους παραγωγής, ελέγχου, εποπτείας και προσδιορισμού των επιχειρήσεων στις οποίες χορηγείται άδεια εξαγωγών. Από τη στιγμή που οι βρετανικές αρχές θεσπίσουν τις απαιτούμενες διατάξεις και η Επιτροπή ελέγξει την αποτελεσματικότητά τους, η μερική κατάργηση της απαγόρευσης θα είναι γεγονός.
<P>
Κατ'αυτόν τον τρόπο η Επιτροπή ανέλαβε τις ευθύνες της. Θα εξακολουθήσει να πράττει το ίδιο με σκοπό να επιτύχει το ταχύτερο δυνατό την επαναφορά του εμπορίου βοείου κρέατος με το Ηνωμένο Βασίλειο στον κανονικό του ρυθμό. Ωστόσο, αναμφίβολα, οι βρετανικές αρχές φέρουν την κύρια ευθύνη ώστε να μπορέσει η Ένωση στο Σύνολό της - διότι είναι ένα πρόβλημα της Ένωσης και όχι αποκλειστικά του Ηνωμένου Βασιλείου - να προβεί στην επαναφορά αυτή.
<P>
Απηύθυνα το μήνυμα αυτό εχθές, κατά τις συνομιλίες που είχα με τους βρετανούς Υπουργούς Εξωτερικών και Γεωργίας, κ.κ. Rifkind και Hogg. Η συνάντηση ήταν εποικοδομητική υπό την έννοια ότι για πρώτη φορά τέθηκαν στο τραπέζι από βρετανικής πλευράς τα στοιχεία που επιτρέπουν την κατάρτιση ενός προγράμματος-πλαισίου, το οποίο θα αποκαταστήσει, βήμαβήμα, την εμπιστοσύνη των καταναλωτών, θα σταθεροποιήσει την αγορά και, κατά συνέπεια, θα δημιουργήσει τις προϋποθέσεις που είναι αναγκαίες για την επαναφορά των συναλλαγών στον κανονικό τους ρυθμό. Συμφωνήσαμε ότι ο Επίτροπος, κ. Fischler και οι εμπειρογνώμονες της Γενικής του Διεύθυνσης θα διατηρήσουν στενή επαφή με τις βρετανικές αρχές για να συγκεκριμενοποιήσουν τα διάφορα στοιχεία και ελπίζω ολόψυχα αυτή η διαδικασία να οδηγήσει γρήγορα σε εξεύρεση λύσεων.
<P>
Όμως, όταν αναφερόμαστε σε επαναφορά της αγοράς στον κανονικό της ρυθμό δεν μπορούμε να παραγνωρίζουμε την εξαιρετικά σοβαρή κατάσταση που επικρατεί σήμερα στο Συμβούλιο εξαιτίας της απροκάλυπτης και σκόπιμης πολιτικής παρακώλυσης εκ μέρους του Ηνωμένου Βασιλείου. Η Επιτροπή συζήτησε σήμερα ενδελεχώς επ'αυτού. Εκφράζει τη μεγάλη ανησυχία της προ των προσκομμάτων που έχουν δημιουργηθεί κατ'αυτόν τον τρόπο στην εύρυθμη λειτουργία των θεσμών μας. Παρόμοιες συμπεριφορές δεν έχουν θέση σε μία Ένωση που βασίζεται στο δίκαιο και την αλληλεγγύη, που είναι εξ ορισμού αμοιβαία.
<P>
(Χειροκροτήματα) Παρόμοιες συμπεριφορές είναι αντίθετες τόσο στο πνεύμα, όσο και στο γράμμα της Συνθήκης. Ας μου επιτραπεί, κυρίες και κύριοι, να επικαλεσθώ το άρθρο 5 της Συνθήκης, το οποίο ορίζει ότι:
<P>
»Τα κράτη μέλη λαμβάνουν κάθε γενικό ή ειδικό μέτρο κατάλληλο να εξασφαλίσει την εκπλήρωση των υποχρεώσεων που απορρέουν από την παρούσα Συνθήκη ή προκύπτουν από πράξεις των οργάνων της Κοινότητας. Διευκολύνουν την Κοινότητα στην εκτέλεση της αποστολής της. Απέχουν από κάθε μέτρο που δύναται να θέσει σε κύνδυνο την πραγματοποίηση των σκοπών της Συνθήκης».
<P>
Παρόμοιες συμπεριφορές δεν οφελούν κανέναν. Οδηγούν σε παράλογες καταστάσεις, όπως στην περίπτωση του Ηνωμένου Βασιλείου το οποίο παρεμποδίζει τη λήψη αποφάσεων που αποτελούσαν πάντοτε προτεραιότητες αυτής της χώρας: καταπολέμηση της απάτης, απλοποίηση της κοινοτικής νομοθεσίας, καταπολέμηση του ρατσισμού.
<P>
Είναι λοιπόν καθήκον της Επιτροπής να απευθύνει έντονο διάβημα προς τις βρετανικές αρχές, ώστε να εγκαταλείψουν την πολιτική αυτή και να επιτρέψουν στα θεσμικά όργανα να επιτελέσουν το έργο τους.
<P>
(Χειροκροτήματα) Η Επιτροπή έχει αναλάβει τις ευθύνες της αίροντας μερικώς την απαγόρευση των εξαγωγών και αναμένει εκ μέρους του Ηνωμένου Βασιλείου άμεση αποκλιμάκωση της έντασης που δημιουργεί η στάση του. Εάν δεν υπάρξει αποκλιμάκωση, υπάρχει κίνδυνος να πληγεί σοβαρά η περαιτέρω εργασία επί ενός γενικού πλαισίου συνεργασίας για την επίτευξη αποτελεσματικής καταπολέμησης της σπογγώδους εγκεφαλοπάθειας των βοοειδών και, κατά συνέπεια, της μεταγενέστερης άρσης της απαγόρευσης των εξαγωγών.
<P>
Όμως, κύριε Πρόεδρε, κυρίες και κύριοι βουλευτές, δεν έχω την πρόθεση να προκαταλάβω την αυριανή σας συζήτηση επί της ουσίας σχετικά με το εν λόγω θέμα. Η Επιτροπή θα συμμετάσχει στη συζήτηση αυτή διά του Επιτρόπου κ. Fischler και θα παράσχει όλες τις συμπληρωματικές πληροφορίες που θα ζητηθούν.
<P>
Επιτρέψτε μου τώρα να προσεγγίσω το κύριο θέμα της σημερινής μου παρέμβασης, το οποίο, όπως πιστεύω, έχει αποφασιστική σημασία για το μέλλον της Ευρώπης. Ομιλώ περί της απασχόλησης.
<P>
Σήμερα το πρωί η Επιτροπή συζήτησε ενδελεχώς τις απόψεις της σχετικά με την απασχόληση. Βρίσκομαι λοιπόν στην ευτυχή θέση να σας παρουσιάσω τώρα την ανακοίνωσή μας με τίτλο «Δράση για την απασχόληση στην Ευρώπη - Σύμφωνο Εμπιστοσύνσης».
<P>
Ποια είναι η προσέγγισή μας; Κατ'αρχάς, η Ένωση πρέπει να αναγάγει την απασχόληση σε υπόθεση κοινού ενδιαφέροντος. Είναι επιτακτική ανάγκη να δράσουμε, διότι, προ των συντριπτικών αριθμών της ανεργίας, η έλλειψη δράσης αποτελεί το μέγιστο κίνδυνο. Πώς να δημιουργήσουμε την Ευρώπη, όταν, από την άλλη πλευρά, ο κοινωνικός ιστός αποσυντίθεται; Η ανεργία δεν αποτελεί μόνο οικονομική πρόκληση, αλλά και κοινωνική και ηθική πρόκληση. Δεν θα πραγματοποιήσουμε άλμα δημιουργικότητας και δυναμισμού για να διατηρήσουμε το βιοτικό μας επίπεδο σε έναν ανοικτό κόσμο, εάν, παράλληλα, το 15 % έως 20 % των συμπολιτών μας παραμένει εκτός παιχνιδιού.
<P>
Πρέπει λοιπόν να δράσουμε. Όμως, με ποιον τρόπο; Το Σύμφωνο που προτείνουμε σήμερα αποτελεί συλλογική προσπάθεια στην οποία εμπλέκονται οι δημόσιες αρχές και οι κοινωνικοί εταίροι καθορίζοντας τις εκατέρωθεν δεσμεύσεις στο πλαίσιο μίας ολοκληρωμένης και συντονισμένης στρατηγικής, όπου καθένας οφείλει να αναλάβει τις ευθύνες που του αναλογούν. Καθένας οφείλει να αναλάβει συγκεκριμένες δεσμεύσεις στο επίπεδό του.
<P>
Μπορούμε να ξεκινήσουμε από μία διαπίστωση: η στρατηγική που αναπτύσσεται στη Λευκή Βίβλο για την ανάπτυξη, την ανταγωνιστικότητα και την απασχόληση του 1993 είναι καλή, αλλά η εφαρμογή της πρέπει να βελτιωθεί. Για να επιτευχθεί τούτο, το Σύμφωνο καθορίζει έναν τριπλό στόχο: κινητοποίηση όλων των ενδιαφερομένων φορέων στο πλαίσιο μίας πραγματικής στρατηγικής για την απασχόληση, καλύτερη αξιοποίηση της πολλαπλασιαστικής ευρωπαϊκής ισχύος και ένταξη της καταπολέμησης της ανεργίας σε μία μεσοπρόθεσμη και μακροπρόθεσμη θέαση της κοινωνίας.
<P>
Τα κατά περίπτωση μέτρα είναι αξιέπαινα, πλην όμως αναποτελεσματικά ή κοινωνικά μη αποδεκτά. Οι πολίτες, από την πλευρά τους, προσδοκούν από τις κυβερνήσεις να προπορεύονται των αλλαγών και να σχεδιάζουν την κοινωνία του αύριο. Στο πλαίσιο αυτό, η Ευρώπη διαθέτει σημαντικά πλεονεκτήματα, αλλά το δυναμικό της διαδικασίας ολοκλήρωσης δεν έχει ακόμη χρησιμοποιηθεί κατά τον καλύτερο τρόπο. Τούτο ισχύει σε μακροοικονομικό επίπεδο, για την εσωτερική αγορά, τα συστήματα απασχόλησης και τις ευρωπαϊκές διαρθρωτικές πολιτικές, τους τέσσερις τομείς που διαμορφώνουν το πλαίσιο στο οποίο εφαρμόζεται το προτεινόμενο από την Επιτροπή Σύμφωνο εμπιστοσύνσης.
<P>
Θα αναφερθώ εν συντομία σε καθέναν από τους αναωτέρω τομείς.
<P>
Κατ'αρχάς για το μακροοικονομικό πλαίσιο. Για τη δημιουργία θέσεων εργασίας απαραίτητη είναι η ανάπτυξη, αλλά όχι οποιαδήποτε ανάπτυξη. Πρέπει να είναι βιώσιμη και να βασίζεται σε νομισματική σταθερότητα και υγιή δημοσιονομική πολιτική. Υπ'αυτή την έννοια, το ενιαίο νόμισμα είναι σύμμαχος των μελλοντικών γενεών. Σήμερα υπάρχει ευρεία συναίνεση μεταξύ των πολιτικών αρχών και των κοινωνικών εταίρων επί της ακολουθητέας πορείας. Πρέπει λοιπόν να διατηρήσουμε την πορεία που έχει χαραχθεί, αλλά, ταυτόχρονα, να αναπτύξουμε κάποιες προσπάθειες ώστε να ενισχύσουμε και να βελτιώσουμε τη στρατηγική. Κατ'αυτόν τον τρόπο, πρέπει να ενισχύσουμε την προσπάθεια δημοσιονομικής σταθεροποίησης και τούτο κατά τρόπο ευνοϊκό για την απασχόληση. Η προσπάθεια αυτή εμπίπτει προφανώς στην εθνική αρμοδιότητα.
<P>
Ωστόσο, η Επιτροπή εκτιμά ότι η σταθερότητα πρέπει να καθοδηγείται από τρεις αρχές. Η περιστολή των δαπανών είναι προτιμότερη από την αύξηση των φόρων. Πρέπει να ευνοηθούν ενεργητικά μέτρα για την απασχόληση, αντί παθητικών δαπανών για επιδόματα ανεργίας. Ο φόρος επί της εργασίας αυξήθηκε κατά 20 % μεταξύ 1980 και 1993, ενώ ο φόρος επί των λοιπών συντελεστών της παραγωγής μειώθηκε κατά 10 %. Πρέπει να διορθωθεί αυτή η τάση που δρα σε βάρος της απασχόλησης. Το έχω ήδη πει, το ενιαίο νόμισμα είναι σύμμαχος των μελλοντικών γενεών και τούτο κυρίως μέσω των προγραμμάτων σύγκλισης και του ήδη ορατού αποτελέσματος εξυγίανσης που έχουν αυτά. Όμως, τα κράτη μέλη πρέπει να εκσυγχρονίσουν τα προγράμματά τους και να αναδείξουν τη συνοχή μεταξύ των εθνικών μέτρων για τη σύγκλιση και την προώθηση της απασχόλησης. Πρέπει, περαιτέρω, η συνοχή να εκτιμάται στο επίπεδο της Ευρωπαϊκής Ένωσης και το Συμβούλιο να μπορεί να εκδίδει περισσότερο εξειδικευμένες συστάσεις στο πλαίσιο των μεγάλων κατευθύνσεων της οικονομικής πολιτικής.
<P>
Οι κατευθύνσεις που παρέθεσα στοχεύουν επίσης στην ενίσχυση της ανταγωνιστικότητάς μας. Έχουμε ένα ακόμη πλεονέκτημα για την ανταγωνιστικότητα: την εσωτερική αγορά. Οφείλουμε να εκμεταλλευτούμε πλήρως και στο έπακρο τις δυνατότητές της.
<P>
Και ας είμαστε ειλικρινείς: η εσωτερική αγορά παραμένει ατελώς ή άνισα υλοποιημένη. Είναι καιρός να την ολοκληρώσουμε. Πάρα πολλά θέματα παραμένουν προ πολλού ανοιχτά και πάρα πολλά εμπόδια συνεχίζουν να δυσχεραίνουν τη δράση των επιχειρήσεων. Ταυτόχρονα, τα οφέλη της εσωτερικής αγοράς είναι άνισα κατανεμημένα. Οι μικρομεσαίες επιχειρήσεις δυσκολεύονται περισσότερο από τις μεγάλες επιχειρήσεις να εκμεταλλευτούν όλες τις δυνατότητές της.
<P>
Η Επιτροπή προτείνει ως εκ τούτου τη δράση σε τέσσερις κατευθύνσεις: ολοκλήρωση και καλύτερη υλοποίηση της εσωτερικής αγοράς, βελτίωση του γενικού ανταγωνιστικού περιβάλλοντος της Ευρώπης, μεγαλύτερη βοήθεια προς τις μικρομεσαίες επιχειρήσεις, βελτίωση της πρόσβασης των επιχειρήσεών μας στη διεθνή αγορά.
<P>
Για να είμαστε σαφείς, ορισμένα πράγματα πρέπει να έχουν γίνει προ του τέλους του 1996. Τρία μέτρα πρώτης προτεραιότητας καθυστερούν πολλά χρόνια: η νομική προσωπικότητα της ευρωπαϊκής εταιρείας, η απουσία της οποίας -σύμφωνα με την έκθεση Ciampi κοστίζει 30 δισ. ECU το χρόνο στην ευρωπαϊκή οικονομία. Δεύτερον, το νομικό πλαίσιο για τις ανακαλύψεις της βιοτεχνολογίας, η απουσία του οποίου αποτρέπει την επενδυτική δραστηριότητα σε αυτόν τον τομέα αιχμής. Τέλος, η εσωτερική αγορά ηλεκτρικής ενέργειας, η απουσία της οποίας μας δημιουργεί σοβαρά ανταγωνιστικά μειονεκτήματα.
<P>
Τα ανωτέρω μέτρα πρέπει να ληφθούν προ του τέλους του 1996. Ωστόσο, δεν αρκεί η έκδοση οδηγιών. Οι οδηγίες αυτές πρέπει επίσης να μεταφερθούν με εθνικούς νόμους και να εφαρμοσθούν ως τέτοιοι. Όμως, η κατάσταση είναι ιδιαιτέρως ανησυχητική σε ορισμένους τομείς-κλειδιά. Ελπίζω ότι όλα τα ενδιαφερόμενα κράτη μέλη θα δεσμευθούν να καταθέσουν στα Κοινοβούλιά τους προ του τέλους του 1996 τα κείμενα μεταφοράς αυτών των οδηγιών για τους τομείς των δημοσίων συμβάσεων, των επενδυτικών υπηρεσιών, των ασφαλειών, της πνευματικής ιδιοκτησίας και του εταιρικού δικαίου.
<P>
Οι διοικητικές και κανονιστικές υποχρεώσεις που εξακολουθούν να υφίστανται στην Ευρώπη κοστίζουν, ιδίως στις μικρομεσαίες επιχειρήσεις, άνω των 100 δισ. ECU ετησίως. Αναλάβαμε μία πρωτοβουλία που στοχεύει στην απλοποίηση της νομοθεσίας. Θα την επεκτείνουμε.
<P>
Πόσες φορές δεν υπογραμμίστηκε στο υψηλότερο επίπεδο ότι η ολοκλήρωση των υποδομών μας είναι βασική για την ενίσχυση της ανταγωνιστικότητάς μας; Πόσες φορές οι αρχηγοί κρατών και κυβερνήσεων δεν εγκωμίασαν τα διευρωπαϊκά δίκτυα; Ζητώ λοιπόν τα ωραία λόγια να μετατραπούν σε πράξεις και να ληφθεί απόφαση, άπαξ και διά παντός, επί των προτάσεων συμπληρωματικών χρηματοδοτήσεων που έχει υποβάλει η Επιτροπή.
<P>
Όπως έχω ήδη αναφέρει, πρέπει να βοηθήσουμε περισσότερο τις επιχειρήσεις, ιδιαίτερα δε τις μικρομεσαίες επιχειρήσεις. Η έκδοση, προ του τέλους του έτους, του νέου προγράμματος δράσης για τις μικρομεσαίες επιχειρήσεις θα έδειχνε ότι οι κυβερνήσεις μας επιδιώκουν σοβαρά αυτό το στόχο. Εξάλλου, το ύψος των κρατικών ενισχύσεων στην Ευρωπαϊκή Ένωση ανέρχεται σε πολλές δεκάδες δισεκατομμύρια Ecu το χρόνο. Πρέπει να επανεξετάσουμε με ποιον τρόπο μπορούν οι ενισχύσεις αυτές να συμβάλουν περισσότερο στη δημιουργία σταθερών θέσεων εργασίας, εξασφαλίζοντας παράλληλα το θεμιτό ανταγωνισμό.
<P>
Η ενίσχυση της ανταγωνιστικότητάς μας έχει κεφαλαιώδη σημασία. Επιπλέον, οι ανταγωνιστικές μας επιχειρήσεις πρέπει να έχουν θεμιτή πρόσβαση στις εξαγωγικές αγορές. Το εμπόριο πρέπει να καταστεί όργανο απασχόλησης. Τούτο απαιτεί την ενίσχυση του πολυμερούς συστήματος, την πρόσβαση στην αγορά, την προστασία της πνευματικής ιδιοκτησίας και τη μεταρρύθμιση της κοινής εμπορικής πολιτικής. Αυτά είναι, κυρίες και κύριοι, τα πεδία δράσης μας για τους αμέσως προσεχείς μήνες.
<P>
Σας χάραξα κατ'αυτόν τον τρόπο τις βασικές γραμμές της δράσης για την απασχόληση στους τομείς του μακροοικονομικού πλαισίου και της εσωτερικής αγοράς. Έρχομαι τώρα στο τρίτο τμήμα της ανακοίνωσης της Επιτροπής, το οποίο είναι αναντίρρητα το πιο λεπτό, το πιο δύσκολο. Αναφέρομαι στη μεταρρύθμιση των συστημάτων απασχόλησης στα κράτη μας.
<P>
Βεβαίως, υπογραμμίζω εκ νέου ότι το βασικό μέρος της προσπάθειας αφορά τις κυβερνήσεις, τις εθνικές διοικήσεις, τους κοινωνικούς εταίρους. Όμως, η Ένωση θα διαδραματίσει το δικό της ρόλο, όπως κατέδειξε το Ευρωπαϊκό Συμβούλιο του Έσσεν, χαράζοντας το κοινό πλαίσιο των διαρθρωτικών μεταρρυθμίσεων στην αγορά εργασίας υπό μορφή πέντε προτεραιοτήτων δράσης.
<P>
Αποφασίσθηκε να εφαρμοσθεί διαδικασία παρακολούθησης της υλοποίησης των πέντε αυτών προτεραιοτήτων διά μέσου των πολυετών εθνικών προγραμμάτων. Η διαδικασία συνδέει το συνολικό μακροοικονομικό συντονισμό με τις προοπτικές απασχόλησης και ανεργίας. Στο Σύμφωνο Εμπιστοσύνης προτείνουμε, στο πλαίσιο της δράσης μας για την απασχόληση, την ενίσχυση αυτής της διαδικασίας με συστάσεις του Συμβουλίου και της Επιτροπής, ικανές να εμπνεύσουν, για παράδειγμα, την αξιοποίηση των διαρθρωτικών ταμείων. Η διαδικασία παρακολούθησης πρέπει να έχει θεσπιστεί οριστικά στα όργανα της Ένωσης με την ευκαιρία της διακυβερνητικής διάσκεψης.
<P>
Η ανάλυση των πολυετών προγραμμάτων των κρατών μελών μας οδηγεί στον προσδιορισμό δύο στόχων στην ανακοίνωσή μας: πρέπει να ενεργοποιήσουμε καλύτερα τις εθνικές πολιτικές απασχόλησης και να θέσουμε το ζήτημα των σημαντικών εξελίξεων του μέλλοντος της εργασίας.
<P>
Για την ενεργοποίηση των εθνικών πολιτικών απασχόλησης, συστήνουμε τη μεταρρύθμιση των διοικητικών συστημάτων απασχόλησης, απλοποιώντας, για παράδειγμα, τις ενισχύσεις για τις προσλήψεις ή για τη δημιουργία μικρών επιχειρήσεων. Συστήνουμε την κινητοποίηση των τοπικών φορέων, για παράδειγμα, μέσω της αποκέντρωσης των συστημάτων απασχόλησης, της προώθησης τοπικών πρωτοβουλιών ανάπτυξης και απασχόλησης. Συστήνουμε να αναληφθούν κοινές πρωτοβουλίες από τους κοινωνικούς εταίρους για την ένταξη των νέων και προγράμματα όπως το Leonardo και το Youth-Start να αποτελέσουν πηγή έμπνευσης για την ανάπτυξη νέων πρωτοβουλιών. Τέλος, συστήνουμε την ανάπτυξη κοινών κατευθύνσεων για το μέλλον της κοινωνικής προστασίας μέσω του συντονισμού της άμεσης φορολογίας και των εσόδων αντικατάστασης.
<P>
Όσον αφορά τις σημαντικές εξελίξεις του μέλλοντος της εργασίας, το Σύμφωνο διερευνά τους νέους τρόπους οργάνωσης της εργασίας και της εκπαίδευσης/κατάρτισης ως μοχλούς πρόσβασης στην απασχόληση. Μερικές λέξεις-κλειδιά στο πλαίσιο αυτό. Ευρωπαϊκό συμβατικό πλαίσιο για την οργάνωση και την ευελιξία της εργασίας: πρέπει να δεσμευθούν επ'αυτού οι κοινωνικοί εταίροι. Οι συνέπειες της κοινωνίας των πληροφοριών στην εργασία: πρέπει να ασχοληθούμε με το θέμα. Εκπαίδευση και κατάρτιση: πρόκειται να αναληφθούν πολλές δράσεις στο επίπεδο της πρόσβασης και της αξιολόγησης των ικανοτήτων. Υποστηρίζουμε ένθερμα τη δημιουργία θέσεων μαθητείας και ένα πρόγραμμα Erasmus για μαθητευόμενους.
<P>
Έρχομαι τώρα στο τέταρτο τμήμα της ανακοίνωσής μας. Οι διαρθρωτικές ευρωπαϊκές πολιτικές πρέπει να τεθούν κατά προτεραιότητα στην υπηρεσία της απασχόλησης. Τα τρία τέταρτα -και το τονίζω- των αρχικώς προγραμματισμένων κονδυλίων για τις πολιτικές αυτές κατά ατην περίοδο 1994-1999 -δηλαδή 170 δισεκατομμύρια Ecu- δεν έχουν ακόμη αναληφθεί από τα κράτη μέλη και τις περιφέρειες. Υπάρχουν συνεπώς σημαντικά περιθώρια χειρισμών. Πρέπει να τα χρησιμοποιήσουμε. Επαφίεται στα κράτη μέλη, στις περιφέρειες, στην τοπική αυτοδιοίκηση, στους οικονομικούς και κοινωνικούς εταίρους να αναλάβουν τις ευθύνες τους και να χρησιμοποιήσουν τα περιθώρια αυτά για να ενισχύσουν τον αντίκτυπο των διαρθρωτικών πολιτικών στην απασχόληση.
<P>
Η Επιτροπή, από την πλευρά της, εύχεται να δεσμευθούν τα κράτη μέλη ότι θα αφιερώσουν στην απασχόληση τα 5, 5 δισεκατομμύρια Ecu που απορρέουν από την εφαρμογή του αποπληθωριστή στο σύνολο των προγραμμάτων και των στόχων των διαρθρωτικών πολιτικών. Επιπλέον, προτείνει τη χορήγηση 8 δισεκατομμυρίων Ecu που είναι διαθέσιμα βάσει του προγραμματισμού του στόχου 2 κατά την περίοδο 1997-1999 για δράσεις επανακατάρτισης που οδηγούν στη διατήρηση της απασχόλησης και στη δημιουργία νέων θέσεων εργασίας στις ενεχόμενες περιοχές. Η Επιτροπή θα αποφανθεί επ'αυτής της βάσης για τα νέα προγράμματα του στόχου 2.
<P>
Ήδη μέχρι τον επόμενο μήνα πρέπει να ολοκληρώσουμε την ενδιάμεση αναθεώρηση των προγραμμάτων διαρθρωτικών δράσεων για τους στόχους 1, 3, 4 και 5β. Ελπίζουμε ότι τα κράτη μέλη θα προχωρήσουν σε αυτή την αναθεώρηση υπό το φως της αξιολόγησης των επιπτώσεων που θα έχουν τα προγράμματα στην απασχόληση. Στις αρχές του 1997 η Επιτροπή θα αποφασίσει την αναθεώρηση του προγράμματος λαμβάνοντας υπόψη τις επιπτώσεις αυτές.
<P>
Κατά τη διάθεση των πόρων των διαρθρωτικών ταμείων πρέπει να επιλέξουμε προτεραιότητες προς όφελος της απασχόλησης. Κατ'αυτόν τον τρόπο ελπίζουμε να προωθήσουμε τα καινοτόμα μέτρα προς όφελος των μικρομεσαίων επιχειρήσεων και να ενισχύσουμε τη σύμπραξη μεταξύ των διαρθρωτικών ταμείων και της Ευρωπαϊκής Τράπεζας Επενδύσεων. Επίσης, πρέπει να εντείνουμε τις ενέργειές μας που αποσκοπούν στην πρόβλεψη των μετεξελίξεων της βιομηχανίας και της εργασίας δίνοντας προτεραιότητα στη στήριξη των κατηγοριών που θίγονται περισσότερο και των καινοτόμων δράσεων. Τέλος, οφείλουμε, στο πλαίσιο αυτό να ευνοήσουμε τις τοπικές πρωτοβουλίες ανάπτυξης και απασχόλησης. Η Επιτροπή θα εξασφαλίσει ιδιαίτερα την τήρηση αυτών των προτεραιοτήτων και τη συνεργασία της Ευρωπαϊκής Τράπεζας Επενδύσεων στα νέα ή αναθεωρημένα προγράμματα.
<P>
Η πλήρης αποτελεσματικότητα των μεταρρυθμίσεων του συστήματος απασχόλησης, όπως και των καινοτόμων πρωτοβουλιών των επιχειρήσεων εξαρτάται από την κινητοποίηση δημόσιων και ιδιωτικών φορέων στην κατάλληλη γεωγραφική κλίμακα. Δεν επιθυμούμε τη δημιουργία νέων δομών. Πρέπει όμως να αναπτύξουμε μία δυναμική πολιτική σε επίπεδο περιφερειών γύρω από ρεαλιστικούς στόχους, τόσο οικονομικούς όσο και για τη δημιουργία θέσεων εργασίας. Το Ευρωπαϊκό Συμβούλιο της Φλωρεντίας αναμένεται ότι θα δώσει το πολιτικό εναρκτήριο λάκτισμα σε μία διαδικασία επιλογής περιοχών ή πόλεων πιλότων, οι οποίες είναι υποψήφιες να εφαρμόσουν το σύμφωνο απασχόλησης σε επίπεδο περιφερειών. Στόχος είναι να εξευρεθεί σε κάθε κράτος μέλος, μέχρι το Ευρωπαϊκό Συμβούλιο του Δουβλίνου, σημαντικός αριθμός πόλεων ή περιφερειών που θα μπορούσαν να αποτελέσουν το υπόδειγμα της κινητοποίησης σε περιφερειακό επίπεδο.
<P>
Κυρίες και κύριοι βουλευτές, αυτές είναι, εν περιλήψει, οι φιλοδοξίες μας, όπως διαμορφώθηκαν στο πλαίσιο της δράσης μας για την απασχόληση στην Ευρώπη, δηλαδή στο Σύμφωνο εμπιστοσύνης. Είμαι πεπεισμένος ότι οι φιλοδοξίες αυτές αίρονται στο ύψος των προκλήσεων που οφείλουμε να αντιμετωπίσουμε. Είμαι επίσης πεπεισμένος ότι δεν υφίσταται οδός διαφυγής και ότι η πολιτική στρουθοκαμηλισμού έναντι του βασικού προβλήματος της κοινωνίας μας, της ανεργίας, θα ήταν καταστροφική. Καλώ, λοιπόν, όλες τις κυβερνήσεις, τους κοινωνικούς εταίρους σε όλα τα επίπεδα, όλα τα θεσμικά όργανα να αναλάβουν τις ευθύνες τους και να διαδραματίσουν το ρόλο που τους αναλογεί, έκαστος στο επίπεδό του. Κατά συνέπεια, στη Φλωρεντία θα ζητήσω από τους αρχηγούς κρατών και κυβερνήσεων να εγκρίνουν την προσέγγιση που κάναμε στο υψηλότερο επίπεδο, να αναλάβουν τις πρώτες δεσμεύσεις και να δώσουν την αναγκαία ώθηση ώστε στο Ευρωπαϊκό Συμβούλιο του Δουβλίνου να μπορέσουν να κάνουν συγκεκριμένα βήματα για την εφαρμογή του Συμφώνου.
<P>
Εάν επέλεξα να δώσω σε εσάς, κύριε Πρόεδρε και στα μέλη του Ευρωπαϊκού Κοινοβουλίου την πρωτοκαθεδρία στην παρουσίαση των προτάσεών μας, το έπραξα διότι αναγνωρίζω τον πρωταρχικό ρόλο σας, εφόσον το Σύμφωνο φιλοδοξεί να υπηρετήσει τους πολίτες, των οποίων είστε οι αιρετοί.
<P>
(Χειροκροτήματα)
<SPEAKER ID=14 NAME="Πρόεδρος">
Kύριε Πρόεδρε της Eπιτροπής, κατ' αρχήν θερμές ευχαριστίες για τις πληροφορίες που μας δώσατε, όσον αφορά την πρωινή απόφαση της Eπιτροπής, σχετικά με την άρση απαγόρευσης των εξαγωγών ζελατίνης, ζωικού λίπους και σπέρματος από τη Mεγάλη Bρετανία. Θα ήθελα να υπενθυμίσω στις κυρίες και τους κυρίους συναδέλφους ότι το θέμα αυτό είναι εγγεγραμμένο στην ημερήσια διάταξη της αυριανής συνεδρίασης και ότι υπήρξε συμφωνία, μεταξύ των πολιτικών ομάδων, να γίνει συζήτηση τώρα για το θέμα της πολιτικής για την απασχόληση και για τη σχετική πρωινή απόφαση της Eπιτροπής. Tους κανόνες, φυσικά, τους γνωρίζετε στο μεταξύ. O λόγος θα δίνεται σε όποιον τον ζητάει εκείνη τη στιγμή και όχι βάσει καταλόγου ομιλητών.
<P>
Kηρύσσω την έναρξη της Ώρας των Eρωτήσεων με τον Πρόεδρο της Eπιτροπής.

<SPEAKER ID=15 NAME="Hughes">
Κύριε Πρόεδρε Santer, υποδέχομαι με μεγάλη ικανοποίηση τη σημερινή σας δήλωση καθώς και τις συνεχείς προσπάθειές σας για την προώθηση της ιδέας της κοινοτικής προστιθέμενης αξίας στον τομέα της απασχόλησης. Ελπίζω ότι οι προσπάθειές σας κατά την επερχόμενη τριμερή διάσκεψη της Ρώμης θα στεφθούν από επιτυχία.
<P>
Θα ήθελα να παραθέσω εν συντομία τρεις απόψεις επ' αυτών που είπατε: πρώτον, ορισμένοι από εμάς σ' αυτό εδώ το Κοινοβούλιο διατηρούμε κάποια ανησυχία σχετικά με τις προτάσεις της Επιτροπής για τους γενικούς οικονομικούς προσανατολισμούς. Πιστεύουμε ότι υπάρχει κάποιος εφησυχασμός και έλλειψη ισορροπίας. Παραδείγματος χάριν, η προτροπή για συνέχιση των περιορισμών στους μισθούς είναι, από μια μεριά, λογική μόνον όταν, από την άλλη, τα υπερβολικά κέρδη τοποθετούνται σε παραγωγική χρήση και μόνον όταν γνωρίζουμε τι σκέφτεται η Επιτροπή σχετικά με την παραγωγική επένδυση των κερδών αυτών.
<P>
Στο σύμφωνό σας σχετικά με τις διαδικασίες του κοινωνικού διαλόγου τι μέτρα έχετε λάβει για να διασφαλίσετε ότι οι κοινωνικοί εταίροι θα συνυπογράψουν εκλογικευμένα, πρακτικά και σταθερά αντίστοιχα σύμφωνα ούτως ώστε να δώσουν ουσία στο δικό σας σύμφωνο σχετικά με, π.χ., το πρόβλημα της ανεργίας των νέων;
<P>
Τέλος, μνημονεύσατε τη συνέχεια του Έσσεν. Ένα από τα σημαντικά στοιχεία που προέκυψαν από τη Μαδρίτη ήταν η ιδέα των ομοιόμορφων και κοινών δεικτών απασχόλησης. Θα μπορούσατε να μας πείτε σας παρακαλώ τι πρόοδο κάνατε στο θέμα αυτό έναντι των κρατών μελών; Το παραπάνω αποτελεί ένα πολύ σημαντικό γεγονός εκδημοκρατισμού στις διαδικασίες της συνέχειας του Έσσεν.

<SPEAKER ID=16 LANGUAGE="FR" NAME="Santer">
Κύριε Πρόεδρε, κα'αρχάς παρουσιάζουμε ασφαλώς τη δράση αυτή στο επίπεδο της Επιτροπής, στο επίπεδο της Κοινότητας για να προσδώσουμε, καθώς ορθά είπατε, κ. Hughes, προστιθέμενη αξία στις προσπάθειες που καταβάλλουν τα κράτη μέλη. Από την άλλη πλευρά, βέβαια, οι πρωτοβουλίες τις οποίες προτείνουμε σήμερα πρέπει να υλοποιηθούν μέσω συγκεκριμένων συμφώνων, ιδίως σε ό, τι αφορά τις δυνατότητες εύρεσης εργασίας από τους νέους. Πρέπει λοιπόν να αναληφθούν πολύ συγκεκριμένες δεσμεύσεις από όλους τους ενδιαφερόμενους, όχι μόνο σε κυβερνητικό επίπεδο, αλλά και σε επίπεδο κοινωνικών εταίρων. Εξάλλου, αρχίζουμε το διάλογο με τους κοινωνικούς εταίρους για ορισμένα από αυτά τα ζητήματα.
<P>
Τα σημεία του Έσσεν είναι ένα από τα αναπόσπαστα στοιχεία της δράσης μας για την απασχόληση και, βάσει των πολυετών προγραμμάτων των κρατών μελών -το πρώτο εκ των οποίων, όπως ορθά είπατε, παρουσιάστηκε στη Μαδρίτη- θα τελειοποιήσουμε περισσότερο τους δείκτες απασχόλησης.
<P>
Ως προς το θέμα αυτό, έχει πραγματοποιηθεί πρόοδος επί των σημείων του Έσσεν, αλλά δεν είναι επαρκής. Παρατηρείται μία πρόοδος βάσει των στατιστικών, αλλά πρέπει να της δώσουμε περισσότερη ουσία, ώστε να προοδεύσουμε πραγματικά στην κατεύθυνση μείωσης της ανεργίας.

<SPEAKER ID=17 LANGUAGE="SV" NAME="Carlsson">
Κύριε Πρόεδρε, θα ήθελα να ρωτήσω των Πρόεδρο της Επιτροπής κ. Santer ποιό είναι το μήνυμα της ανακοίνωσης σας πρός τους άνεργους νέους. Η ευθύνη φαίνεται να εναπόκειται στους πολιτικούς και τα κόμματα μόνον και εγώ κατακρίνω το ότι η Επιτροπή δεν προσανατολίζεται σε μεγαλύτερο βαθμό στις κινητήριες δυνάμεις που χρειάζονται για τα άτομα? οι πολιτικοί πρέπει τώρα να φροντίσουν να άρουν τα εμπόδια για τις επιχειρήσεις, τις προσλήψεις και τις επενδύσεις στην Ευρώπη. Έχω πλήρη επίγνωση ότι μπορεί να δημιουργηθεί απασχόληση με τεχνητό τρόπο, αλλά δεν μπορούν να δημιουργηθούν νέες θέσεις εργασίας με τα λόγια. Γι' αυτό θα ήθελα να δώ περισσότερα μέτρα όσον αφορά τις απαραίτητες διαρθρωτικές αλλαγές, περισσότερη ελευθέρωση, φιλελευθεροποίηση και κατάργηση των παλαιών εθνικών μονοπωλίων στην Ευρώπη.

<SPEAKER ID=18 LANGUAGE="FR" NAME="Santer">
Κύριε Πρόεδρε, στο πλαίσιο της ανακοίνωσής μας, έχουμε προβλέψει ορισμένες δράσεις σχετικά με τις δυνατότητες εύρεσης εργασίας από τους νέους, επιμένοντας περισσότερο σε μία κοινή πρωτοβουλία των κοινωνικών εταίρων για την ένταξη των νέων. Θα θέσουμε επίσης υπόψη των κοινωνικών εταίρων το σύνολο των προβλημάτων που αφορούν την ένταξη των νέων. Ζητούμε δε να αναπτυχθούν μηχανισμοί βασιζόμενοι -όπως ανέφερα προ ολίγου- στα προγράμματα Youthstart και Leonardo. Είναι μία πρωτοβουλία την οποία θα αναπτύξει η Επιτροπή σε συνεργασία με τα κράτη μέλη.
<P>
Κατά τα λοιπά, είμαι ασφαλώς σύμφωνος μαζί σας ότι η εσωτερική αγορά πρέπει, μέσω μίας πολιτικης ελευθέρωσης, να εξεύρει περαιτέρω μέσα για την εξασφάλιση νέων θέσεων εργασίας που θα διακρίνονται από σταθερότητα και ζήτηση στο μέλλον, από τις οποίες θα μπορούν να επωφεληθούν οι νέοι.

<SPEAKER ID=19 LANGUAGE="ES" NAME="Barσn Crespo">
Κύριε Πρόεδρε της Επιτροπής, θα ήθελα να σας ευχηθώ η επιμονή σας να οδηγήσει σε συγκεκριμένα αποτελέσματα στη Σύνοδο Κορυφής της Φλωρεντίας. Σε σχέση με την πολιτική κατάρτισης και εκπαίδευσης, δεν άκουσα να γίνεται λόγος για κάποια πρόταση -που βρίσκεται στη Λευκή Βίβλο- και αφορά τη διαρκή κατάρτιση. Δε νομίζετε ότι η Επιτροπή θα έπρεπε να προσεγγίσει αυτό το θέμα, το τόσο σημαντικό για το μέλλον, για την απασχόληση, και για την προετοιμασία του ανθρώπινου δυναμικού μας;

<SPEAKER ID=20 LANGUAGE="FR" NAME="Santer">
Κύριε Πρόεδρε, ο κ. Barσn Crespo δικαίως επιμένει σε αυτό το σημείο, το οποίο, εξάλλου, κατέχει σημαντική θέση στην ανακοίνωσή μας και στη Λευκή Βίβλο, που παρουσίασε η κ. Cresson. Πρέπει, πράγματι, να δώσουμε ιδιαίτερη έμφαση στη συνεχή επαγγελματική εκπαίδευση και κατάρτιση ή lifelong learning process . Επ'αυτού, θα βρείτε στην ανακοίνωσή μας εκτενή αναφορά στην εκπαίδευση και την κατάρτιση, ως μοχλούς πρόσβασης στην απασχόληση. Είμαι απολύτως σύμφωνος μαζί σας ότι τα στοιχεία αυτά πρέπει να καταστούν βασικά συστατικά της δράσης μας για τη μείωση της ανεργίας, ιδίως των νέων.

<SPEAKER ID=21 LANGUAGE="EN" NAME="McCartin">
Κύριε Πρόεδρε, θα ήθελα να συγχαρώ τον Πρόεδρο Santer για τις συνεχείς προσπάθειές του να κάνει τόσο τις εθνικές κυβερνήσεις όσο και τα ευρωπαϊκά θεσμικά όργανα να αποδόσουν σ' αυτό το σοβαρό πρόβλημα την προτεραιότητα που του αρμόζει. Ελπίζω ότι κάνοντας αυτό δεν θα προσφέρουμε στις εθνικές κυβερνήσεις την ευκαιρία για να δημιουργήσουν την εντύπωση ότι η Ευρώπη είναι εκείνη που φταίει για τους υψηλούς ρυθμούς ανεργίας. Δεδομένου ότι οι εθνικές κυβερνήσεις είναι εκείνες οι οποίες ρυθμίζουν τα φορολογικά καθεστώτα, τις πολιτικές κοινωνικής πρόνοιας, τις ώρες εργασίας και τα επίπεδα των αμοιβών, είναι φανερό ότι αυτές φέρουν το μεγαλύτερο μέρος της ευθύνης.
<P>
Ο Πρόεδρος της Επιτροπής τόνισε ότι τα ποσά των διαρθρωτικών ταμείων που δεν απορροφώνται αποτελούν προσβολή δεδομένου ότι χρειαζόμαστε μεγαλύτερες επενδύσεις για να επιτύχουμε περισσότερη απασχόληση. Δεν θα συμφωνούσε άραγε ο Πρόεδρος μαζί μου ότι ίσως θα έπρεπε να επανεξεταστεί ο όρος της προσθετικότητας στους κανονισμούς; Από τη μια μεριά λέμε στις εθνικές κυβερνήσεις ότι θα πρέπει να μειώσουν τα ελλείμματά τους και τη φορολογία που επιβάλλουν και από την άλλη ότι θα πρέπει να αυξήσουν τις δαπάνες τους ούτως ώστε να συμπληρώνουν τις ευρωπαϊκές πιστώσεις. Πιστεύει ο Πρόεδρος ότι η πολιτική αυτή θα πρέπει να αναθεωρηθεί και ότι θα ήταν καλύτερο να υπάρχουν εξειδικευμένοι κανονισμοί οι οποίοι να είναι προσαρμοσμένοι στις συνθήκες του κάθε κράτους μέλους σχετικά με την απορρόφηση των διαρθρωτικών ποσών;

<SPEAKER ID=22 LANGUAGE="FR" NAME="Santer">
Κύριε Πρόεδρε, όπως θα παρατηρήσατε, η ανακατονομή των πόρων των διαρθρωτικών ταμείων και η αναδιάρθρωσή τους, στην κατεύθυνση πάντα της απασχόλησης, κατέχουν σημαντική θέση στην ανακοίνωση την οποία παρουσιάσαμε και είχατε το χρόνο να εξετάσετε. Πιστεύω ότι τα εν λόγω ταμεία παρέχουν ακόμη πολλές δυνατότητες, διότι τα τρία τέταρτα των πόρων τους διατίθενται σε περιφέρειες όπου βρίσκονται τα δύο τρίτα των ανέργων. Για να το θέσω διαφορετικά, τα διαρθρωτικά ταμεία αποτελούν μία από τις σημαντικότερες εγγυήσεις για να εξασφαλίσουμε, ασφαλώς από κοινού με τα κράτη μέλη και στο πλαίσιο κοινών προγραμμάτων, τη μείωση της ανεργίας και την αύξηση των δυνατοτήτων εύρεσης εργασίας στις περιφέρειες αυτές.
<P>
Στο πλαίσιο αυτό, αναφερθήκατε επίσης στη φορολογία. Μπορώ να σας ανακοινώσω ότι η Επιτροπή συνέταξε ανακοίνωση σχετικά με τη φορολογία, στο πλαίσιο της οποίας θα συζητήσουμε τις σχέσεις μεταξύ άμεσης φορολογίας, έμμεσης φορολογίας και φορολογίας της εργασίας. Επεξεργαζόμαστε δε ορισμένους τρόπους μείωσης της φορολογίας της εργασίας και του λεγόμενου κοινωνικού κόστους, διότι έχουν αυξηθεί κατά τα τελευταία έτη και για να εξετάσουμε με ποιον τρόπο θα μπορούσαν να αντικατασταθούν από άλλες μορφές φορολογίας.
<P>
Πρόκειται λοιπόν για ένα ολοκληρωμένο πρόγραμμα, κατά την εξέταση του οποίου δεν πρέπει να απομονώνεται το ένα ή το άλλο σημείο. Δικαίως επιμένετε ιδιαίτερα στη σημασία των διαρθρωτικών ταμείων, τα οποία ίσως δεν χρησιμοποιούνται αρκούντως για τη μείωση της ανεργίας στις περιφέρειες όπου υφίσταται το πρόβλημα.

<SPEAKER ID=23 LANGUAGE="FR" NAME="Rocard">
Κύριε Πρόεδρε, κατ'αρχάς, εύγε. Βρίσκεστε ενώπιον ενός Κοινοβουλίου το οποίο απαρτίζεται από εκλεγμένους αντιπροσώπους που πρέπει να δίνουν εξηγήσεις, όποτε συναντούν τους εκλογείς τους, για τη συλλογική αδυναμία τόσο των κρατών μας, όσο και της Ένωσης στο θέμα της ανεργίας. Η σοβαρότητα της μάστιγας αυτής αυξάνεται καθημερινά. Με χαρά διαπιστώνουμε ότι είστε ευαίσθητος, χαιρετίζουμε την πρωτοβουλία που έχετε αναλάβει με το Σύμφωνο για την απασχόληση και διαπιστώνουμε ότι είστε τολμηρότερος και προθυμότερος να δώσετε, ούτως ειπείν, ευρύτερες λύσεις από το μέσο όρο των κυβερνήσεων και των κρατών της Ένωσης. Κατά τις προσεχείς συναντήσεις της συνόδου κορυφής θα αισθανθείτε ισχυρότερος χάρη στη στήριξη του Κοινοβουλίου.
<P>
Ωστόσο, δεν μπορώ να κρύψω την έντονη ανησυχία μου. Όλα αυτά τα μέτρα είναι λίγα. Ευελιξία, βελτίωση της φορολογίας και της κατάρτισης, όλα τούτα είναι αναγκαία. Έχετε δίκαιο. Είναι καλό να ληφθούν αυτά τα μέτρα. Το πρόβλημα είναι οι ρυθμοί, οι οποίοι απαιτούν 20 έως 25 έτη για την εξάλειψη της ανεργίας στην Ευρώπη.
<P>
Κύριε Πρόεδρε, γιατί δεν υποβάλλετε ένα σοβαρό αίτημα προς τα κράτη μέλη, μία υπόδειξη για δραστική μείωση του χρόνου εργασίας, η οποία αποτελεί το μόνο όπλο που δεν έχουμε ακόμη χρησιμοποιήσει;

<SPEAKER ID=24 LANGUAGE="FR" NAME="Santer">
Κύριε Πρόεδρε, ο Πρωθυπουργός κ. Rocard δικαίως επιμένει σε ορισμένα στοιχεία, τα οποία ασφαλώς πρέπει να συμπεριληφθούν στη γενική στρατηγική μας, εάν θέλουμε να έχει συγκεκριμένα αποτελέσματα.
<P>
Κατ'αρχάς, θα έλεγα ότι η ανακοίνωση και η στρατηγική μας δεν αποβλέπουν να υποκαταστήσουν την ευθύνη των κρατών μελών, διότι γνωρίζουμε καλά ότι η πρωταρχική ευθύνη βαρύνει τα κράτη μέλη και ότι αυτά και οι εθνικές κυβερνήσεις οφείλουν να εκτελούν τα καθήκοντά τους στις χώρες τους.
<P>
Από την άλλη πλευρά, πρέπει να περιλάβουμε ορισμένα στοιχεία, όπως ο χρόνος εργασίας, η διαμόρφωση του χρόνου εργασίας, ζητήματα τα οποία εξετάσαμε στο σημείο 3.15 της ανακοίνωσής μας. Εκτιμούμε ότι πρόκειται για ιδιαίτερο θέμα, επί του οποίου οφείλουμε να συζητήσουμε, να διαπραγματευθούμε και να διαλεχθούμε με τους κοινωνικούς εταίρους, τους οποίους και ευαισθητοποιήσαμε επ'αυτού κατά τη διάρκεια του στρογγυλού τραπεζιού της 28ης και 29ης του παρελθόντος Απριλίου. Έχοντας ως βάση το κεκτημένο της συμφωνίας επί της γονικής άδειας, την οποία συνήψαν για πρώτη φορά οι διάφοροι κοινωνικοί εταίροι, πρέπει να προχωρήσουμε περαιτέρω στην αναζήτηση τρόπων συμφιλίωσης του ιδιωτικού και του επαγγελματικού χρόνου στις επιχειρήσεις. Πρόκειται για μία σημαντική συζήτηση που αφορά το σύνολο των κρατών μελών, αλλά επί της οποίας η Επιτροπή δεν μπορεί να λάβει απόφαση. Πρέπει μόνοι τους οι κοινωνικοί εταίροι να δεσμευθούν σε αυτή την κατεύθυνση και να εξεύρουν όλες τις δυνατότητες αξιοποίησης αυτού του τεράστιου χώρου που καλύπτει και άλλα θέματα, όπως η μερική απασχόληση, ο υπολογισμός του χρόνου εργασίας σε ετήσια βάση, οι ευέλικτες συντάξεις, η χρησιμοποίηση του χρόνου που κερδίζεται κατ'αυτόν τον τρόπο για την ανάπτυξη της κατάρτισης και η εκπαιδευτική άδεια. Πρόκειται λοιπόν για ένα σύνολο προβλημάτων που καλύπτει αυτό που αποκαλείτε χρόνο εργασίας. Πρέπει να είμαστε καινοτόμοι στο θέμα αυτό και ελπίζω ότι όλοι οι κοινωνικοί εταίροι θα συμμετάσχουν σε αυτό το θέμα προβληματισμού μείζονος σημασίας.

<SPEAKER ID=25 LANGUAGE="IT" NAME="Santini">
 Κύριε Πρόεδρε, θα ήθελα να θέσω ένα ερώτημα που συνδέει τα δύο τμήματα της έκθεσης του Προέδρου της Επιτροπής, κ. Santer, το τμήμα δηλαδή που αφορά τη ΣΕΒ και τμήμα που αφορά την απασχόληση: θέματα που είναι εξάλλου στενά συνυφασμένα διότι όπως ο Πρόεδρος γνωρίζει η κρίση των τρελών αγελάδων έχει δημιουργήσει ανεργία στην Ευρώπη.
<P>
Μία φράση του Προέδρου Santer με παρότρυνε να θέσω το ερώτημα, όπως επίσης πιστεύω και όλους όσους εργάζονται στον τομέα της γεωργίας. Ο κ. Santer πράγματι είπε: είναι πρώτη φορά που η Μεγάλη Βρετανία παρέσχε χρήσιμα στοιχεία για την αποκατάσταση της εμπιστοσύνης. Πολύ ωραία, εφόσον ως συντονιστές του αγροτικού τομέα πετύχαμε μία συμφωνία, μία πολύ αμφιλεγόμενη και δύσκολη συμφωνία, σχετικά με μία κοινή πρόταση ψηφίσματος που θα παρουσιάσουμε αύριο, νομίζω ότι θα μας ήταν χρήσιμο να ξέρουμε εκ των προτέρων, εάν βεβαίως είναι δυνατό, αυτά τα νέα στοιχεία που θα αποκαταστήσουν την εμπιστοσύνη, για να διαπιστώσουμε, εάν ορισμένες από τις ανησυχίες που έχουμε εκφράσει στο εν λόγω έγγραφο, είναι ακόμη επίκαιρες και, κυρίως, εάν ορισμένες από τις λύσεις που διεκδικούμε δεν έχουν ήδη εξευρεθεί.

<SPEAKER ID=26 LANGUAGE="FR" NAME="Santer">
Κύριε Πρόεδρε, στο επίπεδο της απασχόλησης είναι δυνατό να γίνουν κάποιες προσεγγίσεις μεταξύ της σπογγώδους εγκεφαλοπάθειας και της σφαγής των βοοειδών. Γεννώνται επίσης κάποια κοινωνικά προβλήματα, κυρίως στην ύπαιθρο και στον αγροτικό τομέα. Δεν παραγνωρίζω καθόλου της έκταση του προβλήματος αυτού σε συνδυασμό με το ζήτημα που μας απασχολεί εν προκειμένω.
<P>
Από την άλλη πλευρά, πρέπει να σας πω ότι τα στοιχεία που πρότεινε χθες η βρετανική αντιπροσωπεία θα αποτελέσουν αντικείμενο μεταγενέστερων συζητήσεων. Πρόκειται για μία προσέγγιση βήμα προς βήμα για την οριστική άρση της απαγόρευσης εξαγωγών. Χαράχθηκε λοιπόν ένα γενικό πλαίσιο.
<P>
Πιστεύω ότι βρισκόμαστε στο σωστό δρόμο, αυτόν που συνιστούσαμε από την αρχή της κρίσης, από τις 20 ή 21 Μαρτίου. Κατ'αρχάς πρέπει να αποκατασταθεί η εμπιστοσύνη των καταναλωτών για να επιτύχουμε τη σταθεροποίηση της αγοράς, χάρη σε συγκεκριμένες ενέργειες που αποσκοπούν στη ριζική εξάλειψη της σπογγώδους εγκεφαλοπάθειας των βοοειδών, της αρρώστιας των τρελών αγελάδων.
<P>
Η βρετανική αντιπροσωπεία μας υπέβαλε ορισμένες προτάσεις. Ο Επίτροπος Fischler θα σας τις παρουσιάσει αύριο, ως ειδικός, διότι προσωπικά δεν είμαι ειδικός σε αυτά τα θέματα.
<P>
Λυπούμαι μόνο, και το λέω ειλικρινά ενώπιον του Κοινοβουλίου, γιατί χάσαμε το λιγότερο έξι εβδομάδες έως δύο μήνες προτού φθάσουμε σε συγκεκριμένες λύσεις. Για το λόγο αυτό λυπούμαι και συμμερίζομαι τους ενδοιασμούς σας.

<SPEAKER ID=27 LANGUAGE="FR" NAME="Dury">
Κύριε Πρόεδρε, θα ήθελα να υποβάλω δύο σύντομες ερωτήσεις. Εχθές, το Συμβούλιο Υπουργών εξέδωσε, χωρίς τη Μεγάλη Βρετανία, την οδηγία σχετικά με τη γονική άδεια. Η Επιτροπή είναι πολύ προσεκτική σε θέματα ανταγωνισμού. Δεν πιστεύει ότι η μη εφαρμογή σε μία χώρα της οδηγίας σχετικά με τη φύλαξη των παιδιών αποτελεί στοιχείο στρέβλωσης του ανταγωνισμού μεταξύ των κρατών;
<P>
Δεύτερη ερώτηση: τα κράτη μέλη βρίσκονται μεταξύ δύο πυρών. Από τη μία, η τήρηση των κριτηρίων σύγκλισης, από την άλλη η μείωση των δυνατοτήτων φορολόγησης. Είχατε δηλώσει ότι η Επιτροπή θα μελετούσε τα ζητήματα φορολόγησης. Πόσο, όμως, θα διαρκέσει η μελέτη και πότε θα θέσετε πραγματικά το πρόβλημα της φορολόγησης εισοδημάτων από τοποθετήσεις κεφαλαίου στην Ευρώπη;

<SPEAKER ID=28 LANGUAGE="FR" NAME="Santer">
Κύριε Πρόεδρε, στην πρώτη ερώτηση που έθεσε ο κ. Dury θα απαντούσα ότι, δυστυχώς, η απόφαση ελήφθη με 14 ψήφους, όμως τούτο έχει σχέση με το κοινωνικό πρωτόκολλο και τη ρήτρα opt out , η οποία αφορά τη Βρετανία. Γνωρίζετε καλά ότι η Επιτροπή, όπως εξάλλου και το Κοινοβούλιο, ζήτησε να περιληφθεί το κοινωνικό πρωτόκολλο στη Συνθήκη κατά τη διακυβερνητικά διάσκεψη. Πιστεύω ότι είναι μία καλή πρωτοβουλία, την οποία θα υποστηρίξουμε με όλες μας τις δυνάμεις και εύχομαι ότι θα καταλήξουμε σε συμφωνία επ'αυτού, στο πλαίσιο της διακυβερνητικής διάσκεψης. Επιπλέον, δεν μπορούμε παρά να αρκεστούμε στο πλαίσιο των αρμοδιοτήτων μας, με τις διατάξεις της Συνθήκης του Μάαστριχτ, όπου πράγματι το κοινωνικό πρωτόκολλο εφαρμόζεται στα 14 και όχι στα 15 κράτη μέλη.
<P>
Όσον αφορά τη δεύτερη ερώτηση, έχουμε αναπτύξει στο επίπεδο της Επιτροπής ένα καλά διαρθρωμένο πρόγραμμα σχετικά με τη φορολογία, το οποίο περιλαμβάνει τόσο την έμμεση φορολογία, ώστε να εξασφαλισθεί η μετάβαση στο οριστικό καθεστώς του ΦΠΑ, όσο και την άμεση φορολογία, στην οποία εντάσσεται η φορολογία των εισοδημάτων από την εργασία. Το εν λόγω πρόγραμμα περιέχει θέματα προβληματισμού τα οποία έθεσε ο Επίτροπος Monti και συζητήθηκαν στο επίπεδο του άτυπου Συμβουλίου ECOFIN που συνήλθε στη Βερόνα προ έξι εβδομάδων. Οι Υπουργοί Οικονομικών αποφάσισαν εκεί τη δημιουργία επιτροπής προσωπικών αντιπροσώπων, της οποίας προΐσταται η Επιτροπή, ώστε, ελπίζω, να επιτευχθεί αποφασιστική πρόοδος στον τομέα αυτό, ο οποίος πρέπει να μας απασχολεί. Κατ'αυτόν τον τρόπο θα γίνει ανταλλαγή απόψεων εφ'όλης της ύλης σχετικά με την ισορροπία μεταξύ φορολογίας της εργασίας και φορολογίας κεφαλαίου.

<SPEAKER ID=29 LANGUAGE="NL" NAME="Boogerd-Quaak">
Πρόεδρε, επιθυμώ να συγχαρώ τον κ. Santer για το γεγονός ότι δίνει τόση μεγάλη προτεραιότητα στο θέμα της απασχόλησης. Όμως, παρόλα αυτά φοβούμαι ότι το σύμφωνο εμπιστοσύνης θα αποδειχθεί ότι είναι ένας γίγαντας με γιάλινα πόδια, διότι δεν βλέπω να υπάρχει ακόμα ένα πραγματικό σύμφωνο. Νομίζω ότι για να υπάρξει ένα σύμφωνο χρειάζονται να υπάρχουν περισσότερα του ενός μέρη και, όπως γνωρίζουμε, οι κοινωνικοί εταίροι δεν είναι διατεθειμένοι αυτή τη στιγμή να συνάψουν ένα σύμφωνο και το ίδιο ισχύει και για τα κράτη μέλη. Θα ήθελα να ρωτήσω τον κ. Santer με πιό τρόπο φρονεί ότι μπορεί να συναφθεί στην πραγματικότητα ένα παρόμοιο σύμφωνο.
<P>
Παράλληλα, φρονώ ότι η Επιτροπή θα πρέπει να δώσει το παράδειγμα. Σε πολλές περιπτώσεις αναφέρθηκε εν προκειμένω ως παράδειγμα το πρόγραμμα LEONARDO, στο οποίο μπορεί να υπάρξει συνεργασία μεταξύ των κοινωνικών εταίρων και των επιχειρήσεων. Όμως προς μεγάλη μου έκπληξη βλέπω στο προσχέδιο του προϋπολογισμού ότι οι πόροι που διατίθενται για το εν λόγω πρόγραμμα, το οποίο έχει επανασχεδιαστεί επανειλημμένα, δεν αυξάνονται, αλλά μειώνονται. Φρονώ ότι δεν μπορούμε να αποκαλέσουμε σοβαρό τον τρόπο με τον οποίο αντιμετωπίζουμε αυτή τη στιγμή το σύμφωνο.
<P>
(Χειροκροτήματα)

<SPEAKER ID=30 LANGUAGE="FR" NAME="Santer">
Κύριε Πρόεδρε, ασφαλώς για να αναληφθεί μία δράση με το εύρος που περιέγραψα, πρέπει να συμμετάσχουν σε αυτήν οι κοινωνικοί εταίροι. Αυτή είναι εξάλλου η ουσία των συζητήσεών μας. Κατόπιν των συζητήσεων που είχα επί του θέματος στις διάφορες πρωτεύουσες, μετά την τριμερή διάσκεψη της 28ης και 29ης του παρελθόντος Απριλίου, έχω αρκετά βάσιμες ελπίδες ότι οι κοινωνικοί εταίροι θα συμμετάσχουν στη διαδικασία που υπέδειξα. Η συμμετοχή σε διαπραγματεύσεις μεταξύ των κοινωνικών εταίρων μπορεί να πραγματοποιηθεί κατ'αρχάς επί τεσσάρων στοιχείων που θεωρώ ήδη θεμελιώδη.
<P>
Πρέπει να ξεκινήσουν οι διαπραγματεύσεις. Πρέπει να προχωρήσουμε περισσότερο. Ένα πρώτο θέμα αφορά, κατά τη γνώμη μου, την άτυπη μερική απασχόληση και θα αποτελούσε σημαντικό στήριγμα της έννοιας του συμφώνου. Δεύτερον, οι κοινωνικοί εταίροι θα προσπαθήσουν να εκδώσουν μία κοινή διακήρυξη, όπως συμφώνησαν, σχετικά με την ένταξη των νέων στην αγορά εργασίας. Τρίτον, θα εκδώσουν ένα κείμενο-πλαίσιο σχετικά με την κατάρτιση ως προωθητικό παράγοντα για την πρόσβαση στην εργασία, γεγονός εξίσου σημαντικό. Τέταρτον, θα εκδώσουν κοινή γνώμη σχετικά με τα διαρθρωτικά ταμεία. Πιστεύω ότι όλες οι ανωτέρω ενέργειες αποτελούν μία αποφασιστικής σημασίας δέσμευση των κοινωνικών εταίρων σε αυτό το επίπεδο.
<P>
Από την άλλη πλευρά, όσον αφορά τους δημοσιονομικούς πόρους που διατίθενται σε ορισμένα προγράμματα, τα οποία προσωπικά τα επιδοκιμάζω απόλυτα, θα ζητούσα από το Ευρωπαϊκό Κοινοβούλιο, ως αρμόδια αρχή επί του προϋπολογισμού, να επαγρυπνεί ώστε να προβλέπονται επαρκείς πόροι.

<SPEAKER ID=31 LANGUAGE="DE" NAME="Elchlepp">
Κύριε Πρόεδρε, αναφέρατε σαν τρίτο πυλώνα των προτάσεών σας για βελτίωση της πολιτικής στην αγορά εργασίας και τον τομέα της ηλεκτρικής ενέργειας, τη δημιουργία δηλαδή της εσωτερικής αγοράς στον τομέα της ηλεκτρικής ενέργειας. Θα ήθελα να σας ρωτήσω το εξής: Πώς εκτιμάτε, από ποσοτική άποψη, τη σχέση ανάμεσα στην εσωτερική αγορά στον τομέα της ενέργειας και στις καινούργιες δυνατότητες απασχόλησης; Δεν αξιολογείται ενδεχομένως εδώ πολύ υψηλά ο συντελεστής κόστους «ενέργεια» στην έδρα «Eυρώπη»; Δεν θα 'πρεπε οι εναλλακτικές και οι ανανεώσιμες μορφές ενέργειας να αναπτυχθούν εντονότερα και να προωθηθούν, ώστε μέσω αυτού του είδους των καινοτομιών να δημιουργήσουμε πραγματικά καινούργιες θέσεις εργασίας και καινούργιες δυνατότητες εξαγωγών για την έδρα «Eυρώπη»; Δεν ήταν μήπως άφρονο το ότι υποτιμήσαμε στο παρελθόν τη σημασία της προστασίας του περιβάλλοντος για την εξασφάλιση και τη δημιουργία θέσεων εργασίας;

<SPEAKER ID=32 LANGUAGE="FR" NAME="Santer">
Κύριε Πρόεδρε, μπορώ να συμφωνήσω με την παρέμβαση του αξιότιμου βουλευτή, στο μέτρο που δεν έρχεται σε αντίθεση με όσα μόλις ανέφερα. Ο στόχος μας σχετικά με την εσωτερική αγορά είναι να αξιοποιήσουμε όλες τις δυνατότητές της. Η αγορά αυτή δημιουργήθηκε βάσει ορισμένων οδηγιών, αλλά δεν λειτουργεί ακόμη ως εσωτερική αγορά, δεδομένου ότι ορισμένοι τομείς εξακολουθούν να προστατεύονται. Αποφασίσαμε να ελευθερώσουμε τις τηλεπικοινωνίες. Πρόσφατα υποβάλαμε προτάσεις για να ελευθερωθεί και η αγορά ηλεκτρικής ενέργειας, αλλά τούτο δεν έρχεται απαραίτητα σε αντίθεση με τις εναλλακτικές μορφές ενέργειας, κάθε άλλο.
<P>
Αυτό που επιδιώκουμε είναι η εσωτερική αγορά να λειτουργεί πράγματι ως μία ολοκληρωμένη εσωτερική αγορά, κατά το αμερικανικό πρότυπο, που λειτουργεί ως εσωτερική αγορά με ενιαίο νόμισμα. Δεν το έχουμε επιτύχει ακόμη. Για το λόγο αυτόν οι επιχειρήσεις μας δεν μπορούν ακόμη να χρησιμοποιήσουν όλες τις εγγενείς δυνατότητες της εσωτερικής αγοράς. Όμως, τούτο ουδόλως αποκλείει, το αντίθετο μάλιστα, το συμβιβάσιμο της πολιτικής ανταγωνισμού με τις νέες πρωτοβουλίες, ιδιαίτερα στον τομέα των εναλλακτικών μορφών ενέργειας, και, όπως είπατε, τη δημιουργία νέων θέσεων εργασίας, βιώσιμων στο μέλλον, με αφετηρία μία σώφρονα πολιτική στον τομέα του περιβάλλοντος.

<SPEAKER ID=33 LANGUAGE="DE" NAME="Mann, Thomas">
Tο να μην τολμάμε τίποτε είναι ο μεγαλύτερος κίνδυνος, είπατε απόλυτα δικαιολογημένα, πριν από λίγο, Πρόεδρε κύριε Σαντέρ. Tο θέμα, λοιπόν, δεν είναι να εφαρμόσουμε μεμονωμένα μέτρα, αλλά να φροντίσουμε να δημιουργήσουμε ένα κοινό πλαίσιο. Όσον αφορά τα κράτη μέλη, που φοβούνται τους πολλούς κοινούς τρόπους αντιμετώπισης του προβλήματος όπως ο διάβολος το λιβάνι, και μόνο μια μοναδική φορά, και συγκεκριμένα στο Έσσεν, ανέλαβαν την υποχρέωση να προσκομίσουν πέντε καινούργιους τομείς, να συγκεντρώσουν δηλαδή τα πράγματα, δεν θα 'πρεπε να τα δώσουμε να καταλάβουν σαφώς πως δε θέλουμε τίποτε καινούργιο; Δε θέλουμε καινούργιους πόρους για τα διαρθρωτικά ταμεία. Θέλουμε να χρησιμοποιήσουμε πιο αποτελεσματικά τους ήδη υπάρχοντες διαρθρωτικούς πόρους. Δε θέλουμε να δημιουργήσουμε καινούργιες τοπικές πρωτοβουλίες απασχόλησης σαν ανταγωνισμό στις MME, αλλά να αναπτυχθούν αυτές ισότιμα και παράλληλα προς την ενίσχυση την μικρομεσαίων επιχειρήσεων.
<P>
Δεν είναι επίσης ανάγκη να πούμε πως θα πρέπει να χρησιμοποιήσουμε πιο πολύ τις πιστώσεις μας για την εκπαίδευση και την προώθηση της επαγγελματικής κατάρτισης; Aυτό όμως, κατά τη γνώμη μας, σημαίνει παράλληλα πως δεν επιτρέπεται να περικόψουμε και άλλο τα ούτως ή άλλως λιγοστά χρήματα του LEONARDO. Θα πρέπει συνεπώς να ξεκαθαρίσουμε στις χώρες αυτές πως το θέμα δεν είναι να κάνουμε μια καινούργια πολιτική εντυπώσεων, αλλά να κατανείμουμε απλώς πιο συνετά αυτά που έχουμε ήδη εδώ.

<SPEAKER ID=34 LANGUAGE="FR" NAME="Santer">
Κύριε Πρόεδρε, είμαι σύμφωνος με τον αξιότιμο βουλευτή, διότι, το κατέστησα σαφές, δεν επιδιώκουμε να ανακαλύψουμε την Αμερική. Στόχος μας είναι να βασιστούμε στο περιεχόμενο της Λευκής Βίβλου του 1993 για την ανταγωνιστικότητα, την απασχόληση και τον ανταγωνισμό, αλλά δεν επιδιώκουμε να αποκτήσουμε νέες αρμοδιότητες. Προσπαθούμε να επιτύχουμε μία καλύτερη κατανομή των πόρων στο πλαίσιο των πόρων που θα διαθέτουμε μέχρι το 1999 και τούτο ισχύει τόσο για τα διαρθρωτικά ταμεία, όσο και για τα διευρωπαϊκά δίκτυα. Εξάλλου, με εκπλήσσει το γεγονός ότι κανένας βουλευτής δεν έχει ακόμη αναφερθεί στα διευρωπαϊκά δίκτυα. Το θέμα τίθεται σε κάθε Ευρωπαϊκό Συμβούλιο.
<P>
Δεν θέλουμε περισσότερα χρήματα. Θέλουμε απλώς να διαθέτουμε τα απαραίτητα μέσα χρηματοδότησης στο πλαίσιο των πιστώσεων του προϋπολογισμού, όπως έχει διαμορφωθεί, προκειμένου να μπορέσουμε να χρηματοδοτήσουμε τα 14 διευρωπαϊκά δίκτυα προτεραιότητας που αποφασίσαμε να υλοποιήσουμε, ώστε κάθε Ευρωπαίος πολίτης να μπορεί να διαπιστώσει ότι οι αποφάσεις που έχουν ληφθεί στο ανώτατο επίπεδο οδηγούν σε αποτελέσματα.
<P>
Αυτή είναι η στάση μας και στο πλαίσιο αυτό θέλουμε να υλοποιήσουμε σταδιακά και με μία σφαιρική στρατηγική όλα τα στοιχεία που περιέχονται στη Λευκή Βίβλο του 1993.

<SPEAKER ID=35 LANGUAGE="SV" NAME="Schφrling">
Κύριε Πρόεδρε, με αφορμή την έκθεση για την Συνθήκη Απασχόλησης πρέπει να ζητήσω από τον Πρόεδρο της Επιτροπής κ. Santer να αποσαφηνίσει δύο σημεία. Είπατε ότι η Επιτροπή θα προωθήσει μιά κοινή συνθήκη όπου τα συμβαλλόμενα μέρη θα εξαναγκαστούν να αποδεχτούν αυτήν την συνθήκη εμπιστοσύνης. Εξ αφορμής του ότι οι έως τώρα διεξαχθείσες συνομιλίες δεν ήταν ιδιαιτέρως πετυχημένες, αναρωτιέμαι τι είδους άσσο, ή ο, τιδήποτε άλλο, κρύβει στο μανίκι η Επιτροπή για να εκμαιεύσει μιά τέτοια συναίνεση από τα συμβαλλόμενα μέρη.
<P>
Η άλλη διευκρίνιση που θέλω να ζητήσω, αφορά αυτό που είπατε για την σημασία μιάς υγειούς οικονομικής διαχείρισης, ότι η ΟΝΕ είναι σύμμαχος μας και ότι επικρατεί ευρεία συναίνεση για την ΟΝΕ. Αλλά μεταξύ των οικονομολόγων, μεταξύ των πολιτικών και πρωτίστως στην ευρεία κοινή γνώμη, αυξάνεται στην πραγματικότητα η κριτική. Επομένως τι είδους συναίνεση είναι αυτή, κύριε Πρόεδρε; Δεν είναι μάλλον μια άβυσσος παρά συναίνεση;

<SPEAKER ID=36 LANGUAGE="FR" NAME="Santer">
Κύριε Πρόεδρε, όσον αφορά την πρώτη ερώτηση, θα ήθελα να σας διαβεβαιώσω ότι δεν επιθυμούμε κατά κανέναν τρόπο να αναγκάσουμε τους κοινωνικούς εταίρους να καταλήξουν σε συμφωνία. Αντίθετα, πιστεύουμε ότι επαφίεται στους ίδιους τους κοινωνικούς εταίρους, μέσω ενός κοινωνικού διαλόγου που θα προσδιορίσουν οι ίδιοι, να βρουν τους διαύλους προβληματισμού που θα τους οδηγήσουν σε συγκεκριμένα αποτελέσματα βάσει ορισμένων προτάσεων που τους υποβάλλουμε. Δεν υφίσταται κανενός είδους καταναγκασμός σε οποιοδήποτε στάδιο της διαδικασίας.
<P>
Με αυτό το πνεύμα πρέπει να κινητοποιήσουμε όλους τους φορείς της οικονομικής ζωής, όχι μόνο τις κυβερνήσεις των κρατών μελών, σε εθνικό ή τοπικό επίπεδο, όχι μόνο τα κοινοτικά θεσμικά όργανα, αλλά και τους κοινωνικούς εταίρους, ώστε να επιτύχουμε ορισμένα συγκεκριμένα αποτελέσματα στο πλαίσιο συλλογικής διαπραγμάτευσης και μέσω του κοινωνικού διαλόγου. Δεν υφίσταται κανένας καταναγκασμός, αντίθετα πρόκειται για εθελούσια διαδικασία.
<P>
Πιστέψτε με, οι κοινωνικοί εταίροι που συνάντησα σε όλα τα κράτη μέλη, χωρίς καμία εξαίρεση, είναι πρόθυμοι να ανταποκριθούν στην πρόκληση. Είναι πρόθυμοι να δεσμευθούν διότι είναι οι άμεσα ενδιαφερόμενοι και έχουν επίγνωση της πρόκλησης που αντιμετωπίζουμε για την κοινωνία του αύριο.
<P>
Όσον αφορά το δεύτερο ερώτημα: ασφαλώς η οικονομική και νομισματική ένωση είναι ένα από τα κρίσιμα στοιχεία για την τελειοποίηση της εσωτερικής αγοράς. Δεν γνωρίζω καμία άλλη εσωτερική αγορά στον κόσμο με 370 εκατ. κατοίκους -η δική μας είναι η μεγαλύτερη- που να λειτουργεί με 14 διαφορετικά νομίσματα. Πρέπει να αναλογιστούμε τι σημαίνει τούτο. Είναι προς το συμφέρον μας να πραγματοποιηθεί η νομισματική ένωση κατά το συντομότερο δυνατό, βάσει των κριτηρίων σύγκλισης, ώστε να μπορέσουμε να αξιοποιήσουμε όλες τις δυνατότητες της εσωτερικής αγοράς, ώστε το νόμισμά μας, το ευρώ, να μπορέσει να διαδραματίσει το ρόλο του μεταξύ του γεν και του δολλαρίου, και τα εθνικά μας νομίσματα να πάψουν να υφίστανται τις συνέπειες των διακυμάνσεων του δολλαρίου και να είναι θύματά τους, ενώ εμείς δεν έχουμε καμία επιρροή στο νόμισμα αυτό. Αυτός είναι ο σκοπός της νομισματικής ένωσης.
<P>
Η νομισματική ένωση καθεαυτή δεν είναι αυτοσκοπός. Είναι μέσο της πολιτικής οικονομικής και κοινωνικής ανάπτυξης. Με αυτή την έννοια πρέπει να γίνεται αντιληπτή. Με αυτό το πνεύμα πρέπει να στρατευθούμε στην υλοποίησή της. Πρέπει να απαλλαγούμε από τη δοξασία ότι η νομισματική ένωση αντιβαίνει στην απασχόληση. Αντίθετα, η νομισματική ένωση, έτσι όπως την οραματιζόμαστε, έτσι όπως την συνέλαβαν οι διαπραγματευτές της Συνθήκης του Μάαστριχτ, θα οδηγήσει, χάρη στα υγιή δημόσια οικονομικά, χάρη στη μείωση των επιτοκίων, στην προώθηση των αναγκαίων επενδύσεων για την εξασφάλιση μεγαλύτερης ανάπτυξης και περισσότερων θέσεων εργασίας.

<SPEAKER ID=37 LANGUAGE="EN" NAME="Cassidy">
Ομιλώ ως εισηγητής του Κοινοβουλίου σχετικά με την ετήσια οικονομική έκθεση και με τους γενικούς οικονομικούς προσανατολισμούς. Θα ήθελα επομένως να ρωτήσω τον Πρόεδρο της Επιτροπής μέχρι ποίου βαθμού ελήφθησαν υπόψη τα συμπεράσματα του Κοινοβουλίου, όπως παρουσιάστηκαν στο ψήφισμά του της 9ης Μαΐου, στην εκπόνηση του εγγράφου το οποίο μνημονεύεται σήμερα και, ειδικότερα, οι παραπομπές του Κοινοβουλίου στην ανάγκη κατάργησης των υφισταμένων περιορισμών στην αγορά εργασίας, στη μείωση των δαπανών της μη μισθωτής εργασίας καθώς και στις προσαρμογές του εργάσιμου χρόνου και της οργάνωσης της εργασίας. Σημείωσα ότι ο Πρόεδρος της Επιτροπής αναφέρθηκε σε μείωση του χρόνου εργασίας και όχι σε προσαρμογή του χρόνου εργασίας.

<SPEAKER ID=38 LANGUAGE="FR" NAME="Santer">
Κύριε Πρόεδρε, ασφαλώς πιστεύω ότι τα στοιχεία αυτά αποτελούν μέρος της συζήτησης και πρέπει να ληφθούν υπόψη. Διαβάζοντας την ανακοίνωσή μας, θα βρείτε τα στοιχεία αυτά στο πλαίσιο μίας μεγαλύτερης ευελιξίας της αγοράς εργασίας. Πιστεύουμε ότι πρέπει να διασφαλίσουμε τη συμφιλίωση της ευελιξίας και της ασφάλειας, που αποδίδεται από ορισμένους με το νεολογισμό «flιxisιcuritι» (»ευελικτοασφάλεια»).
<P>
Ασφαλώς, είμαι και εγώ υπέρ της μείωσης του κόστους της εργασίας, πρέπει όμως να δούμε με ποιον τρόπο το κόστος αυτό αντικαθίσταται από άλλα μέτρα και άλλα μέσα. Το τρίτο στοιχείο που παραθέσατε και το οποίο υπάρχει επίσης στο έγγραφό μας, όπως ανέφερα ήδη προ ολίγου όταν απάντησα στην ερώτηση του κ. Rocard, είναι η αναδιοργάνωση του χρόνου εργασίας, με προοπτική τη μείωση του χρόνου εργασίας μέσω συλλογικών διαπραγματεύσεων μεταξύ των κοινωνικών εταίρων. Πρόκειται όμως και για την αναδιοργάνωση της εργασίας μέσω νέων μορφών της λεγόμενης άτυπης εργασίας, η οποία, σε ορισμένα κράτη μέλη, καθίσταται ήδη η κανονική και τυπική εργασία.

<SPEAKER ID=39 LANGUAGE="FR" NAME="Sainjon">
Κύριε Πρόεδρε, ο Πρόεδρος Santer ανέπτυξε μία επιχειρηματολογία, η οποία κατά τη γνώμη μου αποτελεί αναμφίβολα μία δήλωση αποφασιστικότητας για την επίτευξη ορισμένων συγκεκριμένων στόχων. Ωστόσο, διερωτώμαι και σας ερωτώ κ. Πρόεδρε: πώς θα δώσετε ελπίδα στον κόσμο, όταν η πραγματικότητα που βιώνουν εκατομμύρια άνδρες και γυναίκες είναι οι απολύσεις, η διακοπή της λειτουργίας επιχειρήσεων, η αναδιάρθρωση των βιομηχανιών, η παρακμή της οικονομικής δραστηριότητας και όλα αυτά στο όνομα της ανταγωνιστικότητας. Στο όνομα και πάλι της ανταγωνιστικότητας μας μιλάτε σήμερα και προτείνετε την καταπολέμηση της ανεργίας. Διερωτώμαι λοιπόν μήπως ο λόγος απευθύνεται περισσότερο στις δυνάμεις της αγοράς, πάρα στους πολίτες, οι οποίοι διερωτώνται εάν η οικονομία βρίσκεται στην υπηρεσία του ανθρώπου ή εάν οι άνθρωποι είναι σκλάβοι της οικονομίας.
<P>
(Χειροκροτήματα)

<SPEAKER ID=40 LANGUAGE="FR" NAME="Santer">
Κατ'αρχάς, κύριε Πρόεδρε, πρέπει να γίνει αντιληπτό ότι η ανταγωνιστικότητα δεν αντιβαίνει στην απασχόληση. Το λέω κατηγορηματικά. Δεν έχετε παρά να διαβάσετε ή να ξαναδιαβάσετε την έκθεση της ομάδας Ciampi, του πρώην πρωθυπουργού και σημερινού Υπουργού Οικονομικών της ιταλικής κυβέρνησης που είναι πρόεδρος της συμβουλευτικής επιτροπής επί του ανταγωνισμού, για να διαπιστώσετε ότι η ανταγωνιστικότητα δεν αντιβαίνει στην απασχόληση. Αντίθετα, εάν δεν ενισχυθεί η ανταγωνιστικότητα μίας επιχείρησης, δεν αυξάνεται η απασχόληση σε μεσοπρόθεσμη και μακροπρόθεσμη προοπτική.
<P>
Πράγματι, πρέπει σήμερα να ενισχυθεί η ανταγωνιστικότητα των επιχειρήσεών μας, ώστε να μπορέσουν να δημιουργήσουν νέεες θέσεις εργασίας που θα είναι βιώσιμες και στο μέλλον. Αυτή είναι η ουσία της πολιτικής μας, η οποία έχει σχεδιασθεί για να ανακουφίσει την Ευρώπη από τα δεινά που την πλήττουν σήμερα. Υφιστάμεθα της συνέπειες της απώλειας μεριδίων αγοράς ανά τον κόσμο, διότι οι επιχειρήσεις μας δεν έχουν την ίδια ανταγωνιστικότητα με άλλους τομείς. Η ανταγωνιστικότητα δεν αναπτύσσεται εις βάρος της απασχόλησης, αλλά πρέπει να βρούμε το σύνδεσμο μεταξύ της ανταγωνιστικότητας και της δημιουργίας θέσεων εργασίας. Αυτό προσπαθούμε να επιτύχουμε στο κεφάλαιο 3 της ανακοίνωσής μας, την οποία σας καλώ να μελετήσετε επισταμένα.

<SPEAKER ID=41 LANGUAGE="SV" NAME="Sjostedt">
Κύριε Πρόεδρε, η ερώτησή μου συνδέεται με την σουηδική συζήτηση και την πρόταση της σουηδικής κυβέρνησης για μιά ένωση απασχόλησης. Η αρχική σκέψη σ' αυτήν την πρόταση είναι να μπορούν τα κράτη - μέλη να συντονίζουν την οικονομική πολιτική τους, κυρίως σε μιά περίοδο ύφεσης. Αυτό θα γίνει κατά τέτοιο τρόπο ώστε μέσω μέτρων ανάπτυξης κινήτρων (επενδύσεις, κίνητρα ζήτησης) να μπορούν να διατηρούν την ζήτηση και, κατ' αυτόν τον τρόπο, να εμποδιστεί η αύξηση της ανεργίας. Και εγώ νομίζω ότι είναι μιά θαυμάσια ιδέα. Η ερώτηση μου είναι πώς βλέπει ο Πρόεδρος της Επιτροπής το εξής: θεωρεί ότι είναι συμβατή με την σημερινή πολιτική σύγκλισης και τους όρους σύγκλισης για την νομισματική ένωση η διατήρηση σήμερα της ζήτησης και των επενδύσεων μέσω των εθνικών προϋπολογισμών των κρατών - μελών;

<SPEAKER ID=42 LANGUAGE="FR" NAME="Santer">
Κύριε Πρόεδρε, μπορώ να διαβεβαιώσω τον αξιότιμο βουλευτή ότι συμφωνούμε απόλυτα με τις προτάσεις που διατύπωσε η σουηδική κυβέρνηση στο εν λόγω θέμα στο πλαίσιο της διακυβερνητικής διάσκεψης. Είχα την ευκαιρία να συζητήσω το θέμα με το σουηδό Πρωθυπουργό.
<P>
Η Επιτροπή στηρίζει τις σουηδικές προτάσεις, οι οποίες δεν έρχονται σε αντίθεση με τους στόχους της σύγκλισης, όπως αυτοί έχουν προβλεφθεί. Στο πλαίσιο αυτό πρέπει να ενισχύσουμε και να εδραιώσουμε οριστικά τη διαδικασία παρακολούθησης των τεσσάρων σημείων του Έσσεν κατά τη διακυβερνητική διάσκεψη. Κατ'αυτόν τον τρόπο θα επιτύχουμε μία καλύτερη ισορροπία μεταξύ, αφενός, της εσωτερικής αγοράς και, αφετέρου, της κοινωνικής διάστασης, ούτως ώστε να ανταποκριθούμε στις προσδοκίες των πολιτών. Οι σουηδικές προτάσεις συμφωνούν με το πνεύμα των προτάσεων που έχουμε υποβάλει εμείς οι ίδιοι στο πλαίσιο της διακυβερνητικής διάσκεψης.

<SPEAKER ID=43 LANGUAGE="EN" NAME="Howitt">
Δέχομαι με ικανοποίηση την αναφορά του Προέδρου Santer στον ρόλο των πόλεων, των χωριών και των περιφερειών στην οικονομική ανοικοδόμιση της Ευρώπης. Ένα πολύ μεγάλο μέρος των συζητήσεών μας σχετικά με την ανεργία αναφέρεται στο μακροοικονομικό επίπεδο, ένα επίπεδο πολύ απομακρυσμένο από τους ανέργους που ζητούν εργασία.
<P>
Η ανακοίνωσή σας σχετικά με τις πιλοτικές πόλεις και κωμοπόλεις αποτελεί άραγε απλό πυροτέχνημα ή θα επιτρέψει πράγματι την απελευθέρωση του δυναμικού των πόλεων αυτών σε ολόκληρη την Ευρώπη ούτως ώστε να συμβάλουν στη διαδικασία της οικονομικής ανάπτυξης; Θα είναι άραγε όπως το πρόγραμμα URBAN και τα πιλοτικά σχέδια του URBAN στα οποία συμμετείχαν μόνο είκοσι ή εικοσιπέντε πόλεις ή θα υπάρξει ευκαιρία συμμετοχής για πόλεις και κωμοπόλεις από ολόκληρη την ήπειρό μας; Θα υλοποιηθούν άραγε οι αντιρρήσεις τις οποίες διατυπώσαν τα κράτη μέλη στηριζόμενα στην αρχή της επικουρικότητας, γεγονός το οποίο σημαίνει ότι θέλουν να επωφεληθούν από τις αντίστοιχες πιστώσεις χωρίς να θέλουν τη συμμετοχή των πόλεών μας;
<P>
Τέλος, θα διατεθούν άραγε νέες πιστώσεις οι οποίες θα αξιοποιηθούν από τις πόλεις μας και θα τους δώσουν την ευκαιρία να απελευθερώσουν το δυναμικό τους για να ξαναφέρουν τους ανθρώπους στην εργασία;

<SPEAKER ID=44 LANGUAGE="FR" NAME="Santer">
Κύριε Πρόεδρε, πιστεύω πράγματι ότι πρέπει να στρατευθούμε ενεργότερα στην κατεύθυνση των περιφερειακών συμφώνων, των συμφώνων των πόλεων. Σε ορισμένες περιπτώσεις, τα κράτη μέλη πραγματοποίησαν απόλυτα ενθαρρυντικούς πειραματισμούς στην κατεύθυνση αυτή, μέσω σταδιακής αποκέντρωσης στον τομέα της απασχόλησης.
<P>
Στο πλαίσιο αυτό προτείναμε τη δημιουργία περιφερειακών συμφώνων για να δοθεί το πολιτικό εναρκτήριο λάκτισμα σε αυτό το είδος συμφώνου στο κατάλληλο περιφερειακό επίπεδο, ξεκινώντας από μία διαδικασία επιλογής σε κάθε κράτος μέλος ενός σημαντικού αριθμού πρότυπων περιφερειών, πόλεων και αγροτικών περιοχών, που θα είναι υποψήφιες για τα εν λόγω σύμφωνα. Ελπίζω ότι κατά το Ευρωπαϊκό Συμβούλιο του Δουβλίνου θα επιτύχουμε μία πρώτη επικύρωση των περιφερειακών συμφώνων που θα προτείνει η Επιτροπή.
<P>
Θα σας υποβάλουμε κατάλληλες προτάσεις για το εν λόγω θέμα σε εύθετο χρόνο. Πράγματι, πιστεύω ότι πρέπει να δοθεί πρωταρχική σημασία στις τοπικές πρωτοβουλίες ανάπτυξης. Για το λόγο αυτόν δώσαμε επίσης έμφαση στην αποκέντρωση των συστημάτων κατάρτισης και των συστημάτων απασχόλησης, γεγονός που θεωρούμε απαραίτητο για να δοθεί η δυνατότητα εύρεσης εργασίας σε ορισμένες κατηγορίες ατόμων, ιδιαίτερα δε στους νέους.

<SPEAKER ID=45 NAME="Πρόεδρος">
Kυρίες και κύριοι, η Ώρα των Eρωτήσεων έληξε. Eυχαριστώ όλους όσους συμμετείχαν σ' αυτή και ιδιαίτερα τον Πρόεδρο κ. Σαντέρ για το ότι σήμερα το απόγευμα απάντησε στις ερωτήσεις μας.
<P>
(Xειροκροτήματα) O κ. Holm ζητεί το λόγο επί της διαδικασίας.

<SPEAKER ID=46 LANGUAGE="DE" NAME="Voggenhuber">
Κύριε Πρόεδρε, με αποκαλείτε για δεύτερη φορά με άλλο όνομα. Kαι το έχω ήδη διορθώσει στο Προεδρείο. Tο βρίσκω κάπως παράξενο που εσείς, επειδή κάνετε λάθος, με παραβλέπετε στην Ώρα των Eρωτήσεων, παρόλο που εγώ διόρθωσα το λάθος. Nομίζω πως μπορεί κανείς να έχει την απαίτηση να γνωρίζει το Προεδρείο τα ονόματα των βουλευτών. Tο όνομά μου είναι Voggenhuber.

<SPEAKER ID=47 NAME="Πρόεδρος">
Λαμβάνω γνώση της κριτικής σας. Λυπάμαι για το ότι, στα στοιχεία που έχω εδώ, το όνομά σας και ο αριθμός της θέσης σας δε συμφωνούν. Eύκολα μπορεί να γίνει λάθος εδώ. Παρακαλώ να με συγχωρήσετε.

<SPEAKER ID=48 LANGUAGE="FR" NAME="Gollnisch">
Κύριε Πρόεδρε, θα ήθελα απλώς να πω ότι, από την πλευρά μου, θα ήμουν ευτυχής εάν με αποκαλούσατε με το όνομά μου, ακόμη και εάν κάνατε λάθος, αλλά το εκφωνήσατε άριστα μόλις προ ολίγου. Δώσατε το λόγο σε περισσότερους από δεκαπέντε ομιλητές. Νομίζω ότι σήκωσα το χέρι μου δεκαπέντε φορές και τουλάχιστον δώδεκα φορές ήμουν ανάμεσα στους πρώτους και λυπούμαι διότι έχω την εντύπωση ότι πάσχετε από ελαφρά μυωπία από τη δεξιά πλευρά.

<SPEAKER ID=49 NAME="Πρόεδρος">
Oι κυρίες και οι κύριοι συνάδελφοι, που με παρακολουθούν εδώ και πολλούς μήνες, γνωρίζουν πως δεν είμαι μύωπας από το αριστερό ή από το δεξιό μάτι, αλλά και από τα δύο. Yπάρχουν ένα σωρό συνάδελφοι και συναδέλφισσες που κατά τη διάρκεια μιας Ώρας των Eρωτήσεων ζητούν το λόγο 15 φορές και πλέον, χωρίς να τον παίρνουν, επειδή ο αριθμός των ερωτώντων - Δόξα τω Θεώ - είναι μεγαλύτερος από την πιθανότητα να πάρουν το λόγο.

<CHAPTER ID=5>
Συμφωνία με το Mαρόκο - Aνθρώπινα δικαιώματα στο Mαρόκο και τη Δυτική Σαχάρα
<SPEAKER ID=50 NAME="Πρόεδρος">
H ημερήσια διάταξη προβλέπει τη συζήτηση της έκθεσης του κ. von Habsburg, εξ ονόματος της Eπιτροπής Eξωτερικών Yποθέσεων, Aσφάλειας και Aμυντικής Πολιτικής (A4-0173/96), επί της πρόταση απόφασης του Συμβουλίου και της Eπιτροπής, σχετικά με τη σύναψη της Eυρωμεσογειακής Συμφωνίας Σύνδεσης μεταξύ των Eυρωπαϊκών Kοινοτήτων και των κρατών μελών τους αφενός, και του Bασιλείου του Mαρόκου αφετέρου (COM(95)740-4132/96 - C4-0131/96-95/0363(AVC)), και τη δήλωση της Eπιτροπής για την κατάσταση στο Mαρόκο, όσον αφορά τα ανθρώπινα δικαιώματα και τη Δυτική Σαχάρα.

<SPEAKER ID=51 NAME="von Habsburg">
Κύριε Πρόεδρε, το Mαρόκο είναι για μας ένα πολύ σημαντικό κράτος. Δεν χρειάζεται κανείς παρά να κοιτάξει στο χάρτη για να μάθει το πόσο σημαντικό είναι, αφού έχει μια ακτή στον Aτλαντικό και μια στη Mεσόγειο. Σε μια εποχή που ασχολούμαστε κατά προτεραιότητα με το χώρο της Mεσογείου, είναι απόλυτα αναγκαίο να εδραιώσουμε περαιτέρω τις σχέσεις μας με το Mαρόκο, αφού αυτό, και μόνον λόγω της γεωγραφικής του θέσης, έχει σημασία για μας.
<P>
Σ' αυτό προστίθενται και τα πολιτικά γεγονότα. Στο Mαγκρέμπ υπάρχουν δύο ισλαμικά κράτη που είναι μετριοπαθή - το Mαρόκο και η Tυνησία - κι ένα κράτος που αποτελεί πραγματικό κίνδυνο, μια και είναι σαν οπλισμένη ωρολογιακή βόμβα, κι αυτό είναι η Aλγερία. Γι' αυτό και είναι απαραίτητο να υποστηρίξουμε τις μετριοπαθείς δυνάμεις στη Bόρεια Aφρική, που για μας είναι ζωτικής σημασίας, μια και ο χώρος της Mεσογείου, ως γνωστόν, από ιστορική άποψη, δεν είναι το νότιο όριο της Eυρώπης, αλλά ο άξονας περιστροφής της. Θα πρέπει, σ' όλον αυτό το χώρο, να υπερασπίσουμε τις μετριοπαθείς δυνάμεις απέναντι στον εξτρεμισμό, και να τις δώσουμε δύναμη. Aνεξάρτητα απ' αυτό, έχουμε και αμέτρητα κοινά πολιτιστικά σημεία. Aν σήμερα πάμε στο Mαρόκο μέσω Iσπανίας, λ.χ. στο Pαμπάτ μέσω Σεβίλλης, θα διαπιστώσουμε πως η Kutubija μοιάζει πάρα πολύ με την Giralda. Έχουμε μια κοινή αρχιτεκτονική, μια κοινή παράδοση, και παρόλο που πολεμήσαμε ο ένας τον άλλο, υπάρχει ένα παράδειγμα, κατά την άποψή μου τουλάχιστον, ειρηνικής συνύπαρξης των θρησκειών, και συγκεκριμένα το βασίλειο των τριών θρησκειών στο Tολέδο. Eκεί εκπροσωπούνταν ταυτόχρονα η ιουδαϊκή, η ισλαμική και η χριστιανική θρησκεία, όπως μπορούμε φυσικά να δούμε και στον καθεδρικό ναό του Tολέδο.
<P>
Γι' αυτό κι έχουμε διάφορους λόγους να επεκτείνουμε τα κοινά μας σημεία με το Mαρόκο. Eκτός τούτου, στον αραβικό και τον ισλαμικό χώρο υπάρχουν, ουσιαστικά, δύο κράτη που διάκεινται φιλικά προς εμάς. Tο ένα είναι το Eμιράτο του Oμάν, στο νότιο άκρο της Aραβικής Xερσονήσου, και το άλλο είναι το Mαρόκο.
<P>
Eπανειλημμένα, φυσικά, λένε για το Mαρόκο πως υπάρχουν εκεί κακώς κείμενα στον τομέα των ανθρωπίνων δικαιωμάτων. Δεν το αρνούμαι; αναμφισβήτητα υπάρχουν. Eίναι αλήθεια πως υπάρχουν διάφοροι βαθμοί πολιτισμού και ανάπτυξης. Δεν πρέπει απλώς να λέμε πως όλα θα πρέπει να γίνονται σύμφωνα με τα δικά μας στάνταρτ. Bασικό είναι το πώς αναπτύσσεται μια χώρα, και θα πρέπει να πούμε ότι το Mαρόκο, ειδικά τις τελευταίες δεκαετίες, έχει σημειώσει τεράστιες προόδους και στον τομέα της δημοκρατίας.
<P>
Γι' αυτό και πιστεύω ότι το Mαρόκο έχει πράγματι το δικαίωμα να αντιμετωπίζεται στα σοβαρά, να του δώσουμε τους αναγκαίους δεσμούς και να το υποστηρίξουμε συγκεκριμένα.
<P>
Eπιπλέον, γίνεται συνεχώς λόγος για το θέμα της Σαχάρας. Nομίζω πως ίσως είμαι ο μοναδικός εδώ σ' αυτό το Kοινοβούλιο που μπορεί να πει ότι βρέθηκε στη Σαχάρα, για πρώτη φορά, πριν από πενήντα χρόνια και πλέον. Aυτό δεν αποτελεί ιδιαίτερο προνόμιο; στο κάτω-κάτω είμαι ο γηραιότερος σ' αυτό το Kοινοβούλιο. Eπί του θέματος αυτού θα πρέπει να πω το εξής: Bλέπω τις εξελίξεις που σημειώθηκαν εκεί. Οταν σήμερα μιλάει κανείς για τους ψηφοφόρους και τις εγγραφές των ψηφοφόρων στους εκλογικούς καταλόγους, θα πρέπει να έχει σαφή εικόνα της κατάστασης. Συνεχώς ζητείται να ισχύσει ένας μόνο συγκεκριμένος εκλογικός κατάλογος, που καταρτίσθηκε την εποχή της ισπανικής κυριαρχίας. Aυτό θα ήταν τελείως λάθος. Εχουν έλθει, στο μεταξύ, πολλοί καινούργιοι έποικοι, οι οποίοι έχουν κάνει πράγματι πάρα πολλά. Eδώ σε μας, στην Eυρώπη, έχουμε την άποψη σήμερα ότι δεν μπορούμε πλέον να πετάξουμε τους ανθρώπους που συμμετείχαν στην ανοικοδόμηση όλων αυτών. Tο ίδιο θα 'πρεπε να έχουμε κατά νου και όσον αφορά τη Σαχάρα.
<P>
Στη συνέχεια, φυσικά, προβάλλονται συνεχώς επιχειρήματα κατά του Iσλάμ, στα οποία επισημαίνεται πως όλα έγιναν την εποχή του Xομεϊνί στο Iράν. Δεν επιτρέπεται να ρίχνει κανείς στο ίδιο καζάνι τα διαφορετικά ρεύματα στο Iσλάμ, αλλά να παραδεχθεί πράγματι πως εδώ υπάρχουν πολλές και διαφορετικές δυνάμεις, τις οποίες θα πρέπει να σεβόμαστε.
<P>
Yπάρχουν βεβαίως πολλοί που και μόνον εξαιτίας αυτού είναι αντίθετοι, μια και, ως γνωστόν, είναι κατά βάσιν ρατσιστές, αλλά δεν έχουν το θάρρος να το πουν ανοικτά. Eίναι καμουφλαρισμένοι ωραία, κι έτσι βάζουν και αυτή την πτυχή στο όλο θέμα. Γι' αυτό και θα πρέπει να ενθαρρύνουμε στην πραγματικότητα το Mαρόκο. Θα πρέπει να εγκρίνουμε τη συμφωνία αυτή, η οποία, κατά τα άλλα, έχει διαπραγματευτεί πολύ καλά και θα πρέπει, ιδιαίτερα, να παραδεχθούμε το εξής: Aν θέλουμε να συνεργασθούμε, θα πρέπει να υπάρξει και κάποιο φιλικό άνοιγμα.
<P>
Yπάρχει μια παλιά γερμανική παροιμία: Tις μύγες δεν τις πιάνει κανείς με ξύδι, αλλά με μέλι. Παρακαλώ, λοιπόν, οι ενέργειές μας να είναι σύμφωνα με το πνεύμα αυτό και να ανοίξουμε την πόρτα στους Mαροκινούς. Διότι πράγματι το αξίζουν. Πιστεύω πως, παρόλες τις επιφυλάξεις που μπορεί να έχουν ορισμένοι βουλευτές του Kοινοβουλίου μας - και κυρίως αυτοί είναι όσοι δεν κατέχουν τα πράγματα καλά - θα πρέπει να δείξουμε στους Mαροκινούς πως είμαστε φίλοι τους. Θέλουμε να υποστηρίξουμε τα μετριοπαθή ισλαμικά κράτη και κυρίως να κάνουμε τη Mεσόγειο μια ζώνη ειρήνης.
<P>
(Xειροκροτήματα)

<SPEAKER ID=52 NAME="Marνn">
Κύριε Πρόεδρε, κυρίες και κύριοι βουλευτές, το Κοινοβούλιο ζήτησε ομόφωνα από την Επιτροπή να προβεί σε δήλωση σχετικά με ένα συγκεκριμένο σημείο: την αξιολόγησή μας όσον αφορά την κατάσταση των ανθρωπίνων δικαιωμάτων στο Μαρόκο, καθώς και τη θέση της Επιτροπής για τη Δυτική Σαχάρα.
<P>
Κατά πρώτο λόγο, και όσον αφορά το θέμα των ανθρωπίνων δικαιωμάτων και των δημοκρατικών αρχών στο Μαρόκο, η Επιτροπή θεωρεί σημαντικό -και αυτή είναι η άποψή μας απέναντι στο Ευρωπαϊκό Κοινοβούλιο- ότι υπήρξε μια θετική εξέλιξη σε αυτά τα ζητήματα κατά τα τελευταία χρόνια. Πράγματι, μετά το 1991 σημειώνονται στο Μαρόκο σημαντικές ενδείξεις πολιτικού ανοίγματος καθώς και μια αισθητή βελτίωση της κατάστασης των ανθρωπίνων δικαιωμάτων, ιδιαίτερα σε ό, τι αφορά τη νομοθεσία σχετικά με την προφυλάκιση και την ελευθερία του τύπου. Δύο ζητήματα τα οποία απασχόλησαν το Σώμα κατά το παρελθόν.
<P>
Η Επιτροπή θεωρεί ότι κανείς καλοπροαίρετος δε μπορεί να αρνηθεί τις ουσιαστικές προόδους που καταγράφτηκαν στο Μαρόκο σε θέματα ανθρωπίνων δικαιωμάτων τα τελευταία χρόνια. Μπορεί να συζητηθεί ο ρυθμός των μεταρρυθμίσεων, το περιεχομενό τους ή η ταχύτητά τους. Κανείς καλοπροαίρετος όμως -επιμένω- δε θα μπορέσει να αρνηθεί ότι πρόσφατα, και ιδιαίτερα τα τελευταία χρόνια, η κατάσταση στο Μαρόκο, όσον αφορά τις παραδοσιακές επικρίσεις του Ευρωπαϊκού Κοινοβουλίου, έχει βελτιωθεί αισθητά.
<P>
Μήπως αυτό σημαίνει ότι έχει επιτευχθεί μια κατάσταση που μπορεί να θεωρηθεί τέλεια; Όχι. Βεβαίως όχι. Και οι ίδιες οι μαροκινές Αρχές, στον πολιτικό τους διάλογο με την Επιτροπή, αναγνωρίζουν πράγματι ότι δεν έχει ακόμη επιτευχθεί το επιθυμητό επίπεδο σεβασμού των ανθρωπίνων δικαιωμάτων. Γνωρίζουν επίσης ότι πρέπει να σημειωθεί πρόοδος σε αυτό το θέμα.
<P>
Όμως, κύριε Πρόεδρε, θα ήθελα να δώσω μια ιδιαίτερη και λεπτομερή εξήγηση σχετικά με τους λόγους για τους οποίους η Ευρωπαϊκή Επιτροπή φρονεί ότι το Ευρωπαϊκό Κοινοβούλιο θα έπρεπε να απαντήσει θετικά στη συμφωνία σύνδεσης, σεβόμενο μεν τις διάφορες απόψεις σχετικά με το ρυθμό, το περιεχόμενο και την εντατικότητα, αλλά αποδεχόμενο την πρόδηλη και βέβαιη πρόοδο σε θέματα ανθρωπίνων δικαιωμάτων.
<P>
Η φετινή χρονιά, το 1996, είναι αποφασιστική για το μαροκινό συνταγματικό σύστημα. Γνωρίζετε ότι ο Βασιλεύς Χασάν 2ος εξήγγειλε μια σειρά μέτρων που αφορούν τη μεταρρύθμιση του Συντάγματος, με σκοπό την επανατοποθέτηση του μαροκινού δημοκρατικού συστήματος απέναντι στα όσα η πλειοψηφία των μελών σας θα θεωρούσε προσήκοντα. Και ακριβώς επειδή είστε βουλευτές, θα πρέπει να αναγνωρίσετε ένα καίριο στοιχείο αυτής της μεταρρύθμισης: την άμεση εκλογή από τους Μαροκινούς πολίτες των 333 μελών του Κοινοβουλίου και τη δημιουργία μιας νέας Βουλής περιφερειακής εκπροσώπησης, της Γερουσίας. Ο στόχος μιας από τις σημαντικότερες επικρίσεις στις οποίες προέβαινε το Ευρωπαϊκό Κοινοβούλιο σε σχέση με το μαροκινό κοινοβουλευτικό σύστημα έχει ήδη υποβληθεί σε συνταγματική μεταρρύθμιση, έτσι ώστε, μετά τις νέες εκλογές του μαροκινού Κοινοβουλίου, στο Κοινοβούλιο αυτό θα υπάρχουν αποκλειστικά βουλευτές εκλεγμένοι από τους συμπολίτες τους. Έτσι λοιπόν, η κοινοβουλευτική δημοκρατία βρίσκεται, αυτή ακριβώς τη χρονιά, το 1996, στο επίκεντρο του εσωτερικού μαροκινού διαλόγου. Προσωπικά είχα την εμπειρία να επισκεφθώ το μαροκινό Κοινοβούλιο και να μπορέσω να εκτιμήσω την εντατικότητα αυτής της μεταρρύθμισης, η οποία προτάθηκε με σκοπό να εκτελεστεί κατά το δεύτερο εξάμηνο.
<P>
Απέναντι σε αυτήν την κατάσταση, υπάρχουν δύο πολιτικές στάσεις: η μία, να εξακολουθήσουν οι επικρίσεις· η άλλη, να διεξαχθεί διάλογος και να προωθηθεί αυτό το είδος των τόσο θεμελιωδών αλλαγών στο μαροκινό σύνταγμα. Η Επιτροπή τάσσεται σαφώς υπέρ του διαλόγου και της βοήθειας των ίδιων των μαροκινών πολιτικών δυνάμεων ώστε, με τρόπο αυτόνομο και με σεβασμό στην εθνική τους κυριαρχία, να πραγματοποιηθεί ένα οριστικό άλμα ώστε να επιτευχθεί μια συνταγματική μεταρρύθμιση που να εναρμονίζει οριστικά το μαροκινό σύστημα απέναντι σε εκείνο που καθένας από εσάς -είτε είναι υπέρ είτε κατά- αναγνωρίζει ως κοινοβουλευτικό σύστημα Δικαίου.
<P>
Επιπλέον, πρέπει να υπερψηφιστεί η συμφωνία σύνδεσης και λόγω ενός άλλου βασικού στοιχείου. Ένα από τα καθοριστικά τμήματα της συμφωνίας σύνδεσης αποτελείται ακριβώς από όλες τις διατάξεις που αφορούν το σεβασμό των ανθρωπίνων δικαιωμάτων. Αυτό το τμήμα αποτελεί αναπόσπαστο μέρος της συμφωνίας σύνδεσης και πρόκειται για ένα στοιχείο ουσιαστικό για το μέλλον των σχέσεων μεταξύ της Ευρωπαϊκής Ένωσης και του Μαρόκου, όπως υποδεικνύεται σαφώς στη συμφωνία για την οποία πρόκειται να ζητήσουμε τη θετική σας ψήφο. Κατά συνέπεια, εμείς, η Ευρωπαϊκή Επιτροπή, θεωρούμε ότι η πιο διακριτική και έξυπνη ενέργεια, από την άποψη του Ευρωπαϊκού Κοινοβουλίου, είναι ακριβώς αυτή η συμφωνία σύνδεσης να τεθεί σε ισχύ, διότι, κατ' αυτόν τον τρόπο, θα έχει καθιερωθεί ένας διάλογος με τις μαροκινές πολιτικές δυνάμεις με έναν πολύ σαφή στόχο: χωρίς να αναμειγνυόμεθα ή να παρεμβαίνουμε στην εσωτερική διαδικασία, η οποία είναι πολύ λεπτή και πολύπλοκη, θα βοηθήσουμε να πραγματοποιηθούν τα τελικά και αποφασιστικά βήματα ώστε να υλοποιηθεί η αλλαγή που τη στιγμή αυτή απασχολεί τη μαροκινή κοινωνία.
<P>
Το δεύτερο λεπτό σημείο είναι εκείνο που αφορά τη Δυτική Σαχάρα. Η Ευρωπαϊκή Επιτροπή υποστήριζε ανέκαθεν ότι η πρωτοβουλία και η αρμοδιότητα σχετικά με το πρόβλημα της Δυτικής Σαχάρας αντιστοιχεί στα Ηνωμένα Έθνη, τα οποία ανέκαθεν θεωρούσαμε ως το φυσικό πλαίσιο όπου θα πρέπει να καθοριστεί μια ενδεχόμενη διαπραγμάτευση. Δυστυχώς, γνωρίζετε ότι ο Γενικός Γραμματέας, κ. Μπούτρος Γκάλι, υποχρεώθηκε να αναγνωρίσει ότι η αποστολή των Ηνωμένων Εθνών, η MINURSO, δε βρίσκεται σε θέση να ολοκληρώσει τη διαδικασία καθορισμού των ενδεχομένων συμμετεχόντων στο δημοψήφισμα. Η Ευρωπαϊκή Επιτροπή εκφράζει τη λύπη της για την απόφαση αυτή του Συμβουλίου Ασφαλείας. Είναι όμως βέβαιο ότι η MINURSO, κάπως μειωμένη, θα εξακολουθήσει να ασκεί καθήκοντα επιτήρησης της κατάπαυσης του πυρός.
<P>
Η θέση της Ευρωπαϊκής Ένωσης φαντάζομαι ότι θα εξαρτηθεί από την τελική έκθεση που πρέπει να συντάξει ο Γενικός Γραμματέας των Ηνωμένων Εθνών, την οποία, όπως γνωρίζετε, θα πρέπει να παρουσιάσει στις 31 Αυγούστου. Έτσι, εξακολουθούμε να πιστεύουμε ότι ο μόνος τρόπος να επιλυθεί το πρόβλημα της Σαχάρας είναι η διαπραγμάτευση· ότι η διαπραγμάτευση αυτή πρέπει να εγγράφεται και να αυξήσει τις προσπάθειές της στο πλαίσιο των Ηνωμένων Εθνών· ότι πρέπει να περιμένουμε ως τις 31 Αυγούστου, οπότε ο κ. Μπούτρος Γκάλι θα παρουσιάσει την τελική έκθεσή του.
<P>
Εν πάση περιπτώσει, είναι προφανές ότι, με πρωτοβουλία αυτού του Κοινοβουλίου ή κάποιου Κράτους μέλους, η Ευρωπαϊκή Ένωση θα πρέπει να απασχοληθεί με αυτό το ζήτημα στα τέλη του καλοκαιριού, αφού το Συμβούλιο Ασφαλείας θα έχει καθορίσει οριστικά την άποψή του.
<P>
Όσον αφορά τα επιχειρήματα ουσίας σχετικά με τη συμφωνία σύνδεσης, η Επιτροπή δεν έχει την παραμικρή δυσκολία να συμφωνήσει με την έκθεση και την παρέμβαση του κ. von Habsburg, η οποία συγκεκριμενοποιεί σωστά τη βασική γεωπολιτική πτυχή για τη σταθερότητα στη Μεσόγειο, που περιέχεται σε αυτήν την έκθεση.
<P>
Δεδομένου ότι επιθυμούμε να καθορίσουμε σταθερά και στέρεα νότια σύνορα για την Ευρωπαϊκή Ένωση, το Ευρωπαϊκό Κοινοβούλιο θα μας βοηθήσει στη σταδιακή εδραίωση των σχετικών στοιχείων, και ένα βασικό στοιχείο για την εδραίωση σταθερών νότιων συνόρων είναι ακριβώς το Βασίλειο του Μαρόκου.
<P>
(Χειροκροτήματα)

<SPEAKER ID=53 NAME="Miranda de Lage">
Κύριε Πρόεδρε, ευχαριστούμε τον Αντιπρόεδρο της Επιτροπής κ. Marνn για τις λεπτομερείς εξηγήσεις που μας έδωσε. Η γνωμοδότηση της Επιτροπής ΕΟΣ βασίζεται κατά ένα μεγάλο μέρος σε ορισμένα από τα στοιχεία που μας επεσήμανε, όπως για παράδειγμα:
<P>
1.Στη σημασία της εδραίωσης των δεσμών της Ευρωπαϊκής Ένωσης με τη Νότιο Μεσόγειο μέσω της νέας πολιτικής εταιρικών σχέσεων με το Μαγκρέμπ και το Μασρέκ.2.Στο ότι η νέα αυτή πολιτική θα πρέπει να συμβάλει στη σταθερότητα της περιοχής στον τομέα της ασφάλειας, στην προώθηση του εκδημοκρατισμού και των ανθρωπίνων δικαιωμάτων, σε έναν μεγαλύτερο θεσμικό πλουραλισμό, καθώς και σε μια οικονομική ανάπτυξη που θα βοηθήσει τον κοινωνικό και εργασιακό τομέα στη βελτίωση των συνθηκών ζωής του συνόλου των πολιτών.3.Στην αναγκαιότητα να καταστεί για μια ακόμα φορά σαφές ότι η Ευρωπαϊκή Ένωση επιθυμεί να συμβάλει στην προσέγγιση των ανεκτικών πολιτιστικών παραδόσεων του Βορρά και του Νότου.Η συμφωνία με το Μαρόκο, μετά τις συμφωνίες με την Τυνησία και το Ισραήλ, αποτελεί παράδειγμα αυτής της προσπάθειας, με στόχο τη διαμόρφωση ενός κατάλληλου πλαισίου για τον πολιτικό διάλογο και για την ανάπτυξη πιο ισόρροπων οικονομικών και εμπορικών σχέσεων, ο οποίος θα υλοποιηθεί μετά από μεταβατικές περιόδους στην ελευθέρωση των συναλλαγών που αφορούν αγαθά, υπηρεσίες και κεφάλαια.
<P>
Η συμφωνία αυτή -όπως επεσήμανε και ο κ. Αντιπρόεδρος της Επιτροπής- περιλαμβάνει τη ρήτρα από την οποία εξαρτάται και στην οποία βασίζεται το σύνολο των σχέσεων, εκείνη δηλαδή που αναφέρεται στο σεβασμό των ανθρωπίνων δικαιωμάτων και των δημοκρατικών αρχών. Και ευχαριστούμε το Μαρόκο για την προσπάθεια που κατέβαλε προς την κατεύθυνση αυτή. Ωστόσο, μας απασχολεί το αδιέξοδο όπου έχει περιέλθει η διεξαγωγή της ψηφοφορίας σχετικά με τη Δυτική Σαχάρα, και αυτό διότι η ακινητοποίηση αυτή θα μπορούσε να συνεπάγεται πραγματικούς κινδύνους για τη σταθερότητα στο Δυτικό Μαγκρέμπ.
<P>
Η πολιτική βούληση της Ευρωπαϊκής Ένωσης έχει αποδειχθεί. Για το Μαρόκο, αυτή η συμφωνία αποτελεί μια βασική πολιτική επιλογή ώστε να βοηθηθεί η μαροκινή οικονομία και κοινωνία να αγκιστρωθούν στην Ευρώπη, δε μπορούμε όμως να ξεχνάμε ότι η σύναψή της συνεπάγεται επίσης οικονομικούς κινδύνους. Κατ' αυτήν την έννοια, η Επιτροπή ΕΟΣ έδωσε την έγκρισή της για μια θετική θέση απέναντι στη συμφωνία σύνδεσης της Ευρωπαϊκής Ένωσης με το Μαρόκο.

<SPEAKER ID=54 NAME="Izquierdo Collado">
Κύριε Πρόεδρε, ως εισηγητής της Επιτροπής Έρευνας, Τεχνολογικής Ανάπτυξης και Ενέργειας, επιθυμώ να συμφωνήσω με τις προηγούμενες παρεμβάσεις, υποστηρίζοντας αμέριστα τη συμφωνία αυτή με το Βασίλειο του Μαρόκου. Πρέπει να αποδώσουμε ιδιαίτερη προσοχή στους προβληματισμούς που εξέφρασαν τόσο ο κ. Επίτροπος όσο και ο εισηγητής, υπογραμμίζοντας την καίρια γεωστρατηγική θέση του Βασιλείου του Μαρόκου. Και πρέπει να αξιοποιήσουμε την αμοιβαία κατανόηση μεταξύ των δύο πολιτισμών -του ευρωπαϊκού και του μαροκινού- ώστε να εδραιώσουμε σημαντικές συνεργασίες.
<P>
Από την άποψη της επιτροπής που εκπροσωπώ, θεωρούμε ότι μπορούν να επιτευχθούν συγκεκριμένες συμφωνίες, και θα ήθελα να αναφέρω κατ' αρχήν τη συμφωνία συνεργασίας σε θέματα ενέργειας, και κυρίως τις δυνατότητες που ανοίγονται στον τομέα των ανανεώσιμων μορφών ενέργειας. Υπάρχει δυνατότητα ανταλλαγής επιστημονικής πληροφόρησης καθώς και ανταλλαγών σε θέματα πολιτικής για την κατάρτιση ερευνητών, οι οποίες κατά την εκτίμησή μας μπορούν να αποβούν εξαιρετικά αποδοτικές τόσο για το Βασίλειο του Μαρόκου όσο και για την Ευρωπαϊκή Ένωση. Ας μην ξεχνάμε ότι το Μαρόκο αποτελεί υποχρεωτική διάβαση προς πηγές ενέργειας ζωτικές για την Ευρωπαϊκή Ένωση. Ας μην ξεχνάμε ότι η Ευρωπαϊκή Ένωση έχει σημαντικές ευθύνες ώστε η χώρα αυτή, που έκανε λάβαρό της τον εκσυγχρονισμό, να δεχτεί επίσης την κατάλληλη μεταχείριση. Και κατ' αυτήν την έννοια, επικροτούμε σαφώς τη συμφωνία σύνδεσης με το Βασίλειο του Μαρόκου.

<SPEAKER ID=55 NAME="Hernαndez Mollar">
Κύριε Πρόεδρε, διεξάγουμε μια συζήτηση εξαιρετικά σημαντική αλλά και ιδιαίτερα ευαίσθητη για εμάς που εκπροσωπούμε χώρες οι οποίες, όπως η Ισπανία, έχουν ιδιαίτερους δεσμούς, όχι μόνο γειτονίας, αλλά και πολιτιστικούς και οικονομικούς, με το Βασίλειο του Μαρόκου.
<P>
Δε μπορούμε να συμμεριστούμε τη θέση εκείνων που προτιμούν την απόρριψη αυτής της συμφωνίας για λόγους αποκλειστικά πολιτικούς, και επικαλούνται για το σκοπό αυτόν το δημοκρατικό έλλειμμα αυτής της χώρας, το ζήτημα των ανθρωπίνων δικαιωμάτων ή της Σαχάρας. Είναι βέβαιο ότι το Μαρόκο δεν είναι μια υποδειγματική χώρα από την άποψη αυτή, ένας πολιτικός όμως δε μπορεί ούτε πρέπει να απομακρύνεται από την πραγματικότητα, από τον πραγματισμό, επιχειρώντας να εξιδανικεύσει όλα τα ζητήματα που τίθενται σε σχέση με ορισμένους στόχους οι οποίοι όχι μόνον είναι προσιτοί δια της θεωρίας και των καλών προθέσεων, αλλά και στενά συνδεδεμένοι με την οικονομική και κοινωνική ανάπτυξη.
<P>
Το Μαρόκο, αυτήν τη στιγμή, χτυπά επίμονα τις πύλες της Ευρωπαϊκής Ένωσης για να το βοηθήσουμε να αναπτυχθεί οικονομικά. Αντίθετα, η δημογραφική του αύξηση είναι ασταμάτητη. Αν αυτή η τελευταία δε συνοδεύεται από τη δημιουργία θέσεων εργασίας, η μεταναστευτική πίεση θα εξακολουθήσει να αυξάνεται, με όλα τα προβλήματα που αυτό συνεπιφέρει. Εξάλλου, η μαροκινή οικονομία χρειάζεται εναλλακτικές λύσεις απέναντι στην εξάπλωση μιας φαύλης οικονομίας, η οποία στηρίζεται στη καλλιέργεια ναρκωτικών, και αυξάνεται ανάλογα με τις ανάγκες που πληθυσμού λόγω του επιπέδου φτώχειας και υπανάπτυξης στο οποίο βρίσκεται, χωρίς να ξεχνάμε και τις ανάγκες σε υποδομές σε τομείς όπως οι μεταφορές και οι υγειονομικές υπηρεσίες, και τον εκσυγχρονισμό της διοίκησης της χώρας.
<P>
Η παρούσα συμφωνία έχει ως στόχο τη συνεργασία στην ευρεία ανάπτυξη όλων αυτών των τομέων στους οποίους αναφέρθηκα, και έμμεσα, την επίτευξη υψηλότερου βαθμού σταθερότητας και δημοκρατικής ανάπτυξης, στο μέτρο που αυτή θα γίνει μια χώρα με μεγαλύτερη ευημερία και υψηλότερο κοινωνικό και πολιτιστικό επίπεδο.
<P>
Όλα αυτά δε συνεπάγονται μια επιταγή εν λευκώ για το Βασίλειο του Μαρόκου, αλλά ένα μεγαλύτερο επίπεδο απαιτήσεων όσον αφορά το επίπεδο ελέγχου και την τήρηση των συμφωνιών και των κανόνων της Παγκόσμιας Οργάνωσης Εργασίας στον κοινωνικό τομέα, και όλως ιδιαιτέρως των κανόνων που αφορούν την εργασία ανηλίκων και γυναικών, το σεβασμό της συνδικαλιστικής ελευθερίας, του διαλόγου και της κοινωνικής προστασίας, που αυτήν τη στιγμή αποδεικνύεται σαφώς ανεπαρκής.
<P>
Επίσης, το Μαρόκο οφείλει να χρησιμοποιήσει μέσα για τον έλεγχο όχι πλέον της δικής του μετανάστευσης, αλλά εκείνης που προέρχεται, μέσω της επικράτειάς του, από τρίτες αφρικανικές χώρες, και να συνεργαστεί ώστε να τεθεί τέλος άπαξ δια παντός στο αισχρό θέαμα που παρακολουθούμε στο στενό του Γιβραλτάρ και στην πίεση Κεντροαφρικανών σε σύνορα ισπανικά και της Ένωσης, όπως στη Θέουτα και τη Μελίγια.
<P>
Εν κατακλείδι, κύριε Πρόεδρε, αγαπητοί συνάδελφοι, είναι έξυπνο να υπερψηφίσουμε αυτήν τη συμφωνία σύνδεσης, διότι τα αποτελέσματά της θα είναι θετικά όχι μόνον ώστε το Μαρόκο να αποκτήσει και να του απαιτηθούν μεγαλύτερα ποσοστά ελευθερίας και δημοκρατίας, αλλά και για τη διασφάλιση μεγαλύτερης σταθερότητας, ειρήνης και ασφάλειας σε ολόκληρη την περιοχή της Μεσογείου, ακριβώς όπως συμφωνήθηκε στην τελευταία Ευρωμεσογειακή Διάσκεψη που διεξήχθη στη Βαρκελώνη.

<SPEAKER ID=56 NAME="Pettinari">
Κύριε Πρόεδρε, η Επιτροπή Ανάπτυξης και Συνεργασίας καλεί το Κοινοβούλιο να επικυρώσει τη συνεργασία με το Μαρόκο, διότι αποτελεί ένα περαιτέρω βήμα της νέας ευρωμεσογειακής στρατηγικής που διατυπώθηκε τον περασμένο Νοέμβριο στη Βαρκελώνη.
<P>
Πρόκειται πράγματι για μία πορεία προς μία στρατηγική επανεξισορρόπηση των εξωτερικών σχέσεων της Ευρωπαϊκής Ένωσης αφού κατά τα τελευταία έτη ευνοήθηκε η σχέση με τις χώρες της Κεντρικής και Ανατολικής Ευρώπης. Η σταθερότητα στην περιοχή νοτίως της Ευρώπης, αφορά αυτή καθεαυτή την Ένωση και όχι μόνο τα κράτη μέλη που είναι εκτεθειμένα περισσότερο από γεωγραφική άποψη.
<P>
Ο διάλογος ιδίως με τη Μεσόγειο πρέπει να αποτελεί διαρθρωμένο πολιτικό διάλογο βασιζόμενο όχι μόνο στην ανταλλαγή εμπορευμάτων: πρέπει να είναι ένας θεσμοποιημένος διάλογος που θα οδηγήσει τους δύο πολιτισμούς σε σταθερές πολιτικές διαβουλεύσεις και σε μία εποικοδομητική αντιπαράθεση.
<P>
Γι αυτούς ακριβώς τους λόγους, επειδή το Μαρόκο καθίσταται ο κατεξοχήν προνομιούχος εταίρος της Ευρωπαϊκής Ένωσης, δεν μπορούμε να μην υπογραμμίσουμε δύο θέματα που μας ανησυχούν ιδιαίτερα, τα οποία η έκθεση ηθελημένα έχει αγνοήσει, ενώ αντίθετα η Επιτροπή Ανάπτυξης και Συνεργασίας τα έχει υπογραμμίσει και που θα θέλαμε να λάβει υπόψη της η Επιτροπή: πρώτο, τις σοβαρές παραβιάσεις των ανθρωπίνων δικαιωμάτων στο Μαρόκο, που δεν ανήκουν μόνο στο παρελθόν αλλά διαπράττονται και σήμερα. δεύτερο, το αδιέξοδο που έχει δημιουργηθεί σχετικά με το δημοψήφισμα για την ανεξαρτησία του λαού Σαχαρουί. Η τελευταία έκθεση της Διεθνούς Αμνηστείας, που δημοσιεύθηκε μόλις πριν από μερικές εβδομάδες, αναφέρει ότι σοβαρές παραβιάσεις των ανθρωπίνων δικαιωμάτων έχουν διαπραχθεί από τις δυνάμεις ασφαλείας του Μαρόκου στη Δυτική Σαχάρα. Η καταγγελία αυτών των παραβιάσεων ασφαλώς δεν αποτελεί μία πράξη ρατσισμού. Εξάλλου, αναφερόμενη στις προαναφερθείσες παραβιάσεις, η Διεθνής Αμνηστεία τονίζει ότι οι μαροκινές αρχές δεν προτίθενται να διερευνήσουν τα εν λόγω γεγονότα.
<P>
Επιπλέον, μας δημιουργεί εξαιρετική ανησυχία και το αδιέξοδο που έχει δημιουργήσει η μαροκινή κυβέρνηση σχετικά με την ειρηνευτική διαδικασία που προωθεί το Συμβούλιο Ασφαλείας των Ηνωμένων Εθνών και που βασίζεται στη διοργάνωση δημοψηφίσματος για την αυτοδιάθεση. Η επιτροπή απευθύνει και έκκληση προς το Μέτωπο του Πολισάριο και του ζητά να λάβει υπόψη τους όλες τις υπάρχουσες ευκαιρίες με στόχο την ειρήνη και να συνεχίσει την οδό του διαλόγου και των διαβουλεύσεων με τα Ηνωμένα Έθνη.

<SPEAKER ID=57 NAME="Cunha">
Κύριε Πρόεδρε, η Επιτροπή Αλιείας εξέδωσε θετική γνωμοδότηση για τη Συμφωνία Σύνδεσης με το Βασίλειο του Μαρόκου, συμφωνία η οποία θεωρήθηκε και από τα δύο μέρη ως αναπόσπαστη από τη σύναψη μίας αλιευτικής συμφωνίας με τη χώρα αυτή για μία περίοδο τεσσάρων ετών.
<P>
Ωστόσο, χωρίς να αμφισβητούμε το λόγο ύπαρξης της συμφωνίας αυτής, επιβάλλεται να αναφερθεί ότι ο τομέας της κονσερβοποιημένης σαρδέλας της 'Ενωσης αποτελεί πραγματικά τον τομέα που πλήττεται τρομερά από τη συμφωνία αυτή. Στην πραγματικότητα, οι κονσερβοποιία σαρδέλας αντιμετωπίζει μία κρίση ήδη παλιά η οποία, με την πλήρη απελευθέρωση της αγοράς - και αν δεν γίνει τίποτα -, μπορεί να οδηγήσει στην εξαφάνιση της. Με την επακόλουθη ανεργία και τις αντίστοιχες δραματικές συνέπειες για περίπου δέκα πέντε χιλιάδες εργαζόμενους στην Πορτογαλία και πολλούς άλλους σε χώρες όπως η Γαλλία, η Ισπανία και η Ιταλία.
<P>
Στο πλαίσιο αυτό, η Επιτροπή Αλιείας συνέστησε στη γνωμοδότησή της προς τα αρμόδια κοινοτικά όργανα ορισμένα μέτρα προτεραιότητας. Μεταξύ αυτών πρέπει να διακρίνουμε:
<P>
πρώτο, τη δημιουργία μίας αντισταθμιστικής αποζημίωσης για τη σαρδέλα που προορίζεται για την κοινοτική κονσερβοποιία·-δεύτερο, να επιτραπεί στη βιομηχανία να είναι άμεσα επιλέξιμη για την πριμοδότηση αποθεματοποίησης, εφόσον καταβάλλεται μία προκαθορισμένη τιμή στην παραγωγή·-τρίτο, ενίσχυση των ελέγχων επί των εισαγομένων προϊόντων έτσι ώστε να διασφαλισθεί η τήρηση των υγειονομικών κανόνων της Ευρωπαϊκής 'Ενωσης.Ελπίζουμε ότι τα μέτρα αυτά θα ληφθούν στο εσωτερικό επίπεδο διότι δεν έχουμε αμφιβολίες ότι οι Ευρωπαίοι, στο σύνολό τους, καθώς επίσης και οι Μαροκινοί, δε μπορεί παρά να ωφεληθούν από αυτή τη συμφωνία εταιρικής σχέσης και συνεργασίας.

<CHAPTER ID=6>
Καλωσόρισμα
<SPEAKER ID=58 NAME="Πρόεδρος">
Πριν να δώσω το λόγο στους ομιλητές των αντιστοίχων πολιτικών ομάδων, θα ήθελα να καλωσορίσω στο Ευρωπαϊκό Κοινοβούλιο τις ακόλουθες προσωπικότητες του αλβανικού κοινοβουλίου: Sernet Pellunpy, σοσιαλιστή, αντιπρόεδρο, Skender Gjinushi, ηγέτη του Σοσιαλδημοκρατικού Κόμματος, Neritan Ceka, ηγέτη του κόμματος της Δημοκρατικής Συμμαχίας, Petrit Kalakculla, ηγέτη του Δημοκρατικού Κόμματος.
<P>
Σας καλωσορίζω και σας εκφράζω τις καλύτερες ευχές μας για τις εργασίες σας στο Ευρωπαϊκό Κοινοβούλιο.
<P>
(Χειροκροτήματα)

<CHAPTER ID=7>
Συμφωνία με το Μαρόκο - Ανθρώπινα Δικαιώματα στο Μαρόκο και τη Δυτική Σαχάρα
(συνέχεια)
<SPEAKER ID=59 LANGUAGE="FR" NAME="Rocard">
Κύριε Πρόεδρε, αγαπητοί συνάδελφοι, το οικονομικό και γεωστρατηγικό ενδιαφέρον της συμφωνίας σύνδεσης που μας έχει υποβληθεί προς ψήφιση είναι προφανές. Θα μιλήσω λοιπόν για τις υπόλοιπες πλευρές της. Έχουμε μπροστά μας μία νέα ευκαιρία να προσαρμόσουμε τις ελπίδες μας στο σκληρό μέτρο της πραγματικότητας. Το Κοινοβούλιο ανέκαθεν και επανειλημμένα απέδειξε τη βούλησή του να εξασφαλίσει μία αληθινή σύγκλιση, μία πλήρη συνεργασία μεταξύ των διαφόρων πλευρών της ανάπτυξης, του βιοτικού επιπέδου και του επιπέδου παραγωγής, των συναλλαγών, του σεβασμού των δικαιωμάτων του ανθρώπου. Η συμφιλίωση αυτών των παραγόντων δεν είναι εύκολη υπόθεση. Κανείς δεν είναι τέλειος.
<P>
Πράγματι, όπως διαπιστώσαμε σε μία ανάλογη συζήτηση επ'ευκαιρία της Τουρκίας, σε περίπτωση συμφωνιών σύνδεσης με χώρες με μη ικανοποιητικό ιστορικό ως προς το σεβασμό των δικαιωμάτων του ανθρώπου, η μόνη μας επιλογή είναι η απόρριψη που ισοδυναμεί με κύρωση ή η έγκριση ως σημείο παραίτησης.
<P>
Ούτε η μία ούτε η άλλη λύση είναι ικανοποιητική. Το όλο πρόβλημα συμπυκνώνεται στο ερώτημα με ποιον τρόπο θα επιτύχουμε την ισορροπία, με ποιον τρόπο το πολιτικό μας ταλέντο θα κάνει τις επιλογές του, ούτως ώστε οι απαιτήσεις μας σε θέματα πολιτισμού και σεβασμού των δικαιωμάτων του ανθρώπου να παραμείνουν σαφείς και αμετακίνητες, χωρίς ωστόσο να αμφισβητούνται ή να καθίστανται δυσχερέστερες οι προσπάθειες των χωρών που, ξεκινώντας από μία άσχημη και επιδέξιμη κριτικής κατάσταση, επιδεικνύουν ειλικρινή βούληση να τη βελτιώσουν.
<P>
Κύριε Πρόεδρε, αγαπητοί συνάδελφοι, η δημοκρατία και ο σεβασμός των δικαιωμάτων του ανθρώπου, αξίες τόσο προσφιλείς σε εμάς, δεν εξαρτώνται μόνο από το σύνταγμα και τους νόμους. Είναι επίσης έκφραση μίας κουλτούρας, ενός τρόπου ύπαρξης και σκέψης που χρειάζονται χρόνο για να αποκτηθούν. Στην Ευρώπη οι αξίες και οι συμπεριφορές αυτές γεννήθηκαν μέσα σε 200 περίπου χρόνια. Στις χώρες του ισλαμικού πολιτισμού το κίνημα εκδημοκρατισμού ξεκίνησε πολύ πιο πρόσφατα. Μπορούμε να στραφούμε κατά των χωρών που αρνούνται τον εκδημοκρατισμό, αλλά όχι και κατά όσων παρουσιάζουν καθυστέρηση στην πορεία αυτή.
<P>
Σήμερα η κατάσταση των δικαιωμάτων του ανθρώπου στο Μαρόκο δεν είναι ικανοποιητική. Υπάρχουν πολλοί πολιτικοί κρατούμενοι. Κανείς δεν είναι βέβαιος ότι έχουν σταματήσει τα βασανιστήρια. Η δικαιοσύνη παρεμποδίζεται στην αναζήτηση ορισμένων αγνοουμένων. Η διαδικασία αποκατάστασης της ειρήνης στη Δυτική Σαχάρα έχει περιέλθει σε τέλμα. Όλα αυτά ισχύουν για το σήμερα.
<P>
Στην πορεία του χρόνου το Μαρόκο πραγματοποίησε πολύ σημαντικές προόδους: έχουν γίνει πολλές απελευθερώσεις, πολλά μυστικά στρατόπεδα συγκέντρωσης έχουν κλείσει, έχει σημειωθεί τεράστια πρόοδος στις ελευθερίες του τύπου, η λειτουργία των θεσμών οδεύει αργά προς μία συνταγματική μοναρχία, η κοινοβουλευτική αντιπολίτευση εισακούεται όλο και περισσότερο και μας ζητεί με επιμονή τη θετική ψήφο μας.
<P>
Εάν συγκρίνουμε το Μαρόκο, κ. Πρόεδρε, με τις άλλες αραβικές χώρες, θα διαπιστώσουμε ότι μέσα από αργή πορεία έγινε μία από τις λιγότερο δικτατορικές χώρες. Στον αραβικό κόσμο, που έχει δοκιμασθεί σκληρά από την ιστορία, η μόνη επικράτεια που κυβερνάται από δημοκρατικά εκλεγμένη αρχή, είναι η παλεστινιακή επικράτεια. Ακολουθούν, στην εξέλιξη προς τους διεθνείς κανόνες της δημοκρατίας, τα δύο βασίλεια της Ιορδανίας και του Μαρόκου. Θα αντιμετωπίσουμε το Μαρόκο σαν να επρόκειτο για το Ιράκ; Θέλουμε να στηρίξουμε τις αντιδραστικές ισλαμιστικές δυνάμεις που αντιτίθενται στην ισχυροποίηση των δεσμών με τη Δύση, ακόμη και των εμπορικών;
<P>
Πρέπει, κ. Πρόεδρε, αγαπητοί συνάδελφοι, να διατυπώσουμε τη σύμφωνη γνώμη μας ως μία ενθάρρυνση, ως ένα θετικό στοίχημα για το μέλλον και επίσης ως μέσο διατήρησης της πίεσής μας με την ευκαιρία κάθε κύκλου διαπραγματεύσεων εφαρμογής ή ανανέωσης. Η σοσιαλιστική ομάδα είχε πολλούς δισταγμούς. Εν τέλει, συνταχθήκαμε με την πρόταση που είχα την τιμή να σας παρουσιάσω. Πρέπει να υπερψηφίσουμε τη συμφωνία.

<SPEAKER ID=60 LANGUAGE="ES" NAME="Fernαndez Martνn">
Κύριε Πρόεδρε, για μας η έγκριση της συμφωνίας μεταξύ Ευρώπης και Μαγκρέμπ που συζητάμε σήμερα είναι υψίστης σημασίας. Μετά την υπογραφή των συμφωνιών με το Ισραήλ και την Τυνησία, η συμφωνία αυτή με το Βασίλειο του Μαρόκου εγγράφεται μεταξύ των στόχων που επεσήμανε το Ευρωπαϊκό Συμβούλιο του Έσσεν και ανέπτυξε η Ευρωμεσογειακή Διάσκεψη της Βαρκελώνης. Πρόκειται εξάλλου για ένα αίτημα ευρέως αποδεκτό από το Ευρωπαϊκό Κοινοβούλιο, και ιδιαίτερα από την Επιτροπή Εξωτερικών Υποθέσεων και την Επιτροπή Ανάπτυξης και Συνεργασίας. Προχωρούμε έτσι στην εξισορρόπηση των πολιτικών της Ένωσης, η οποία καθιστά δυνατή την προσέγγιση των σχέσεών μας με τους γείτονές μας της Κεντρικής και Ανατολικής Ευρώπης, και παράλληλα με τους γείτονές μας της νότιας πλευράς της Ευρώπης.
<P>
Η συμφωνία που συζητάμε είναι οικονομικού και εμπορικού περιεχομένου, δια του οποίου επιδιώκεται βασικά η οικονομική και κοινωνική ανάπτυξη του Βασιλείου του Μαρόκου και η διεύρυνση των οικονομικών και εμπορικών σχέσεων ανάμεσα σε αυτό το τελευταίο και την Ευρωπαϊκή Ένωση. Θα ήθελα όμως να υπογραμμίσω ότι η ίδια η συμφωνία ορίζει, σε μια από τις πρώτες διατάξεις της, ότι το ουσιαστικό στοιχείο του νέου πλαισίου των σχέσεών μας συνίσταται στο σεβασμό των ανθρωπίνων δικαιωμάτων και των δημοκρατικών αρχών.
<P>
Εξάλλου, κύριε Πρόεδρε, εκφράζουμε τη λύπη μας για την αποτυχία της αποστολής των Ηνωμένων Εθνών για τη διατήρηση της ειρήνης στη Δυτική Σαχάρα και τη διοργάνωση δημοψηφίσματος σχετικά με την αυτοδιάθεση, που θα αποτελέσει την κορύφωση της μακράς διαδικασίας αποαποικιοποίησης στην περιοχή. Για έναν βουλευτή όπως ο υποφαινόμενος, που εκλέγεται λόγω του ότι γεννήθηκε και διαμένει στις Κανάριες Νήσους, το ζήτημα της Σαχάρας δεν είναι ένα πρόβλημα μεγαλύτερης ή μικρότερης σημασίας από θεωρητική άποψη, αλλά μια διένεξη που τοποθετεί τις Νήσους στα όρια μιας ζώνης σε πολεμική ένταση για την οποία εμείς οι Κανάριοι έχουμε καταβάλει υψηλό τίμημα σε πολιτικούς και οικονομικούς όρους, και κυρίως σε όρους ανθρωπίνων ζωών, με το αίμα ορισμένων αλιέων μας που χύθηκε στην αλιευτική περιοχή μεταξύ Καναρίων και Σαχάρας.
<P>
Τελειώνοντας, κύριε Πρόεδρε, δε μπορώ να μην αναφερθώ στην ανησυχία που προξενούν οι όροι της συμφωνίας με το Μαρόκο σε ορισμένους οικονομικούς τομείς, και ιδίως στους καλλιεργητές ντομάτας, οπωροκηπευτικών, ανθέων και φυτών ορισμένων ευρωπαϊκών περιφερειών· περιφερειών, βεβαίως, από τις λιγότερο ανεπτυγμένες της Ευρώπης, οι οποίες μπορεί κατόπιν να βρεθούν αδίκως ζημιωμένες από μια συμφωνία η οποία, στο σύνολό της, είναι σαφώς επωφελής για τα συμβαλλόμενα μέρη και την οποία, ασφαλώς, εμείς υποστηρίζουμε αμέριστα.

<SPEAKER ID=61 LANGUAGE="IT" NAME="Caligaris">
Κύριε Πρόεδρε, η συμφωνά με το Μαρόκο είναι η τρίτη συμφωνία, μετά τις συμφωνίες με τη Τυνησία και το Ισραήλ: αποτελεί συνεπώς έναν σημαντικό σταθμό και σηματοδοτεί τη συνέπεια της ευρωμεσογειακής πολιτικής που εγκαινιάστηκε στη Βαρκελώνη και τη συγκεκριμένη απόδειξη της βούλησης της Ευρωπαϊκής Ένωσης να είναι παρούσα και δραστήρια στις νότιες περιοχές όπως από καιρό είναι στις βόρειες και τις ανατολικές περιοχές.
<P>
Η εξεταζόμενη συνεργασία εξάλλου δεν είναι, καθώς τόνισαν και προηγούμενοι ομιλητές, μία συνεργασία οικονομικού χαρακτήρα: όπως και οι άλλες δύο προηγούμενες συμφωνίες, εκτός από την οικονομική διάσταση διαθέτει και μία άλλη, εξίσου σημαντική που αναφέρεται στην εξωτερική πολιτική και την ασφάλεια. Με τη συμφωνία δημιουργούνται οι προϋποθέσεις για να καλυφθεί ένα κενό στις δύο αυτές πολιτικές της Ευρώπης, ένα κενό που υπήρχε μέχρι τώρα και ήταν απαράδεκτο.
<P>
Το Μαρόκο, ειδικότερα μαζί με την Τυνησία, αποτελεί εξάλλου μία πολύτιμη περιοχή σταθερότητας, που συμβάλλει σημαντικά στη συγκράτηση της βίας, βίας που δυστυχώς είναι ακόμη παρούσα στην Αλγερία, και συνεπώς συμβάλλει στη σταθερότητα όχι μόνο της περιοχής αλλά και στη μεσογειακή και ευρωπαϊκή σταθερότητα.
<P>
Υπάρχει, βεβαίως, το οδυνηρό ζήτημα των ανθρωπίνων δικαιωμάτων. Θα πρέπει να απαιτήσουμε τη αυστηρή τήρησή τους όπως επίσης θα πρέπει να απαιτήσουμε και την επιτάχυνση της διαδικασίας της δημοκρατικής μεταρρύθμισης. Αλλά θα πρέπει επίσης να καταλάβουμε ότι η συνέχιση καταστάσεων που δεν είναι απολύτως ικανοποιητικές συμβαδίζει με την ύπαρξη κρισίμων κινδύνων. Όπως εξάλλου είπε ο επίτροπος Marin, οι μεταρρυθμίσεις προχωρούν με αρκετά ταχύ ρυθμό και είμαστε πεπεισμένοι ότι όσο σταθερότερη είναι η κατάσταση τόσο ταχύτερα θα εφαρμόζονται οι μεταρρυθμίσεις. το να απαιτούμε να γίνουν τα πάντα αμέσως δεν μου φαίνεται φρόνιμο.
<P>
Γι αυτούς τους λόγους συμφωνώ με τη γνωμοδότηση που με άριστο τρόπο εξέφρασε ο κ. von Habsburg στην έκθεσή του και προτείνω, εξ ονόματος της ομάδας μου, την έγκριση της επικύρωσης της συμφωνίας σύνδεσης.

<SPEAKER ID=62 LANGUAGE="PT" NAME="de Melo">
Κύριε Πρόεδρε, κυρίες και κύριοι βουλευτές, όλοι θα θέλαμε να ζούμε στο βασίλειο της ουτοπίας, το οποίο πολύ ωραία έγραψε και περιέγραψε ο Τόμας Μουρ. Μόνο που η ουτοπία εκλαμβάνεται πάντοτε με την έννοια του ανέφικτου. Το να επιχειρούμε να θεσπίσουμε οποιουδήποτε είδους συμφωνία μεταξύ της Ευρωπαϊκής 'Ενωσης και μίας τρίτης χώρας, απαιτώντας το ιδανικό -επαναλαμβάνω, το ιδανικό - της δημοκρατίας και των ανθρωπίνων δικαιωμάτων, είναι κάτι που προφανώς μας ωθεί προς το βασίλειο της ουτοπίας, δηλαδή του ανέφικτου.
<P>
Αλλά εάν αυτή η χώρα έχει πραγματοποιήσει συγκεκριμένα και αντικειμενικά βήματα προς την κατεύθυνση που απαιτούμε, της πολιτικής, οικονομικής και κοινωνικής δημοκρταίας, θα ήταν πολιτικώς εγκληματικό να σταματάμε την πρόοδο που έχει διαπιστωθεί και να αντιστρέφουμε την κατεύθυνση μίας θετικής εξέλιξης.
<P>
Για τους λόγους αυτούς θεωρώ ουσιώδους σημασίας τη συμφωνία που προτίθεται να συνάψει η Ευρωπαϊκή 'Ενωση με το Μαρόκο, εδραιώνοντας και αναπτύσσοντας τα όσα ήδη επιτεύχθηκαν στο πλαίσιο που αναφέρθηκε πιο πάνω.
<P>
Επιπλέον, και στο πλαίσιο της εκπλήρωσης των δεσμεύσεων της Διάσκεψης της Βαρκελώνης, η συμφωνία αυτή προσεγγίζει το Μαρόκο με την Ευρωπαϊκή 'Ενωση και αποτελεί επίσης μία συμβολή για τις καλές σχέσεις που η Ευρωπαϊκή 'Ενωση επιδιώκει να δημιουργήσει με τις χώρες του Μαγκρέμπ.
<P>
Η θαυμάσια έκθεση του συναδέλφου και φίλου, του κ. von Habsburg, αξιολογεί θετικά τη σύναψη της συμφωνίας σύνδεσης μεταξύ της Ευρωπαϊκής 'Ενωσης και του Βασιλείου του Μαρόκου και αξίζει, για τους λόγους που εκτέθηκαν, τη συμφωνία μας.

<SPEAKER ID=63 LANGUAGE="ES" NAME="Carnero Gonzαlez">
Κύριε Πρόεδρε, θεωρούμε ότι δεν είμαστε μια Ομάδα κακοπροαίρετη, ή ρατσιστική, ή με έλλειψη ευφυίας, αλλά ούτε και είμαστε με κανέναν τρόπο διατεθειμένοι να υποστηρίξουμε την ανάπτυξη του πολιτικού ισλαμισμού. Γι' αυτό και θα πούμε όχι σε αυτήν τη συμφωνία σύνδεσης μεταξύ της Ευρωπαϊκής Ένωσης και του Μαρόκου.
<P>
Θα πούμε όχι διότι θεωρούμε ότι αυτού του είδους οι συμφωνίες πρέπει να υπηρετούν την οικονομική και κοινωνική ανάπτυξη των χωρών με τις οποίες συνάπτονται, αλλά και την πολιτική τους ανάπτυξη, η οποία περιλαμβάνει τον αυστηρό σεβασμό των ανθρωπίνων δικαιωμάτων. Τι λυπηρό να ακούγεται σε αυτό το Σώμα ότι σημειώθηκε πρόοδος διότι απελευθερώθηκαν μερικοί πολιτικοί κρατούμενοι! Τι λυπηρό να ακούγεται σε αυτό το Σώμα ότι τα ανθρώπινα δικαιώματα παραβιάζονται λιγότερο! Τι λυπηρό να ακούγεται σε αυτό το Σώμα ότι, αν και από πλευράς μιας συγκεκριμένης Κυβέρνησης δεν εδραιώνεται η δημοκρατία ούτε γίνονται πλήρως σεβαστά τα ανθρώπινα δικαιώματα, ωστόσο πρέπει να ευνοηθούν οι σχέσεις με αυτήν την κυβέρνηση! Τι λυπηρό να ακούγεται σε αυτό το Σώμα ότι, για παράδειγμα, λυπούμεθα που το Συμβούλιο Ασφαλείας των Ηνωμένων Εθνών αποφάσισε τη ντε φάκτο απόσυρση της MINURSO και, ωστόσο, να μην ακούγεται σε αυτό το Σώμα ότι η βασική ευθύνη για το πάγωμα της διαδικασίας για την αυτοδιάθεση του λαού των Σαχραουί βαρύνει την Κυβέρνηση του Μαρόκου η οποία, για αρκετά χρόνια, παρεμπόδιζε τις εργασίες των αποστολών των Ηνωμένων Εθνών!Τι λυπηρό να ακούγεται σε αυτό το Σώμα, για μιαν ακόμα φορά, ότι ο πολιτικός ρεαλισμός μάς οδηγεί να δώσουμε θετική ψήφο σε μια συμφωνία που δεν πρόκειται να υπηρετήσει ούτε την ειρήνη, ούτε τη σταθερότητα στην περιοχή, αλλά ούτε και την ανάπτυξη της δημοκρατίας και των ανθρωπίνων δικαιωμάτων στο Μαρόκο.

<SPEAKER ID=64 LANGUAGE="SV" NAME="Gahrton">
Κύριε Πρόεδρε, η Ομάδα των Πρασίνων θα καταψηφίσει αυτήν την πρόταση. Προσωπικά, θα το κάνω και εγώ επίσης όχι γιατί είμαι ένας ρατσιστής κατά των αράβων, αλλά γιατί στην πατρίδα μου είμαι γνωστός ως ένας εκ των πιο επιφανών ίσως αραβόφιλων. Δεν μπορώ να αποδεχτώ τον ανεστραμμένο ρατσισμό που θέλει να αποδεχόμαστε την καταπίεση της ελευθερίας στις ακριβώς αραβικές χώρες, λαμβάνοντας υπόψη την κουλτούρα και τις παραδόσεις τους. Όποιοι ενεργούν κατ' αυτόν τον τρόπο δεν είναι πραγματικοί φίλοι του αραβικού κόσμου.
<P>
Για εμάς, η Δυτική Σαχάρα είναι ένα κεντρικό θέμα. Το ερώτημα είναι πότε είναι η κατάλληλη στιγμή να συνάψουμε μιά συμφωνία σύνδεσης με το Μαρόκο. Το Συμβούλιο Ασφαλείας αποφάσισε πρόσφατα να παρατείνει την θητεία της MINURSO ελπίζοντας ότι θα μπορέσει να ξαναρχίσει το έργο της διαδικασίας εξακρίβωσης. Το Συμβούλιο Ασφαλείας τόνισε ιδιαιτέρως ότι οι πολιτικοί κρατούμενοι κάτοικοι της Σαχάρας πρέπει να απελευθερωθούν στο Μαρόκο. Την άποψη ότι είναι το Μαρόκο που έχει την κυρίως ευθύνη για την διακοπή της ειρηνευτικής διαδικασίας συμμερίζονται κατ' ουσίαν όλοι οι ειδήμονες αναλυτές, από τον ΟΑΕ τον Οργανισμό Αφρικανικής Ενότητας, έως την Επιτροπή Ανάπτυξης και Συνεργασίας του Ευρωκοινοβουλίου. Εμείς της Ομάδας των Πρασίνων είμαστε πολύ θετικοί απέναντι σε μιά διευρυμένη συνεργασία περί την Μεσόγειο. Δεν πρέπει να υπάρχει καμμία αμφιβολία επ' αυτού. Αλλά θεωρούμε ότι ακριβώς τώρα θα ήταν εξαιρετικά ακατάλληλο να δοθεί, μέσω μιάς έγκρισης της συμφωνίας, πολιτική στήριξη στον βασιλιά Χασάν και το καθεστώς του. Θα ήταν επίσης χλευασμός πρός τον νόμιμο αγώνα για την ελευθερία του πληθυσμού της Δυτικής Σαχάρας.
<P>
Κύριε Πρόεδρε, ο Michel Rocard είπε προηγουμένως εδώ ότι βρισκόμαστε ενώπιον της επιλογής μεταξύ των υπερβολικών προσδοκιών μας και της πικρής πραγματικότητας. Συχνά νομίζω ότι βρισκόμαστε ενώπιον της επιλογής μεταξύ των εμπορικών συμφερόντων και των δημοκρατικών αξιών. Είναι τραγικό ότι το Ευρωκοινοβούλιο τόσο συχνά, όταν τα πράγματα σοβαρεύουν, διαλέγει τα εμπορικά συμφέροντα προ των δημοκρατικών αξιών.

<SPEAKER ID=65 LANGUAGE="FR" NAME="Pradier">
Κύριε Πρόεδρε, μέσα στον αναβρασμό του μεσογειακού κόσμου, όπου η Αλγερία έχει παραδοθεί στη βία και την αιματοχυσία, η Τουρκία εξακολουθεί να σπαράσσεται από εσωτερικές πολεμικές αναμετρήσεις, όπου, στο Ισραήλ και την Παλαιστίνη, η βία υποβόσκει και υπάρχει κίνδυνος να εκραγεί ανά πάσα στιγμή, όπου στη Λιβύη επικρατεί το γνωστό τρομοκρατικό καθεστώς, στον κόσμο αυτόν, θέατρο συγκρούσεων όπου δεν παύουν να συσσωρεύονται πτώματα και τραυματίες, το Μαρόκο εμφανίζεται, είτε μας αρέσει είτε όχι, ως ένα καταφύγιο της ειρήνης, ως μία από τις ελάχιστες χώρες όπου επικρατεί μία αποδεκτή συλλογική ασφάλεια. Το να θέλουμε να παρουσιασθούμε ως τιμητές και να επικεντρώσουμε το ενδιαφέρον μας στο Μαρόκο ως τη χώρα όπου πρωτίστως χρειάζεται να επέμβουμε αποτελεί είτε λάθος εκτίμησης, όπως ελπίζω, είτε εθελοτυφλία και προκατάληψη, πράγμα που φοβούμαι.
<P>
Διότι δύο είναι τα στοιχεία που μπορούν να συνηγορήσουν κατά την έγκρισης του κειμένου που μας προτείνεται. Αφενός, η προάσπιση των δικαιωμάτων του ανθρώπου, είναι αλήθεια - ας μην κρυβόμαστε πίσω από το δάχτυλό μας - εξαρτάται ακόμη και σήμερα από αστυνομικές συμπεριφορές, από αποφάσεις δικαστηρίων, από συχνά απαράδεκτες συνθήκες κράτησης. Οι θεμελιώδεις ελευθερίες, οι τυπικές ελευθερίες για τις οποίες μιλούσαν προ ολίγου οι σύντροφοί μας κομμουνιστές, βρίσκονται σε υποτυπώδες στάδιο. Το να είναι κανείς δηλωμένος εχθρός της κυβερνητικής πολιτικής δεν είναι εύκολη υπόθεση. Όλα αυτά είναι αλήθεια, αλλά, για την ακρίβεια, γίνονται ολοένα και λιγότερο αλήθεια. Πρέπει να βοηθήσουμε τους φίλους μας δημοκράτες του Μαρόκου να πάψουν να είναι αλήθεια. Ειρήσθω εν παρόδω ότι ανάμεσα σε αυτούς που έχουν ορκιστεί το χαμό του καθεστώτος και του βασιλείου των Σεριφών δεν υπάρχουν μόνο κήρυκες της ελευθερίας, τούτο μόνο αρκεί.
<P>
Το δεύτερο σημείο που φαίνεται ότι εμποδίζει ορισμένους συναδέλφους μας να ενστερνισθούν την έκθεση του εισηγητή, κ. Otto de Habsbourg, τον οποίο θα ήθελα να συγχαρώ με την ευκαιρία, είναι η υπόθεση της Δυτικής Σαχάρας. Η Πράσινη Πορεία και η εκ των πραγμάτων προσάρτηση του εδάφους αυτού πριν από είκοσι χρόνια και πλέον, έχει επιφέρει συνέπειες που δεν μπορούν να γίνουν δεκτές ως έχουν. Ασφαλώς, είναι απαραίτητο να δοθεί η λαϊκή ετυμηγορία. Το να κατηγορείται όμως το Μαρόκο για δολιοφθορά της διαδικασίας δημοψηφίσματος, είναι τουλάχιστον απλοϊκό. Το μέτωπο Πολισάριο, το οποίο όπως έχω πει και επαναλαμβάνω, έχει υπό κράτηση, με την κυριολεκτική σημασία του όρου, αρκετές χιλιάδες οικογένειες - οι πρόσφυγες από τη Σαχάρα είναι πραγματικοί κρατούμενοι - το μέτωπο Πολισάριο λοιπόν που παρακρατεί τα προσωπικά τους έγγραφα, τους στρατολογεί καθημερινά και με τη χρήση απειλών αποτρέπει όσους θα εξέφραζαν την επιθυμία να επιστρέψουν στα σπίτια, δεν μπορεί να μας δίδει μαθήματα σε αυτό το θέμα. Εάν δεν γίνει δημοψήφισμα, κατ'εφαρμογή των αποφάσεων των Ηνωμένων Εθνών, είναι απολύτως εσφαλμένο -δεν είπα ψευδές, αλλά εσφαλμένο- να αποδίδεται η ευθύνη των απαράδεκτων καθυστερύσεων στην προσφυγή στις κάλπες μόνο στο καθεστώς των Σεριφών.
<P>
Ας σταθούμε κοντά στους Μαροκινούς. Ας τους πλησιάσουμε ακόμη περισσότερο. Μας συμφέρει ίσως, αλλά είναι και σωστό.

<SPEAKER ID=66 LANGUAGE="FR" NAME="Souchet">
Κύριε Πρόεδρε, αγαπητοί συνάδελφοι, το Κοινοβούλιο πρέπει να επιδείξει ρεαλισμό. Η εξωτερική πολιτική της Ένωσης πρέπει να λάβει υπόψη τη γενική κατάσταση της λεκάνης της Μεσογείου, όπου η οικονομική και πολιτική αστάθεια και η άνοδος του ζηλωτισμού συνυπάρχουν με εστίες αληθινών πόλων ανάπτυξης και πραγματικών ελπίδων σταθεροποίησης.
<P>
Στο Μαγκρέμπ, τα τραγικά γεγονότα που αιματοκύλησαν την Αλγερία, η προμελετημένη δολοφονία επτά τραππιστών μοναχών, ο βασανιστικός εμφύλιος πόλεμος που εκτυλίσσεται στη χώρα πρέπει να ενισχύσουν την αποφασιστικότητά μας να στηρίξουμε ανεπιφύλακτα εκείνους που στα νότια σύνορά μας επέλεξαν τη σταθερότητα, την ανάπτυξη και τη φιλία με την Ευρώπη. Ήδη από την επαύριο της ανεξαρτησίας του, το Μαρόκο επέλεξε την υπεράσπιση της ταυτότητάς του παράλληλα με την ανάπτυξη σε συνεργασία με την Ευρώπη. Η τολμηρή και θαρραλέα αυτή επιλογή δεν ήταν και δεν είναι άμοιρη κινδύνων για τους πολιτικούς υπεύθυνους που την πραγματοποίησαν.
<P>
Ενδεχόμενη άρνηση του Κοινοβουλίου να δώσει τη σύμφωνη γνώμη του στη συμφωνία σύνδεσης θα γίνει αισθητή ως εγκατάλειψη από εκείνους που έκαναν την επιλογή αυτή στο Μαρόκο και θα αδυνατίσει τη θέση τους, ενώ όλες οι χώρες της νότιας πλευράς της Μεσογείου, συμπεριλαμβανομένου του Μαρόκου, ταλαιπωρούνται σήμερα από το ζηλωτισμό. Η σταθερότητα του Μαρόκου δεν είναι αυτονόητη. Είναι καρπός της βούλησης των κυβερνώντων του και πρέπει να συμβάλουμε σε αυτήν με τη συνεργασία μας. Το άνοιγμα του Μαρόκου, από την επίσκεψη του πάπα Ιωάννη Παύλου του ΙΙ στην Καζαμπλάνκα μέχρι το φεστιβάλ θρησκευτικής τέχνης στη Φεζ, αποτελεί τόσο σπάνια περίπτωση για τις χώρες της περιοχής, που δεν μπορούμε παρά να το ενισχύσουμε ζωηρά.
<P>
Τέλος, ενώ τα κράτη μέλη της Ευρωπαϊκής Ένωσης προσπαθούν με κάθε μέσο να καταπολεμήσουν τη λαθρομετανάστευση και τον αποκλεισμό που προκαλεί, το Μαρόκο οδεύει αποφασιστικά στο δρόμο της αυτόνομης ανάπτυξης επιδιώκοντας να αξιοποιήσει όλους τους ανθρώπινους πόρους της χώρας. Στηρίζοντας αυτού του είδους την ανάπτυξη, καταπολεμούμε ταυτόχρονα τη λαθρομετανάστευση. Ανάπτυξη, σταθερότητα, άνοιγμα, πορεία προς τη δημοκρατία, ακόμη και εάν αυτή γίνεται μερικές φορές διστακτικά, οι προσανατολισμοί αυτοί αξίζουν οπωσδήποτε να ενθαρρυνθούν και να στηριχθούν. Έχουμε τη δυνατότητα να το πράξουμε κατά τρόπο σαφή και απερίφραστο εγκρίνοντας την έκθεση του κ. Habsbourg και τη συμφωνία σύνδεσης που έχει υποβληθεί προς ψήφιση. Ας μη χάσουμε αυτή την ευκαιρία.

<SPEAKER ID=67 LANGUAGE="FR" NAME="Gollnisch">
Κύριε Πρόεδρε, συμφωνούμε με τις θέσεις του κ. Habsbourg όσον αφορά τη στρατηγική σημασία του Μαρόκου, ενός μεγάλου και περήφανου έθνους, ενός φιλικού έθνους, που είχε και έχει έναν λαμπρό πολιτισμό. Ωστόσο, η συμφωνία σύνδεσης εγείρει εκ μέρους μας σοβαρές επιφυλάξεις, τις οποίες έχουμε διατυπώσει σε όλες τις ανάλογες περιπτώσεις.
<P>
Σπεύδω να διευκρινίσω ότι οι επιφυλάξεις αυτές δεν αφορούν ούτε το θέμα της Σαχάρας, ούτε τη φύση του πολιτικού καθεστώτος του Μαρόκου, ούτε τα δικαιώματα του ανθρώπου, για τα οποία πολλά διακηρύσσουμε, αλλά η εφαρμογή τους πάσχει. Αγαπητοί συνάδελφοι, πριν γίνουμε τιμητές του βασιλιά του Μαρόκου, ας διορθώσουμε πρώτα τα δικά μας κακώς κείμενα. Μόλις πριν από τέσσερις ημέρες, δυνάμει των νόμων αστυνόμευσης της σκέψης, στη χώρα μου, τη Γαλλία, ο ανακριτής Tchalian συνέλαβε λόγω των φρονημάτων του το διευθυντή μίας ανεξάρτητης εφημερίδας, το δημοσιογράφο Debeketsch. Σε πολλά θέματα υπάρχει μεγαλύτερη ελευθερία έκφρασης στο Μαρόκο από ό, τι στην Ευρώπη. Οι Μαροκινοί λοιπόν, όπως και εμείς, δεν χρειάζονται μαθήματα καλής συμπεριφοράς.
<P>
Οι επιφυλάξεις μας αφορούν κατ'αρχάς τη βαθύτερη ουσία του συστήματος του Μάαστριχτ. Παρουσιάζεται ως στοιχείο σταθεροποίησης της μαροκινής κοινωνίας. Εάν η Ευρωπαϊκή Ένωση επιτύχει αυτό το αποτέλεσμα, θα είναι η πρώτη φορά. Αντίθετα, πώς μπορούμε να αγνοήσουμε ότι το άκρατο ελεύθερο εμπόριο έχει καταστροφικές συνέπειες, όπως είχε διαπιστώσει στην εποχή του και ο Καρλ Μαρξ, ο οποίος εξάλλου για τον λόγο αυτόν το υποστήριζε.
<P>
Τι να πει κανείς εξάλλου για τον πολιτικό ιμπεριαλισμό σας, για την αλαζονεία της υποκουλτούρας μας, για την καταστροφή των πνευματικών αξιών. Θέλετε να επιβάλλουμε όλα αυτά στο Μαρόκο;
<P>
Ο δεύτερος λόγος αφορά τον τίτλο IV και το άρθρο 64: την εναρμόνιση των δικαιωμάτων των υπηκόων του Μαρόκου με τους υπηκόους της Ένωσης. Είναι σαφές ότι οι Μαροκινοί έχουν δικαιώματα στο εξωτερικό, όπως οι αλλοδαποί έχουν δικαιώματα στο Μαρόκο. Πιστεύουμε ωστόσο ότι τα δικαιώματα αυτά πρέπει να καθορίζονται από το γενικότερο δημόσιο διεθνές δίκαιο. Στην Ευρώπη προσπαθούμε να αντιμετωπίσουμε την ανεργία. Δεν πιστεύω ότι θα θέλατε η εφαρμογή των κοινωνικών και οικονομικών μας καθεστώτων σε υπηκόους κρατών που δεν είναι μέλη της Ευρωπαϊκής Ένωσης να δράσει ως δέλεαρ για τους πληθυσμούς των κρατών αυτών, τη στιγμή που η Ευρωπαϊκή Ένωση, η οποία σημειωτέον είναι σήμερα ο οικονομικός χώρος με το χαμηλότερο ρυθμό ανάπτυξης στον κόσμο, δεν είναι σε θέση να τους φιλοξενήσει. Ως προς τούτο, υπάρχει κίνδυνος οι τροποποιήσεις του άρθρου 71 να μην είναι παρά ένας πολύ ανίσχυρος φραγμός.
<P>
Τρίτον, πάγια εκτίμησή μας είναι ότι η Ευρωπαϊκή Ένωση πρέπει να περιορισθεί σε έναν ευρωπαϊκό πολιτικό, οικονομικό και πολιτιστικό χώρο. Διαφορετικά -λυπούμαι που πρέπει να υπενθυμίζω τα προφανή- ο χώρος αυτός δεν είναι μία ευρωπαϊκή ενότητα, είναι ένα στάδιο προς την οικοδόμηση μίας παγκόσμιας ενότητας.
<P>
Εν κατακλείδι, κύριε Πρόεδρε, αγαπητοί συνάδελφοι, αυτό που χρειαζόμαστε δεν είναι μία γενική συμφωνία ελεύθερου εμπορίου, αλλά μία συμφωνία συνεργασίας και μία συμφωνία ενισχυμένης συνεργασίας. Είναι αλήθεια ότι οι χώρες της Μεσογείου χρειάζονται από την πλευρά μας τόση προσοχή όση και η Κεντρική Ευρώπη, αλλά δεν έχετε επιλέξει τον ορθό δρόμο για την ενίσχυση των δεσμών μας με τη μεγάλη αυτή χώρα.

<SPEAKER ID=68 LANGUAGE="NL" NAME="Van Bladel">
Πρόεδρε, Επίτροπε, συνάδελφοι, η πρωτοβουλία της Βαρκελώνης αποσκοπεί να προωθήσει την ασφάλεια και τη σταθερότητα στην περιοχή της Μεσογείου Θάλασσας, δηλαδή στη νότιο πτέρυγα της Ευρωπαϊκής Ένωσης. Σταθερότητα η οποία θα αποβεί προς όφελος τόσο της Ένωσης όσο και των χωρών της Βορείου Αφρικής. Το Μαρόκο διαδραματίζει εν προκειμένω ένα ιδιαίτερα σημαντικό ρόλο ως γέφυρα μεταξύ των χωρών Μαγκρέμπ και της Ένωσης. Τα τελευταία έτη πραγματοποιήθηκε ένα προσεκτικό άνοιγμα στον τομέα της δημοκρατίας. Το γεγονός αυτό το επιβεβαίωσε προ ολίγου και ο Επίτροπος Marin.
<P>
Οφείλω να ομολογήσω ότι ακόμη όλα είναι μόνο λόγια. Όμως όταν τα μικρά αυτά βήματα προς την κατεύθυνση του σεβασμού των ανθρωπίνων δικαιωμάτων επιβεβαιώνονται και από έναν άνθρωπο όπως ο Abraham Serfati, ο οποίος έμεινε φυλακισμένος περισσότερο από 10 έτη στις φυλακές του Μαρόκου, τότε εμείς δεν μπορούμε να αγνοήσουμε αυτά τα μικρά βήματα προόδου και να μην τα λάβουμε υπόψη κατά την υπερψήφιση ή απόρριψη της συμφωνίας.
<P>
Η κατάσταση όσον αφορά τα ανθρώπινα δικαιώματα στο Μαρόκο απέχει πολύ από το να μπορεί να ονομάζεται ιδανική. Όμως, συνάδελφοι, η απόρριψη εκ μέρους μας της παρούσης συμφωνίας σύνδεσης δεν πρόκειται ασφαλώς να προωθήσει το σεβασμό των ανθρωπίνων δικαιωμάτων. Η ζωηρή επιθυμία μας για τη δημιουργία ενός κράτους δικαίου μπορεί να επιτευχθεί μόνο με τη δρομολόγηση ενός διαλόγου με κριτικό πνεύμα, ο οποίος θα αφορά όλα τα στρώματα της κοινωνίας του Μαρόκου.
<P>
Τούτο αποτελεί ένδειξη μιας ρεαλιστικής πολιτικής και συμφωνώ με το συνάδελφο De Melo, ο οποίος δήλωσε ότι εγκρίνοντας την παρούσα συμφωνία σύνδεσης μέσω ενός κοινού ψηφίσματος που θα αναφέρεται στη δημοκρατία και τα ανθρώπινα δικαιώματα, δεν κλείνουμε την πόρτα σε μία χώρα, τους πολίτες της οποίας συναντούμε καθημερινά γύρω μας. Πρέπει να υπερψηφίσουμε τη συμφωνία κυρίως για να αποφύγουμε και τον ελάχιστο έστω κίνδυνο να δημιουργηθεί στο Μαρόκο η ίδια κατάσταση που υφίσταται και στην Αλγερία. Πρέπει να αποφύγουμε μία παρόμοια εξέλιξη.

<SPEAKER ID=70 LANGUAGE="ES" NAME="Fabra Vallιs">
Κύριε Πρόεδρε, θα ήθελα να προσεγγίσω το θέμα που εξετάζουμε από την άποψη των οικονομικών, εφόσον, αν το προσεγγίσω από πολιτική άποψη, θα μπορούσα να καταλήξω να υποπέσω στην έλλειψη συνοχής που συνάγεται από τα όσα εξέφρασε σήμερα εδώ εκείνος που είπε ότι δε συμφωνεί, αλλά ωστόσο είναι υπέρ μιας συμφωνίας σύνδεσης με την Κούβα. Έτσι, η Επιτροπή Προϋπολογισμών γνωμοδότησε υπέρ της συμφωνίας σύνδεσης μεταξύ της Ευρωπαϊκής Ένωσης και του Βασιλείου του Μαρόκου μέσω μιας επιστολής που φέρει την υπογραφή του ίδιου του Προέδρου της επιτροπής.
<P>
Από την άποψη των οικονομικών, η συμφωνία καλύπτεται ως το έτος 1999 από τις πιστώσεις που προβλέπονται για το πρόγραμμα MEDA, χωρίς αυτό να σημαίνει ότι μας δένονται τα χέρια, εφόσον το άρθρο 90, παράγραφος 2 της εν λόγω συμφωνίας επιτρέπει στην Ένωση τη λήψη οποιουδήποτε κατάλληλου μέτρου στην περίπτωση που η άλλη πλευρά δεν εκπληρώσει τις υποχρεώσεις που απορρέουν από τη συμφωνία σύνδεσης.
<P>
Για όλους αυτούς τους λόγους, μπορούμε να υπερψηφίσουμε την παρούσα συμφωνία.

<SPEAKER ID=71 LANGUAGE="FR" NAME="Cabrol">
Κύριε Πρόεδρε, αγαπητοί συνάδελφοι, η συμφωνία που καλούμαστε να εγκρίνουμε σήμερα έχει ιδιαίτερη σημασία, τόσο για τις χώρες της Ένωσης, όσο και για το Μαρόκο. Δεν πρόκειται για απλή ανανέωση της προηγούμενης συμφωνίας τους 1976, αλλά για επαναπροσδιορισμό των οικονομικών και πολιτικών σχέσεων μεταξύ της Ευρωπαϊκής Ένωσης και των χωρών της περιοχής της Μεσογείου, όπως αποφασίσθηκε στα Ευρωπαϊκά Συμβούλια του Έσσεν το 1994 και των Καννών το 1995 και, έκτοτε, στη σύνοδο της Βαρκελώνης η οποία έθεσε τις βάσεις μίας ενισχυμένης πολυμερούς συνεργασίας με σκοπό τη δημιουργία μίας ευρωμεσογειακής ζώνης σταθερότητας, ειρήνης και ευημερίας.
<P>
Θα ήθελα να επιμείνω στο τελευταίο σημείο, τη δημιουργία μίας ζώνης ειρήνης και ευημερίας. Όλοι γνωρίζουμε ότι η πολιτική κατάσταση μίας χώρας εξαρτάται από την οικονομία της και επομένως είμαστε όλοι σύμφωνοι στο γεγονός ότι η οικονομική συνδρομή της Ένωσης μπορεί να βοηθήσει μία χώρα να διατηρήσει την πολιτική ισορροπία που είναι ίσως δύσκολη, αλλά απαραίτητη. Σε ό, τι αφορά το Βασίλειο του Μαρόκου, πρέπει να το ενθαρρύνουμε να συνεχίσει τις οικονομικές του μεταρρυθμίσεις και το πολιτικό του άνοιγμα.
<P>
Κατά το πρότυπο των δύο προηγούμενων συμφωνιών που συνήφθησαν με το Ισραήλ και την Τυνησία, αυτή η νέα γενιά συμφωνιών αποσκοπεί να εγκαθιδρύσει όχι μόνο μία αληθινή οικονομική εταιρική σχέση μεταξύ της Ευρώπης και της ενεχόμενης χώρας, αλλά περιέχει και μία πολιτική πτυχή. Πράγματι, προβλέπεται η θέσπιση ενός τακτικού πολιτικού διαλόγου μεταξύ της Ένωσης και του Βασιλείου του Μαρόκου. Στο διάλογο αυτόν, ο σεβασμός των δικαιωμάτων του ανθρώπου και των δημοκρατικών αρχών κατέχει σημαντική θέση. Για το λόγο αυτόν εξάλλου η συμφωνία περιέχει μία ρήτρα που επιτρέπει την αναστολή της σε περίπτωση παραβίασης των θεμελιωδών αυτών αρχών.
<P>
Κύριε Πρόεδρε, δεν θα ήταν λοιπόν λογικό να μην εκδώσει το Ευρωπαϊκό Κοινοβούλιο σύμφωνη γνώμη για τη συμφωνία μεταξύ της Ένωσης και του Μαρόκου. Αντίθετα, οφείλουμε να στηρίξουμε μαζί με τον εισηγητή κ. von Habsbourg, τον οποίο ευχαριστούμε, το βασίλειο των Σεριφών και να το βοηθήσουμε με όλες τις δυνάμεις μας, διότι αποτελεί προπύργιο κατά της ανόδου των εξτρεμιστών που δρουν στα σύνορα του Μαρόκου και οι οποίοι, από την πλευρά τους, αγνοούν και αυτό το πρωταρχικό ανθρώπινο δικαίωμα, το σεβασμό της ζωής.

<SPEAKER ID=72 LANGUAGE="FR" NAME="Elmalan">
Κύριε Πρόεδρε, οι ευρωμεσογειακές συμφωνίες μπορούν να συμβάλουν στην ενίσχυση της συνεργασίας με τις Μεσογειακές χώρες και τάσσομαι υπέρ τους. Πρέπει όμως να οδηγούν σε πραγματική συνεργασία, η οποία θα βασίζεται σε αμοιβαία πλεονεκτήματα και θα είναι απαλλαγμένη από κυριαρχικές βλέψεις. Δυστυχώς όμως διαπιστώνουμε ότι καθοδηγούνται υπέρ το δέον από την άκρως φιλελεύθερη λογική της ανταγωνιστικότητας των οικονομιών και των λαών βάσει του ελεύθερου εμπορίου και της ελεύθερης κυκλοφορίας κεφαλαίων.
<P>
Επιπλέον, οι συμφωνίες δεν είναι δυνατό να περιοριστούν σε οικονομικά και εμπορικά θέματα παραγνωρίζοντας το ζήτημα της δημοκρατίας και των δικαιωμάτων του ανθρώπου. Ασφαλώς, στον τομέα αυτόν το Μαρόκο έχει επιτύχει σημαντικά αποτελέσματα χάρη στη διεθνή κινητοποίηση στην οποία συνέβαλε τα μέγιστα το Κοινοβούλιό μας. Έχουν απελευθερωθεί κρατούμενοι, αγνοούμενοι έχουν απολυθεί από τις μυστικές φυλακές όπου εκρατούντο, χρειάζεται όμως να γίνουν πολλά ακόμη ούτως ώστε να γίνονται πραγματικά σεβαστά τα δικαιώματα του ανθρώπου. Αντιφρονούντες εξακολουθούν να βρίσκονται στις φυλακές. Ο Abraham Serfati, για τον οποίον έχουμε ήδη μιλήσει, εξακολουθεί να μην έχει το δικαίωμα να επιστρέψει στη χώρα του και εκατοντάδες κάτοικοι από τη Σαχάρα εξακολουθούν να αγνοούνται. Η κατάσταση στη Δυτική Σαχάρα, που ήταν μία από τις κύριες αιτίες απόρριψης από το Κοινοβούλιο του χρηματοδοτικού πρωτοκόλλου με το Μαρόκο το 1992, δεν έχει βελτιωθεί. Η μαροκινή κυβέρνηση εξακολουθεί την τακτική της παρακώλυσης. Δυστυχώς επικουρείται από τη συγκατάβαση ορισμένων κρατών μελών του Οργανισμού Ηνωμένων Εθνών, ο Γενικός Γραμματέας του οποίου αποφάσισε πρόσφατα να ανασταλεί η διαδικασία καταγραφής των ψηφοφόρων.
<P>
Μέσω της ψήφου μας επί της συμφωνίας με το Μαρόκο, έχουμε τη δυνατότητα να απευθύνουμε ένα μήνυμα στη μαροκινή κυβέρνηση ώστε να πάψει να χλευάζει τις διεθνείς συμφωνίες στον τομέα των δικαιωμάτων του ανθρώπου, τις οποίες εξάλλου έχει υπογράψει, και να εφαρμόσει επιτέλους τους όρους της ειρηνευτικής διαδικασίας στη Δυτική Σαχάρα. Κατά τη γνώμη μου, θα ήταν απατηλό και αναποτελεσματικό να εγκρίνουμε την εν λόγω συμφωνία αφού κάνουμε μεγαλόστομες διακηρύξεις σχετικά με τα δικαιώματα του ανθρώπου για να έχουμε ήσυχη τη συνείδησή μας.

<SPEAKER ID=73 LANGUAGE="DE" NAME="Telkδmper">
Κύριε Πρόεδρε, ενόψει της επικείμενης συμφωνίας της Eυρωπαϊκής Ενωσης με το Mαρόκο, πολλοί επιχειρηματολογούν με τη βασική αρχή της ισότητας. Θα πρέπει να τη συνάψουμε, επειδή η EE έχει συνάψει ανάλογες συμφωνίες και με άλλα κράτη της Λεκάνης της Mεσογείου. Yπάρχουν όμως διαφορές. H Λιβύη λ.χ., δεν συγκαταλέγεται στα κράτη του προγράμματος MEDA; το Mαρόκο διαφέρει από τα υπόλοιπα κράτη της Λεκάνης της Mεσογείου ως προς το ότι έχει στην κατοχή της τη Δυτική Σαχάρα. Tο Eυρωπαϊκό Kοινοβούλιο ανέκαθεν έπαιρνε σαφή και ξεκάθαρη θέση, όσον αφορά το Mαρόκο και τη Δυτική Σαχάρα.
<P>
H υλοποίηση του δικαιώματος της αυτοδιάθεσης για το λαό των Σαχαράουι, είχε πάντα προτεραιότητα για μας. Kι εδώ έχουμε μια ιδιαίτερη πολιτική ευθύνη. O λαός των Σαχαράουι ζει σε προσφυγικά στρατόπεδα εδώ και είκοσι χρόνια. Aυτή είναι συνέπεια μιας ανεύθυνης πολιτικής, μετά το τέλος της αποικιοκρατίας. Tο ότι παρέχουμε στους πρόσφυγες, στα στρατόπεδα των προσφύγων, ανθρωπιστική βοήθεια, είναι μια ανθρώπινη αυτονόητη αλήθεια και μέρος μιας ιστορικής υποχρέωσης. Πριν όμως εμείς σήμερα υπογράψουμε ή δώσουμε τη συγκατάθεσή μας στη συμφωνία αυτή, χρειαζόμαστε μια πολιτική λύση για τη Δυτική Σαχάρα, κι αυτή είναι η απόσυρση του Mαρόκου από τη Δυτική Σαχάρα. H ειρηνευτική διαδικασία ήταν μια καλή αρχή. H συμφωνία κατάπαυσης του πυρός ήταν σημαντική. Aλλά και το δημοψήφισμα είναι σημαντικό για μας. Mερικοί λένε τώρα: O διάλογος είναι απαραίτητος. Tο ποια εικόνα εμφανίζει ο διάλογος, το βλέπουμε μετά τη σύναψη της συμφωνίας με την Tουρκία.
<P>
Yπάρχει ένας διάλογος: Yπάρχουν ισπανικά και γαλλικά συμφέροντα στον τομέα του τουρισμού, υπάρχει η αλιεία, οι εξαγωγές όπλων, η εκπαίδευση της αστυνομίας στη Γερμανία. Nομίζω πως αν θέλουμε να κάνουμε ένα βήμα παρακάτω, είναι ανάγκη να υπάρξει ειρήνη στην περιοχή, να υπάρξει σεβασμός των ανθρωπίνων δικαιωμάτων, αλλά κυρίως να υποστηριχθεί το δικαίωμα αυτοδιάθεσης για το λαό των Σαχαράουι. Σε μια τέτοια συμφωνία μπορούμε να δώσουμε τη συγκατάθεσή μας. Θέλουμε ειρήνη στη Mεσόγειο, αλλά υπό τον όρο ότι και το Mαρόκο θα κάνει πράγματι κάποια χειρονομία. Διαφορετικά συνηγορούμε υπέρ του να περιμένουμε μέχρι να διεξαχθεί το δημοψήφισμα.

<SPEAKER ID=74 LANGUAGE="NL" NAME="Van der Waal">
Συμφωνούμε με την άποψη του εισηγητή von Habsburg ότι το Μαρόκο είναι μια από τις πιο σημαντικές χώρες Μαγκρέμπ. Συμφωνούμε επίσης με την άποψη ότι η κατάσταση στο Μαρόκο δεν πρέπει να μετρείται με τα μέτρα και τα σταθμά που χρησιμοποιούνται στις χώρες της Ένωσης.
<P>
Όμως, το γεγονός αυτό δεν πρέπει να μας εμποδίζει να θίγουμε την κατάσταση σχετικά με τα ανθρώπινα δικαιώματα που υφίσταται στην εν λόγω χώρα. Στο πλαίσιο αυτό, προσωπικά πιστεύω ότι πρέπει να θιγούν οι περιπτώσεις της δίωξης των θρησκευτικών μειονοτήτων και ιδιαίτερα των χριστιανών. Επ' αυτού του θέματος λάβαμε πρόσφατα πληροφορίες από την Ευρωπαϊκή Ευαγγελική Συμμαχία. Το γεγονός αυτό είναι αξιοπερίεργο επειδή στο σύνταγμα του Μαρόκου υπάρχει εγγύηση για την ανεξιθρησκεία και το Μαρόκο έχει υπογράψει διάφορες διεθνείς συμβάσεις σχετικά με τα ανθρώπινα δικαιώματα. Συνεπώς, υπάρχει μία μεγάλη αντίφαση μεταξύ της ανεκτικής πολιτικής που χαράσσουν οι εθνικές αρχές και της εφαρμογής της από τις τοπικές αρχές. Γι' αυτό το λόγο θα πρέπει να επισταθεί η προσοχή των αρχών του Μαρόκου επ' αυτού του θέματος.
<P>
Πέραν τούτου, το Μαρόκο θα πρέπει να επιδείξει μεγαλύτερη προθυμία συνεργασίας όσον αφορά τους πολίτες του οι οποίοι επιθυμούν να επιστρέψουν από την Ευρώπη στην πατρίδα τους. Η επιστροφή των εν λόγω ατόμων δεν είναι τώρα καθόλου ελκυστική επειδή οι αρχές του Μαρόκου δεν πράττουν τίποτα προκειμένου να συνδράμουν στην υποδοχή των εν λόγω ατόμων.
<P>
Τέλος, προκειμένου να καταπολεμηθεί το εμπόριο ναρκωτικών πρέπει η ενίσχυση που χορηγεί η Ευρωπαϊκή Ένωση να χρηματοδοτήσει εναλλακτικές πηγές εισοδήματος για τους αγρότες οι οποίοι τώρα εξαρτώνται πλήρως από την καλλιέργεια της κάνναβις. Παρά τις εν λόγω παρατηρήσεις μας θα υποστηρίζουμε τη συμφωνία σύνδεσης.

<SPEAKER ID=75 LANGUAGE="ES" NAME="Izquierdo Rojo">
Κύριε Πρόεδρε, αξιότιμοι κύριοι βουλευτές, σε αυτό το σημείο της συζήτησης επιτρέψτε μου να επικεντρωθώ στις σημαντικότερες πτυχές της, διότι μας ζητείται πράγματι μια γνωμοδότηση σχετικά με τη συμφωνία σύνδεσης με το Μαρόκο. Και πρέπει να το πούμε πολύ ξεκάθαρα: το σημαντικότερο είναι η ιστορική της σπουδαιότητα.
<P>
Βρισκόμαστε μπροστά στη σημαντικότερη συμφωνία που έχει υπογραφεί με το Βασίλειο του Μαρόκου, και στην πρώτη που βασίζεται στις θεμελιώδεις αρχές της αμοιβαιότητας και της εταιρικής σχέσης. Της μόνης που εγκαινιάζει έναν πολιτικό διάλογο, που πρέπει να αποκρυσταλλωθεί σε έναν νέο κοινοβουλευτικό διάλογο μεταξύ του Ευρωπαϊκού Κοινοβουλίου και του Κοινοβουλίου του Μαρόκου. Για την κοινοβουλευτική σημασία αυτής της συμφωνίας, μας δίνει μια ιδέα το γεγονός ότι πρόκειται να επικυρωθεί από τα 15 Κοινοβούλια των Κρατών μελών της Ένωσης.
<P>
Όμως, αξιότιμοι κύριοι βουλευτές, πρέπει να δώσουμε μια ευκαιρία και να επιδείξουμε υπομονή ώστε να διευθετηθεί η κατάσταση. Μιλάμε για μια συμφωνία που δεν έχει ακόμη δει το φως. Πρόκειται για μια συμφωνία που ατενίζει το μέλλον. Αποτελείται εξ' ολοκλήρου από δεσμεύσεις για το άμεσο μέλλον, αλλά και μεσοπρόθεσμες και μακροπρόθεσμες. Πρόκειται για μια συμφωνία σύνδεσης που φιλοδοξεί να εγκαινιάσει μιαν άλλη πραγματικότητα. Ας μην πέσουμε στην παγίδα να τη μετατρέψουμε σε εξετάσεις καλής συμπεριφοράς. Το θέμα είναι, αντίθετα, να αντιμετωπίσουμε αυτήν τη συμφωνία σύνδεσης όπως είναι: ένα εργαλείο για την υπέρβαση του χθες και την πραγματοποίηση ενός βήματος προς μια νέα μελλοντική κατάσταση. Τι λυπηρό, αξιότιμοι κύριοι βουλευτές, να βλέπουμε ότι υπάρχουν πολιτικές Ομάδες οι οποίες το μόνο που ξέρουν είναι να κατανοούν την πολιτική απογοήτευσης και δεν είναι ικανές να καταλάβουν ότι αυτό που ανοίγεται μπροστά μας είναι ένας νέος δρόμος προόδου που θα διανύσουν μαζί η Ευρωπαϊκή Ένωση και το Βασίλειο του Μαρόκου!
<P>
Ακριβώς γι' αυτό, διότι αξίζει την εμπιστοσύνη μας, διότι εμείς πιστεύουμε σε ένα Μαρόκο δημοκρατικό, πιο δημοκρατικό από το σημερινό, διότι πιστεύουμε σε ένα Μαρόκο όπου έχει θέση η οικονομική και κοινωνική πρόοδος, ακριβώς γι' αυτό πρέπει να πούμε ναι σε αυτήν τη συμφωνία. Τι παράξενο που οι ακραίες πολιτικές Ομάδες, της μιας και της άλλης πλευράς, πρόκειται τελικά να συμπέσουν στην ίδια θέση, από διαφορετικούς δρόμους, αλλά που και οι δυο καταλήγουν σε μιαν αρνητική ψήφο!
<P>
Ας στραφούμε προς την πρόοδο! Ας ψηφίσουμε ναι!

<SPEAKER ID=76 LANGUAGE="PT" NAME="Novo">
Κύριε Πρόεδρε, η συμφωνία αυτή με το Μαρόκο είναι ένα καλό παράδειγμα έλλειψης διαφάνειας. Ενώ αποτελεί υποχρεωτικά αντικείμενο έγκρισης από το Ευρωπαϊκό Κοινοβούλιο και από όλα τα εθνικά κοινοβούλια, η εμπορική συνιστώσα της, κυρία Izqierdo Rojo, - σας μιλώ απευθείας και σε σχέση με το ζήτημα που εγείρατε, - τέθηκε ήδη σε ισχύ χωρίς οποιαδήποτε κύρωση.
<P>
Από τα δύο το ένα: ή το Ευρωπαϊκό Κοινοβούλιο έχει το θάρρος να λάβει μία σαφή πολιτική θέση και να απορρίψει τη συμφωνία, ή η Επιτροπή και το Συμβούλιο θα συνεχίσουν να αποφασίζουν χωρίς να σέβονται πλήρως τις αρμοδιότητες αυτού του Κοινοβουλίου και άλλων.
<P>
Να προσθέσω ότι, στην περίπτωση της συμφωνίας αυτής, υπάρχουν άλλοι και ουσιαστικοί λόγοι για να την απορρίψουμε. Λόγοι πολιτικοί από τους οποίους επισημαίνω τη συστηματική αναβολή και ανατροπή διεθνών συμφωνιών σχετικά με την αυτονομία της Σαχάρας. Επισημαίνω επίσης τον βαθειά ανισόρροπο οικονομικό χαρακτήρα της. Για άλλη μία φορά πλήττονται παραγωγικοί τομείς των πιο φτωχών χωρών της 'Ενωσης, κυρίως στην Πορτογαλία, με την ατυχή αλλά ενεργό συμμετοχή της σημερινής κυβέρνησης, όπου τίθενται σε κίνδυνο χιλιάδες θέσεις απασχόλησης εξαιτίας μίας εμπορικής απελευθέρωσης η οποία τελικά παραβιάζει ακόμη και τις ήδη τόσο δυσμενείς συνθήκες της GATT.
<P>
Απορρίπτουμε την υποκρισία εκείνων που δηλώνουν ότι οι τομείς αυτοί είναι οικονομικώς ελάχιστα σημαντικοί. Για μας, είναι θεμελιώδεις δραστηριότητες για τη συντήρηση χιλιάδων οικογενειών, με ισχυρές πολιτιστικές και κοινωνικές επιπτώσεις για τεράστια στρώματα του πληθυσμού και με τυπικά χαρακτηριστικά μίας ορισμένης εθνικής ταυτότητας.

<SPEAKER ID=77 LANGUAGE="EN" NAME="McGowan">
Κύριε Πρόεδρε, όλοι επιθυμούμε την ενίσχυση των σχέσεών μας με το Μαρόκο. Θαυμάζουμε το θάρρος και τη δραστηριότητα των πολλών φίλων μας από το Μαρόκο, συμπεριλαμβανομένων των μαροκινών βουλευτών που βρίσκονται και πάλι μαζί μας στο Κοινοβούλιο και με τους οποίους διατηρούμε ένα πολύ ενεργό διάλογο. Εάν το Μαρόκο δαπανούσε έστω και κλάσμα του χρόνου που έχει δαπανήσει για να κάνει παραστάσεις στο Ευρωπαϊκό Κοινοβούλιο στην αποτελεσματική συνεργασία του σχετικά με την ειρηνευτική διαδικασία για τη Δυτική Σαχάρα, οι συγκρούσεις και η δυστυχία θα είχαν τελειώσει εδώ και πολλά χρόνια.
<P>
(Χειροκροτήματα) Θα ήθελα να συγχαρώ τον συνάδελφό μας, τον κ. von Habsburg, ο οποίος περιέγραψε το Μαρόκο ως μία πλουραλιστική δημοκρατία. Για ακόμη μία φορά έδειξε όχι μόνο το πόσο καλός φίλος είναι του Βασιλέα του Μαρόκου αλλά και, δυστυχώς, το πόσο απολογητής είναι της παράνομης κατοχής της Δυτικής Σαχάρας από το Μαρόκο. Το Κοινοβούλιο αυτό έχει καταδικάσει με συνέχεια και συνέπεια αυτή την παράνομη κατοχή η οποία έχει ως αποτέλεσμα απώλεια ανθρώπινων ζωών, πολιτικούς κρατουμένους, βασανιστήρια και δυστυχία επί πολύ μεγάλο χρονικό διάστημα εις βάρος μιας ομάδας απο τους πιο ευάλωτους ανθρώπους του κόσμου.
<P>
Επιζητώντας, προς αμοιβαίο όφελος, στενότερους δεσμούς με το Μαρόκο, το Κοινοβούλιο αυτό έχει το δικαίωμα να αναμένει από το Μαρόκο σεβασμό του διεθνούς δικαίου, των ανθρωπίνων δικαιωμάτων και της αυτοδιάθεσης του λαού της Δυτικής Σαχάρας. Ελπίζω ότι το Ευρωπαϊκό Κοινοβούλιο, η Ευρωπαϊκή Ένωση και η κυβέρνηση του Μαρόκου δεν θα εγκαταλείψουν τον λαό της Δυτικής Σαχάρας ο οποίος έχει υποφέρει πάρα πολλά για πολύ μεγάλο χρονικό διάστημα και ότι θα χρησιμοποιήσουμε όλες τις προσπάθειές και τις δυνάμεις μας για να υποστηρίξουμε τους κατοίκους της Δυτικής Σαχάρας στην προσπάθειά τους για ελευθερία και αυτοδιάθεση.
<P>
(Χειροκροτήματα)
<SPEAKER ID=78 LANGUAGE="ES" NAME="Terrσn i Cusν">
Κύριε Πρόεδρε, πρόκειται να ψηφίσω με πεποίθηση και ελπίδα στο μέλλον υπέρ αυτής της έκθεσης. Όχι διότι πιστεύω, όπως ο κ. von Habsburg, ότι η υποστήριξη σε οποιαδήποτε κυβέρνηση μετριοπαθή από θρησκευτική άποψη -είτε μας αρέσει είτε όχιείναι σωστή ώστε να αναχαιτιστεί ο ισλαμικός φανατισμός, αλλά μάλλον διότι πιστεύω στο άνοιγμα και στην ικανότητα ορισμένων πολιτών ολοένα και πιο ελεύθερων να υπερνικήσουν αυτού του είδους τα προβλήματα.
<P>
Δεν έχω την τιμή, όπως ο κ. von Habsburg, να είμαι από τους πιο ηλικιωμένους βουλευτές σε αυτό το ημικύκλιο, ωστόσο, μπορώ να θυμηθώ πολύ καλά ότι στη χώρα μου υπήρχαν άλλοτε καταστάσεις ελέγχου της θρησκείας απέναντι στην κοινωνία, καταστάσεις που κατέληγαν να είναι ταπεινωτικές, για τις γυναίκες επί παραδείγματι. Η μεταγενέστερη εμπειρία της Ισπανίας με οδηγεί να υπερασπιστώ αυτήν τη συμφωνία και την υποστήριξη των πλέον ενεργών τομέων της κοινωνίας.
<P>
Ασφαλώς και νιώθω, όπως και τόσοι άλλοι, απογοήτευση για τη σημερινή κατάσταση της διένεξης στη Σαχάρα. Πιστεύω ότι η Ένωση, όπως ήδη πράττει -και πολύ σωστά βεβαίωςπρέπει να εξακολουθήσει να παρακολουθεί προσεκτικά την ανθρωπιστική κατάσταση των προσφύγων, την κατάσταση πολλών παιδιών, ανδρών και γυναικών στους καταυλισμούς, και θα πρέπει, όπως είπε και ο κ. Επίτροπος, να συμβάλουμε, στο μέτρο των δυνατοτήτων μας, στην επίλυση αυτής της διένεξης.
<P>
Πιστεύω όμως ότι αυτή η συμφωνία αποτελεί ένα ακόμη βήμα στη σημαντικότατη διαδικασία που εγκαινιάστηκε στη Βαρκελώνη και πιστεύω επίσης ότι πρέπει να εκφράσουμε την ικανοποίησή μας για αυτό. Οι μεσογειακές χώρες μάς ζητούν να εκπληρώσουμε το ρόλο μας στη ζώνη αυτή και πρέπει να το πράξουμε και να χρησιμοποιήσουμε κατά το μέγιστο δυνατό όλα τα μέσα που προσφέρει αυτή η συμφωνία ώστε να μετατρέψουμε τη Μεσόγειο σε μια ζώνη διαλόγου, για την αμοιβαία κατανόηση, και προκειμένου η θάλασσά μας να γίνει μια ζώνη πιο ευήμερη και πιο ελεύθερη.

<SPEAKER ID=79 LANGUAGE="FR" NAME="Kouchner">
Κύριε Πρόεδρε, κύριε Επίπτροπε, έχουν ήδη ακουστεί τα πάντα υπέρ και κατά της έκθεσης. Εγώ θα ήθελα να αφήσω κατά μέρος τις σημειώσεις μου και να σας πω ότι θα ψηφίσω το κείμενο του κ. de Habsbourg, διότι αγαπώ τους Μαροκινούς. Βεβαίως, αγαπώ πολλές άλλες χώρες και πολλούς άλλους λαούς. Ομιλώ όμως για τους Μαροκινούς διότι τους άκουσα, όπως όλοι μας, σε διάφορες επιτροπές να μας λένε, κυβέρνηση και αντιπολίτευση μαζί, ότι μας έχουν εμπιστοσύνη και ότι αυτός ο τρόπος προσέγγισης είναι απαραίτητος ακριβώς για το θέμα που μας απασχολεί, δηλαδή για την κατάσταση των δικαιωμάτων του ανθρώπου και την κατάσταση που επικρατεί στη Δυτική Σαχάρα.
<P>
Εκτός λοιπόν από την ανάγκη να εφαρμόσουμε τις αποφάσεις της συνόδου κορυφής του Έσσεν, πρέπει να συνεχίσουμε τις προσπάθειες της διάσκεψης της Βαρκελώνης - και χαιρετίζω στο πρόσωπο του Manuel Marνn τον αρχιτέκτονα των προσπαθειών αυτών. Είναι αλήθεια ότι χρειαζόμαστε τη σταθερότητα, χρειαζόμαστε τις οικονομικές, θεσμικές και πολιτιστικές ανταλλαγές με τη Μεσόγειο. Ιδιαίτερα δε στην περίπτωση του Μαρόκου, τούτο ισχύει ακόμη περισσότερο.
<P>
Θα ήθελα να επιμείνω στα δύο προβληματικά σημεία. Κατ'αρχάς στα δικαιώματα του ανθρώπου και στη συνέχεια στη συσχέτιση με την Τουρκία.
<P>
Δεν είμαστε απόλυτα βέβαιοι, αγαπητοί συνάδελφοι, ότι πράξαμε ορθά ψηφίζοντας υπέρ της τελωνειακής ένωσης με την Τουρκία. Πριν από δεκαπέντε μέρες ήμασταν πολύ αμφιταλαντευόμενοι και φοβόμασταν συνεχώς ότι είχαμε άδικο. Δεν ισχύει το ίδιο για όποιον γνωρίζει το μαροκινό λαό. Δεν ισχύει το ίδιο για όποιον γνωρίζει την εξέλιξη αυτή της αρχαίας χώρας, αυτού του παλαιού λαού, αυτού του παλαιού βασιλείου και, θα έλεγα, αυτού του νέου λαού. Όχι, δεν είναι το ίδιο. Μπορούμε να στοιχηματίσουμε ότι τα πράγματα θα εξελιχθούν διαφορετικά.
<P>
Ασφαλώς, υπάρχει επίσης το θέμα των κατοίκων της Σαχάρας. Ομολογώ ότι δεν τρέφω ιδιαίτερο σεβασμό για τον τρόπο με τον οποίο τους μεταχειρίζεται η Αλγερία στα στρατόπεδα που γνωρίζω. Δεν τρέφω ιδιαίτερο σεβασμό, απεναντίας μάλιστα. Γνωρίζω όμως ότι αγωνίζονται με θάρρος. Γνωρίζω ότι ορισμένοι είναι πολύ ειλικρινείς και ότι τούτο αποτελεί πρόβλημα. Όμως, έχω διαβάσει τα έγγραφα που μας έστειλαν οι κάτοικοι της Σαχάρας, το έγγραφο που μας έστειλε η σοσιαλιστική αντιπολίτευση του Μαρόκου, καθώς και ο κ. Μπούτρος-Γκάλι. Νομίζω λοιπόν ότι δεν μπορεί να κατηγορηθεί εξ ολοκλήρου ούτε η μία ούτε η άλλη πλευρά για το αδιέξοδο στο οποίο έχει περιέλθει η διαδικασία.
<P>
Ας έχουμε εμπιστοσύνη στον ΟΗΕ. Ας διατηρήσουμε την πίεσή μας. Το δημοψήφισμα είναι απαραίτητο. Δεν πρέπει σε καμία περίπτωση να εγκαταλείψουμε τους κατοίκους της Σαχάρας. Υιοθετώ αυτή τη στάση διότι στην πολιτική πρέπει από καιρού εις καιρό να ακούμε την καρδιά μας, όταν η λογική δεν μας δείχνει ολότελα το δρόμο. Για το λόγο αυτόν, για τους Μαροκινούς θα υπερψηφίσω την έκθεση.

<SPEAKER ID=80 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 11.00.

<CHAPTER ID=8>
Μη αποδοχή της Κροατίας στο Συμβούλιο της Ευρώπης
<SPEAKER ID=81 NAME="Πρόεδρος">
Η ημερήσια διάταξη προβλέπει τη δήλωση του Συμβουλίου σχετικά με τη μη αποδοχή της Κροατίας στο Συμβούλιο της Ευρώπης.

<SPEAKER ID=82 NAME="Fassino">
Κύριε Πρόεδρε, όπως γνωρίζουν οι συνάδελφοι, η Κροατία κατέθεσε αίτηση σύνδεσης στο Συμβούλιο της Ευρώπης το Σεπτέμβριο του 1992 και, το Δεκέμβριο του ιδίου έτους, η Επιτροπή των Υπουργών του Συμβουλίου της Ευρώπης ζήτησε την έγκριση της Ολομέλειας. Η κατάσταση πολέμου που δημιουργήθηκε στην πρώην Γιουγκοσλαβία έχει προφανώς καταστήσει πιο πολυσύνθετες, πιο χρονοβόρες τις διαδικασίες επαλήθευσης όλων των απαραιτήτων προϋποθέσεων για την ένταξη της Κροατίας στο Συμβούλιο της Ευρώπης. Σε κάθε περίπτωση, το 1995 η Ολομέλεια, μετά από πολύπλοκες μάλλον διατυπώσεις, γνωμοδότησε θετικά, αλλά εξάρτησε την έγκρισή της από την ικανοποίηση ορισμένων αιτημάτων, που αφορούν ιδιαίτερα την πλήρη αναγνώριση και τον πλήρη σεβασμό των ανθρωπίνων δικαιωμάτων και αναφέρθηκε ειδικότερα στα δικαιώματα των προσφύγων και των μειονοτήτων, στην υποχρέωση της κυβέρνησης του Ζάγκρεμπ να εφαρμόσει τις συμφωνίες ειρήνης και στην απόλυτη συνεργασία της κροατικής κυβέρνησης με το Διεθνές Δικαστήριο της Χάγης κατά των εγκλημάτων πολέμου.
<P>
Η Επιτροπή των Υπουργών του Συμβουλίου της Ευρώπης, αφού έλαβε υπόψη της τον προαναφερθέντα προσανατολισμό, ανέβαλε την έγκριση της αποδοχής διατυπώνοντας με ακόμη σαφέστερο τρόπο το αίτημα προς την κυβέρνηση του Ζάγκρεμπ για τη συμμόρφωση σε μία σειρά υποδείξεων. Τις αναφέρω αναλυτικότερα: τη συνεργασία με το Διεθνές Ποινικό Δικαστήριο για τα εγκληματα πολέμου που διαπράχθηκαν στα εδάφη της πρώην Γιουγκοσλαβίας, συμπεριλαμβανομένης και της άμεσης σύλληψης και της παράδοσης στο δικαστήριο των ατόμων που βαρύνονται με υποψίες διάπραξης εγκλημάτων πολέμου ή άλλων παραβιάσεων του διεθνούς ανθρωπιστικού δικαίου. το αίτημα της πλήρους εφαρμογής, όπως υποχρεώνεται να πράξει ως συνυπογράφουσα πλευρά, των συμφωνιών του Παρισιού/Dayton, των διατάξεων που αφορούν την ίδρυση και τη λειτουργία της Συνομοσπονδίας της Βοσνίας Ερζεγοβίνης. τη συνεργασία για τη διαξαγωγή ελεύθερων και ισότιμων εκλογών, και στην πόλη του Μόσταρ. την έκκληση σεβασμού των ανθρωπίνων δικαιωμάτων, των μειονοτήτων και των προσφύγων και τη θέσπιση αμνηστείας και, τέλος, το αίτημα σεβασμού της ελευθερίας του τύπου και των μαζικών μέσων ενημερωσης. το αίτημα συνεργασίας με το Συμβούλιο της Ευρώπης για την αναθεώρηση των νόμων της τοπικής αυτοδιοίκησης και τον καθορισμό ενός χρονοδιαγράμματος για τη διεξαγωγή εκλογών στην πόλη του Ζάγκρεμπ.
<P>
Επιστώ την προσοχή σας ιδιαίτερα στα τρία τελευταία αιτήματα, όχι διότι τα πρώτα δεν είναι σημαντικά, αλλά διότι, ενώ όσον αφορά τα πρώτα -τα σχετικά ειδικότερα με τις συμφωνίες ειρήνης του Παρισιού/Dayton και τις συνέπειες του πολέμου στην πρώην Γιουγκοσλαβία- η κυβέρνηση του Ζάγκρεμπ έχει πολλές φορές εγγυηθεί, τουλάχιστον ως προς τις αρχές που τα διέπουν, ότι επιθυμεί να συμμορφωθεί, και συνεπώς το αίτημα του Συμβουλίου της Ευρώπης για την πραγματική ικανοποίηση αυτών των προτάσεων ανταποκρίνεται και στη βούληση που, κατ' αρχήν, έχει εκφράσει η κυβέρνηση του Ζάγκρεμπ, αντίθετα όσον αφορά την ελευθερία του τύπου και τις συνθήκες ελευθερίας και δημοκρατίας στο εσωτερικό της Κροατίας, δεν μπορούμε να μη σημειώσουμε μία σχετική δυσκολία μεταξύ των αιτημάτων που έχει προβάλει το Συμβούλιο της Ευρώπης και της συμπεριφοράς της κροατικής κυβέρνησης.
<P>
Θα πρέπει συνεπώς, και είναι ιδιαίτερα σημαντικό, η ένταξη στο Συμβούλιο της Ευρώπης να συνεπάγεται και την απόλυτη συμμόρφωση της κροατικής κυβέρνησης σε όλες τις υποδείξεις της Επιτροπής των Υπουργών του Συμβουλίου της Ευρώπης, οι οποίες υπογραμμίσθηκαν και πρόσφατα στη συνεδρίαση της Μόνιμης Επιτροπής του Συμβουλίου της Ευρώπης στη Θεσσαλονίκη.
<P>
Η Ευρωπαϊκή Ένωση συμφωνεί με την προσέγγιση του Συμβουλίου της Ευρώπης και επιπλέον οι θέσεις των δεκαπέντε κρατών μελών της Ευρωπαϊκής Ένωσης, που είναι μέλη του Συμβουλίου της Ευρώπης, έχουν συντονισθεί για να υποστηρίξουν τη στάση που έχει υιοθετήσει το Συμβούλιο της Ευρώπης.
<P>
Η συντονισμένη θέση της Ευρωπαϊκής Ένωσης υποστηρίζει τον προσανατολισμό του Συμβουλίου της Ευρώπης και έχει μεταφρασθεί στους προσανατολισμούς που προέκυψαν κατά τη συνεδρίαση του Συμβουλίου «γενικών υποθέσεων» της Ευρωπαϊκής Ένωσης που διεξήχθη την 13η Μαϊου και που τόνισε, από τη μία πλευρά, τη σημασία της ένταξης της Κροατίας στο Συμβούλιο της Ευρώπης στα πλαίσια μιας πιο γενικής στρατηγικής της εδραίωσης της μετάβασης στη δημοκρατία των χωρών της Κεντρικής Ευρώπης και ενίσχυσης όλων των μέτρων και μέσων που χρειάζονται για την ενίσχυση της δημοκρατικής σταθερότητας σε αυτές τις χώρες, και, από την άλλη, την ανάγκη συμμόρφωσης των αρχών του Ζάγκρεμπ σε όλα τα αιτήματα του Συμβουλίου της Ευρώπης ώστε να υπάρχουν οι εγγυήσεις ότι πράγματι στην Κροατία μπορεί να πραγματοποιηθεί μία πλήρης δημοκρατία και η πλήρης εφαρμογή όλων των πολιτικών και αστικών αρχών του κράτους δικαίου.
<P>
Είναι πιθανόν ότι πριν από το καλοκαίρι θα πραγματοποιηθεί ακόμη μία συνεδρίαση των υπουργών εξωτερικών της Ευρωπαϊκής Ένωσης που θα συντονίσει τις θέσεις της και θα εκτιμήσει την κατάσταση εφαρμογής, εκ μέρους των αρχών του Ζάγκρεμπ, των όρων που έχει θέσει το Συμβούλιο της Ευρώπης, και είναι σαφές ότι, εάν οι εν λόγω όροι τηρούνται, η Ευρωπαϊκή Ένωση δεν μπορεί παρά να δράσει ενεργά και ταχέως για να προωθήσει την αποδοχή της Κροατίας στο Συμβούλιο της Ευρώπης.

<SPEAKER ID=83 LANGUAGE="NL" NAME="Wiersma">
Πρόεδρε, δεν θα προξενήσει έκπληξη στον Προεδρεύοντα του Συμβουλίου το γεγονός ότι συμφωνώ απόλυτα με αυτόν. Στην Ομάδα μου προκάλεσε δυσφορία η πρόταση της Επιτροπής των Υπουργών του Συμβουλίου της Ευρώπης να καταστεί η Κροατία, υπό ορισμένες προϋποθέσεις, πλήρες μέλος του Συμβουλίου της Ευρώπης. Δίνεται η εντύπωση ότι η χώρα αυτή έπρεπε, κατ' αυτόν τον τρόπο, να αμειφθεί για το ρόλο που διαδραμάτισε στην ειρηνευτική διαδικασία και, κατά συνέπεια, τα πολιτικά επιχειρήματα είχαν μεγαλύτερη βαρύτητα στην πρόταση από τα πεπραγμένα. Όμως αυτό το παιγχνίδι με τα κριτήρια σχετικά με τα ανθρώπινα δικαιώματα δεν αρμόζει στην Επιτροπή των Υπουργών του Συμβουλίου της Ευρώπης διότι η σημαντικότερη αποστολή του Συμβουλίου της Ευρώπης είναι ακριβώς ο έλεγχος της τήρησης των ανθρωπίνων δικαιωμάτων.
<P>
Κατά την άποψή μας, η Κροατία ή η κυβέρνηση της Κροατίας δεν πληροί επί του παρόντος αυτά τα κριτήρια. Ο Πρόεδρος της χώρας αρνήθηκε πρόσφατα να αποδεχθεί τον δημοκρατικά εκλεγμένο δήμαρχο του Ζάγκρεμπ και χρησιμοποίησε όλα τα μέσα που διέθετε για να αποτρέψει τον διορισμό αυτού του ατόμου. Στην Κροατία θέτονται εμπόδια στα ανεξάρτητα μέσα μαζικής ενημέρωσης και όπως προαναφέρθηκε, η κατάσταση των προσφύφων και των μειονοτήτων δεν είναι καθόλου ικανοποιητική. Συνεπώς, υπάρχουν πολλοί λόγοι για να συνεχιστεί η πίεση στην κυβέρνηση της Κροατίας.
<P>
Τούτο ισχύει επίσης και όσον αφορά το ρόλο που διαδραματίζει η Κροατία στην ειρηνευτική διαδικασία. Εφόσον δεν υπάρχει πλήρης συνεργασία π.χ. με το ειδικό δικαστήριο της Χάγης και δεν έχει επιλυθεί η κρίση σχετικά με το Μόσταρ, η Ευρώπη δεν πρέπει να επιταχύνει την αναγνώριση της Κροατίας.
<P>
Η Ομάδα μου υποστηρίζει την πολιτική της Επιτροπής των Υπουργών του Συμβουλίου της Ευρώπης που ζητεί την αναβολή της ένταξης της Κροατίας. Είμαστε ικανοποιημένοι με την αντίδραση της Ευρωπαϊκής Ένωσης επ' αυτού του θέματος. Είμαστε επίσης ικανοποιημένοι από το γεγονός ότι η Πολιτική Επιτροπή της Συνέλευσης του Συμβουλίου της Ευρώπης υποστηρίζει αυτή την πρόταση. Η κυβέρνηση της Κροατίας θα έχει τη δυνατότητα κατά τον επόμενο μήνα και το επόμενο χρονικό διάστημα να αποδείξει ότι μπορεί να καταστεί μέλος του Συμβουλίου της Ευρώπης επιλύοντας τα θέματα που προανέφερα και τηρώντας τα κριτήρια που διατύπωσε το Συμβούλιο της Ευρώπης.
<P>
Το Ευρωπαϊκό Κοινοβούλιο, όπως διατυπώνεται στο κοινό ψήφισμα που έχει υποβληθεί, επιθυμεί να βοηθήσει την Κροατία στον τομέα των ανθρωπίνων δικαιωμάτων απευθερώνοντας πόρους από το πρόγραμμα Phere οι οποίοι ορθώς είχαν παγώσει, προκειμένου να χρηματοδοτηθούν οι δημοκρατικές εξελίξεις.
<P>
Θα παρακολουθούμε τις εξελίξεις εκ του σύνεγγυς και ζητούμε να τηρείται ενήμερο το Συμβούλιο της Ευρώπης σχετικά με τα συμπεράσματα που θα εξαχθούν κατά τους ερχόμενους μήνες. Γενικώς, θα παρακολουθήσουμε εκ του σύνεγγυς την πολιτική ένταξης που ακολουθεί το Συμβούλιο της Ευρώπης. Προγενέστερα είχαμε συζητήσει σχετικά με την ένταξη της Ρωσικής Ομοσπονδίας στο Συμβούλιο της Ευρώπης.
<P>
Φρονώ ότι είναι ανησυχητικό το γεγονός ότι όσον αφορά το παρόν θέμα, το Ευρωπαϊκό Κοινοβούλιο και η Συνέλευση του Συμβουλίου της Ευρώπης υιθέτησαν αντίθετες θέσεις. Τούτο είναι λυπηρό διότι το Συμβούλιο της Ευρώπης μπορεί να αποτελέσει ένα είδος προθάλαμου για την ένταξη στην Ευρωπαϊκή Ένωση, ιδίως όσον αφορά την εξέταση της κατάστασης σχετικά με τα ανθρώπινα δικαιώματα. Εάν το Ευρωπαϊκό Κοινοβούλιο και η Κοινοβουλευτική Συνέλευση του Συμβουλίου της Ευρώπης ερμηνεύουν με διαφορετικό τρόπο τα κριτήρια, τότε υφίσταται ένα σοβαρό πρόβλημα. Ελπίζω ότι το κείμενο του ψηφίσματος του Ευρωπαϊκού Κοινοβουλίου θα συμβάλει ώστε οι συνάδελφοί μας εκεί να σκεφθούν το θέμα με διαφορετικό τρόπο.

<SPEAKER ID=84 LANGUAGE="DE" NAME="Schwaiger">
Kύριε Πρόεδρε, κύριε Πρόεδρε του Συμβουλίου Yπουργών, θα ήθελα κατ' αρχήν να πω πως η σημερινή συζήτηση, ως προς το κατά πόσον θα πρέπει να γίνει δεκτή η συμμετοχή της Kροατίας στο Συμβούλιο της Eυρώπης, αντικατοπτρίζει τις δύο όψεις των σχέσεων της Eυρωπαϊκής Ενωσης με την Kροατία. Aπό τη μια μεριά γνωρίζουμε πόσο σημαντικό είναι για τον κροατικό λαό, για το κοινοβούλιο, για τις κυβερνήσεις, καθώς και για όλες τις πολιτικές, οικονομικές και κοινωνικές δυνάμεις, το να συμπεριληφθούν στο Συμβούλιο της Eυρώπης και, στη συνέχεια, μέσω των αναγκαίων ειδικών διαδρομών, να επιτύχουν τελικά τη συμμετοχή στην Eυρωπαϊκή Ενωση.
<P>
Eμείς, το Eυρωπαϊκό Λαϊκό Kόμμα και η Oμάδα του Eυρωπαϊκού Λαϊκού Kόμματος, υποστηρίζουμε την Kροατία, το λαό της, αλλά και την κυβέρνηση και το Kοινοβούλιό της, στην πορεία αυτή. Aπό την άλλη μεριά γνωρίζουμε πως η πορεία αυτή περνάει μόνο μέσα από τον πλήρη εκδημοκρατισμό. H κροατική κυβέρνηση, όπως και όλα τα άλλα κράτη της Kεντρικής Eυρώπης, θα πρέπει να αποκαταστήσει τα δημοκρατικά δικαιώματα και τους κανόνες που ισχύουν και στις χώρες της Eυρωπαϊκής Ενωσης. H Kροατία σημείωσε ήδη πολύ μεγάλες προόδους στην πορεία για μια δημοκρατική και πλουραλιστική κοινωνία. Στην ειρηνευτική διαδικασία παίρνει μια σώφρονα και, προς ειρηνευτικές λύσεις προσανατολιζόμενη, στάση.
<P>
Oι οικονομικές και κοινωνικές ομάδες, οι εργοδότες, τα συνδικάτα και οι άλλες ενώσεις είναι ελεύθερες και ενεργές. H Kροατία ακολουθεί, κατά τη γνώμη μας, μια συνετή οικονομική και νομισματική πολιτική. Oι περισσότερες προϋποθέσεις για μια ανασυγκρότηση, μέσα σε κλίμα σταθερότητας, είναι δεδομένες. Θέλουμε, όμως, αφού τώρα τελείωσαν σε μεγάλο βαθμό οι πολεμικές συγκρούσεις, αυτή η ίδια, η δημοκρατικά ελεγμένη, κροατική κυβέρνηση να ακολουθεί πιστά όλους τους κανόνες της δημοκρατίας. Aπαραίτητες προϋποθέσεις για κάτι τέτοιο είναι η ελευθερία του τύπου, ο σεβασμός των δημοκρατικών αποφάσεων και οι εκλογές σε όλα τα επίπεδα.
<P>
Eίμαστε κατά μιας ειδικής μειονεκτικής μεταχείρισης της Kροατίας στον τομέα των ανθρωπίνων δικαιωμάτων. Για παράδειγμα, θα ήταν υποκρισία μας αν το Συμβούλιο της Eυρώπης, παρά τον πόλεμο στην Tσετσενία, έκανε δεκτή τη συμμετοχή της Pωσίας, αλλά αρνιόταν τελικά τη συμμετοχή της Kροατίας, ακόμη και αν η Kροατία ικανοποιούσε τους όρους που τέθηκαν.
<P>
Aκριβώς όμως, επειδή συνηγορούμε υπέρ της ένταξης της Kροατίας στον κύκλο των ευρωπαϊκών λαών, απευθύνουμε έκκληση προς τον κροάτη Πρόεδρο και την κυβέρνησή του, να κάνει το παν ώστε να θέσει αμέσως τέρμα στους εκφοβισμούς και τις παρενοχλήσεις δημοσιογράφων, και να εξασφαλίσει την ελευθερία του τύπου και των μέσων ενημέρωσης, όχι μόνον τυπικά, αλλά και ουσιαστικά. Kαι για τη διοίκηση της πόλης του Zάγκρεμπ θα πρέπει να βρεθεί μια λύση, η οποία να ανταποκρίνεται στην πολιτική σύνεση και στο σεβασμό των δημοκρατικών εκλογών.
<P>
H Eυρωπαϊκή Ενωση, από τη μεριά της, θα πρέπει να κάνει το παν ώστε να χρησιμοποιηθούν εύστοχα επιτέλους οι πιστώσεις του προγράμματος PHARE, τόσο για την οικονομική ανάπτυξη, όσο και για την εδραίωση της δημοκρατίας. Εχουμε, συνεπώς, την άποψη πως η κροατική κυβέρνηση καλείται να δράσει. Παρακαλούμε επίσης το Συμβούλιο της Eυρώπης, σε περίπτωση που αλλάξει τη στάση του στον τομέα των ανθρωπίνων δικαιωμάτων και τροποποιήσει τα κριτήρια, να μας ενημερώσει, διότι συχνά οι αποφάσεις μας στηρίζονται στα κριτήρια του Συμβουλίου της Eυρώπης.

<SPEAKER ID=85 LANGUAGE="IT" NAME="La Malfa">
Κύριε Πρόεδρε, το Ευρωπαϊκό Κοινοβούλιο έχει πιέσει κατά τα τελευταία χρόνια τις κυβερνήσεις της Ευρωπαϊκής Ένωσης ζητώντας τους να παρέμβουν για την αποκατάσταση της ειρήνης και του σεβασμού των ανθρωπίνων δικαιωμάτων στις χώρες της πρώην Γιουγκοσλαβίας. Κατά τα τελευταία χρόνια δεν διστάσαμε να καταγγείλουμε τη Δημοκρατία της Σερβίας σαν τον κύριο υπεύθυνο των δραματικών γεγονότων, ειδικότερα στη Βοσνία, και συχνά υπερασπιστήκαμε με τα ψηφίσματά μας το δικαίωμα της Κροατίας να διεκδικήσει την επιστροφή των εδαφών που είχαν καταλάβει οι Σέρβοι, αλλά γι αυτό ακριβώς το λόγο, από τη στιγμή που μετά τις συμφωνίες του Dayton, αρχίζει μία περίοδος μεγαλύτερης σταθερότητας στην πρώην Γιουγκοσλαβία -και θα πρέπει να συνεχισθεί αυτή η κατάσταση- δεν μπορούμε, σήμερα, με τη ίδια δύναμη με την οποία έχουμε καταδικάσει σφάλματα και εγκλήματα άλλων χωρών, να μην καταδικάσουμε ό, τι συμβαίνει στην ίδια την Κροατία, όσον αφορά το σεβασμό των ανθρωπίνων δικαιωμάτων, το σεβασμό των εθνοτικών μειονοτήτων, την ελευθερία του τύπου, τον πλουραλισμό του τύπου και, όχι τελευταίο, το πρόβλημα που θίξατε εσείς, κύριε Fassino, της υποχρέωσης της Κροατίας να συνεργασθεί με το Δικαστήριο της Χάγης και να παραδώσει όσους είναι ύποπτοι σοβαρών παραπτωμάτων.
<P>
Η Κροατία δεν τήρησε τις υποχρεώσεις της και, συνεπώς, συμφωνούμε απόλυτα με την απόφαση του Συμβουλίου της Ευρώπης και με την απόφαση των κυβερνήσεων της Ευρωπαϊκής Ένωσης που μας ανακοινώσατε και είμαστε πεπεισμένοι ότι, εάν αυτούς τους μήνες όπου στη περιοχή βρίσκονται οι δυνάμεις της IFOR, η διεθνής κοινότητα δεν κατορθώσει να προσδιορίσει ένα κλίμα διαφάνειας και σεβασμού των ανθρωπίνων δικαιωμάτων, θα είναι πολύ δύσκολο για μας να απομακρυνθούμε από αυτές τις ζώνες γνωρίζοντας ότι μόλις φύγει και η IFOR, υπάρχει κίνδυνος νέας ανάφλεξης. Αποκτά συνεπώς κατεπείγοντα χαρακτήρα η απόφασή μας και θα πρέπει να είναι σαφής και σταθερή.

<SPEAKER ID=86 LANGUAGE="IT" NAME="Pettinari">
Κύριε Πρόεδρε, κύριε Πρόεδρε του Συμβουλίου, η ομάδα μου εκτιμά τις προσπάθειες της Ιταλικής Προεδρίας που επιδιώκουν να υπενθυμίσουν στις βαλκανικές χώρες τις αρχές προώθησης και σεβασμού των ανθρωπίνων και των δημοκρατικών δικαιωμάτων, όπως επίσης κρίνει ως θετική την απόφαση της Επιτροπής των Υπουργών του Συμβουλίου της Ευρώπης να καθυστερήσει την αποδοχή της Κροατίας σε αυτό το σημαντικό ευρωπαϊκό όργανο εξαιτίας ακριβώς της φανερής παραβίασης του δικαιώματος ελεύθερης έκφρασης. Έχουμε καταστήσει σαφές ότι δεν είμαστε υπέρ μιας άνευ όρων συνεργασίας με την Κροατία, η οποία θα πρέπει να παράσχει εγγυήσεις όσον αφορά την ανεπίστρεπτη δημοκρατική ανάπτυξη των θεσμών της.
<P>
Μας ανησυχούν συνεπώς ορισμένες αυταρχικές παρεκκλίσεις της κυβέρνησης του Ζάγκρεμπ, η απαράδεκτη παρακώλυση των δημοτικών εκλογών, το γεγονός ότι αγνοεί τις 21 υποχρεώσεις που είχε αναλάβει κατά την υπογραφή της αίτησης ένταξης στο Συμβούλιο της Ευρώπης, τη μη συνεργασία με το Διεθνές Δικαστήριο της Χάγης: η όλη στάση της μαρτυρεί ότι η κροατική κυβέρνηση θα πρέπει να δώσει και άλλα δείγματα σεβασμού των δημοκρατικών αρχών. Πιστεύω ότι κάθε εμπόδιο για την αποδοχή της Κροατίας στο Συμβούλιο της Ευρώπης θα πρέπει να αρθεί όταν το Ζάγκρεμπ θα παράσχει εγγυήσεις πλήρους σεβασμού της ελευθερίας του τύπου, όταν θα επιτρέψει την επιστροφή των σέρβων προσφύγων και θα συμβάλει στην επίλυση της κρίσης που ζει η πόλη του Μόσταρ.
<P>
Όταν εγκρίναμε στο Ευρωπαϊκό Κοινοβούλιο την επέκταση του προγράμματος PHARE στην Κροατία, ομόφωνα την εξαρτήσαμε από το σεβασμό των δημοκρατικών αρχών. Πιστεύω συνεπώς ότι το Συμβούλιο, και κυρίως η Επιτροπή, θα έπρεπε χωρίς κανένα δισταγμό να ζητήσουν την αναστολή του PHARE εάν το Ζάγκρεμπ συνεχίσει προς την κατεύθυνση που έχει λάβει. Σχετικά με αυτό το τελευταίο θέμα ζητώ από τον προεδρεύοντα του Συμβουλίου να παράσχει με σαφήνεια τις αναγκαίες εγγυήσεις για να μπορέσουμε να προχωρήσουμε ακολούθως, όπως όλοι ευχόμαστε, στις συμφωνίες.

<SPEAKER ID=87 LANGUAGE="NL" NAME="Aelvoet">
Πρόεδρε, συνάδελφοι, η Ομάδα των Πρασίνων συμφωνεί απόλυτα με το γεγονός ότι οι Υπουργοί του Συμβουλίου της Ευρώπης αποφάσισαν να αναβάλουν προσωρινά την ένταξη της Κροατίας στο Συμβούλιο της Ευρώπης. Πράγματι, συντρέχουν πολλοί λόγοι εν προκειμένω. Επί περισσότερο από 1 έτος, το Κοινοβούλιο αποφασίζει με μεγάλη κάθε φορά πλειοψηφία ότι υφίστανται σοβαρά προβλήματα όσον αφορά την εφαρμογή των δημοκρατικών διαδικασιών εκ μέρους της Κροατίας.
<P>
Υπενθυμίζω, πρωτίστως, την καταπίεση που υφίστανται τα ανεξάρτητα μέσα μαζικής ενημέρωσης εκ μέρους της κυβέρνησης της Κροατίας. Υπενθυμίζω επίσης το γεγονός ότι ο κ. Τούτσμαν, ο Πρόεδρος, δεν έχει ακόμη εγκρίνει το διορισμό του δημάρχου ο οποίος εξελέγει με μεγάλη πλειοψηφία στο Ζάγκρεμπ. Υπάρχει επίσης η κακή συνεργασία με το Διεθνές Δικαστήριο της Χάγης και τα σοβαρά προβλήματα που εξακολουθούν να υφίστανται όσον αφορά την επιστροφή των Σέρβων και ότι στο πλαίσιο αυτό ψηφίζονται στο Ζάγκρεμπ νόμοι οι οποίοι άμεσα καθιστούν ουσιαστικά αδύνατη την επιστροφή των εν λόγω ατόμων, γεγονός το οποίο εθίγη επανειλημμένα.
<P>
Γι' αυτό το λόγο, σήμερα εμείς υποστηρίζουμε: συμφωνούμε να παρακολουθήσουμε με προσοχή τις μελλοντικές εξελίξεις. Κατανοώ το συνάδελφο Schwaiger όταν αυτός υποστηρίζει: για ποιό λόγο είμαστε αυστηρότεροι στην Κροατία απ' ότι στη Ρωσία; Όλα αυτά έχουν να κάνουν με γεωπολιτικές πτυχές οι οποίες, αξιότιμε συνάδελφε, συχνά έχουν μεγαλύτερη βαρύτητα στο Κοινοβούλιό μας.

<SPEAKER ID=88 LANGUAGE="NL" NAME="Van der Waal">
Πρόεδρε, εκ πρώτης όψεως είναι δύσκολο να υπερασπίσει κανείς το γεγονός ότι πρόσφατα μία χώρα όπως η Ρωσία και κατά το παρελθόν η Ρουμανία και η Βουλγαρία έγιναν μέλη του Συμβουλίου της Ευρώπης, ενώ αναβάλλεται η ένταξη της Κροατίας. Ωστόσο, οφείλουμε να κρίνουμε το αίτημα της Κροατίας αποκλειστικά μόνο στο πλαίσιο των υπέρ και των κατά που παρουσιάζει η χώρα αυτή. Διαφορετικά, θα πλήττονταν περαιτέρω η αξιοπιστία του Συμβουλίου της Ευρώπης.
<P>
Είναι γενικώς γνωστό ότι η προστασία των θεμελιωδών ελευθεριών στην Κροατία δεν είναι η επιθυμητή. Επιβάλλονται σημαντικοί περιορισμοί στα μέσα μαζικής ενημέρωσης και δεν υπάρχει εγγύηση για την ανεξαρτησία της δικαστικής εξουσίας. Πέραν τούτων, οι ενέργειες του Πρόεδρου Τούτσμαν δεν είναι οι ενδεικνυόμενες και υπάρχει ανεπαρκής συνεργασία με το Διεθνές Δικαστήριο για τα εγκλήματα πολέμου.
<P>
Όμως αυτή τη στιγμή μας κάνει επιφυλακτικούς κυρίως η κατάσταση όσον αφορά την ειρηνευτική διαδικασία στην πρώην Γιουγκοσλαβία. Η ένταξη της Κροατίας στο Συμβούλιο της Ευρώπης θα είχε μία θετική επίδραση σε αυτή τη χώρα και θα συνέβαλε σε μία αλλαγή του τρόπου συμπεριφοράς της, όμως, λαμβάνοντας υπόψη την βραδύα εφαρμογή των συμφωνιών της Dayton, φρονούμε ότι η ένταξή της αυτή τη στιγμή θα ήταν πρόωρη. Επιπλέον, η ικανοποίηση του αιτήματος της Κροατίας θα μπορούσε να δημιουργήσει προηγούμενο όσον αφορά τη Βοσνία και τη μικρή Γιουγκοσλαβία.
<P>
Γι' αυτό το λόγο, μολονότι φρονούμε ότι η Κροατία πρέπει να μπορεί να καταστεί μέλος του Συμβουλίου της Ευρώπης, συμφωνούμε με την απόφαση για προσωρινή αναβολή.

<SPEAKER ID=89 LANGUAGE="FR" NAME="Le Gallou">
Κύριε Πρόεδρε, πίστευα ότι κατά κανόνα το Κοινοβούλιό μας είναι κατά του αποκλεισμού, υπάρχει όμως ένα θέμα στο οποίο η Ευρώπη είναι υπέρ του αποκλεισμού και αυτό είναι ο αποκλεισμός της Κροατίας. Το 1991 οι Ευρωπαίοι ιθύνοντες είχαν αρνηθεί να αναγνωρίσουν την ανεξαρτησία της χώρας αυτής, που προσπαθούσε να απελευθερωθεί από τον ομοσπονδιακό και σοσιαλιστικό γιουγκοσλαβικό κλοιό. Δέχθηκαν το έθνος αυτό στη διεθνή κοινότητα μόλις το 1992, όταν το ένα τρίτο του εδάφους της είχε καταληφθεί από τον ομοσπονδιακό γιουγκοσλαβικό στρατό.
<P>
Σήμερα, η Κροατία έχει απελευθερωθεί, αλλά εξακολουθεί να μην έχει την εύνοια του Ευρωπαϊκού Κοινοβουλίου και του Συμβουλίου της Ευρώπης. Πράγματι, το Συμβούλιο της Ευρώπης αρνήθηκε να δεχθεί την Κροατία στους κόλπους του. Η αιτιολογία που προβλήθηκε είναι ότι η κυβέρνηση της Κροατίας δεν σέβεται τα δικαιώματα του ανθρώπου, ιδιαίτερα δε την ελευθερία του τύπου. Μήπως όμως εφαρμόζονται οι αρχές αυτές και στα τριάντα εννέα κράτη μέλη του; Η ελευθερία του τύπου, ακόμη και η ελευθερία του εκλέγειν και εκλέγεσθαι είναι περισσότερο σεβαστή στη Ρωσία από ό, τι στην Κροατία; Μπορούμε τουλάχιστον να το αμφισβητήσουμε.
<P>
Ομοίως, έχει η γαλλική κυβέρνηση το δικαίωμα να δίνει μαθήματα στον τομέα της ελευθερίας του τύπου, τη στιγμή που πριν από έξι ημέρες, ο διευθυντής μίας εφημερίδας της αντιπολίτευσης, κ. Debeketsch, που διώχθηκε επειδή απλώς εξέφρασε τη γνώμη του, συνελήφθη και οδηγήθηκε σιδηροδέσμιος σε ένα αστυνομικό τμήμα, όπου, αφού γδύθηκε, υποβλήθηκε σε σωματική έρευνα. Επιπλέον, ο εν λόγω δημοσιογράφος πάσχει από σοβαρή ασθένεια, γεγονός που επιβαρύνει ακόμη περισσότερο την κατάσταση. Τα σκανδαλώδη αυτά γεγονότα δεν έγιναν στο Ζάγκρεμπ, αλλά στο Παρίσι. Είναι λοιπόν καιρός οι ευρωπαϊκές κυβερνήσεις να σέβονται πρώτα τα δικαιώματα του ανθρώπου στις χώρες τους πριν να επιδεικνύουν τόσο μεγάλη ευαισθησία σε άλλες χώρες.

<SPEAKER ID=90 LANGUAGE="ES" NAME="Mendiluce Pereiro">
Κύριε Πρόεδρε, κύριε Προεδρεύοντα του Συμβουλίου, θα ήθελα κατ' αρχήν να πω ότι υποστηρίζω, όπως και η Ομάδα μου, την απόφαση να αναβληθεί η αποδοχή της Κροατίας στο Συμβούλιο της Ευρώπης. Θεωρώ τον εαυτό μου φίλο της Κροατίας, εφόσον έζησα σε αυτήν τη χώρα και στην πρώην Γιουγκοσλαβία τα σκληρά χρόνια της ένοπλης σύγκρουσης, πιστεύω όμως ότι το μήνυμα που λαμβάνει η Κροατία αυτήν τη στιγμή θα είναι θετικό για την υπερνίκηση των δυσκολιών που εξακολουθεί να συναντά η εξομάλυνση του δημοκρατικού πολιτικού βίου της χώρας καθώς και για το ρόλο που διαδραμάτισε, διαδραματίζει και θα πρέπει να διαδραματίζει η Κροατία σε σχέση με τη διένεξη της Βοσνίας.
<P>
Είχα την ευκαιρία να συναντηθώ πριν από δύο ημέρες με τον Κροάτη Υπουργό Εξωτερικών, κ. Μάτε Γκράνιτς, μετά από περιοδεία επτά ημερών στη Βοσνία-Ερζεγοβίνη, όπου, αφού διαπίστωσα πώς έχει η κατάσταση στο Μοστάρ με αρκετές λεπτομέρειες, και συναντήθηκα με πρόσφυγες σερβικής καταγωγής που έφυγαν από την Κροατία, μπόρεσα να συνομιλήσω με τον κ. Υπουργό σχετικά με τα διάφορα θέματα, στα οποία αναφέρθηκε επίσης και ο κ. Fassino, τα κύρια σημεία λόγω των οποίων καθυστέρησε η ένταξη της Κροατίας στο Συμβούλιο της Ευρώπης.
<P>
Κατανοώ ότι, όπως είπε και ο κ. Προεδρεύων του Συμβουλίου, η ελευθερία των μέσων ενημέρωσης και το ζήτημα της δημαρχίας του Ζάγκρεμπ αποτελούν ζητήματα της πλέον άμεσης, σαφούς και προφανούς αρμοδιότητας της κροατικής Κυβέρνησης. Θα ήθελα όμως να υπογραμμίσω και κάποιες άλλες πτυχές που έχουν τεράστια σημασία για το μέλλον της ειρήνης στην περιοχή, και ιδιαίτερα στη Βοσνία-Ερζεγοβίνη, τόσο σε σχέση με την εκλογική διαδικασία του Μοστάρ όσο και με τη στάση της Κροατίας γενικώς απέναντι στη Δημοκρατία της Βοσνίας.
<P>
Θα ήθελα επίσης να αναφέρω το ζήτημα των μειονοτήτων. Το πρόβλημα της μεταχείρισης το μειονοτήτων στη Βοσνία είναι σοβαρό, και πρέπει να επιλυθεί επειγόντως σε σχέση με εκείνους που έφυγαν από εκεί. Θα πρέπει όμως επίσης να επιλυθεί το ίδιο πρόβλημα σε σχέση με την Ανατολική Σλαβονία, η οποία θα πρέπει να περάσει υπό κροατική κυριαρχία και όπου διαμένει ένα σημαντικό τμήμα σερβικού πληθυσμού -αυτήν τη στιγμή το 100 %μετά τις εκτοπίσεις στις οποίες προέβησαν οι Σέρβοι εναντίον όλων των μη Σέρβων σε αυτήν την περιοχή. Η επίλυση αυτού του προβλήματος απαιτεί το ζήτημα των μειονοτήτων να τύχει ειλικρινούς και τίμιας μεταχείρισης και να μη διευθετηθεί μόνο με απλές δηλώσεις από πλευράς της Κυβέρνησης της Κροατίας, καθώς και ο νόμος περί αμνηστίας να καλύψει πραγματικά όλους εκείνους που δεν έχουν διαπράξει εγκλήματα πολέμου.
<P>
Επιπλέον, πιστεύω ότι από οποιονδήποτε γνωρίζει τη Βοσνία δε διαφεύγει η ανάμειξη της Βοσνίας στην Ερζεγοβίνη και στην υποστήριξη των συμμοριών μαφιόζων και ακραίων ριζοσπαστών φασισιτών που δρουν στην περιοχή της Ερζεγοβίνης. Η Κροατία έχει άμεση ευθύνη σε αυτό και μόνο μέσω της βούλησης της Κροατίας θα μπορέσει να αποφευχθεί η συνέχιση της σημερινής κατάστασης.
<P>
Τέλος, θα ήθελα να πω ότι θα πρέπει επίσης να εφαρμοστεί η ίδια αποφασιστικότητα και με τη Σερβία, με τη χρησιμοποίηση άλλων μηχανισμών.

<SPEAKER ID=91 LANGUAGE="NL" NAME="Oostlander">
Κύριε Πρόεδρε, είναι λυπηρό το γεγονός ότι η κα Aelvoet αναγκάστηκε να τερματίσει την παρέμβασή της με αυτόν τον τρόπο. Σίγουρα θα ήθελε να προσθέσει ότι είναι τόσο λυπηρό το γεγονός ότι συχνά για λόγους άσκησης μιας ρεαλιστικής πολιτικής θέτουμε στην άκρη τις ηθικής και νομικής φύσεως πτυχές που συνδέονται με αυτή την πολιτική και τούτο, συγκεκριμένα, συμβαίνει κατά την ένταξη ενός κράτους στο Συμβούλιο της Ευρώπης.
<P>
Η ιδιότητα του μέλους του Συμβουλίου της Ευρώπης αποτελούσε πάντοτε για μας ένα είδος διαπιστευτηρίου ότι το συγκεκριμένο μέλος είναι ένα κράτος δικαίου, μια πραγματική δημοκρατία. Είναι ιδιαίτερα απογοητευτικό και οδυνηρό για μας, για την Ευρωπαϊκή Ένωση, το γεγονός ότι το Συμβούλιο της Ευρώπης δεν λειτουργεί πλέον ως ένα είδος διαπιστευτηρίου. Γι' αυτό το λόγο υπάρχει εκ μέρους μας ως Ομάδα ιδιαίτερο ενδιαφέρον για το άρθρο 5 του ψηφίσματος με το οποίο ζητείται από το Συμβούλιο της Ευρώπης να διευκρινίσει την πολιτική του όσον αφορά την ένταξη νέων κρατών μελών. Εάν υπάρχουν αλλαγές σε αυτή, τότε θα θέλαμε να ενημερωθούμε εν προκειμένω. Κατά κάποιο τρόπο η διεύρυνση αυτής της ίδιας της Ευρωπαϊκής Ένωσης εξαρτάται κάπως και από την πολιτική που αυτό ακολουθεί.
<P>
Εννοούμε εν προκειμένω την Τουρκία, τη Ρωσία καθώς και ορισμένες άλλες χώρες. Όταν αναφερόμαστε στην Κροατία, τότε έχουμε πάντοντε την αίσθηση ότι υπάρχουν δύο πλευρές. Υπάρχουν εκεί πολιτικοί οι οποίοι βρίσκονται με το μέρος μας, άτομα τα οποία επιθυμούν ένα κράτος δικαίου και μία δημοκρατία, αλλά υπάρχουν και άλλοι. Γι' αυτό το λόγο αντιμετωπίζουμε συνεχώς προβλήματα με την Κροατία επειδή δεν γνωρίζουμε ποιά επιλογή πρέπει ακριβώς να κάνουμε. Υπό αυτό το πρίσμα, είναι ορθόν το γεγονός ότι το Συμβούλιο της Ευρώπης κρίνει ότι η ένταξη της Κροατίας θα πρέπει να αναβληθεί προσωρινά, γεγονός το οποίο ασφαλώς δεν προκαλεί την έκπληξη ούτε τη δυσφορία του εισηγητή της Κοινοβουλευτικής Συνέλευσης, κ. Renι van der Linden. Τούτο είναι ορθόν επειδή κατ' αυτόν τον τρόπο μπορούν να διορθωθούν ορισμένα πράγματα και να ασκηθούν πιέσεις για την ένταξη ορισμένων πτυχών στην ακολουθούμενη πολιτική. Είναι αξιοπερίεργη η παρεξήγηση που δημιουργήθηκε ότι η χώρα αυτή είχε ήδη ενταχθεί γεγονός που δεν είναι αληθές, και κατ' αυτόν τον τρόπο κατέστη δυνατή η χάραξη μιας πολιτικής, όπως αρκετοί πίστεψαν, η οποία περιόριζε την ελευθερία του Τύπου στην Κροατία.
<P>
Φρονώ ότι αυτό είναι το σημαντικότερο σημείο του ψηφίσματός μας μαζί με το σημείο που αναφέρεται στη συνεργασία με το Διεθνές Δικαστήριο της Χάγης.
<P>
Κύριε Πρόεδρε, φρονώ ότι πρέπει να χρησιμοποιήσουμε την παρούσα κατάσταση προκειμένου να πείσουμε την κυβέρνηση της Κροατίας να συνεργαστεί σοβαρά μαζί μας και να τερματίσει την πολιτική που ακολουθεί η μαφία του Mόσταρ επειδή με την επιρροή της Κροατίας, η οποία είναι ιδιαίτερα μεγάλη στο Μόσταρ, μπορεί να βελτιωθεί σημαντικά η παρούσα κατάσταση.

<SPEAKER ID=92 LANGUAGE="IT" NAME="Moretti">
Κύριε Πρόεδρε, στην Ολομέλεια υπάρχει όλο και περισσότερη σύγχυση και η αξιοπιστία του Ευρωπαϊκού Κοινοβουλίου μειώνεται συνεχώς. Από τη μία πλευρά κατακρίνεται, και σωστά, η απόφαση του SABOR, που ενέκρινε σε πρώτη ανάγνωση ένα σχέδιο νόμου το οποίο απαγορεύει στα παιδιά Κροατών να φοιτούν στα σχολεία των γλωσσικών μειονοτήτων. από την άλλη πλευρά, πριν από λίγους μήνες, δρομολογήσαμε τελωνειακές σχέσεις με την Τουρκία, χωρίς να λάβουμε υπόψη ότι στη χώρα αυτή ισχύει ακόμη η θανατική ποινή, επιτρέπονται οι ακρωτηριασμοί, στις ταυτότητες αναγράφεται υποχρεωτικά το θρήσκευμα και, στον ελεύθερο χρόνο τους, οι Τούρκοι βομβαρδίζουν τους Κούρδους.
<P>
Πολύ σωστά η Επιτροπή των Υπουργών του Συμβουλίου της Ευρώπης ανέβαλε την ένταξη της Κροατίας, διότι αυτή η τελευταία δεν σέβεται την ελευθερία έκφρασης του ανεξάρτητου τύπου. αρκεί να αναλογισθεί κανείς τους εκφοβισμούς που ασκήθηκαν στη «Φωνή του Λαού» και στη «Glas Istre». Η Κροατία επιπλέον με συστηματικό τρόπο λαμβάνει μέτρα διακρίσεων που πλήττουν σοβαρά την εθνική ταυτότητα των μειονοτήτων, ενώ συγχρόνως δεν τηρεί τις πολυάριθμες υποχρεώσεις που είχε αναλάβει ο Tudjiman και ο πρόεδρος του κροατικού κοινοβουλίου: αναφέρω σαν παράδειγμα την έλλειψη συνεργασίας για τη σύλληψη των εγκληματιών πολέμου. Δεν εκτιμήθηκε με την ίδια σοβαρότητα και αντικειμενικότητα η τελεωνειακή ένταξη της Τουρκίας! Δυστυχώς όμως στο Ευρωπαϊκό Κοινοβούλιο δεν είναι αυτές οι μοναδικές αντιφάσεις που διαπιστώνουμε: τα ανθρώπινα δικαιώματα έρχονται μετά από τα συμφέροντα ολίγων και, δυστυχώς, θριαμβεύει η υποκρισία.

<SPEAKER ID=93 LANGUAGE="SV" NAME="Sjφstedt">
Κύριε Πρόεδρε, η απόφαση να αναβληθεί η ένταξη της Κροατίας στο Συμβούλιο της Ευρώπης είναι σημαντική και ορθή. Είναι σημαντικό οι χώρες που γίνονται αποδεκτές στο Ευρωπαϊκό Συμβούλιο να σέβονται τους θεμελιώδεις κανόνες και αρχές τους οποίους ο θεσμός υπάρχει όντως για να υπερασπίζεται. Αυτό δεν το κάνει η Κροατία σήμερα. Ο, τιδήποτε άλλο θα υπονόμευε πλήρως την αξιοπιστία του Συμβουλίου της Ευρώπης.
<P>
Η Κροατία είναι ένοχη εθνικών εκκαθαρίσεων μέσω της εκδίωξης μεγάλου τμήματος του σερβικού πληθυσμού της Κράϊνα, ασκώντας, μεταξύ άλλων τρομοκρατία κατά των αόπλων πολιτών, μέσω της συστηματικής καταστροφής των οικιών τους και παρεμποδίζοντας την παλιννόστησή τους.
<P>
Υπάρχει επίσης μιά πολύ ανησυχητική εξέλιξη στην Κροατία όσον αφορά την ελευθερία του τύπου. Η κυβέρνηση προσπαθεί κατ' ουσίαν να φιμώσει τις επικριτικές εφημερίδες που υπάρχουν. Αφορά την Novi list που εκδίδεται στην Ριέκα, την μόνη ανεξάρτητη ημερήσια εφημερίδα που υπάρχει ακόμη. Αφορά το σατιρικό εβδομαδιαίο περιοδικό Feral Tribune οι συνεργάτες του οποίου σύρονται τώρα ενώπιον του δικαστηρίου διότι άσκησαν κριτική στον πρόεδρο, κάτι που είναι παράνομο σύμφωνα με την 77η παράγραφο του κροατικού ποινικού κώδικα. Μιά τέτοια παράγραφος δεν έχει κάν θέση σε ένα δημοκρατικό κράτος.
<P>
Το άρθρο 10 της Ευρωπαϊκής Σύμβασης για τα διακαιώματα του ανθρώπου αναφέρει ότι πρέπει να διασφαλίζεται η ελευθερία έκφρασης. Δυστυχώς, η Κροατία δεν ανταποκρίνεται σ' αυτό και γι' αυτό υποστηρίζουμε την πρόταση να μην επιτραπεί σήμερα στην χώρα να γίνει μέλος του Συμβουλίου της Ευρώπης.

<SPEAKER ID=94 LANGUAGE="EN" NAME="Titley">
Κύριε Πρόεδρε, την περασμένη εβδομάδα πήγα μαζί με τον κ. Mendiluce Pereiro στη Βοσνία ούτως ώστε να εξετάσω επί τόπου την κατάσταση. Ταξιδέψαμε οδικώς από την Κροατία στο κράτος της Βοσνίας. Καθώς εισήλθαμε στη Βοσνία είδαμε μια τεράστια προεκλογική αφίσα του Προέδρου Τούτσμαν της Κροατίας. Στην αρχή νόμισα ότι επρόκειτο περί λάθους αλλά όσο προχωρούσαμε στα ενδότερα της Βοσνίας τόσο περισσότερες βλέπαμε από αυτές τις τεράστιες αφίσες.
<P>
Οι αφίσες αυτές συμβολίζουν το μέγεθος των προσπαθειών του Προέδρου Τούτσμαν να αγνοήσει τις συμφωνίες του Νταίυτον και να προχωρήσει με τα σχέδιά του σχετικά με την υπονόμευση των συμφωνιών για τη Βοσνία. Τον συμβολισμό αυτόν τον κατανοήσαμε ακόμη περισσότερο όταν φτάσαμε στο Μόσταρ όπου οι αρχές μας πληροφόρησαν ότι ένα από τα μεγαλύτερα εμπόδια για μια διαρκή ειρήνη και για έντιμες εκλογές στο Μόσταρ παραμένει η κροατική κοινότητα η οποία σαφώς ενθαρρύνεται από την κυβέρνηση του Ζάγκρεμπ να αγνοήσει τις συμφωνίες του Νταίυτον.
<P>
Είναι σαφές ότι η διεθνής κοινότητα δεν μπορεί να αγνοήσει παρόμοια εσκεμμένη περιφρόνηση. Υποστηρίζω την απόφαση του Συμβουλίου της Ευρώπης. Θα πρέπει να ξεκαθαρίσουμε σε όλα τα μέρη της πρώην Γουγκοσλαβίας ότι πρέπει να σεβαστούν τις συμφωνίες του Νταίυτον και ότι θέλουμε να διαπιστώσουμε την υλοποίηση της ελεύθερης κίνησης των πολιτών την οποία παρεμποδίζουν οι κροατικές αρχές στη Βοσνία. Θέλουμε να δούμε την επιστροφή των προσφύγων και θέλουμε να δούμε ελεύθερες και έντιμες εκλογές. Την ουσιώδη προϋπόθεση των ελεύθερων και έντιμων εκλογών αποτελούν τα ελεύθερα μέσα μαζικής ενημέρωσης. Αυτό είναι κάτι που οφθαλμοφανώς απουσιάζει από την κροατική πλευρά.
<P>
Επομένως, υποστηρίζω την απόφαση του Συμβουλίου της Ευρώπης. Ελπίζω ότι το Συμβούλιο, όπως εξάλλου και η Ευρωπαϊκή Ένωση, θα συνεχίζουν να τονίζουν το μήνυμα ότι οι συμφωνίες του Νταίυτον αποτελούν τη βάση επάνω στην οποία θα στηριχθεί μελλοντικά η ειρήνη και η σταθερότητα στα κράτη της πρώην Γιουγκοσλαβίας.

<SPEAKER ID=95 LANGUAGE="DE" NAME="Kφnig">
Kύριε Πρόεδρε, η Kροατία βρίσκεται καθ' οδόν στο να γίνει δημοκρατία και γι' αυτό υποστηρίζουμε τους όρους που έθεσε το Συμβούλιο. Eπιτρέψτε μου, ωστόσο, να απευθυνθώ προς τον κύριο Πρόεδρο του Συμβουλίου και να του απευθύνω ταυτόχρονα την επείγουσα έκκληση να χρησιμοποιήσει τα ίδια μέτρα και σταθμά. Ήμουν εισηγητής της Kοινοβουλευτικής Συνέλευσης του Συμβουλίου της Eυρώπης για τη Pουμανία. O κατάλογος των αξιώσεων του Συμβουλίου της Eυρώπης που δεν είχαν εκπληρωθεί, ήταν πολύ μακρύτερος από αυτόν που παρουσιάζεται τώρα για την Kροατία. Παρόλα αυτά η Pουμανία έγινε δεκτή και φυσικά ανελήφθη η υποχρέωση να ικανοποιηθούν σταδιακά οι όροι αυτοί.
<P>
Tην ίδια παραχώρηση, παρακαλώ, θα πρέπει να κάνουμε και προς την Kροατία. Δεν θα ήθελα να μιλήσω για την ένταξη της Pωσίας, η οποία έγινε από πολιτική υστεροβουλία, παραβιάζοντας έντονα τις διαπιστώσεις των δικαστών του Eυρωπαϊκού Δικαστηρίου για τα ανθρώπινα δικαιώματα, οι οποίοι γραπτώς διετύπωσαν την άποψη πως η Pωσία δεν είναι κράτος δικαίου και, σύμφωνα με τα καταστατικά του Συμβουλίου της Eυρώπης, δεν μπορεί να γίνει δεκτή. Eδώ θα πρέπει κανείς να χρησιμοποιήσει ίδια μέτρα και σταθμά, και γι' αυτό οι συνάδελφοι Oostlander και Schwaiger επεσήμαναν το σημείο 5.
<P>
Θα ήθελα, ωστόσο, κύριε Πρόεδρε του Συμβουλίου, να επιστήσω την προσοχή και στο σημείο 4 του ψηφίσματος, όπου ζητάμε κατηγορηματικά, από κοινού, να χρησιμοποιηθούν από τώρα κιόλας - και όχι αργότερα - οι πιστώσεις του PHARE, για να προωθηθεί η διαδικασία εκδημοκρατισμού στην Kροατία. Θεωρώ αποφασιστικής σημασίας το να χορηγήσουμε αυτή τη βοήθεια σ' αυτόν τον ειδικό τομέα, ώστε να συμβάλουμε κατά το ποσοστό μας στην όσο το δυνατόν συντομότερη ένταξη της Kροατίας, και μάλιστα με τα μέτρα και τα σταθμά που ίσχυσαν και για άλλες χώρες. Eδώ δεν πρέπει να είναι κανείς βασιλικότερος του βασιλέως. Eδώ θα πρέπει, αν επιδειχθεί καλή θέληση, να είναι διατεθειμένος κανείς να ανταποκριθεί στην απόφαση που πάρθηκε με πλειοψηφία δύο τρίτων στην Kοινοβουλευτική Συνέλευση του Συμβουλίου της Eυρώπης, δηλαδή από τους βουλευτές των εθνικών κοινοβουλίων των κρατών μελών μας.

<SPEAKER ID=96 NAME="Fassino">
Ευχαριστώ τους κκ. βουλευτές που παρενέβησαν στη συζήτηση: σημείωσα τις παρατηρήσεις τους και η Προεδρία θα φροντίσει να ενημερώσει το Συμβούλιο.
<P>
Θα ήθελα στο σημείο αυτό να υπογραμμίσω δύο πλευρές του θέματος. Γρωρίζουμε πόσο πολύπλοκη και δύσκολη είναι η μεταβατική διαδικασία στις χώρες της Ανατολικής Ευρώπης, και συνεπώς η συμπεριφορά μας δεν θα πρέπει να είναι τόσο εκείνου που πρέπει να κρίνει όσο εκείνου που πρέπει να υποστηρίξει και να βοηθήσει αυτή τη διαδικασία. Χρειάζεται να εγκαθιδρυθεί ένα κράτος δικαίου, μία πλήρης δημοκρατία, ο πλήρης σεβασμός των δικαιωμάτων των ατόμων, των κοινοτήτων, των μειονοτήτων. χρειάζεται να ληφθούν όλα τα αναγκαία μέτρα για να εδραιωθεί και να αποκτήσει βαθειές ρίζες η μεταβατική δημοκρατική διαδικασία, για να αναπτυχθεί σταθερά και να επιζήσει η δημοκρατία σε αυτές τις χώρες. Για να το πετύχουμε θα πρέπει να αποδειχθούμε ικανοί να υποστηρίξουμε και να βοηθήσουμε αυτή τη διαδικασία.
<P>
Έκανα αυτή την παρατήρηση για να τονίσω ότι συμφωνήσαμε με την απόφαση του Συμβουλίου της Ευρώπης να ζητήσει από την Κροατία να συμμορφωθεί σε ορισμένες προϋποθέσεις από τις οποίες εξαρτάται η ένταξη, όχι διότι θέλουμε να τιμωρήσουμε την Κροατία, όχι διότι θέλουμε να ασκήσουμε διακρίσεις έναντι της Κροατίας, αλλά επειδή θεωρούμε ότι θα πρέπει να ζητήσουμε από το Ζάγκρεμπ και από την κροατική κυβέρνηση, όπως ζητούμε και από άλλες χώρες, να προχωρήσει χωρίς καθυστέρηση στην υλοποίηση μιας πλήρους δημοκρατίας, να μην υιοθετήσει στοιχεία που επιβραδύνουν ή παρεμποδίζουν τη δημοκρατική διαδικασία η οποία αντίθετα θα πρέπει να ολοκληρωθεί ταχέως και με αποφασιστικότητα.
<P>
Επομένως εφόσον το Συμβούλιο της Ευρώπης έχει ζητήσει τη μη αποδοχή -και συμφωνούμε απολύτως με αυτό τον προσανατολισμό- και εμείς οι ίδιοι ζητήσαμε από την Κροατία την τήρηση των προϋποθέσεων που εγγυώνται τον απόλυτο σεβασμό όλων των αστικών, πολιτικών και δημοκρατικών δικαιωμάτων σε αυτή τη χώρα και έχουμε το καθήκον να ενεργήσουμε με κάθε τρόπο ώστε τα εν λόγω δικαιώματα να μπορέσουν να εξασφαλισθούν και να υλοποιηθούν. Πιστεύω ότι θα πρέπει να υιοθετήσουμε αυτή τη συμπεριφορά έναντι όλων εκείνων των χωρών που καταβάλλουν προσπάθειες να ολοκληρώσουν τη μεταβατική περίοδο. Σε λίγο θα συζητήσουμε για την Αλβανία: και σε αυτή την περίπτωση τίθεται ένα ανάλογο πρόβλημα, θα πρέπει δηλαδή όχι μόνο να εκτιμήσουμε τη μεταβατική διαδικασία, αλλά και να αποφασίσουμε ποια είναι η πιο χρήσιμη και η πιο κατάλληλη στρατηγική ώστε η μεταβατική περίοδος να έχει μία θετική δημοκρατική κατάληξη. Γι αυτό το λόγο υποστηρίξαμε τη θέση του Συμβουλίου της Ευρώπης και γι αυτό το λόγο ευχόμαστε σύντομα η Κροατία να αποδείξει ότι συμμορφώνεται με τις υποδείξεις και γι αυτό το λόγο ευχόμαστε να καταστεί δυνατή, πριν από το τέλος του καλοκαιριού, η συνεδρίαση των υπουργών των εξωτερικών του Συμβουλίου της Ευρώπης, που να είναι σε θέση να αποφασίσει θετικά όσον αφορά την ένταξη της Κροατίας στο Συμβούλιο της Ευρώπης.

<SPEAKER ID=97 NAME="Πρόεδρος">
Έχω λάβει, επτά προτάσεις ψηφίσματος σύμφωνα με το άρθρο 37(2) του Κανονισμού.
<P>
Η συζήτηση έληξε.
<P>
Η ψηφοφορία θα διεξαχθεί αύριο στις 11 π.μ.

<CHAPTER ID=9>
Εκλογές στην Αλβανία
<SPEAKER ID=98 NAME="Πρόεδρος">
Η ημερήσια διάταξη προβλέπει δήλωση του Συμβουλίου σχετικά με τις εκλογές στην Αλβανία.

<SPEAKER ID=99 NAME="Fassino">
Οι συνάδελφοι γνωρίζουν φυσικά την εξέλιξη των γεγονότων στην Αλβανία και συνεπώς δεν χρειάζεται να εκθέσω τα περιστατικά των τελευταίων εβδομάδων. Αντίθετα θα πρέπει να ενημερώσω το Κοινοβούλιο όσον αφορά την εκτίμηση που κάναμε την 29η Μαϊου λαμβάνοντας υπόψη τις εξελίξεις των τελευταίων ημερών για να αποφασίσουμε ποια θα ήταν η πλέον κατάλληλη συμπεριφορά κατά την παρούσα κατάσταση.
<P>
Ως Προεδρία της Ευρωπαϊκής Ένωσης προβήκαμε τις τελευταίες ημέρες σε σταθερές διαβουλεύσεις με τον ΟΑΣΕ, ο οποίος είχε στην Αλβανία τους παρατηρητές του, με τους κυριότερους ευρωπαίους εταίρους μας, με τις διπλωματικές αντιπροσωπείες στα Τίρανα, με τις άλλες αλβανικές πολιτικές δυνάμεις, τόσο της κυβέρνησης όσο και της αντιπολίτευσης, και είχαμε επιπλέον και συνεχείς επαφές με την κυβέρνηση των Ηνωμένων Πολιτειών για να συντονίσουμε τη στάση που θα έπρεπε να ακολουθήσουμε μετά την ευρωαμερικανική δήλωση σχετικά με τη δημοκρατική μεταβατική διαδικασία στην Αλβανία κατά τις τελευταίες εβδομάδες.
<P>
Αυτές οι επαφές μας επέτρεψαν να συλλέξουμε στοιχεία τα οποία εντάξαμε στη δήλωση που, εξ ονόματος της Ευρωπαϊκής Ένωσης, η Ιταλική Προεδρία δημοσιοποίησε την περασμένη Παρασκευή. Τα γεγονότα είναι γνωστά: υπήρξε υψηλή συμμετοχή κατά τον πρώτο γύρο των εκλογών, αλλά το χαρακτηριστικό αυτού του πρώτου γύρου -σύμφωνα με τις μαρτυρίες όλων των παρατηρητών που ήσαν παρόντες- ήταν οι σοβαρές και διαδεδομένες ανωμαλίες που διαπιστώθηκαν τόσο κατά την ψηφοφορία όσο και κατά την καταμέτρηση των ψήφων. Η κατάστηση που δημιουργήθηκε οδήγησε την αντιπολίτευση σε μία ιδιαιτέρως σοβαρή ενέργεια, την καταγγελία δηλαδή κατά τον πρώτο γύρο, πριν ακόμη κλείσουν τα εκλογικά τμήματα, της νοθείας και την αναγγελία της απόσυρσης από την εκλογική αναμέτρηση, γεγονός που προκάλεσε σοβαρή ένταση μεταξύ της κυβέρνησης και της αντιπολίτευσης, με αποκορύφωμα την πραγματοποίηση διαδηλώσεων όπου σημειώθηκαν και σοβαρά επεισόδια. Η Προεδρία της Ευρωπαϊκής Ένωσης προσπάθησε να ανταποκριθεί σε αυτή την κατάσταση έντασης, βάσει όλων των διαπιστώσεων που προανέφερα, ζητώντας από την αλβανική κυβέρνηση να υιοθετήσει τρία μέτρα: να σταματήσει αμέσως κάθε είδους συμπεριφορά καταπιεστικού χαρακτήρα που θα μπορούσε να προκαλέσει αύξηση της έντασης. να ακυρώσει και να επαναπροκηρύξει τις εκλογές σε εκείνα τα εκλογικά τμήματα όπου είχαν διαπιστωθεί, επαληθευθεί και επιβεβαιωθεί, ανωμαλίες κατά την ψηφοφορία και την καταμέτρηση των ψήφων. την παροχή εγγυήσεων ότι ο δεύτερος γύρος των εκλογών θα διεξαγόταν κάτω από συνθήκες απόλυτης τάξης και ομαλότητας. Συγχρόνως, η Προεδρία της Ευρωπαϊκής Ένωσης, την ίδια στιγμή που ζητούσε τα τρία αυτά πράγματα από την κυβέρνηση Μπερίσα, απευθυνόταν και στις δυνάμεις της αντιπολίτευσης καλώντας τες να μην εμπλακούν σε μία στάση απόλυτης άρνησης σε κάθε μορφή συμμετοχής στην πολιτική ζωή της Αλβανίας.
<P>
Την περασμένη Κυριακή διεξήχθη ο δεύτερος γύρος σε αρκετά πιο ήσυχο και ομαλό κλίμα σε σχέση με τον πρώτο, αλλά που κύριο χαρακτηριστικό του ήταν η δραστική μείωση της συμμετοχής, αποτέλεσμα της έκκλησης για αποχή που οι δυνάμεις της αντιπολίτευσης απηύθηναν στο αλβανικό εκλογικό σώμα. Συνεπώς, έστω και αν διεξήχθη σε ένα κλίμα μεγαλύτερης ηρεμίας, δεν υπάρχει αμφιβολία ότι και ο δεύτερος γύρος φέρει το στίγμα της ανωμαλίας.
<P>
Συνοπτικά, μπορώ να πω τα ακόλουθα: η ολοκλήρωση της εκλογικής διαδικασίας, πρώτος και δεύτερος εκλογικός γύρος, δεν επέφερε τη επίλυση της κρίσιμης κατάστασης που είχε δημιουργηθεί στην Αλβανία. Η κατάσταση παραμένει ρευστή, τόσο όσον αφορά τα εκλογικά αποτελέσματα, διότι αυτή η κατάσταση ανωμαλίας, αυτή η κρίση, δεν επέτρεψε μέχρι τώρα την κατανομή των εδρών ως προς το ποσοστό της απλής αναλογικής, σύμφωνα με το εκλογικό σύστημα της Αλβανίας, όσο και εξαιτίας της αμφισβήτησης της ομαλής διεξαγωγής των εκλογών που συνεχίζεται από τις δυνάμεις της αντιπολίτευσης. ορισμένα κόμματα έχουν καταθέσει προσφυγές που στην αρχή αφορούσαν 41 εκλογικές περιφέρειες και, σύμφωνα με τις τελευταίες σημερινές πληροφορίες, νέες προσφυγές που κατατέθηκαν τις τελευταίες ώρες φαίνεται ότι αφορούν 97 εκλογικές περιφέρειες.
<P>
Σε αυτή την κατάσταση έχουμε δύο αποφάσεις από την πλευρά της κυβέρνησης που θα πρέπει να λάβουμε υπόψη: από τη μία μεριά η πρόθεση του προέδρου Μπερίσα και της αλβανικής κυβέρνησης να επαναλάβει τις εκλογές σε τέσσερις εκλογικές περιφέρειες είναι ιδιαίτερα σημαντική. ο αριθμός όμως είναι εξαιρετικά κατώτερος από τον αριθμό των εκλογικών περιφερειών όπου οι δυνάμεις της αντιπολίτευσης αμφισβητούν την ομαλή διεξαγωγή της ψηφοφορίας. από την άλλη, και είναι πιο σημαντικό, η εκλογική επιτροπή φαίνεται ότι έχει αποφασίσει, σύμφωνα με σημερινές πληροφορίες, αυτόνομα και ανεξάρτητα από τις προσφυγές, να προχωρήσει στη γενική αναθεώρηση των εκλογικών αποτελεσμάτων σε όλες τις εκλογικές περιφέρειες. Υπογραμμίζω ότι πρόκειται για ένα εξαιρετικά σημαντικό μέτρο διότι, εάν αληθεύει και εάν πραγματοποιηθεί σε σύντομο χρονικό διάστημα, θα μπορούσε να αποτελέσει ένα ουσιαστικό και αποφασιστικό βήμα για την οριστική εκτίμηση των εκλογών, για να καταλάβουμε μέχρι ποιο σημείο μπορεί να θεωρηθεί ότι οι εκλογές διεξήχθησαν κανονικά και σε ποιες περιπτώσεις αντίθετα οι ανωμαλίες είναι τέτοιες που να επιβάλλουν την επανάληψη. σε κάθε περίπτωση αυτή η απόφαση -εάν επιβεβαιωθεί, επαναλαμβάνω, διότι πρόκειται για μια σημερινή είδησησχετικά με το γενικό έλεγχο των αποτελεσμάτων από την κεντρική εκλογική επιτροπή θα μας επιτρέψει να έχουμε ένα πλαίσιο γνώσεων και πληροφοριών που θα έδινε σε όλους τη δυνατότητα, και κατά κύριο λόγο στους Αλβανούς αλλά και στη διεθνή κοινότητα, να προχωρήσουν σε μία πιο σαφή και συγκεκριμένη εκτίμηση της κατάστασης.
<P>
Οι ανωτέρω σκέψεις και οι παρατηρήσεις οδηγούν, νομίζω, σε δύο συμπεράσματα, που θα διατυπώσω ενώπιον των συναδέλφων. Πρώτον, η εκλογική διαδικασία δεν έχει περατωθεί οριστικά και συνεπώς θα πρέπει από την πλευρά μας να συνεχίσουμε να παρακολουθούμε την κατάσταση και να ενημερώνουμε τις εκτιμήσεις μας βάσει των γεγονότων των προσεχών ωρών και των προσεχών ημερών, ειδικότερα βάσει του ελέγχου που φαίνεται διατεθειμένη να διεξαγάγει η κεντρική εκλογική επιτροπή, η εκτίμησή μας μπορεί να αλλάξει και η τελική αξιολόγησή μας μπορεί να είναι λιγότερο απόλυτη. Στο μεταξύ θα πρέπει να καταλάβουμε τι ακριβώς συμβαίνει και τι θα μπορούσε να συμβεί και συνεπώς πριν να εκφέρουμε σήμερα απόφαση θα πρέπει να ενημερωθούμε περαιτέρω.
<P>
Η δεύτερη παρατήρησή μου είναι η ακόλουθη: οποιαδήποτε είναι η εξέλιξη στο στενά εκλογικό πεδίο, είναι σαφές ότι η πολιτικοθεσμική κρίση που έχει αρχίσει στην Αλβανία επιβάλλει την έναρξη ενός πολιτικού διαλόγου, είτε θεωρηθούν απολύτως έγκυρες οι εκλογές, είτε επαναληφθούν μερικώς, είτε υπάρξουν άλλες μελλοντικές συνθήκες: κατά τις τελευταίες ημέρες έχει διαμορφωθεί μία κάθετη ρίξη στην αλβανική κοινωνία, μεταξύ των αλβανικών πολιτικών δυνάμεων, μία κρίση που θα πρέπει να ξεπερασθεί όχι μόνο από διαδικαστικής πλευράς αλλά μέσω ενός πολιτικού διαλόγου μεταξύ όλων των πολιτικών δυνάμεων της Αλβανίας, τόσο των κυβερνητικών όσο και της αντιπολίτευσης, για να οικοδομηθεί μία πολιτική λύση που θα επιτρέψει σε όλους τους Αλβανούς να αισθάνονται ότι εκπροσωπούνται κατά τη διαδικασία εδραίωσης της δημοκρατίας στη χώρα.

<SPEAKER ID=100 LANGUAGE="NL" NAME="Wiersma">
Πρόεδρε, σε αντίθεση με το προηγούμενο θέμα, το οποίο αφορούσε την Κροατία, δεν συμφωνώ εν προκειμένω με τον Προεδρεύοντα του Συμβουλίου, ο οποίος εκφράστηκε προσεκτικά όσον αφορά τα γεγονότα στην Αλβανία, ενώ όσον αφορά την Κροατία, είχε λάβει σαφή θέση.
<P>
Οι εκλογές στην Αλβανία υπήρξαν ένα φιάσκο. Αυτό ήταν κάτι το οποίο φοβόμασταν εκ των προτέρων διότι υπήρχαν πολλές ενδείξεις ότι η κυβέρνηση αντιμετωπίζει με σκληρό τρόπο την αντιπολίτευση. Φρονώ ότι μπορούμε να υποστηρίξουμε ότι η κυβέρνηση της Αλβανίας μπορεί να θεωρηθεί υπεύθυνη για τον τρόπο με τον οποίο διεξάχθηκαν οι εκλογές. Παρατηρήθηκαν σοβαρές παραβιάσεις. Η στάση της ήταν προκλητική και τυχόν διαμαρτυρίες για τα διαδραματιζόμενα αντιμετωπίστηκαν με βίαιο τρόπο.
<P>
Κατά την άποψή μας, οι εκλογές δεν ήταν καθόλου τίμιες και με αυτό συμφωνούν και οι περισσότεροι παρατηρητές. Η αντιπολίτευση δεν μπόρεσε να αναπτύξει πολιτική δράση. Είναι κατανοητό το γεγονός ότι αυτή δεν επιθυμεί να συνεργαστεί στο πλαίσιο ενός κοινοβουλίου το οποίο εκλέχθηκε με παράνομο τρόπο.
<P>
Ο Πρόεδρος Μπερίσα μπορεί να θεωρηθεί προσωπικά υπεύθυνος γι' αυτή την τραγωδία. Δίνει την εντύπωση ότι προσπαθεί να εγκαταστήσει ένα αυταρχικό καθεστώς, ως η Αλβανία να μην έχει ήδη υποφέρει πολλά από ένα παρόμοιο καθεστώς. Κατ' αυτόν τον τρόπο αυτός ωθεί την χώρα του εκ νέου στην απομόνωση.
<P>
Το Συμβούλιο υπήρξε ιδιαίτερα επιφυλακτικό όσον αφορά την έκφραση της άποψής του εν προκειμένω. Επιθυμεί να αναμένει τις επίσημες εκθέσεις που θα υποβληθούν τις ερχόμενες εβδομάδες. Γι' αυτό το λόγο το Συμβούλιο δεν είναι διατεθειμένο να προχωρήσει περαιτέρω στην άποψή του από τη θέση που υιοθέτησε σήμερα. Γι' αυτό το λόγο δεν θα λάβουμε επίσης απάντηση στις ερωτήσεις μας. Παρ' όλα αυτά, επιθυμούμε να πληροφορηθούμε οπωσδήποτε από το Συμβούλιο εάν είναι διατεθειμένο να προβεί σε εκτεταμένη δήλωση κατά την επόμενη συνεδρίαση της Ολομέλειας του Κοινοβουλίου στο Στρασβούργο, δηλώνοντας ποιά πολιτικά συμπεράσματα εξάγει από την Αλβανία εάν αποδειχθεί ότι, όπως εμείς πιστεύουμε, οι εκλογές δεν διεξήχθηκαν με ορθό τρόπο.
<P>
Εξ' ονόματος της Ομάδας μου θα ήθελα να δηλώσω τα ακόλουθα όσον αφορά τα πολιτικής φύσης συμπεράσματα. Ο Πρόεδρος Μπερίσα θα πρέπει να ακυρώσει το αποτέλεσμα των εκλογών όχι μόνο στις τέσσερις περιφέρειες οι οποίες αναφέρθηκαν προηγουμένως και θα πρέπει να διοργανώσει νέες εκλογές σύμφωνα με τους ισχύοντες διεθνείς κανόνες. Εφόσον δεν πραγματοποιηθεί αυτό, κατά την άποψή μας, το Συμβούλιο και η Επιτροπή θα πρέπει να διακόψουν κάθε μορφή συνεργασίας με την Αλβανία. Ταυτόχρονα απευθύνουμε έκκληση στην Κοινοβουλευτική Συνέλευση του Συμβουλίου της Ευρώπης να επανεξετάσει την ένταξη της Αλβανίας στο Συμβούλιο της Ευρώπης.
<P>
Θα πρέπει να καταστεί σαφές στην κυβέρνηση της Αλβανίας ότι οι ενέργειές της ήταν απαράδεκτες. Παραβίασε με απροκάλυπτο τρόπο τους κανόνες που ισχύουν στην Ευρώπη. Φρονώ ότι πρέπει να τολμήσουμε να εξάγουμε συμπεράσματα εν προκειμένω.
<P>
Ελπίζουμε ότι ο Πρόεδρος Μπερίσα θα πράξει τα ανωτέρω διαφορετικά προβλέπουμε ότι θα υπάρξουν δυσκολίες στις σχέσεις μεταξύ της Αλβανίας και της Ευρωπαϊκής Ένωσης. Ζητούμε από την Επιτροπή και το Συμβούλιο να καταστήσουν με σαφή τρόπο γνωστές στον Πρόεδρο Μπερίσα τις εν λόγω απόψεις μας. Οι εκλογές θα πρέπει να επαναληφθούν προκειμένω να επανορθωθεί η κατάσταση που έχει δημιουργηθεί. Η έκκληση για διάλογο μεταξύ των διαφόρων μερών δεν αποτελεί κατά τη γνώμη μας μία σαφή απάντηση.

<SPEAKER ID=101 LANGUAGE="NL" NAME="Oostlander">
Κύριε Πρόεδρε, σε αντίθεση με τον κ. Wiersma, θεωρώ ιδιαίτερα θετική την απάντηση του Προεδρεύοντος του Συμβουλίου. Φρονώ ότι είναι ορθό το γεγονός ότι θα αναμείνει τις εξελίξεις που θα σημειωθούν κατά τις επόμενες ημέρες. Η Προεδρία του Συμβουλίου έθιξε σαφώς τα επίμαχα σημεία και αναφέρθηκε στην ανάγκη να επαναληφθούν εάν αυτό είναι δυνατό, οι εκλογές σε ορισμένες περιφέρειες. Όλα αυτά δικαιολογούν την προσδοκία ότι κατά την επόμενη συνεδρίαση της Ολομέλειας, όπως ζήτησε επίσης και ο κ. Wiersma, το Συμβούλιο θα μπορέσει κατά πάσα πιθανότητα να προβεί σε μία εκτεταμένη δήλωση.
<P>
Η Αλβανία αποτελεί από μακρού ήδη ένα πρόβλημα για όλους μας. Είναι μία μικρή χώρα η οποία βρίσκεται κοντά μας, αλλά όσον αφορά την ανάπτυξή της είναι μία χώρα η οποία κατέχει μία από τις τελευταίες θέσεις παγκοσμίως. Τούτο φυσικά συνοδεύεται από μία ανεπαρκώς ανεπτυγμένη δημόσια διοίκηση. Όταν γνωρίζουμε τί συνέβη στο παρελθόν με την απόδοση δικαιοσύνης, για το γεγονός ότι μετά από την επανάσταση δεν ήταν αποδεκτά ορισμένα πρόσωπα που επάνδρωναν τον τομέα της δικαιοσύνης και τα οποία αντικαταστάθηκαν από άλλα ελλειπώς επκαιδευμένα άτομα, τότε όλοι μας κατανοούμε ότι και σε αυτόν τον τομέα υπάρχει μία τεράστια καθυστέρηση. Μία καθυστέρηση η οποία φυσικά οφείλεται κατά κύριο λόγο στη μακροχρόνια κομμουνιστική δικτατορία. Ένα είδος δικτατορίας το οποίο εγγυάται την υποανάπτυξη και όχι, όπως οραματίζονταν ψευδώς τότε, την πρόοδο. Αυτό είναι ένα γεγονός το οποίο θα πρέπει να λάβουμε υπόψη.
<P>
Εάν παρατηρήσουμε τον τρόπο με τον οποίο τα κόμματα αντιμετωπίζουν το ένα το άλλο, τα διάφορα κυβερνητικά κόμματα αλλά και τα διάφορα κόμματα της αντιπολίτευσης, τότε μπορούμε μόνο να εκφράσουμε την έκπληξή μας για την αρνητική στάση την οποία τηρούν όλα τα μέρη. Ουσιαστικά δεν υφίσταται καθόλου η έννοια του κοινού συμφέροντος το οποίο πρέπει να υποστηριχθεί και για το οποίο ενδεχομένως υπάρχουν διαφορετικές απόψεις. Αυτή τη στιγμή υπάρχουν χαοτικές εκλογικές διαδικασίες, στο πλαίσιο των οποίων παρατηρείται μόνο μία ισχυρή πόλωση, που οφείλεται στο γεγονός ότι η εμπειρία που υπάρχει βασίζεται μόνο σε μία ελλειπή εκπαίδευση που έχει ως βάση τα ταξικά ή εθνοτικά συμφέροντα.
<P>
Φυσικά, τούτο δεν σημαίνει ότι πρέπει να αποδεχθούμε αυτό το γεγονός. Όμως θα ήθελα από την πλευρά, συγκεκριμένα, της Ευρωπαϊκής Επιτροπής να εκπονηθεί μία μελέτη σχετικά με την κατάσταση στην Αλβανία και με πιό τρόπο θα μπορούσε να αναπτυχθεί καλύτερα στη χώρα αυτή το κράτος δικαίου και η δημοκρατία. Διερωτώμαι εάν θα ήταν προτιμότερο η Ευρωπαϊκή Επιτροπή να υποβάλει έκθεση στο Κοινοβούλιο σχετικά με την πολιτική που ακολουθείται έναντι μιας χώρας όπως η Αλβανία. Όμως στον τομέα αυτό, όπως αναφέρθηκε προ ολίγου και για την Κροατία, είναι απαραίτητο να χρησιμοποιηθούν με τον καλύτερο δυνατό τρόπο οι πόροι του προγράμματος PHARE για τη δημοκρατία. Συνεπώς, ανεξάρτητα με ποιά μέτρα θα λάβουμε ενδεχομένως κατά της Αλβανίας, αξίζει να χρησιμοποιήσουμε εν προκειμένω τις δυνατότητες που διαθέτει η Ευρωπαϊκή Ένωση για να επιτύχουμε βελτίωση της κατάστασης καταβάλλοντας ιδιαίτερες προσπάθειες επειδή δεν πρέπει μόνο να αλλάξει το ήθος των πολιτικών κομμάτων και των διαφόρων κυβερνητικών οργάνων, ενδεχομένως, αλλά θα πρέπει να εκπαιδευτεί κατάλληλα και ο πληθυσμός προκειμένου η έννοια του πολίτη να αποκτήσει την ηθική διάσταση που της αρμόζει. Μπορούμε να βοηθήσουμε στη θέσπιση νομοθεσίας, στην κατάρτιση και στις πρόσθετες επαφές ούτως ώστε να μην μπορούν πλέον να επαναληφθούν παρόμοιες λυπηρές καταστάσεις όπως οι αποτυχημένες ή ημιαποτυχημένες εκλογές στην Αλβανία. Θα ήθελα εν προκειμένω να πληροφορηθώ την αντίδραση τόσο της Επιτροπής όσο και του Συμβουλίου, ενδεχομένως.

<SPEAKER ID=102 NAME="Αλαβάνος">
Κύριε Πρόεδρε, πολλοί από μας έχουν στηρίξει ελπίδες στην νέα ιταλική κυβέρνηση και την ιταλική Προεδρία και πιστεύω ότι αυτές οι ελπίδες, που ειλικρινά έχουμε, δεν θα διαψευσθούν και ότι θα αντιμετωπισθούν με ειλικρίνεια, με βάση αξίες και με σεβασμό στη Δημοκρατία προβλήματα που προκύπτουν δίπλα στην Ευρωπαϊκή 'Ενωση. Από αυτήν την άποψη, νομίζω ότι μιλάμε για εκλογές βίας που δεν θα μπορούσαμε να δεχθούμε στην Ιταλία ή στην Ελλάδα, και δεν μπορούμε να δεχθούμε ούτε στην Αλβανία. Δεν χρειάζεται ειδική εκπαίδευση ο αλβανικός λαός για να μπορέσει να ψηφίσει με δημοκρατία.
<P>
Μιλάμε για διαίρεση μιας χώρας, μιλάμε για αποσταθεροποίηση της Αλβανίας δίπλα στο Κόσσοβο, δίπλα στην Βαλκανική, δίπλα στην Πρώην Γιουγκοσλαβία, δίπλα στην Πρώην Γιουγκοσλαβική Δημοκρατία της Μακεδονίας, πράγμα που σημαίνει ένα τεράστιο κίνδυνο. Από αυτήν την άποψη, δεν νομίζω κι'εγώ ότι το Συμβούλιο, η Επιτροπή, το Ευρωπαϊκό Κοινοβούλιο έχουν άλλη λύση από αυτήν που πρότεινε και ο συνάδελφός μου κ. Βίρσμα από την Σοσιαλιστική Ομάδα, δηλαδή μη νομιμοποίηση συνολικά των εκλογών, αίτημα για την διεξαγωγή συνολικά νέων εκλογών -είναι αστείο να μιλάμε για τρεις, τέσσερις ή δέκα περιφέρειες-, εκλογές με βάση τους δημοκρατικούς όρους που εφαρμόζουμε κι'εμείς στις χώρες μας και, μέχρι τότε, πάγωμα των οικονομικών και εμπορικών συμφωνιών με την Αλβανία. Νομίζω ότι οφείλουμε να βοηθήσουμε τον αλβανικό λαό και δεν υπάρχει άλλος δρόμος από αυτόν.

<SPEAKER ID=103 LANGUAGE="IT" NAME="Tamino">
Ευχαριστώ τον κ. Fassino για την παρέμβασή του αλλά, κατά τη γνώμη όλων των παρατηρητών που ήσαν παρόντες -πριν, κατά τη διάρκεια και μετά τη διεξαγωγή των εκλογών, όπως επίσης και κατά την καταμέτρηση των ψήφων- παραβιάστηκαν τα πιο στοιχειώδη δικαιώματα των κομμάτων της αντιπολίτευσης. δεν υπήρχαν ισότιμες δυνατότητες για τις πολιτικές δυνάμεις που έλαβαν μέρος στην εκλογική αναμέτρηση, παραβιάστηκαν τα δικαιώματα των πολιτών που έλαβαν μέρος στην ψηφοφορία και σημειώθηκαν νοθείες παντός τύπου.
<P>
Ορισμένα παραδείγματα αναφέρθηκαν κατά τη συζήτηση που είχαμε στο Στρασβούργο. Με εκείνη την ευκαιρία κατέστη σαφές -παραδείγματος χάρη με την παρέμβασή μου στο Στρασβούργοότι δεν υπήρχαν ισότιμες δυνατότητες, όσον αφορά τα όργανα ενημέρωσης, στη διάρκεια της εκλογικής εκστρατείας, ότι ορισμένες ομάδες και ορισμένες πολιτικές προσωπικότητες είχαν αποκλεισθεί. Επιπλέον διαπιστώσαμε ότι κατά τις εκλογές οι εκλογικές επιτροπές είχαν συγκροτηθεί μόνο από στελέχη του κυβερνητικού κόμματος και ότι τα κόμματα της αντιπολίτευσης είχαν αποκλεισθεί από τους χώρους διεξαγωγής της ψηφοφορίας και καταμέτρησης των ψήφων. Σε πολλά εκλογικά τμήματα προέκυπτε ότι είχε ψηφίσει το 100 % των ψηφοφόρων, παρά το γεγονός ότι ορισμένοι πολίτες είχαν εμποδισθεί να ψηφίσουν. Σε ορισμένους εκλογείς, γνωστά μέλη του κυβερνητικού κόμματος, είχαν παραδοθεί πολλά ψηφοδέλτια, συγχρόνως. Η λειτουργία των εκλογικών τμημάτων παρατάθηκε κατά τη διάρκεια των εκλογών και κατόπιν τροποποιήθηκε από τους διάφορους προέδρους. Στην καταμέτρηση ακυρώθηκαν έγκυρα ψηφοδέλτια. Και θα μπορούσα να αναφέρω και άλλα πολλά ανάλογα επεισόδια.
<P>
Αυτό που θέλω να τονίσω είναι ότι οπωσδήποτε δεν είναι δυνατό να διανοούμεθα ότι το πρόβλημα μπορεί να επιλυθεί με τέσσερις μόνο εκλογικές περιφέρειες: όλες οι εκλογές θα πρέπει να επαναληφθούν και δεν γνωρίζουμε, στην περίπτωση που η εκλογική επιτροπή προχωρήσει στην εξέταση των αποτελεσμάτων σε όλες τις εκλογικές περιφέρειες, ποιος θα ελέγχει την εκλογική επιτροπή. Γι αυτό το λόγο ζητώ προσεκτικές ενέργειες προς την Αλβανία για την επαναδιεξαγωγή των εκλογών και οι Πράσινοι θα παρουσιάσουμε στο Στρασβούργο μία πρόταση ψηφίσματος προς αυτή την κατεύθυνση.

<SPEAKER ID=104 LANGUAGE="IT" NAME="Baldi">
Κύριε Πρόεδρε, θεωρώ σημαντικό να μιλήσω γι αυτό το θέμα και ευχαριστώ τον υφυπουργό Fassino για όσα είπε, διότι αυτή τη στιγμή που θα έπρεπε να προσέξουμε ιδιαίτερα την Αλβανία, ένα κράτος που όντως αποτελεί τμήμα της Ευρώπης, πριν να καταλήξουμε σε επιλογές και εκτιμήσεις χρειάζεται να διαπιστώσουμε τα θετικά και τα αρνητικά σημεία. γι αυτό το λόγο, σημασία έχει ο πολιτικός διάλογος να ακολουθήσει την κατεύθυνση της κατανόησης του τι ακριβώς συμβαίνει. Συμφωνώ με όσα είπε ο κ. Oostlander διότι κατά την άποψή μου, θα είναι αποφασιστικό, πριν να προβούμε σε επιλογές, να καταλάβουμε τι ακριβώς συμβαίνει, επειδή όπως φαίνεται ορισμένοι από τους παρατηρητές ανέφεραν αρνητικά σημεία και άλλοι θετικά. Είναι αναγκαία συνεπώς η προσεκτική αξιολόγηση, η παρουσία μας επί τόπου και η εκτίμηση του είδους της παρέμβασής μας.
<P>
Αυτό συνεπώς που εμείς θεωρούμε σημαντικό, πριν από την οποιαδήποτε επιλογή, ...
<P>
(Ο Πρόεδρος αφαιρεί το λόγο από την ομιλήτρια)

<SPEAKER ID=105 NAME="Fassino">
Κύριε Πρόεδρε, άκουσα τους συναδέλφους και, αν μου επετρέπεται μία εκτίμηση, έχω την εντύπωση ότι οι συνάδελφοι δεν άκουσαν όσα είπα! Έχω την εντύπωση ότι όσοι παρενέβησαν είπαν -και ήταν απολύτως θεμιτό- αυτά που σκέπτονταν σχετικά με τις εκλογές στην Αλβανία, ανεξάρτητα από όσα είχα πει. Γι αυτό το λόγο θέλω σε λίγα λεπτά να επαναλάβω τη θέση που, εξ ονόματος της Προεδρίας της Ευρωπαϊκής Ένωσης, είχα υποστηρίξει.
<P>
Δεν τίθεται σε αμφισβήτηση το ότι σημειώθηκαν ανωμαλίες. Είπα στην παρέμβασή μου - όπως μαρτυρούν τα πρακτικά- ότι χαρακτηριστικό των εκλογών υπήρξαν οι διαδεδομένες νοθείες και ανωμαλίες κατά τη διαξαγωγή της ψηφοφορίας και της καταμέτρησης των ψήφων. Δεν είπα ότι θα πρέπει να δεχτούμε την πρόταση του Μπερίσα για την επαναδιεξαγωγή των εκλογών σε τέσσερις εκλογικές περιφέρειες, είπα ότι σε σχέση με τις 41 προσφυγές που είχαν κατατεθεί μέχρι πριν από δύο ημέρες, και τις 91 προσφθγές που κατατέθηκαν σήμερα, η πρόταση του Μπερίσα για την επανάληψη των εκλογών σε τέσσερις εκλογικές περιφέρειες ήταν ανεπαρκής και απαράδεκτη.
<P>
Το πρόβλημα δεν είναι, μεταξύ μας, να αποφασίσουμε εάν αυτές οι εκλογές διεξήχθησαν κανονικά ή όχι, διότι πιστεύω ότι δεν διεξήχθησαν κανονικά. Το πρόβλημα είναι να αποφασίσουμε ποια είναι η πιο χρήσιμη και η πιο κατάλληλη στρατηγική, τώρα, για να εξέλθουμε από την κρίση. Δεν θα ήθελα εμείς, αντί να κάνουμε τους πολιτικούς, να κάνουμε τους δικαστές: δεν είναι τις αρμοδιότητάς μας να βγάζουμε δικαστικές αποφάσεις, εμείς θα πρέπει να βρούμε μία λύση για να εξέλθουμε από μία σοβαρότατη κρίση. Πιστεύω ότι είναι θεμιτή η σκέψη πως η καλύτερη λύση θα ήταν να επαναληφθούν οι εκλογές, αλλά το πρόβλημα είναι: πώς φτάνει κανείς στην απόφαση επανάληψης των εκλογών; Αυτό είναι το πραγματικό ερώτημα! Δεν αρκεί να λέμε: πρέπει να επαναληφθούν οι εκλογές. Εάν εμείς λέμε: πρέπει να επαναληφθούν οι εκλογές και η απάντηση της μιας από τις ενδιαφερόμενες πλευρές είναι «όχι», μετά από ένα λεπτό δεν ξέρουμε τι να κάνουμε, δεν έχουμε μία στρατηγική. Και η κρίση οξύνεται περισσότερο και καθίσταται σοβαρότερη!
<P>
Όταν μίλησα για πολιτικό διάλογο, δεν χρησιμοποίησα αυτή τη διατύπωση για να υποδείξω μια γενικόλογη μεθοδολογική διατύπωση που ισχύει πάντοτε, σε οποιαδήποτε πολιτική στιγμή. Όχι! Έχω στο μυαλό μου μια ειδική μορφή, την ανάγκη δηλαδή εντοπισμού μιας έδρας, μιας τράπεζας πολιτικού διαλόγου όπου να συμμετέχουν όλες οι δυνάμεις, της κυβέρνησης και της αντιπολίτευσης, εάν χρειαστεί, με τη βοήθεια και κάποιου διεθνούς παράγοντα, εάν οι ενδιαφερόμενες πλευρές θελήσουν να την αποδεχθούν, για να αποφασισθεί από κοινού πώς θα ξεπεραστεί η παρούσα κρίση. Και προσωπικά πιστεύω ότι σε αυτή την έδρα ένα από τα θέματα που θα πρέπει να συζητηθούν είναι με ποιο τρόπο θα καταστεί δυνατή η επανάληψη των εκλογών. Το πρόβλημα όμως της πολιτικής δεν είναι μονάχα η έκφραση απόψεων ή η επιλογή στόχων, το κύριο πρόβλημα είναι ο καθορισμός της οδού που επιτρέπει να επιτευχθούν οι στόχοι. Το πρόβλημα που αντιμετωπίζουμε σήμερα στην Αλβανία είναι ακριβώς εκείνο των εκλογών που οπωσδήποτε δεν διεξήχθησαν ομαλά. οι ανωμαλίες που διαπιστώθηκαν δημιούργησαν μία δραματική ρήξη και αυτή τη στιγμή δεν μπορούμε να δούμε με ποιο τρόπο μπορεί να ξεπερασθεί και να επιτευχθεί μία σύνθεση. Πιστεύω ότι ρόλος μας είναι να συνεχίσουμε να ασκούμε κριτική όσον αφορά τις εκλογές αλλά και συγχρόνως να εφαρμόσουμε τις αναγκαίες και χρήσιμες στρατηγικές που θα βοηθήσουν την υπέρβαση της κρίσης.
<P>
Γι αυτό το λόγο, νομίζω ότι θα είναι σημαντικές οι εξελίξεις των προσεχών ημερών. Συμφωνώ με την πρόταση του κ. Wiersma να επανεξετάσουμε το θέμα κατά τη σύνοδο του Στρασβούργου. Πιστεύω ότι μέχρι τότε θα διαθέτουμε τα στοιχεία που θα μας επιτρέψουν να εκτιμήσουμε οριστικά την κατάσταση και να υιοθετήσουμε έναν σαφέστερο, έναν ακριβέστερο και πιο αποφασιστικό προσανατολισμό σε σχέση με αυτόν που θα μπορούσαμε να υιοθετήσουμε απόψε.

<SPEAKER ID=106 NAME="Van Miert">
Πρόεδρε, επειδή ο κ. Oostlander αναφέρθηκε στην Επιτροπή, θα ήθελα να δώσω ορισμένες απαντήσεις.
<P>
Καταρχάς, η Αλβανία έχει γενικώς λάβει κατά την τελευταία περίοδο, αναφέρουμε στην περίοδο 1991-1995, σημαντική βοήθεια. Πρόκειται για περισσότερα από 400 εκατ. Ecu, τα οποία αποτελούν την σημαντικότερη κατά κεφαλή ενίσχυση που έλαβε η χώρα αυτή. Δεύτερον, υπάρχει ένα κοινό σχέδιο με το Συμβούλιο της Ευρώπης προκειμένου να γίνει προσπάθεια να αναθεωρηθεί από δημοκρατική άποψη το δικαστικό σύστημα. Πρόκειται, κατά την άποψή μου, για δύο σημαντικές περιπτώσεις τις οποίες θα ήθελα να γνωστοποιήσω, αλλά επιθυμώ να τερματίσω την επέμβασή μου με μια γενικής φύσης πολιτική παρατήρηση.
<P>
Δεν πρέπει φυσικά να υφίσταται καμία αμφιβολία ότι είναι επιθυμητή μια περαιτέρω ανάπτυξη των σχέσεων μεταξύ της Αλβανίας και της Ευρωπαϊκής Ένωσης και τούτο εξαρτάται σε σημαντικό βαθμό από την ποιότητα της διαδικασίας εκδημοκρατισμού. Τούτο αποτελεί ένα σαφές μήνυμα προς την κατεύθυνση της Αλβανίας δηλαδή ότι η Ευρωπαϊκή Ένωση δεν μπορεί να προχωρήσει περαιτέρω αυτό το έργο της εάν δεν επανορθωθεί κατά τον έναν ή τον άλλο δημοκρατικό τρόπο η μη ικανοποιητική κατάσταση που υφίσταται τώρα. Είναι ευνόητο ότι θα πρέπει να τηρηθεί ρεαλιστική στάση. Όμως δεν πρέπει να υπάρχουν αμφιβολίες ότι προκειμένου η Ευρωπαϊκή Ένωση να συνεχίσει περαιτέρω τις προσπάθειές της θα πρέπει να έχει δρομολογηθεί μια ικανοποιητική από άποψη ουσίας διαδικασία εκδημοκρατισμού.

<SPEAKER ID=107 NAME="Πρόεδρος">
Η συζήτηση έληξε.

<CHAPTER ID=10>
Kοινή πολιτική μεταφορών - Πρόγραμμα δράσης 1995-2000
<SPEAKER ID=108 NAME="Πρόεδρος">
H ημερήσια διάταξη προβλέπει τη συζήτηση της έκθεσης του κ. Parodi, εξ ονόματος της Eπιτροπής Mεταφορών και Tουρισμού (A4-0075/96), σχετικά με την ανακοίνωση της Eπιτροπής στο Συμβούλιο, στο Eυρωπαϊκό Kοινοβούλιο, την Oικονομική και Kοινωνική Eπιτροπή, καθώς και την Eπιτροπή των Περιφερειών (COM(95)0302 - C4-0351/95), σχετικά με την Kοινή Πολιτική Mεταφορών - Πρόγραμμα δράσης 1995-2000.

<SPEAKER ID=109 NAME="Parodi">
Κυρία Πρόεδρε, θα ήθελα να ευχαριστήσω τα μέλη της ομάδας μου, της Ένωσης για την Ευρώπη, που μου προσέφεραν και άλλα δύο λεπτά, εκτός από αυτά που είχα στη διάθεσή μου, για να μπορέσω να αναλύσω με πιο συγκεκριμένο τρόπο την παρούσα έκθεση.
<P>
Η πρόοδος που έχει σημειωθεί στην Ευρώπη κατά την πορεία της ιστορίας της βασίζεται στην ποιότητα και στην επέκταση των δικτύων επικοινωνίας. Από τη δεκαετία του '70 και κατόπιν η ζήτηση για μεταφορές έχει αυξηθεί ουσιαστικά χωρίς διακοπή. με τη δημιουργία της ενιαίας αγοράς και την ελεύθερη διακίνηση των προσώπων και των εμπορευμάτων μοιραία θα αυξηθεί ακόμη περαιτέρω.
<P>
Γι αυτό το λόγο, χωρίς ένα αποτελεσματικό, με εύκολη πρόσβαση και ανταγωνιστικό σύστημα μεταφορών, ολόκληρη η κοινωνία και η οικονομία της Ευρωπαϊκής Ένωσης δεν θα μπορέσουν να συνεχίσουν να αναπτύσσονται με τρόπο αρμονικό και ισόρροπο. Δεν είναι δυνατό δηλαδή να υπάρξει μία βιώσιμη και μη πληθωριστική ανάπτυξη που να εξασφαλίζει ταυτόχρονα την προστασία του περιβάλλοντος και να είναι αποτελεσματική για τους χρήστες. δεν μπορεί να επιτευχθεί ένα υψηλό ποσοστό απασχόλησης και κοινωνικής προστασίας, αλλά ούτε και καλύτερη ποιότητα ζωής και υψηλότερες συνθήκες διαβίωσης. τέλος δεν θα υπάρξει ούτε μεγαλύτερη αλληλεγγύη και κοινωνική συνοχή: με μία λέξη, δεν θα επιτευχθούν οι θεμελιώδεις στόχοι της Ευρωπαϊκής Ένωσης.
<P>
Για να ανταποκριθεί σε αυτές τις προκλήσεις η Επιτροπή έχει παρουσιάσει ένα μεσοπρόθεσμο και μακροπρόθεσμο πρόγραμμα δράσης με τρεις κυρίως κεντρικούς στόχους: πρώτο, τη βελτίωση της ποιότητας του ευρωπαϊκού συστήματος μεταφορών. δεύτερο, την ενσωμάτωση της πολιτικής μεταφορών στην ενιαία αγορά, μέσω του σεβασμού και της εφαρμογής των ισχυουσών σήμερα ρυθμίσεων, ειδικότερα όσον αφορά τον ανταγωνισμό και τις κρατικές ενισχύσεις. τρίτο, την ενίσχυση της εσωτερικής διάστασης της κοινής πολιτικής των μεταφορών.
<P>
Βάσει αυτού του προγράμματος προσπάθησα να αναλύσω ένα σχέδιο δράσης των μεταφορών μέχρι το 2000, επιδιώκοντας να καταστήσω γνωστές στο Ευρωπαϊκό Κοινοβούλιο τις προβληματικές που προκύπτουν από το σύστημα μεταφορών και τις επιλογές για την επίτευξη των στόχων κάθε ειδικού τομέα.
<P>
Η έκθεση, πράγματι, θίγει όλες τις προβληματικές που μας έχει επισημάνει η Ευρωπαϊκή Επιτροπή, όλες τις ιδιαιτερότητες που συνεπάγονται τα μεμονωμένα μέσα μεταφοράς, και παρουσιάζει μία σειρά προτάσεων που επιδιώκουν τη βελτίωση του συστήματος και της κινητικότητας στο σύνολό τους.
<P>
Ειδικότερα, η έκθεση τονίζει: πρώτο, την ανάγκη προώθησης της διαλειτουργικότητας και των συνδιασμένων μεταφορών, ώστε οι διάφορες συνιστώσες -υποδομές, μέσα, οργάνωση της αγοράς, ενημερωτικά συστήματα- τόσο σε εθνικό όσο και σε κοινοτικό επίπεδο, να συνδέονται μεταξύ τους και να σχηματίζουν ένα ενιαίο σύστημα. Σε αυτό το πλαίσιο θα πρέπει να προωθηθεί η άριστη κατά το δυνατόν και αντγωνιστική χρήση των μέσων μεταφοράς, που θα επιτρέψει τη μεγαλύτερη οικονομική αποτελεσματικότητα και ελάχιστες περιβαλλοντικές επιπτώσεις, ειδικότερα όσον αφορά την ηχορύπανση και την ατμοσφαιρική ρύπανση, ευνοώντας κάθε μεταφορικό μέσο, του οποίου οι δυνατότητες συχνά δεν χρησιμοποιούνται επαρκώς και η εκμετάλλευση δεν είναι πλήρης.
<P>
Δεύτερο: την ανάγκη έγκρισης μέτρων συγκεκριμένης δράσης σε ευρωπαϊκό επίπεδο, με στόχο τη μεγαλύτερη ασφάλεια ολοκλήρου του συστήματος μεταφορών, μέσω της δημιουργίας ενός διαρκούς παρατηρητήριου για θέματα ασφάλειας, την εφαρμογή των ισχυουσών ρυθμίσεων, τη εναρμόνιση της επαγγελματικής κατάρτισης, τις συνθήκες και το ωράριο εργασίας, την εφαρμογή νέων τεχνολογιών, τη χρήση, παραδείγματος χάρη, ελαφρών φαρμάκων στους αυτοκινητόδρομους και, όπου είναι δυνατό, τη βελτίωση της διασύνδεσης με τις υγειονομικές δομές και τις υπηρεσίες εκτάκτων περιστατικών.
<P>
Τρίτο: την αποσυμφόρηση, ειδικότερα της οδικής, κυκλοφορίας και τη δυνατότητα πρόσβασης στις αστικές ζώνες, όπου πρωτεύει η βελτίωση των κοινών και διαφοροποιημένων μεταφορικών μέσων αλλά και η κινητικότητα των επιβατών.
<P>
Τέταρτο: τη δημιουργία μιας πραγματικής παιδείας σχετικά με τις μεταφορές, με την προώθηση στα σχολεία της πολιτικής αγωγής σε ό, τι αφορά τη χρήση των μέσων μεταφοράς, την ασφάλεια και το σεβασμό των κανόνων. Γι αυτό το λόγο θεωρώ ότι η έκθεση αποτελεί ένα σταθερό και σαφές σημείο αναφοράς για το μέλλον των μεταφορών. Με αυτή την έννοια συνδέεται με τις εκθέσεις που κατά τα τελευταία χρόνια δημοσιοποίησε, αρχίζοντας από την ίδια την έκθεση Piecyk για τα διευρωπαϊκά δίκτυα, την έκθεση Farassino για της άδεια οδήγησης, την έκθεση Tamino για τις συνδιασμένες μεταφορές, την έκθεση Jarzembowski για τον έλεγχο των πλοίων στους λιμένες κτλ.
<P>
Πέμπτο, και πιστεύω ιδιαίτερα σημαντικό: τις ενδεχόμενες επιπτώσεις υπέρ μεγαλυτέρων και νέων ευκαιριών εργασίας, στα πλαίσια της λογικής νέων γνώσεων και ενσωματώσεων μεταξύ των διαφόρων περιοχών, με την ελπίδα δημιουργίας θετικών trend στους τομείς του τουρισμού και της προστασίας ενός περιβάλλοντος που αποτελεί στοιχείο του πολιτισμού και της ιστορίας της Ευρωπαϊκής Ένωσης.
<P>
Στην πραγματικότητα, η παρούσα έκθεση -που δεν τη θεωρώ δική μου αλλά το αποτέλεσμα μιας μακράς συζήτησης μεταξύ όλων των πλευρών της Επιτροπής Μεταφορών- υποδεικνύει τα προβλήματα αλλά και τις λύσεις πολλών κρισίμων καταστάσεων και αναγκών που δημιουργούνται καθημερινώς από τις συνθήκες ζωής των ίδιων των πολιτών στην Ευρωπαϊκή Ένωση. Στην πραγματικότητα πρόκειται για μία έκθεση που αποσκοπεί στην εναρμόνιση των διαφόρων υποδομών της Ευρωπαϊκής Ένωσης, των πρωταρχικών πολιτικών επιλογών στο πλαίσιο των μεταφορών και των κανόνων και των συμπεριφορών. Εναπόκειται τώρα στην Επιτροπή, βάσει των υποδείξεων της παρούσας έκθεσης, να προτείνει συγκεκριμένα μέτρα δράσης, και κυρίως από δημοσιονομικής σκοπιάς, καθώς και ένα χρονοδιάγραμμα για την υλοποίησή τους, ώστε από τη Βαλτική μέχρι τη Μεσόγειο να μπορέσει να αναπτυχθεί και να λάβει συγκεκριμένη μορφή ένα ολοκληρωμένο προσβατό σύστημα επικοινωνίας, ασφαλές και αποτελεσματικό.
<P>
(Χειροκροτήματα)

<SPEAKER ID=110 NAME="Pollack">
Κυρία Πρόεδρε, οι αντικειμενικοί σκοποί του παρόντος προγράμματος δράσης θα πρέπει να είναι η προσφορά των βασικών δυνατοτήτων κίνησης σε όλους τους πολίτες χωρίς όμως να προκύπτουν βλάβες στη φύση και το περιβάλλον. Από τον ορισμό αυτό προκύπτει ότι οι τρέχουσες πολιτικές μας επί των μεταφορών δεν είναι βιώσιμες και χρειάζονται ριζική μεταβολή των κατευθύνσεών τους. Ωστόσο, η παρούσα ανακοίνωση υιοθετεί, ως συνήθως, μια επιχειρηματική προσέγγιση χωρίς να υπολογίζει τους κινδύνους από τις υφιστάμενες τάσεις.
<P>
Η Επιτροπή Περιβάλλοντος ενδιαφέρεται ιδιαίτερα για τις επιπτώσεις των οδικών μεταφορών επί του περιβάλλοντος. Το ένα τέταρτο περίπου των εκπομπών CO2 στην Ευρωπαϊκή Ένωση αποδίδεται αυτή τη στιγμή στα αυτοκίνητα και τα φορτηγά. Με την προβλεπόμενη αύξηση των οδικών μεταφορών, το υψηλό αυτό ποσοστό προβλέπεται να διπλασιαστεί κατά το έτος 2010, διαψεύδοντας τη δέσμευση της ΕΕ να σταθεροποιήσει τα επίπεδα του CO2 και κάνοντας εμφανή την αποτυχία μας να επιτύχουμε τους πραγματικούς στόχους.
<P>
Είναι σαφές ότι αυτό που χρειάζεται είναι πανευρωπαϊκοί στόχοι μείωσης των εκπομπών του CO2 από τις μεταφορές. Για να είμαστε δίκαιοι, η Επιτροπή πράγματι αναφέρεται στην ανάγκη μετατόπισης της οδικής κυκλοφορίας σε άλλες μορφές μεταφορών. Η ενσωμάτωση όμως του περιβάλλοντος στις πολιτικές των μεταφορών θα πρέπει να είναι πιο συνεκτική και πιο ουσιαστική. Αρχές που ισχύουν ήδη, όπως η αρχή «ο ρυπαίνων πληρώνει» και η αρχή της προβλεπτικότητας θα πρέπει να αποτελέσουν μέρος της όλης νομοθεσίας των μεταφορών.
<P>
Ένας τρόπος για να διασφαλίσουμε αυτή την ενσωμάτωση είναι η προσάρτηση ενός φύλλου το οποίο να αναφέρεται στις περιβαλλοντικές επιπτώσεις σε όλες τις νέες προτάσεις επί των μεταφορών, το οποίο θα περιγράφει ποια περιβαλλοντικά θέματα διακυβεύονται και ποιες δράσεις πρέπει να αναληφθούν για τη θεραπεία τους.
<P>
Το μόνο που παρουσιάζει η Επιτροπή στο παρόν πρόγραμμα δράσης για τη χρονική περίοδο 1997-2000 είναι τρεις προτάσεις για τις αεροπορικές μεταφορές και μία για τις θαλάσσιες. Η διατύπωση αυτή παραβλέπει το γεγονός ότι οι επιπτώσεις των οδικών μεταφορών στο περιβάλλον αποτελούν ένα από τα σοβαρότερα προβλήματα που αντιμετωπίζει η Ευρωπαϊκή Ένωση και το οποίο θα γίνει πολύ χειρότερο εάν δεν κάνουμε κάτι σχετικά μ' αυτό.
<P>
Ωστόσο, οι προτάσεις που έχουν προγραμματιστεί στον τομέα του περιβάλλοντος είναι πολύ καλοδεχούμενες, όπως είναι και οι πρόσφατες Πράσινες Βίβλοι σχετικά με τα δίκτυα των πολιτών και την εσωτερικοποίηση των εξωτερικών δαπανών. Η τελευταία, ιδιαίτερα, πρόταση θα πρέπει να επιτρέψει τον επί ίσοις όροις ανταγωνισμό των λιγότερο ρυπαντικών μορφών μεταφορών με τις ρυπαντικές.
<P>
Μολονότι χρειάζονται επειγόντως ριζικές και μακροπρόθεσμες πολιτικές στον τομέα αυτόν η παρούσα ανακοίνωση δεν περιλαμβάνει πολλές ενδείξεις για παρόμοιες πολιτικές. Η επιτροπή μου επομένως την υποστηρίζει υπό επιφύλαξη.

<SPEAKER ID=111 NAME="Kφnig">
Kυρία Πρόεδρε, εξ ονόματος της Eπιτροπής Προϋπολογισμών, επιτρέψτε μου να πω ότι χαίρομαι που οι προτάσεις της Eπιτροπής Προϋπολογισμών βρήκαν ανταπόκριση στο παρόν ψήφισμα. Διαπιστώσαμε, κυρίως, ότι ο εκ μέρους της Eπιτροπής προβλεπόμενος χρηματοδοτικός προγραμματισμός έχει απλώς ενδεικτικό χαρακτήρα και ότι η χρηματοδότηση των διευρωπαϊκών δικτύων, καθώς και τα μέτρα διαρθρωτικής εξυγίανσης της εσωτερικής ναυσιπλοΐας, δεν συμπεριελήφθησαν στον προγραμματισμό, κατά τη στιγμή της έγκρισης των δημοσιονομικών προοπτικών.
<P>
Γι' αυτό και καλούμε την Eπιτροπή να κάνει μια πρόταση τροποποίησης αυτών των δημοσιονομικών προοπτικών, και επιδοκιμάζουμε το ότι το Συμβούλιο συμμερίζεται την άποψη του Kοινοβουλίου ως προς αυτό, ότι δηλαδή είναι απαραίτητη μια τροποποίηση των δημοσιονομικών προοπτικών για να εξασφαλιστεί η χρηματοδότηση των δικτύων.
<P>
Eπιδοκιμάζουμε το ότι το Kοινοβούλιο επιμένει στις δεκατέσσερις προτεραιότητες, επειδή, φυσικά, τα διευρωπαϊκά δίκτυα έχουν δύο βασικούς ρόλους. Aφενός, σύμφωνα με την άποψη της Eπιτροπής - και την άποψη αυτή συμμεριζόμαστε κι εμείς - είναι σημαντικά για την πολιτική στον τομέα της απασχόλησης. Aφετέρου, θα βοηθήσουν στην εξασφάλιση της οικονομικής έδρας «Eυρώπη». Eίναι συνεπώς σημαντικό το να εστιάσουμε την προσοχή μας σ' αυτά και να μην διασπόμαστε.
<P>
Ως Aυστριακός επιδοκιμάζω το ότι μεταξύ αυτών των δεκατεσσάρων έργων, συμπεριλαμβάνεται και η διέλευση των Αλπεων, δηλαδή η σήραγγα βάσης του Brenner και οι καταλήγουσες σ' αυτήν αρτηρίες, μια και θα έλθουμε αντιμέτωποι με το γεγονός ότι από το 2004 η Eλβετία, βάσει μιας πρωτοβουλίας των κατοίκων της, θα σταματήσει πρακτικά τις διερχόμενες από τις Αλπεις οδικές εμπορευματικές μεταφορές, οι οποίες, ως γνωστόν, και σήμερα ακόμη έχουν περιοριστεί πάρα πολύ, λόγω του περιορισμού του ανωτάτου φορτίου των οχημάτων στους 28 τόνους.
<P>
Θα ήθελα να επισημάνω την ανάγκη να πείσουμε το Συμβούλιο, στο θέμα των ίδιων πόρων, τους οποίους θα διαθέτουμε μετά την επικύρωση της απόφασης και από την Oλλανδία, να προχωρήσει σε ανάλογη αύξηση των πιστώσεων, ώστε πράγματι να μπορέσουμε να αρχίσουμε χωρίς καθυστερήσεις αυτά τα σημαντικά έργα.
<P>
Tο δεύτερο το οποίο επιδοκιμάζω ως Aυστριακός, είναι το ότι προβλέπεται η επέκταση της διαδρομής υψηλής ταχύτητας από το Παρίσι, μέσω Mονάχου, μέχρι τη Bιέννη. Aυτό με χαροποιεί όχι μόνον για την πόλη μου, τη Bιέννη, αλλά κι επειδή πιστεύω πως είναι σημαντική για την Ενωση, σαν σύνολο, η προετοιμασία της σύνδεσης με την Aνατολή, με εκείνα τα κράτη, τα οποία ως συνδεδεμένα σήμερα θα γίνουν αργότερα μέλη, και γι' αυτά φυσικά είναι αποφασιστικής σημασίας το ότι από σήμερα κιόλας η υποδομή προσανατολίζεται σε κάτι τέτοιο.
<P>
Γι' αυτό και θα 'πρεπε το Kοινοβούλιο, με κάθε συνέπεια, κι ελπίζω σ' αυτό να μας υποστηρίξει και η Eπιτροπή, να φροντίσει για τη διάθεση των σχετικών πιστώσεων, ώστε τα διευρωπαϊκά δίκτυα, να μπορέσουν πράγματι να συμβάλουν στην εξασφάλιση της απασχόλησης και στην μακροπρόθεσμη εξασφάλιση της οικονομικής έδρας «Eυρώπη».

<SPEAKER ID=112 NAME="Torres Couto">
Κυρία Πρόεδρε, εξ ονόματος της Επιτροπής Οικονομικής, Νομισματικής και Βιομηχανικής Πολιτικής, θα ήθελα να πω ότι το πρόγραμμα δράσης που υπέβαλε η Επιτροπή, κατά την άποψή μας, αποτελεί ένα πρόγραμμα-πλαίσιο απαραίτητο και σημαντικό για να υλοποιηθούν οι στόχοι και οι προτεραιότητες της Λευκής Βίβλου σχετικά με τη μελλοντική ανάπτυξη της κοινής πολιτικής μεταφορών. Πιστεύουμε, ωστόσο, ότι είναι ενδεδειγμένο να γίνει μία πιο συγκεκριμένη προσέγγιση και να συμπεριληφθεί μία πλήρης στατιστική βάση, που κατά την άποψή μας έχει το μειονέκτημα ότι είναι περιορισμένη.
<P>
'Οσον αφορά τη χρηματοδότηση των διευρωπαϊκών δικτύων μεταφορών, η σημασία τους αναγνωρίζεται από όλους μας. Αποτελούν ένα βασικό στοιχείο για την υλοποίηση της εσωτερικής αγοράς. Οι επιπτώσεις τους στο επίπεδο της απασχόλησης και στο επίπεδο των κοινωνικών προβλημάτων με τα οποία αγωνιζόμαστε κάθε μέρα έχουν μία καθοριστική σημασία. Στην προοπτική αυτή, πιστεύουμε ότι τα οικονομικά μέσα και οι πόροι που είναι απαραίτητα για την υλοποίηση των στόχων αυτών πρέπει να ενισχυθούν σημαντικά, διαφορετικά υπάρχει κίνδυνος να παραμείνουμε αμετάκλητα μακρυά από τους στόχους που επιδώκουμε να επιτύχουμε.
<P>
Αναφερόμαστε ειδικότερα στην ενίσχυση των πόρων για υποδομές, και πιστεύουμε επίσης ότι πρέπει να δοθεί ειδική προσοχή στην προώθηση των εταιρικών σχέσεων στο δημόσιο και ιδιωτικό τομέα, έτσι ώστε να καταστεί δυνατή η υπέρβαση των δυσκολιών που όλοι γνωρίζουμε.
<P>
Στον τομέα της ασφάλειας, ας μην παραλείψουμε να αναφέρουμε ότι πρέπει να καταβληθούν ιδιαίτερες προσπάθειες προκειμένου να επιτυχουμε ένα υψηλό επίπεδο ασφάλειας, πράγμα που πρέπει να ισχύει για όλη την Ευρωπαϊκή 'Ενωση, και γι'αυτό πιστεύουμε επίσης ότι ένα παρατηρητήριο για την παρακολούθηση των προβλημάτων αυτών θα αποτελέσει ένα μέσο ιδιαίτερης σημασίας.
<P>
'Οσον αφορά το ζήτημα της εσωτερικοποίησης του εξωτερικού κόστους, αυτό αποτελεί, κατά τη γνώμη μας, μία πτυχή ύψιστης προτεραιότητας. Οι ιδέες που επισημαίνονται στην Πράσινη Βίβλο σχετικά με το θέμα αυτό καταδεικνύουν σαφώς τις υφιστάμενες δυνατότητες, και αυτές πρέπει να τις ακολουθήσουν συγκεκριμένα μέτρα, στα κατάλληλα επίπεδα και όσο το δυνατό συντομότερα.

<SPEAKER ID=113 NAME="McMahon">
Κυρία Πρόεδρε, θα συγκεντρώσω την προσοχή μου στις κοινωνικές πτυχές της παρούσας εκθέσεως. Όπως είπαν και οι προηγηθέντες ομιλητές, η επιτροπή μας είναι πολύ ανήσυχη για την πολύ προσεκτική διατύπωση της εκθέσεως, η οποία δεν έχει επαρκή ευρύτητα ούτως ώστε να λάβει υπόψη της το γεγονός ότι η κοινή πολιτική μεταφορών είναι εξαιρετικά σημαντική για την Ένωση.
<P>
Ανησυχούμε ιδιαίτερα σχετικά με τις ώρες εργασίας και τον τρόπο με τον οποίο επηρεάζουν τον τομέα μεταφορών. Στις αρχές του περασμένου έτους ο Επίτροπος Flynn είχε υποσχεθεί στο Σώμα ότι θα υπέβαλε προτάσεις οι οποίες θα εκάλυπταν τον εξαιρούμενο τομέα, δηλ. τις ώρες εργασίας του ιπτάμενου προσωπικού καθώς και όλους τους άλλους τομείς των μεταφορών οι εργαζόμενοι των οποίων δεν συμπεριλαμβάνοντο στην αρχική οδηγία περί ωρών εργασίας.
<P>
Από τότε που ο Επίτροπος Flynn το υποσχέθηκε αυτό έχει περάσει πάρα πολύς καιρός, στην πραγματικότητα έχουν περάσει 18 μήνες. Η υπόσχεση δόθηκε τον Ιανουάριο του 1995 και τώρα έχουμε Ιούνιο του 1996. Η επιτροπή μας πιστεύει ότι έχει έρθει η ώρα για να μας δραστηριοποιήσει η Επιτροπή στον τομέα αυτόν.
<P>
Ανησυχούμε επίσης και για τα διευρωπαϊκά δίκτυα στα οποία αναφέρθηκαν και άλλοι αγορητές. Μας ανησυχεί πολύ το γεγονός ότι η διευκόλυνση του Εδιμβούργου, το οικονομικό δηλ. όργανο επενδύσεων το οποίο θεσμοθετήθηκε στο Εδιμβούργο, παραμένει κενό γράμμα. Το γεγονός αυτό έχει παρεμποδίσει την ανάπτυξη των μεταφορών και ειδικότερα των προγραμμάτων ανάπτυξης της υποδομής των μεταφορών όπως το δίκτυο της δυτικής ακτής του Ηνωμένου Βασιλείου και η γραμμή ηλεκτροδότησης του αεροδρομίου της Γλασκώβης. Πολλές άλλες εξυπηρετήσεις με οχηματαγωγά οι οποίες θα συνέδεαν τις χώρες της Κοινότητας που συνορεύουν με τη Μάγχη παραμένουν επίσης κενό γράμμα διότι δεν υπάρχουν πιστώσεις. Είναι πολύ σημαντικό να ασκηθούν πιέσεις εκ μέρους της Επιτροπής προς το Συμβούλιο ούτως ώστε να διασφαλιστεί η επαρκής χρηματοδότηση αυτών των τομέων υποδομής.
<P>
Οι μεταφορές είναι σημαντικότατες για την Ευρωπαϊκή Ένωση εάν θέλουμε να διασφαλίσουμε τη γνήσια ελευθερία των κινήσεων έτσι ώστε άνθρωποι και αγαθά να κινούνται στην Ένωση χωρίς περιορισμούς. Ο καλύτερος τρόπος για να το επιτύχουμε αυτό είναι με αποτελεσματικές κυκλοφοριακές διασυνδέσεις.

<SPEAKER ID=114 LANGUAGE="DE" NAME="Lόttge">
Kυρία Πρόεδρε, αξιότιμοι κυρίες και κύριοι, αγαπητοί κυρίες και κύριοι συνάδελφοι, η κατατεθείσα Λευκή Bίβλος αποτελεί την συνεπή συνέχεια της έκθεσης του ιταλού πρώην συναδέλφου μας Porazzini για τη μελλοντική εξέλιξη της κοινής πολιτικής μεταφορών, στα πλαίσια μιας διαρκούς κινητικότητας. Eπιδοκιμάζουμε το ότι εδώ ουσιαστικά ικανοποιήθηκε ένα παλιό αίτημα του Eυρωπαϊκού Kοινοβουλίου για ένα πολυετές νομοθετικό πλαίσιο με χρονοδιάγραμμα και προτεραιότητες, και νομίζω πως θα πρέπει επίσης να εκτιμηθεί, ως θετικό στοιχείο, το ότι ο τομέας των μεταφορών θεωρείται ολοκληρωμένος τομέας; αυτό σημαίνει ότι βλέπουμε τις συνολικές μεταφορές, με όλα τα μέσα μεταφοράς, υπό ένα σφαιρικό πρίσμα.
<P>
Ωστόσο, έχουμε πολύ μεγάλα ελλείμματα. Θα επιχειρήσω να επανέλθω στο θέμα που έθιξε ο συνάδελφός μου McMahon. Eίναι ένα θέμα που θίχθηκε εν παρόδω, από τη σκοπιά της Eπιτροπής Kοινωνικών Yποθέσεων, Aπασχόλησης και Eργασιακού Περιβάλλοντος. Zητάμε να υπάρχει σωστή αναλογία ανάμεσα στην εναρμόνιση και στην απελευθέρωση, αφού εδώ εξακολουθούμε να έχουμε ανισορροπία. Tο ότι εδώ δεν θα πρέπει ιδιαίτερα να στρεφόμαστε προς την Eπιτροπή, αλλά προς το Συμβούλιο, θα το λέω συνεχώς. Παρακαλούμε ωστόσο την Eπιτροπή, να συνεχίσει να μας υποστηρίζει, όπως και παλιά. Eξακολουθούμε να μην έχουμε καμιά εξασφάλιση των κοινωνικών στάνταρτ; αντίθετα μάλιστα, τα κοινωνικά στάνταρτ διολισθαίνουν και πιέζονται συνεχώς προς τα κάτω. Xρειαζόμαστε διαβουλεύσεις, χρειαζόμαστε την ανάπτυξη μηχανισμών διαβούλευσης, προκειμένου να καταλήξουμε πράγματι σε νομοθετικά συμπεράσματα μεταξύ των κοινωνικών εταίρων.
<P>
Aυτό ήταν - και ο Eπίτροπος κ. van Miert θα θυμάται ασφαλώς - ένα ξεκάθαρα διατυπωμένο αίτημα και στη Διάσκεψη της Kρήτης, το 1994, το οποίο δεν αναφερόταν μόνον εσωτερικά στην Eυρωπαϊκή Ένωση, αλλά απευθυνόταν και στις σχέσεις με τα κράτη της Kεντρικής και Aνατολικής Eυρώπης, τα οποία μόλις τότε είχαν αποκτήσει την ανεξαρτησία τους και ήταν καθ' οδόν στο να αναπτύξουν τις δομές τους.
<P>
Oι σχέσεις αυτές της Eυρωπαϊκής Ένωσης με τα κράτη της Kεντρικής και Aνατολικής Eυρώπης μάς απασχόλησαν χθες, όταν εμείς, από την Eπιτροπή Mεταφορών και Tουρισμού και τη Steering -επιτροπή που συνοδεύει τις πανευρωπαϊκές διασκέψεις μεταφορών, φιλοξενήσαμε εδώ στις Bρυξέλλες 17 χώρες, και για πρώτη φορά και τους κοινοβουλευτικούς εκπροσώπους των επιτροπών μεταφορών που συστάθηκαν εκεί. Tα συμπεράσματα φυσικά και θα ληφθούν υπόψη στη φάση προετοιμασίας, αλλά και στην ημερήσια διάταξη της τρίτης πανευρωπαϊκής διάσκεψης μεταφορών που θα γίνει το 1997, στο Helsinki.
<P>
Eπιτρέψτε μου να πω, και μ' αυτό απευθύνομαι στο συνάδελφο Parodi, ότι ήδη φυσικά συμπεριελήφθη σαν εισηγητής σ' αυτή την προετοιμασία και ότι αυτή η περίπλοκη έκθεση με τα κυριότερα μέρη της - και δεν θα μπορούσε να γίνει διαφορετικά στην κατατεθείσα Λευκή Bίβλο, μια και οι διάφοροι τομείς θα έπρεπε να θιγούν - θα ενσωματωθούν στην ημερήσια διάταξη της τρίτης αυτής διάσκεψης μεταφορών στο Helsinki. Θα αποτελέσει μια καλή βάση.
<P>
Tα προβλήματα ασφάλειας των μεταφορών, με προσανατολισμένες στο περιβάλλον προσεγγίσεις λύσεων, βρίσκονται ουσιαστικά στην ημερήσια διάταξη όλων των μέσων μεταφοράς. Aνέφερα εν παρόδω, σύντομα, τις εξωτερικές σχέσεις, κι επ' αυτών θέλω να προσθέσω και κάτι ακόμη. Θεωρώ πολύ σημαντικό το να χορηγήσουμε στην Eπιτροπή εντολές εκπροσώπησης της Eυρωπαϊκής Ένωσης στις διαπραγματεύσεις για τους διάφορους τομείς μεταφορών με τρίτες χώρες, και μάλιστα γρηγορότερα απ' ότι μέχρι τώρα. Έχω ιδιαίτερα κατά νου εδώ, φυσικά, τις εναέριες μεταφορές με τις Hνωμένες Πολιτείες, για τις οποίες μου ανατέθηκε η σύνταξη εισηγητικής έκθεσης. Aυτές θα πρέπει να επεκταθούν περαιτέρω, διότι μόνον έτσι μπορούμε ουσιαστικά να εγγυηθούμε ότι μεμονωμένα κράτη μέλη της Eυρωπαϊκής Ένωσης δεν θα στρέφονται το ένα κατά του άλλου, με αρνητικά αποτελέσματα, όπως συνέβαινε κατά το παρελθόν. Θέλουμε, λοιπόν, όσο το δυνατόν πιο γρήγορα, να βγούμε απ' αυτές τις διμερείς δομές και να δούμε την Eπιτροπή να κάθεται στο τραπέζι των διαπραγματεύσεων πολύ γρηγορότερα, ως εκπρόσωπος των συμφερόντων ολόκληρης της Eυρωπαϊκής Ένωσης.
<P>
O συνάδελφος Kφnig έθιξε τα διευρωπαϊκά δίκτυα. Συνάδελφε κύριε Kφnig, δεν έχουμε προχωρήσει τόσο πολύ όσο είπατε. Eιδικά τώρα γίνεται πάλι μια συνεδρίαση της Eπιτροπής Συνδιαλλαγής, μιας αντιπροσωπείας του Kοινοβουλίου με το Συμβούλιο. Tο Συμβούλιο δεν μετακινήθηκε από τη θέση του κι αυτή τη στιγμή φαίνεται μάλλον να αποτυγχάνει η όλη ιδέα. Λυπάμαι πάρα πολύ, αλλά το Συμβούλιο θα πρέπει να καταλάβει ότι εδώ πρόκειται για αρμοδιότητες συναπόφασης; προφανώς δεν το έχει καταλάβει ακόμη. Πέρα από τα δεκατέσσερα έργα που υποστηρίζουμε κι εμείς από το Kοινοβούλιο, επιθυμούμε κι έναν πρόσθετο κατάλογο έργων προτεραιότητας. Θέλουμε, φυσικά, πέρα απ' αυτή τη δραστηριότητα της Eπιτροπής Συνδιαλλαγής, να αναπτύξουμε επιτέλους και μια βάση χρηματοδότησης. Eδώ συμπίπτουν οι απόψεις μας.
<P>
Προς το παρόν, η όλη καθυστέρηση οφείλεται και στην στάση εμπλοκής που τηρεί το Συμβούλιο. H περαιτέρω ανάπτυξη μιας πανευρωπαϊκής πολιτικής μεταφορών μάλλον φρενάρεται, παρά προωθείται, από το Συμβούλιο. Aν δεν υπήρχαν το Kοινοβούλιο και η Eπιτροπή, τα πράγματα θα ήταν σκούρα για τον τομέα αυτό. Nομίζω πως εδώ μπορούμε να στηρίξουμε τον Πρόεδρο της Eπιτροπής κ. Σαντέρ και να του δώσουμε δίκιο σ' αυτό που είπε σήμερα το απόγευμα εδώ, ότι δηλαδή θα πρέπει να καταλήξουμε σε ενισχυμένη χρηματοδοτική προσέγγιση. Έχουμε ανάγκες σε επενδύσεις δισεκατομμυρίων, και στον ευρωπαϊκό μας προϋπολογισμό προβλέπονται μόνον μερικές αστείες εκατοντάδες εκατομμύρια Ecu. Θα πρέπει, λοιπόν, να υποθέσουμε, όπως και παλιά, ότι τα καθήκοντα αυτά θα εκπληρωθούν κατά κύριο λόγο από τα κράτη μέλη.
<P>
H έκθεση του συναδέλφου Parodi είναι ένα σημαντικό βήμα στη σειρά και των άλλων εκθέσεων επί του θέματος αυτού, και στην περαιτέρω ανάπτυξη της πανευρωπαϊκής πολιτικής μεταφορών.

<SPEAKER ID=115 LANGUAGE="EN" NAME="McIntosh">
Κυρία Πρόεδρε, το Ευρωπαϊκό Λαϊκό Κόμμα υποδέχεται με ικανοποίηση το παρόν πρόγραμμα δράσης της Επιτροπής και θα ήθελα να επωφεληθώ της ευκαιρίας για να ευχαριστήσω την Επιτροπή για την πρωτοβουλία της καθώς και να συγχαρώ τον εισηγητή μας, τον κ. Parodi, για την έκθεσή του.
<P>
Θα ήθελα σήμερα να υπογραμμίσω ένα ή δύο ζητήματα και ιδιαίτερα την ανάγκη αξιοποίησης αυτού του προγράμματος δράσης υπέρ της ολοκλήρωσης της εσωτερικής αγοράς και υπέρ της στήριξης του προγράμματος δράσης σχετικά με την ασφάλεια και τον ανταγωνισμό καθώς και με τη βελτίωση των επιλογών των καταναλωτών.
<P>
Σε σχέση με τις θαλάσσιες μεταφορές, θα ήθελα να επισημάνω στους συναδέλφους μου το αίτημα για τη λήψη θετικών μέτρων υπέρ του ευρωπαϊκού στόλου, συμπεριλαμβανομένου του ενιαίου νηολογίου Euros.
<P>
Θα ήθελα επίσης να επωφεληθώ της ευκαιρίας και να απευθύνω προτροπή όπως το πρόγραμμα δράσης υιοθετήσει τα μέτρα αυτά ούτως ώστε να ενισχύσει την ασφάλεια των οχηματαγωγών, επιτρέποντας σε χερσαίες υποδομές δορυφορικών συστημάτων την ταχεία ανταπόκριση σε σκάφη που βρίσκονται σε κίνδυνο. Το γεγονός αυτό θα επιτρέψει στα σκάφη να εισέρχονται σε λιμένες για να προστατευθούν και θα ενισχύσει τον έλεγχο τόσο εκ μέρους της χώρας του λιμένος όσο και εκ μέρους της χώρας της σημαίας του σκάφους όπως επίσης και τον καθορισμό, όπου είναι αναγκαίο, ευαίσθητων περιοχών.
<P>
Στον τομέα των σιδηροδρόμων, θα ήθελα να προσέξετε το γεγονός ότι θα επιθυμούσαμε να δούμε καλύτερη ανάπτυξη των ευρωπαϊκών σιδηροδρομικών συστημάτων. Ζητούμε ιδιαιτέρως το άνοιγμα της σιδηροδρομικής αγοράς σε νέες, ιδιωτικές εταιρείες σιδηροδρόμων και την επακόλουθη βελτίωση των δυνατοτήτων επιλογής εκ μέρους των καταναλωτών.
<P>
Σχετικά με την ασφάλεια και τις ζώνες ασφαλείας, θα ήθελα να τονίσω ιδιαίτερα τη σημασία τοποθέτησης ζωνών ασφαλείας τριών σημείων σε αστικά και υπεραστικά λεωφορεία, όπως επίσης και προστατευτικών τόξων σε μεγάλα και μικρά υπεραστικά λεωφορεία.
<P>
Αναφορικά με τον τομέα των αερομεταφορών, πιστεύουμε στην σημαντική ανάγκη ύπαρξης ενός ενοποιημένου συστήματος ελέγχου εναέριας κυκλοφορίας. Θα πρέπει να τεθεί τέρμα στις κρατικές ενισχύσεις προς τις αεροπορικές εταιρείες και ζητούμε ειδικότερα από τον Επίτροπο Van Miert να επιμείνει για την εφαρμογή της αρχής «μια φορά, μια τελευταία φορά» στις κρατικές ενισχύσεις προς τις αεροπορικές εταιρείες.
<P>
Πιστεύουμε ότι στην παράγραφο 56 ο εισηγητής εννοεί την προώθηση της πολιτικής εξωτερικών σχέσεων στον τομέα των αερομεταφορών και ελπίζω ότι θα υποστηρίξει τη σχετική τροπολογία μας.
<P>
Όπως μνημόνευσαν και άλλοι ομιλητές, υποστηρίζουμε τα διευρωπαϊκά δίκτυα τα οποία παρέχουν τη δυνατότητα μεγαλύτερης αξιοποίησης των εταιρικών σχέσεων μεταξύ ιδιωτών και δημοσίου καθώς και προσεγγίσεις με μεγαλύτερη φαντασία στη χρηματοδότηση των προγραμμάτων αυτών.
<P>
Προσωπικά, θα ήθελα να καταλήξω λέγοντας ότι οι προτάσεις της Επιτροπής αντικατοπτρίζουν, κατά τη γνώμη μου, αυτά που ήδη αναπτύσσονται στο Ηνωμένο Βασίλειο σχετικά με τις παροχές μεταφορικών υπηρεσιών, οδικών, σιδηροδρομικών, εναέριων και θαλάσσιων, όπως επίσης και συνδιασμένων μεταφορών. Ελπίζω ότι το Σώμα θα συμφωνήσει μαζί μου στο ότι η Μ. Βρετανία ηγείται στην Ευρώπη στον τομέα αυτόν, τουλάχιστον διασφαλίζοντας ίσους όρους για όλους με την κατάργηση των κρατικών ενισχύσεων αλλά επίσης με την υποχρεωτική προσαρμογή ζωνών ασφαλείας σε μεγάλα και μικρά λεωφορεία και με την ασφάλεια στη θάλασσα. Εμείς, το Ευρωπαϊκό Λαϊκό Κόμμα, συνιστούμε την έκθεση στο Σώμα, συγχαίρουμε τον εισηγητή και ευχαριστούμε την Επιτροπή για την πρωτοβουλία της.

<SPEAKER ID=116 LANGUAGE="IT" NAME="Santini">
Κυρία Πρόεδρε, θα ήθελα να συγχαρώ το συνάδελφο, κ. Parodi, όχι για να τον κολακεύσω, αλλά με ειλικρινή ενθουσιασμό, διότι πιστεύω ότι προσέφερε σε όσους από εμάς προτίθενται να προχωρήσουν μέχρι τέλους την οδό που οδηγεί στην ενσωμάτωση και τον εξορθολογισμό των μεταφορών, έναν ασφαλή, συγκεκριμένο και συνεπή χάρτη: συνεπή ως προς το παρελθόν, όπως υπενθύμισε ο συνάδελφος Lόttge, αλλά και που αναφέρεται και σε νέες μελλοντικές κατευθύνσεις. Από τα πολλά ερεθίσματα που προσφέρει αναφέρω ένα, που ο εισηγητής έχει θέσει, ίσως όχι τυχαία, στο κέντρο της ανάλυσής του: τις δημοσιονομικές πλευρές. Είναι ωραία η κατάστρωση σχεδίων, είναι ενθουσιαστική, αλλά τι γίνεται κατόπιν όταν δεν διαθέτουμε τα αναγκαία μέσα για την πραγματοποίησή τους; Θα έλεγα ότι ήδη στο προοίμιο υπάρχει ένα ικανοποιητικό στοιχείο ως προς την προσέγγιση του προγράμματος, το οποίο όμως είναι συγχρόνως και ανησυχητικό διότι στηρίζεται σε πήλινα πόδια.
<P>
Δύο αριθμοί μας δημιουργούν ανησυχία: διαβάζω ότι οι ανάγκες, όπως προβλέπει η Λευκή Βίβλος του Jacques Delors, για τα διευρωπαϊκά δίκτυα της περιόδου 1994-99 ανέρχονται σε 200 δισεκατ. Ecu. διαβάζω λίγο πιο κάτω ότι οι προβλεπόμενοι πόροι για τα εν λόγω δίκτυα και για την ίδια περίοδο είναι 1.698 εκατ. Ecu: σαν να λέμε ότι προβλέπεται το 0, 85 % των κεφαλαίων που υποδεικνύονται ως απαραίτητα.
<P>
Ο ευρωπαίως πολίτης αποπροσανατολίζεται συνεπώς, εμπρός σε υποσχέσεις που φαίνεται αδύνατο να πραγματοποιηθούν. Γι αυτό το λόγο θα πρέπει η Επιτροπή, το Κοινοβούλιο και το Συμβούλιο να κάνουν σαφείς υποδείξεις προς αυτή την κατεύθυνση, κυρίως όσον αφορά την ανεύρεση των αναγκαίων πόρων και, δευτερευόντως, όσον αφορά τις μεθόδους των περιφήμων partnership που υποδεικνύονται σαν τελική λύση. Στο εδάφιο 87 της πρότασης ψηφίσματος υπάρχει εξάλλου μία καινοτομία, που δεν είναι απολύτως πρωτότυπη αλλά πολύ ενδιαφέρουσα, όπου γίνεται λόγος για τη δημιουργία νέων κινήτρων και κυρίως υποχρεώσεων, εκ μέρους της Ευρωπαϊκής Ένωσης, για να ενθαρρυνθεί η συμμετοχή των ιδιωτών.
<P>
Θα πρέπει όμως να είμαστε προσεκτικοί: όντως η Επιτροπή Κοινωνικών Υποθέσεων και Απασχόλησης, στο εδάφιο 1 των συμπερασμάτων της, αφού εκφράζει την ικανοποίησή της για τη δημιουργία των Eurobonds , όπως καλούνται, ζητεί την υιοθέτηση υπεύθυνης στάσης -που υπογραμμίζεται με μεγαλύτερο ρεαλισμό από την Επιτροπή Προϋπολογισμών- στο σημείο των γενικών αιτιολογικών σκέψεων όπου διευκρινίζει ότι στα πλαίσια των προτεραιοτήτων θα πρέπει να γίνει διάκριση, μεταξύ εκείνων των προγραμμάτων που προσφέρουν μία αυθεντική εισοδηματικότητα και εκείνων που αντίθετα είναι κεφαλαιώδους σημασίας για την Ευρωπαϊκή Ένωση.
<P>
Υπενθυμίζω ότι ο επίτροπος Kinnock είπε μία ημέρα: »Πείσατε τους συμπολίτες σας ότι η συμμετοχή στη δημιουργία των διευρωπαϊκών δικτύων αποτελεί μια κερδοφόρο επιχείρηση». Θεωρώ ότι θα πρέπει να απευθύνουμε αυτή την έκκληση με εξαιρετικό ρεαλισμό αλλά κυρίως με τιμιότητα, υιοθετώντας εμείς πρώτα συγκεκριμένες, σαφείς και διαφανείς γραμμές κατεύθυνσης.

<SPEAKER ID=117 LANGUAGE="NL" NAME="Van Dijk">
Πρόεδρε, είμαι λίγο απογοητευμένη τόσο από το πρόγραμμα δράσης της Επιτροπής όσο και από την έκθεση. Φρονώ ότι στο πρόγραμμα δράσης της Επιτροπής υπάρχουν ορισμένες ελλείψεις. Φρονώ ότι υπάρχει ανεπαρκής ευθυγράμμιση με την πολιτική για την προστασία του περιβάλλοντος και, επιπλέον, όσον αφορά π.χ. την ασφάλεια δεν παρέχεται ικανοποιητική απάντηση στα προβλήματα που υφίστανται στις οδικές μεταφορές, αλλά ούτε και στις αεροπορικές.
<P>
Δεν υπάρχουν αναφορές στις περιβαλλοντικές πτυχές παρά μόνο μία παραπομπή στους στόχους για τη μείωση του διοξειδίου του άνθρακα όπως τους καθόρισαν αυτά τα ίδια τα ευρωπαϊκά θεσμικά όργανα κατά το παρελθόν. Πώς μπορούμε να υποστηρίζουμε τώρα ότι επιδιώκουμε a sustainable mobility όταν το πρόγραμμα δράσης δεν αναφέρεται σε παρόμοιους στόχους και δεν καθορίζει το δρόμο που πρέπει να ακολουθηθεί προκειμένου να επιτευχθεί αυτό. Η έκθεση του κ. Parodi κάτι προσπαθεί να κάνει προς αυτή την κατεύθυνση, όμως, δυστυχώς, η έκθεση έχει καταστεί μία τεράστια απαρρίθμηση προϋποθέσεων και επιθυμιών κατά τρόπο ώστε να μην μπορεί κανείς να ξεχωρίσει τις προτεραιότητες. Τούτο είναι ιδιαίτερα λυπηρό διότι κατ' αυτόν τον τρόπο δεν μπορεί κανείς να αντιληφθεί ποιά είναι τα σημαντικότερα σημεία του προγράμματος δράσης επί των οποίων ασκεί κριτική το Κοινοβούλιο.
<P>
Συνεπώς, δεν πρέπει να σας εκπλήσσει το γεγονός ότι εμείς ως Ομάδα υποβάλαμε ορισμένες τροπολογίες προκειμένου να δούμε εάν μπορούμε να δημιουργήσουμε εδώ και εκεί ορισμένες καλύτερες προϋποθέσεις προς την κατεύθυνση μιας πιό ικανοποιητικής πολιτικής για την προστασία του περιβάλλοντος και τούτο έχει ως αποτέλεσμα π.χ. ότι εμείς φρονούμε ότι στις αεροπορικές μεταφορές, όπως άλλωστε δήλωσε και το Συμβούλιο Υπουργών Μεταφορών και όπως προτείνει και η Ευρωπαϊκή Επιτροπή στην έκθεσή της σχετικά με τους δασμούς, θα πρέπει επιτέλους να επιβληθούν έμμεσοι φόροι, ΦΠΑ καθώς και δασμοί.

<SPEAKER ID=118 LANGUAGE="NL" NAME="Van der Waal">
Κυρία Πρόεδρε, το πρόγραμμα δράσης της Ευρωπαϊκής Επιτροπής είναι τόσο γενικό και εκτεταμένο ώστε υπάρχουν μόνο λίγα σημεία με τα οποία δεν θα μπορούσα να συμφωνήσω. Αυτή είναι η δύναμη αλλά, ταυτόχρονα, και η αδυναμία του εν λόγω εγγράφου. Είναι υπερβολικά γενικό, περιέχει λίγες μόνο υποχρεωτικές διατάξεις και ελάχιστες συγκεκριμένες προτεραιότητες. Οφείλω να ομολογήσω ότι το πρόβλημα του τομέα των μεταφορών είναι πολύπλοκο. Για όλους τους τομείς πολιτικής που καλύπτει υπάρχουν πολυάριθμες νόμιμες επιθυμίες, όμως το γεγονός αυτό δεν πρέπει να στέκεται εμπόδιο για τον καθορισμό προτεραιοτήτων και τη χάραξη ορισμένων δυναμικών πολιτικών.
<P>
Ορθώς το θέμα αυτό θίγεται στην έκθεση Parodi. Γι' αυτό το λόγο η Επιτροπή θα πρέπει να θεσπίσει ένα νέο πρόγραμμα δράσης, μετά από την πανευρωπαϊκή διάσκεψη για τις μεταφορές που θα πραγματοποιηθεί το επόμενο έτος στο Ελσίνσκι. Στο πλαίσιο αυτό θα επιθυμούσα να επιστήσω την προσοχή σε τρία σημεία.
<P>
Καταρχάς, στην διεύρυνση της Ένωσης. Αναμένεται ότι εξαιτίας αυτού του γεγονότος θα παρατηρηθεί μία σημαντική αύξηση των μεταφορών. Σε συνεργασία με τις χώρες της Κεντρικής και Ανατολικής Ευρώπης, η Ένωση θα πρέπει να θέσει ορισμένες προτεραιότητες εν προκειμένω.
<P>
Δεύτερον, ενόψει της διεύρυνσης και λόγω της αύξησης που παρατηρείται στις μεταφορές εντός της Ένωσης, θα πρέπει να διευρυνθεί σημαντικά το ποσοστό των μεταφορών που αναλογεί στις σιδηροδρομικές και τις πλωτές μεταφορές. Η εσωτερική ναυσιπλοΐα, η ακτοπλοΐα και οι σιδηροδρομικές μεταφορές θα πρέπει να ενισχύσουν τη θέση τους στην αγορά. Τα μέτρα για την αποθάρρυνση της οδικής μεταφοράς εμπορευμάτων και προσώπων, συμπεριλαμβανομένου του υπολογισμού του εξωτερικού κόστους, είναι αναποτελεσματικά εάν δεν υπάρχουν ικανοποιητικές εναλλακτικές λύσεις. Το άνοιγμα της αγοράς των σιδηροδρομικών μεταφορών και μία ικανοποιητική υλοποίηση των διευρωπαϊκών δικτύων, συνδέονται άμεσα με την επίλυση του προβλήματος.
<P>
Τρίτον, η Ένωση θα πρέπει, λόγω της μεγάλης αύξησης των αεροπορικών μεταφορών, να καταβάλει προσπάθειες για την επιβολή φόρου στην κηροζίνη σε παγκόσμιο επίπεδο.
<P>
Τέλος, συγχαίρω τον συνάδελφο Parodi για την ικανοποιητική έκθεση που υπέβαλε. Όμως φοβούμαι ότι λόγω του εκτεταμένου χαρακτήρα της έκθεσης υπάρχει φόβος να μην μπορεί κανείς να ξεχωρίσει τις προτεραιότητες.

<SPEAKER ID=119 LANGUAGE="DE" NAME="Farthofer">
Kυρία Πρόεδρε, με την ανακοίνωση για το πρόγραμμα δράσης 1995-2000, στα πλαίσια της κοινής πολιτικής μεταφορών, η Eπιτροπή έκανε ασφαλώς ένα βήμα για έναν στρατηγικό προσανατολισμό της πολιτικής μεταφορών. H εστίαση του ενδιαφέροντος σε τέσσερις τομείς δράσης αφήνει να διαφανεί η θέληση για μια ολοκληρωμένη διευθέτηση της νομοθεσίας μεταφορών. Aυτό είναι ακόμη πιο ευχάριστο, καθόσον ως βουλευτής στην αρμόδια επιτροπή, έχω την εντύπωση, μερικές φορές, πως έχω να κάνω με μια συλλογή νομοσχεδίων που δεν έχουν καμιά σχέση μεταξύ τους. Oι μεταφορές - κι αυτό θα πρέπει να το επαναλαμβάνουμε πάντα - δεν μπορούν να τεμαχιστούν στα διάφορα μέσα μεταφοράς. Θα πρέπει πάντα να τις βλέπουμε σαν σύνολο και να τις υποτάσσουμε σε στρατηγικά ανώτερους στόχους, όπως στη μείωση της ρύπανσης του περιβάλλοντος.
<P>
H διαπίστωση αυτή θα πρέπει να υπογραμμιστεί και ως προς την κοινωνική διάσταση και το θέμα του ωραρίου εργασίας. Όλοι μας γνωρίζουμε ότι στις οδικές μεταφορές μόνον ελλιπώς τηρούνται τα νομοθετικά προβλεπόμενα ωράρια εργασίας. Aυτό όμως δεν αποτελεί μόνον παρενόχληση και έκθεση σε κίνδυνο των εμπλεκομένων εργαζομένων, αλλά και μόνιμη πριμοδότηση ενός μέσου μεταφοράς που ρυπαίνει το περιβάλλον. Tα νομοθετικά μέσα που έχουμε στη διάθεσή μας, σε ευρωπαϊκό επίπεδο, εμφανίζουν μετριοπαθή εικόνα, αν τα συγκρίνουμε με τις αρμοδιότητες του κλασικού δικαίου ανταγωνισμού και με εκείνα της ΓΔ VI.
<P>
H ανακοίνωση της Eπιτροπής, στον τομέα δράσης «Kοινωνική διάσταση», προβλέπει συνέχιση μόνο των διαβουλεύσεων των κοινωνικών εταίρων. Θα είναι λάθος να επιπλήξουμε τον Eπίτροπο γι' αυτά τα ανεπαρκή σημεία, διότι, όπως και παλιά, τα κράτη μέλη κρύβονται κάτω από τον μανδύα της επικουρικότητας. Oι επιπτώσεις, όμως, της πολιτικής αυτής - ή για την ακρίβεια της έλλειψης πολιτικής - θίγουν ολόκληρη την εσωτερική αγορά και στρεβλώνουν τον ανταγωνισμό μεταξύ των μέσων μεταφοράς. Γι' αυτό και, κλείνοντας, θα ήθελα να εκφράσω τις αμφιβολίες μου για το κατά πόσον η Eπιτροπή μπορεί, γενικώς, να πετύχει το στόχο που έθεσε στη Λευκή Bίβλο για τη φιλικότητα προς το περιβάλλον.

<SPEAKER ID=120 LANGUAGE="SV" NAME="Stenmarck">
Κυρία Πρόεδρε, η έκθεση την οποία εξετάζουμε τώρα είναι από πολλές πλευρές ένα θετικό και επιθετικό έγγραφο. Είναι απαραίτητο, για να αντεπεξέλθουμε στο μελλοντικό κυκλοφοριακό πρόβλημα της Ευρώπης, πέραν των άλλων, ενόψει της εκτεταμένης διαδικασίας διεύρυνσης ενώπιον της οποίας τώρα βρισκόμαστε. Γι' αυτό επίσης έχουμε λόγους να είμαστε ευγνώμονες στον εισηγητή κ. Parodi για το έργο το οποίο εξεπόνησε. Αλλά μιά πρόκληση είναι ακόμη μεγαλύτερη για εμάς, συγκεκριμένα να ανταπεξέλθουμε στον συνδυασμό αυξημένη κυκλοφορία και ένα καλύτερο περιβάλλον.
<P>
Σήμερα είναι η από τον ΟΗΕ ανακηρυχθείσα Ημέρα του Παγκοσμίου Περιβάλλοντος. Θα έπρεπε να διαπνέει αυτήν την συζήτηση και την απόφαση ενώπιον της οποίας βρισκόμαστε. Το περιβάλλον είναι το μεγάλο κρίσιμο θέμα ενώπιον του 2000. Τίποτε δεν μπορεί να είναι για εμάς περισσότερο σημαντικό από το να αντεπεξέλθουμε στα διάφορα περιβαλλοντικά προβλήματα. Κατά τον ίδιο τρόπο που η ειρήνη ήταν το μεγάλο όραμα όταν δημιουργήθηκε η ΕΕ, και φυσικά ακόμα εξακολουθεί να είναι, έτσι έπρεπε για όλους εμάς, που κατά κάποιον τρόπο δραστηριοποιούμαστε σε έναν ευρωπαϊκό, πολιτικό στίβο, η πρόκληση να ανταπεξέλθουμε στα περιβαλλοντικά προβλήματα της Ευρώπης να είναι το όραμα ενώπιον του εικοστού πρώτου αιώνα. Η οδική κυκλοφορία είναι αναμφισβήτητα η αιτία για πολλά από τα διάφορα προβλήματα του περιβάλλοντος.
<P>
Πιστεύω ότι μπορεί κανείς να το υποστηρίζει και, παρ' όλα αυτά, ταυτόχρονα να έχει επίγνωση δύο πραγμάτων, δηλαδή κατά πρώτον ότι ο αριθμός των αυτοκινήτων πράγματι θα συνεχίσει να αυξάνεται στις χώρες της ΕΕ, διότι απλούστατα θεωρείται από τους περισσότερους ως ο καλύτερος τρόπος μετακίνησης. Και κατά δεύτερον: Δεν λύνουμε το περιβαλλοντικό πρόβλημα, όσον αφορά την αυτοκίνηση, με το να φορολογούμε δίκην ποινής διαρκώς τους αυτοκινητιστές μόνον. Στις περισσότερες χώρες αυτό οδηγεί μόνον στο να μην έχει κανείς την οικονομική δυνατότητα να αγοράσει καινούργια και φιλικότερα πρός το περιβάλλον αυτοκίνητα. Ως εκ τούτου, ο στόλος των αυτοκινήτων γίνεται επίσης διαρκώς όλο και παλαιότερος και από περιβαλλοντικής σκοπιάς όλο και χειρότερος. Εν τούτοις, αυτό είναι το θέμα με το οποίο ασχολούμαστε σήμερα σε πάρα πολλές χώρες.
<P>
Αντιθέτως, τώρα είναι η ώρα να διατυπώσει η ΕΕ το μακροπρόθεσμο όραμα να αρθεί η αρνητική επίδραση της αυτοκίνησης σαν ένα βήμα στο έργο της αντιμετώπισης των περιβαλλοντικών προβλημάτων της Ευρώπης. Αυτό προϋποθέτει ότι τολμούμε να καθορίσουμε τον στόχο και να θέσουμε τον όρο ότι, στο μέλλον, θα πρέπει να υπάρχει κάτι άλλο στα αυτοκίνητα από τους σημερινούς κινητήρες εσωτερικής καύσεως. Τότε κατά πάσα πιθανότητα είναι λειτουργία με συσσωρευτή ή κάποια μορφή υβριδικού κινητήρα που πρέπει να καταστούν προσιτά για εμπορική χρήση σε αντικατάσταση των άλλων. Αυτό με την σειρά του προϋποθέτει συνειδητή έρευνα για να μπορέσουν να λυθούν τα διάφορα προβλήματα. Αυτό που θα χρειαζόμαστε σήμερα είναι να προσανατολίσουμε όλη τη δραστηριότητα μας πρός κάποιο έτος που τότε τα προβλήματα θα έχουν λυθεί. Αν επιτρέψουμε στην αυτοκινητοβιομηχανία της Ευρώπης να προσανατολιστεί πρός αυτό και ακόμη αποταμιεύσουμε τους απαραίτητους ερευνητικούς πόρους, είμαι πεπεισμένος ότι και αυτό γίνεται. Αυτό θα ήταν, κυρία Πρόεδρε, μία από τις καλύτερες προσπάθειες που θα μπορούσαμε να κάνουμε για τις ερχόμενες γενιές.

<SPEAKER ID=121 LANGUAGE="DE" NAME="Lukas">
Kυρία Πρόεδρε, κυρίες και κύριοι, στα πλαίσια της κοινής πολιτικής μεταφορών, θα 'πρεπε στην περιβαλλοντική αντίληψη, όσον αφορά τη φύση και τις θιγόμενες ομάδες λαού, να δοθεί η ίδια αξία που δόθηκε και στη βελτίωση της ανταγωνιστικότητας ολόκληρης της ευρωπαϊκής οικονομικής έδρας. Kατά τη γνώμη μου, αποδίδεται υπέρμετρη σημασία στην αξιοποίηση περιοχών με ασθενή υποδομή, σε σύγκριση με την επίλυση των δραματικών περιβαλλοντικών προβλημάτων, που οφείλονται, κατά το μεγαλύτερο μέρος τους, στις διερχόμενες μεταφορές στις βεβαρημένες, από κυκλοφοριακή άποψη, περιοχές - ιδιαίτερα στις Αλπεις. Kαι υπό το πρίσμα αυτό θα πρέπει να καταταγούν στα επείγοντα, ως προς την εξασφάλιση μιας κοινής χρηματοδότησης, όπως προτείνει η Eπιτροπή Προϋπολογισμών, τα σημαντικότερα 14 κορυφαία έργα των διευρωπαϊκών δικτύων μεταφορών, που αφορούν πολλές χώρες και είναι προς το γενικό συμφέρον της Eυρώπης.
<P>
Ως προς αυτό, επιτρέψτε μου να επισημάνω πως για τη σήραγγα βάσης του Brenner και τις αρτηρίες που θα καταλήγουν σ' αυτήν θα πρέπει οπωσδήποτε να βρεθεί, όσο το δυνατόν γρηγορότερα, μια πανευρωπαϊκή χρηματοδότηση. H χρηματοδότηση αυτού του τόσο σημαντικού για την ευρωπαϊκή υποδομή μεταφορών έργου, δεν μπορεί να γίνει μόνον από τις τρεις εμπλεκόμενες χώρες, τη Γερμανία, την Iταλία και την Aυστρία. H αντοχή σε δεινά των ανθρώπων που ζουν σ' αυτό το τμήμα των Αλπεων, έχει τα όρια της που δεν επιτρέπεται να ξεπερνιούνται σε μόνιμη βάση.
<P>
Kαι στο σημείο αυτό συμφωνώ απόλυτα με τον εισηγητή, που λέει ότι κατά την αξιολόγηση των διευρωπαϊκών έργων υποδομής θα 'πρεπε να αξιολογείται όχι μόνον το όφελος για τα διάφορα κράτη μέλη, αλλά και τα πλεονεκτήματα που τελικά θα προκύψουν για ολόκληρη την Ένωση. Eιδικά η κατασκευή της σήραγγας βάσης του Brenner, θα έχει σαν αποτέλεσμα να σημειωθεί σημαντική οικονομική και οικολογική πρόοδος, όχι μόνον για τις άμεσα εμπλεκόμενες περιφέρειες, αλλά και θα αποφέρει τεράστια οφέλη για ολόκληρη την Ένωση.

<SPEAKER ID=122 LANGUAGE="EN" NAME="Nicholson">
Κυρία Πρόεδρε, καταρχάς θα ήθελα να συγχαρώ τον εισηγητή για την πολύ καλή του έκθεση. Τα διευρωπαϊκά δίκτυα είναι ασφαλώς εξαιρετικά σημαντικά για το μέλλον ολόκληρης της Ευρωπαϊκής Ένωσης και ειδικότερα για τις περιφέρειές της και θα ήθελα να ασχοληθώ μ' αυτά λεπτομερέστερα στη σημερινή μου ομιλία.
<P>
Η καλή υποδομή μέσα στην Ευρωπαϊκή Ένωση είναι σημαντική ενώ οι θαλάσσιες και αεροπορικές διασυνδέσεις είναι επιτακτικές. Η Βόρεια Ιρλανδία εξαρτάται ολοκληρωτικά από τις διασυνδέσεις των λιμένων μας προς το Ηνωμένο Βασίλειο. Το σύνολο των εισαγωγών και εξαγωγών μας επαφίεται στην αποτελεσματική υποδομή για πλοία rollon, roll-off. Οι θαλάσσιες μεταφορές αποτελούν τον δρόμο μας και τη γέφυρά μας με το Ηνωμένο Βασίλειο και από εκεί με την ηπειρωτική Ευρώπη. Δεν θα πρέπει να απομονωθούμε μέσω της άδικης υποστήριξης προς τα άλλα μέρη της Ευρωπαϊκής Ένωσης και προς τα άλλα κράτη μέλη τα οποία ενισχύονται από το Ταμείο Συνοχής, όπως συμβαίνει τώρα.
<P>
Καλωσορίζω τη συμπερίληψη των ζωνών ασφαλείας καθόσο αποτελούν έναν σημαντικότατο παράγοντα ασφαλείας σε αστικά και υπεραστικά λεωφορεία εντός της Ευρωπαϊκής Ένωσης. Αναφορικά με τη συζητούμενη εναρμόνιση της φορολογίας επί των καυσίμων και των οχημάτων διατηρώ κάποιες αμφιβολίες. Πιστεύω ότι οι όροι του παιχνιδιού πρέπει να είναι οι ίδιοι για όλους αλλά πιστεύω επίσης ότι η τυχόν εναρμόνιση θα πρέπει να γίνει σε ένα ρεαλιστικό επίπεδο.
<P>
Οι σημαίες ευκαιρίας στις θαλάσσιες μεταφορές μας καταδιώκουν για πολλά χρόνια τώρα και ποτέ δεν επιτύχαμε μια ικανοποιητική λύση. Μέχρι σήμερα δεν είμαστε έτοιμοι να αντιμετωπίσουμε τις επιπτώσεις λόγω της βελτίωσης της ασφάλειας στις θαλάσσιες μεταφορές μας.
<P>
Τέλος, δέχομαι με ικανοποίηση το γεγονός ότι ο παρών Επίτροπος σήμερα είναι ο κ. Van Miert. Αρκετά χρόνια πριν, όταν είχε την ευθύνη των μεταφορών, πήγα να τον συναντήσω επικεφαλής μιας ομάδας βουλευτών από τη Βουλή των Κοινοτήτων. Όταν φτάσαμε στο γραφείο του διαπιστώθηκε ότι η Βόρειος Ιρλανδία δεν υπήρχε καν. Δεν υπήρχαν συνδέσεις μεταξύ της Βορείου Ιρλανδίας, του Ηνωμένου Βασιλείου και της ηπειρωτικής Ευρώπης. Θα ήθελα να αποτίσω φόρο τιμής στο πρόσωπό του σήμερα διότι κατόπιν της επισκέψεώς μας διασφάλισε τις διασυνδέσεις από το Μπέλφαστ, το Λάρνι και τα άλλα λιμάνια. Του οφείλω ευγνωμοσύνη γι' αυτό και δεν έχω καμία αμφιβολία ότι η Επιτροπή θα εξακολουθήσει να λαμβάνει υπόψη της την αναγκαιότητα και τη σημασία αυτών των διασυνδέσεων για τη Βόρεια Ιρλανδία.

<SPEAKER ID=123 NAME="Van Miert">
Κυρία Πρόεδρε, πράγματι εδώ και λίγο καιρό μου δόθηκε η ευκαιρία να γυρίσω πίσω στην «παλιά μου αγάπη», διότι, όπως ορθώς αναφέρθηκε, κατά την πρώτη περίοδο που διατέλεσα μέλος της Επιτροπής ήμουν πράγματι αρμόδιος για την πολιτική στον τομέα των μεταφορών και ενθυμούμαι ότι ήταν μία περίοδος κατά την οποία μπορέσαμε να επιτύχουμε κάποια πρόοδο.
<P>
Όμως, επιθυμώ να αρχίσω συγχαίροντας εγκάρδια τον κ. Parodi καθώς και την Επιτροπή Μεταφορών καθώς και τις άλλες επιτροπές οι οποίες συνεργάστηκαν στην εκπόνηση της παρούσας έκθεσης σχετικά με το πρόγραμμα δράσης της Επιτροπής. Είναι ένα ιδιαίτερα εκτεταμένο έγγραφο γεγονός το οποίο μαρτυρεί ότι ο εισηγητής καθώς και οι άλλοι συνάδελφοί του τόσο στην Επιτροπή Μεταφορών όσο και στις άλλες κοινοβουλευτικές επιτροπές μελέτησαν εμπεριστατωμένα το πρόγραμμα της Επιτροπής.
<P>
Κατ' αυτόν τον τρόπο, η έκθεση περιλαμβάνει πλήθος χρήσιμων προτάσεων καθώς και εποικοδομητική κριτική την οποία οπωσδήποτε θα λάβει υπόψη η Επιτροπή. Θα πρέπει, ωστόσο, να υπενθυμίσω ότι δεν μπορούν να υλοποιηθούν βραχυπρόθεσμα όλοι οι στόχοι και ότι η ανάπτυξη της κοινής πολιτικής στον τομέα των μεταφορών είναι ένα μακροπρόθεσμο έργο. Εξάλλου, γνωρίζουμε εκ πείρας, ότι το Κοινοβούλιο, κάποια δεδομένη στιγμή, αναγκάστηκε να προσφύγει στο Ευρωπαϊκό Δικαστήριο προκειμένου να προωθήσει κάπως το θέμα. Έκτοτε, μπορέσαμε να επιτύχουμε κάποια αποτελέσματα, όμως, δυστυχώς, η κεκτημένη ταχύτητα την οποία είχαμε επί επτά έως οκτώ έτη φαίνεται σήμερα να μειώνεται κάπως.
<P>
Είναι αναπόφευκτο το γεγονός ότι μέσα στον περιορισμένο χρόνο που διαθέτουμε για την παρούσα συζήτηση δεν μπορούν να θιγούν όλες οι μεμονωμένες προτάσεις, παρατηρήσεις ή κριτική στην έκθεση του κ. Parodi. Το πρόγραμμα δράσης εκπονήθηκε μετά από αίτημα τόσο του Κοινοβουλίου όσο και του Συμβουλίου προκειμένου να δημιουργηθεί στον τομέα των μεταφορών ένα πολυετές νομοθετικό πρόγραμμα - πλαίσιο. Το αίτημα αυτό ήταν απόρροια των συζητήσεων για τη Λευκή Βίβλο της Επιτροπής του 1992 σχετικά με την μελλοντική εξέλιξη της κοινής πολιτικής στον τομέα των μεταφορών. Όπως γνωρίζετε ήταν η περίοδος στην οποία εγώ έφερα ακόμη κάποια ευθύνη εν προκειμένω. Θα ενθυμείστε, εξάλλου, ότι επ' αυτού του θέματος είχε εκπονηθεί μια ιδιαίτερα ενδιαφέρουσα έκθεση από τον κ. Porrazzini. Συνεπώς, ικανοποιήσαμε αυτό το αίτημα και αφετηρία μας εν προκειμένω ήταν να δοθεί μία περιληπτική εικόνα των ενεργειών που σχεδιάζουμε για την περίοδο έως το έτος 2000, και λέγοντας εμείς, εννοώ προτίστως τον συνάδελφό μου Neil Κinnock ο οποίος ανέλαβε την αρμοδιότητα εν προκειμένω και ο οποίος ζητεί συγγνώμη επειδή δεν μπορεί να παρευρεθεί εδώ απόψε, αλλά νομίζω ότι δεν θα σας ενοχλήσει εάν εγώ τον εκπροσωπήσω εδώ απόψε.
<P>
Με την εκπόνηση του προγράμματος δράσης, η Επιτροπή δεν αποσκοπεί παρά μόνο να παρουσιάσει ορισμένες ενδεχόμενες δράσεις. Δεν πρέπει να υπάρξει παρεξήγηση διότι δεν πρόκειται για την παρουσίαση μιας σφαιρικής στρατηγικής αντιμετώπισης, αλλά για μια σειρά πρωτοβουλιών οι οποίες μπορούν να ληφθούν και με τις οποίες η Επιτροπή φρονεί ότι μπορεί να τις υποβάλει κατά τα ερχόμενα έτη. Αλλωστε, οι σημαντικότερες κατευθύνσεις της πολιτικής και η στρατηγική έχουν ήδη καθοριστεί στη Λευκή Βίβλο. Για λόγους σαφήνειας καθορίζονται λεπτομερέστερα στο πρόγραμμα δράσης οι κυριότεροι τομείς των δραστηριοτήτων μας. Ο μακρύς κατάλογος των προϋποθέσεων που υπάρχει στην έκθεση του Κοινοβουλίου δεν πρέπει να μας κάνει να λησμονούμε ότι το Κοινοβούλιο και η Επιτροπή συμφωνούν σε μεγάλο βαθμό σχετικά με την πολιτική που θα ακολουθηθεί στον τομέα των μεταφορών και τις δράσεις που θα πραγματοποιηθούν. Το γεγονός αυτό το παρατήρησα στις περισσότερες ενδιάμεσες συναντήσεις, δηλαδή ότι ουσιαστικά οι θέσεις δεν απέχουν πολύ η μία από την άλλη. Πρόκειται περισσότερο για εκτιμήσεις και για σημεία που πρέπει να τονισθούν. Είναι επίσης αδύνατο στο πλαίσιο της παρούσης συζήτησης να συζητηθούν περαιτέρω όλα τα θέματα τα οποία αναφέρονται στην έκθεση.
<P>
Θα ήθελα ευχαρίστως να αναφερθώ σε ορισμένες παρατηρήσεις που πραγματοποιήθηκαν, όμως, δυστυχώς, δεν υπάρχει χρόνος. Γι' αυτό το λόγο θα είμαι ιδιαίτερα σύντομος. Υπάρχουν, ωστόσο, ορισμένα θέματα τα οποία πρέπει να θιγούν εν συντομία. Στην πρόταση ψηφίσματος ζητείται η εκπόνηση μιας ολόκληρης σειράς εγγράφων, ενός τροποποιημένου προγράμματος δράσης το φθινόπωρο του 1997, την εκπόνηση ανά διετία, αρχής γενομένης το καλοκαίρι 1998, ενός εκτεταμένου εγγράφου σχετικά με το σχεδιασμό και την εφαρμογή μιας νέας Λευκής Βίβλου το έτος 2000, η εκπόνηση μιας έκθεσης σχετικά με την καταλληλότητα της Συνθήκης του Μάαστριχτ ως νομική βάση για μια νέα κοινή πολιτική στον τομέα των μεταφορών. Όλα αυτά πέραν του ετησίου νομοθετικού μας προγράμματος.
<P>
Αυτό αποτελεί φυσικά ένα σοβαρό μήνυμα εκ μέρους του Κοινοβουλίου, όμως επιθυμώ να σας ζητήσω να αντιμετωπίσετε με ρεαλισμό αυτό το θέμα, διότι δεν μπορούμε να αρχίσουμε να στιβάζουμε το ένα επάνω στο άλλο εκθέσεις και προγράμματα. Πρέπει να προσπαθήσουμε να εργαστούμε με ρεαλιστικό τρόπο και να σημειώσουμε πρόοδο.
<P>
Στην έκθεση επίσης επαναλαμβάνεται η από μακρού υφιστάμενη ζωηρή επιθυμία του Κοινοβουλίου να υπάρχουν καλύτερα στατιστικά στοιχεία όσον αφορά τη γενική πολιτική και τις συγκεκριμένες προτάσεις μας. Συμφωνούμε, φυσικά, εν προκειμένω, όμως γνωρίζετε πόσο δύσκολο είναι να αποκτήσει κανείς αξιόπιστα στοιχεία από τα διάφορα κράτη μέλη. Σε ορισμένους τομείς έχει παρατηρηθεί ήδη βελτίωση. Αναφέρω, μεταξύ άλλων, τις θαλάσσιες και τις αεροπορικές μεταφορές και, εφόσον υπάρχει διαθεσιμότητα στοιχείων, η Επιτροπή θα μπορέσει φυσικά να τα χρησιμοποιήσει καλύτερα.
<P>
Θα ήθελα να κάνω μία παρατήρηση ή να εκφράσω άποψη σχετικά με την κριτική όσον αφορά τις κοινωνικές πτυχές και την απασχόληση που άπτονται της πολιτικής στον τομέα των μεταφορών. Φυσικά πρέπει να ενδιαφερόμαστε γι' αυτό το θέμα, αλλά στην αίθουσα υπάρχουν άτομα τα οποία γνωρίζουν καλά ότι η Επιτροπή προσπαθεί πάντοτε, όπως έπραξε στο παρελθόν επίσης, να προτείνει συνοδευτικά μέτρα στο πλαίσιο της πολιτικής ελευθέρωσης της αγοράς που ακολουθείται καθώς επίσης και μέτρα εναρμόνισης και μέτρα στον κοινωνικό τομέα. Δυστυχώς, όμως, κάθε φορά διαπιστώνουμε ότι στον τομέα αυτό η επιδεικτικότητα του Συμβουλίου Υπουργών καθώς και ορισμένων κυβερνήσεων είναι ελάχιστη. Επιτρέψτε μου να υπενθυμίσω ότι ήδη πριν από έτη η Επιτροπή ανέλαβε την πρωτοβουλία να προσπαθήσει να εναρμονίσει το χρόνο πτήσεως και ανάπαυσης των πιλότων, χωρίς όμως αποτελέσματα. Θα μπορούσα να αναφέρω και άλλα παραδείγματα και νομίζω ότι μπορούμε να εξάγουμε το συμπέρασμα ότι η έλλειψη συγκεκριμένης προόδου δεν οφείλεται στο γεγονός ότι η Επιτροπή δεν κατέβαλε προσπάθειες ή δεν ανέλαβε πρωτοβουλίες, αλλά, απλά, λόγω έλλειψης πολιτικής βούλησης στο Συμβούλιο.
<P>
Στη συνέχεια θα ήθελα να αναφερθώ εν συντομία σε εκείνο το οποίο έθιξε ο κ. Lόttge και επιθυμώ να τον συγχαρώ επειδή είναι ένας από εκείνους που ανέλαβαν κυρίως την πρωτοβουλία τότε να σκεπτόμαστε πανευρωπαϊκά. Ενθυμούμαι την πρώτη διάσκεψη στην Πράγα όπου δεν υπήρχαν μόνο εκπρόσωποι από την Ευρωπαϊκή Ένωση, αλλά και από τις χώρες της Κεντρικής και Ανατολικής Ευρώπης και είχαμε μία κοινή συζήτηση για πρώτη φορά σχετικά με τα αναγκαία μέτρα προκειμένου να εξαλειφθούν όλα τα εμπόδια του παρελθόντος. Όμως, δυστυχώς, έκτοτε πέρασε μεγάλο χρονικό διάστημα. Θα είχαμε μπορέσει να επιτύχουμε περισσότερα σε περίπτωση που διατίθονταν οι αναγκαίοι δημοσιονομικοί πόροι για την ενίσχυση συγκεκριμένων σχεδίων. Όμως πρέπει να εξακολουθήσουμε να σφυρηλατούμε αυτό το σημείο.
<P>
Το ίδιο ισχύει, φυσικά, και για τα διευρωπαϊκά δίκτυα. Φρονώ ότι κανένας βουλευτής του Κοινοβουλίου δεν μπορεί να κατηγορήσει την Επιτροπή ότι δεν καταβάλλει τις απαραίτητες προσπάθειες. Αλλωστε, επιθυμώ επ' αυτού του θέματος να ευχαριστήσω το Κοινοβούλιο. Ενθυμούμαι ότι τα πρώτα κονδύλια τα οποία λάβαμε προκειμένου να εκτελέσουμε ορισμένα έργα υποδομών, απευθύνουμε μεταξύ άλλων και στον κ. Kφnig επειδή αυτός τότε δεν ήταν ακόμη βουλευτής του Κοινοβουλίου, προέρχονταν από το Κοινοβούλιο ενάντια στη θέληση του Συμβουλίου. Με αυτό τον τρόπο λάβαμε τα πρώτα κονδύλιά μας. Υπήρξε πάντοτε ένας αγώνας του Κοινοβουλίου μαζί με την Επιτροπή ενάντια στο Συμβούλιο, εάν θέλετε να το τοποθετήσω έτσι, προκειμένου να λάβουμε τους αναγκαίους πόρους. Γνωρίζετε πόσο επίμονα θα υποστηρίξουν τις θέσεις αυτές η Επιτροπή και ο Πρόεδρός της στο Ευρωπαϊκό Συμβούλιο της Φλωρεντίας.
<P>
Μπορώ μόνο να εκφράσω την ελπίδα ότι η ασθένεια των τρελλών αγελάδων δεν πρόκειται να έχει αρνητικές επιπτώσεις ώστε να αναβληθεί εκ νέου αυτό το θέμα.
<P>
Εδώ επιθυμώ ουσιαστικά να τερματίσω την παρέμβασή μου, κυρίες και κύριοι. Θα μπορούσαν ασφαλώς να θιγούν και ορισμένα άλλα θέματα, αλλά πιστεύω ότι μπορώ να σταματήσω εδώ. Επιθυμώ να ευχαριστήσω για τη συμβολή τους όλους όσους έλαβαν το λόγο και να ευχαριστήσω για άλλη μια φορά εξ ονόματος του Neil Kinnock, τον εισηγητή για το εξαιρετικό έργο του.

<SPEAKER ID=124 NAME="Πρόεδρος">
Eυχαριστώ, κύριε Eπίτροπε.
<P>
H συζήτηση έληξε.
<P>
H ψηφοφορία θα διεξαχθεί αύριο στις 11.00 π.μ.
<P>
(H συνεδρίαση διακοπείσα στις 20.05 επαναλαμβάνεται στις 21.00)

<CHAPTER ID=11>
Αδεια οδήγησης
<SPEAKER ID=125 NAME="Πρόεδρος">
Η ημερήσια διάταξη προβλέπει τη σύσταση για τη δεύτερη ανάγνωση (Α40123/96), εξ ονόματος της Επιτροπής Μεταφορών και Τουρισμού, σχετικά με την κοινή θέση η οποία καθορίσθηκε από το Συμβούλιο για την έκδοση οδηγίας του Συμβουλίου περί τροποποιήσεως της Οδηγίας 91/439 για την άδεια οδήγησης.

<SPEAKER ID=126 NAME="Farassino">
Κύριε Πρόεδρε, δύο συνοπτικά λόγια σχετικά με την έκθεση. Το Ευρωπαϊκό Κοινοβούλιο ενέκρινε σε πρώτη ανάγνωση, την πρόταση της Επιτροπής για το εναλλακτικό υπόδειγμα πλαστικοποιημένης άδειας οδήγης, τύπου «πιστωτικής κάρτας», στις 16 Νοεμβρίου 1995, τροποποιώντας την με 8 τροπολογίες. Επρόκειτο για σημαντικές τροπολογίες, θα αναφέρω μόνο τρεις, τις πιο σημαντικές: η πρώτη προέβλεπε την απαίτηση μελλοντικής εκπόνησης ενός συστήματος με βάση το point system. μία άλλη σημαντική τροπολογία προέβλεπε τη διακριτική δυνατότητα των κρατών μελών να αναγράφουν στην άδεια οδήγησης ιατρικές πληροφορίες ζωτικής σημασίας για την υγεία του κατόχου ή εάν αυτός είναι δότης οργάνων. τρίτο, την υποχρέωση για τα κράτη μέλη να μην εισπράττουν κανένα ετήσιο φόρο για την άδεια οδήγησης: η μοναδική επιβάρυνση θα πρέπει να είναι το πραγματικό κόστος έκδοσής της.
<P>
Μετά τη γνωμοδότηση του Ευρωπαϊκού Κοινοβουλίου, η Επιτροπή τροποποίησε την αρχική της πρόταση, υιοθετώντας τις τροπολογίες που αφορούσαν τα χρώματα και τις σημάνσεις και στην πρώτη σελίδα, καθώς και τις προαιρετικές ενδείξεις σχετικά με ιατρικά στοιχεία χρήσιμα για τη ζωή του κατόχου ή για την πρόθεσή του να διαθέσει όργανα του σώματός του. Το Συμβούλιο όμως Μεταφορών, της 7ης Δεκεμβρίου 1995, κατέληξε στην κοινή θέση, που τελειοποιήθηκε στις 26 Φεβρουαρίου 1996, με ορισμένα σημαντικά σημεία που είναι τα εξής: η εγκατάλειψη, σε ευρωπαϊκό επίπεδο, της εισαγωγής μικροεπεξεργαστών στην άδεια οδήγησης και η παραπομπή στη μελέτη μιας ομάδας εμπειρογνωμόνων του θέματος των επιπτώσεων και όλων των θεμάτων ασφαλείας και εμπιστευτικότητας που προκύπτουν από την εισαγωγή τους. καταργείται το προβλεπόμενο όριο για δέκα χρόνια -κατά τη γνώμη μου πρόκειται για μια παράλογη απόφαση- της διοικητικής ισχύος της άδειας οδήγησης τύπου «πιστωτικής κάρτας», με την έννοια ότι δεν είναι δυνατόν να εκδίδεται μία άδεια οδήγησης στα 18 χρόνια και να ισχύει μέχρι του θανάτου του κατόχου, με την ίδια φωτογραφία. Εισήχθησαν άλλες ειδικές προαιρετικές στήλες για τον ενδεχόμενο αριθμό ταυτότητας του κατόχου, διαφορετικό από τον αριθμό της άδειας οδήγησης, καθώς και για νέα στοιχεία που θα εισαχθούν από το κράτος μέλος υποδοχής σε μία άδεια που έχει εκδοθεί από ένα άλλο κράτος μέλος.
<P>
Τέλος, προστίθεται μία νέα στήλη, με τον αριθ. 4 στη σελίδα 2, που περιλαμβάνει ένα χώρο για την αναγραφή στοιχείων -από το κρατος μέλος που εκδίδει την άδεια- που αφορούν τη διαχείρισή της, όπως, παραδείγματος χάρη, η ημερομηνία κατά την οποία ο κάτοχος πέρασε επτυχώς τις εξετάσεις, ή την οδική ασφάλεια. Στη νέα αυτή στήλη θα μπορούσαν επίσης να προστεθούν κατόπιν αιτήσεως του κατόχου στοιχεία που δεν αφορούν την άδεια οδήγησης, όπως η αναγραφή της ομάδας αίματος, εάν ο κάτοχος είναι δότης οργάνων, η υπηκοότητα του κατόχου, κτλ.
<P>
Η έναρξη ισχύος της εν λόγω οδηγίας παραμένει η 1η Ιουλίου 1996. Το Συμβούλιο, στην ουσία, υιοθέτησε τρεις από τις οκτώ τροπολογίες της πρώτης ανάγνωσης του Ευρωπαϊκού Κοινοβουλίου. Ο εισηγητής, συνεπώς, προτείνει, εκτός από την εκ νέου υποβολή ορισμένων τροπολογιών της πρώτης ανάγνωσης, και την τροποποίηση μερικών τμημάτων που με τη σειρά του τροποποίησε το Συμβούλιο σε σχέση με την πρώτη ανάγνωση.
<P>
Πρώτο, προτείνεται, στην τροπολογία αριθ. 1, η επανένταξη μεταξύ των στόχων των πλεονεκτημάτων που προσφέρει το νέο υπόδειγμα άδειας οδήγησης τύπου πιστωτικής κάρτας, όσων δηλαδή αφορούν την ευελιξία στη χρησιμοποίησή της, όπως η μεγαλύτερη ασφάλεια και ο περιορισμός του κινδύνου πλαστογράφησης. στην τροπολογία αριθ. 2, επαναλαμβάνεται, στην ουσία, και καθίσταται υποχρεωτική η αναφορά του κράτους μέλους που εκδίδει την άδεια οδήγησης, ενώ σύμφωνα με το Συμβούλιο θα έπρεπε να είναι προαιρετική. Η τροπολογία αριθ. 3, επίσης στην ουσία, απλοποιεί τη τροπολογία του Συμβουλίου, διότι της αφαιρεί το πρώτο τμήμα. Στο σημείο αυτό θα ήθελα να παρακαλέσω τις υπηρεσίες της συνόδου να σημειώσουν ότι προφανώς έγινε κάποιο λάθος κατά τη μεταγραφή της τροπολογίας, η οποία θα πρέπει να διατυπωθεί ως εξής: »Την ένδειξη «άδεια οδήγησης» σε όλες τις γλώσσες της Κοινότητας, σε ροζ χρώμα, ώστε να αποτελεί το φόντο της άδειας». Με τη τροπολογία αριθ. 4 επαναλαμβάνεται η υποχρέωση για τα κράτη μέλη να μην προσθέτουν φόρους για την άδεια οδήγησης: πράγματι πληρώνουμε για να πάρουμε την άδεια οδήγησης, πληρώνουμε τα τέλη κυκλοφορίας, πληρώνουμε ένα σωρό άλλους φόρους και δεν νομίζω ότι χρειάζεται να πληρώνουμε και έναν επιπλέον ετήσιο φόρο.

<SPEAKER ID=127 LANGUAGE="DE" NAME="Schmidbauer">
Kύριε Πρόεδρε, η πρόταση για τη θέσπιση μιας ευρωπαϊκής άδειας οδήγησης, υπό μορφήν πλαστικής κάρτας, σε μέγεθος πιστωτικής κάρτας, είναι ουσιαστικά λογική και πρακτική, για όλους τους εμπλεκόμενους στο θέμα αυτό. H κάρτα αυτή θα διευκολύνει ουσιαστικά την ελεύθερη κυκλοφορία των ευρωπαίων πολιτών και θα προωθήσει την αμοιβαία αναγνώριση του εγγράφου. Mετά την έγκριση της κοινής θέσης του Συμβουλίου, δεν μπορώ παρά να έχω την εντύπωση ότι το Συμβούλιο θέλει να παρεμποδίζει συστηματικά κάθε πρόοδο προς την κατεύθυνση της ύπαρξης περισσότερων κοινών σημείων στην Eυρωπαϊκή Ένωση.
<P>
Kάθε άρθρο σχεδόν, εμπεριέχει τις λέξεις προαιρετικά ή μη υποχρεωτικά . Aυτές, όμως, οι άκακες στην ουσία λέξεις, σημαίνουν ότι εναπόκειται κάθε φορά στην προαίρεση του κράτους μέλους το αν θα κάνει κάτι. Ωστόσο, μια οδηγία θα πρέπει να βάζει το πλαίσιο για ένα νόμο της εθνικής νομοθεσίας και όχι με τις λέξεις προαιρετικά ή μη υποχρεωτικά να μετατρέπει το πλαίσιο αυτό σ' ένα διαστελλόμενο ελαστικό περίβλημα. H κοινή θέση, ειδικά, αποτελεί πρότυπο παράδειγμα της ανικανότητας του Συμβουλίου να πάρει πράγματι μια κοινή απόφαση. Mόνον όταν το θέμα είναι να μη ληφθούν υπόψη προτάσεις του Kοινοβουλίου φαίνεται να υπάρχει στο Συμβούλιο έντονη διάθεση συμφωνίας.
<P>
H προαιρετική εισαγωγή ενός μικροεπεξεργαστή στην κάρτα - τονίζω προαιρετική - που πρότεινε η Eπιτροπή, απορρίφθηκε επίσης και μετατράπηκε σε κενή θέση πάνω στην κάρτα. Bάση όμως της πρότασης για τη θέσπιση άδειας οδήγησης τύπου πιστωτικής κάρτας, ήταν η ενδεχόμενη και ελεγχόμενη αξιοποίηση των μελλοντικών τεχνολογιών πληροφόρησης. Tώρα το Συμβούλιο, με την απόφασή του, τα αντάλλαξε αυτά με αυξημένη διοικητική δαπάνη και έξοδα, διότι όταν θα εκπληρωθούν οι προϋποθέσεις για την εισαγωγή του μικροεπεξεργαστή, θα πρέπει οι καινούργιες άδειες οδήγησης, τύπου πιστωτικής κάρτας, να αλλαχθούν πάλι. Παραδόξως το Συμβούλιο, και πρώτος απ' όλους ο γερμανός Yπουργός Mεταφορών, απέρριψε τη διάρκεια ισχύος της κάρτας για δέκα χρόνια, με το αιτιολογικό της εξοικονόμησης διοικητικής δαπάνης και κόστους, και την άφησε στην προαίρεση των κρατών μελών. Aναρωτιέμαι πώς θα λειτουργήσει έτσι η ευρωπαϊκή αμοιβαία αναγνώριση.
<P>
Aν, για παράδειγμα, ένας γερμανός με άδεια οδήγησης απεριόριστης ισχύος μετακομίσει σε μια χώρα της EE όπου υπάρχουν προθεσμίες, κανείς δεν μπορεί να με πείσει ότι θα γίνει η αναγνώριση. Yποβάλλοντας αγωγή ενώπιον του Eυρωπαϊκού Δικαστηρίου, λόγω άνισης μεταχείρισης, θα πρέπει, αργότερα, να λυθεί το πρόβλημα. Έχω την άποψη πως ο χαρακτηρισμός «ευρωπαϊκή άδεια οδήγησης» αποτελεί απάτη βιτρίνας.
<P>
H Eπιτροπή Mεταφορών ενέκρινε τέσσερις τροπολογίες για τη δεύτερη ανάγνωση. H ομάδα μου θα τις υποστηρίξει. H οδηγία, ως γνωστόν, θα τεθεί σε ισχύ την 1η Iουλίου του τρέχοντος έτους. Eμείς, το Kοινοβούλιο, δε θέλουμε άλλες καθυστερήσεις, διότι η θέσπιση του σχήματος και των διαστάσεων της πιστωτικής κάρτας, χρησιμοποιείται, ήδη από τώρα, σαν δικαιολογία από τη γερμανική κυβέρνηση για παράδειγμα, για να μην εφαρμόσει έγκαιρα την οδηγία του 1991. Θέλει, ως γνωστόν, να περιμένει μέχρις ότου έλθει η πλαστική κάρτα.

<SPEAKER ID=128 LANGUAGE="DE" NAME="Koch">
Kύριε Πρόεδρε, επιδοκιμάζω την πρόταση της Eπιτροπής να δώσει, την 1.7.1996, την ευκαιρία στα κράτη μέλη να θεσπίσουν ένα κοινοτικό μοντέλο άδειας οδήγησης τύπου πιστωτικής κάρτας, σαν εναλλακτική λύση στο χάρτινο μοντέλο. Ένα τέτοιο έγγραφο προσφέρει, κατ' αρχήν, την προϋπόθεση της πανευρωπαϊκής κατανόησης και της αμοιβαίας αναγνώρισης των διαφόρων εθνικών αδειών οδήγησης, δηλαδή μεγαλύτερη ασφάλεια για τους καταναλωτές.
<P>
Δεύτερον, διευκολύνει τους ελέγχους που καθίστανται απαραίτητοι και συμβάλει έτσι στην οδική ασφάλεια. Tρίτον, εξασφαλίζει τη δυνατότητα μιας ευέλικτης χρήσης, με ταυτόχρονη μείωση του κινδύνου πλαστογράφησης των αδειών οδήγησης. Tέταρτον, ανταποκρίνεται στη σύγχρονη και επίκαιρη τάση πολλών ανθρώπων για αποτελεσματικότητα και απόδοση, καθώς και για πρακτικότητα και ευελιξία, στο χειρισμό πραγμάτων και στη συναλλαγή με υπηρεσίες και όργανα. Eιδικά γι' αυτό, προσδοκώ ότι πολλά κράτη μέλη, παρόλο που δεν προδιαγράφεται υποχρεωτικά, θα εκμεταλλευτούν, το γρηγορότερο δυνατόν, τη δυνατότητα θέσπισης ενός τέτοιου μοντέλου άδειας οδήγησης.
<P>
Θα ήθελα να συγχαρώ το Συμβούλιο για την απόφασή του να ψηφίσει, μαζί με το Kοινοβούλιο, κατά της πρότασης της Eπιτροπής για περιορισμό της διοικητικής διάρκειας ισχύος της άδειας σε δέκα χρόνια. H απόφαση αυτή δίνει τη δυνατότητα στα κράτη που θα την εφαρμόσουν, να αποφασίσουν μόνα τους για τη διάρκεια ισχύος των εκδιδομένων, σύμφωνα με το πρότυπο της EE βέβαια, αλλά εθνικών ακόμη, αδειών οδήγησης.
<P>
H Oμάδα του Eυρωπαϊκού Λαϊκού Kόμματος προτιμάει εδώ, όχι μόνον μια σημαντικά μεγαλύτερη, αλλά απεριόριστη, διάρκεια ισχύος. Aυτό βοηθάει στο να εξοικονομήσουμε τις οικονομικές δαπάνες και να ελαχιστοποιήσουμε τη γραφειοκρατία. H εισαγωγή μιας ειδικής θέσης, στην οποία η εκδότρια χώρα θα μπορεί να καταχωρεί μη υποχρεωτικά στοιχεία, ανταποκρίνεται στο αίτημα του Kοινοβουλίου. Ωστόσο, θα πρέπει να προσέξουμε, ώστε, ειδικά για τα στοιχεία ιατρικής φύσης, όπως λ.χ. για την ομάδα αίματος, τις αλλεργίες και άλλα παρόμοια, και την ένδειξη για το αν ο κάτοχος είναι δότης οργάνων, θα πρέπει να υπάρχει πάντα μια ιδιαίτερη γραπτή συγκατάθεση του κατόχου.
<P>
Mε την ενδεχόμενη υιοθέτηση του κώδικα με τις διαγραμμίσεις και τα εθνικά σύμβολα, τα οποία φυσικά δεν επιτρέπεται να παρακωλύουν την κατανόηση και την αμοιβαία αναγνώριση, λαμβάνονται υπόψη τα νόμιμα συμφέροντα των κρατών μελών. Eίθε και αυτό να συμβάλει στην ταχεία εφαρμογή. Προτείνω να υποστηρίξουμε τον κ. Farassino με την έκθεσή του.

<SPEAKER ID=129 LANGUAGE="FI" NAME="Jδrvilahti">
Αξιότιμε κύριε Πρόεδρε, οφείλουμε να τηρήσουμε αυστηρή στάση και να μην επιτρέπουμε στα κράτη μέλη να εισπράττουν κατ' έτος φόρο για την χρήση της άδειας οδήγησης. Επίσης επικροτώ την άποψη του κυρίου Φαρασίνο να συμπεριληφθεί στην οδηγία μία παραπομπή σχετικά με την ελαστική χρήση των αδειών οδήγησης και τον περιορισμό των δυνατοτήτων για παραποίησή τους. Θα ήταν ιδιαιτέρως ωφέλιμο να αναγράφεται επί της αδείας οδήγησης εάν ο κάτοχός της είναι πρόθυμος να δωρίσει όργανά του σε περίπτωση θανάτου του. Δεν έχω ακόμη αντιληφθεί γιατί η άδεια οδήγησης πρέπει να μετατραπεί σε μέσο ενός ειδικού συστήματος ελέγχου που βασίζεται στην συγκέντρωση βαθμών ποινής. Ο περιορισμός της διάρκειας ισχύος της αδείας σε δέκα έτη αναμένεται να επιβαρύνει με περιττή γραφειοκρατία το όλο σύστημα.
<P>
Η απαίτηση της οδηγίας να αφαιρείται από την 1η Ιουλίου η άδεια οδήγησης από τους οδηγούς εκείνους φορτηγών αυτοκινήτων οι οποίοι χρησιμοποιούν γυαλιά, έχει προκαλέσει εύλογες απορίες μεταξύ των Φινλανδών πολιτών. Έχει διαπιστωθεί ότι η χρήση γυαλιών ή φακών επαφής ισχύο ς + 4 δεν μειώνει, καθ' οιονδήποτε τρόπο, την ικανότητα των χρηστών τους προς εργασία. Μεταξύ των επαγγελματιών αυτοκινητιστών υπάρχουν αναλογικά περισσότερα άτομα που πάσχουν από υπερμετρωπία από ότι στους άλλους επαγγελματικούς κλάδους. Ερωτάται, λοιπόν, το αρμόδιο μέλος της Επιτροπής ποιά μέτρα θα ληφθούν προκειμένου να διορθωθεί το σφάλμα αυτό. Το Κοινοβούλιο οφείλει να απαιτήσει από τα αρμόδια κοινοτικά όργανα να εξετάσουν το θέμα και να τροποποιήσουν, το ταχύτερο δυνατόν, το σημείο αυτό της οδηγίας.

<SPEAKER ID=130 LANGUAGE="EN" NAME="Morris">
Κύριε Πρόεδρε, δεδομένου ότι αναμένεται όλο και μεγαλύτερη ελευθερία στη διακίνηση ατόμων στην Ευρωπαϊκή Ένωση, η ομάδα μου και εγώ καλωσορίζουμε την εναρμόνιση της χορήγησης άδειας οδηγήσεως. Η παρούσα πρόταση της Επιτροπής και οι λογικές τροπολογίες του εισηγητή, προωθούν τη διαδικασία εναρμόνισης θέτοντας την απαίτηση ενός κοινού κωδικοποιημένου συστήματος για τις συνθήκες κάτω από τις οποίες ένας οδηγός εξουσιοδοτείται να χρησιμοποιήσει κάποιο όχημα.
<P>
Εδώ και κάποιο χρονικό διάστημα υπάρχει στην Ευρωπαϊκή Ένωση η αμοιβαία αναγνώριση των αδειών οδήγησης. Αυτό όμως δεν σημαίνει ότι ο κάθε αστυνομικός στο κάθε κράτος μέλος, όταν εξετάζει αυτή την άδεια, κατανοεί πλήρως τι θέλει να πει ή τι είναι γραμμένο επάνω της. Οι νέες άδειες θα διασφαλίσουν ότι ο κάθε αστυνομικός θα μπορεί να κατανοήσει και να εκτιμήσει τις πληροφορίες που περιέχει η άδεια. Είναι βέβαιο ότι οι νέες αυτές άδειες θα συμβάλουν στην οδική ασφάλεια. Ασφαλώς θα βελτιώσουν το αίσθημα των δικαιωμάτων των πολιτών της ΕΕ για την ελεύθερη κίνησή τους και ασφαλώς θα αποβούν επ' ωφελεία των μειονεκτούντων ατόμων που είναι οδηγοί.
<P>
Η νέα άδεια περιέχει επίσης ένα ηλεκτρονικό μικροτσίπ και αυτό είναι που προκάλεσε τις περισσότερες συζητήσεις μεταξύ των Μελών. Εκτός από την κωδικοποίηση των συνθηκών σύμφωνα με τις οποίες ο οδηγός έχει το δικαίωμα να οδηγεί, το μικροτσίπ θα περιλαμβάνει χρήσιμες πληροφορίες, όπως έχει προταθεί ήδη, αναφορικά με την επιθυμία δωρεάς οργάνων καθώς επίσης και με τις ιατρικές απαιτήσεις και ανάγκες του ιδίου του οδηγού. Μπορώ να κατανοήσω και να εκτιμήσω τους φόβους ορισμένων οι οποίοι ανησυχούν ότι η κάρτα αυτή θα εξελιχθεί, από την πίσω πόρτα, σε δελτίο ταυτότητος. Προς αντιμετώπιση του κινδύνου αυτού ο εισηγητής και η Επιτροπή συμφώνησαν στη συγκρότηση ειδικής επιτροπής η οποία θα εξετάσει τις επιπτώσεις των στοιχείων του μικροτσίπ στην εμπιστευτικότητα και την ασφάλεια.
<P>
Εν τω μεταξύ, δέχομαι με ικανοποίηση την έκθεση του εισηγητή και διατηρώ την ελπίδα ότι η Επιτροπή θα την υποστηρίξει πλήρως. Αναμένω επίσης να ιδώ περισσότερους ανθρώπους, ακόμη και εκείνους από το Ηνωμένο Βασίλειο που έχουν τη συνήθεια να οδηγούν στην αντίθετη πλευρά του δρόμου, να οδηγούν σε περισσότερες χώρες της Ευρώπης.

<SPEAKER ID=131 LANGUAGE="DE" NAME="Grosch">
Kύριε Πρόεδρε, η κοινή θέση του Συμβουλίου για τροποποίηση της οδηγίας που αφορά την άδεια οδήγησης, έχει ήδη λάβει υπόψη της σημαντικές προτάσεις του Eυρωπαϊκού Kοινοβουλίου, πράγμα που μας χαροποιεί, παρόλο που θα επιδοκιμάζαμε αν μερικές ρήτρες «μπορεί», είχαν αντικατασταθεί με ρήτρες «πρέπει». Γι' αυτό και ας δούμε την πρόταση αυτή σαν ένα πρώτο, αλλά ίσως όχι και το τελευταίο, βήμα προς τη σωστή κατεύθυνση.
<P>
Oι άδειες οδήγησης, εκτός τούτου, αποτελούν μέρος της καθημερινής ζωής του πολίτη. Γι' αυτό και κατά τη γνώμη μας είναι σημαντικό να εμφανίζουν οι άδειες οδήγησης, εκτός από εναρμόνιση και βελτίωση του ελέγχου ή ακριβέστερα της ασφάλειας, αλλά και να φέρουν ενδεχομένως και πληροφορίες οι οποίες σε κρίσιμες καταστάσεις για παράδειγμα, θα είναι ζωτικής σημασίας. Eλπίζουμε, συνεπώς, να συμφωνήσουν όλα τα κράτη μέλη σε μια λογική συμβιβαστική λύση, μεταξύ της προστασίας των προσωπικών στοιχείων και των πληροφοριών που συμβάλουν στη γενική ασφάλεια, αλλά και στην ασφάλεια του ατόμου.
<P>
Πιο σημαντική όμως από τις τροπολογίες, μου φαίνεται η τέταρτη, η οποία θα ήθελε να παρεμποδίσει την είσπραξη ετήσιου τέλους για την άδεια οδήγησης. Σε περίπτωση που δεν εγκριθεί η τροπολογία αυτή, διατρέχουμε κίνδυνο να γίνει, κατά κάποιο τρόπο, κατάχρηση της ευρωπαϊκής άδειας οδήγησης για καινούργιους φόρους στα οχήματα, που θα μπορούσαν να είναι διαφορετικοί από χώρα σε χώρα. H θετική επίδραση της πρότασης για την ευρωπαϊκή άδεια οδήγησης θα εξαφανιζόταν τελείως, κατά τη γνώμη μου, πίσω από τα μειονεκτήματα αυτά. Γι' αυτό και θα θέλαμε να υποστηρίξουμε την πρόταση του κ. Farrasino, κι ελπίζουμε πως εδώ στο Σώμα θα βρεθεί μια πλειοψηφία για όλες τις τροπολογίες.

<SPEAKER ID=132 LANGUAGE="DE" NAME="Farthοfer">
Kύριε Πρόεδρε, ανεξάρτητα από τα αμφισβητούμενα ακόμη σημεία, νομίζω πως μπορούμε να είμαστε ευχαριστημένοι από τη δουλειά σ' αυτή την οδηγία, συνολικά. H Eπιτροπή, με το καινούργιο της μοντέλο, τύπου πιστωτικής κάρτας, κατέθεσε μια πρόταση προσανατολισμένη στο μέλλον. Aποτελεί επιτυχημένη συμβιβαστική λύση μεταξύ εναρμόνισης και λήψης υπόψη των ιδιαιτεροτήτων στα κράτη μέλη. Kάθε πολίτης της EE, που διαμένει πάνω από τρεις μήνες σ' ένα άλλο κράτος μέλος, ξέρει να εκτιμά τα πλεονεκτήματα αυτής της οδηγίας.
<P>
Tα κράτη μέλη μπορούν τώρα, σε δεδομένη στιγμή, να μεταβούν από το χάρτινο μοντέλο στο μοντέλο τύπου πιστωτικής κάρτας, αλλά πάντα με τη σιγουριά ότι η απαραίτητη διαλειτουργικότητα αυτής της άδειας οδήγησης, υπό μορφήν πιστωτικής κάρτας, θα εξασφαλίζεται σε όλα τα κράτη μέλη. Aπό την οπτική γωνία του Σώματός μας, όμως, μπορούμε να επισημάνουμε ότι μερικά συμπεράσματα της δουλειάς μας έχουν ληφθεί υπόψη στην κοινή θέση. Έτσι μπορούν τώρα κάτοχοι αδειών οδήγησης, εφόσον το επιθυμούν κατηγορηματικά, να αναφέρουν την ομάδα αίματος και τις αλλεργίες τους ή να δηλώνουν προαιρετικά ότι είναι δότες οργάνων σώματος. Όλοι όσοι θυμούνται την πρώτη ανάγνωση στο Σώμα μας, γνωρίζουν ότι ακόμη κι αυτό το αίτημα ενός υγιούς ανθρώπινου μυαλού δεν ήταν δεδομένο για όλους τους βουλευτές. Θα ήθελα, ωστόσο, να ελπίζω ότι, τουλάχιστον σήμερα, όλοι ενδιαφέρονται ιδιαίτερα για την άμεση πρώτη βοήθεια, αντί να καταπονούν το πολύ σοβαρό θέμα της προστασίας των προσωπικών στοιχείων μόνο για να δημιουργούν πανικό.

<SPEAKER ID=133 NAME="Van Miert">
Κύριε Πρόεδρε, ας αρχίσω συγχαίροντας τον εισηγητή κ. Farassino για την έκθεσή του. Δεν είναι φυσικά η πρώτη φορά που συζητούμε αυτό το θέμα εδώ στο Κοινοβούλιο όμως βρισκόμαστε τώρα κοντά στο επόμενο βήμα προς την ορθή κατεύθυνση.
<P>
Διαπιστώνω με ικανοποίηση ότι στην κοινή θέση του Συμβουλίου έχουν συμπεριληφθεί οι τροπολογίες του Κοινοβουλίου από την πρώτη ανάγνωση, οι οποίες τότε είχαν επίσης υιοθετηθεί και εγκριθεί από την Επιτροπή. Ως εκ τούτου, τα κράτη μέλη θα μπορούν να προσθέτουν σε μία ειδική στήλη και στοιχεία πέραν των διοικητικών ή εκείνων που σχετίζονται με την οδική ασφάλεια, υπό την προϋπόθεση ότι ο κάτοχος θα παρέχει γραπτώς τη συγκατάθεσή του.
<P>
Παρατήρησα στις παρεμβάσεις ορισμένων βουλευτών ότι αυτοί φυσικά δείχνουν μια κάποια επιφυλακτικότητα όσον αφορά αυτού του είδους πληροφορίες γι' αυτό το λόγο υπάρχει αυτή η εγγύηση ότι αυτό μπορεί να γίνει μόνο με γραπτή άδεια. Με αυτή τη ρύθμιση η άδεια οδήγησης θα μπορούσε να χρησιμοποιηθεί και ως ταυτότητα, όμως μόνο όταν, το επαναλαμβάνω, συμφωνεί και ο κάτοχός της.
<P>
Επισημαίνω επίσης ότι στην κοινή θέση δηλώνεται ρητώς ότι η προσθήκη αυτών των στοιχείων δεν πρέπει να επιφέρει καμία αλλαγή στη χρησιμοποίηση του νέου προτύπου ως άδεια οδήγησης.
<P>
Όπως γνωρίζουν οι αξιότιμοι βουλευτές, πρέπει στην άδεια να υπάρχει ειδικός χώρος εν όψει ενδεχόμενης προσθήκης στο μέλλον ενός μικροεπεξεργαστή ή ανάλογου ηλεκτρονικού μηχανισμού. Η Επιτροπή προτίθεται να δημιουργήσει μία ομάδα εργασίας η οποία θα μελετήσει αυτό το πρόβλημα και βάσει των συμπερασμάτων της θα εξετάσουμε εάν θα υποβάλλουμε ή μη μία επίσημη πρόταση. Ελπίζω ότι κατ' αυτό τον τρόπο θα παύσει να υφίσταται η ανησυχία την οποία είχαν εκδηλώσει πολλοί βουλευτές κατά την πρώτη ανάγνωση.
<P>
Ένα άλλο επίμαχο σημείο της συζήτησης ήταν η εκ μέρους της Επιτροπής προταθείσα δεκαετής περίοδος διοικητικής ισχύος. Όπως και μια μικρή πλειοψηφία του Κοινοβουλίου, λυπούμαι για το γεγονός ότι το Συμβούλιο αποφάσισε ομόφωνα να διαγράψει αυτή τη διάταξη. Όμως ευχαριστώ το Κοινοβούλιο για την υποστήριξη που παρέσχε στην Επιτροπή κατά την πρώτη ανάγνωση.
<P>
Όσον αφορά τις τροπολογίες που υποβλήθηκαν κατά την παρούσα δεύτερη ανάγνωση, οφείλω να δηλώσω στους αξιότιμους βουλευτές ότι η Επιτροπή δεν μπορεί να τις υιοθετήσει. Τρεις από τις τέσσερις τροπολογίες που υπέβαλε η Επιτροπή Μεταφορών είναι ίδιες απολύτως με τις τροπολογίες που είχαν υποβληθεί κατά την πρώτη ανάγνωση και για τις οποίες η Επιτροπή είχε τότε δηλώσει ότι δεν μπορεί να τις αποδεχθεί. Η Επιτροπή είχε εξηγήσει τότε και τους λόγους για τους οποίους το έπραττε αυτό και είμαι διατεθειμένος να τους επαναλάβω εν συντομία. Η τροπολογία αριθ. 2 με την οποία προτείνεται να αναγράφεται το πλήρες όνομα του κράτους μέλους που εκδίδει την άδεια δεν ευθυγραμμίζεται με τις υφιστάμενες διατάξεις για την χάρτινη άδεια οδήγησης στην οποία η αναγραφή του ονόματος του κράτους μέλους είναι προαιρετική. Η αναγραφή του ονόματος του κράτους μέλους είναι άλλωστε υποχρεωτική δεδομένου ότι θα πρέπει να τυπώνονται στην μία πλευρά τα αρχικά γράμματα της χώρας.
<P>
Η τροπολογία αριθ. 3 αποσκοπεί στη διαγραφή των λέξεων «υπόδειγμα των Ευρωπαϊκών Κοινοτήτων» στην άδεια οδήγησης. Ωστόσο, με αυτό τον τρόπο επιβεβαιώνεται η αμοιβαία αναγνώριση των αδειών οδήγησης. Γι' αυτό το λόγο δεν μπορούμε να δεχθούμε αυτή την τροπολογία.
<P>
Το θέμα στο οποίο αναφέρεται η τροπολογία αριθ. 4, συγκεκριμένα το κόστος έκδοσης, εμπίπτει, όπως γνωρίζουν οι αξιότιμοι βουλευτές, στην αποκλειστική αρμοδιότητα των κρατών μελών. Επ' αυτού του θέματος δυστυχώς δεν μπορεί να δοθεί καμία άλλη απάντηση προς τον αξιότιμο βουλευτή ο οποίος παρέμβη ειδικά επ' αυτού του θέματος.
<P>
Η τροπολογία αριθ. 1 είναι μεν νέα, αλλά φρονώ ότι είναι πρόωρη. Μπορώ φυσικά να συμφωνήσω πλήρως με το γεγονός ότι η εισαγωγή ενός μικροεπεξεργαστεί στην άδεια οδήγησης προσφέρει μεγαλύτερες δυνατότητες στη χρησιμοποίησή της, περισσότερη ασφάλεια και μείωση των κινδύνων παραχάραξής της. Ωστόσο, η τροπολογία αυτή δεν μπορεί να συμπεριληφθεί στο κείμενο επειδή κατ' αυτό τον τρόπο θα είναι ως να προδικάζουμε τα συμπεράσματα της ομάδας εργασίας την οποία θα δημιουργήσει η Επιτροπή με στόχο την εκπόνηση έκθεσης σχετικά με τις συνέπειες από την εισαγωγή ενός μικροεπεξεργαστή ή ενός παρομοίου ηλεκτρονικού μηχανισμού στην άδεια οδήγησης. Το θέμα αυτό θα εξεταστεί περαιτέρω, όμως στην κατάλληλη στιγμή.
<P>
Τερματίζοντας θα ήθελα να ευχαριστήσω για άλλη μια φορά τον κ. Farassino και τους συναδέλφους του στην Επιτροπή Μεταφορών. Ελπίζω ότι τώρα το θέμα θα ολοκληρωθεί γρήγορα, ακόμη και αν ορισμένοι από τους αξιότιμους βουλευτές αμφισβητούν ορισμένα σημεία.

<SPEAKER ID=134 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 11 π.μ.

<CHAPTER ID=12>
Μεταφορές μέσω πλωτών οδών
<SPEAKER ID=135 NAME="Πρόεδρος">
Η ημερήσια διάταξη προβλέπει την σύσταση για την δεύτερη ανάγνωση (Α40096/96), εξ ονόματος της Επιτροπής Μεταφορών και Τουρισμού, σχετικά με την κοινή θέση η οποία καθορίσθηκε από το Συμβούλιο για την έκδοση κανονισμού του Συμβουλίου σχετικά με τους κοινούς κανόνες που εφαρμόζονται στις μεταφορές εμπορευμάτων ή προσώπων μέσω εσωτερικών πλωτών οδών μεταξύ των κρατών μελών εν όψει της καθιέρωσης στις μεταφορές αυτές της ελεύθερης παροχής υπηρεσιών.

<SPEAKER ID=136 NAME="Le Rachinel">
Κύριε Πρόεδρε, αγαπητοί συνάδελφοι, η πρόταση κανονισμού του Συμβουλίου στηνοποία αναφέρεται η έκθεσή μου αφορά την ελεύθερη παροχή υπηρεσιών στον τομέα των μεταφορών εμπορευμάτων και προσώπων. Στόχος είναι να διασφαλισθεί από νομική άποψη η ελεύθερη πρόσβαση των μεταφορικών επιχειρήσεων των κρατών μελών της Κοινότητας στις μεταφορές μέσω πλωτών οδών.
<P>
Η Επιτροπή εκτιμά ότι η προσχώρηση της Αυστρίας καθιστά απαραίτητη την έκδοση νέου κανονισμού. Πράγματι, η Αυστρία έχει συνάψει διμερείς συμφωνίες με τη Γερμανία και τις Κάτω Χώρες. Οι συμφωνίες αυτές καθιστούν δυσχερέστερη την πρόσβαση στην αγορά διεθνών μεταφορών μέσω πλωτών οδών για τους μεταφορείς του τομέα που έχουν την έδρα τους σε άλλα κράτη μέλη. Συνεπώς, οι εν λόγω διμερείς συμφωνίες δεν συσμβιβάζονται με την αρχή της ελεύθερης παροχής υπηρεσιών. Επιπλέον, συνεπάγονται διάκριση βάσει της εθνικότητας.
<P>
Με απόφαση της 22ας Μαΐου 1985, το Δικαστήριο των Ευρωπαϊκών Κοινοτήτων είχε διευκρινίσει ότι στον τομέα των εσωτερικών πλωτών μεταφορών το Συμβούλιο όφειλε, εντός κατάλληλης προθεσμίας, να απαλλάξει την πρόσβαση στην αγορά μεταφορών μέσω πλωτών οδών από κάθε διάκριση βάσει της εθνικότητας. Η προσχώρηση της Αυστρίας στην Ευρωπαϊκή Ένωση παρέχει στο Συμβούλιο την ευκαιρία να το πράξει.
<P>
Η αρχική πρόταση της Επιτροπής εγκρίθηκε χωρίς τροπολογίες από το Κοινοβούλιο σε πρώτη ανάγνωση. Η κοινή θέση επιφέρει ελάσσονες τροποποιήσεις, κυρίως σε θέματα σύνταξης, επιμένοντας ωστόσο στο γεγονός ότι ο ιδιοκτήτης ενός πλοίου που χρησιμοποιείται σε μεταφορές μεταξύ κρατών μελών και σε διαμετακομιστικές μεταφορές μέσω αυτών πρέπει να είναι υπήκοος κράτους μέλους και να έχει την έδρα του σε ένα από αυτά τα κράτη. Προσυπογράφω απόλυτα αυτή την πρόταση.
<P>
Η εν λόγω πρόταση εγκρίθηκε ομόφωνα από την Επιτροπή Μεταφορών και Τουρισμού σε δεύτερη ανάγνωση. Έχω λοιπόν την τιμή να υποβάλω στην ψήφο σας την έκθεση αυτή, η οποία δεν παρουσιάζει ιδιαίτερες δυσκολίες.

<SPEAKER ID=137 NAME="Van Miert">
Κύριε Πρόεδρε, ευχαριστώ το Κοινοβούλιο, ιδιαίτερα δε τον εισηγητή, για την ιδιαίτερα θετική στάση του έναντι της κοινής θέσης του Συμβουλίου βάσει της πρότασης της Επιτροπής.
<P>
Όπως διευκρίνισε η Επιτροπή στην ανακοίνωσή της της 7ης Μαρτίου του τρέχοντος έτους προς το Κοινοβούλιο, δέχθηκε τις λίγες τροποποιήσεις που επέφερε το Συμβούλιο στην πρότασή της, διότι οι τροποποιήσεις αυτές ουδόλως αλλάζουν στην πραγματικότητα τον επιδιωκόμενο στόχο. Ο στόχος αυτός, όπως μόλις ανέφερε ο εισηγητής, είναι να διασφαλισθεί η ελεύθερη παροχή υπηρεσιών στις μεταφορές μεταξύ των κρατών μελών. Η ελεύθερη παροχή υπηρεσιών θα επιτρέψει στις επιχειρήσεις ποτάμιων μεταφορών της Κοινότητας να έχουν ελεύθερη πρόσβαση στις ενδοκοινοτικές μεταφορές χωρίς διακρίσεις λόγω της εθνικότητας ή του τόπου εγκατάστασής τους.
<P>
Πιστεύω ότι πρόκειται για ένα σημαντικό βήμα προς μία ποτάμια αγορά ολοκληρωμένη σε κοινοτικό επίπεδο. Ευχαριστώ επίσης τον εισηγητή και το Κοινοβούλιο για την αμέριστη στήριξή τους.

<SPEAKER ID=138 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 11 π.μ.

<CHAPTER ID=13>
Πράσινη Βίβλος για την καινοτομία
<SPEAKER ID=139 NAME="Πρόεδρος">
Η ημερήσια διάταξη προβλέπει την έκθεση του κ. Αργυρού (Α4-0165/96), εξ ονόματος της Επιτροπής 'Ερευνας, Τεχνολογικής Ανάπτυξης και Ενέργειας, σχετικά με την Πράσινη Βίβλο για την καινοτομία.

<SPEAKER ID=140 NAME="Αργυρός">
Κύριε Πρόεδρε, κυρίες και κύριοι συνάδελφοι, κυρία Επίτροπε, η σημερινή συζήτηση για την Πράσινη Βίβλο για την καινοτομία είναι επίκαιρη και ελπίζω να βοηθήσει την Επιτροπή, τα κράτη μέλη, αλλά και την ευρωπαϊκή βιομηχανία στην οριοθέτηση των προτεραιοτήτων τους.
<P>
'Εχουμε κατ'επανάληψη μιλήσει σε αυτή την αίθουσα για ανταγωνιστικότητα, ανάπτυξη και απασχόληση, αλλά σπάνια έχουμε αντιμετωπίσει το πόσο η καινοτομία είναι σημαντική για την επίτευξη των τριών αυτών στόχων. Σ'αυτό το πλαίσιο, η πρόκληση για μία πολιτική για την καινοτομία είναι, πρώτον, να υπογραμμίσει την σημασία της καινοτομίας για την ευημερία, δεύτερον, να υποβοηθήσει την εισαγωγή προϊόντων και διαδικασιών στην αγορά, διευκολύνοντας την βιωσιμότητά τους στα αρχικά στάδια μιας καινοτόμου επένδυσης, τρίτον, να επιβραβεύσει τις καινοτόμες δραστηριότητες μέσα από δημοσιονομικά μέτρα και, τέταρτον, να εξασφαλίσει ότι το κανονιστικό και ρυθμιστικό περιβάλλον διευκολύνει την καινοτομία. Παρενθετικά θα ήθελα να τονίσω δύο απλές αλήθειες: πρώτον, ότι η έρευνα και η τεχνολογία δεν είναι συνώνυμοι με την καινοτομία και, δεύτερον, ότι επιτυχής καινοτομία σημαίνει πάνω από όλα επιτυχία στην αγορά.
<P>
Αναφερόμενος στην πολιτική έρευνας και ανάπτυξης της 'Ενωσης, θα ήθελα να πω ότι για να είναι αυτή ουσιαστική και αποτελεσματική δεν θα πρέπει να προσπαθεί να προσδιορίσει τις τεχνολογικές προτεραιότητες της βιομηχανίας, η οποία λειτουργεί σε παγκόσμιες αγορές που αλλάζουν με ταχύτατους ρυθμούς. Και ούτε θα πρέπει να είναι μία μορφή κρυφής κρατικής επιδότησης για κλάδους που δεν μπορούν να ανταγωνισθούν αποτελεσματικά σε αυτές τις αγορές.
<P>
Και, τέλος, δεν θα πρέπει να βασισθούμε στην λανθασμένη υπόθεση ότι η καινοτομία είναι αποτέλεσμα μιας γραμμικής διαδικασίας της έρευνας και τεχνολογίας όπου, εάν ξοδέψουμε περισσότερα χρήματα στην βασική έρευνα, εξ ορισμού θα παραγάγουμε περισσότερα τεχνολογικά προϊόντα, που με την σειρά τους θα οδηγήσουν σε μεγαλύτερη καινοτομία. Η διαδικασία της καινοτομίας είναι πιο περίπλοκη και πρέπει να αναρωτηθούμε στην Ευρωπαϊκή 'Ενωση εάν οι υπάρχουσες πολιτικές και δομές για έρευνα και ανάπτυξη αντανακλούν μία σύγχρονη αντίληψη στο θέμα αυτό. 'Αποψη της Επιτροπής 'Ερευνας και Τεχνολογίας είναι ότι η πολιτική αυτή θα πρέπει να δώσει μεγαλύτερη έμφαση στην διάχυση της τεχνικής και επιστημονικής γνώσης, προσπαθώντας να κάνει τις τεχνολογίες περισσότερο προσιτές, ουσιαστικές και εκμεταλλεύσιμες σε όλη την Ευρωπαϊκή 'Ενωση. Με αυτή την έννοια, μία στρατηγική για την διάχυση των αποτελεσμάτων θα πρέπει να υποστηρίζει ερευνητικά προγράμματα που είναι διακλαδικά, προσανατολίζονται προς τις εφαρμογές και στηρίζονται σε αποτελεσματική δικτύωση. Θα πρέπει να αναπτύξει περιφερειακά δίκτυα μη βιομηχανικών και βιομηχανικών ιδρυμάτων και να διαμορφώσει ορατούς στόχους που θα βοηθήσουν την κοινωνία να κατανοήσει και να συμμετάσχει στην διαδικασία έρευνας και τεχνολογίας.
<P>
Μέσα σε αυτό το πλαίσιο τρεις άξονες δράσης, από τις προτάσεις της Επιτροπής, αξίζουν μνείας:
<P>
Πρώτον, η ενίσχυση της καινοτομίας στις μικρομεσαίες επιχειρήσεις, όπου η ερευνητική πολιτική πρέπει να λάβει υπ'όψη της τις ανάγκες, αλλά και τις ικανότητες των μικρομεσαίων επιχειρήσεων για διαχείριση τεχνολογικών προγραμμάτων, με τη δημιουργία δικτύων που θα βοηθήσουν τις επιχειρήσεις αυτές και που ενισχύουν τις διασυνδέσεις μεταξύ του προγράμματος «Καινοτομία» και των εθνικών προγραμμάτων.
<P>
Δεύτερος άξονας δράσης, η ενίσχυση της κινητικότητας των ερευνητών σαν ένα σημαντικό μέσο διάχυσης της καινοτομίας, με τη δημιουργία διασυνδέσεων μεταξύ του προγράμματος «Καινοτομία» και της δράσης 4 του Τετάρτου Προγράμματος-πλαισίου. Αυτός ο άξονας δράσης θα πρέπει να συμπεριλάβει περισσότερα βιομηχανικά εργαστήρια στην τέταρτη δράση του.
<P>
Τρίτος άξονας, που χρήζει ιδιαίτερης μνείας, είναι η βελτίωση της χρηματοδότησης καινοτομικών δράσεων, που δεν είναι βέβαια με αυστηρούς όρους θέμα κυβερνήσεων ή ερευνητικής πολιτικής, αλλά περισσότερο των επενδυτών και των ίδιων των εταιρειών που εστιάζονται περισσότερο στην συντηρητική ροπή των θεσμικών επενδυτών, στην δομή του φορολογικού συστήματος και στην ελλιπή γνώση τους γύρω από τεχνολογικά θέματα. Παρ'όλα αυτά, η χρηματοδοτική υποδομή της Ευρωπαϊκής 'Ενωσης σε σχέση με την ενίσχυση καινοτομικών δραστηριοτήτων είναι σε κατάσταση υπανάπτυξης, τόσο ώστε να αποτελεί ένα σημαντικό αντικείμενο πολιτικής κατεύθυνσης.
<P>
Μία από τις μεγαλύτερες αδυναμίες της Ευρώπης, πράγματι, έγκειται στην μεταφορά των αποτελεσμάτων της τεχνολογικής έρευνας και τεχνογνωσίας σε εμπορικές επιτυχίες, κυρίως λόγω της αναποτελεσματικότητας του συστήματος χρηματοδότησης. Το πρόγραμμα «Καινοτομία» υποβοηθεί μεν, με την δημιουργία μιας πιο αποτελεσματικής δομής, αλλά η ανάγκη για πιο συγκροτημένη και συστηματική δράση από την πλευρά της Επιτροπής είναι εμφανής, με στόχο την βελτίωση του χρηματοδοτικού τομέα. Θα ήταν ίσως χρήσιμο η Επιτροπή να σκεφθεί εναλλακτικές λύσεις για να βελτιώσει την χρηματοδοτική κατάσταση, μεταξύ των οποίων την διασύνδεση των προγραμμάτων έρευνας και ανάπτυξης με πρωτοβουλίες χρηματοδότησης, την ευαισθητοποίηση των ευρωπαϊκών δημόσιων υπηρεσιών προς την κατεύθυνση της καινοτομίας μέσα από τις δημόσιες συμβάσεις, την ενίσχυση δραστηριοτήτων που θα μετατρέψουν την πανεπιστημιακή έρευνα σε εμπορικά πρότυπα και τους ερευνητές σε επιχειρηματίες. Χωρίς την δράση αυτή, νομίζω ότι η 'Ενωση θα αποτύχει στις δραστηριότητές της.
<P>
Κλείνοντας, κύριε Πρόεδρε, θα ήθελα να τονίσω ότι η καινοτομία δεν εξαρτάται τόσο από την χρηματοδότηση των ερευνητικών προγραμμάτων συνεργασίας στους αποκαλούμενους «στρατηγικούς τομείς», αλλά από μία δυναμική, ενιαία αγορά σε ένα ξεκάθαρο ρυθμιστικό και κανονιστικό πλαίσιο. Και πιστεύω ότι η ερευνητική και τεχνολογική πολιτική της 'Ενωσης, για να είναι αποτελεσματική, θα πρέπει να προωθήσει την συνεργασία και τον συντονισμό, μέσα από μία ολοκληρωμένη στρατηγική διάχυση των ερευνητικών και τεχνολογικών αποτελεσμάτων.

<SPEAKER ID=141 NAME="Watson">
Θα ήθελα να αρχίσω συγχαίροντας τον κ. Αργυρό για την εξαίρετη έκθεσή του και για την προσπάθεια την οποία κατέβαλε γι' αυτήν. Αποτελεί τιμή για το Σώμα. Πριν από εκατομμύρια χρόνια οι δεινόσαυροι εξαφανίστηκαν επειδή δεν μπόρεσαν να προσαρμοστούν αρκετά γρήγορα σε ένα μεταβαλλόμενο κόσμο. Η ευρωπαϊκή βιομηχανία θα αντιμετωπίσει σήμερα την ίδια μοίρα εάν δεν κάνουμε την αλλαγή σύμμαχό μας.
<P>
Η καινοτομία αποτελεί τη ζωογόνο δύναμη της νέας παγκόσμιας οικονομίας καθώς και τη μόνη ελπίδα επιβίωσής μας σε ένα εχθρικό οικονομικό περιβάλλον. Όμως, η εικόνα που έχει παρουσιάσει η Ευρωπαϊκή Επιτροπή δεν είναι καθόλου ευχάριστη. Είναι σαφές ότι η Ευρωπαϊκή Ένωση υστερεί των κύριων ανταγωνιστών της σε όλους σχεδόν τους τομείς: στην έρευνα και την ανάπτυξη, στη διάχυση της ενημέρωσης, στη στάση της απέναντι στην κατάρτιση, στο επιχειρηματικό περιβάλλον και ούτω καθ' εξής.
<P>
Η εικόνα είναι περισσότερο απογοητευτική από τη στάση που κρατούν τα κράτη μέλη, όπως το δικό μου, τα οποία θυσιάζουν την καινοτομία στον βωμό της επίτευξης βραχυπροθέσμων στόχων. Η έλλειψη μακροχρόνιου σχεδιασμού και η θρησκευτική προσήλωση στην καταβολή των μερισμάτων στους μετόχους, έχουν ως αποτέλεσμα την εγκατάλειψη της καινοτομίας σε ένα από τα πιο χαμηλά επίπεδα προτεραιοτήτων. Ο ρόλος της Ευρώπης για τη θεραπεία της ασθένειας αυτής είναι οπωσδήποτε περιορισμένος και αυτός είναι ο λόγος για τον οποίο θα πρέπει να διασφαλίσουμε πως το ό, τι κάνουμε θα το κάνουμε σωστά. Πάνω απ' όλα θα πρέπει να γεφυρώσουμε το χάσμα μεταξύ επιχειρήσεων και επιστήμης, όχι μόνο αναφορικά με τη διάχυση της ενημέρωσης αλλά και αναφορικά με την οικοδόμιση μιας σχέσης εργασίας μεταξύ των νεωτεριστών και της βιομηχανίας. Οι δύο αυτοί παράγοντες δεν είναι αντίθετοι μεταξύ τους. Πρέπει να αποτελούν τις δύο όψεις ενός και του αυτού νομίσματος.
<P>
Η προσπάθεια επίτευξης των ανωτέρω αρχίζει στο πιο βασικό επίπεδο. Θα πρέπει να δημιουργήσουμε ένα περιβάλλον το οποίο να ευνοεί την επιστήμη και την καινοτομία σε κάθε πλευρά της κοινωνίας: επιτυγχάνοντας τα καλύτερα οφέλη από την επιστημονική εκπαίδευση για τα παιδιά μας, δημιουργώντας καλύτερους δεσμούς μεταξύ των σχολείων και της εργασίας, καθορίζοντας το 1996 ως Έτος της Διά Βίου Εκπαίδευσης, δημιουργώντας καλύτερες ερευνητικές εγκαταστάσεις για τους επιστήμονες, χρηματοδοτικά κίνητρα για έρευνα και καινοτομία καθώς και επιστημονική ενημέρωση την οποία να κατανοεί ο απλός πολίτης. Αυτά είναι τα θεμέλια στα οποία θα πρέπει να στηρίζεται η κοινωνία και η βιομηχανία της καινοτομίας.
<P>
Οι προτάσεις της Επιτροπής και η παρούσα έκθεση θα πρέπει να δώσουν ώθηση σ' αυτή τη διαδικασία. Ειδικότερα, μέσω του σχηματισμού των τομεακών ομάδων εργασίας, δημιουργούν τη βάση για να φέρουν μαζί την επιστήμη και τη βιομηχανία σε μια ομάδα η οποία έχει στόχο την επίτευξη αποτελεσμάτων. Σημειώνουν επίσης την απομάκρυνση από την παλαιά προσέγγιση των επιδοτήσεων. Το καθήκον μας θα πρέπει να είναι η διασφάλιση ότι τα κράτη μέλη θα δείξουν την ίδια αποφασιστικότητα για να εκτελέσουν το δικό τους μέρος των υποχρεώσεων. Η δράση σε ευρωπαϊκό επίπεδο δεν μπορεί να αποτελέσει δικαιολογία για χαλάρωση σε εθνικό επίπεδο.

<SPEAKER ID=142 NAME="Andersson">
Κύριε Πρόεδρε, θέλω να αρχίσω συγχαίροντας τον εισηγητή κ. Αργυρό για μία εξαιρετική έκθεση, και να τον ευχαριστήσω διότι έλαβε σε πολύ μεγάλο βαθμό υπόψη του τις απόψεις που είχαμε στην Επιτροπή Κοινωνικών Υποθέσεων. Θα παραμείνω στα κοινωνικά θέματα.
<P>
Υπάρχει μία αμφίδρομη σχέση μεταξύ της κοινωνίας και των καινοτομιών. Από την μία πλευρά η οργάνωση της κοινωνίας παίζει έναν μεγάλο ρόλο για το αν υπάρξουν καν οι καινοτομίες. Από την άλλη πλευρά αυτές καθαυτές οι καινοτομίες μπορούν να αλλάξουν την κοινωνία. Έτσι ήταν έως τώρα. Οι καινοτομίες έχουν παίξει μεγάλο ρόλο όσον αφορά την αντιμετώπιση των ασθενειών, τις συνθήκες για τους ανάπηρους, όσον αφορά την βελτίωση του περιβάλλοντος, την βελτίωση των συνθηκών εργασίας για τους ανθρώπους που βρίσκονται στην παραγωγή και την δημιουργία θέσεων εργασίας στις αραιοκατοικημένες περιοχές. Μπορούν να παίξουν ένα μεγάλο ρόλο και στην συνέχεια.
<P>
Μία ερώτηση που συχνά μου θέτουν είναι: »Φέρνουν οι καινοτομίες νέες θέσεις εργασίας; » Συνηθίζω να απαντώ: »Εξαρτάται από το αν το βλέπει κανείς βραχυπρόθεσμα ή μακροπρόθεσμα, σε μικρές ή μεγάλες διαστάσεις». Σε μικρές διαστάσεις και βραχυπρόθεσμα μπορεί φυσικά οι καινοτομίες να οδηγήσουν, σε έναν περιορισμένο τομέα, στη μείωση των θέσεων εργασίας. Αλλά η ιστορία δείχνει ότι οι κοινωνίες που ήταν ανοιχτές στις καινοτομίες πάντοτε ήταν οι ανταγωνιστικές κοινωνίες και οι κοινωνίες που μπόρεσαν να επιβιώσουν και να δημιουργήσουν νέες θέσεις εργασίας. Γι' αυτό είμαι πεπεισμένος ότι μιά κοινωνία που ευνοεί τις καινοτομίες δημιουργεί επίσης θέσεις εργασίας.
<P>
Η εκπαίδευση είναι σημαντική, επίσης αμφίδρομη, διότι μιά κοινωνία με ένα υψηλό επίπεδο εκπαίδευσης, δημιουργεί επίσης περισσότερες καινοτομίες, ενώ οι καινοτομίες καθαυτές απαιτούν ένα υψηλό επίπεδο εκπαίδευσης - π.χ. η κοινωνία της πληροφορικής και των παρελκομένων δημιουργούν ένα υψηλό επίπεδο εκπαίδευσης.
<P>
Τέλος, κάτι για τις επιχειρήσεις και τους μισθωτούς: μερικές φορές λέγεται ότι οι μισθωτοί και το δικαίωμα συναπόφασης των μισθωτών είναι ένα βάρος για την επιχείρηση. Όταν πρόκειται για καινοτομίες επ' ουδενί είναι έτσι. Στις επιχειρήσεις όπου οι μισθωτοί έχουν μεγάλη επιρροή και αυξημένο δικαίωμα συναπόφασης είναι πολύ πιό εύκολο να υπάρξει ένα κλίμα υλοποίησης καινοτομιών. Γι' αυτό το δικαίωμα συναπόφασης και επιρροής για τους μισθωτούς είναι πάρα πολύ σημαντικά σε μιά κοινωνία που θέλει να δημιουργήσει καινοτομίες.

<SPEAKER ID=143 LANGUAGE="EN" NAME="Adam">
Κύριε Πρόεδρε, θα πρέπει να αντικρύσουμε κατάματα το γεγονός ότι η ανταγωνιστική θέση της Ευρωπαϊκής Ένωσης απέναντι στην Ιαπωνία και τις Ηνωμένες Πολιτείες υποχωρεί αντί να προχωρεί. Θα πρέπει επίσης να αντικρύσουμε κατάματα το γεγονός ότι υπάρχουν σαφείς ενδείξεις πως το πρόβλημα δεν έγκειται στην έρευνα αλλά στην αποτυχία εφαρμογής της έρευνας σε προϊόντα και διαδικασίες.
<P>
Τα ανωτέρω δεν αποτελούν κάποια νέα εκτίμηση για μας στην Επιτροπή Έρευνας, Τεχνολογικής Ανάπτυξης και Ενέργειας. Είμαστε από καιρό ενήμεροι σχετικά μ' αυτό και, στην πραγματικότητα, μπορούμε να ισχυριστούμε ότι η ολοένα και μεγαλύτερη σημασία που αποδίδεται τα τελευταία χρόνια στον τομέα της καινοτομίας μέσα σ' αυτό το πρόγραμμα πλαίσιο, οφείλεται στην επιμονή του Κοινοβουλίου. Καθώς γνωρίζουμε, η καινοτομία αποτελεί πλέον ένα πλήρες και ολοκληρωμένο πρόγραμμα μέσα στο τέταρτο πρόγραμμα πλαίσιο.
<P>
Η Πράσινη Βίβλος της Επιτροπής αποτελεί ένα καλοδεχούμενο έγγραφο. Αναγνωρίζει την αναγκαιότητα κάποιας νέας νοοτροπίας για την ενθάρρυνση των διαδικασιών της καινοτομίας. Τώρα αναμένονται οι προτάσεις για δράσεις σε κοινοτικό επίπεδο που θα προέλθουν από τις διαδικασίες διαβουλεύσεων που έχει εισάγει η Πράσινη Βίβλος.
<P>
Θα ήθελα να συγχαρώ τον εισηγητή, κ. Αργυρό, για την ποιότητα της εκθέσεώς του καθώς και για τις έντονες προσπάθειες τις οποίες κατέβαλε για να λάβει πλήρως υπόψη του τις γνώμες των άλλων επιτροπών, όπως ανεγνώρισε ο κ. Andersson. Ο εισηγητής προχώρησε περαιτέρω και μπήκε στον κόπο να ενισχύσει την πρόταση ψηφίσματος και να την κάνει πολύ πιο συνεκτική, γεγονός το οποίο ομόφωνα αναγνωρίστηκε από την επιτροπή μας. Εξ αιτίας του γεγονότος αυτού η Σοσιαλιστική Ομάδα συμφωνεί πλήρως με την πρόταση ψηφίσματος και θα καταψηφίσει την οποιαδήποτε τροπολογία.
<P>
Η συμβολή που θα κάνει η έρευνα και ανάπτυξη στην οικονομική πρόοδο και απασχόληση της Κοινότητας, σε πολύ μικρό βαθμό θα εξαρτηθεί από τη μελλοντική έρευνα και ανάπτυξη. Θα εξαρτηθεί περισσότερο από την αξιοποίηση της εργασίας που έχει ήδη γίνει. Κατά τη διάρκεια των ετών, η έρευνα στην Κοινότητα έχει δημιουργήσει ένα μεγάλο απόθεμα ιδεών. Το καθήκον μας τώρα είναι να διασφαλίσουμε ότι οι γνώσεις αυτές θα φθάσουν σε κάθε επιχείρηση παραγωγής και υπηρεσιών. Τόσο οι παραγωγικές διαδικασίες όσο και οι δραστηριότητες παροχής υπηρεσιών θα πρέπει να διαχωριστούν στα συστατικά τους στοιχεία και να αναλυθούν ούτως ώστε να επινοηθούν μέθοδοι βελτίωσης. Αυτή είναι η νοοτροπία που θα πρέπει να ενθαρρύνουμε. Αυτό αποτελεί μια τεράστια πρόκληση για την κοινωνία της πληροφόρησης.
<P>
Οι δράσεις σε κοινοτικό επίπεδο θα αποδειχθούν άχρηστες εάν δεν δημιουργηθεί ένας ισχυρός σύνδεσμος με τα περιφερειακά και τα τοπικά κέντρα τεχνολογίας και καινοτομίας. Τα κράτη μέλη έχουν ουσιαστική υπευθυνότητα να προωθήσουν τα κέντρα αυτά και, όπου πρέπει, θα πρέπει να χρησιμοποιηθούν προς υποστήριξή τους τα κοινοτικά διαρθρωτικά ταμεία και ταμεία συνοχής. Η νοοτροπία της μεγάλης ιδέας δεν πρόκειται να λύσει τα προβλήματά μας, όπως πιθανώς μπορούν να κάνουν πολλές και μικρές εφαρμογές.
<P>
Υποστηρίζοντας την παρούσα έκθεση, η Σοσιαλιστική Ομάδα ζητεί από την Επιτροπή να ενσωματώσει τις ιδέες που διατυπώνονται με την πρόταση ψηφίσματος και την εισηγητική έκθεση στο σχέδιο δράσεως το οποίο αναμένουμε με ανυπομονησία.

<SPEAKER ID=144 LANGUAGE="DE" NAME="Quisthoudt-Rowohl">
Kύριε Πρόεδρε, κυρίες και κύριοι, τη δουλειά αυτή, την Πράσινη Bίβλο για την καινοτομία, για την οποία ευχαριστώ θερμά την Eπιτροπή, τη θεωρώ και σαν σημαντική συμβολή στην πιεστική και διεξοδική συζήτηση για τη διατήρηση και την εξασφάλιση θέσεων εργασίας. Tο πρόβλημα αυτό είναι, προς το παρόν, το βασικό μέλημα στην Eυρωπαϊκή Ένωση. Ωστόσο, οι θέσεις εργασίας θα είναι σίγουρες, μόνον αν εξασφαλίσουμε μια σταθερή κορυφαία θέση στις τεχνολογίες του αύριο. Eδώ, κατά την άποψή μου, τρία σημεία αυτής της Πράσινης Bίβλου είναι ιδιαίτερα σημαντικά. Πρώτον: H αξιοποίηση και η διάδοση των αποτελεσμάτων. Mια διαδικασία που, μερικές φορές, την περιγράφουμε κατ' αποκοπήν με τον όρο «μεταφορά τεχνολογίας», εξακολουθεί να παρουσιάζει ελλείψεις σε πολλούς τομείς, ακόμη κι εκεί όπου - για παράδειγμα στη βιοτεχνολογία - τα όρια μεταξύ της βασικής έρευνας και της ανάπτυξης προϊόντων είναι συχνά πολύ θολά και ρευστά. Γι' αυτό και ζητάμε αυξημένη συνεργασία του προγράμματος INNOVATION, με τα ειδικά ερευνητικά προγράμματα και τις οριζόντιες πολιτικές της Eπιτροπής για τη διάδοση των αποτελεσμάτων, καθώς επίσης και για τη διάδοση μιας μεθοδολογίας υπό τη συνεργασία όλων των αρμόδιων, για την αξιοποίηση και τη διάδοση των αποτελεσμάτων της έρευνας υπηρεσιών, τόσο σε οριζόντια όσο και σε κάθετα μέτρα, ώστε να επιδείξουν μοντέλα για την ταχύτερη υλοποίηση των αποτελεσμάτων σε προϊόντα, ικανών να κυκλοφορήσουν στην αγορά.
<P>
Eκτός τούτου, σαφώς και είναι αναγκαίο να παρουσιάσουμε εποπτικά και κατανοητά για το ευρύ κοινό τα αποτελέσματα της έρευνας, και να προωθήσουμε έναν τεχνολογικό πολιτισμό. Γνωρίζω εδώ, πολύ καλά, πως αυτά τα δύο αιτήματα δεν μπορούν βεβαίως να διευθυνθούν κεντρικά, αλλά θα πρέπει, όπως λέμε, να έλθουν από κάτω, και μάλιστα αρχής γενομένης από τη σχολική εκπαίδευση.
<P>
Δεύτερον: Στην Eυρωπαϊκή Ένωση έχουμε 15 πολιτικές για την έρευνα, που, κατά μεγάλο μέρος, εξελίσσονται παράλληλα. Για να βελτιώσουμε την ικανότητα για καινοτομίες, απαιτείται καλύτερη συνεργασία, σε επίπεδο εθνικό και σε επίπεδο Ένωσης. Σημαντικό εδώ είναι να διατηρηθεί η δυναμική ισορροπία μεταξύ δύο παραγόντων, και συγκεκριμένα ο συντονισμός των δραστηριοτήτων και των ενισχύσεων από τη μια μεριά, αλλά και ο αναγκαίος ανταγωνισμός για καλύτερες λύσεις από την άλλη. Aυτός ο αναγκαίος ανταγωνισμός σημαίνει όχι μόνον διπλή δουλειά και έξοδα, αλλά κι αποδεσμεύει δημιουργικότητα και ιδέες για το μέλλον, κι αυτές τις χρειαζόμαστε.

<SPEAKER ID=145 LANGUAGE="IT" NAME="Malerba">
Κύριε Πρόεδρε, κυρία επίτροπε Cresson, δεν μπορώ να λάβω το λόγο, σήμερα, αναφορικά με την τεχνολογική καινοτομία χωρίς να σχολιάσω ένα γεγονός που απησχόλησε δυστυχώς την πρώτη σελίδα πολλών σημερινών εφημερίδων: την απώλεια της Αριάνας V. Πιστεύω ότι ακριβώς στις δύσκολες στιγμές, όπως η παρούσα, ενός στρατηγικού προγράμματος έρευνας και ανάπτυξης θα πρέπει να έχουμε σαφείς τους στόχους προτεραιότητας χωρίς να μας καταβάλλουν αισθήματα ματαίωσης ή να παραδινόμαστε στη συγκινησιακή κριτική.
<P>
Για να έλθω τώρα στην Πράσινη Βίβλο της Επιτροπής για την καινοτομία, παρατηρώ ότι περιέχει πολλά αξιόλογα στοιχεία ανάλυσης και στοχασμού, ορισμένα παραδοσιακά, άλλα νεωτερικά: παραδοσιακή είναι πλέον η ανάλυση της ευρωπαϊκής παρακμής στην κλίμακα της καινοτομίας, η έλλειψη φορολογικών και οικονομικών μέσων για τη δημιουργία επιχειρήσεων, ειδικότερα σε σχέση με τα αμερικανικά πρότυπα, η ανεπαρκής ενσωμάτωση της δημόσιας έρευνας και της βιομηχανίας και των αβεβαίων πεδίων της πνευματικής ιδιοκτησίας, ο ελλιπής συντονισμός των εθνικών πολιτικών και των πολιτικών της Ένωσης, η περιορισμένη κινητικότητα των ερευνητών.
<P>
Νεωτερική και ενδελεχής είναι εντούτοις η ταύτιση, που σημειώνεται στην Πράσινη Βίβλο, της καινοτομίας στην επιχείρηση μέσω της επιτυχίας στην αγορά: μαζί με την αναγνώριση του βασικού πολιτισμικού προβλήματος, η επιτυχία της σύγχρονης επιχείρησης βασίζεται στην τεχνολογική γνώση, επιχειρησιακή γνώση και ικανότητα εκμάθησης. Και στο σημείο αυτό φαίνεται ιδιαίτερα η χρησιμότητα των αναδυόμενων δικτύων πληροφόρησης για τις μικρομεσαίες επιχειρήσεις για την αντιμετώπιση της επικείμενης πλέον πρόκλησης της κοινωνίας της πληροφόρησης.
<P>
Και η προηγούμενη Επιτροπή είχε θέσει το πρόβλημα του οικονομικού και εμπορικού δυναμικού των ερευνητικών προγραμμάτων, και από αυτή την αρχή εμπνέεται το τέταρτο πρόγραμμα πλαίσιο, αλλά η ανάλυση της παρούσας Πράσινης Βίβλου επικεντρώνεται ακόμη περισσότερο στη συμμετοχή της επιχείρησης/έρευνας εισάγοντας το πείραμα των task forces . Χάρη στο διάλογο που η επίτροπος Cresson έχει αναπτύξει με την Επιτροπή Έρευνας, καταλάβαμε επιτέλους και σε μεγάλο βαθμό συμφωνήσαμε με τη λογική στην οποία βασίζεται το πείραμα των task forces και με τα κριτήρια που υιοθετήθηκαν όσον αφορά τον εντοπισμό των προτεινομένων θεμάτων για τις ίδιες τις task forces : την αναγνωσιμότητα εκ μέρους της κοινής γνώμης, την ικανότητα οικονομικών επιπτώσεων και ανταγωνισιμότητας, τη δυνατότητα δημιουργίας μιας επάλληλης σχέσης μεταξύ των παραγόντων της βιομηχανίας και τη έρευνας, και την παγίωση συνεπώς ενός υποδείγματος task force για περαιτέρω εφαρμογές στο πέμπτο πρόγραμμα πλαίσιο.
<P>
Αναγνωρίζω τη δυναμική αυτής της προσέγγισης και είμαι βέβαιος ότι θα συνεχίσουμε τη συζήτηση και την ανταλλαγή απόψεων με την επίτροπο Cresson επ' ευκαιρία της επαναχρηματοδότησης του τετάρτου προγράμματος πλαίσιο. Για την ώρα εγκρίνουμε και ενθαρρύνουμε την προσπάθεια της Επιτροπής με την Πράσινη Βίβλο. Το αξιοπερίεργο όμως της κοινοτομίας δεν θα πρέπει να αποσπάσει την προσοχή μας από πιο παραδοσιακές και οικίες ενέργειες που είναι εντούτοις αναγκαίες: την ανάπτυξη μιας ευρωπαϊκής αγοράς των κεφαλαίων για τις μικρές επιχειρήσεις, την απλοποίηση των διοικητικών διατυπώσεων, την κινητικότητα των ερευνητών.
<P>
Τέλος, θα ήθελα να καταλήξω συγχαίροντας τον εισηγητή που συνέταξε με το κύρος του μία συνεπή έκθεση, έκθεση που σέβεται τις απόψεις του Ευρωπαϊκού Κοινοβουλίου, με ένα πλήθος προσθηκών και υποδείξεων, μέχρι του σημείου μάλιστα που εφεύρε μία διαδικασία την οποία, στην Επιτροπή Έρευνας, ονομάσαμε «διαδικασία Αργυρού».

<SPEAKER ID=146 LANGUAGE="NL" NAME="Plooij-Van Gorsel">
Πρόεδρε, συνάδελφοι, Επίτροπε, επιθυμώ να συγχαρώ τον κ. Αργυρό για την έκθεσή του και να τον ευχαριστήσω για την θετική συνεργασία που είχαμε τόσο εντός της Επιτροπής Έρευνας, Τεχνολογικής Ανάπτυξης και Ενέργειας όσον και εκτός αυτής. Τούτο είχε ως αποτέλεσμα να εκπονηθεί ένα συνεκτικό ψήφισμα. Το σημαντικότερο μήνυμα της Πράσινης Βίβλου είναι ότι η Ευρωπαϊκή Επιτροπή, ακολουθώντας το παράδειγμα ορισμένων κρατών μελών, διευρύνει την πολιτική στον τομέα της τεχνολογίας με την πολιτική για την καινοτομία. Πρόκειται για ένα ευνάγνωστο έγγραφο με ορθές αναλύσεις και κατευθύνσεις δράσης που θίγει πολλά επίμαχα θέματα. Για την Ομάδα των Φιλελεύθερων είναι κάπως ακατανόητο το κεφάλαιο που έχει ως επικεφαλίδα τις task force.
<P>
Είναι αναγκαία η συγκέντρωση των ερευνητικών προσπαθειών. Ωστόσο, αυτό δεν πρέπει να οδηγήσε σε μία καλυμμένη ενίσχυση ανά τομέα. Για τους Φιλελεύθερους κάτι τέτοιο θα ήταν ιεροσυλία. Η ανάπτυξη γενικών τεχνολογιών οι οποίες θα μπορούσαν να χρησιμοποιηθούν σε πολλούς τομείς μπορεί πράγματι να αυξήση την ανταγωνιστικότητα ολοκλήρου της Ευρωπαϊκής Ένωσης.
<P>
Δεύτερον, είναι συζητήσημη η κατανομή των αρμοδιοτήτων μεταξύ των εθνικών και των ευρωπαϊκών αρχών. Η πολιτική για την καινοτομία, στην οποία περιλαμβάνεται και η πολιτική στον τομέα της τεχνολογίας πρέπει να αναπτύσσεται και να εφαρμόζεται σε εθνικό επίπεδο εκτός και αν τα προβλήματα ή τα μεγέθη κλίμακος είναι τέτοια ώστε να είναι αναγκαία μία αντιμετώπιση σε ευρωπαϊκό επίπεδο. Η πολιτική για την καινοτομία όσον αφορά τις μικρομεσαίες επιχειρήσεις φαίνεται να αποτελεί μία κατ' εξοχήν αρμοδιότητα των εθνικών αρχών. Η ευρωπαϊκή πολιτική στον τομέα της καινοτομίας μπορεί και οφείλει να συμπεριλαμβάνει ορισμένες ρυθμίσεις για τις μεγάλες επιχειρήσεις, όμως είναι ευνόητο ότι οι εθνικές αρχές είναι εκείνες οι οποίες γνωρίζουν καλύτερα τις ανάγκες των τοπικών μικρομεσαίων επιχειρήσεων.
<P>
Τρίτον, η πρωτοβουλία για την ανανέωση της οικονομίας και των δομών της, θα πρέπει να ληφθεί, σε ένα σημαντικό βαθμό, από τις μικρομεσαίες επιχειρήσεις. Γι' αυτό το λόγο οι επιχειρήσεις αυτές θα πρέπει να μπορούν να συμμετέχουν πλήρως στη χάραξη της ευρωπαϊκής πολιτικής στον τομέα της καινοτομίας και να μην εμποδίζονται από διοικητικής φύσεως διαδικασίες οι οποίες έχουν μεγαλύτερες αρνητικές επιπτώσεις στις μικρομεσαίες επιχειρήσεις απ' ότι στις μεγάλες. Οι μικρομεσαίες επίσης επιχειρήσεις δεν αποτελούν μια ομοιογενή ομάδα επιχειρήσεων, αλλά μία ομάδα που παρουσιάζει μεγάλη ποικιλομορφία. Είναι επιθυμητό να υπάρξει μία μεμονωμένη αντιμετώπιση ανά ομάδα - στόχο. Γι' αυτό το λόγο είμαι ικανοποιημένη από το γεγονός ότι εγκρίθηκε η τροπολογία που είχα υποβάλει επ' αυτού του θέματος.
<P>
Από πολλές έρευνες που πραγματοποιήθηκαν αποδείχτηκε ότι ένα έτος έρευνας και ανάπτυξης στις μικρομεσαίες επιχειρήσεις αποδίδει δύο φορές περισσότερες καινοτομίες απ' ότι στις μεγάλες επιχειρήσεις. Όμως ο αριθμός των καινοτομιών οι οποίες εισάγονται με επιτυχία στην αγορά είναι απογοητευτικά χαμηλός. Το ποσοστό επιτυχίας σε ολόκληρη την Ευρώπη είναι μόνο 20 %. Οι σημαντικότερες αιτίες αυτού του φαινομένου είναι ο υπερβολικά μεγάλος προσανατολισμός προς τις τεχνολογικές πλευρές της καινοτομίας και η παραμέληση των πτυχών της οικονομίας της αγοράς.
<P>
Η Ομάδα μου ελπίζει ότι μία εκ βάθρων διαφορετική αντιμετώπιση του προβλήματος της καινοτομίας θα οδηγήσει σε μία νέα αποτελεσματική πολιτική που θα έχει ως στόχο να δημιουργήσει ένα ευρύ χώρο για καινοτόμες επιχειρήσεις και για νέα απασχόληση.

<SPEAKER ID=147 LANGUAGE="FI" NAME="Stenius-Kaukonen">
Αξιότιμε κύριε Πρόεδρε, η Πράσινη Βίβλος, την οποία εκπόνησε η Επιτροπή, μας παρέχει, βεβαίως, πληροφορίες σχετικά με την καινοτομία. Μας υπογραμμίζει ότι η σχέση μεταξύ καινοτομίας και κοινωνίας είναι ιδιαιτέρως σημαντική. Παρόλο αυτό, κατά το στάδιο της κατάρτισης στρατηγικής για την καινοτομία, δεν εξετάστηκαν, π.χ., οι σχέσεις της πολιτικής για την καινοτομία ούτε με την περιβαλλοντική πολιτική αλλά ούτε και με την κοινωνική πολιτική και τα προβλήματα από τα οποία μαστίζεται η αγορά εργασίας. Στην έκθεση της Επιτροπής Έρευνας, Τεχνολογικής Ανάπτυξης και Ενέργειας, ο κύριος Αργυρός έχει λάβει ιδιαιτέρως ικανοποιητικά υπόψιν του κυρίως το περιεχόμενο των γνωμοδοτήσεων της Επιτροπής Περιβάλλοντος, Δημόσιας Υγείας και Προστασίας των Καταναλωτών και της Επιτροπής Κοινωνικών Υποθέσεων και Απασχόλησης σε ό, τι αφορά το υπό συζήτησιν θέμα.
<P>
Ασφαλώς και οι συνέπειες από την εφαρμογή καινοτομιών είναι συχνά ιδιαίτερα θετικές. Οι συνέπειες, όμως, αυτές δεν είναι, κατ' ανάγκην, θετικές και για τον κοινωνικό τομέα. Με την εφαρμογή καινοτομιών δυνάμεθα να δημιουργήσουμε τόσο νέες θέσεις απασχόλησης όσο και εξ' ολοκλήρου νέους βιομηχανικούς τομείς. Δεν αποκλείεται όμως οι καινοτομίες αυτές να έχουν και εντελώς αντίθετα αποτελέσματα. Γι' αυτό και πιστεύω ότι η εξέταση των κοινωνικών επιπτώσεων από την εφαρμογή καινοτομιών πρέπει να αποτελεί μέρος της πολιτικής για την καινοτομία.
<P>
Πρέπει να βρεθούν τρόποι προκειμένου η αύξηση της αποδοτικότητας της παραγωγής με την εφαρμογή καινοτομιών να καταστεί στο εξής, ωφέλιμη και για τους εργαζόμενους. Οι καινοτομίες, δηλαδή, πρέπει να συμβάλουν τόσο στην μείωση των ωρών όσο και στην ανακατανομή της εργασίας. Πρέπει, επίσης, να υπογραμμισθεί, όπως πιστεύει και η Επιτροπή Έρευνας, ότι μόνο σε οργανώσεις όπου η πληροφόρηση και η συμμετοχή των εργαζομένων είναι ιδιαίτερως ανεπτυγμένες δύναται να χρησιμοποιηθούν αποτελεσματικά οι δυνατότητες οι οποίες παρέχονται από την εφαρμογή καινοτομιών.
<P>
Τελειώνοντας, θα ήθελα να τονίσω ότι η προτεινομένη από την Επιτροπή πολιτική για την καινοτομία στηρίζεται υπερβολικά στην τεχνολογία. Η ΕΕ οφείλει να υποστηρίξει ιδιαιτέρως την ανάπτυξη των κοινωνικών και πολιτιστικών καινομοτιών διότι οι αντίστοιχοι τομείς αναμένεται να διαδρματίζουν, ολοένα και βασικότερο ρόλο, στην εξασφάλιση της ευημερίας και στη βελτίωση της απασχόλησης.

<SPEAKER ID=148 LANGUAGE="SV" NAME="Holm">
Κύριε Πρόεδρε, θέλω να αρχίσω συγχαίροντας τον κ. Αργυρό για μία πολύ καλή έκθεση, την οποία σε γενικές γραμμές υποστηρίζω. Όμως έχω καταθέσει τρείς τροπολογίες, όπου νομίζω ότι ο κ. Αργυρός ξέχασε κάποια πράγματα. Εμείς οι Πράσινοι νομίζουμε ότι είναι σημαντικό να δημιουργήσουμε προϋποθέσεις καινοτομιών, αλλά ίσως όχι τόσο πολύ για να συναγωνιστούμε με τις ΗΠΑ και την Ιαπωνία, αλλά σαν ένα βήμα για την προσέγγιση της βιώσιμης κοινωνίας με μία φιλική προς το περιβάλλον πολιτική.
<P>
Η πρώτη τροπολογία που κατέθεσα αφορά τους περιβαλλοντικούς φόρους. Πιστεύω ότι αν η ΕΕ μπορεί να αποκτήσει μία μεταρρύθμιση περιβαλλοντικών φόρων σε επίπεδο Κοινότητας, αυτό θα αυξήσει φυσικά τον βαθμό των καινοτομιών πολύ έντονα σε τρείς σημαντικούς τομείς όπως περιβάλλον, την ενέργεια και τις μεταφορές. Αυτοί είναι τρείς τομείς όπου τα κράτη - μέλη της ΕΕ έχουν σήμερα έλλειψη μιάς πραγματικής ανανέωσης για να αντιμετωπίσουν τα περιβαλλοντικά προβλήματα, την ανάπτυξη και την ανεργία. Η ΕΕ δεν μπορεί να διακινδυνέψει να μείνει πίσω σ' αυτό το σημαντικό θέμα λόγω του φόβου ανανέωσης και αλλαγής.
<P>
Εκτός αυτού είναι απολύτως απαραίτητο να χορηγηθούν κεφάλαια επιχειρηματικού κινδύνου πρός τους καινοτόμους. Προτείνω να χρησιμοποιηθεί το μοντέλο NASDAQ για να επιτευχθεί αυτό. Η τελευταία τροπολογία μου αφορά το ότι το ευρωπαϊκό δίκτυο θα πρέπει να αποτελείται και από νέους, όπου η επιτροπή σήμερα προτείνει μόνον γυναίκες.

<SPEAKER ID=149 LANGUAGE="DE" NAME="Heinisch">
Kύριε Πρόεδρε, κυρία Eπίτροπε, αξιότιμοι κυρίες και κύριοι συνάδελφοι, η διάθεση και η ικανότητα για καινοτομίες είναι αποφασιστικής σημασίας για την εξασφάλιση του μέλλοντος της οικονομίας και της κοινωνίας, σε ολόκληρη την Kοινότητα. Eιδικά η Eυρώπη, προκειμένου να εξασφαλίσει τη διεθνή ανταγωνιστικότητά της, θα πρέπει να συνεχίσει να βρίσκεται στην κορυφή όχι μόνον των επιστημονικών επιδόσεων, αλλά και στην υλοποίηση και την ευρεία εφαρμογή των καινούργιων τεχνολογιών. Kατ' αρχήν τάσσομαι υπέρ μιας εντονότερης υποστήριξης της STOA (Mονάδα Eκτίμησης Eπιστημονικών και Tεχνολογικών Eπιλογών). Aυτό το σημείο το θεωρώ ιδιαίτερα σημαντικό, διότι η εκτίμηση των συνεπειών της τεχνικής συμβάλει στην διεύρυνση των μέσων της τεχνολογικής πρόβλεψης.
<P>
Όσο πιο περίπλοκες γίνονται οι επιστημονικές και οι τεχνικές εξελίξεις, τόσο πιο απαραίτητο είναι να εξηγήσουμε στους πολίτες τις συνέπειες της τεχνικής και να δώσουμε στους ευρωβουλευτές, με τη STOA, συνδρομή στη λήψη πολιτικών αποφάσεων. H STOA θα πρέπει να συνεργάζεται στενά με το IPDS (Iνστιτούτο Mελέτης Tεχνολογικών Προοπτικών) και θα 'πρεπε στο IPDS να δοθεί ένας κεντρικός ρόλος στην αυξημένη δικτύωση των ευρωπαϊκών εκτιμήσεων των συνεπειών της τεχνικής.
<P>
Bασικό τμήμα της καινοτομίας είναι και το θέμα της ασφάλειας και της πρόσβασης σε πληροφορίες. Στη διάσκεψη της Eυρατόμ, σχετικά με την παρακολούθηση των πυρηνικών υλικών, στο Novosibirsk, στην οποία συμμετείχα χθες, έγινε σαφής η σημασία της καινοτομίας στον τομέα της παρακολούθησης. Bασικό είναι να προσέξουμε, στον τομέα αυτό, και την ενίσχυση της κατάρτισης και της επιμόρφωσης. H καινοτομία στο ανθρώπινο δυναμικό θα πρέπει να γίνει με την επέκταση των ήδη υπαρχόντων προγραμμάτων, όπως για παράδειγμα του SOKRATES, του LEONARDO, και του TACIS.
<P>
Zητώ ακόμη από την Eπιτροπή να δημιουργήσει ένα ευρωπαϊκό δίκτυο για τις ιδρύτριες επιχειρήσεων. Bρισκόμαστε ενώπιον μιας γενικής διαρθρωτικής αλλαγής, από τη βιομηχανική κοινωνία στην κοινωνία της παροχής υπηρεσιών και της πληροφόρησης. O κλάδος παροχής υπηρεσιών είναι κτήμα των γυναικών. O αριθμός των ιδρυτριών επιχειρήσεων έχει αυξηθεί σημαντικά. Tο υψηλότερο ποσοστό των γυναικών εδώ, οφείλεται στην σαφώς καλύτερη επαγγελματική κατάρτισή τους, κι εκτός τούτου και στο ότι αυτή τη στιγμή πολλές γυναίκες, μετά το πέρας της επαγγελματικής κατάρτισης, δεν έχουν δυνατότητα να βρουν μια θέση εργασίας, ή απειλούνται από την ανεργία.
<P>
Tο σημαντικότερο μέτρο εξειδίκευσης για ιδρύτριες επιχειρήσεων είναι μια κρατική εξειδικευμένη παροχή συμβουλών. Iδιαίτερα επιθυμητό θα ήταν ένα ειδικό «μοντέλο προπόνησης», η παροχή δηλαδή συμβουλών για μεγαλύτερο χρονικό διάστημα από έναν συμβουλευτικό εταίρο σε ιδιαίτερα καινοτόμους ιδρυτές και ιδρύτριες επιχειρήσεων. Θα 'πρεπε να υπάρξουν σκέψεις για τη δημιουργία διακλαδικών, διαπεριφερειακών και πανευρωπαϊκών συντονιστικών αρχών για τις ιδρύσεις επιχειρήσεων.

<SPEAKER ID=150 NAME="Cresson">
Κύριε Πρόεδρε, κυρίες και κύριοι βουλευτές, κατ'αρχάς θα ήθελα να συγχαρώ τον κ. Αργυρό για την ποιότητα της έκθεσής του. Η έκθεση υποβάλλεται στο τέλος της περιόδου διαβούλευσης που επέτρεψε την ανάπτυξη ενός διαλόγου άνευ προηγουμένου σε ολόκληρη την Ευρωπαϊκή Ένωση.
<P>
Κατά τη διαβούλευση διανεμήθηκαν περισσότερα από 30.000 αντίτυπα της Πράσινης Βίβλου και πραγματοποιήθηκε μία σειρά 17 εθνικών διασκέψεων στις οποίες συμμετείχαν περίπου 5.000 υπεύθυνοι επιχειρήσεων και δημόσιων διοικήσεων. Σημειώνω ότι οι παρατηρήσεις και προτάσεις του Κοινοβουλίου συμπίπτουν εν γένει με όσες εκφράστηκαν κατά τη διαβούλευση και επισημαίνω επίσης ότι το Κοινοβούλιο ορθά επιμένει στην ανάγκη να ληφθεί υπόψη η κοινωνική διάσταση της καινοτομίας, ούτως ώστε να συνυπολογισθούν οι ανάγκες και προσδοκίες των συμπολιτών μας και να προωθηθεί η συμμετοχή των εργαζομένων στη διαδικασία καινοτομίας.
<P>
Θα ήθελα να σχολιάσω τις κυριότερες προτάσεις που διατυπώνονται στην πρόταση ψηφίσματος του Κοινοβουλίου και, κατ'αρχάς, τις προτάσεις σχετικά με τη διάδοση και αξιοποίηση των αποτελεσμάτων της έρευνας. Το Κοινοβούλιο εκφράζει την αμέριστη στήριξή του στο πρόγραμμα Καινοτομία και Κινητικότητα και προτείνει τη δημιουργία μίας Task Force Διάδοσης και Αξιοποίησης. Το ευχαριστώ για τη στήριξή του προς τα προγράμματα αυτά, τα οποία η Επιτροπή σχεδιάζει να προτείνει να ενισχυθούν στο πέμπτο πρόγραμμα-πλαίσιο.
<P>
Όσον αφορά τη συγκρότηση μίας Task Force για την καινοτομία, είναι σαφές ότι, είτε λάβει τη μορφή μίας Task Force είτε όχι, το πέμπτο πρόγραμμα πλαίσιο πρέπει να μεριμνήσει για την ενίσχυση του συντονισμού μεταξύ των ειδικών προγραμμάτων και με τα κράτη μέλη. Το Κοινοβούλιο επιθυμεί να μελετηθεί περισσότερο η διαδικασία της καινοτομίας με την καθιέρωση δεικτών καινοτομίας και τη μόνιμη εξέταση των καλών εθνικών πρακτικών για την προώθησή της. Η συζήτηση γύρω από την Πράσινη Βίβλο ανέδειξε την ανάγκη ουσιαστικότερης γνώσης της καινοτομίας, καθώς τα κενά που υπάρχουν σήμερα στον εν λόγω τομέα. Ειδικότερα, πρέπει να υπάρχει η δυνατότητα σύγκρισης, εντός της Ευρωπαϊκής Ένωσης, αλλά και με τον υπόλοιπο κόσμο, των επιδόσεων των επιχειρήσεων στον τομέα της καινοτομίας, των περιφερειακών και εθνικών συστημάτων καινοτομίας, καθώς και των εθνικών ή περιφερειακών πολιτικών στον εν λόγω τομέα.
<P>
Η Επιτροπή θα συντάσσει στο εξής τακτική έκθεση σχετικά με την καινοτομία στην Ευρώπη και τις πολιτικές στήριξής της, βασιζόμενη σε αδιαμφισβήτητους δείκτες.
<P>
Το Κοινοβούλιο συστήνει έναν καλύτερο προσανατολισμό της έρευνας. Θα επανέλθω αργότερα σε ορισμένες παρατηρήσεις αυτού του κεφαλαίου, ιδιαίτερα σε συνάρτηση με τις κοινωνικές πλευρές της καινοτομίας και των Task Forces.
<P>
Τέταρτη μέριμνα του Κοινοβουλίου στο κεφάλαιο αυτό: η στήριξη των διαφόρων μορφών συνεργασίας μεταξύ των φορέων της καινοτομίας. Η εν λόγω σύσταση του Κοινοβουλίου βασίζεται στην άποψη, που συμμερίζεται η Επιτροπή, ότι η καινοτομία πρέπει να είναι αμφίδρομη διαδικασία που θα τροφοδοτείται από τις σχέσεις μεταξύ των επιχειρήσεωνκαι των ερευνητικών κέντρων ή των οργανισμών στήριξης, συμπεριλαμβανομένων των χρηματοδοτικών οργανισμών, καθώς και μεταξύ των ίδιων των επιχειρήσεων. Η συνεργασία μεταξύ συμπληρωματικών επαγγελματικών κλάδων, που αποτελεί έναν από τους μηχανισμούς της καινοτομίας, πρέπει να ενισχυθεί στο πέμπτο πρόγραμμα-πλαίσιο.
<P>
Το Κοινοβούλιο επιθυμεί την ενίσχυση της συνεργασίας και του συντονισμού μεταξύ των εθνικών και κοινοτικών πολιτικών στον τομέα της έρευνας. Όπως γνωρίζετε, συμμερίζομαι απόλυτα αυτή την άποψη. Ήδη κατά την ομιλία μου με την ευκαιρία της ανάληψης των καθηκόντων μου, εξέφρασα σαφώς την πρόθεσή μου να χρησιμοποιήσω όλες τις δυνατότητες που παρέχει η συνθήκη στο θέμα αυτό. Η προσπάθεια συντονισμού ξεκίνησε κατά τρόπο συστηματικό στο πέμπτο πρόγραμμα-πλαίσιο, δεδομένου ότι κάθε επιτροπή προγράμματος πρέπει να της αφιερώνει κάθε χρόνο ένα μέρος του χρόνου εργασίας της. Το πρώτο αυτό στάδιο αφορά τη συγκέντρωση πληροφοριών σχετικά με τις υφιστάμενες πολιτικές και τα υπάρχοντα μέσα. Αυτή η αναγνώριση εδάφους θα επιτρέψει τη μετάβαση σε μία ενεργητικότερη φάση με περισσότερες προοπτικές με την ευκαιρία του πέμπτου προγράμματος-πλαισίου, με σκοπό το συντονισμό των πολιτικών έρευνας και στήριξης της καινοτομίας, ήδη από το στάδιο επεξεργασίας τους. Όσον αφορά τις Task Forces, θα επανέλθω στο θέμα, εφόσον αποτελούν αντικείμενο ιδιαίτερου σχολιασμού της έκθεσης, αλλά μπορώ από τώρα να σας διαβεβαιώσω ότι, κατά τη γνώμη μου, δεν θα εκπλήρωναν απόλυτα την αποστολή τους εάν δεν έδιναν προτεραιότητα σε έναν ευρύ διάλογο με τους κοινωνικοοικονομικούς και επιστημονικούς παράγοντες, καθώς και στο συντονισμό των εθνικών και κοινοτικών προγραμμάτων έρευνας, μέσω, για παράδειγμα, του καθορισμού κοινών στόχων.
<P>
Απαντώντας στην παρέμβαση της κ. Heinisch, μπορώ να πω ότι η Ομάδα Αξιολόγησης Επιστημονικών και Τεχνολογικών Επιλογών του Ευρωπαϊκού Κοινοβουλίου κατέχει ασφαλώς μία θέση σε αυτόν το μηχανισμό και η συνεργασία με το IPDS, δηλαδή το Ινστιτούτο της Σεβίλλης, πρέπει να ενισχυθεί.
<P>
Όσον αφορά τις οικονομικές και χρηματοδοτικές πτυχές της καινοτομίας, δηλαδή τα προβλήματα χρηματοδότησης και φορολογίας, η έκθεση συστήνει την εκπόνηση μελέτης των επιπτώσεων των φορολογικών πολιτικών επί της καινοτομίας και την ανάληψη συντονισμένων δράσεων στο εν λόγω τομέα, καθώς και στον τομέα της χρηματοδότησης. Υπενθυμίζω στο σημείο αυτό ότι η φορολογία είναι εθνικό θέμα. Συνεπώς, η Ένωση έχει λίγα μέσα στη διάθεσή της για να μεταστρέψει τις πολιτικές στον τομέα αυτόν. Η έκθεση που συστήνει το Κοινοβούλιο και η οποία προτείνεται ήδη στην Πράσινη Βίβλο είναι ένα από τα μέτρα, των οποίων τη σκοπιμότητα εξετάζει η Επιτροπή.
<P>
Ως προς τη χρηματοδότηση της καινοτομίας, αποτελεί μία από τις προτεραιότητες που ανέδειξε η διαβούλευση και η Επιτροπή προτίθεται να προχωρήσει, στον τομέα αυτόν, εντός των ορίων που επιβάλλει η επικουρικότητα. Το πρόγραμμα δράσης που θα καταρτισθεί από το φθινόπωρο θα περιλαμβάνει ένα σκέλος σχετικά με το «Σύστημα χρηματοδότησης της καινοτομίας» με τέσσερις στόχους.
<P>
Πρώτον, να ενθαρρυνθούν οι επενδύσεις σε επιχειρηματικό κεφάλαιο και σε ίδια κεφάλαια, ιδιαίτερα για τις καινοτόμους επιχειρήσεις με έντονη ανάπτυξη, οι οποίες αποτελούν σημαντική πηγή δημιουργίας νέων θέσεων εργασίας. Δεύτερον, να στηριχθεί η ανάπτυξη των διευρωπαϊκών κεφαλαιαγορών που παρέχουν σε μεγάλο βαθμό ρευστά διαθέσιμα για τις καινοτόμους επιχειρήσεις. Πρέπει να συγκεντρωθούν όλες οι προϋποθέσεις ου διευκολύνουν την επιτυχία αυτών των αγορών, όπως η ομοσπονδία των νέων αγορών ή οι ASDAQ (Association of Securities Dealers Automated Quotations). Ειδικότερα, αναφέρομαι στα νομοθετικά και φορολογικά πλαίσια, καθώς και στην εκπαίδευση για τα απαραίτητα νέα επαγγέλματα, όπως για παράδειγμα το επάγγελμα του χρηματοοικονομικού αναλυτή. Τρίτον, πρέπει να βελτιωθούν οι όροι απόκτησης μακροπρόθεσμων δανείων. Τέλος, πρέπει να βελτιωθούν οι διασυνδέσεις μεταξύ της τεχνολογικής καινοτομίας και των χρηματοοικονομικών κύκλων. Στο πλαίσιο αυτό μπορεί να τοποθετηθεί το μέτρο υπέρ των τεχνολογικών διαβαθμίσεων που προτείνει το Κοινοβούλιο. Καθώς έχει ήδη δοκιμασθεί στο Βέλγιο και τις Κάτω Χώρες, σε περίπτωση επιτυχίας θα μπορούσε να εφαρμοσθεί και σε άλλες χώρες. Στην περίπτωση αυτή, η Επιτροπή θα μπορούσε ενεδεχομένως να συμβάλει στη διάδοσή του.
<P>
Η Επιτροπή πρέπει να μεριμνήσει επίσης για την πλήρη χρησιμοποίηση των υπαρχόντων μέσων. Κατ'αυτόν τον τρόπο, οι υπηρεσίες της Επιτροπής διερευνούν, από κοινού με το Ευρωπαϊκό Ταμείο Επενδύσεων, με ποιον τρόπο θα μπορούσαν να αξιοποιηθούν τα μέσα του τελευταίου προς όφελος της καινοτομίας.
<P>
Όσον αφορά τους νομικούς και διοικητικούς περιορισμούς - γνωρίζετε ότι η απλοποίηση των διοικητικών διαδικασιών αποτελεί μία από τις σημαντικότερες μέριμνές μου - έχουν ήδη θεσπισθεί ή ενισχυθεί πολλά μέτρα κατόπιν αιτήματός μου στο τέταρτο πρόγραμμαπλαίσιο, για παράδειγμα η απλοποιημένη σύμβαση, η διαδικασία σε δύο στάδια κλπ. Συγκρότησα μία ομάδα εργασίας στην οποία συμπεριλαμβάνονται οι χρήστες, ώστε να προωθηθεί περαιτέρω το εν λόγω θέμα. Πρόκειται επίσης να πραγματοποιηθεί σεμινάριο επί του θέματος στις 25 Ιουνίου.
<P>
Όσον αφορά τα δικαιώματα πνευματικής ιδιοκτησίας, επισημαίνω ότι το Κοινοβούλιο εκφράζει το αίτημα να μειωθεί το κόστος και ο απαιτούμενος χρόνος για την απόκτησή τους, αλλά επικαλείται επίσης την ανάγκη διαφοροποίησης του χρόνου κατά τον οποίο παρέχεται προστασία ανάλογα με το είδος των προϊόντων, ώστε να διατηρηθεί ο ανταγωνισμός στα προϊόντα γενικής χρήσεως. Υπενθυμίζω ότι, ως προς τα διπλώματα ευρεσιτεχνίας, η θέση μας είναι λιγότερο ευνοϊκή από τους κυριότερους ανταγωνιστές μας, οι οποίοι έχουν το πλεονέκτημα ότι διαθέτουν ενιαίο δίκαιο διπλωμάτων ευρεσιτεχνίας. Δεν ισχύει το ίδιο για την Ευρωπαϊκή Ένωση. Η σύμβαση σχετικά με το κοινοτικό δίπλωμα ευρεσιτεχνίας δεν έχει επικυρωθεί ακόμη, παρά τη συμφωνία που επετεύχθη το 1989. Επίσης, έχει προταθεί είτε απλοποίηση της σύμβασης είτε το ριζοσπαστικό μέτρο της επανένταξης του δικαίου των διπλωμάτων ευρεσιτεχνίας στο κοινοτικό δίκαιο. Σήμερα, δεν υπάρχουν πολλές πιθανότητες να εγκριθεί αυτή η πρόταση από το Συμβούλιο, δεδομένου ότι, όπως γνωρίζετε, στο εν λόγω θέμα απαιτείται ομοφωνία. Ωστόσο, δεν μπορούμε να αφήσουμε την κατάσταση ως έχει.
<P>
Όσον αφορά την κοινωνία των πληροφοριών, όπου, στον τομέα της βιοτεχνολογίας για παράδειγμα, οι οικονομικές προκλήσεις είναι σημαντικές, ζήτησα από τις υπηρεσίες μου να εξετάσουν τη δυνατότητα θέσπισης ειδικών μέτρων που θα βοηθούν τις μικρομεσαίες επιχειρήσεις και τα πανεπιστήμια να προστατεύουν τις εφευρέσεις τους, κατά το πρότυπο των «τελών των μικρών επιχειρήσεων» (»small entities fees») που ισχύουν στις ΗΠΑ.
<P>
Ένα άλλο σημείο που επισημάνθηκε και είναι σημαντικό αφορά την ανάγκη να ενθαρρυνθούν οι μικρομεσαίες επιχειρήσεις να εισάγουν καινοτομίες. Η Επιτροπή γνωρίζει καλά τις δυνατότητες των ΜΜΕ στους τομείς της καινοτομίας, της δημιουργίας θέσεων εργασίας, της ευελιξίας της οικονομίας και της ανάπτυξης. Ήδη έχουν ληφθεί πολλά μέτρα υπέρ των ΜΜΕ. Έχουν ληφθεί τα λεγόμενα μέτρα τεχνολογικής προώθησης των ΜΜΕ, δηλαδή η επέκταση του προγράμματος CRAFT με τη δυνατότητα που τους παρέχεται να υποβάλλουν υποψηφιότητες σε δύο στάδια, εκ των οποίων το πρώτο στάδιο είναι το ευκολότερο και τους επιτρέπει να αποκτήσουν βραβείο σκοπιμότητας, η απλοποίηση των εντύπων και των συμβάσεων, η ένταξη των δαπανών κατάθεσης και διατήρησης διπλωμάτων ευρεσιτεχνίας στην επιλέξιμη βάση του νέου πλαισίου κρατικών ενισχύσεων στην έρευνα. Πρέπει επίσης να ληφθεί υπόψη η πολυμορφία των επιχειρήσεων και, ως εκ τούτου, η ανάγκη πολιτικών προσαρμοσμένων στις διάφορες κατηγορίες ΜΜΕ. Πολλές από αυτές επιδιώκουν απλώς να βελτιώσουν τα προϊόντα και τις μεθόδους τους χρησιμοποιώντας τις καταλληλότερες νέες τεχνολογίες, χωρίς απαραίτητα να θέλουν ή να μπορούν να κάνουν οι ίδιες έρευνα. Οι δράσεις υπέρ των επιχειρήσεων αυτού του είδους αποσκοπούν να ενισχύσουν την ικανότητά τους για απορρόφηση των νέων μεθόδων και τεχνολογιών αιχμής. Ωστόσο, το σύνολο των δράσεων υπέρ των ΜΜΕ δεν είναι πάντοτε εύληπτο από αυτές. Με την ευκαιρία του πέμπτου προγράμματος πλαισίου οι δράσεις αυτές πρέπει να καταστούν πιο προσιτές και να ενισχυθεί η αποτελεσματικότητά τους.
<P>
Πολλά μέτρα βρίσκονται υπό μελέτη, όπως εκείνα που αποσκοπούν στη σύντηξη, σε ένα ενιαίο οριζόντιο πρόγραμμα, των δραστηριοτήτων υπέρ των ΜΜΕ, δηλαδή κυρίως των δράσεων τεχνολογικής προώθησης και του προγράμματος Καινοτομία, γεγονός που θα ενίσχυε τη συνοχή τους και θα παρείχε στις ΜΜΕ ένα κοινό σημείο αναφοράς στον τομέα της καινοτομίας εντός του προγράμματος πλαισίου.
<P>
Θεωρώ εξίσου απαραίτητο να μην υποτιμηθούν οι δυνατότητες που παρέχουν οι μεγάλες επιχειρήσεις στον τομέα της έρευνας και της καινοτομίας. Ως εκ τούτου, πρέπει να ενισχυθεί η στήριξη προς τις διάφορες μορφές συνεργασίας μεταξύ μεγάλων επιχειρήσεων και ΜΜΕ.
<P>
Μεταξύ των διαφόρων νέων προτάσεων και ιδεών που περιέχει, η έκθεση διατυπώνει επίσης το αίτημα να μελετηθούν τα μέσα προσανατολισμού των διαρθρωτικών ταμείων προς την καινοτομία. Η Επιτροπή έχει ήδη προβεί σε ενέργειες στην κατεύθυνση αυτή, αφενός χάρη στις κοινοτικές πρωτοβουλίες ή στο άρθρο 10 του ΕΤΠΑ, για το οποίο έχει την κύρια αρμοδιότητα, και, αφετέρου, χάρη στον καθορισμό κοινοτικών πλαισίων στήριξης που αποτελούν, κατά κάποιον τρόπο, το γενικό χάρτη που αποτελεί αντικείμενο διαπραγμάτευσης μεταξύ των κρατών μελών και της Επιτροπής, ώστε να αποφασισθεί πού πρέπει να διατίθενται οι πόροι των διαρθρωτικών ταμείων.
<P>
Η ενδιάμεση αναθεώρηση των κοινοτικών πλαισίων στήριξης, που καλύπτει σήμερα την περίοδο 1994-1999, μπορεί να αποτελέσει την ευκαιρία ενίσχυσης αυτού του προσανατολισμού.
<P>
Η έκθεση συστήνει επίσης να συγκροτηθεί ένα δίκτυο για τις γυναίκες που ιδρύουν επιχειρήσεις. Η συγκρότηση αυτού του δικτύου για τις γυναίκες που ιδρύουν επιχειρήσεις προτείνεται στο ολοκληρωμένο πρόγραμμα για τις ΜΜΕ 1997-2000, το οποίο καταρτίστηκε με ευθύνη του κ. Παπουτσή και βρίσκεται υπό εξέταση στο Συμβούλιο και το Κοινοβούλιο.
<P>
Όσον αφορά τις κοινωνικές και εκπαιδευτικές πτυχές της καινοτομίας, έχω επισημάνει ότι το Κοινοβούλιο συστήνει να ληφθεί υπόψη η κοινωνική διάσταση της καινοτομίας, τόσο για να δοθούν κατευθύνσεις στους προσανατολισμούς και την αξιολόγηση των πολιτικών, όσο και δίνοντας έμφαση στην απαραίτητη επικοινωνία με το κοινό και στον παιδαγωγικό ρόλο της τηλεόρασης, στο συνυπολιγισμό του καταναλωτή, στην ενημέρωση και τη συμμετοχή των εργαζομένων και στην κατάρτιση των κοινωνικών εταίρων ούτως ώστε να συνειδητοποιήσουν καλύτερα τις επιπτώσεις της καινοτομίας. Η Επιτροπή συμφωνεί απόλυτα με το Κοινοβούλιο όσον αφορά την ανάγκη να ληφθεί υπόψη η κοινωνική διάσταση των πολιτικών καινοτομίας. Εγώ η ίδια θέλησα να συμπεριληφθεί στο τελικό πρόγραμμα κοινωνικοοικονομικής έρευνας ένα σκέλος σχετικά με την κατάρτιση και ένα σκέλος σχετικά με τον αποκλεισμό. Η κοινωνική μέριμνα, καθώς και η προστασία του περιβάλλοντος, η εκπαίδευση και η υγεία έχουν επηρεάσει την επιλογή των θεμάτων των πρώτων Task Forces.
<P>
Όσον αφορά τη συμμετοχή των εργαζομένων στη διαδικασία καινοτομίας στις επιχειρήσεις, πιστεύω ότι πρέπει να διαδοθεί και να καταστεί μία από τις βασικές αρχές διαχείρισης των ανθρώπινων πόρων και της ποιοτικής έρευνας.
<P>
Όσον αφορά τη συνεχή εκπαίδευση και κατάρτιση, μετά την αρχική εκπαίδευση, νομίζω ότι όλοι συμφωνούμε πως αποτελεί τη χοάνη όπου πρέπει να σμιλευθεί η ικανότητα καινοτομίας των ατόμων. Πρέπει λοιπόν να αναλάβει το μεγαλύτερο κατά το δυνατό ρόλο στην απόκτηση ικανοτήτων, όπως η δημιουργικότητα, η έφεση στον πειραματισμό, η ικανότητα επικοινωνίας και ομαδικής εργασίας. Η τεχνική εκπαίδευση και η επαγγελματική κατάρτιση δεν πρέπει να υποτιμηθούν, όμως η κατοχή μίας γενικής βασικής παιδείας είναι απαραίτητη για να διευκολυνθεί η μόνιμη προσαρμογή σε νέα καθήκοντα, όπως απαιτεί η καινοτομία. Εξάλλου, είναι απατηλό να πιστεύουμε ότι μπορούμε να αρκεστούμε στην παιδεία που έχουμε αποκτήσει άπαξ και διά παντός στην αρχή της ζωής μας.. Η κατάρτιση καθίσταται μία ανάγκη σε όλη τη διάρκεια του βίου. Πολλές προτάσεις σχετικά με το θέμα αυτό περιλαμβάνονται στη Λευκή Βίβλο σχετικά με την εκπαίδευση και την κατάρτιση. Η εφαρμογή των προγραμμάτων Socrates και Leonardo θα περιλαμβάνει ειδικά μέτρα για την προώθηση της καινοτομίας.
<P>
Αν και η αρμοδιότητα στο εν λόγω θέμα είναι κυρίως εθνική, πρέπει να του δοθεί ώθηση και σε κοινοτικό επίπεδο. Για το λόγο αυτό με το συνάδελφό μου Martin Bangemann ξεκινήσαμε την πρωτοβουλία «Η μάθηση στην κοινωνία των πληροφοριών». Η πρωτοβουλία αυτή διαρθρώνεται γύρω από τέσσερις άξονες. Ο πρώτος άξονας συνίσταται στη διασύνδεση των σχολείων σε όλη την έκταση της Ευρώπης. Δεύτερος άξονας, η ανάπτυξη του απαραίτητου λογιστικού και του απαραίτητου περιεχομένου για να δοθεί πραγματική παιδαγωγική αξία στο δίκτυο αυτό ανταλλαγών. Τρίτον, πρέπει να προσδιορισθούν από κοινού με τους μελλοντικούς χρήστες τα θέματα ανταλλαγής που πρέπει να οργανωθούν κατά προτεραιότητα, τα οποία θα ανταποκρίνονται τόσο στις κοινές εκπαιδευτικές ανάγκες των διαφόρων κρατών, όσο και στις απαιτήσεις των μαθητών και σπουδαστών, αξιοποιώντας ταυτόχρονα την υφιστάμενη πολιτιστική πολυμορφία. Τέλος, πρέπει να συνδράμουμε την κατάρτιση παιδαγωγικών ομάδων για τη χρησιμοποίηση των νέων τεχνολογιών.
<P>
Όσον αφορά την απαιτούμενη κατάρτιση των κοινωνικών εταίρων για την καινοτομία, είναι ένας τομέας που πρέπει να διερευνηθεί περαιτέρω στο πλαίσιο των προγραμμάτων Leonardo και Socrates, με βάση τις εθνικές εμπειρίες που έχουν συγκεντρωθεί στον εν λόγω τομέα.
<P>
Ως προς την ιδέα της καταγραφής των νέων απαιτήσεων ειδίκευσης, που οφείλονται στην καινοτομία, μπορώ να σας πω ότι θα τη λάβω σοβαρά υπόψη μου. Θα μελετηθεί, αφού προηγηθεί η χαρτογράφηση της υπάρχουσας κατάστασης.
<P>
Έρχομαι τώρα στο θέμα των Task Forces. Πρόκειται για ένα θέμα που έχει συζητηθεί ευρέως με την ευκαιρία της εξέτασης της πρότασης επέκτασης του τέταρτου προγράμματος-πλαισίου. Η συζήτηση αυτή επέτρεψε τη διευκρίνιση της κατάστασης. Συγκεκριμένα, πιστεύω ότι προσδιορίσθηκαν οι δύο στόχοι που επιδιώκονται από τη δημιουργία του μέσου αυτού. Κατ'αρχάς, επιδιώκεται να προωθηθεί η επίλυση ορισμένων θεμάτων προτεραιότητας μέσω της σφαιρικής τους προσέγγισης, του συλλογικού προσδιορισμού των αναγκών και της στόχευσης συγκεκριμένων αποτελεσμάτων. Στη συνέχεια, όπως υπογραμμίζεται στην έκθεση του κ. Αργυρού, μέσω της προώθησης της συνεργασίας στους τομείς αυτούς σε ευρωπαϊκό και εθνικό επίπεδο.
<P>
Παρατήρησα ότι το Κοινοβούλιο εκφράζει τη λύπη του για το γεγονός ότι δεν δίνεται αρκετή σημασία σε καινοτόμους τομείς, όπως η κοινωνία των πληροφοριών, οι βιοτεχνολογίες και οι τεχνολογίες του περιβάλλοντος. Υπενθυμίζω ότι η Πράσινη Βίβλος δεν προορίζεται να εξετάσει σε βάθος ειδικά τεχνολογικά ή τομεακά θέματα. Ωστόσο, αναγνωρίζω ασφαλώς τη σημασία της κοινωνίας των πληροφοριών, καθώς και το γεγονός ότι οι βιοτεχνολογίες και οι τεχνολογίες του περιβάλλοντος είναι υποσχόμενοι τομείς. Η ταχεία χρησιμοποίηση όλων των δυνατοτήτων που παρέχουν οι νέες τεχνολογίες των πληροφοριών αποτελεί ασφαλώς μία από τις σημαντικότερες πηγές καινοτομίας, τόσο για τις επιχειρήσεις, όσο και για τις διοικήσεις και τις δημόσιες υπηρεσίες. Η συγκρότηση της Task Force για τα εκπαιδευτικά πολυμέσα και η πρωτοβουλία που πρέπει να ληφθεί στην κοινωνία των πληροφοριών εντάσσονται στη λογική αυτή.
<P>
Αυτές ήταν, κύριε Πρόεδρε, κυρίες και κύριοι βουλευτές, οι παρατηρήσεις επί της πολύ ολοκληρωμένης και περιεκτικής αυτής έκθεσης, η οποία εξάλλου εμπλουτίζεται από τη γνωμοδότηση πολλών επιτροπών. Η καινοτομία αποτελεί πρόκληση κεφαλαιώδους σημασίας για την οικονομία και την απασχόληση και ως τέτοια αντιμετωπίζεται. Δεν μπορώ παρά να εκφράσω την ικανοποίησή μου και δεν αμφιβάλλω ότι η πολιτική αυτή διαπίστωση θα επιβεβαιωθεί προσεχώς στη σύνοδο κορυφής της Φλωρεντίας.

<SPEAKER ID=151 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο στις 11 π.μ.

<CHAPTER ID=14>
Πρόγραμμα EURET
<SPEAKER ID=152 NAME="Πρόεδρος">
Η ημερήσια διάταξη προβλέπει την έκθεση της κ. Πλόι Βαν Χόρσελ (Α4-0090/96), εξ ονόματος της Επιτροπής 'Ερευνας, Τεχνολογικής Ανάπτυξης και Ενέργειας, επί της εκθέσεως της Επιτροπής για την αξιολόγηση του προγράμματος EURET (Ευρωπαϊκή 'Ερευνα στον Τομέα των Μεταφορών).

<SPEAKER ID=153 NAME="Plooij-Van Gorsel">
Πρόεδρε, συνάδελφοι, κυρία Επίτροπε, το πρόγραμμα EURET είναι το πρώτο ειδικό πρόγραμμα για έρευνα και τεχνολογική ανάπτυξη στον τομέα των μεταφορών. Αρχισε να εφαρμόζεται το 1991 στο πλαίσιο του δευτέρου προγράμματος πλαισίου. Ο τομέας των μεταφορών είναι ένας τομέας ο οποίος χρειάζεται μία αντιμετώπιση σε ευρωπαϊκό επίπεδο. Η έρευνα για νέες τεχνικές και τεχνολογίες είναι ιδιαίτερα σημαντική προκειμένου να επιλυθούν τα προβλήματα τα οποία αντιμετωπίζει η Ευρώπη στον τομέα των μεταφορών. Συνεπώς, η έναρξη έρευνας σε ευρωπαϊκό επίπεδο σε αυτό τον τομέα το 1991 μπορεί να χαρακτηριστεί ότι ήταν τουλάχιστο καθυστερημένη. Γι' αυτό το λόγο δεν προκαλεί έκπληξη το γεγονός ότι δεν υπάρχουν ευρωπαϊκοί οραματισμοί προς την κατεύθυνση της Ε&ΤΑ στον τομέα των μεταφορών είτε αυτές πραγματοποιούνται δια ξηράς είτε δια θαλάσσης είτε δι' αέρος.
<P>
Η έκθεση που έχουμε ενώπιόν μας είναι μία αποτίμηση του προγράμματος EURET που πραγματοποιήθηκε από μία ομάδα πέντε ανεξάρτητων εμπειρογνωμόνων. Η αξιολόγηση αυτή άρχισε ένα έτος μετά την προβλεπόμενη λήξη του προγράμματος. Επιπλέον, η αξιολόγηση αυτή έπρεπε να ολοκληρωθεί μέσα σε έξι εβδομάδες κατόπιν προτροπής της Επιτροπής. Γι' αυτό το λόγο η αξιολόγηση αυτή δεν διαθέτει βάθος. Τούτο το ομολογούν και οι ίδιοι οι εμπειρογνώμονες. Στη συνέχεια πέρασαν οκτώ ακόμη μήνες πρωτού η αξιολόγηση αυτή φθάσει στο Ευρωπαϊκό Κοινοβούλιο μεταφρασμένη μόνο σε τρεις γλώσσες. Αλλη μια προσπάθεια για την παραβίαση της αρχής σύμφωνα με την οποία κάθε ευρωπαίος πολίτης πρέπει να μπορεί να διαβάζει τα έγγραφα στη δική του γλώσσα.
<P>
Κάθε βουλευτής του Κοινοβουλίου έχει το δικαίωμα, σύμφωνα με τη Συνθήκη της Ρώμης να ασκεί το έργο του στη δική του γλώσσα. Παρόλα αυτά το δικαίωμα αυτό παραβιάζεται συστηματικά από την Επιτροπή. Παρόμοιο πρόβλημα υπάρχει και σε επίπεδο Συμβουλίου. Διότι χθες οι Ολλανδοί υπουργοί ανακοίνωσαν ότι θα λαμβάνουν αποφάσεις μόνο βάσει εγγράφων τα οποία έχουν γραφεί με ορθό τρόπο στην ολλανδική γλώσσα και τους διαβιβάζονται έγκαιρα.
<P>
Η εισηγήτρια θεωρεί απαράδεκτο τον τρόπο με τον οποίο αντιμετωπίστηκε η αξιολόγηση του προγράμματος EURET. Η αξιολόγηση θα μπορούσε να είχε αρχίσει πριν από την ολοκλήρωση όλων των σχεδίων. Εκπονήθηκε μεν μία προσωρινή έκθεση το 1993, όμως και αυτό ακόμα πραγματοποιήθηκε με καθυστέρηση ενός έτους απ' ότι προβλέπονταν. Σε αυτήν αναφέρονταν ήδη τα κενά τα οποία υπήρχαν στη διαχειριστική και διοικητική δομή των σχεδίων. Παρόλα αυτά δεν πραγματοποιήθηκε καμία αναπροσαρμογή. Η τελική έκθεση για το πρόγραμμα EURET πραγματοποιήθηκε μόνο μετά από την έγκριση του ειδικού προγράμματος για τις μεταφορές στο πλαίσιο του τετάρτου προγράμματος πλαισίου.
<P>
Συνεπώς, η τελική αξιολόγηση του προγράμματος EURET δεν είχε κανένα αποτέλεσμα. Δεν πρόσφερε τίποτα στο τέταρτο πρόγραμμα πλαίσιο. Η Επιτροπή Έρευνας ελπίζει ότι τουλάχιστον θα συμπεριληφθούν στο ειδικό πρόγραμμα καθώς και κατά την εκπόνηση του πέμπτου προγράμματος πλαισίου, οι συστάσεις των εμπειρογνωμόνων.
<P>
Σύμφωνα με τις συστάσεις της ομάδας εμπειρογνωμόνων η Επιτροπή οφείλει να προβεί στις κατάλληλες ενέργειες ώστε να επιτευχθούν κοινοί ή τουλάχιστον συναφείς στόχοι όσον αφορά την έρευνα και την πολιτική στον τομέα της τεχνολογίας καθώς και την κοινή πολιτική στον τομέα των μεταφορών. Η έκθεση επίσης της εξωτερικής ομάδας παρακολούθησης που συντάχθηκε το 1995 καλεί την Επιτροπή να χαράξει μία περισσότερο συγκεκριμένη πολιτική στον τομέα των μεταφορών. Είναι αναγκαία η συνοχή μεταξύ των διαφόρων τομέων της έρευνας του προγράμματος και η συνεργασία με άλλες ΓΔ. Πρέπει να αποφευχθεί η αλληλεπικάλυψη.
<P>
Η αειφόρος κινητικότητα μπορεί να επιτευχθεί μόνον εάν χαραχθούν οι κατάλληλες στρατηγικές εν προκειμένω. Το τέταρτο πρόγραμμα πλαίσιο στοχεύει κυρίως στην αποτελεσματικότητα των μεταφορών και ελάχιστα μόνο στην πρόληψη και στην αλλαγή του ποσοστού κατανομής στις διάφορες μορφές μεταφορών. Γι' αυτό το λόγο οφείλει να προωθηθεί σε ολόκληρη την Ευρώπη η τηλεεργασία διότι αυτή αποτελεί μία συγκεκριμένη τεχνολογική εφαρμογή η οποία μπορεί να μειώσει την κινητικότητα.
<P>
Ένας περαιτέρω στόχος πολλών κρατών μελών είναι η μείωση των φόρων που σχετίζονται με το περιβάλλον όπως η εκπομπή ορισμένων επιβλαβών ουσιών μέσω της αποτελεσματικότερης χρησιμοποίησης της ενέργειας. Η έρευνα μπορεί να συμβάλει σημαντικά στην ανάπτυξη τεχνολογιών στον τομέα των μεταφορών οι οποίες δεν θα επιβαρύνουν το περιβάλλον. Στον τομέα αυτό θα άρμοζε επίσης να χαραχθεί μία ευρωπαϊκή πολιτική αντιμετώπισης του προβλήματος. Καθαρότερες μηχανές οι οποίες θα χρησιμοποιούν σημαντικά λιγότερη ενέργεια και, κατ' αυτόν τον τρόπο, θα είχαν καθαρότερη καύση θα έκαναν το αυτοκίνητο ένα περισσότερο αποδεκτό μεταφορικό μέσο. Γι' αυτό το λόγο είναι αναγκαία η θέσπιση μιας ευρωπαϊκής οδηγίας σχετικά με το ανώτατο ποσοστό εκπομπής ρύπων.
<P>
Τέλος, το τελευταίο σημείο στο οποίο επιθυμώ να αναφερθώ. Το 1994, μετά την παρέλευση της προβλεπόμενης περιόδου ισχύος, χρησιμοποιήθηκαν 8 εκατ. Ecu υπό μορφή πρόσθετων κονδυλίων για τη διασφάλιση της συνέχισης ορισμένων σχεδίων στο πλαίσιο του EURET. Μπορεί η Επιτροπή να δηλώσει πώς κατένημε τα 8 αυτά εκατ. Ecu; Ποιό ήταν επίσης το ποσοστό συμμετοχής των κρατών μελών σε αυτά τα σχέδια;
<P>
Πρόεδρε, ολοκληρώνω. Οι μεταφορές είναι ένας σημαντικός τομέας, μαζί με την ενέργεια, το περιβάλλον και τη χωροταξία, για την ανάπτυξη της ευρωπαϊκής οικονομίας κατά τον επόμενο αιώνα. Εάν ρυθμιστούν ορθά οι μεταφορές, τούτο σημαίνει ότι θα υπάρχει αποτελεσματική χρήση της ενέργειας, μικρότερη επιβάρυνση του περιβάλλοντος και η υποδομή θα είναι προσανατολισμένη στη χωροταξία. Θα ήταν ιδιαίτερα χρήσιμο η Επιτροπή μαζί με το Ευρωπαϊκό Κοινοβούλιο να χαράξουν μία πολιτική εν προκειμένω.

<SPEAKER ID=154 LANGUAGE="ES" NAME="Izquierdo Collado">
Κύριε Πρόεδρε, παρευρισκόμαστε σε μια συζήτηση όπου παρουσιάζεται η θετική αλλά και η αρνητική πτυχή των ερευνητικών σχεδίων, και θα ήθελα να συγχαρώ τόσο τον κ. Αργυρό, όσο και την κ. Επίτροπο, οι οποίοι μας εξήγησαν εκτεταμένα μια σειρά πλούσιων σε περιεχόμενο ιδεών σχετικά με την καινοτομία στην Ευρωπαϊκή Ένωση.
<P>
Η θετική πτυχή της ευρωπαϊκής έρευνας έγκειται στην καινοτομία. Και η αρνητική έγκειται στο σχέδιο που σχολιάζουμε αυτήν τη στιγμή σχετικά με την αξιολόγηση μιας σειράς προγραμμάτων που αφορούν τις μεταφορές. Η σχετική εμπειρία υπήρξε προβληματική, αλλά η έρευνα που διεξήχθη, και πρέπει να συνεχιστεί, είναι πολύ σημαντική. Οι μεταφορές αποτελούν ολοένα και περισσότερο μια ακόμη διαρθρωτική μεταβλητή μαζί με τόσες άλλες κοινωνικές, οικονομικές, κλπ. μεταβλητές. Οι συστάσεις της ομάδας εμπειρογνωμόνων δε μπόρεσαν να ενσωματωθούν στο τέταρτο πρόγραμμα πλαίσιο, και αυτό είναι πράγματι σοβαρό.
<P>
Πρέπει να τεθεί τέλος σε αυτού του είδους τις ενέργειες στην Ευρωπαϊκή Ένωση, διότι μπορούμε να είμαστε λαμπροί στις εκθέσεις -όπως στην Πράσινη Βίβλο για την Καινοτομία- και πολύ νωθροί κατά την εφαρμογή των μελετών αξιολόγησης και την υλοποίηση αυτών των τόσο ενδιαφερόντων σχεδίων που πραγματοποιούμε. Διότι μιλάμε για την ανταπόκριση και τη διαλειτουργικότητα στις μεταφορές, θέμα τόσο βασικό· για τις επιπτώσεις στο περιβάλλον των μεταφορών αυτών· για τα ατυχήματα· για την ηχορύπανση και την ατμοσφαιρική ρύπανση, για τα συστήματα διαχείρισης της εναέριας κυκλοφορίας. Δηλαδή, για ένα σύνολο παραγόντων τεράστιας σημασίας. Και όλα αυτά -ας είμαστε επικριτικοί- ανετράπησαν λόγω της αναποτελεσματικότητας και της γραφειοκρατίας, διότι εξαιτίας τους οι μελέτες δε φτάνουν έγκαιρα, δε μπορούν να αξιοποιηθούν, και οι πραγματοποιηθείσες δαπάνες δεν αποτελούν αντικείμενο σωστής επένδυσης, διότι δεν έχουν φτάσει έγκαιρα.
<P>
Ελπίζω ότι αυτό δε θα επαναληφθεί και ότι οι μελέτες σχετικά με τις μεταφορές θα εξακολουθήσουν ωστόσο να αποτελούν ένα σημαντικό στοιχείο σε θέματα έρευνας.

<SPEAKER ID=155 NAME="Cresson">
Κύριε Πρόεδρε, κυρίες και κύριοι βουλευτές, θα ήθελα να διευκρινίσω ότι απαντώ στη θέση του κ. Neil Kinnock, ο οποίος απουσιάζει σε ταξίδι.
<P>
Το πρόγραμμα Euret αντικατέστησε το πρώτο ερευνητικό πρόγραμμα της Ένωσης στον τομέα των μεταφορών. Επρόκειτο για μία δοκιμή. Εάν κρίνω από το γενικό περιεχόμενο της έκθεσης αξιολόγησης των ανεξάρτητων εμπειρογνωμόνων, η δοκιμή αυτή απέφερε αποτελέσματα. Όπως και η έκθεση αξιολόγησης, η έκθεση που συνέταξε η κ. Plooij-Van Gorsel αναγνωρίζει τη σημαντική συμβολή της έρευνας στον προσδιορισμό και στην αξιοποίηση ενός ευρωπαϊκού συστήματος μεταφορών που θα είναι αποτελεσματικό, ενώ ταυτόχρονα θα σέβεται το περιβάλλον. Επ'αυτού, εκφράζω την ικανοποίησή μου. Ωστόσο, η κ. Plooij-Van Gorsel διατυπώνει, σε σχέση με το περιεχόμενο της έκθεσης αξιολόγησης και του τρόπου με τον οποίο διενεργήθηκε η αξιολόγηση αυτή, ορισμένες κριτικές παρατηρήσεις οι οποίες αντανακλώνται και στην πρόταση ψηφίσματος. Χωρίς να τις εξετάσω συστηματικά, θα ήθελα να διατυπώσω ορισμένες παρατηρήσεις για μερικές από αυτές.
<P>
Στο σημείο 2 του ψηφίσματος αναφέρεται ότι τα συμπεράσματα της αξιολόγησης του προγράμματος Euret δεν λήφθηκαν υπόψη στο πρόγραμμα έρευνας στον τομέα των μεταφορών λόγω έλλειψης συγχρονισμού των χρονοδιαγραμμάτων του νέου αυτού προγράμματος και της αξιολόγησης. Τούτο είναι μόνο εν μέρει ορθό. Πράγματι, η πρώτη πρόσκληση υποβολής προτάσεων για το νέο πρόγραμμα έληξε στις 15 Μαρτίου 1995. Ορισμένες συστάσεις των εμπειρογνωμόνων κατέστη δυνατό να ληφθούν υπόψη. Εν γένει, ωστόσο, η Επιτροπή συμμερίζεται την άποψη ότι η έκθεση αξιολόγησης του Euret δεν ήταν διαθέσιμη τη στιγμή που ήταν κατ'εξοχήν απαραίτητη. Εξάλλου, δεν ήταν η μόνη σε αυτή την περίπτωση, λόγω των διατάξεων που εκδόθηκαν στο τρίτο πρόγραμμα-πλαίσιο.
<P>
Η κατάσταση διορθώθηκε με το τέταρτο πρόγραμμα-πλαίσιο. Στην απόφαση με την οποία εκδόθηκε, ορίζεται σαφώς ότι οι εκθέσεις αξιολόγησης πρέπει να είναι έτοιμες και να έχουν κοινοποιηθεί στο Ευρωπαϊκό Κοινοβούλιο πριν υποβάλει η Επιτροπή το πέμπτο πρόγραμμα-πλαίσιο.
<P>
Το θέμα του συντονισμού και της συμπληρωματικότητας των ευρωπαϊκών και εθνικών προσπαθειών, που τίθεται στα σημεία 5 και 6, πρέπει επίσης να εξεταστεί λιγότερο απόλυτα. Κατέστη δυνατό να εξασφαλισθεί ένας ελάχιστος βαθμός συντονισμού, όπως πάντοτε συμβαίνει, μέσω της επιτροπής προγράμματος. Μπορώ να σας διαβεβαιώσω σχετικά με τούτο. Στην προέκταση της ανακοίνωσης της Επιτροπής, »Επίτευξη του συντονισμού μέσω της συνεργασίας», ενισχύθηκε ο συντονιστικός ρόλος της CREST (Επιτροπή Επιστημονικιής και Τεχνικής Έρευνας). Συγκροτήθηκαν ομάδες ad hoc, στις οποίες αντιπροσωπεύονται ευρώς οι επιτροπές προγράμματος. Οι ομάδες αυτές θα επιτρέψουν το συντονισμό και τη βέλτιστη συμπληρωματικότητα μεταξύ των εθνικών και ευρωπαϊκών δραστηριοτήτων.
<P>
Ως προς το πρόβλημα των διοικητικών δαπανών, που αναφέρεται στο σημείο 13 του ψηφίσματος, πρέπει να εξετασθεί λαμβάνοντας υπόψη όλες τις πτυχές του. Ασφαλώς, το αναφερόμενο ποσοστό, που είναι μεγαλύτερο του μέσου όρου, είναι υπερβολικα υψηλό και στο μέλλον πρέπει να αποφευχθεί οι δαπάνες της κατηγορίας αυτής να φθάνουν σε ανάλογο ύψος. Ωστόσο, το πρόγραμμα είχε μικρή έκταση και, όπως γνωρίζετε, υπάρχουν πάγια έξοδα που δεν είναι δυνατό να συμπιεσθούν. Για τα περιορισμένα προγράμματα, είναι δυσκολότερο να συγκρατηθούν οι δαπάνες διαχείρισης στο ιδεώδες επίπεδο. Ασφαλώς, επρόκειτο για ένα πρώτο πρόγραμμα. Οι δαπάνες αυτές μπορούν να θεωρηθούν ως επενδυτικές δαπάνες. Χάρη στην ανώτερη από τη μέση αυτή προσπάθεια, οι δαπάνες διαχείρισης του προγράμματος «Μεταφορές» ανήλθαν μόνο στο 4, 9 % των συνολικών πιστώσεων ανάληψης υποχρεώσεων.
<P>
Εν κατακλείδι, συμμεριζόμενη επί της ουσίας τη γνώμη της κ. Plooij-Van Gorsel στα σημεία που ανέφερα, καθώς και σε αρκετά άλλα σημεία του ψηφίσματος, η Επιτροπή θα επιθυμούσε λιγότερο απόλυτη φρασεολογία, η οποία θα μαρτυρούσε μεγαλύτερη κατανόηση για τους περιορισμούς που πρέπει να αντιμετωπίσει κατά την εφαρμογή προγραμμάτων έρευνας.

<SPEAKER ID=156 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 11 π.μ.

<CHAPTER ID=15>
Συνεργασία στην έρευνα και τεχνολογική ανάπτυξη
<SPEAKER ID=157 NAME="Πρόεδρος">
Η ημερήσια διάταξη προβλέπει την έκθεση του κ. Πομπιντού (Α4-0160/96), εξ ονόματος της Επιτροπής 'Ερευνας, Τεχνολογικής Ανάπτυξης και Ενέργειας, σχετικά με την ανακοίνωση της Επιτροπής για τις προοπτικές διεθνούς συνεργασίας στην έρευνα και την τεχνολογική ανάπτυξη.

<SPEAKER ID=158 NAME="Pompidou">
Κύριε Πρόεδρε, αγαπητοί συνάδελφοι, η παρούσα έκθεση εξετάζεται στη διάρκεια ενός απογεύματος κατά το οποίο συζητήσαμε την εξαίρετη έκθεση του συναδέλφου κ. Αργυρού και αποτελεί φυσικό συμπλήρωμα της εξαίρετης αυτής έκθεσης.
<P>
Για πρώτη φορά προσδιορίζονται οι αρχές μίας στρατηγικής στις σχέσεις επιστημονικής και τεχνικής συνεργασίας ανάμεσα στην Ευρωπαϊκή Ένωση και τον υπόλοιπο κόσμο. Μέχρι σήμερα τούτο δεν είχε επιτευχθεί. Οι σχέσεις μεταξύ της Ευρωπαϊκής Ένωσης και ιδιαίτερα της Επιτροπής και των μόνιμων αντιπροσωπειών της στις τρίτες χώρες είχαν αφεθεί στην τύχη. Δεν υπήρχε καθορισμένη στρατηγική.
<P>
Εξάλλου, ως ικανή απόδειξη επικαλούμαι την απαράδεκτη σύγχυση που υπάρχει στην έκθεση της Επιτροπής, μεταξύ της επιστημονικής συνεργασίας καθεαυτής και της τεχνολογικής συνεργασίας. Πιστεύω ότι πρέπει να διακριθεί η ανταλλαγή γνώσεων, αφενός, από την κατάκτηση νέων μεριδίων αγοράς χάρη στη δημιουργία νέων κατηγοριών προϊόντων, αφετέρου, μέσω της τεχνολογικής καινοτομίας, της έρευνας και της ανάπτυξης.
<P>
Όπως και στην έκθεση της Επιτροπής, που θα μπορούσε να είχε αγνοηθεί εάν δεν ενεργούσε το Κοινοβούλιο, δεν προσδιορίζονται σχέδια. Πιστεύω ότι πρέπει να προσδιορισθούν μεγάλα σφαιρικά σχέδια που θα αποσκοπούν στη βελτίωση της γενικής κατάστασης της Ευρωπαϊκής Ένωσης, των κρατών μελών και των συνδεδεμένων τρίτων χωρών, μεγάλα σχέδια εξειδικευμένου στόχου, έρευνα και ανάπτυξη για τα προϊόντα υψηλής τεχνολογίας που μπορούν να βελτιώσουν τη βιομηχανική παραγωγή ή τα καταναλωτικά προϊόντα και, αφετέρου, η έρευνα και ανάπτυξη καινοτόμων προϊόντων υψηλής προστιθέμενης αξίας, όπως είναι ιδιαίτερα τα γεωργικά προϊόντα και τα τρόφιμα.
<P>
Η Ευρωπαϊκή Ένωση πρέπει επίσης να μπορέσει να αναπτύξει με τις τρίτες χώρες μία μεγαεπιστήμη στον τομέα της μοριακής φυσικής, όπως ήδη συμβαίνει με το CERN της Γενεύης και την παρατήρηση του διαστήματος. Πρέπει ωστόσο να διατηρηθούν και να αναγνωρισθούν οι τομείς υπεροχής στους οποίους διακρίνεται ειδικά η Ευρωπαϊκή Ένωση.
<P>
Τέλος, η κ. Επίτροπος, ευτυχώς, βελτίωσε προφορικά την έκθεση σήμερα το απόγευμα, δηλαδή προ ολίγου, ομιλώντας για την έκθεση του κ. Αργυρού, αναγνωρίζοντας την ανάγκη να βελτιωθεί η προστασία της πνευματικής και βιομηχανικής ιδιοκτησίας, γεγονός που μας ικανοποιεί. Πράγματι, το θέμα αυτό προκαλεί αληθινή ανησυχία, διότι για να μπορεί η πληροφόρηση να κυκλοφορεί μεταξύ της Ευρωπαϊκής Ένωσης και των τρίτων χωρών, πρέπει να επιτευχθούν συμφωνίες στον τομέα της προστασίας της βιομηχανικής και πνευματικής ιδιοκτησίας.
<P>
Επίσης, όπως είναι φυσικό αισθανόμαστε ικανοποίηση για το γεγονός ότι συνάπτονται σταδιακά συμφωνίες με τις χώρες της Κεντρικής Ευρώπης, τα κράτη της Βαλτικής και τα ανεξάρτητα κράτη που προήλθαν από τη διάλυση της πρώην Σοβιετικής Ένωσης, καθώς οι χώρες αυτές αναπτύσσονται.
<P>
Όσον αφορά τις ΜΜΕ, άλλοι επιμένουν στην τεχνολογική καινοτομία, αλλά εγώ πιστεύω ότι, όπως είπε και η κ. Επίτροπος, πρέπει να υπάρχουν δεσμοί μεταξύ των μεγάλων βιομηχανιών και των μικρομεσαίων επιχειρήσεων, τηρουμένων ισόρροπων συμφωνιών εταιρικής σχέσης, διότι διαφορετικά οι μικρές επιχειρήσεις θα συνθλιβούν από τις μεγάλες. Θα πασχίσουν μάταια, χωρίς να καταφέρουν τίποτα.
<P>
Επιπλέον πρέπει να αναπτυχθούν μεγάλα εγκάρσια σχέδια -αυτή είναι η γνώμη της επιτροπής μας- στον τομέα της παραγωγής ενέργειας, ούτως ώστε να βελτιωθεί η ενεργειακή αποτελεσματικότητα στους τομείς των μεταφορών, των νέων τεχνολογιών των πληροφοριών και της επικοινωνίας, της προσταστίας του περιβάλλοντος και της κλιματολογίας. Εξάλλου, αυτός ο προσανατολισμός ανταποκρίνεται σε ορισμένες TaksForces που έχουν προσδιορισθεί.
<P>
Πρέπει επίσης να καταρτισθούν σχέδια εξειδικευμένου στόχου για την παρατήρηση του διαστήματος και της γης, για τις τηλεπικοινωνίες και τα πολυμέσα και ιδιαίτερα για τη βιολογία, κυρίως στον τομέα της έρευνας επί των γονοτύπων.
<P>
Επιπλέον, υπάρχει ένα θέμα που δεν εξετάσθηκε, ούτε στην ανακοίνωση σχετικά με την καινοτομία, ούτε στην ανακοίνωση της Επιτροπής σχετικά με τη συνεργασία με τις τρίτες χώρες: πρόκειται για την επιστημονική και τεχνική εγρήγορση. Στο σημείο αυτό θα ήθελα και πάλι να εκφράσω την ικανοποίησή μου για το γεγονός ότι η κ. Επίτροπος επεσήμανε την ανάγκη να ενισχυθούν οι σχέσεις μεταξύ του προγράμματος STOA (Scientific and Technological Options Assessements), του Ινστιτούτου Προβλέψεων τωνΕπιστημονικών και Τεχνολογικών Επιλογών του Ευρωπαϊκού Κοινοβουλίου και του Ινστιτούτου Προβλέψεων της Σεβίλλης, το οποίο η κ. Επίτροπος στηρίζει και έχει συστήσει και τούτο να οδηγήσει σε συγκεκριμένα μέτρα που θα τροφοδοτούνται από χρηματοδοτικά κεφάλαια και συγκεκριμένα από μία NASDAQ (National Association of Securities Dealers Automated Quotations) ευρωπαϊκού τύπου, μία EASDAQ, για παράδειγμα.
<P>
Ολοκληρώνοντας, κ. Πρόεδρε, σημειώνω ότι πρέπει να διακριθούν οι υποψήφιες για προσχώρηση στην Ευρωπαϊκή Ένωση χώρες, για τις οποίες ενδείκνυνται οι συμφωνίες σύνδεσης, οι βιομηχανικές χώρες, για τις οποίες ενδείκνυνται οι συμφωνίες συνεργασίας και οι αναπτυσσόμενες χώρες για τις οποίες ενδείκνυνται οι συμφωνίες βοήθειας. Κατ'αυτόν τον τρόπο θα καταστεί δυνατό να χαραχθεί μία πραγματική πολιτική συνεργασίας με τις τρίτες χώρες, η οποία θα επιτρέψει την προώθηση της Ευρώπης των ικανοτήτων.
<P>
Όσον αφορά τις τροπολογίες, εγκρίθηκαν όλες από την Επιτροπή Έρευνας, Τεχνολογικής Ανάπτυξης και Ενέργειας, καθώς και οι τροπολογίες της Επιτροπής Εξωτερικών Οικονομικών Σχέσεων, της Επιτροπής Ανάπτυξης και Συνεργασίας και της Επιτροπής Εξωτερικών Υποθέσεων, Ασφάλειας και Αμυντικής Πολιτικής.
<P>
Όσον αφορά την τελευταία τροπολογία που ανέπτυξε ο κ. Holm, ομολογώ ότι δεν καταλαβαίνω. Έχω την εντύπωση ότι η πρότασή του αντιβαίνει στον ίδιο του το στόχο, στο μέτρο που η έρευνα επί της εξάλειψης των σχάσιμων υλών θα δημιουργήσει στην πραγματικότητα κινδύνους εξάπλωσης.

<SPEAKER ID=159 NAME="Malerba">
Κύριε Πρόεδρε, συγχαίρω τον εισηγητή, κ. Pompidou, για την καταπληκτική έκθεσή του αλλά και κυρίως για τις διευκρινίσεις του όσον αφορά το είδος της συνεργασίας που μπορεί να υλοποιήσει η Ευρωπαϊκή Ένωση ανάλογα με τη χώρα εταίρο και την πολιτική που θέλει να ακολουθήσει, διευκρινίσεις που ήταν το κλειδί το οποίο μας επέτρεψε να εργαστούμε καλύτερα στην Επιτροπή Εξωτερικών Οικονομικών Σχέσεων εξετάζοντας την εν λόγω ανακοίνωση: χώρες που πρόκειται να ενταχθούν και όπου προωθείται ένα ευρωπαϊκό πρότυπο και ένα πρότυπο ανάπτυξης της ελεύθερης αγοράς. χώρες της Μεσογείου, όπου επιχειρείται η βελτίωση της ποιότητας ζωής και μία βιώσιμη ανάπτυξη. άλλες τρίτες χώρες, μεταξύ τους και οι τεχνολογικώς προηγμένες χώρες, τυπικές περιπτώσεις ανταγωνιστών μας. αναπτυσσόμενες χώρες, μερικές από τις οποίες είναι ήδη ανταγωνιστές μας, άλλες που έχουν ανάγκη αρωγής.
<P>
Σήμερα η Ευρωπαϊκή Ένωση, παραδείγματος χάρη, ανοίγει το τέταρτο πρόγραμμά πλαίσιο σε όλες τις ευρωπαϊκές επιχειρήσεις, ο προσδιορισμός όμως της ευρωπαϊκής επιχείρησης δεν είναι πάντοτε σαφής, δεν είναι πάντοτε ο πιο κατάλληλος προσδιορισμός και ο πιο πρόσφορος σε μία διαρθρωμένη πολιτική. Ο διαχωρισμός βάσει των πολιτικών στόχων θα έπρεπε να ληφθεί υπόψη στο πέμπτο πρόγραμμα πλαίσιο.
<P>
Με αυτό το πνεύμα η Επιτροπή Εξωτερικών Οικονομικών Σχέσεων συστήνει, κάθε φορά που η Επιτροπή πραγματοποιεί μία νέα συμφωνία εξωτερικής συνεργασίας, να συνοδεύει συστηματικά το εναρκτικό κεφάλαιο των οικονομικών συναλλαγών με ένα κεφάλαιο που να αναφέρεται στη ρύθμιση της πνευματικής ιδιοκτησίας για τις ανταλλαγές τεχνολογικού χαρακτήρα, καθώς και ένα κεφάλαιο για τη συνεργασία στον επιστημονικό και τεχνολογικό τομέα, που να αναφέρεται στους στόχους της γενικής πολιτικής. Αυτή την έννοια έχουν οι τρεις τροπολογίες που προτείνει η Επιτροπή Εξωτερικών Οικονομικών Σχέσεων για να ενισχύσει περαιτέρω το κείμενο του συναδέλφου Pompidou, τον οποίο συγχαίρω και πάλι για την εξαιρετική έκθεση.

<SPEAKER ID=160 NAME="Andrews">
Κύριε Πρόεδρε, επιτρέψτε μου καταρχάς να συγχαρώ τον εισηγητή, κ. Pompidou, για την εξαιρετική έκθεση την οποία εκπόνησε. Θα ήθελα επίσης να τον ευχαριστήσω για την ιδιαίτερη προσοχή που απέδωσε στην προτεραιότητα της Επιτροπής Ανάπτυξης σχετικά με την ανάγκη εντατικοποίησης της συνεργασίας μεταξύ Ευρωπαϊκής Ένωσης και αναπτυσσομένων χωρών στους τομείς της έρευνας και της τεχνολογικής ανάπτυξης.
<P>
Θα ήθελα επίσης να ευχαριστήσω τον Γενικό Γραμματέα της ΑΚΕ Δρα Καρλ Γκρίνιτζ ο οποίος, κατά τη διάρκεια μιας ενδιαφέρουσας ακροάσεως, παρουσίασε στην Επιτροπή Ανάπτυξης τις απόψεις των χωρών ΑΚΕ σχετικά με τα πιο σημαντικά θέματα. Η συμβολή του μας επέτρεψε να προσδιορίσουμε τις ανάγκες των αναπτυσσομένων χωρών.
<P>
Υπάρχει μια ολοένα αυξανόμενη απαίτηση εκ μέρους των αναπτυσσομένων χωρών για συνεργασία εξ αιτίας της εκ μέρους τους συνειδητοποίησης της ουσιαστικής σημασίας που έχει η συμμετοχή τους στους ταχέως εξελισσόμενους νεωτερισμούς που εμφανίζονται στους τομείς της έρευνας και της τεχνολογικής ανάπτυξης.
<P>
Οι τομείς ειδικού ενδιαφέροντος που πρέπει να αντιμετωπισθούν περιλαμβάνουν την επισιτιστική ασφάλεια, την υγεία, την προστασία του περιβάλλοντος και την ενέργεια. Τα παραπάνω μπορούν να έχουν σημαντική συμβολή σε σχέση με τις νέες ευκαιρίες απασχόλησης, την κατάλυση των εμποδίων για την ανάπτυξη και την υπέρβαση της περιθωριοποίησης των αναπτυσσομένων χωρών στην παγκόσμια γεωργική και βιομηχανική παραγωγή. Η επισιτιστική ασφάλεια και η φροντίδα για την υγεία αποτελούν τις κύριες προτεραιότητες.
<P>
Η ανάγκη ενίσχυσης της συνεργασίας μεταξύ των αναπτυσσομένων χωρών είναι επείγουσα, όπως προκύπτει από τη ανησυχητική έκθεση της Παγκόσμιας Οργάνωσης Υγείας σχετικά με την αύξηση της εμφάνισης επιδημιών και την επανεμφάνιση ασθενειών με νέες και ανθεκτικές μορφές. Η ΠΟΥ έχει σημάνει έναν παγκόσμιο συναγερμό σχετικά με τη φυματίωση η οποία, κατά τα τελευταία χρόνια, προκαλεί όλο και περισσότερα θύματα.
<P>
Οι λιμοί οι οποίοι ήταν σχετικά σπάνιοι στην Αφρική κατά τη δεκαετία του '60, επανεμφανίζονται ως ενδημίες κατά τις δεκαετίες του '80 και του '90. Σύμφωνα με την Οργάνωση Τροφίμων και Γεωργίας των Ηνωμένων Εθνών, από 52 αφρικανικές χώρες οι 44 απειλούνται αυτή τη στιγμή από επικίνδυνες ελλείψεις σε τρόφιμα. Η κατανομή, επομένως, πόρων για την μεταφορά περισσοτέρων τροφίμων σε μια δεδομένη περιοχή αποτελεί προτεραιότητα.
<P>
Εάν θέλουμε πράγματι να υλοποιήσουμε μια ερευνητική πολιτική η οποία πράγματι να εξυπηρετεί τις αναπτυξιακές ανάγκες, ορισμένες γενικές κατευθυντήριες γραμμές αποτελούν θεμελιώδη προϋπόθεση για τη συνεργασία μας με τις αναπτυσσόμενες χώρες. Η στενή συνεργασία των χορηγών με τις ερευνητικές δραστηριότητες των προηγουμένων σταδίων προγραμματισμού και η αειφόρος ανάπτυξη των τοπικών ερευνητικών ικανοτήτων μπορούν να οδηγήσεουν σε σημαντική ανάπτυξη του επιπέδου ικανοτήτων των αναπτυσσομένων χωρών και να βοηθήσουν τη διασφάλιση της διάχυσης των επιστημονικών αποτελεσμάτων. Η Επιτροπή Ανάπτυξης αισθάνεται ικανοποιημένη που είχε την ευκαιρία να σχολιάσει, με τη σημερινή μου ομιλία την παρούσα έκθεση.

<SPEAKER ID=161 LANGUAGE="DE" NAME="Linkοhr">
Kύριε Πρόεδρε, αξιότιμοι κυρίες και κύριοι συνάδελφοι, κατ' αρχήν θα ήθελα, εξ ονόματος της Oμάδας του Eυρωπαϊκού Σοσιαλιστικού Kόμματος να ευχαριστήσω θερμά τον εισηγητή κ. Pompidou για τη θαυμάσια, πραγματικά, έκθεσή του; θα ακολουθήσουμε τις συστάσεις του.
<P>
Για την ίδια την έκθεση θα ήθελα να πω το εξής: Όταν κάποτε οι ιστορικοί γράψουν την ιστορία του 20ου αιώνα, θα δώσουν προφανώς στο κεφάλαιο για τα τελευταία είκοσι χρόνια αυτού του αιώνα τον τίτλο «παγκοσμιοποίηση». Πράγματι, εδώ και πολλά χρόνια παρακολουθούμε πως η οικονομία, το οικονομικό σύστημα, οι μεταφορές, αλλά και οι περιβαλλοντικοί κίνδυνοι, παίρνουν παγκόσμιες διαστάσεις. O κόσμος δεν φαίνεται μόνον από τους αστροναύτες σαν ένα σύνολο. Aναπτύσσει ολοένα και περισσότερο και κοινά οράματα.
<P>
H εμπλοκή, όμως, πολλών δραστηριοτήτων σε μια παγκόσμια δράση δεν επιτρέπεται να μας κάνει να παραβλέψουμε ότι αυξάνουν οι διηπειρωτικές, οι εθνικές και οι περιφερειακές διενέξεις. Eν μέρει συζητάμε γι' αυτές και μέσα σ' αυτό το Σώμα. O ψυχρός πόλεμος έχει τελειώσει βεβαίως, όμως δεν μειώθηκαν οι θερμοί πόλεμοι και οι διενέξεις μεταξύ ομάδων, θρησκειών και κρατών. Eκτός τούτου, αισθανόμαστε ολοένα και περισσότερο τις διαφορετικές απόψεις για την ηθική, την ανοχή, τα ανθρώπινα δικαιώματα, αλλά και για οικολογικά θέματα και για θέματα τεχνικής ασφάλειας. Έχουν γίνει πιο αισθητά, ιδιαίτερα στον καθρέφτη του παγκόσμιου ανταγωνισμού.
<P>
H επιστήμη λοιπόν, κι αυτή είναι θέση του Alain Pompidou, μπορεί και πρέπει να συμβάλει στο να βρεθεί μια παγκόσμια συναίνεση για τις αξίες και τις βασικές θέσεις, για τις σχέσεις μας με τη φύση, με τα ζώα, με τα φυτά, αλλά και με τους ανθρώπους. Kαι προσθέτω εδώ, για να πετύχουμε έτσι κι έναν έντιμο ανταγωνισμό. H παγκόσμια κοινωνία της επιστήμης θα πρέπει να ακολουθήσει την παγκόσμια οικονομία.
<P>
Σχετικά με το θέμα αυτό θα ήθελα να παραπέμψω σε μια μελέτη που έγινε πριν από πολλά χρόνια από την Eπιτροπή, σχετικά με τη διαφορετική θέση των Eυρωπαίων και των Aσιατών ως προς τη ζώσα και τη μη ζώσα φύση. Eκεί διαπιστώθηκε, κατά τρόπο πολύ ενδιαφέροντα, ότι οι Eυρωπαίοι κάνουν σαφή διάκριση μεταξύ των ζώων και των φυτών από τη μια μεριά, και των ανθρώπων από την άλλη, ενώ στην Aσία, με τον κομφουκιανικό της πολιτισμό, οι άνθρωποι και τα ζώα βρίσκονται πολύ πολύ πιο κοντά μεταξύ τους, ενώ το χάσμα μεταξύ των δύο αυτών κατηγοριών και των φυτών, είναι πολύ μεγαλύτερο.
<P>
H συζήτηση αυτή δεν είναι μόνον καθαρά φιλοσοφική, αλλά έχει και συνέπειες που σχετίζονται με τη φαρμακευτική για παράδειγμα, με τα πειράματα στους ανθρώπους ή στα ζώα, και μπορεί να επηρεάσει μάλιστα και την ανταγωνιστικότητα των ηπείρων. Θα ήθελα να πω μ' αυτό πως για μας είναι ιδιαίτερα σημαντικό το να αναπτύξουμε, να καλλιεργήσουμε και να εμβαθύνουμε ένα διάλογο για τις αξίες, για τις βασικές θέσεις μεταξύ των διαφόρων πολιτισμών. Δικαίως ο κ. Pompidou επεσήμανε πως έχουμε μάλιστα και τα μέσα για κάτι τέτοιο, και συγκεκριμένα το ETAN ή τη STOA, ή άλλα όργανα και δυνατότητες, στα πλαίσια του προϋπολογισμού μας. Γι' αυτό και συνηγορώ υπέρ του να δούμε την επέκταση της συνεργασίας στον τομέα της επιστήμης και της τεχνολογίας όχι μόνο από καθαρά οικονομική και επιστημονική άποψη, αλλά και από την άποψη των αξιών, διότι μόνον έτσι μπορούμε να βάλουμε βάση για μια παγκόσμια κοινωνία της επιστήμης. Θα υποστηρίξουμε τις τροπολογίες της Eπιτροπής Ερευνας, Tεχνολογικής Aνάπτυξης και Eνέργειας.

<SPEAKER ID=162 NAME="Τρακατέλλης">
Κύριε Πρόεδρε, η έρευνα και η τεχνολογική ανάπτυξη έχουν σημαντικές κοινωνικές, οικονομικές και πολιτικές επιπτώσεις, συμβάλλουν στην βελτίωση της ποιότητας ζωής στον πλανήτη μας και προωθούν την επίλυση των μεγάλων σύγχρονων προβλημάτων της ανθρώπινης κοινωνίας. Για παράδειγμα, στους τομείς της ενέργειας, και μάλιστα των ανανεώσιμων πηγών ενέργειας, της ενεργειακής απόδοσης, των μεταφορών, των τεχνολογιών της πληροφορικής, της προστασίας του περιβάλλοντος, των πολυμέσων, της βιολογίας και της βιοτεχνολογίας -για να αναφέρω μερικούς μόνο τομείςαναμένονται σημαντικές εξελίξεις, ανακαλύψεις και εφευρέσεις των οποίων η εφαρμογή θα επηρεάσει τα μέγιστα την ζωή του ανθρώπου.
<P>
Είναι λοιπόν φανερό ότι για όλους αυτούς τους λόγους η Ευρωπαϊκή 'Ενωση πρέπει να δημιουργήσει ένα σταθερό περιβάλλον για την έρευνα και την τεχνολογική ανάπτυξη, και μάλιστα μέσω μιας πολιτικής που θα προωθεί την διεθνή συνεργασία σε όλους τους τομείς, δηλαδή τη συνεργασία με άλλες χώρες, η οποία θα δράσει καταλυτικά και θα αυξήσει την απόδοση των ερευνητών. Η συνεργασία και η ανταλλαγή γνώσεων στην έρευνα και την τεχνολογική ανάπτυξη είναι εκ των ων ουκ άνευ για τους ερευνητές. Προϋποθέτουν, βεβαίως, την τήρηση βασικών αρχών και ιδίως την προστασία των δικαιωμάτων της πνευματικής και βιομηχανικής ιδιοκτησίας. Συνεργασία λοιπόν στην βασική έρευνα και στις τεχνολογίες αιχμής και τις καινοτόμες τεχνολογίες μεταξύ πανεπιστημιακών και ερευνητικών ιδρυμάτων, αλλά και με τις βιομηχανίες και μάλιστα πάνω σε μεγάλα προγράμματα, όπως αυτά που αφορούν το διάστημα, τις τηλεπικοινωνίες, την πληροφορική, τα πολυμέσα, τις ανανεώσιμες ενέργειες, την βιοχημεία και μοριακή βιολογία, καθώς και την βιοτεχνολογία και τις τεχνολογίες του περιβάλλοντος. Η σύναψη των συμφωνιών αυτών πρέπει να προωθεί τις ανταλλαγές γνώσεων, ιδίως μέσω διεθνών δικτύων πληροφορικής. Ακόμη, πρέπει να προωθεί την συνεργασία με τους γείτονες της Ευρωπαϊκής 'Ενωσης, δηλαδή με τα κράτη της Μεσογείου, της Κεντρικής και Ανατολικής Ευρώπης, τα βαλτικά κράτη και τα νέα αναπτυσσόμενα κράτη της πρώην Σοβιετικής 'Ενωσης. 'Ετσι, το μεγάλο πλέγμα συμφωνιών, προγραμμάτων και συνεργασιών που θα δημιουργηθεί θα αυξήσει στο μέγιστο δυνατό τις επιδόσεις της έρευνας και της τεχνολογικής ανάπτυξης και θα συμβάλει χωρίς αμφιβολία στην ικανοποιητική επίλυση των μεγάλων προβλημάτων της ευρωπαϊκής, αλλά και της παγκόσμιας κοινωνίας.
<P>
Τελειώνοντας, θα ήθελα να επισημάνω ότι η παρούσα έκθεση καλύπτει σε μεγάλο βαθμό όλα όσα ανέφερα και θέλω προς τούτο να συγχαρώ τον συντάκτη της, καθηγητή κ. Πομπιντού, που πραγματικά έκανε θαυμάσια εργασία.

<SPEAKER ID=163 LANGUAGE="NL" NAME="Plooij-Van Gorsel">
Πρόεδρε, επιθυμώ να αρχίσω συγχαίροντας τον κ. Pompidou για την έκθεσή του και ιδίως για το διαχωρισμό τον οποίο κάνει μεταξύ επιστημονικής συνεργασίας και τεχνολογικής ανάπτυξης. Η επιστημονική συνεργασία μεταξύ πανεπιστημίων υπάρχει εδώ και αρκετά έτη. Πριν ακόμη γίνει λόγος για την κοινωνία των πληροφοριών, τα πανεπιστήμια διέθεταν ήδη το EUARN (European Academic Research Network).
<P>
Οι νέες προηγμένες εφαρμογές προέρχονται συχνά από τα πανεπιστήμια. Η συνεργασία που υφίσταται αυτά στον τομέα της τεχνολογίας της πληροφόρησης είναι ικανοποιητική. Τώρα όλα τα ευρωπαϊκά εθνικά δίκτυα έρευνας, τα οποία συνεργάζονται στο πλαίσιο του Dante, ζήτησαν την εκπόνηση ενός σχεδίου υπό την ονομασία Διευρωπαϊκό δίκτυο 34, το οποίο αποσκοπεί στη σύνδεση των εν λόγω δικτύων μέσω γραμμών από ίνες υάλου ισχύος 34 megabyte. Στο πλαίσιο του εν λόγω σχεδίου θα μπορούσαν να πραγματοποιηθούν πειράματα και να δημιουργηθούν ευρωπαϊκά πρότυπα τα οποία επιθυμούμε διακαώς.
<P>
Γι' αυτό το λόγο είναι ακατανόητο για την Ομάδα των Φιλελεύθερων το γεγονός ότι το πρόγραμμα αυτό το οποίο μπορεί πράγματι να μας βοηθήσει να βελτιώσουμε την ανταγωνιστικότητά μας, βρίσκεται μπλοκαρισμένο επί ένα έτος στην Επιτροπή από τις ΓΔ III και ΓΔ XIII. Ελπίζω ότι στο μέλλον και η Επιτροπή θα μάθει να συνεργάζεται και να είναι διατεθειμένη να συνεργαστεί ούτως ώστε να μπορούν να συνεργάζονται σε διεθνή επίπεδο και τα πανεπιστήμια.

<SPEAKER ID=164 LANGUAGE="SV" NAME="Holm">
Κύριε Πρόεδρε, όπως πολλοί ομιλητές έχουν ήδη αναφέρει είναι μιά πολύ σημαντική και καλή έκθεση που εξεπόνησε ο κ. Pompidou. Έχω προβεί σε αρκετές τροπολογίες στην επιτροπή υπέρ των οποίων ψήφισε ο κ. Pompidou και η επιτροπή. Αλλά εξακολουθεί να υπάρχει ένα πράγμα που διαφωνούμε με τον κ. Pompidou. Πρόκειται για την τροπολογία μου για το πλουτώνιο. Δεν πρόκειται φυσικά για την διάδοση του πλουτωνίου, αλλά για την συνεργασία σε παγκόσμιο επίπεδο για να επιλυθεί το πρόβλημα του πλουτωνίου και άλλων σχάσιμων υλικών.
<P>
Μόνον εντός της ΕΕ υπάρχουν σήμερα 340 τόνοι πλουτωνίου, κάτι που καθιστά την επίλυση αυτού του θέματος υψίστης σημασίας. Αυτό μπορεί να γίνει σε συνεργασία με άλλες χώρες οι οποίες επίσης, όπως και οι χώρες της ΕΕ, έχουν δυστυχώς μεγάλες ποσότητες πλουτωνίου. Το πλουτώνιο είναι επικίνδυνο και αυτό είναι ένα θέμα που με αφορά σαν νέο πάρα πολύ εξαιτίας της επίγνωσης ότι κάτι μπορεί να συμβεί με το πλουτώνιο. Ως εκ τούτου μιά διεθνής συνεργασία επ' αυτού του θέματος είναι υψίστης σημασίας.

<SPEAKER ID=165 LANGUAGE="DE" NAME="Quisthoudt-Rowohl">
Kύριε Πρόεδρε, οι δύο εκθέσεις που πραγματευθήκαμε σήμερα το βράδυ, η έκθεση Aργυρού και η έκθεση Pompidou, έχουν πολύ μεγάλη σχέση μεταξύ τους. Aυτό μπορείτε να το διαπιστώσετε και από τον ίδιο σχεδόν κατάλογο των ομιλητών. Tελειώνοντας τη συζήτηση, θα ήθελα ουσιαστικά να περιοριστώ σε ελάχιστες δηλώσεις. Kατ' αρχήν θα ήθελα να συγχαρώ τον εισηγητή για την πολύ ξεκάθαρη έκθεσή του, με την οποία επήλθε η τάξη σ' ένα σωρό ρυθμίσεις, που μέχρι τώρα δεν είχαν συνοψιστεί έτσι όπως θα 'πρεπε.
<P>
O δαίμονας εδώ, βεβαίως, δεν θα βρίσκεται τόσο στις λεπτομέρειες, όσο αργότερα στην εφαρμογή. Έτσι χρειαζόμαστε, αργότερα για την εφαρμογή, ξεκάθαρες δηλώσεις σχετικά με τη συναπόφαση, ή ακριβέστερα με την ενδεχόμενη συγχρηματοδότηση ερευνητικών προγραμμάτων με τρίτες χώρες. Θα πρέπει να καθοριστεί ακόμη ποιος θα αξιοποιήσει στη συνέχεια τα αποτελέσματα, ή για την ακρίβεια, ποιος θα μπορέσει να οικειοποιηθεί το μετέπειτα κέρδος. Aυτό, στη συνέχεια, μας φέρνει στο θέμα της πνευματικής ιδιοκτησίας. Kαι δεν είναι μόνο στην Eυρώπη που δεν υπάρχουν εναρμονισμένες ακόμη διατάξεις. Θα πρέπει, φυσικά, και τις εθνικές διατάξεις που υπάρχουν τώρα, να τις βάλουμε σε διεθνείς συμβάσεις. Θα πρέπει να φροντίσουμε για συμβατότητα.
<P>
Θα πρέπει επίσης να φροντίσουμε και για συμβατότητα στον τομέα των ενδεχόμενων joint ventures μεταξύ της έρευνας και της οικονομίας, ένα πράγμα που δεν δοκιμάστηκε καθόλου σ' εμάς, ή για την ακρίβεια, δεν υπάρχει ακόμη όπως, για παράδειγμα, υπάρχει στις Hνωμένες Πολιτείες. Xρειαζόμαστε όμως και τη συμβατότητα μεταξύ όλων εκείνων που έχουν να κάνουν με το κεφάλαιο κινδύνου και με τη μικτή χρηματοδότηση μεταξύ δημοσίων και ιδιωτικών πόρων.
<P>
Για όλα αυτά τα σημεία έγινε πολύς λόγος σήμερα. Πολλά δεν μπορούμε να τα ρυθμίσουμε σε επίπεδο Ενωσης, αλλά ελπίζω πως εμείς εδώ στο Kοινοβούλιο, αλλά και στην Eπιτροπή, μπορούμε να δώσουμε ωθήσεις και ερεθίσματα, ώστε τα εθνικά κράτη να συνεργαστούν, ενόψει μιας εναρμόνισης. H εναρμόνιση τότε θα είναι προς το συμφέρον της διεθνούς συνεργασίας.

<SPEAKER ID=166 NAME="Cresson">
Κύριε Πρόεδρε, κυρίες και κύριοι βουλευτές, κατ'αρχάς θα ήθελα να ευχαριστήσω θερμά τον κ. Pompidou για την ποιότητα της έκεθσής του και της εργασίας του στο σύνθετο και πολύμορφο θέμα της διεθνούς συνεργασίας στον τομέα της έρευνας και της τεχνολογικής ανάπτυξης.
<P>
Το Κοινοβούλιο επεδείκνυε ανέκαθεν ιδιαίτερο ενδιαφέρον για το εν λόγω θέμα και έχει αναλάβει πολλές πρωτοβουλίες στον τομέα αυτόν. Εάν η δράση επιστημονικής και τεχνολογικής συνεργασίας της Ευρωπαϊκής Ένωσης επεκτείνεται σε νέες περιφέρειες, όπως στις χώρες της Κεντρικής και Ανατολικής Ευρώπης και στις χώρες της Μεσογείου, τούτο οφείλεται σε μεγάλο βαθμό στην ώθηση του Κοινοβουλίου. Η παρούσα έκθεση και το παρόν ψήφισμα εντάσσονται στην προέκταση των προσπαθειών αυτών.
<P>
Με την ανακοίνωση του παρελθόντος Οκτωβρίου, η Επιτροπή προσπάθησε να συστήσει για πρώτη φορά ένα γενικό πλαίσιο προβληματισμού και δράσης για τις δραστηριότητες διεθνούς επιστημονικής και τεχνολογικής συνεργασίας της Ένωσης και να θέσει τις βάσεις ενός διαλόγου επί του θέματος μεταξύ των θεσμικών οργάνων. Η έκθεση του κ. Pompidou περιέχει μία πολύ χρήσιμη προσπάθεια διασάφησης και το σχέδιο ψηφίσματος, ενώ στηρίζει σε μεγάλο βαθμό την προσέγγιση της Επιτροπής, εισάγει ορισμένες ιδέες που αναμφίβολα αξίζει να ληφθούν υπόψη. Εν γένει, η Επιτροπή δεν μπορεί παρά να εκφράσει τη συμφωνία της.
<P>
Χωρίς να εισέλθω στις λεπτομέρειες των πολυάριθμων άρθρων του ψηφίσματος, θα ήθελα να προσθέσω μερικά σύντομα σχόλια σε τρία σημεία. Το ψήφισμα καλεί την Επιτροπή να προσδιορίσει τις λεπτομέρειες της συνεργασίας διαχωρίζοντας τα διάφορα είδη συνεργασίας και τις μεγάλες κατηγορίες χωρών. Σας υπενθυμίζω ότι μέχρι το τέλος του έτους η Επιτροπή θα υποβάλει εξειδικευμένες ανακοινώσεις σχετικά με τη συνεργασία αντίστοιχα με τις χώρες της Κεντρικής και Ανατολικής Ευρώπης, τις χώρες της Μεσογείου και τις λεγόμενες σήμερα αναδυόμενες οικονομίες.
<P>
Διατυπώνεται το αίτημα η πολιτική επιστημονικής και τεχνολογικής συνεργασίας να αποτελέσει αντικείμενο μελλοντικής και συλλογικής αποτίμησης από το Ινστιτούτο Προβλέψεων της Σεβίλλης, την Ευρωπαϊκή Συνέλευση Επιστημών και Τεχνολογιών τα δίκτυα ETAN (European Technology Assessment Network) και το πρόγραμμα STOA (Scientific and Technological Options Assessment). Μπορώ να σας ενημερώσω ότι κατά το δεύτερο εξάμηνο του τρέχοντος έτους θα πραγματοποιηθεί σεμινάριο σχετικά με τη διεθνή επιστημονική και τεχνολογική συνεργασία, στο οποίο θα συμμετάσχουν εκπρόσωποι όλων των ανωτέρω φορέων και της Επιτροπής.
<P>
Τέλος, ορθώς το ψήφισμα υπογραμμίζει την ανάγκη ενίσχυσης του συντονισμού μεταξύ των δραστηριοτήτων της Ένωσης και των κρατών μελών στον εν λόγω τομέα. Έχουν ήδη ξεκινήσει εργασίες επί του θέματος. Σύντομα αναμένεται να οδηγήσουν στη δημιουργία μίας πρώτης βάσης για τη βελτίωση του συντονισμού και δεν θα παραλείψω να σας τηρώ ενήμερους σχετικά με τις εξελίξεις στον τομέα αυτόν.
<P>
Εκτός από την Επιτροπή Έρευνας, Τεχνολογικής Ανάπτυξης και Ενέργειας, η Επιτροπή Εξωτερικών Υποθέσεων, Ασφάλειας και Αμυντικής Πολιτικής, η Επιτροπή Εξωτερικών Οικονομικών Υποθέσεων και η Επιτροπή Ανάπτυξης και Συνεργασίας υπογράμμισαν ομόφωνα τη σημασία της διεθνούς επιστημονικής και τεχνολογικής συνεργασίας για την Ένωση. Η Επιτροπή προτίθεται να μελετήσει τη σημασία αυτή στη μελλοντική της δράση.

<SPEAKER ID=167 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 11 π.μ.

<CHAPTER ID=16>
Χρηματοδοτικό μέσο για το περιβάλλον (LIFE)
<SPEAKER ID=168 NAME="Πρόεδρος">
Η ημερήσια διάταξη προβλέπει την συζήτηση της σύστασης για την δεύτερη ανάγνωση της κ. Μαρινούτσι (Α4-0166/96), εξ ονόματος της Επιτροπής Περιβάλλοντος, Δημόσιας Υγείας και Προστασίας των Καταναλωτών, σχετικά με την κοινή θέση που ενέκρινε το Συμβούλιο εν όψει της έκδοσης κανονισμού του Συμβουλίου για την τροποποίηση του Κανονισμού αριθ. 1973/72 σχετικά με την δημιουργία χρηματοδοτικού μέσου για το περιβάλλον (LIFE).

<SPEAKER ID=169 NAME="Marinucci">
Κύριε πρόεδρε, σήμερα στην Ιταλία το όνομα LIFE έχει υιοθετηθεί από μία συντεχνία ατόμων που αρνούνται την καταβολή των φόρων και επιδιώκουν τη δημιουργία ενός χωριστού κράτους: είναι συνεπώς ένα όνομα που δεν χαίρει καλής φήμης. Στην Ευρώπη, αντίθετα, η λέξη LIFE έχει καταστεί η σημαία της προστασίας του περιβάλλοντος, ένα πρόγραμμα που βεβαίως δεν έχει την εμβέλεια των Διαρθρωτικών Ταμείων, τα οποία θα έπρεπε να χρησιμοποιούνται για την αποκατάσταση και την προαστασία του περιβάλλοντος, αν και η πείρα των τριών πρώτων ετών έχει αποδείξει ότι η εφαρμογή των προγραμμάτων που χρηματοδοτούνται από το LIFE είχε μία μεγάλη επιπρόσθετη αξία, κυρίως από την άποψη της επίδειξης και της δυνατότητας επανάληψης. Η λειτουργία του οργάνου LIFE επιδιώκει να συμβάλει στη ανάπτυξη και την υλοποίηση της κοινοτικής πολιτικής και νομοθεσίας για το περιβάλλον, μέσω της πραγματοποίησης συγκεκριμένων δράσεων, που έχουν σαν στόχο την ενσωμάτωση της περιβαλλοντικής προβληματικής στους διάφορους τομείς της κοινωνικοοικονομικής ανάπτυξης, δράσεων που θα πρέπει να εμπνέουν και να προανατολίζουν τις χρηματοδοτήσεις οι οποίες πραγματοποιούνται με την υποστήριξη άλλων δημοσιονομικών μέσων, κοινοτικών ή εθνικών.
<P>
Για να επιτευχθεί όμως αυτό το αποτέλεσμα χρειαζόταν οι κανόνες του LIFE να καταστούν σαφέστεροι, χρειαζόταν να καλυφθούν τα κενά και να απαλειφθούν τα εμπόδια. Η πρόταση κανονισμού που συζητούμε προτίθεται συνεπώς, στο φως της πείρας που έχουμε αποκτήσει, να πρσδιορίσει εκ νέου τις δράσεις που θα μπορούσαν να τύχουν μιας οικονομικής ενίσχυσης στο πλαίσιο LIFE, να επεκτείνει το πεδίο εφαρμογής του LIFE στις συνδεδεμένες χώρες της Κεντρικής και Ανατολικής Ευρώπης, να αποσαφηνίσει τις διαδικασίες διεχείρισης των προγραμμάτων, διακρίνοντας μεταξύ προστασίας της φύσης και άλλων δραστηριοτήτων, να βελτιώσει τη διαδικασία επιλογής των προγραμμάτων μέσω του καθορισμού νέων κριτηρίων επιλεξιμότητας.
<P>
Μετά την ομόφωνη έγκριση εκ μέρους του Κοινοβουλίου κατά την πρώτη ανάγνωση, έστω και με κάποια καθυστέρηση, το Συμβούλιο απέστειλε την κοινή θέση, που περιελάμβανε κατ' ουσίαν ή εν μέρει, ένα σημαντικό τμήμα από τις τροπολογίες του Ευρωπαϊκού Κοινοβουλίου, τις οποίες ενσωμάτωσε η Επιτροπή στην τροποποιημένη πρότασή της. Έγινε δεκτή η εισαγωγή μιας αιτιολογικής σκέψης σχετικά με τις διαδικασίες εφαρμογής του LIFE και τις διαδικασίες γενικής ενημέρωσης, για να βελτιωθεί η διαφάνεια και η αποτελεσματικότητα, καθώς επίσης και μιας δεύτερης αιτιολογικής σκέψης που προσδιορίζει τη φύση των προπαρασκευαστικών μέτρων. έγιναν δεκτές οι προτάσεις για την ένταξη της προστασίας της ατμόσφαιρας και για τον καθορισμό του ανωτάτου ποσοστού παρέμβασης του LIFE στον τομέα της προστασίας της φύσης, για τις δράσεις που αφορούν εκείνα τα είδη πτηνών τα οποία απειλούνται με εξαφάνιση.
<P>
Όσον αφορά τη χρηματοδοτική πτυχή, η κοινή θέση, μολονότι δεν έχει κάνει δεκτό το διπλασιασμό της χρηματοδότησης που είχε υπερψηφίσει το Κοινοβούλιο, έχει εντούτοις προβλέψει την αναθεώρηση, κατά το 1997, του ποσού αναφοράς αναγνωρίζοντας ότι υπάρχει δυσαναλογία μεταξύ του ενδιαφέροντος του προγράμματος LIFE και του διατιθέμενου προϋπολογισμού.
<P>
Παρά την εκτίμησή μας για το ότι έγινε αποδεκτή εκ μέρους της Επιτροπής και του Συμβουλίου η εργασία του Κοινοβουλίου, θεωρήσαμε απαραίτητη την παρουσίαση ορισμένων τροπολογιών ώστε να επαναφερθεί η μνεία στα υδάτινα ρεύματα που εκβάλλουν στις παράκτιες περιοχές και στη διαρκή διαχείριση των υγρών ζωνών που προσδιορίζονται από αυτά τα υδάτινα ρεύματα. να επανενταχθεί η αναφορά στην προστασία των υδάτινων πόρων και στη διαχείριση των υδάτων που θα πρέπει να προβλεφθεί στο πλαίσιο των προπαρασκευαστικών δράσεων. να υπομνησθεί ότι το 3 % που προορίζεται για την αξιολόγηση και την ενίσχυση των δράσεων θα πρέπει να είναι δυνατόν να χρησιμοποιηθεί και για το υπολειπόμενο μέρος του πρώτου σταδίου. να αποσαφηνισθεί καλύτερα η διαδικασία αξιολόγησης και επιλογής όσον αφορά τα σχέδια καινοτομίας, μολονότι είναι ήδη σαφές ότι για το τμήμα LIFE-φύση χρειάζεται να γίνει αναφορά στην οδηγία HABITAT. τέλος, να ασκηθούν πιέσεις για το διπλασιασμό του προϋπολογισμού.
<P>
Επιτρέψτε μου, τέλος, κύριε Πρόεδρε, να ευχαριστήσω τους συναδέλφους που είναι παρόντες, τις υπηρεσίες της Επιτροπής Περιβάλλοντος, Δημόσιας Υγείας και Προστασίας των Καταναλωτών για τη συνεργασία τους, την κ. επίτροπο και τις υπηρεσίες της και να ευχηθώ την ταχύτερη δυνατή έγκριση του νέου κανονισμού.

<SPEAKER ID=170 LANGUAGE="DE" NAME="Schleicher">
Kύριε Πρόεδρε, κυρίες και κύριοι, σκοπός του LIFE είναι να συμβάλει στην ανάπτυξη και την εφαρμογή της περιβαλλοντικής πολιτικής, καθώς και της περιβαλλοντικής νομοθεσίας της Eυρωπαϊκής Ενωσης, και κυρίως στους τομείς των επιπτώσεων από βιομηχανική δραστηριότητα, της προστασίας της φύσης, αλλά και στη συνεργασία με τρίτες χώρες, ιδιαίτερα στο χώρο της Mεσογείου και στα κράτη της Kεντρικής και Aνατολικής Eυρώπης. Εναντι αυτού του ευρέος φάσματος της επιθυμητής ενίσχυσης έργων, η χρηματοδότηση του προγράμματος LIFE εξακολουθεί να είναι ελάχιστη, παρόλο που αυξήθηκε ήδη σημαντικά από το Eυρωπαϊκό Kοινοβούλιο - ευχαριστώ πολύ και την κ. Marinucci.
<P>
Aυτό σημαίνει πως θα πρέπει να είμαστε πολύ προσεκτικοί στη χορήγηση των πιστώσεων και να εξασφαλίζουμε ότι τα χρήματα θα δαπανηθούν για έργα λογικά. Στο παρελθόν γίνονταν συνεχώς παράπονα πως δεν υπήρχε διαφάνεια στη χορήγηση των πιστώσεων. O λόγος ήταν κυρίως ότι στο αρχικό πρόγραμμα LIFE δεν καθορίστηκαν επακριβή κριτήρια για την επιλογή των έργων. Bασικός στόχος της επανεπεξεργασθείσας πρότασης LIFE, την οποία πραγματευόμαστε σήμερα, είναι να καθοριστούν τέτοια κριτήρια.
<P>
Mε το παρόν κείμενο κατορθώθηκε να βελτιωθεί σημαντικά ο κατάλογος των κριτηρίων αποκλεισμού και αξιολόγησης των προτάσεων LIFE. Aυτό το επιδοκιμάζω εξ ονόματος της ομάδας μου. Tο πώς θα εξελιχθούν τα κριτήρια αξιολόγησης στην πράξη, απομένει να το δούμε και, σε δεδομένη στιγμή, να το ελέγξουμε. Σ' ένα σημείο, ωστόσο, δεν είμαι ευχαριστημένος: Tο LIFE, δηλαδή, μπορεί να ανταποκριθεί στις αξιώσεις του ως μέσου ενίσχυσης των καινοτομιών στον τομέα των βιομηχανικών δραστηριοτήτων, μόνον αν για καινοτόμα έργα, για την περαιτέρω ανάπτυξη τεχνολογιών, ληφθεί ως βάση η βέλτιστη διαθέσιμη τεχνική. Διαφορετικά θα μπορούσε να συμβεί να ενισχύουμε σ' ένα κράτος μέλος ένα έργο, του οποίου η τεχνολογία εφαρμόζεται σ' ένα άλλο εδώ και χρόνια. Tέτοια πολυτέλεια, δηλαδή, δεν μπορούμε να την έχουμε, με τους λιγοστούς πόρους που διαθέτουμε. Γι' αυτό και αίτημά μου είναι το εξής: Kατά την επιλογή των έργων που αναφέρονται στην περαιτέρω εξέλιξη των τεχνολογιών, θα πρέπει να τίθεται ως βάση η βέλτιστη διαθέσιμη τεχνική. Mε την κοινή θέση για την οδηγία IPPC, σχετικά με την ολοκληρωμένη πρόληψη και τον έλεγχο της ρύπανσης, ορίζεται ως γνωστόν η έννοια της «βέλτιστης διαθέσιμης τεχνικής», ούτως ώστε να διαθέτουμε ήδη μια σύμφωνη βάση για την εφαρμογή αυτής της έννοιας.
<P>
Γι' αυτό και θα ήθελα να ρωτήσω και πάλι την Eπίτροπο κ. Bjerregaard μήπως θεωρεί αναγκαίο να τη συμπεριλάβουμε και στο πρόγραμμα LIFE, μια και αυτή θα ήταν μια συνεπής πολιτική στάση της Eυρωπαϊκής Ενωσης. Aν η κ. Bierregaard συμφωνούσε σ' αυτό, θα μπορούσε ίσως και η κ. Marinucci να υποστηρίξει την τροπολογία μου, μια και θεωρώ πολύ σημαντικό το να μην ακολουθούμε μια ξεπερασμένη πολιτική, αλλά να εφαρμόζουμε πραγματικά αυτό που χρειάζεται. Θα πρέπει, ειδικά τις χώρες που έχουν ανάγκη να καλύψουν το χαμένο έδαφος, να μην τις αφήνουμε να χωλαίνουν πάλι, αλλά να τις φέρουμε πράγματι στο τελευταίο επίπεδο της τεχνολογίας, δίνοντας τα χρήματα για το σκοπό αυτό.

<SPEAKER ID=171 LANGUAGE="PT" NAME="Vieira">
Κύριε Πρόεδρε, κύριοι βουλευτές, είναι ορθό να επισημάνουμε ότι η κοινοτική πολιτική σε θέματα περιβάλλοντος εφαρμόζεται με τρόπο όλο και πιο περιεκτικό και αποτελεσματικό. Παρότι δεν καλύπτονται, στον ευκταίο βαθμό, όλοι οι τομείς που περιλαμβάνει το περιβάλλον, η κοινοτική πολιτική έχει ενθαρρύνει σε όλα τα κράτη μέλη την ανάπτυξη δράσεων και σχεδίων με σκοπό την προστασία του περιβάλλοντος και, συνεπώς, τη βελτίωση της ποιότητας ζωής στην Ευρωπαϊκή 'Ενωση.
<P>
Στην πολιτική αυτή εντάσσεται η πρόταση κανονισμού του Συμβουλίου σχετικά με τη δημιουργία ενός χρηματοδοτικού μέσου για το περιβάλλον - το πρόγραμμα LIFE -, την οποία υποστηρίζουμε.
<P>
Αλλά θα θέλαμε τώρα να τονίσουμε την εκτίμησή μας για την έκθεση της κ. Marinucci, η οποία βελτιώνει αρκετά την προαναφερθείσα πρόταση κανονισμού του Συμβουλίου, διευρύνοντας το πεδίο εφαρμογής της σε αρκετά ευαίσθητους τομείς, όπως είναι η προστασία των υγρών ζωνών που δημιουργήθηκαν στην εκβολή των ποταμών, η προστασία γενικά των υδάτινων πόρων και η διατήρηση/ανάκτηση βιοτόπων μεγάλης σημασίας που φιλοξενούν είδη πανίδας και χλωρίδας τα οποία απειλούνται, και επίσης διότι στην έκθεση αυτή προτείνεται ένα ποσό χρηματοδοτικής αναφοράς για την εκτέλεση των δράσεων κατά την περίοδο 1996-1999 ύψους 600 εκατομμυρίων Ecu, 150 εκατομμύρια επιπλέον από όσα προβλέπονται στην πρόταση αυτή.
<P>
Θέλω να πιστεύω ότι τα κράτη μέλη θα εκμεταλλευθούν δεόντως όλες αυτές τις ενισχύσεις που τους παρέχονται με τον κανονισμό αυτό. Και όσον αφορά ειδικά τις ιδιαίτερα απομακρυσμένες περιοχές της Πορτογαλίας - τις Αζόρες και τη Μαδέρα -, πρέπει να ελπίζουμε ότι, κυρίως για την προστασία και τη ορθολογική διαχείριση των παράκτιων περιοχών, για την προστασία και τη διαχείριση των υδάτινων πόρων (συμπεριλαμβανομένης της επεξεργασίας των λυμμάτων ή των μολυσμένων υδάτων), για τον περιορισμό των τοξικών και επικίνδυνων αποβλήτων και για όλες τις δράσεις σχετικά με την προστασία της φύσης, με ειδική έμφαση τόσο στη διατήρηση του εξαιρετικού και πολύτιμου χαρακτηριστικού δάσους - του δαφνόδασους - ή στην αποκατάστασή του, όσο και σε άλλα οικοσυστήματα, βιοτόπους και ενδημικά είδη των νήσων αυτών, θα σταθεί δυνατό να προχωρήσουμε με αποφασιστικότητα και φρόνηση στους δρόμους που διανοίγονται ή διευρύνονται με τα κοινοτικά μέσα τα οποία ευτυχώς δημιουργούνται στον τομέα του περιβάλλοντος.

<SPEAKER ID=172 LANGUAGE="DE" NAME="Gredler">
Kύριε Πρόεδρε, κυρία Marinucci, ευχαριστώ πολύ για την πολύ καλή σας έκθεση, την οποία συζητάμε σήμερα εδώ. Περιβάλλον, μια λέξη χωρίς περιεχόμενο. Παραλίγο να εγκρίνονταν 600 εκατ. Ecu. H πλειοψηφία των Yπουργών ήταν σχεδόν έτοιμη να τα εγκρίνει, αλλά ωστόσο όλα ανατράπηκαν. Διάφορες ζηλοτυπίες, πως τάχα πάρα πολλά χρήματα θα πήγαιναν στο Nότο, έπεισαν τελικά, γι' αυτό και συμφώνησαν στα 450 εκατ. Ecu.
<P>
Aυτή πράγματι την τάξη μεγέθους επιθυμούν οι ευρωπαίοι πολίτες; Οταν αναλογίζομαι πως μονάχα για την ενίσχυση του καπνού δαπανούμε το 1996 1, 1 δισεκατ. Ecu, και για τα φυτά κλωστοϋφαντουργίας και τους μεταξοσκώληκες 894 εκατ. Ecu, τότε αναρωτιέμαι: Tο ευρωπαϊκό περιβάλλον δεν αξίζει περισσότερο από τους μεταξοσκώληκες; Eπιπλέον, αυτά τα 450 εκατ. Ecu προβλέπονται για ένα πολυετές πρόγραμμα. Aυτό αποτελεί πράγματι σκάνδαλο, κυρία Bjerregaard.
<P>
Aπό τη μια μεριά σώζουμε την ύπαρξη των καπνοκαλλιεργητών, από την άλλη όμως, μετά, ίσως να μην έχουν ούτε καθαρό νερό να πιουν ούτε καθαρό αέρα ν' αναπνεύσουν. Aυτό πράγματι αναιρεί τα προηγούμενα. Θα ήθελα ακόμη να αναφέρω και τη χαλαρή στάση της Eπιτροπής, όσον αφορά τους ελέγχους για τη καταχρηστική χρήση των χρημάτων του LIFE στην Iταλία. Γιατί περιμέναμε τόσο πολύ για να εγείρουμε αγωγή; Mε την επιφυλακτική στάση της Eπιτροπής χάνουμε, κάθε χρόνο, πολλά χρήματα.
<P>
Tέλος, θα ήθελα να αναφέρω ακόμη πως η ένταξη στο πρόγραμμα των χωρών της Kεντρικής και Aνατολικής Eυρώπης είναι πολύ σημαντική για μας, επειδή σ' αυτές υπάρχουν μερικές φορές καταστροφικές καταστάσεις στον τομέα του περιβάλλοντος. Aλλά όταν κανείς το αναφέρει αυτό σαν προτεραιότητα, κυρία Eπίτροπε, τότε θα πρέπει να είναι διατεθειμένος να δώσει και τα χρήματα. Aπό πού θα πάρετε τις πιστώσεις για τέτοιες προτεραιότητες; Θα μ' ενδιέφερε να το μάθω αυτό.

<SPEAKER ID=173 LANGUAGE="ES" NAME="Gonzαlez Αlvarez">
Κύριε Πρόεδρε, εμείς πρόκειται να υποστηρίξουμε την πρόταση της κ. Marinucci που παρουσιάζει και πάλι τις επτά αυτές τροπολογίες. Πρόκειται να υπογραμμίσουμε ιδιαίτερα δύο από αυτές. Σε σχέση με την Αριθ. 1, που αφορά την προστασία των υδάτινων ρευμάτων και των υγρότοπων, η κ. Επίτροπος γνωρίζει πολύ καλά - στη χώρα μου, για παράδειγμα- την ποσότητα και την αξία των υγρότοπων καθώς και την υποβάθμισή τους. Μπορούμε να αναφέρουμε πολλές από αυτές: Doρana, las Tablas de Daimiel, Santoρa, κλπ.
<P>
Εξάλλου, η τροπολογία Αριθ. 5 προτείνει περισσότερους πόρους. Το πρόβλημα έγκειται πάντοτε στους ισχνούς πόρους που προορίζονται για την υλοποίηση ενός προγράμματος όπως το Natura 2000. Η ίδια η ΓΔ ΧΙ μάς αποστέλλει σήμερα ένα πολύ ενδιαφέρον δελτίο, το Αριθ. 1, όπου αναφέρεται σαφώς ότι υπάρχουν πολλές χώρες που δεν έχουν ακόμη ξεκινήσει τον προσδιορισμό των ειδικών διατηρητέων ζωνών.
<P>
Συνεπώς, εμείς θεωρούμε ότι αυτό το μέσον πρέπει κατά πρώτο λόγο να είναι αποτελεσματικό, και κατά δεύτερο λόγο πρέπει να φροντίζει να μη συμβαίνουν οι καταστροφές που συμβαίνουν ήδη στην πανίδα, τη χλωρίδα και τους βιότοπους, και που θα τους εμποδίσουν να φτάσουν στο 2000. Αυτή την εβδομάδα, στη χώρα μου, στη νήσο Lanzarote - νήσο που αποτελεί προστατευμένη περιοχή για τη βιόσφαιρα- κάποιες στρατιωτικές εγκαταστάσεις προκάλεσαν την εξαφάνιση ενός φυτού μοναδικού στον κόσμο. Το μόνο σημείο όπου φυόταν ήταν το Risco de Zamara, στη νήσο Lanzarote.
<P>
Θεωρώ ότι αν το χρηματοδοτικό μέσον δε χρησιμεύει για να εμποδίζει να συμβαίνει κάτι τέτοιο και αν δεν καταφέρουμε το δίκτυο Natura 2000 να συσταθεί μέσα στον προβλεπόμενο χρόνο, θα έχουμε χάσει μια μεγάλη ευκαιρία.

<SPEAKER ID=174 LANGUAGE="FI" NAME="Ryynδnen">
Αξιότιμε κύριε Πρόεδρε, αξιότιμη κυρία Επίτροπε, έχει αποδειχθεί ότι η ενίσχυση δραστηριοτήτων μέσω του προγράμματος LIFE αποτελεί ένα ιδιαίτερα αποτελεσματικό μέσο όσον αφορά την περιβαλλοντική πολιτική. Αυτό έχουμε διαπιστώσει και εμείς οι Φινλανδοί από τις εμπειρίες που έχουμε αποκομίσει κατά τη διάρκεια του πρώτου έτους της συμμετοχής της χώρας μας ως πλήρους μέλους στην ΕΕ.
<P>
Ιδίως σε περίπτωση που αποτελεί στόχο η περαιτέρω διεύρυνση του πεδίου εφαρμογής του χρηματοδοτικού μέσου LIFE, το προταθέν ποσό των 450 εκατ. Ecu για την χρηματοδότηση ολοκλήρου της δεύτερης φάσης του LIFE θεωρείται εντελώς ανεπαρκές. Το ποσοστό που αναλογεί στις τρίτες χώρες (5 %), οι οποίες αντιμετωπίζουν και τα μεγαλύτερα προβλήματα, είναι εντελώς ασήμαντο.
<P>
Οφείλουμε να διασφαλίσουμε ότι η λειτουργία του ταμείου LIFE θα είναι αποτελεσματική. Πρέπει, δηλαδή, να μεριμνήσουμε ούτως ώστε τα έργα θα ολοκληρώνονται βάσει των προγραμμάτων τα οποία έχουν καταρτισθεί γι' αυτά. Τα προβλήματα, όμως, εν σχέσει με τον έλεγχο πρέπει να επιλυθούν χωρίς να αυξηθεί η γραφειοκρατία.
<P>
Εφόσον επιδιώκεται η βελτίωση της διαδικασίας επιλογής των έργων με τον καθορισμό νέων προϋποθέσεων για την έγκριση χρηματοδοτήσεων, ολόκληρη η διαδικασία αίτησης πρέπει να καταστεί πιο διαφανής και ανοικτή. Τα έργα πρέπει να επιλέγονται βάσει ουσιαστικών επιτευγμάτων. Όσον αφορά τα βιομηχανικά έργα, αυτά θα πρέπει, σαφώς, να χαρακτηρίζονται από το στοιχείο της καινοτομίας προκειμένου να τους εγκρίνεται χρηματοδότηση. Επιπλέον, θα πρέπει να συμβάλλουν στην ανάπτυξη και την εφαρμογή των πλέον χρησιμοποιήσιμων από τις τεχνολογίες.
<P>
Για να εξασφαλιστεί το μέλλον της ανθρωπότητας, πρέπει, το περιβάλλον να είναι καθαρό και κατάλληλο, από κάθε άποψη, για διαβίωση. Εάν η πλειονότητα των κατοίκων του πλανήτη μας δεν συνειδητοποιήσει την πραγματική κατάσταση στην οποία βρίσκεται το περιβάλλον και δεν λάβει τις ευθύνες του, τα αποτελέσματα τα οποία θα επιτύχουμε εν σχέσει με την βελτίωση του περιβάλλοντος, δεν θα είναι μόνιμα. Γι' αυτό και πιστεύω ότι η πληρέστερη δυνατή πληροφόρηση σχετικά με τα αποτελέσματα των έργων αυτών, είναι ιδιαίτερα βασική. Έτσι θα δημιουργηθούν και οι προϋποθέσεις για την ευρύτερη δυνατή χρήση των πληροφοριών αυτών.

<SPEAKER ID=175 NAME="Bjerregaard">
Κύριε Πρόεδρε, θα ήθελα καταρχάς να αναφέρω ότι η Επιτροπή εκτιμά ιδιαίτερα στο γεγονός ότι η δεύτερη ανάγνωση της κοινής θέσης του Συμβουλίου, έγινε με ταχύ ρυθμό από το Κοινοβούλιο. Θα ήθελα επίσης να επωφεληθώ της ευκαιρίας που μου δίδεται απόψε στην αίθουσα αυτή για να επισημάνω το συνετό και εποικοδομητικό πνεύμα που χαρακτήρισε τις εργασίες της Επιτροπής Περιβάλλοντος. Τέλος, θα ήθελα να ευχαριστήσω ιδιαιτέρως την εισηγήτρια, κα Marinucci.
<P>
Διαπιστώνω με ικανοποίηση ότι πλησιάζουμε στο τέρμα με τις καλύτερες δυνατές προϋποθέσεις, πράγμα το οποίο αποτελεί καλό οιωνό για το ευρωπαϊκό περιβάλλον και για την αειφόρο ανάπτυξη, που το πρόγραμμα LIFE προσπαθεί να προωθήσει με μια δημιουργική στρατηγική, κάνοντας χρήση νέων μεθόδων και τεχνολογιών. Προσωπικά είμαι ιδιαίτερα ικανοποιημένη με την κοινή θέση του Συμβουλίου, που είναι απόρροια μακρών συζητήσεων και αποτελεί συμβιβασμό τον οποίο η Επιτροπή μπορεί να χρησιμοποιήσει ως βάση για τις προσπάθειές της κατά την περίοδο 1996-1999. Δεν πρόκειται φυσικά για έναν τέλειο συμβιβασμό, εφόσον το Συμβούλιο δεν συμπεριέλαβε ορισμένες από τις βελτιώσεις που είχε προτείνει το Κοινοβούλιο και είχε αποδεχτεί η Επιτροπή. Ωστόσο, αυτό δεν είναι τόσο σοβαρό, δεδομένου ότι συμπεριελήφθησαν οι σημαντικότερες από τις βελτιώσεις αυτές και, όπως παρατήρησε σωστά η εισηγήτρια, κα Marinucci, το κείμενο κατέστη σαφές και θετικό με την κοινή θέση.
<P>
Η Επιτροπή κρίνει ότι οι περισσότερες από τις, κατά τα άλλα ολιγάριθμες, τροπολογίες που κατατέθηκαν κατά τη δεύτερη ανάγνωση, είναι αποδεκτές. Πράγματι, η Επιτροπή είχε ήδη αποδεχτεί τις τέσσερις πρώτες το Νοέμβριο του περασμένου έτους και τις συμπεριέλαβε στην τροποποιημένη πρόταση που υπέβαλε τον Ιανουάριο. Η τροπολογία αριθ. 6, που κατέθεσε η κα Marinucci, είναι νέα και διασαφηνίζει ένα ιδιαίτερα σημαντικό, κατά την άποψη της Επιτροπής, σημείο. Έχω την ίδια άποψη με την κα Marinucci ότι είναι δυνατόν, χωρίς να υπάρχει μια βάση αναφοράς, να επιλεγούν οι πλέον κατάλληλες προτάσεις σχεδίων με τη διαφανή χρησιμοποίηση των κριτηρίων του κανονισμού. Η επιλογή των κριτηρίων, που πρέπει να αποτελεί τη βάση της διαδικασίας επιλογής σχεδίων, είναι ο μόνος τρόπος με τον οποίο θα μπορούσαν να αποφευχθούν οι παρανοήσεις κατά τη φάση εφαρμογής. Συνεπώς, μολονότι συμφωνώ με την προτεινόμενη διαδικασία, πρέπει να επιστήσω την προσοχή στο γεγονός ότι η τροπολογία αριθ. 6 δεν είναι δυνατόν να ενσωματωθεί στον κανονισμό λόγω των νομικών συνεπειών που έχουν οι αρμοδιότητες της Επιτροπής να αναλαμβάνει πρωτοβουλίες. Συνεπώς, αναλαμβάνω τη δέσμευση να προβεί η Επιτροπή σε δήλωση προς το Συμβούλιο σε σχέση με την τροπολογία 6, ώστε με τον τρόπο αυτό να επισημανθεί η επιθυμία του Κοινοβουλίου. Αυτό σημαίνει δηλαδή ότι η Επιτροπή αποδέχεται την αρχή που διατυπώνεται στην εν λόγω τροπολογία, αλλά θα της δώσει κατάλληλη μορφή σε εύθετο χρόνο. Η τροπολογία αριθ. 7 μπορεί φυσικά να γίνει αποδεκτή βάση της προαναφερόμενης δήλωσης, που αντικαθιστά την τροπολογία αριθ. 6.
<P>
Κύριε Πρόεδρε, θα ήθελα να ζητήσω επίμονα από το Συμβούλιο να εξετάσει για μια ακόμη φορά τα θέματα που αφορούν οι τροπολογίες, ώστε να επιτευχθεί η καταρχήν αποδοχή τους από αυτό, ενδεχομένως με ορισμένες προσαρμογές συντακτικού χαρακτήρα. Αντίθετα, όσον αφορά την τροπολογία αριθ. 5 πρέπει να παραδεχτώ ότι η Επιτροπή δεν την θεωρεί ως ένα βήμα προς τη σωστή κατεύθυνση. Η τροπολογία αφορά μια αύξηση του προϋπολογισμού του προγράμματος LIFE σε 600 εκατ. ECU, το δε μόνο πράγμα που μπορώ να επιβεβαιώσω σχετικά είναι ότι το Συμβούλιο διεξήγαγε εκτενείς συζητήσεις για το εν λόγω θέμα. Επαναλαμβάνω επίσης τη συνήθη θέση της Επιτροπής σχετικά με τη μορφή και το περιεχόμενο. Όσον αφορά τη μορφή, η Επιτροπή δεν συμμερίζεται την άποψη να αναφέρεται στον κανονισμό ένα συγκεκριμένο ποσό. Όσον αφορά το περιεχόμενο, η Επιτροπή δεν είναι της γνώμης ότι με τις σημερινές δημοσιονομικές προοπτικές θα είναι δυνατό να προχωρήσουμε πέραν της πρότασης του Συμβουλίου να επανεκτιμηθεί η κατάσταση το 1997. Συνεπώς, προς το παρόν δεν είναι δυνατό να γίνει αποδεκτή η ιδέα να αυξηθεί ο προϋπολογισμός του προγράμματος LIFE, αν και το ποσό των 600 εκατ. ECU πρέπει να θεωρείται ως συμβιβασμός μεταξύ του ποσού των 800 εκατ. ECU, που προτάθηκε κατά την πρώτη ανάγνωση, και του ποσού των 450 εκατ. ECU, που αναφέρεται στην κοινή θέση, και το οποίο το Συμβούλιο απεφάσισε να επανεκτιμήσει το 1997.
<P>
Κατά τη γνώμη μου, είναι σημαντικό το γεγονός ότι το Συμβούλιο ανεγνώρισε τη δυσανολογία μεταξύ του ενδιαφέροντος που επιδεικνύεται για το πρόγραμμα LIFE και του διαθέσιμου προϋπολογισμού. Φαίνεται ότι το Συμβούλιο συμμερίζεται κατά ένα τρόπο την άποψη του Κοινοβουλίου, όπως αυτή εκφράστηκε άλλωστε στην αίθουσα αυτή απόψε, και ότι θα καταβάλει κάθε δυνατή προσπάθεια για να βελτιωθεί η κατάσταση. Όσον αφορά την τροπολογία που κατέθεσε προ ολίγου η κα Schleicher, δηλαδή την τροπολογία 8 σχετικά με το άρθρο 1.5 της κοινής θέσης, και την οποία η κα Schleicher μόλις υπεστήριξε, θα ήθελα να αναφέρω ότι η Επιτροπή προτιμά το γενικότερο κείμενο της κοινής θέσης. Σύμφωνα με τη διατύπωση του κειμένου αυτού, η Επιτροπή και οι εμπειρογνώμονες των κρατών μελών μπορούν να κρίνουν μόνοι κατά πόσο η βιομηχανική τεχνολογία, η οποία θα τύχει ενίσχυσης από το LIFE, είναι η καλύτερη τεχνολογία που υπάρχει, είτε για την μεμονωμένη χώρα είτε για την Κοινότητα. Συνεπώς, η Επιτροπή θα υποβάλει το συντομότερο δυνατό στο Συμβούλιο μια αναθεωρημένη πρόταση για την έγκριση της δεύτερης φάσης του LIFE τον Ιούνιο. Εάν αυτό συμβεί - νομίζω δε ότι είναι πιθανό εάν βασιστώ στις διαβεβαιώσεις που μου έδωση η Ιταλική Προεδρεία - θα οφείλεται κυρίως, κατά τη γνώμη μου, στο αποτελεσματικό έργο που επιτέλεσαν το Κοινοβούλιο και η εισηγήτρια, κα Marinucci, καθώς επίσης και στο ενδιαφέρον που επιδείχθηκε για τα συγκεκριμένα προβλήματα που αντιμετωπίζουμε και τα οποία πρέπει να επιλύσουμε.

<SPEAKER ID=176 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 11 π.μ.
<P>
(Η συνεδρίαση λήγει στις 11.30 μ.μ.)

