<CHAPTER ID="1">
<SPEAKER ID="1" LANGUAGE="" NAME="" AFFILIATION="Αντιπροέδρου">
<P>
(1) 
<SPEAKER ID="2" LANGUAGE="" NAME="Πατάκης (GUE/NGL )" AFFILIATION="">
<SPEAKER ID="3" LANGUAGE="" NAME="Πρόεδρος. –" AFFILIATION="">
<P>
– (A5-0120/2004) του κ. Obiols i Germà, εξ ονόματος της Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής, σχετικά με την πρόταση απόφασης του Συμβουλίου για τη σύναψη συμφωνίας πολιτικού διαλόγου και συνεργασίας μεταξύ της Ευρωπαϊκής Κοινότητας και των κρατών μελών της, αφενός, και των δημοκρατιών της Κόστα Ρίκα, του Ελ Σαλβαδόρ, της Γουατεμάλας, της Ονδούρας, της Νικαράγουας και του Παναμά, αφετέρου·
<P>
– (A5-0119/2004) του κ. Salafranca Sánchez-Neyra, εξ ονόματος της Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής, σχετικά με την πρόταση απόφασης του Συμβουλίου για την υπογραφή συμφωνίας πολιτικού διαλόγου και συνεργασίας μεταξύ της Ευρωπαϊκής Κοινότητας και των κρατών μελών της, αφενός, και της Κοινότητας των Άνδεων και των χωρών μελών της, των Δημοκρατιών της Βολιβίας, της Κολομβίας, του Ισημερινού και του Περού και της Βολιβαριανής Δημοκρατίας της Βενεζουέλας, αφετέρου·
<SPEAKER ID="4" LANGUAGE="EN" NAME="Patten," AFFILIATION="Επιτροπή">
<P>
Όπως γνωρίζει το Σώμα, η δέσμευση για τη διαπραγμάτευση νέων συμφωνιών πολιτικού διαλόγου και συνεργασίας με κάθε περιοχή αναλήφθηκε στη σύνοδο κορυφής ΕΕ-Λατινικής Αμερικής και Καραϊβικής που έλαβε χώρα στη Μαδρίτη το 2002. Η Ευρωπαϊκή Ένωση ανταποκρίθηκε στη δέσμευση αυτή. Οι διαπραγματεύσεις ολοκληρώθηκαν επιτυχώς και ταχέως μετά από δύο μόλις γύρους τον Οκτώβριο του 2003, και αμφότερες οι συμφωνίες υπογράφηκαν στις 15 Δεκεμβρίου στη Ρώμη.
<P>
Οι νέες αυτές συμφωνίες είναι φιλόδοξες. Καταρχάς, θεσμοθετούν και ενισχύουν τον πολιτικό διάλογο: τον Διάλογο του Σαν Χοσέ με την Κεντρική Αμερική που ξεκίνησε το 1984 και τον υπουργικό πολιτικό διάλογο που διεξήχθη με την Κοινότητα των Άνδεων ο οποίος έχει τις ρίζες του στη διακήρυξη της Ρώμης του 1996. Δεύτερον, επεκτείνουν το πεδίο εφαρμογής τόσο του πολιτικού διαλόγου όσο και της υφιστάμενης συνεργασίας της Ευρωπαϊκής Ένωσης με τις δύο αυτές περιοχές, για παράδειγμα, μέσω της συμπερίληψης ορισμένων νέων τομέων όπως η μετανάστευση, η πρόληψη συγκρούσεων, η χρηστή διακυβέρνηση και οι δραστηριότητες πάταξης της τρομοκρατίας.
<P>
Η Επιτροπή υποστήριζε πάντοτε την περιφερειακή ολοκλήρωση. Είμαστε πεπεισμένοι ότι πρέπει να συνεχίσει προς την ίδια κατεύθυνση. Η υποστήριξη αυτή δεν περιορίζεται μόνο στα λόγια: στο πλαίσιο του περιφερειακού προγράμματος για την Κεντρική Αμερική, η Επιτροπή ενέκρινε το 2001 ένα έργο για τη στήριξη της τελωνειακής ένωσης στην Κεντρική Αμερική αξίας 8 εκατομμυρίων ευρώ και το 2003 ένα δεύτερο έργο για τη στήριξη των θεσμών περιφερειακής ολοκλήρωσης και τη συμμετοχή της κοινωνίας πολιτών στη διαδικασία περιφερειακής ολοκλήρωσης αξίας 15 εκατομμυρίων ευρώ. Επί του παρόντος ετοιμάζεται ένα ακόμη έργο για τη στήριξη της ανάπτυξης και της εφαρμογής κοινών πολιτικών αξίας 10 εκατομμυρίων ευρώ. Στην Κοινότητα των Άνδεων εφαρμόζονται έργα για τη στατιστική, τα τελωνεία, τον ανταγωνισμό και τη συναφή με το εμπόριο τεχνική βοήθεια, συνολικής αξίας άνω των 15 εκατομμυρίων ευρώ, και σχεδιάζεται η ενίσχυση αυτής της μορφής συνεργασίας στο πλαίσιο της επικείμενης αναθεώρησης του εγγράφου περιφερειακής στρατηγικής, με την προσθήκη επιπλέον 4 εκατομμυρίων ευρώ στον στόχο της οικονομικής περιφερειακής ολοκλήρωσης.
<P>
Συνολικά, η Κεντρική Αμερική, η Κοινότητα των Άνδεων και η Λατινική Αμερική δεν υποφέρουν από έλλειψη ενδιαφέροντος από την πλευρά μας. Στο πλαίσιο των ισχυουσών δημοσιονομικών προοπτικών για την περίοδο 2000-2006, τα κονδύλια για τη Λατινική Αμερική είναι κατά 20% περίπου μεγαλύτερα σε σχέση με τα κονδύλια των προηγούμενων δημοσιονομικών προοπτικών. Ο κοινοτικός προϋπολογισμός δαπανά περίπου 0,15 ευρώ κατά κεφαλή στην Ασία, ενώ το κατά κεφαλή ποσό που δαπανά στη Λατινική Αμερική είναι τριπλάσιο. Ακόμη μεγαλύτερη σημασία έχει ίσως το γεγονός ότι δαπανούμε πραγματικά τα χρήματα που δεσμεύουμε. Το 2003, διατέθηκε το 100% των πληρωμών, καθώς και το 100% των αναλήψεων υποχρεώσεων.
<P>
Θέλω να τονίσω και πάλι ότι οι σχέσεις με τη Λατινική Αμερική αποτελούν γεωστρατηγική προτεραιότητα για την Ευρωπαϊκή Ένωση. Εκφράζω την ιδιαίτερη ικανοποίησή μου για το γεγονός ότι τις τελευταίες εβδομάδες μπόρεσα να συζητήσω τη σχέση μας με εκπροσώπους της Mercosur, με όλους τους Υπουργούς Εξωτερικών της Κοινότητας των Άνδεων και με εκπροσώπους της Κεντρικής Αμερικής. Ελπίζω πραγματικά να μπορέσουμε να πραγματοποιήσουμε μια επιτυχή σύνοδο κορυφής στο πλαίσιο της παρακολούθησης της συνόδου κορυφής της Μαδρίτης που θα εστιαστεί στην περιφερειακή ολοκλήρωση και την κοινωνική ένταξη. Ελπίζω επίσης πραγματικά η σύνοδος της Γκουανταλαχάρα να μπορέσει να διαπιστώσει την πρόοδο που έχουν σημειώσει οι σχέσεις μας με τις δύο περιοχές με τις οποίες διαπραγματευτήκαμε μόλις πρόσφατα λογικές συμφωνίες.
<SPEAKER ID="5" LANGUAGE="ES" NAME="Obiols i Germà (PSE )," AFFILIATION="εισηγητής">
<P>
Από τη δική μας σκοπιά, και βάσει του ψηφίσματος αυτού του Κοινοβουλίου της 15ης Νοεμβρίου 2001, αυτό το είδος των πολιτικών συμφωνιών και συμφωνιών συνεργασίας πρέπει να ανοίξουν τον δρόμο για την προετοιμασία συμφωνιών σύνδεσης που θα συμπεριλαμβάνουν μια συνθήκη ελεύθερου εμπορίου, σύμφωνα με τις έντονες φιλοδοξίες των εταίρων μας της Κεντρικής Αμερικής και, κατά την άποψή μου, απολύτως σύμφωνα με τα πολιτικά, οικονομικά και εμπορικά συμφέροντα της Ευρωπαϊκής Ένωσης.
<P>
Δηλαδή, το ζήτημα κλειδί είναι αν πραγματικά ανοίγει μια περίοδος διαπραγματεύσεων για μια συμφωνία σύνδεσης με τις χώρες της Κεντρικής Αμερικής, καθώς και με τις χώρες της Κοινότητας των Άνδεων, παρόμοιας φύσης, με τις συμφωνίες που επιτεύχθηκαν με το Μεξικό και τη Χιλή, και με εκείνη που τελεί υπό διαπραγμάτευση με το Mercosur, σαν πρελούδιο μιας πιο γενικής στρατηγικής προοπτικής η οποία θα έπρεπε να οδηγήσει σε μια παγκόσμια διαπεριφερειακή συμφωνία και στη δημιουργία μιας ευρωλατινοαμερικανικής ζώνης ελεύθερου εμπορίου.
<P>
Και καθώς μιλάμε για τη σύνοδο κορυφής της Γκουανταλαχάρα θα ήθελα να αναφέρω στον κ. Patten συγκεκριμένα ένα θέμα το οποίο δεν σχετίζεται αυστηρά με την Κεντρική Αμερική, αλλά το οποίο θα μπορούσε να είναι μια επιτυχία της συνόδου σε έναν συγκεκριμένο τομέα: υπάρχουν διάφορες μαύρες τρύπες στην παρούσα παγκόσμια κατάσταση, και μία από αυτές λέγεται Αϊτή. Και η δέσμευση για μια εντατική και παρατεταμένη συνδρομή της Ευρωπαϊκής Ένωσης, σε συμφωνία με τους εταίρους της Λατινικής Αμερικής και σε απόλυτη συμφωνία με την Caricom, τον Οργανισμό Αμερικανικών Κρατών και τα Ηνωμένα Έθνη, θα μπορούσε να είναι, πιστεύω, μια επιτυχία της συνόδου κορυφής της Γκουανταλαχάρα, η οποία θα ενισχυθεί αν οι καλές προθέσεις ακολουθηθούν από αποφασιστικές και διαρκείς δράσεις. 
<SPEAKER ID="6" LANGUAGE="ES" NAME="Salafranca Sánchez-Neyra (PPE-DE )," AFFILIATION="εισηγητής">
<P>
   . Κύριε Πρόεδρε, θα ήθελα, καταρχάς, να ευχαριστήσω τον Επίτροπο Patten για τις προσπάθειες που ξέρω ότι κατέβαλε για να είναι παρών σε αυτή τη συζήτηση, παρά τις δυσκολίες της ημερησίας διάταξης.
<P>
Προκειμένου να διαλύσω οποιαδήποτε αμφιβολία, θα ήθελα επίσης να συγχαρώ την Επιτροπή για την επιμέλεια της στην παρουσίαση των κατευθυντήριων γραμμών για την ολοκλήρωση αυτών των συμφωνιών πολιτικού διαλόγου και συνεργασίας –και είμαι σίγουρος ότι ο κ. Patten θα θυμάται τις επαφές που είχαμε, μαζί με τον κ. Lamy, πριν από τη Σύνοδο Κορυφής της Μαδρίτης. Θα ήθελα επίσης να συγχαρώ την Επιτροπή για την επιμέλεια, την αποτελεσματικότητα και την ταχύτητα στη διαπραγμάτευση αυτών των συμφωνιών τις οποίες, όπως μόλις επεσήμανε ο κ. Obiols i Germà, το Κοινοβούλιο αντιμετωπίζει ως τον πρόδρομο των συμφωνιών σύνδεσης.
<P>
Όπως γνωρίζει ο κ. Patten καλύτερα από τον καθένα, ζούμε σε έναν περίπλοκο κόσμο, στον οποίο η Ευρωπαϊκή Ένωση έχει τόσο εσωτερικές ευθύνες, όπως η γέννηση του Συντάγματος ή η διεύρυνση, και επίσης εξωτερικές ευθύνες: η νέα σχέση με τη Ρωσία, τα συνεχιζόμενα προβλήματα στα Βαλκάνια, οι ευθύνες στην Κεντρική Ασία, το Ιράν, το Ιράκ και το Αφγανιστάν, το πρόβλημα της Μέσης Ανατολής και ο προσανατολισμός των σχέσεων με τις Ηνωμένες Πολιτείες προς μια νέα κατεύθυνση. Συμπερασματικά, κύριε Πρόεδρε, ο κόσμος είναι ένα μεγάλο μέρος και η Λατινική Αμερική είναι μόνο ένα κομμάτι του, αλλά πιστεύω ότι είναι πολύ ικανοποιητικό το γεγονός ότι αναγνωρίζουμε, όπως έκανε ο Επίτροπος, ότι η Λατινική Αμερική συνεχίζει να είναι μια περιοχή προτεραιότητας για την Ευρωπαϊκή Ένωση, διότι έχουμε, μεταξύ άλλων, κοινές αξίες και μια κοινή ιστορία.
<P>
Στις 19 Μαρτίου διεξήχθη μια συνεδρίαση μεταξύ μιας πολυάριθμης αντιπροσωπείας μελών αυτού του Κοινοβουλίου και αντιπροσώπων του Κοινοβουλίου Λατινικής Αμερικής και του Προέδρου του, αντιπροσώπων του Κοινοβουλίου των Άνδεων και του Προέδρου του, αντιπροσώπων του Κοινοβουλίου Κεντρικής Αμερικής και του Προέδρου του και αντιπροσώπων της Κοινοβουλευτικής Επιτροπής της Mercosur και του Προέδρου της επίσης. Δηλαδή, μια συνεδρίαση βουλευτών που εκπροσωπούσαν περισσότερους από ένα δισεκατομμύριο πολίτες της Ευρώπης και της Λατινικής Αμερικής.
<P>
Από αυτή τη συνεδρίαση προέκυψαν ορισμένα συμπεράσματα για το πώς πρέπει να οροθετηθεί ο δρόμος προς αυτή τη διπεριφερειακή στρατηγική εταιρικής σχέσης που θεσπίστηκε στις δύο προηγούμενες συνόδους κορυφής. Οι βουλευτές που συμμετείχαμε σε αυτή τη συζήτηση –ο κ. Obiols ήταν εκεί, καθώς και άλλα μέλη αυτού του Σώματος που είναι παρόντα σε αυτή τη συζήτηση– καταλήξαμε στο συμπέρασμα ότι δεν χρειαζόμασταν έναν μακρύ κατάλογο δηλώσεων και προθέσεων, αλλά ότι, προκειμένου να υλοποιηθεί αυτή η διπεριφερειακή στρατηγική εταιρικής σχέσης, χρειαζόμασταν απλώς μια σειρά συγκεκριμένων προτάσεων, που εμείς συνοψίσαμε σε έναν δεκάλογο.
<P>
Επίσης κατανοούμε και συμμεριζόμαστε την επιθυμία σας να μπορέσουν να ολοκληρωθούν οι διαπραγματεύσεις μιας ισορροπημένης συμφωνίας με τη Mercosur πριν από το τέλος του τρέχοντος έτους και αυτό το Κοινοβούλιο πιστεύει επίσης ότι, παράλληλα με τον σεβασμό των διμερών και περιφερειακών συμφωνιών για τις οποίες έχουν γίνει διαπραγματεύσεις ή οι οποίες τελούν υπό διαπραγμάτευση, θα πρέπει να προωθήσουμε ένα είδος Παναμερικανικής Ζώνης Ελεύθερων Συναλλαγών με ψυχή, όπως η ευρωπαϊκή, στην οποία θα δίναμε μια θεσμική διάσταση και πλήρη γεωγραφική κάλυψη στις σχέσεις μεταξύ Ευρωπαϊκής Ένωσης και Λατινικής Αμερικής.
<SPEAKER ID="7" LANGUAGE="ES" NAME="Miranda de Lage (PSE )," AFFILIATION="συντάκτρια γνωμοδότησης της Επιτροπής Βιομηχανίας, Εξωτερικού Εμπορίου, Έρευνας και Ενέργειας.">
<P>
Μετά την πρακτική απουσία της από την ημερήσια διάταξη κατά τη δεκαετία του ’70, ενισχύθηκε κατά τη διάρκεια της επόμενης δεκαετίας, συμπίπτοντας με την εξάλειψη των δικτατοριών και τη διάδοση της δημοκρατίας. Έτσι γεννήθηκαν οι συμφωνίες πρώτης γενιάς και αυξήθηκαν οι οικονομικές ενισχύσεις που βελτίωσαν τη συνεργασία. Στην επόμενη δεκαετία –τη δεκαετία του ’90– γεννήθηκαν οι συμφωνίες τρίτης γενιάς με τη συμπερίληψη των ρητρών της εκπλήρωσης προϋποθέσεων και την υποστήριξη και προώθηση των ειρηνευτικών διαδικασιών.
<P>
Όπως έχει ήδη ειπωθεί, η πόλη Puebla ήταν πρόσφατα ο τόπος συνάντησης ευρωπαίων βουλευτών με βουλευτές των Κοινοβουλίων πολιτικής ολοκλήρωσης της Λατινικής Αμερικής. Από τη συζήτηση προέκυψαν μια σειρά συμφωνιών και στόχων που συμπεριλαμβάνονται στο τελικό έγγραφο και οι οποίοι μπορούν να συνοψιστούν σε μεγαλύτερη διπεριφερειακή συνεργασία, μεγαλύτερη ολοκλήρωση, ενίσχυση του κοινοβουλευτικού διαλόγου και ημερήσια διάταξη για τη σύνδεση.
<P>
Οι συμφωνίες που αναλύουμε σήμερα είναι αναμφίβολα πιο φιλόδοξες από εκείνες που υπογράφηκαν το 1993. Ας ελπίσουμε ότι θα τεθούν σε ισχύ σε πιο λογικές χρονικές προθεσμίες. Προσωπικά θα ήθελα να είμαι αισιόδοξη και αυτές οι συμφωνίες να είναι ένα πολύτιμο μέσο για να σημειώσουμε πρόοδο στη σύνδεση. Είναι αλήθεια ότι οι τρέχουσες εμπορικές συναλλαγές είναι πολύ λίγες –και αυτό αντανακλάται στο κείμενο της Επιτροπής Βιομηχανίας, Εξωτερικού Εμπορίου, Έρευνας και Ενέργειας– ακόμη και με τις διευκολύνσεις που παρέχει το σύστημα των γενικευμένων προτιμήσεων και, επιπλέον, αυτές οι εξαγωγές που δεν είναι επαρκώς διαφοροποιημένες υφίστανται συνεχώς μειώσεις στις τιμές της διεθνούς αγοράς.
<P>
Τέλος, κύριε Πρόεδρε, δεδομένου ότι τα κείμενα των συμφωνιών δεν μπορούν να τροποποιηθούν, αυτή η συζήτηση πρέπει τουλάχιστον να χρησιμεύσει για να διασφαλιστεί ότι θα ληφθεί υπόψη η άποψη του Κοινοβουλίου αν τελικά αποφασιστεί να γίνει ένα πιο αποφασιστικό βήμα και, όπως έγινε με τις χώρες της Νότιας Μεσογείου, να σημειωθεί πρόοδος στη σύνδεση με τις χώρες των Άνδεων, τις χώρες της Κεντρικής Αμερικής και –δεν πρέπει να το ξεχνάμε– με τις χώρες της Mercosur. 
<SPEAKER ID="8" LANGUAGE="NL" NAME="Van den Berg (PSE )," AFFILIATION="συντάκτης γνωμοδότησης της Επιτροπής Ανάπτυξης και Συνεργασίας">
<P>
Καταρχάς, μια συμφωνία συνεργασίας με τις χώρες των Άνδεων η οποία θα προσανατολίζεται στη δημιουργία μιας εταιρικής σχέσης μπορεί να συμβάλει στην εκτόνωση της εκρηκτικής πολιτικής και κοινωνικής κατάστασης στην περιοχή. Χαρακτηριστικό παράδειγμα είναι η περίπτωση της Κολομβίας. Κατά την τελευταία δεκαπενταετία, περισσότερα από δύο εκατομμύρια άτομα έχουν αναγκαστεί να εγκαταλείψουν τις εστίες τους στην εν λόγω χώρα, και υπάρχει τεράστια ανάγκη ανθρωπιστικής βοήθειας. Πρέπει να εντείνουμε τις προσπάθειές μας προκειμένου να επιλυθούν με πολιτικά μέσα οι ένοπλες συγκρούσεις και να αποκατασταθούν η ειρήνη και η κοινωνική δικαιοσύνη. Η κοινωνική κατάσταση που επικρατεί στις χώρες των Άνδεων χρήζει μεγαλύτερης προσοχής. Πολλοί από τους κατοίκους τους εξακολουθούν να ζουν υπό συνθήκες ακραίας φτώχειας. Δύο ακραία παραδείγματα: στην Κολομβία, την υποτιθέμενη πλουσιότερη χώρα της περιοχής, το ένα τέταρτο του πληθυσμού αναγκάζεται να επιβιώνει με λιγότερα από 2 δολάρια ΗΠΑ ημερησίως. Στον Ισημερινό, τη φτωχότερη χώρα της περιοχής, αυτό το ποσοστό είναι μεγαλύτερο ακόμη και από το 50%. Στις χώρες της Κεντρικής Αμερικής, κατά μέσο όρο, το ένα τρίτο του πληθυσμού αναγκάζεται να επιβιώνει με λιγότερα από 2 δολάρια ΗΠΑ ημερησίως. Στη Νικαράγουα, μόλις πριν από τέσσερα χρόνια, στο 10% των φτωχότερων κατοίκων της χώρας αντιστοιχούσε λιγότερο από το 1% της συνολικής κατανάλωσης, ενώ στο 10% των πλουσιοτέρων κατοίκων της χώρας αντιστοιχούσε περισσότερο από το ήμισυ της συνολικής κατανάλωσης. Ο υποσιτισμός αποτελεί σοβαρό πρόβλημα επί σειρά ετών σε αυτές τις χώρες, στη δε Γουατεμάλα έχει επιδεινωθεί.
<SPEAKER ID="9" LANGUAGE="ES" NAME="Fernández Martín (PPE-DE )." AFFILIATION="">
<P>
    Κύριε Πρόεδρε, ο κ. Patten χαρακτήρισε αυτές τις συμφωνίες με δύο λόγια: “στρατηγική” και “μεταβατική”. Πρέπει να τον ευχαριστήσω για την ειλικρίνειά του, διότι κατά κάποιο τρόπο οι δύο έννοιες είναι αντιφατικές.
<P>
Ελπίζω ότι, η συμφωνία με τη Mercosur, η οποία είναι έτοιμη να υπογραφεί, αν τα πράγματα εξελιχθούν σύμφωνα με το σχέδιο θα προστεθεί στις συμφωνίες που βρίσκονται ήδη σε ισχύ με τη Χιλή και το Μεξικό, και αυτές οι δύο περιοχές θα μπορέσουν να επωφεληθούν από πιο φιλόδοξες συμφωνίες, τα αποτελέσματα των οποίων θα δουν όχι η τωρινή Επιτροπή και το Κοινοβούλιο, αλλά οι διάδοχοί μας. 
<SPEAKER ID="10" LANGUAGE="ES" NAME="Medina Ortega (PSE )." AFFILIATION="">
<P>
Και αυτό γίνεται, επιπλέον, σε μια χρονική στιγμή που η Λατινική Αμερική, παρά τις δυσκολίες της, διέρχεται μια περίοδο σταθερότητας, δηλαδή υπάρχει ένας βαθμός έλλειψης σταθερότητας αλλά, παρά τη φτώχεια –στην οποία αναφέρθηκε ο κ. van den Berg– η Λατινική Αμερική είναι σήμερα σε γενικές γραμμές μια ήσυχη και ειρηνική περιοχή. Δεν υπάρχουν διεθνείς συγκρούσεις, υπάρχουν εσωτερικές συγκρούσεις, αλλά είναι πολύ μικρής κλίμακας σε σχέση με εκείνες που υπήρχαν κατά τη διάρκεια της δεκαετίας του ’80, και έχω την εντύπωση ότι αυτή είναι η στιγμή που μπορούμε να βοηθήσουμε πραγματικά τους καλούς ανθρώπους της Λατινικής Αμερικής να κάνουν πρόοδο.
<SPEAKER ID="11" LANGUAGE="PT" NAME="Ribeiro (GUE/NGL )." AFFILIATION="">
<P>
Μέσω αυτών των συμφωνιών –για να χρησιμοποιήσω μια έκφραση του Επιτρόπου Lamy κατά την 7η Κοινοβουλευτική Συνέλευση ΑΚΕ-ΕΕ– θα επιτρεπόταν η εισαγωγή από το παράθυρο ρητρών οι οποίες αποκλείστηκαν κατά τη διάσκεψη του ΠΟΕ στο Κανκούν. Οι χώρες ΑΚΕ προσπαθούν να αποτρέψουν μια τέτοια εξέλιξη στις συμφωνίες οικονομικής εταιρικής σχέσης και, μεταξύ άλλων, προσπαθούν να αποτρέψουν την επιβολή διαφόρων μορφών ελευθέρωσης σε τομείς για τους οποίους επιδιώκουν την εξεύρεση λύσεων οι οποίες ταιριάζουν περισσότερο στα ειδικά χαρακτηριστικά, τους μηχανισμούς και τις συνθήκες που επικρατούν σε εθνικό επίπεδο στις χώρες τους. Αυτό αφορά, συγκεκριμένα, τις δημόσιες υπηρεσίες, τους τομείς της υγείας, της εκπαίδευσης και της υδροδότησης – και κυρίως τον τελευταίο τομέα, διότι είναι ζωτικής σημασίας για πολλές από αυτές τις χώρες. Αξίζει να σημειωθεί ότι, μεταξύ των διαφόρων προσεγγίσεων, όπως καταδεικνύουν αυτές οι συμφωνίες, επιδιώκεται ο ίδιος στόχος, ήτοι η έμμεση επιβολή ενός ισοπεδωτικού οικονομικού προτύπου σε μια αγορά η οποία είναι ελεύθερη αλλά όχι δίκαιη. Επί του παρόντος, η εν λόγω συνεργασία δεν συμπεριλαμβάνει στρατηγικές οικονομικής και κοινωνικής ανάπτυξης για την καταπολέμηση της φτώχειας, και τα πάντα εξαρτώνται από μια ιδεολογία προσανατολισμένη στην αγορά και στο κέρδος, διευρύνοντας έτσι τις ήδη τρομακτικές κοινωνικές ανισότητες. 
<SPEAKER ID="12" LANGUAGE="EN" NAME="Howitt (PSE )." AFFILIATION="">
<P>
    Κύριε Πρόεδρε, στο πλαίσιο της στήριξης του πολιτικού διαλόγου με την Κοινότητα των Άνδεων, ας θυμηθούμε ότι μόλις πριν από ένα μήνα ο Πρόεδρος της Κολομβίας, ο κ. Uribe, υπερασπιζόταν στο Σώμα αυτό την υποτιθέμενη δημοκρατική πολιτική ασφαλείας που ακολουθεί. Ωστόσο, η πολιτική αυτή δεν είναι δημοκρατική καθώς στις εκλογές του περασμένου Οκτωβρίου ασκήθηκε εκφοβισμός με βίαια μέσα με αποτέλεσμα την απόσυρση υποψηφίων σε 100 δήμους. Η πολιτική αυτή δεν μπορεί να εδραιώσει την τόσο αναγκαία ασφάλεια που αξίζει ο λαός της Κολομβίας. Οι πολιτικές του Uribe υπέρ των μαζικών αυθαίρετων συλλήψεων προκάλεσαν την αύξηση του αριθμού των φυλακισμένων κατά περισσότερο από 10 000 τον περασμένο χρόνο. Η ύπαιθρος έχει κατακλυστεί από στρατιωτικό προσωπικό, και έχουν δοθεί εντολές να σκοτώνονται όσοι συναθροίζονται σε ομάδες των τεσσάρων ή και λιγότερο σε μια αρρωστημένη προσπάθεια να μειωθεί ο αριθμός των καταγεγραμμένων σφαγών χωρίς καμία ουσιαστική μείωση του μακάβριου φόρου αίματος που πληρώνει η χώρα. Πράγματι, από στοιχεία της Επιτροπής Νομικών της Κολομβίας, τα οποία υποστηρίζει το Πανεπιστήμιο της Μπογκοτά, προκύπτει ότι δεν έχει σημειωθεί καμία απολύτως μείωση των θανάτων.
<P>
Φυσικά, καταδικάζουμε και τις δολοφονικές και βίαιες δραστηριότητες των ανταρτών, όμως τα δύο τρίτα των παραβιάσεων των ανθρωπίνων δικαιωμάτων διαπράττονται από τον στρατό της Κολομβίας και από τους παραστρατιωτικούς συμμάχους του, τους οποίους ο Uribe προσπαθεί τώρα με κυνικό τρόπο να νομιμοποιήσει.
<P>
Για αυτούς τους λόγους πρέπει να χρησιμοποιήσουμε τον πολιτικό διάλογο για να τονίσουμε την αντίθεση της Ευρώπης στη στρατιωτική λύση που προτείνει το σχέδιο της Κολομβίας, για να καταδικάσουμε τις παραβιάσεις των ανθρωπίνων δικαιωμάτων από όλες τις πλευρές, για να επιμείνουμε να ανταποκριθεί η Κολομβία σε όλες τις δεσμεύσεις που έχει αναλάβει στο πλαίσιο της διακήρυξης του Λονδίνου του 2003 και για να υποστηρίξουμε την εφαρμογή έργων για τον λαό, όπως τα χρηματοδοτούμενα από την ΕΕ εργαστήρια ειρήνης, που δείχνουν πραγματικά τον δρόμο προς την εδραίωση δίκαιης και διαρκούς ειρήνης στην Κολομβία. 
<SPEAKER ID="13" LANGUAGE="" NAME="" AFFILIATION="Αντιπροέδρου">
<SPEAKER ID="14" LANGUAGE="FR" NAME="Gillig (PSE )." AFFILIATION="(Ο Πρόεδρος αφαιρεί τον λόγο από την ομιλήτρια)">
<P>
Πρέπει οπωσδήποτε να τεθούν τρία ζητήματα: το πρώτο αφορά τη θέση του διαλόγου μεταξύ των διαφόρων βουλευτών και του διαλόγου με τα εθνικά κοινοβούλια. Σήμερα –όπως αναφέρθηκε και στην έκθεση σχετικά με την συνάντηση που είχαμε στις αρχές του τρέχοντος μηνός στην Puebla– οι βουλευτές των διαφόρων εκπροσωπούμενων χωρών ανάγουν την αδύναμη θέση τους και την περιθωριοποίησή τους στον τύπο του ισχύοντος πολιτικού συστήματος. Εναπόκειται σε εμάς να τους ξαναδώσουμε, όπως διατυπώθηκε στο τελικό μας υπόμνημα, τη θέση που τους αρμόζει και να προβλέψουμε μια θέση για τους διαφόρους αντιπροσωπευτικούς παράγοντες της κοινωνίας των πολιτών, είτε πρόκειται για συνδικάτα, είτε για επιχειρήσεις είτε για την οργανωμένη κοινωνία των πολιτών.
<SPEAKER ID="15" LANGUAGE="" NAME="Πρόεδρος." AFFILIATION="">
<P>
Η ψηφοφορία θα διεξαχθεί αύριο, στις 12.00. 
<SPEAKER ID="16" LANGUAGE="" NAME="" AFFILIATION="Μεταφορές πιστώσεων"/>
<SPEAKER ID="17" LANGUAGE="" NAME="Πρόεδρος." AFFILIATION="">
<P>
- Σύσταση για τη δεύτερη ανάγνωση (A5-0131/2004), εξ ονόματος της Επιτροπής Περιβάλλοντος, Δημόσιας Υγείας και Πολιτικής των Καταναλωτών, σχετικά με την κοινή θέση του Συμβουλίου ενόψει της έκδοσης του κανονισμού του Ευρωπαϊκού Κοινοβουλίου και του Συμβουλίου που αφορά την υγιεινή των τροφίμων (εισηγητής: ο κ. Schnellhardt)·
<P>
- Σύσταση για τη δεύτερη ανάγνωση (A5-0129/2004), εξ ονόματος της Επιτροπής Περιβάλλοντος, Δημόσιας Υγείας και Πολιτικής των Καταναλωτών, σχετικά με την κοινή θέση του Συμβουλίου ενόψει της έκδοσης του κανονισμού του Ευρωπαϊκού Κοινοβουλίου και του Συμβουλίου που αφορά τον καθορισμό ειδικών κανόνων υγιεινής για τα τρόφιμα ζωικής προέλευσης (εισηγητής: ο κ. Schnellhardt)·
<P>
- Σύσταση για τη δεύτερη ανάγνωση (A5-0130/2004) εξ ονόματος της Επιτροπής Περιβάλλοντος, Δημόσιας Υγείας και Πολιτικής των Καταναλωτών, σχετικά με την κοινή θέση του Συμβουλίου ενόψει της έγκρισης της οδηγίας του Ευρωπαϊκού Κοινοβουλίου και του Συμβουλίου που αφορά την κατάργηση ορισμένων οδηγιών σχετικών με την υγιεινή των τροφίμων και τους υγειονομικούς όρους για την παραγωγή και διάθεση στην αγορά ορισμένων προϊόντων ζωικής προέλευσης που προορίζονται για ανθρώπινη κατανάλωση και για την τροποποίηση των οδηγιών 89/662/ΕΟΚ και 92/118/ΕΟΚ του Συμβουλίου και της απόφασης 95/408/EK του Συμβουλίου (εισηγητής: ο κ. Schnellhardt)·
<P>
- Σύσταση για τη δεύτερη ανάγνωση (A5-0138/2004) εξ ονόματος της Επιτροπής Περιβάλλοντος, Δημόσιας Υγείας και Πολιτικής των Καταναλωτών, σχετικά με την κοινή θέση του Συμβουλίου ενόψει της έγκρισης του κανονισμού του Ευρωπαϊκού Κοινοβουλίου και του Συμβουλίου που αφορά τον καθορισμό ειδικών διατάξεων για την οργάνωση των επίσημων ελέγχων στα προϊόντα ζωικής προέλευσης που προορίζονται για κατανάλωση από τον άνθρωπο (εισηγητής: ο κ. Schnellhardt). 
<SPEAKER ID="18" LANGUAGE="DE" NAME="Schnellhardt (PPE-DE )," AFFILIATION="εισηγητής">
<P>
Ποιο είναι το ζητούμενο; Οι τέσσερις παρόντες κανονισμοί αποτελούν σημαντικό στοιχείο των μέτρων για τη βελτίωση της ασφάλειας των τροφίμων στην Ευρωπαϊκή Ένωση. Η επεξεργασία τους έγινε με στόχο την αντικατάσταση 17 οδηγιών, την αύξηση της συνοχής της νομοθεσίας και τη διαμόρφωσή της έτσι ώστε να βασίζεται περισσότερο στα επιστημονικά πορίσματα και στους κινδύνους. Ανταποκρίνονται στις απαιτήσεις αυτές τα κείμενα που επεξεργάστηκαν η Επιτροπή, το Συμβούλιο και το Κοινοβούλιο; Πιστεύω, ναι. Πιστεύω ότι δημιουργήσαμε μια εξαίρετη νομική βάση. Τα αποτελέσματα μπορούν να παρουσιαστούν ως εξής:
<P>
Η δεύτερη αρχή των νέων ρυθμίσεων για την ασφάλεια των τροφίμων είναι προς το συμφέρον όλων των εμπλεκομένων. Οι σημαντικότερες νέες προσεγγίσεις είναι η καθιέρωση της αρχής “από το αγρόκτημα στο τραπέζι”, του εσωτερικού ελέγχου από τις επιχειρήσεις με την εφαρμογή της αρχής των αναλύσεων κινδύνου και των κρίσιμων σημείων ελέγχου (HACCP) και των κατευθυντηρίων γραμμών, καθώς και η μεγαλύτερη προσοχή στα επιστημονικά πορίσματα. Έτσι συμπεριλαμβάνονται στο σύστημα όλοι οι εμπλεκόμενοι. Το νέο σύστημα λαμβάνει όμως υπόψη και τα είδη της διαδικασίας παραγωγής και τις εγγυήσεις που προσφέρουν οι βιομηχανίες τροφίμων. Για τον λόγο αυτόν, η νέα προσέγγιση είναι και πιο ευέλικτη. Η δυνατότητα εξαιρέσεων και παρεκκλίσεων δεν αντίκειται στον στόχο της βελτίωσης των τροφίμων. Αυτές όμως θα επιτρέπονται μόνο για δύσκολες και απομακρυσμένες περιοχές και παραδοσιακές διαδικασίες παραγωγής, δηλαδή όπου υπάρχουν προβλήματα εξαιτίας της απομακρυσμένης θέσης ή του ορεινού χαρακτήρα της περιοχής, φυσικά δε και ως προς τον εφοδιασμό των τοπικών αγορών. Μπορεί να ληφθεί υπόψη η μεγάλη ποικιλία μέσων παραγωγής στην Ευρωπαϊκή Ένωση. Θεωρώ ότι εδώ επιλέχθηκε μια σοφή προσέγγιση, συγκεκριμένα ότι αυτό μπορεί να συμβεί μόνο σε συνάρτηση με τον κίνδυνο που θα εκτιμάται από την επίσημη υπηρεσία. Θέλω να αναφέρω μόνο εν παρόδω ότι η αρχή “από το αγρόκτημα στο τραπέζι”αποδυναμώθηκε κάπως από το Συμβούλιο και την Επιτροπή εφόσον δεν είναι οπωσδήποτε απαραίτητη η εφαρμογή της αρχής HACCP στην πρωτογενή παραγωγή. Θεωρώ ότι και εδώ καταφέραμε να βρούμε μια σοφή λύση αφήνοντας στα κράτη μέλη να αποφασίσουν γι’ αυτό.
<P>
Σύμφωνα με την προσέγγιση “μικρές απαιτήσεις για μικρό κίνδυνο” πρέπει, όμως, να εγγυηθούμε στις μικρές επιχειρήσεις ότι θα μπορεί να δοθεί απόδειξη των αποτελεσμάτων της αρχής HACCP με τρόπο αποδεκτό από την εκάστοτε επιχείρηση. Αναφέρομαι στην αιτιολογική σκέψη 15 της κοινής θέσης 1 για τον κανονισμό για την υγιεινή των τροφίμων, σύμφωνα με την οποία η παρακολούθηση των κρίσιμων σημείων ελέγχου μπορεί να αντικατασταθεί από μια ορθή υγειονομική πρακτική. Θεωρώ ότι αυτή η ρύθμιση ταιριάζει ιδιαίτερα στις μικρές βιοτεχνικές επιχειρήσεις.
<P>
 Ο επίσημος κτηνίατρος διενεργεί ελέγχους και επιθεωρήσεις με στόχο την τήρηση των νομικών διατάξεων εκ μέρους όλων των ενδιαφερομένων. Ο επίσημος κτηνίατρος θα πρέπει να διαθέτει τα θεσμικά μέσα που επιτρέπουν την επιβολή των απαιτήσεων. Αυτό σημαίνει ότι τα νομικά κείμενα θα του παρέχουν σαφή κριτήρια απόφασης. Γι’ αυτό, είναι σημαντικό το γεγονός ότι το Κοινοβούλιο περιέλαβε τα βασικά καθήκοντα του επίσημου ελέγχου του άρθρου 3.
<P>
Θεωρώ, κύριοι του Συμβουλίου, ότι εδώ θα πρέπει να συμφωνήσουμε να επανέλθουμε ίσως σε 2-3 χρόνια στο θέμα και να επιχειρήσουμε να το διευκρινίσουμε. Εφόσον ο παρών κανονισμός απαιτεί πολλά νέα πράγματα από τα κράτη μέλη και απαιτεί μια σημαντική προσαρμογή των εμπλεκομένων, θα πρέπει πρώτα να τον εφαρμόσουμε για δύο με τρία χρόνια και ύστερα να επικεντρωθούμε εκ νέου στο ζήτημα. Νομίζω ότι πρέπει να αξιοποιήσουμε το παρόν αποτέλεσμα και να εγκρίνουμε τους κανονισμούς αυτούς χωρίς περαιτέρω συζητήσεις κατά την τρέχουσα κοινοβουλευτική περίοδο, γιατί αποτελούν μια σημαντική βάση για την ασφάλεια των τροφίμων.
<SPEAKER ID="19" LANGUAGE="EN" NAME="Byrne," AFFILIATION="Επιτροπή">
<P>
Η κοινή θέση του Συμβουλίου συνιστά, κατά την άποψη της Επιτροπής, δίκαιο συμβιβασμό που αντικατοπτρίζει καθαρά τις απόψεις του Κοινοβουλίου. Με χαρά μου άκουσα τον εισηγητή και τους σκιώδεις εισηγητές να αναγνωρίζουν το γεγονός αυτό. Εντούτοις, υποβλήθηκαν αρκετές τροπολογίες για τη δεύτερη ανάγνωση. Στο πλαίσιο της εξέτασης των επιχειρημάτων που διατυπώνουν αυτές οι τροπολογίες, η Επιτροπή συνέβαλε στην εξεύρεση συμβιβασμού μεταξύ της θέσης του Συμβουλίου και της θέσης του Κοινοβουλίου. Οι συζητήσεις για τον συμβιβασμό αυτόν ολοκληρώθηκαν με επιτυχία και το Coreper ήδη τον υποστήριξε. Για την ψηφοφορία που θα γίνει αργότερα σήμερα έχουν υποβληθεί και οι τροπολογίες που αντικατοπτρίζουν αυτή τη συμβιβαστική λύση.
<P>
Η Επιτροπή σκοπεύει να συμφωνήσει με τη συμβιβαστική πρόταση που υπέβαλε το Συμβούλιο περί αναβολής για άλλα τρία χρόνια της θέσης σε ισχύ του συστήματος. Ετούτο προτείνει η τροπολογία 21 επί της συναφούς με τους επίσημους ελέγχους πρότασης. Η Επιτροπή δεν δύναται, ωστόσο, να στηρίξει τις τροπολογίες 9 και 14, τις οποίες ο εισηγητής ζητά τη στήριξη του Σώματος. Εάν εγκριθούν αυτές οι τροπολογίες, η συνδιαλλαγή θα είναι αναπόφευκτη. Τούτο θα είναι κρίμα, ιδίως εάν σκεφτεί κανείς πόσο καιρό –από τον Ιούλιο του 2002– εξετάζονται αυτές οι προτάσεις.
<P>
Τελειώνοντας, θα ήθελα να επαναλάβω ότι είμαι ευγνώμων σε όλους εκείνους που συνέβαλαν για να φτάσουμε στο σημείο αυτό. Η Επιτροπή δύναται να δεχτεί όλες τις τροπολογίες επί της κοινής πρότασης που αποτελούν μέρος της συμβιβαστικής λύσης στην οποία καταλήξαμε με το Συμβούλιο μετά από διαπραγματεύσεις. Η Επιτροπή δεν δύναται να στηρίξει τις τροπολογίες που δεν αποτελούν μέρος της συμβιβαστικής αυτής λύσης. Θα υποβληθεί στη γραμματεία του Κοινοβουλίου πλήρης και λεπτομερής κατάλογος των τροπολογιών που εγκρίνονται ή όχι(1).
<SPEAKER ID="20" LANGUAGE="DE" NAME="Liese (PPE-DE )." AFFILIATION="">
<P>
    Κύριε Πρόεδρε, κύριε Επίτροπε, κυρίες και κύριοι, θα ήθελα να ευχαριστήσω εξ ονόματος της Ομάδας ΕΛΚ-ΕΔ τον εισηγητή κ. Schnellhardt που έκανε σκληρές διαπραγματεύσεις για πολλά χρόνια. Πιστεύω ότι τα σημερινά αποτελέσματα αποτελούν ένα βήμα προς την κατεύθυνση της βελτίωσης της ασφάλειας των τροφίμων στην Ευρώπη. Ακόμα, είναι σημαντικό να μπορούμε να πούμε στους πολίτες πως μπορούν να έχουν εμπιστοσύνη ότι τα τρόφιμα που περνούν τα σύνορά μας είναι ασφαλή και δεν ενέχουν κίνδυνο για την υγεία.
<P>
Επιτύχαμε όμως επίσης να είναι οι προτάσεις υλοποιήσιμες, τουλάχιστον περισσότερο από τις αρχικές προτάσεις της Επιτροπής. Θα ήθελα εδώ να δώσω έμφαση σε ένα ιδιαίτερο σημείο της πρώτης έκθεσης για τη γενική υγιεινή των τροφίμων. Η αρχή HACCP είναι πολύ καλή για μεγάλες επιχειρήσεις. Οι μεγάλες επιχειρήσεις με πολλούς συνεργάτες, ενδεχομένως μάλιστα σε πολλά κράτη μέλη, πρέπει να τεκμηριώνουν και να καταγράφουν με ακρίβεια από ποια χέρια και πότε πέρασε ένα προϊόν. Μου ήταν από την αρχή δύσκολο να προσαρμόσω αυτήν την ιδέα σε πολύ μικρές επιχειρήσεις γιατί εάν ένα εστιατόριο ή ένα ζαχαροπλαστείο απασχολεί μόνο δύο ή τρία άτομα, δεν χρειαζόμαστε γραπτή τεκμηρίωση για να διαπιστώσουμε ποιος ασχολήθηκε με το προϊόν και πώς μπορεί να προξενήθηκε κάποια ζημία. Εδώ αρκούν οι προφορικές πληροφορίες και γι’ αυτό ασκήσαμε μεγάλη πίεση κατά τις διαπραγματεύσεις προκειμένου να αποδυναμωθεί η υποχρέωση τεκμηρίωσης για τις μικρές επιχειρήσεις ανάλογα με τον κίνδυνο που σχετίζεται με το συγκεκριμένο είδος παραγωγής. Θεωρούμε ότι δεν χρειάζεται καμία τεκμηρίωση για τις πολύ μικρές επιχειρήσεις. Έτσι θα ήταν εφαρμόσιμο. Δεν θα εμπόδιζε την προστασία του καταναλωτή, αλλά θα φροντίζαμε ώστε να μπορούν ειδικά οι μικρές επιχειρήσεις να εφαρμόζουν σωστά τις διατάξεις.
<SPEAKER ID="21" LANGUAGE="NL" NAME="Corbey (PSE )." AFFILIATION="">
<P>
   – Κύριε Πρόεδρε, κύριε Επίτροπε, κυρίες και κύριοι συνάδελφοι, είθισται στην αρχή των ομιλιών μας να εκφράζουμε ευχαριστίες για την καλή συνεργασία με τον εισηγητή. Παρ’ όλο που, βεβαίως, εκτιμώ το έργο και τις προσπάθειες του κ. Schnellhardt, οφείλω να ομολογήσω ότι είμαι κάπως απογοητευμένη από τη μεθοδολογία που ακολούθησε. Δεν είναι ιδιαιτέρως έντιμο να διαπραγματεύεται κανείς με το Συμβούλιο με δική του πρωτοβουλία και να λαμβάνει υπόψη μόνο τις δικές του τροπολογίες. Η προσωπική μου άποψη είναι ότι δεν είναι θετικό για το Κοινοβούλιο να συμφωνεί σε έναν συμβιβασμό με το Συμβούλιο και συγχρόνως να επιθυμεί να εγκρίνει τις αρχικές τροπολογίες. Μια τέτοια μέθοδος εργασίας δεν είναι αξιόπιστη.
<SPEAKER ID="22" LANGUAGE="SV" NAME="Paulsen (ELDR )." AFFILIATION="">
<P>
   – Κύριε Πρόεδρε, κύριε Επίτροπε, κυρίες και κύριοι συνάδελφοι, πλησιάζουμε πλέον στο τέλος μιας περιόδου σχεδόν πέντε ετών κατά την οποία προσπαθούμε να προσφέρουμε ασφαλέστερα τρόφιμα στην Ευρώπη. Οι συστάσεις του κ. Schnellhardt αποτελούν πολύ σημαντικό τμήμα αυτών των προσπαθειών διότι άπτονται των πρακτικών πτυχών των μεθόδων που πρέπει να ακολουθούνται στα εστιατόρια, τα καταστήματα, τα σφαγεία και τα εργαστήρια τεμαχισμού, ανεξαρτήτως του μεγέθους τους.
<P>
Εξ ονόματος της Ομάδας του Ευρωπαϊκού Κόμματος των Φιλελευθέρων, Δημοκρατών και Μεταρρυθμιστών, δεν ισχυρίζομαι ότι δεν θεωρώ ότι το θέμα έχει καθυστερήσει υπερβολικά. Παρουσίαζε δυσκολίες. Ο κ. Schnellhardt και εγώ είχαμε, ασφαλώς, διαφορετικές απόψεις σχετικά με ορισμένα τεχνικής φύσεως ζητήματα όσον αφορά τις εκθέσεις μας, οι οποίες έχουν πολλά κοινά στοιχεία μεταξύ τους σε ορισμένους τομείς. Παρ’ όλα αυτά, οφείλω να ομολογήσω ότι, σε τελική ανάλυση, το έργο του κ. Schnellhardt υπήρξε πολύ εποικοδομητικό και αξιόλογο. Δεν υπάρχει η παραμικρή αμφιβολία επ’ αυτού. Επιθυμώ να τον ευχαριστήσω για τη συνεργασία του. Θα στηρίξουμε τον συμβιβασμό, αν και διατηρούμε ορισμένες επιφυλάξεις. Υπάρχουν ορισμένες δευτερεύουσες πτυχές για τις οποίες ανησυχώ πάρα πολύ, όπως, για παράδειγμα, το ζήτημα του ορισμού των εργαστηρίων τεμαχισμού. Στον εν λόγω ορισμό δεν αναφέρεται ρητώς ότι οι κανόνες ισχύουν ουσιαστικά σε όλους τους χώρους στους οποίους το ωμό κρέας τεμαχίζεται ή υφίσταται οιουδήποτε είδους επεξεργασία. Λυπούμαι γι’ αυτό, διότι γνωρίζουμε πόσο επικίνδυνα είναι αυτά τα εργαστήρια καθόσον, ακόμη και αν οι παραγωγοί ζωοτροφών, οι κτηνοτρόφοι, οι έμποροι και τα σφαγεία ακολουθήσουν πιστά τους κανονισμούς, η υγιεινή εξακολουθεί να μπορεί να καταστραφεί τελείως ακόμη και στο τελευταίο στάδιο.
<P>
Κατά τα λοιπά, στηρίζουμε αυτές τις συστάσεις και αισθανόμαστε ιδιαίτερη ικανοποίηση για την επίτευξη αυτής της συμφωνίας. Θα ήθελα να δηλώσω ότι όσοι εργαστήκαμε σε αυτόν τον τομέα έχουμε καταβάλει, σε γενικές γραμμές, αξιόλογες και επίμονες προσπάθειες προκειμένου να κάνουμε ασφαλέστερα τα τρόφιμα. Θα ήθελα επίσης να αναφερθώ στην κ. Corbey και τον κ. Whitehead. Εμείς σταθήκαμε ίσως οι πλέον δραστήριοι όσον αφορά τα θέματα αυτά. Σας ευχαριστώ για τη συνεργασία σας. 
<SPEAKER ID="23" LANGUAGE="EN" NAME="McKenna (Verts/ALE )." AFFILIATION="">
<P>
Η κοινή θέση του Συμβουλίου έλαβε υπόψη της τις περισσότερες τροπολογίες που υπέβαλε το Κοινοβούλιο στο πλαίσιο της πρώτης ανάγνωσης, όμως υπάρχουν μεγάλες διαφορές ιδίως όσον αφορά τα ακόλουθα σημεία. Μέχρι ποιο βαθμό μπορούν να εφαρμοστούν οι αναλύσεις κινδύνων και τα κρίσιμα σημεία ελέγχου (HACCP) στην πρωτογενή παραγωγή στα αγροκτήματα; Τι ευελιξία θα έχουν τα κράτη μέλη; Θα πρόκειται για γενική ρήτρα επιτροπολογίας ή για πιο ειδικό κανόνα που θα επιτρέπει την επιτροπολογία μόνο στο πλαίσιο καθορισμένων σκοπών, όπως φαίνεται ότι προτιμά ο εισηγητής; Θα ισχύσει ο αυτοέλεγχος της βιομηχανίας κρέατος από υπαλλήλους που εργάζονται ως επιθεωρητές κρεάτων; Η προβλεπόμενη ευελιξία για τα μικρά βιοτεχνικά σφαγεία θα καθορίζεται από την εμπορική προώθηση σε περιφερειακό μόνο επίπεδο δεδομένου ότι θα απαιτείται η παρουσία επίσημων κτηνιατρικών αρχών σε κάθε διαδικασία σφαγής;
<SPEAKER ID="24" LANGUAGE="IT" NAME="Fiori (PPE-DE )." AFFILIATION="Codex alimentarius">
<P>
   Επίτροπε Byrne, σήμερα το Κοινοβούλιο θα ψηφίσει για ένα πολύ σημαντικό πακέτο σχετικά με την υγιεινή, και πρέπει να τονίσω ότι η πρωτοβουλία που δρομολογήθηκε με τη Λευκή Βίβλο της Επιτροπής για την ασφάλεια των τροφίμων και αφορά όλες τις νομοθεσίες τροφίμων αποτέλεσε ένα από τα θέματα που χαρακτήρισαν αυτήν την κοινοβουλευτική περίοδο, με πρωταρχικό στόχο της διασφάλιση της υγείας και της ασφάλειας των καταναλωτών, από νομοθετικής τουλάχιστον πλευράς. Πρόκειται για απόλυτη προτεραιότητα δεδομένων των περιπτώσεων έλλειψης υγιεινής που εμφανίσθηκαν τα τελευταία χρόνια καθώς επίσης και λόγω των συνεπειών που είχαν για πολλές δραστηριότητες του πρωτογενούς τομέα.
<P>
Θα ήθελα να προβώ σε τρεις παρατηρήσεις: επιθυμούσαμε βεβαίως ο κανονισμός σχετικά με την υγιεινή των τροφίμων να προβλέπει ίσως μια δεσμευτικότερη εφαρμογή του συστήματος αρχών HACCP και πιθανώς μια σαφέστερη αναφορά στις αρχές του . Πιθανώς να επιθυμούσαμε περισσότερη επιμονή στην αρχή “από το αγρόκτημα στο τραπέζι”, μια αρχή που ελκύει τους καταναλωτές, αλλά η οποία απαιτεί μεγάλη σαφήνεια και δημιουργεί επιπρόσθετο κόστος για τον γεωργικό τομέα. Τέλος, θα θέλαμε να επισημανθεί εντονότερα το γεγονός ότι θεωρούμε αναγκαίο να έχουν ισότιμη ισχύ σε όλα τα κράτη μέλη οι κανονισμοί που εγκρίνονται από την Κοινότητα και κατά συνέπεια ότι θα ήταν σκόπιμο να περιορίζεται η δυνατότητα έγκρισης τροποποιήσεων και να εγκρίνονται μόνο προκειμένου να προστατεύονται καλύτερα τα παραδοσιακά προϊόντα κάθε χώρας, χωρίς να χαλαρώνουν ποτέ τα πρότυπα για τα τρόφιμα και η ασφάλεια των τροφίμων.
<P>
Κάτι τελευταίο, κύριε Επίτροπε, σχετικά με τις τροπολογίες αριθ. 9 και 14: μας είναι ιδιαίτερα προσφιλείς· ως Κοινοβούλιο, μας θέτουν, ούτως ειπείν, στο προσκήνιο. 
<SPEAKER ID="25" LANGUAGE="EN" NAME="Bowe (PSE )." AFFILIATION="">
<P>
    Κύριε Πρόεδρε, καταρχάς θα πρέπει να συγχαρούμε όλοι τον κ. Schnellhardt για τις προσπάθειες που κατέβαλε στο πλαίσιο της εκπόνησης αυτών των εκθέσεων. Εργάστηκε σκληρά σε αυτόν τον μαραθώνιο αγώνα δρόμου και το έργο που επιτέλεσε είναι πολύ καλό. Αυτή τη στιγμή έχουμε ενώπιόν μας μια δέσμη μέτρων που θα διασφαλίσει την υγεία και την ασφάλεια των ευρωπαίων πολιτών και την ποιότητα και την ασφάλεια των προσφερόμενων ευρωπαϊκών κρεάτων στο προσεχές μέλλον. Στα μέτρα αυτά, όταν τελικά εφαρμοστούν, θα μπορούμε να έχουμε εμπιστοσύνη.
<SPEAKER ID="26" LANGUAGE="NL" NAME="Oomen-Ruijten (PPE-DE )." AFFILIATION="">
<P>
Υπάρχουν αρκετά προβληματικά σημεία στη συμβιβαστική δέσμη την οποία πρότειναν το Συμβούλιο και η Επιτροπή και την οποία επικύρωσε το Κοινοβούλιο. Ωστόσο, η όλη προσπάθεια κινδυνεύει να οδηγηθεί σε σύγχυση την τελευταία στιγμή, διότι φαίνεται ότι υπάρχουν ορισμένες παρεξηγήσεις. Απευθύνομαι εν προκειμένω και στον κ. Bowe.
<P>
Περί τίνος πρόκειται; Πρόκειται για την υποστήριξη του συμβιβασμού τον οποίο πρότεινε το Συμβούλιο. Το επίμαχο ζήτημα είναι η δυνατότητα των εταιρειών παραγωγής τροφίμων να αναλάβουν ορισμένες πρόσθετες ευθύνες, να διενεργούνται επισταμένοι έλεγχοι στα προβλήματα που αφορούν τα προϊόντα κρέατος και στη συνέχεια, υπό την τελική ευθύνη του επισήμου κτηνιάτρου και της κυβέρνησης που τον έχει διορίσει, να καταλήγουμε σε συμπέρασμα ως προς την ποιότητα του κρέατος. Στις Κάτω Χώρες, το σύστημα αυτό λειτουργεί επί σειρά ετών κατά τρόπο που ικανοποιεί όλες τις πλευρές. Ο κ. Bowe δήλωσε προ ολίγου ότι πριν από μερικά χρόνια ανέκυψε ένα πρόβλημα στη Σκωτία στον τομέα του κόκκινου κρέατος, αλλά θα ήθελα να επισημάνω ότι το σύστημα που εφαρμόζεται εκεί είναι διαφορετικό.
<SPEAKER ID="27" LANGUAGE="EN" NAME="Stihler (PSE )." AFFILIATION="">
<P>
    Κύριε Πρόεδρε, θα ήθελα να αναφερθώ κυρίως στην απειλή που κρύβουν οι προτάσεις της Επιτροπής όσον αφορά την ιδιωτικοποίηση της ανεξάρτητης αρχής ελέγχου κρεάτων στο Ηνωμένο Βασίλειο. Το θέμα θίχθηκε όχι μόνο από την ένωση καταναλωτών, αλλά και από το συνδικάτο Unison του Ηνωμένου Βασιλείου, που εκπροσωπεί επιθεωρητές ελέγχου κρεάτων. Επικρατεί η αίσθηση ότι η πρόταση της Επιτροπής θα επιτρέψει την ιδιωτικοποίηση από την πίσω πόρτα αναθέτοντας την ευθύνη για την υγιεινή στα σφαγεία στα ίδια τα εργοστάσια παραγωγής κρέατος. Επομένως, θα θιγεί η ανεξαρτησία των επιθεωρητών ελέγχου κρεάτων, καθώς τους μισθούς των τελευταίων θα καταβάλλουν στην προκειμένη περίπτωση οι αρμόδιες για τους ελέγχους εταιρείες.
<P>
Η προστασία των καταναλωτών πρέπει να είναι η πρώτη μας προτεραιότητα. Κανείς καταναλωτής δεν πρέπει να διακινδυνεύσει από την κατανάλωση μη ασφαλούς κρέατος. Μόλις την περασμένη εβδομάδα δημιουργήθηκε θέμα με την πώληση πουλερικών τα οποία, σύμφωνα με την ένωση καταναλωτών, δεν είχαν σωστές ημερομηνίες λήξης στις συσκευασίες τους. Εκτός από όλα αυτά, έχουμε την απειλή της σπογγώδους εγκεφαλοπάθειας των βοοειδών, την τραγωδία του αφθώδους πυρετού και τον φόβο του ιού E.coli. Ουσιαστικά, το περιστατικό στο οποίο αναφέρθηκε ο κ. Bowe, το οποίο συνέβη πολλά χρόνια πριν, αφορούσε τους σφαγείς που χρησιμοποιούσε η οικογένειά μου στο Wishaw της Σκωτίας. Δεν χρειάστηκε ποτέ να διαβεβαιώσουμε τους καταναλωτές ότι το κρέας που καταναλώνουν είναι ασφαλές προς βρώση. Αυτό είναι προς το συμφέρον του καταναλωτή, αλλά πρέπει επίσης να είναι και προς το συμφέρον της βιομηχανίας.
<P>
Κατά την επίσκεψή μου σε ένα εργοστάσιο παραγωγής πουλερικών μερικούς μήνες πριν μου δόθηκε η διαβεβαίωση ότι η ποιότητα του κρέατος είναι ιδιαίτερα υψηλή και ότι οι επιθεωρητές κρεάτων συμβάλλουν σημαντικά στη διασφάλιση της ποιότητας και της ασφάλειας. Δεν πρέπει να θέσουμε σε κίνδυνο την ανεξαρτησία των ελέγχων κρεάτων. Υπάρχουν 1 200 ανεξάρτητοι επιθεωρητές κρέατος στο Ηνωμένο Βασίλειο και θέλω να ελπίζω ότι θα μπορέσουν να συνεχίσουν το έργο τους το οποίο εξασφαλίζει σε εμάς τους καταναλωτές ότι το κρέας που τρώμε είναι ασφαλές. 
<SPEAKER ID="28" LANGUAGE="EN" NAME="Whitehead (PSE )." AFFILIATION="">
<P>
    Κύριε Πρόεδρε, οι εκθέσεις αυτές είναι μέρος της δέσμης μέτρων για την υγεία σε συνδυασμό με τη νομοθεσία για τα τρόφιμα. Θέλω να συγχαρώ τον κ. Schnellhardt για το έργο που επιτελεί τόσα χρόνια τώρα στον τομέα αυτόν. Συμφωνώ με την άποψή του ότι πρέπει να περιορίσουμε τον βαθμό στον οποίο είναι δυνατή η αλλαγή των παραρτημάτων από την επιτροπολογία. Ο κίνδυνος κρύβεται στις λεπτομέρειες. Δεν θέλουμε να κρύβεται στις λεπτομέρειες και η ασθένεια.
<P>
Έχουμε λόγους να ανησυχούμε σε κάθε περίπτωση που συσκευάζονται τρόφιμα ζωικής προέλευσης και προσδιορίζεται η ταυτότητά τους. Ο κ. Επίτροπος έχει ενημερωθεί από τις επιστολές που του έχω αποστείλει για τις δυσκολίες που αντιμετωπίσαμε στην περιοχή East Midlands με το σκάνδαλο Denby και άλλα σκάνδαλα: κρέατα των οποίων η ταυτότητα δεν είχε προσδιοριστεί σωστά πουλήθηκαν ενώ δεν έπρεπε. Η επέκταση των ελέγχων από βοηθητικό προσωπικό στην περίπτωση του κόκκινου κρέατος μας προκαλεί σοβαρές ανησυχίες. Δεν επιθυμούμε την επέκταση των ελέγχων στους χοίρους και στους μόσχους εκτροφής.
<P>
Ο κ. Επίτροπος είπε ότι το σύστημα είναι απολύτως ασφαλές και ότι έχει δοκιμαστεί με επιτυχία στην περίπτωση του άσπρου κρέατος. Δεν είμαι τόσο βέβαιος για τούτο. Μάλιστα, αν κοιτάξει την έρευνα της ένωσης καταναλωτών για τις συνθήκες συσκευασίες και πώλησης των πουλερικών, θα διαπιστώσει ότι υπάρχουν περιθώρια ανησυχίας και αμφιβολίας και στον τομέα αυτόν. Δεν αμφισβητούμε το σκληρό έργο και την αφοσίωση των υπαλλήλων που εργάζονται σε σφαγεία. Θέλουμε μόνο να διασφαλίσουμε ότι δεν θα υποστούν απαράδεκτη πίεση και ότι θα χρησιμοποιηθεί κάθε δυνατό μέσο ασφάλειας. Προσωπικά χαιρετίζω την εκστρατεία που έχει ξεκινήσει το συνδικάτο Unison για το θέμα αυτό. Επί αυτού και μόνο επί αυτού εκτιμώ ότι έχουμε λόγους να υπερβούμε την κοινή θέση προς όφελος της ασφάλειας. 
<SPEAKER ID="29" LANGUAGE="" NAME="Πρόεδρος." AFFILIATION="ΓΡΑΠΤΗ ΔΗΛΩΣΗ (ΆΡΘΡΟ 120)">
<P>
Η ψηφοφορία θα διεξαχθεί στις 12.00.
<SPEAKER ID="30" LANGUAGE="EN" NAME="Hudghton (Verts/ALE )," AFFILIATION="γραπτώς.">
<SPEAKER ID="31" LANGUAGE="" NAME="" AFFILIATION="Θέση της Επιτροπής στις τροπολογίες του Κοινοβουλίου:"/>
<SPEAKER ID="32" LANGUAGE="" NAME="Πρόεδρος." AFFILIATION="">
<P>
   Η ημερήσια διάταξη προβλέπει τη συζήτηση της έκθεσης (A5-0197/2004) του κ. Maat, εξ ονόματος της Επιτροπής Γεωργίας και Ανάπτυξης της Υπαίθρου, επί της πρότασης κανονισμού του Συμβουλίου για την προστασία των ζώων κατά τη μεταφορά και συναφείς δραστηριότητες και για την τροποποίηση των οδηγιών 64/432/ΕΟΚ και 93/119/ΕΚ. 
<SPEAKER ID="33" LANGUAGE="EN" NAME="Byrne," AFFILIATION="Επιτροπή">
<P>
    Κύριε Πρόεδρε, επιτρέψτε μου, καταρχάς, να ευχαριστήσω τα μέλη των επιτροπών που εργάστηκαν σκληρά με αφορμή την πρόταση κανονισμού της Επιτροπής για την προστασία των ζώων κατά τη μεταφορά. Επιτρέψτε μου να επισημάνω ιδίως τις προσπάθειες που κατέβαλε ο κ. Maat στο πλαίσιο αυτής της σημαντικής πρωτοβουλίας.
<SPEAKER ID="34" LANGUAGE="NL" NAME="Maat (PPE-DE )," AFFILIATION="εισηγητής">
<P>
   . – Κύριε Πρόεδρε, ευχαριστώ τον κ. Επίτροπο για την αρχική του παρέμβαση. Ωστόσο, προτού προσθέσω τα δικά μου σχόλια όσον αφορά τη νέα οδηγία σχετικά με τη μεταφορά των ζώων, θα ήθελα να αναφερθώ εν συντομία σε ένα γεγονός που αφορά τη χώρα μου, συγκεκριμένα στην απώλεια της βασιλομήτορός μας, της πριγκίπισσας Juliana. Κατά τη διάρκεια της βασιλείας της, επεδείκνυε πάντα ιδιαίτερο ενδιαφέρον για τον γεωργικό τομέα και την κτηνοτροφία στη χώρα μου. Για την ίδια, κάθε άνθρωπος και κάθε ζώο είχε μεγάλη σημασία. Θα ήθελα να αποτίσω φόρο τιμής στη μνήμη της σήμερα, κατά την έναρξη αυτής της συζήτησης, και να εκφράσω τα συλλυπητήριά μου στην οικογένειά της και σε όλους όσοι θα θρηνήσουν την απώλειά της.
<P>
Η αναθεώρηση των οδηγιών 64/432/ΕΟΚ και 93/119/ΕΚ σχετικά με τη μεταφορά των ζώων αναμενόταν επί μεγάλο χρονικό διάστημα. Εκτιμώ τη συμβολή του Επιτρόπου Byrne, διότι, μετά τη συζήτησή μας σχετικά με το ψήφισμα του 2001, ανταποκρίθηκε εν τέλει στην πρόκληση. Πέρα από την προστασία των ζώων, κυρίως η κρίση του αφθώδους πυρετού και της πανώλης των χοίρων ήταν οι λόγοι για τους οποίους, ως εισηγητής, προχώρησα σε πλήρη αναθεώρηση της νομοθεσίας.
<P>
Πρώτον, η μεταφορά σε αποστάσεις άνω των 100 χιλιομέτρων πρέπει να μείνει εκτός του πεδίου εφαρμογής της οδηγίας, προκειμένου να αποφευχθεί η λεγόμενη μεταφορά από τους κτηνοτρόφους προς σφαγή, αλλά και προκειμένου να μην αυξηθεί υπέρμετρα η τιμή των παραγωγικών βοοειδών. Επιπλέον, αυτό το είδος μεταφοράς αφορά περιφερειακά συστήματα εκτροφής βοοειδών και κατά τη διάρκεια αυτών των μεταφορών υπάρχουν ελάχιστα έως καθόλου προβλήματα όσον αφορά την καλή κατάσταση των ζώων.
<P>
Δεύτερον, οι απαιτήσεις σχετικά με το εμβαδόν ανά ζώο για τα ζώα προς σφαγή δεν πρέπει να μεταβληθεί σημαντικά. Ο περιορισμός της μεταφοράς ζώων προς σφαγή σε εννέα ώρες ή 500 χιλιόμετρα, ο χρόνος και η απόσταση που καλύπτεται από το 97% των ζώων που μεταφέρονται προς σφαγή, ισχύει ήδη. Πρέπει, ωστόσο, να ισχύσουν μεταβατικές διατάξεις για περιοχές οι οποίες έχουν ελάχιστα σφαγεία ή ειδικά προβλήματα στις αγορές τους. Επιπλέον, θα ήθελα να υποστηρίξω ιδιαιτέρως την προώθηση της δημιουργίας σφαγείων στις περιοχές εκτροφής ζώων. Γιατί, τη στιγμή που το γάλα και η ζάχαρη σε γενικές γραμμές υφίστανται επεξεργασία στους τόπους παραγωγής τους, δεν είναι δυνατό κάτι αντίστοιχο στην περίπτωση των ζώων προς σφαγή;
<P>
Τρίτον, όσον αφορά τα παραγωγικά βοοειδή και τα παραδοσιακά συστήματα πάχυνσης ζώων, προτείνω ένα χρονικό όριο 30 ωρών στις μεταφορές, συμπεριλαμβανομένων οκτώ ωρών ανάπαυσης, αλλά χωρίς εκφόρτωση στα ενδιάμεσα στάδια του ταξιδιού. Υποστηρίζω επίσης τη θέσπιση ενός ξεχωριστού κανονισμού για τα βοοειδή που προορίζονται για αναπαραγωγή και τα άλογα αγώνων, με αυστηρό καθεστώς ανάπαυσης και χορήγησης τροφής. Εν γένει, ωστόσο, οι συνθήκες μεταφοράς για τα ζώα που ανήκουν σε αυτήν την ομάδα είναι ήδη εξαιρετικές.
<P>
Το γεγονός ότι ιδίως αυτό το τελευταίο σημείο δεν αποτελεί περιττή πολυτέλεια έχει καταδειχθεί, μεταξύ άλλων, από αιφνιδιαστικούς οδικούς ελέγχους που πραγματοποιήθηκαν στην Αυστρία, στους οποίους αποδείχθηκε ότι τουλάχιστον το 50% των εμπόρων ζώων παραβίαζε τη νομοθεσία. Ερωτηματικά δημιουργεί επίσης το γεγονός ότι περισσότερα από 221 000 ζωντανά βοοειδή εξάγονται σε ετήσια βάση στον Λίβανο, αριθμός που αντιστοιχεί σε μια ολόκληρη αγελάδα για κάθε δύο οικογένειες στον Λίβανο σε ετήσια βάση! Κατά την άποψή μου, είναι προφανείς οι λόγοι προσαρμογής της νομοθεσίας, ιδίως όσον αφορά τη μεταφορά των ζώων προς σφαγή. Καλώ, συνεπώς, τους συναδέλφους βουλευτές να στηρίξουν τις τροπολογίες αριθ. 1 έως και 97, καθώς και τις τροπολογίες αριθ. 109, 110, 111, 112 και 115. Με αυτόν τον τρόπο επιτυγχάνεται η βέλτιστη ισορροπία μεταξύ της προστασίας των ζώων και των όρων που οι εκτροφείς βοοειδών μπορούν να θεωρήσουν οικονομικώς αποδεκτούς.
<SPEAKER ID="35" LANGUAGE="EN" NAME="McKenna (Verts/ALE )," AFFILIATION="συντάκτρια γνωμοδότησης της Επιτροπής Περιβάλλοντος, Δημόσιας Υγείας και Πολιτικής των Καταναλωτών.">
<P>
    Κύριε Πρόεδρε, η γνωμοδότηση της Επιτροπής Περιβάλλοντος για το θέμα ήταν ιδιαίτερα θετική: ήταν σαφές ότι η επιτροπή ήθελε να υποστηρίξει τη θέση που υιοθέτησαν πολλοί βουλευτές αυτού του Κοινοβουλίου – πάνω από 400 βουλευτές υπέγραψαν ψήφισμα ζητώντας να οριστούν ως μέγιστος συνολικός χρόνος ταξιδιού οι 8 ώρες. Όσον αφορά την πρόταση της Επιτροπής, πολλές από τις τροπολογίες που υπέβαλε η Επιτροπή Περιβάλλοντος δεν έγιναν δεκτές από την Επιτροπή Γεωργίας και Ανάπτυξης της Υπαίθρου, όμως ελπίζω ότι οι τροπολογίες που υποβλήθηκαν θα υποστηριχθούν κατά τη διάρκεια της ψηφοφορίας.
<P>
Υπάρχει πρόσφατη υπόθεση στην Ιρλανδία όσον αφορά την Pandora, η οποία δήλωσε ότι δεν επιθυμεί πλέον να μεταφέρει ζώντα ζώα, πιθανώς για οικονομικούς λόγους. Προβλέπουν ότι τα πράγματα θα δυσκολέψουν στο μέλλον.
<P>
Όσον αφορά τις συναφείς με τις επιστροφές κατά την εξαγωγή απάτες –ένα θέμα που θίχθηκε κατά τη διάρκεια της χθεσινοβραδινής συνεδρίασης και που εμφανίστηκε πρόσφατα στα μέσα μαζικής ενημέρωσης– ένας τρόπος επίλυσης του προβλήματος θα ήταν να καταργηθούν οι επιστροφές κατά την εξαγωγή. Η συντριπτική πλειοψηφία των ευρωπαίων πολιτών δεν επιθυμούν να χρησιμοποιούνται τα χρήματά τους για την επιχορήγηση της απάνθρωπης μεταφοράς ζώων, που τους προκαλεί ανείπωτο και περιττό πόνο. Συμφωνώ με τον κ. Maat σχετικά με τη διάταξη για τα τοπικά σφαγεία. Σε ορισμένα μέρη στη Γερμανία, προβλέπονται κινητά σφαγεία για τη σφαγή των ζώων εάν δεν υπάρχουν σφαγεία στην περιοχή. Πρέπει να μεριμνήσουμε ώστε να μην υποβάλλονται τα ζώα σε περιττό πόνο, και ο πόνος που προκαλείται κατά τη μεταφορά τους είναι σαφώς περιττός. Αυτή είναι η άποψη της Επιτροπής Περιβάλλοντος. 
<SPEAKER ID="36" LANGUAGE="EN" NAME="Parish (PPE-DE )." AFFILIATION="">
<P>
    Κύριε Πρόεδρε, θα ήθελα καταρχάς να ευχαριστήσω τον κ. Maat για την παρουσίαση αυτής της έκθεσης που αφορά ένα τόσο πρακτικό θέμα όπως η μεταφορά των ζώων, καθώς είναι απολύτως βέβαιο ότι όλοι επιθυμούμε να καταστεί αυστηρότερη η μεταφορά των ζώων. Είναι ένα θέμα που συγκινεί, και μάλιστα πουθενά περισσότερο από ότι στο Ηνωμένο Βασίλειο. Θα ήθελα επίσης να τον ευχαριστήσω για το γεγονός ότι υποστήριξε τις τροπολογίες μου ζητώντας από την Επιτροπή και την κυβέρνηση του Ηνωμένου Βασιλείου να εξετάσουν το ενδεχόμενο επιλεκτικής εξαίρεσης, ιδίως όσον αφορά τη μεταφορά ζώντων αλόγων για σφαγή. Μεταφορά ζώντων αλόγων στο Ηνωμένο Βασίλειο έχει να πραγματοποιηθεί πάνω από 70 χρόνια και θέλουμε να διασφαλίσουμε ότι το φαινόμενο αυτό δεν θα επανεμφανιστεί. Ευχαριστώ θερμά τον κ. Maat για τούτο.
<P>
Ένα από τα θετικά σημεία της έκθεσης του κ. Maat είναι ότι κάνει διάκριση μεταξύ ζώων που προορίζονται για σφαγή και ζώων που προορίζονται για περαιτέρω πάχυνση. Δεν υπάρχει λόγος να μεταφέρονται σε μακρινές αποστάσεις ζώα που προορίζονται για σφαγή – όπου είναι δυνατόν πρέπει να σφαγιάζονται στη χώρα στην οποία έχουν εκτραφεί. Ακούσαμε επίσης ότι επί του παρόντος καταβάλλονται περίπου 52 εκατομμύρια ευρώ για επιχορηγήσεις εξαγωγών. Μεγάλο μέρος αυτών των ζώων καταλήγει στον Λίβανο, χωρίς όμως το ταξίδι τους να τελειώνει εκεί: συνεχίζουν να ταξιδεύουν για πολλές ώρες ακόμη. Πρέπει να μεριμνήσουμε ώστε να δοθεί τέλος σε αυτή την κατάσταση.
<P>
Ο σκοπός μας είναι αγαθός και πρέπει να θεσπίσουμε δίκαιους κανόνες για τη μεταφορά των ζώων. Διαφωνώ με την πρόταση της Επιτροπής όσον αφορά τη δωδεκάωρη ανάπαυση εντός του φορτηγού, ιδίως εάν πρόκειται για πρόβατα. Δεν είναι πρακτικό και πρέπει να υπάρχει συνολικό ανώτατο όριο ταξιδιού. Αυτό προτείνει ο κ. Maat στην έκθεσή του. Συμβουλεύω το Σώμα να στηρίξει την έκθεσή του. 
<SPEAKER ID="37" LANGUAGE="DA" NAME="Busk (ELDR )." AFFILIATION="">
<P>
   – Κύριε Πρόεδρε, καταρχάς, θα ήθελα να ευχαριστήσω τον αξιότιμο συνάδελφο κ. Maat για το εξαίρετο έργο του κατά την εκπόνηση της έκθεσης, καθώς και για την πολύ εποικοδομητική συνεργασία που είχαμε.
<SPEAKER ID="38" LANGUAGE="ES" NAME="Jové Peres (GUE/NGL )." AFFILIATION="">
<P>
Ενώ η πρόταση της Επιτροπής παρουσιάζει σοβαρά προβλήματα εφαρμογής, πρέπει να αναγνωρίσουμε ότι το σχέδιο έκθεσης, παρά τις προσπάθειες του κ. Maat, δεν είναι τίποτα περισσότερο από ένα “ο σώζων εαυτόν σωθήτω”.
<P>
Καταρχάς, θεσπίζεται μια διάκριση μεταξύ των ζώων που προορίζονται για σφαγή και των ζώων που προορίζονται για πάχυνση. Γιατί τα ζώα που προορίζονται για σφαγή έχουν περισσότερα δικαιώματα στην καλή διαβίωση από εκείνα που προορίζονται για πάχυνση; Απ’ όσο γνωρίζω, σύμφωνα με τις συνθήκες, όλοι οι άνθρωποι είναι ίσοι, και τα ζώα επίσης. Είναι σαφές ότι το σχέδιο έκθεσης εγγυάται ότι το 40% των ολλανδικών εξαγωγών χοίρων φτάνουν στον πιο μακρινό προορισμό τους: την ισπανική αγορά. Εντάξει: 1 400 000 χοίροι θα μπορούν να ταξιδεύουν τριάντα ώρες, ενώ οι καημένοι χοίροι που προορίζονται για το σφαγείο θα έχουν δικαίωμα σε μια τελευταία χάρη και δεν θα μπορούν να ταξιδεύουν περισσότερο από εννέα ώρες. Τι υπέροχο επίτευγμα για την καλή διαβίωση των ζώων! Είναι αλήθεια ότι, με τις εννέα ώρες, οι χοίροι που προέρχονται από την Πολωνία, για παράδειγμα, θα μπορούν να σφαγιαστούν σε ορισμένες κοντινές χώρες, αφήνοντας εκεί την προστιθέμενη αξία και μην προωθώντας ακριβώς τη συμμόρφωση των πολωνικών σφαγείων με την κοινοτική νομοθεσία.
<SPEAKER ID="39" LANGUAGE="EN" NAME="Lucas (Verts/ALE )." AFFILIATION="(Χειροκροτήματα)">
<P>
    Κύριε Πρόεδρε, είναι τραγικό το γεγονός ότι η εν λόγω πρόταση της Επιτροπής δεν βάζει τέλος στη μεταφορά των ζώων εκτροφής σε μακρινές αποστάσεις και δεν απαγορεύει τις εξαγωγές ζώντων ζώων. Πάρα πολλοί άνθρωποι αντιτίθενται στις εξαγωγές ζώντων ζώων· είναι περιττές, σκληρές και αδικαιολόγητες. Η τροπολογία 114 που υπέβαλα δίδει στα κράτη μέλη τη δυνατότητα να τις απαγορεύσουν. Καλώ λοιπόν τους συναδέλφους να την υπερψηφίσουν. Δεν πρόκειται για “δονκιχωτική συμπεριφορά”, όπως τη χαρακτήρισε ο Επίτροπος Byrne. Εκφράζει την άποψη της κοινής γνώμης, ασπάζεται πολλές επιστημονικές απόψεις και είναι η μόνη ανθρώπινη και αποδεκτή προσέγγιση.
<P>
Είναι τελείως απαράδεκτο να συνεχίσει η ΕΕ να επιτρέπει τη μεταφορά ζώων εντός της Ευρώπης για πολλές ώρες –ορισμένες φορές για περισσότερες από 40 ή 50 ώρες, και ενίοτε για περισσότερες από 90 ώρες– τόσο για λόγους ευημερίας των ζώων όσο και για λόγους αποφυγής διάδοσης ασθενειών. Είναι επομένως ζωτικής σημασίας να αποδεχτεί το Κοινοβούλιο τις τροπολογίες μας, και ιδίως την τροπολογία 123, που ζητεί η συνολική, τελική ανώτατη διάρκεια ταξιδιού για τα ζώα που προορίζονται για σφαγή και για πάχυνση να οριστεί στις οκτώ ώρες.
<SPEAKER ID="40" LANGUAGE="" NAME="" AFFILIATION="Αντιπροέδρου">
<SPEAKER ID="41" LANGUAGE="DA" NAME="Andersen (EDD )." AFFILIATION="">
<P>
Τα ταξίδια μεγάλης διάρκειας συνιστούν βάναυση μεταχείριση των ζώων, ενώ οι επιζωοτίες διαδίδονται όλο και περισσότερο. Η κτηνιατρική ασφάλεια τίθεται σε κίνδυνο, και από αυτό απειλείται η υγεία τόσο των ζώων όσο και των ανθρώπων. Για παράδειγμα, στη Δανία έχει πλέον εμφανιστεί η ανθεκτική σαλμονέλα τύπου DT104. Πρέπει να τεθεί τέρμα σε αυτήν την κατάσταση. Πρέπει να θεσπιστεί νομοθεσία σχετικά με την εσωτερική αγορά.
<P>
Με την τροπολογία αριθ. 100 τα ζώα εξαιρούνται από τους κανόνες που διέπουν την εσωτερική αγορά. Πρέπει να είναι δυνατή η θέσπιση πιο φιλόδοξων εθνικών κανόνων για τη μεταφορά των ζώων και τον εξοπλισμό των οχημάτων. Πρέπει να είναι δυνατή η επιβολή κτηνιατρικών ελέγχων στα σύνορα με αντίστοιχες ρυθμίσεις για την επιβολή μέτρων καραντίνας. Αυτό θα έχει αποτελέσματα ως προς τον περιορισμό των επιζωοτιών, ενώ θα μειώσει δραστικά τον αριθμό των μεταφορών σε μεγάλες αποστάσεις κατά τρόπο ώστε τα μεγαλύτερα ταξίδια να διαρκούν το πολύ οκτώ ώρες. Επιπλέον, αυτό θα ισχύει για όλα τα ζώα, και για όσα προορίζονται για σφαγή και για όσα προορίζονται για πάχυνση.
<SPEAKER ID="42" LANGUAGE="FR" NAME="Souchet (NI )." AFFILIATION="">
<P>
Λίγο ενδιαφέρουν την Επιτροπή οι σοβαρές συνέπειες που μπορεί να επιφέρει το κείμενό της στους μεταφορείς και τους αγρότες μας. Προφανώς, η Ευρωπαϊκή Επιτροπή δεν προβληματίζεται και μάλιστα δεν μεριμνεί καν –ως συνήθως– να συνοδεύσει το νομοθετικό της σχέδιο από μια μελέτη για τις επιπτώσεις που θα έχουν τα προταθέντα μέτρα της στη δραστηριότητα των σχετικών επαγγελματιών. Στην Επιτροπή Γεωργίας και Ανάπτυξης της Υπαίθρου συζητήσαμε εκτενώς την κλίση που πρέπει να έχουν οι ράμπες στα μέσα μεταφοράς ζώντων ζώων. Τελικά άραγε η κλίση αυτή δεν πρέπει να είναι μεγαλύτερη από 33,3% σε οριζόντιο επίπεδο ή από 30% για τους χοίρους, τους μόσχους και τους ίππους και πάνω από 50% ή 30% για τα πρόβατα και άλλα βοοειδή πλην των μόσχων, υπό την προϋπόθεση ότι οι ράμπες είναι εφοδιασμένες με εγκάρσιες ράβδους σε διαστήματα 30 εκατοστών κατ’ ανώτατο όριο; Το μόνο που εναπομένει είναι να συνεκτιμήσουμε το ποσοστό τριβής της οπλής επάνω στη ράμπα. Το κενό αυτό θα καλυφθεί βεβαίως με το επόμενο σχέδιο κανονισμού που θα μας υποβάλει η Επιτροπή.
<SPEAKER ID="43" LANGUAGE="IT" NAME="Fiori (PPE-DE )." AFFILIATION="">
<P>
Η νομοθεσία για την προστασία των ζώων κατά τη μεταφορά και ειδικότερα ο κανονισμός επί του οποίου πρόκειται να ψηφίσουμε βασίζονται σε επιστημονικά και τεχνικά συμπεράσματα. Στη συγκεκριμένη αυτή περίπτωση, υπενθυμίζουμε τις μελέτες που ακολουθούν την έκθεση της Επιστημονικής Επιτροπής για την Υγεία και την Ορθή Μεταχείριση των Ζώων, η οποία έλαβε υπόψη 300 και πλέον πηγές και εκπόνησε 55 συστάσεις. Εάν λάβουμε υπόψη τις πέντε ελευθερίες που προβλέπει η έκθεση Bremmer του 1995, κατανοούμε ότι η εκφόρτωση, η φόρτωση και η μεταφορά καταπατούν σε μεγάλο βαθμό όλες αυτές τις ελευθερίες. Πράγματι, έχει αποδειχθεί ότι το σύνολο αυτών των διαδικασιών προκαλεί στα ζώα περισσότερο άγχος και μεγαλύτερες ταλαιπωρίες σε σχέση με όλες τις άλλες πρακτικές εκτροφής.
<SPEAKER ID="44" LANGUAGE="ES" NAME="Rodríguez Ramos (PSE )." AFFILIATION="">
<SPEAKER ID="45" LANGUAGE="" NAME="Attwooll (ELDR )." AFFILIATION="(EN )">
<P>
    Κύριε Πρόεδρε, ευχαριστώ τον κ. Maat για την επιδεξιότητα και την ευαισθησία με την οποία χειρίστηκε αυτή την πολύπλοκη υπόθεση. Εκφράζω την ιδιαίτερη ικανοποίησή μου για το γεγονός ότι τόσο η πρόταση της Επιτροπής όσο και η έκθεση αναγνωρίζουν την πρακτική πτυχή της μεταφοράς ζώων σε απομακρυσμένες και νησιωτικές περιοχές, όπως τα Highlands και τα νησιά της Σκωτίας.
<P>
Οι μετακινήσεις ζώων γα άλλους σκοπούς –όπως η εκτροφή, η αναπαραγωγή ή η ανανέωση αποθεμάτων– μπορούν πραγματικά να απαιτούν μεγαλύτερη διάρκεια ταξιδιού. Εντούτοις, τόσο η πρόταση της Επιτροπής όσο και η έκθεση δείχνουν να επιτρέπουν ευρέως την επανάληψη της αλληλουχίας των χρόνων μετακίνησης. Με την τροπολογία 105 που υποβάλαμε επιχειρούμε να θέσουμε κάποια όρια στην πρακτική αυτή, τα οποία όμως να είναι σύμφωνα με τις μετριοπαθείς γεωργικές πρακτικές. 
<SPEAKER ID="46" LANGUAGE="DE" NAME="Fiebiger (GUE/NGL )." AFFILIATION="">
<P>
    Κύριε Πρόεδρε, είναι θετικό ότι μελλοντικά θα αντιμετωπιστούν αποτελεσματικότερα οι απαιτήσεις της προστασίας των ζώων με την μείωση του χρόνου μεταφοράς και τη βελτίωση των συνθηκών μεταφοράς. Όμως πολύ πιο σημαντική είναι η σαφής μείωση του αριθμού των μεταφορών ζώων. Αυτό θα ήταν πραγματικά προς το συμφέρον των ζώων και θα έκανε επιπλέον πιο δύσκολη τη διάδοση επικίνδυνων επιδημιών στα ζώα και θα μείωνε την περιβαλλοντική επιβάρυνση από τις επιζήμιες εκπομπές CO2.
<P>
Η διάρκεια της μεταφοράς ζώων προς σφαγή θα περιοριστεί στις 4 ώρες. Μέσα σε ένα τέτοιο διάστημα μπορεί κανείς παντού στην Ευρώπη να φθάσει από σχεδόν κάθε γεωργική εκμετάλλευση σε ένα σφαγείο.
<P>
Κύρια αιτία είναι η πολιτική της ελευθέρωσης και της συγκέντρωσης, η οποία καταστρέφει τα περιφερειακά εμπορικά κυκλώματα. Όσο ασκείται αυτή η πολιτική, όλα όσα πρόκειται να γίνουν για την προστασία των ζώων κατά τη μεταφορά δεν είναι πρόληψη, αλλά αντιμετώπιση των συμπτωμάτων. Επίσης, όσα αναφέρονται στην έκθεση, π.χ. για την προτεραιότητα της σφαγής κοντά στο σημείο εκτροφής, την οικονομική ενίσχυση τοπικών σφαγείων ή την καθιέρωση κινητών σφαγείων είναι απλώς επιθυμίες που δεν μπορούν να πραγματοποιηθούν σε μία Ευρωπαϊκή Ένωση με 25 κράτη μέλη. Η πραγματικότητα είναι διαφορετική. Η τάση της συγχώνευσης επιχειρήσεων που σημειώνεται στον τομέα των σφαγείων διατηρείται. Οι αποστάσεις μεταφοράς των ζώων μεγαλώνουν. Μπορεί από τεχνολογική άποψη να είναι εξαιρετικά ενδιαφέρουσα η παρακολούθηση της μεταφοράς των ζώων και ο εντοπισμός της θέσης μέσω δορυφόρου, αλλά πρόκειται και πάλι απλώς για μια μέθοδο παρακολούθησης, κατά τη γνώμη μου δε έχουμε περισσότερες τέτοιες μεθόδους από όσες χρειάζονται. Πρέπει να επανεξεταστεί η αποτελεσματικότητα όλων των μεθόδων.
<SPEAKER ID="47" LANGUAGE="NL" NAME="De Roo (Verts/ALE )." AFFILIATION="">
<P>
   – Κύριε Πρόεδρε, καθημερινά πραγματοποιούνται μεταφορές ζώων σε φοβερά μεγάλες αποστάσεις σε ολόκληρη την ευρωπαϊκή ήπειρο. Χοίροι από τις Κάτω Χώρες μεταφέρονται επί 30 έως 40 ώρες στην Ισπανία και την Ιταλία. Πρόβατα από την Ιρλανδία μεταφέρονται στην Ελλάδα, ακόμη και στη Μέση Ανατολή. Χρόνοι μεταφοράς έως και 90 ωρών δεν είναι καθόλου ασυνήθιστοι. Αυτό είναι βάναυσο. Άλογα από την Ανατολική Ευρώπη μεταφέρονται στην Ιταλία και στην Ελλάδα. Αυτό πρέπει να σταματήσει, αλλά η Επιτροπή δεν έχει προτείνει τίποτε προς αυτήν την κατεύθυνση και, δυστυχώς, ούτε στην έκθεση του κ. Maat ζητείται ο τερματισμός των φοβερά μεγάλης διάρκειας μεταφορών αυτού του είδους.
<P>
Περισσότεροι από ένα εκατομμύριο χοίροι από τις Κάτω Χώρες μεταφέρονται μέσω των Άλπεων και των Πυρηναίων στην Ιταλία και στην Ισπανία προκειμένου να υποβληθούν εκεί σε πάχυνση. Η πολιτική μου ομάδα, η Ομάδα των Πρασίνων/Ευρωπαϊκής Ελεύθερης Συμμαχίας, επιθυμεί τον τερματισμό αυτής της κατάστασης. Παρ’ όλο που ο κ. Maat έχει συνυπογράψει, μαζί με 333 βουλευτές του ΕΚ, τη γραπτή δήλωση για τον τερματισμό όλων των μεταφορών ζώων που διαρκούν άνω των οκτώ ωρών, τώρα, δυστυχώς, υπαναχωρεί. Αυτό είναι, δυστυχώς, χαρακτηριστικό της συμπεριφοράς των Χριστιανοδημοκρατών, για τους οποίους τα οικονομικά συμφέροντα προηγούνται της προστασίας των ζώων. Για την Ομάδα μου, ισχύει το ακριβώς αντίθετο, και μεγάλο μέρος του λαού των Κάτω Χωρών και άλλων Ευρωπαίων τάσσεται στο πλευρό μας.
<SPEAKER ID="48" LANGUAGE="EN" NAME="Collins (UEN )." AFFILIATION="">
<SPEAKER ID="49" LANGUAGE="EN" NAME="Adam (PSE )." AFFILIATION="">
<P>
    Κύριε Πρόεδρε, όσο οι άνθρωποι συνεχίζουν να τρώνε κρέας η μεταχείριση των ζώων εκτροφής θα αποτελεί αντικείμενο έντονων συζητήσεων. Η Επιτροπή Γεωργίας και Ανάπτυξης της Υπαίθρου πολύ σοφά ανέθεσε στον κ. Maat τη σύνταξη αυτής της έκθεσης, η οποία κατορθώνει να συμβιβάσει σε μεγάλο βαθμό την ευημερία των ζώων με την οικονομική πτυχή της γεωργίας. Το γεγονός ότι υποβλήθηκαν πάνω από 450 τροπολογίες καταδεικνύει το ενδιαφέρον που υπάρχει για το θέμα και την ποικιλία των απόψεων για τις επιμέρους λεπτομέρειες. Ο κ. Maat χειρίστηκε το θέμα με επιδεξιότητα, όμως για ένα τόσο σημαντικό θέμα ήταν αναμενόμενο ότι θα υποβάλλονταν τροπολογίες που θα ζητούσαν την επιβολή ακόμη πιο αυστηρών όρων.
<SPEAKER ID="50" LANGUAGE="DE" NAME="Raschhofer (NI )." AFFILIATION="">
<P>
    Κύριε Πρόεδρε, κυρίες και κύριοι, το 95% των μεταφορών ζώντων ζώων γίνεται οδικώς και όλοι γνωρίζουμε τις εικόνες βασανισμένων ζώων που μεταφέρονται μέσα στην Ευρώπη και έξω από αυτήν περιορισμένα σε πάρα πολύ μικρό χώρο για πολλές ημέρες. Ασφαλώς υπάρχει ανάγκη δράσης. Υποστηρίζω τις προτάσεις της παρούσας έκθεσης που συμβάλλουν στη βελτίωση των προδιαγραφών για τη μεταφορά ζώντων ζώων, όπως για παράδειγμα τον ορισμό ελαχίστων προδιαγραφών για τα οχήματα μεταφοράς ζώων, κυρίως όμως τη θέσπιση συμπληρωματικών μέτρων επιθεώρησης, γιατί καμία διάταξη, όσο καλή και να είναι, δεν έχει αποτέλεσμα εάν δεν ελέγχεται. Υπάρχουν άλλωστε ήδη πολλές διατάξεις, αλλά δεν είναι ικανοποιητική η εφαρμογή και ο έλεγχός τους.
<P>
Η τροπολογία 2, την οποία συνυπέγραψα, έχει σκοπό να αποφύγει μέσω της διασαφήνισης του όρου “μεταφορά” την υπέρβαση της μέγιστης διάρκειας μεταφοράς κατά κάποιον τρόπο από την πίσω πόρτα. Οπωσδήποτε, πρέπει να μειωθούν οι χρόνοι μεταφοράς. Η ψηφοφορία μετατέθηκε για σήμερα. Η τροπολογία 81 λέει – παραθέτω: “Η μετακίνηση των ζώων εκτροφής μπορεί να γίνει σε διάφορες αλληλουχίες χρόνων”, δηλαδή μπορεί να γίνεται επανειλημμένα και έτσι παραβιάζονται οι χρόνοι. Μετά την αίτηση για ψηφοφορία κατά τμήματα, δεν είναι πλέον δυνατή η καταψήφιση μόνο της τροπολογίας 81. Αυτό το θεωρώ απαράδεκτο.
<SPEAKER ID="51" LANGUAGE="FI" NAME="Pohjamo (ELDR )." AFFILIATION="">
<P>
Εντούτοις, η προτεινόμενη μέγιστη περίοδος οδήγησης δεν αρκεί βεβαίως. Είναι απαραίτητο για την καλή διαβίωση των ζώων να εξαιρούνται από τον χρόνο μεταφοράς οι αραιοκατοικημένες, οι ορεινές και οι νησιωτικές περιοχές. Το ίδιο πρέπει να ισχύει και για τους μόσχους αναπαραγωγής Είναι αδύνατον τα ζώα να παραμένουν μέσα στο όχημα κατά τη διάρκεια μεγάλων διαλειμμάτων ή να εκφορτώνονται περιοδικά. Χωρίς την εξαίρεση αυτή, η κτηνοτροφία στις περιφερειακές περιοχές της Ένωσης θα είναι πλέον αδύνατη – το οποίο βεβαίως δεν αποτελεί στόχο της έκθεσης. Η Επιτροπή Περιφερειακής Πολιτικής, Μεταφορών και Τουρισμού ενέκρινε την εξαίρεση αυτή και τη συμπεριέλαβε στην έκθεση του κ. Maat. Ελπίζω ότι το Κοινοβούλιο θα εγκρίνει επίσης τη συγκεκριμένη έκθεση και η κτηνοτροφία θα μπορεί να συνεχιστεί και στις αραιοκατοικημένες περιοχές. 
<SPEAKER ID="52" LANGUAGE="SV" NAME="Sjöstedt (GUE/NGL )." AFFILIATION="">
<SPEAKER ID="53" LANGUAGE="EN" NAME="Wyn (Verts/ALE )." AFFILIATION="">
<P>
    Κύριε Πρόεδρε, χαιρετίζω την προσπάθεια του κ. Maat να διευθετήσει αυτό το δυσκολότατο θέμα. Η ευημερία των ζώων είναι ένα ζήτημα που συγκινεί από πολλές πλευρές, συνεπώς κάθε νέα συναφής νομοθεσία θα πρέπει να στηρίζεται σε ορθά κτηνιατρικά και επιστημονικά στοιχεία. Αν κρίνει κανείς από τις πιέσεις που ασκήθηκαν από ομάδες συμφερόντων, είναι προφανές ότι το θέμα είναι ιδιαίτερα σημαντικό για τους πολίτες της Ευρωπαϊκής Ένωσης.
<SPEAKER ID="54" LANGUAGE="IT" NAME="Musumeci (UEN )." AFFILIATION="">
<P>
    Κύριε Πρόεδρε, ανέκαθεν υποστήριζα ότι ο βαθμός πολιτισμού ενός λαού μετριέται και από τον σεβασμό του προς τα ζώα. Υπό αυτήν την έννοια, θα ήθελα να ευχαριστήσω τον κ. Maat για την εξαιρετική του έκθεση, που βαδίζει προς αυτήν την κατεύθυνση, και για τις βελτιώσεις που επέφερε η Επιτροπή Γεωργίας και Ανάπτυξης της Υπαίθρου, οι οποίες σε σχέση με την πρόταση που παρουσίασε η Ευρωπαϊκή Επιτροπή, βοηθούν ώστε να αποκτήσει μια πιο πολιτισμένη εικόνα η ήπειρός μας στον τομέα της προστασίας των δικαιωμάτων των ζώων. Δεν πρόκειται, ωστόσο, μόνο για την εικόνα –να αποκτήσει δηλαδή η Ευρωπαϊκή Ένωση μια πιο ανθρώπινη εικόνα έξω από τα σύνορά της– αλλά, προπαντός θα έλεγα, για θέμα ουσίας.
<P>
Πράγματι, όπως επισημάνθηκε ήδη, κάποιες πτυχές του προβλήματος αφορούν την υγεία των ζώων. Επιτρέψτε μου να υπογραμμίσω ορισμένες από αυτές. Καταρχάς, η μέγιστη διάρκεια οδικής μεταφοράς: δεδομένου ότι τα ζώα θα πρέπει να μετακινούνται όσο το δυνατόν λιγότερο, θα ήταν χρήσιμο να περιορίζεται η μεταφορά στις οκτώ ώρες ή στα 500 χιλιόμετρα ημερησίως. Αυτό θα ισχύει τόσο για τα ζώα που προορίζονται για σφαγή όσο και για τα ζώα προς πάχυνση. Αντιθέτως, όσον αφορά τις μεταφορές των ζώων αναπαραγωγής, επίδειξης και αναμετρήσεων, οι μεταφορές άνω των 8 ωρών θα πρέπει να πραγματοποιούνται με ειδικά οχήματα. Τι σημαίνει “ειδικά”; Σημαίνει ότι τα οχήματα αυτά θα πρέπει να είναι εφοδιασμένα με συσκευές που θα μπορούν να μετρούν τη θερμοκρασία και την υγρασία στο διαμέρισμα των ζώων, καθώς και με σύστημα μηχανικού αερισμού που θα λειτουργεί όταν το όχημα είναι σταθμευμένο.
<P>
Τέλος, πέραν της ορθής πρόβλεψης για ειδική κατάρτιση των οδηγών οχημάτων που προορίζονται για τη μεταφορά –ως γνωστόν, η ακατάλληλη οδήγηση προκαλεί αναπόφευκτα σοβαρούς και άσκοπους τραυματισμούς και ταλαιπωρίες στα ζώα– θα ήθελα να υπογραμμίσω την ανάγκη παρουσίας ενός επίσημου κτηνιάτρου κατά τη φόρτωση των ζώων, ώστε να διασφαλίζεται η τήρηση των κανόνων μεταφοράς, όπως η ικανότητα των ζώων να ταξιδέψουν και η τήρηση των ελάχιστων διαστάσεων χώρου. Για τον λόγο αυτό υποστηρίζουμε τις τροπολογίες αριθ. 121, 122, 123 και 124. 
<SPEAKER ID="55" LANGUAGE="DE" NAME="Schierhuber (PPE-DE )." AFFILIATION="">
<P>
    Κύριε Πρόεδρε, κύριε Επίτροπε, κυρίες και κύριοι, επιτρέψτε μου να ευχαριστήσω καταρχάς θερμά τον εισηγητή κ. Maat για την έκθεσή του, γιατί πραγματικά προσπάθησε να επιτύχει την προσέγγιση των πολύ αντίθετων απόψεων της Επιτροπής Γεωργίας και Ανάπτυξης της Υπαίθρου και της Επιτροπής Περιβάλλοντος, Δημόσιας Υγείας και Πολιτικής των Καταναλωτών σε ένα έγγραφο που θα μπορούν να αποδεχτούν όλοι.
<P>
Θέλω να υποστηρίξω κι εγώ αυτό που ειπώθηκε ήδη σήμερα, ότι δηλαδή η προστασία των ζώων πρέπει να γίνεται με επιστημονικό τρόπο και όχι μόνο με συναισθηματική προσέγγιση. Η αποφυγή των περιττών μεταφορών και η προστασία των ζώων κατά τις μεταφορές είναι βασικά αιτήματα της γεωργίας και κυρίως των αγροτών και των παραγωγών. Πρέπει όμως να διασφαλιστεί ότι οι νομικές διατάξεις θα είναι συμβατές με την πράξη και ότι η εφαρμογή των διατάξεων δεν θα επιφέρει μειονεκτήματα ως προς τον ανταγωνισμό για τους ευρωπαίους αγρότες. Πρέπει να παραμείνουμε εντός ενός λογικού οικονομικού πλαισίου, σε συμφωνία με τις νομικές διατάξεις της Ευρωπαϊκής Ένωσης. Αυτό το είπε και ο Επίτροπος Byrne.
<P>
Δυο λόγια ακόμα: αυτόν τον καιρό γίνεται στην Αυστρία και, νομίζω, σε άλλα κράτη μέλη μια μεγάλη εκστρατεία μας διεθνούς οργάνωσης που ονομάζεται PETA, η οποία αφορά την εκτροφή και την σφαγή ζώων εκμεταλλεύσεως. Η μεταχείριση των ζώων συγκρίνεται με τις φρικαλεότητες του ναζιστικού καθεστώτος. Αυτό αποτελεί προσβολή για όλους τους πολίτες που έχασαν την ζωή τους εξαιτίας του Ολοκαυτώματος. Σας παρακαλώ να διαμαρτυρηθείτε γι’ αυτό. 
<SPEAKER ID="56" LANGUAGE="DA" NAME="Lund (PSE )." AFFILIATION="">
<P>
Με την πρόταση της Επιτροπής, εξακολουθεί να επιτρέπεται η μεταφορά ζώων σε αποστάσεις χιλιάδων χιλιομέτρων σε ολόκληρη την Ευρώπη υπό άθλιες συνθήκες και, επιπλέον, χωρίς να υπάρχει η δυνατότητα απομάκρυνσης των ζώων από τα φορτηγά. Κατά την άποψή μου, αυτό δεν μπορεί να αποκαλείται προστασία των ζώων κατά τη μεταφορά. Δεν θεωρώ εξάλλου ότι η έκθεση της Επιτροπής Γεωργίας και Ανάπτυξης της Υπαίθρου διορθώνει την πρόταση της Επιτροπής και, ως εκ τούτου, ευελπιστώ ότι, κατά την ψηφοφορία, το Κοινοβούλιο θα εμμείνει στη θέση την οποία, επιπλέον, υποστηρίζει επί διετία, ότι δηλαδή η μεταφορά ζώων προς σφαγή ή πάχυνση δεν πρέπει να πραγματοποιείται για χρονικές περιόδους άνω των οκτώ ωρών ή σε αποστάσεις άνω των 500 χιλιομέτρων. Δεδομένου ότι είναι εύλογη όσον αφορά την προστασία των ζώων, αυτή είναι η πρόταση που πρέπει να υλοποιηθεί.
<SPEAKER ID="57" LANGUAGE="EN" NAME="Davies (ELDR )." AFFILIATION="">
<P>
Εντούτοις, δεν αρκούν. Είναι αναπόφευκτο να συνεχίσουν να εφαρμόζονται αυτές οι φρικτές πρακτικές. Θα δούμε ξανά νεκρά ζώα τα οποία θα έχουν αφεθεί μεταξύ των ζωντανών ζώων κατά τη διάρκεια πολυήμερων ταξιδιών. Η ψύξη υπάρχει εδώ και 150 χρόνια περίπου και έχει επιτρέψει την εισαγωγή βοδινού από την Αργεντινή στην Ευρώπη. Είναι απλώς απίστευτο τόσο καιρό μετά να συνεχίζουμε να μεταφέρουμε ζωντανά ζώα σε μεγάλες αποστάσεις στο εσωτερικό της Ευρώπης. Θα έρθει η ώρα που η μεταφορά ζωντανών ζώων θα απαγορευτεί και που θα επιτρέπεται μόνο η μεταφορά σφαγίων. Η ψύξη μας δίνει αυτή τη δυνατότητα. Πρέπει να απαγορεύσουμε τη μεταφορά ζώντων ζώων το ταχύτερο δυνατό. 
<SPEAKER ID="58" LANGUAGE="EN" NAME="Hyland (UEN )." AFFILIATION="">
<P>
    Κύριε Πρόεδρε, συγχαίρω τον κ. Maat για τις προσπάθειές του διότι αγωνίστηκε σκληρά για να επιτύχει τη συναίνεση. Θα ήθελα να σημειωθεί ότι οι κτηνοτρόφοι ενδιαφέρονται ιδιαίτερα για την ευημερία των ζώων. Η τελευταία είναι άμεσα συνυφασμένη με το ήθος και το επάγγελμα του κτηνοτρόφου, και μου προκαλεί κατάπληξη το γεγονός ότι υπάρχουν άνθρωποι στην αίθουσα αυτή που επιθυμούν να μεταφέρουν μια άλλη εντύπωση.
<P>
Η μεταφορά ζώων είναι άμεσα συνυφασμένη με τη γεωργική οικονομία της Ιρλανδίας. Εξάγουμε το 90% της συνολικής μας παραγωγής, είτε αυτή έχει υποστεί επεξεργασία είτε όχι. Μεγάλο μέρος της συζήτησης στους κόλπους της επιτροπής εστιάστηκε στη μεταφορά ηλικιωμένων ζώων για σφαγή στην ηπειρωτική Ευρώπη. Η Ιρλανδία συγκεκριμένα εξάγει νεαρά ζώα για σφαγή· επομένως, η μεταφορά ζώντων ζώων είναι σημαντική και βασική για τη γεωργική οικονομία.
<P>
Τέλος, οι αποφάσεις πρέπει να λαμβάνονται βάσει επιστημονικών ευρημάτων και εφιστώ την προσοχή του Σώματος στα πορίσματα της πρόσφατης έκθεσης που συνέταξε η Δρ. Bernadette Earley, η οποία παρουσίασε μια ιδιαίτερα συνεκτική, ισορροπημένη και αντικειμενική άποψη για τη μεταφορά ζώντων ζώων στην Επιτροπή Γεωργίας και Ανάπτυξης της Υπαίθρου. 
<SPEAKER ID="59" LANGUAGE="NL" NAME="Wiersma (PSE )." AFFILIATION="">
<P>
Δεν θέλω να παρεξηγηθεί αυτό που λέω· η έκθεση του κ. Maat είναι λογική και βελτιώνει σημαντικά το σχέδιο της Επιτροπής. Ως εκ τούτου, ο εισηγητής αξίζει κάθε έπαινο, αλλά πολλά σημαντικά ζητήματα εξακολουθούν να βρίσκονται σε εκκρεμότητα, και γι’ αυτό σας ζητώ να διορθώσετε αυτή την κατάσταση. Η μεταφορά πρέπει να είναι υψηλής ποιότητας, έτσι ώστε η προστασία των ζώων να είναι η βέλτιστη και το άγχος κατά τη μεταφορά να είναι ελάχιστο. Φρονώ ότι με αυτήν την έκθεση εκπληρώνουμε αυτές τις απαιτήσεις, αλλά οι ώρες οδήγησης πρέπει επίσης να είναι περιορισμένες. Δεν υπάρχει λογική εξήγηση για το γεγονός ότι επιβάλλονται περιορισμοί στη μεταφορά των ζώων προς σφαγή, ενώ δεν ισχύει το ίδιο για τη μεταφορά των ζώων που προορίζονται για πάχυνση. Πρέπει να εφαρμόζουμε ίδια μέτρα και σταθμά για όλες τις περιπτώσεις και να περιορίσουμε τις μεταφορές και στις δύο κατηγορίες.
<P>
Η μεταφορά των ζώων πρέπει να σταματήσει. Στο παρόν Σώμα υποστηρίζουμε αυτή τη θέση επί σειρά ετών και την υπογραμμίσαμε για μία ακόμη φορά με μεγάλη πλειοψηφία στο πλαίσιο γραπτής μας δήλωσης το 2003. Τώρα έχουμε την ευκαιρία να μετατρέψουμε τις απαιτήσεις μας σε νομοθεσία. Πρέπει να εκμεταλλευτούμε πλήρως αυτήν την ευκαιρία.
<P>
Σας ζητώ, συνεπώς, να στηρίξετε τις τροπολογίες με τις οποίες περιορίζονται οι ώρες οδήγησης, καθορίζονται αποτελεσματικά η αφετηρία και το τέρμα των ταξιδίων, καθίσταται υποχρεωτική η παρουσία κτηνιάτρου και προσφέρεται επαρκής χώρος στα ζώα που μεταφέρονται σε φορτηγά. Οι σχετικές τροπολογίες είναι οι τροπολογίες αριθ. 121, 122, 123 και 124. 
<SPEAKER ID="60" LANGUAGE="ES" NAME="Redondo Jiménez (PPE-DE )." AFFILIATION="">
<P>
    Κύριε Πρόεδρε, σε αυτό το σημείο της συζήτησης έχουμε πει ουσιαστικά τα πάντα υπέρ και κατά της πρότασης της Επιτροπής η οποία, όπως είπε ο κ. Jové –και συμφωνώ απόλυτα με αυτό που είπε– γίνεται με τη μέθοδο δοκιμής-σφάλματος, χωρίς καμία τεχνική ούτε επιστημονική ακρίβεια και χωρίς να ληφθεί υπόψη το γεγονός ότι, σύμφωνα με την ισχύουσα νομοθεσία στην Ευρωπαϊκή Ένωση, πρέπει να προωθούμε την ελεύθερη κυκλοφορία αγαθών, προσώπων και κεφαλαίων μεταξύ όλων των κρατών μελών της Ευρωπαϊκής Ένωσης, συμπεριλαμβανομένων των περιφερειακών και των υποψηφίων προς ένταξη χωρών, οι οποίες από την 1η Μαΐου θα είναι πλήρη μέλη.
<SPEAKER ID="61" LANGUAGE="DE" NAME="Prets (PSE )." AFFILIATION="">
<P>
    Το πλήθος των απόψεων και οι διαφορετικές επιχειρηματολογίες δείχνουν πόσο λεπτό είναι το ζήτημα και ποια είναι η αίσθηση υπευθυνότητας που πρέπει να επιδείξουμε. Αυτά που μεταφέρουμε είναι ζωντανά πλάσματα, με τα οποία εργάζονται οι άνθρωποι, τα εμπορεύονται και τελικά τρώγονται. Αυτό πρέπει να το παραδεχτούν όλοι όσοι δεν είναι χορτοφάγοι. Το ερώτημα είναι πώς μεταχειριζόμαστε τα ζώα, καθώς και γιατί πρέπει να τα μεταφέρουμε σε τόσο μεγάλες αποστάσεις. Είναι αναγκαίο να μεταφέρονται τα ζώα σφαγής από τη μια άκρη της Ευρώπης στην άλλη; Όχι, δεν είναι. Γι’ αυτό και υπάρχει στην παρούσα έκθεση η σαφής απαίτηση να πηγαίνουν τα ζώα για σφαγή σε ακτίνα 500 χιλιομέτρων. Πιστεύω ότι πρέπει να εμμείνουμε στο να μπορούν να σφαγούν μέσα σε αυτήν την ακτίνα. Δεν στέκει η δικαιολογία ότι δεν έχουμε εδώ αρκετά σφαγεία· πρέπει να φροντίσουμε να αποκτήσουμε. Αυτό θα δώσει ζωή στην οικονομία της περιοχής και θα αποτελέσει μεγάλη βοήθεια για τα ζώα. Ένα από τα πιο σημαντικά και πιο ευαίσθητα σημεία είναι πόσο μακριά επιτρέπεται να μεταφέρουμε τα ζώα. Τα ζώα εκτροφής συγκαταλέγονται στα ζώα σφαγής, εγώ όμως πιστεύω ότι εδώ θα πρέπει να γίνει διάκριση. Δεν θα πρέπει να αντιμετωπίζουμε με τον ίδιο τρόπο τα ζώα εκτροφής και σφαγής, όμως θα πρέπει και οι μετακινήσεις των πρώτων στο αγρόκτημα να γίνεται μέσα στην ίδια περιορισμένη ακτίνα.
<SPEAKER ID="62" LANGUAGE="EN" NAME="Nicholson (PPE-DE )." AFFILIATION="(Χειροκροτήματα)">
<SPEAKER ID="63" LANGUAGE="ES" NAME="Gutiérrez-Cortines (PPE-DE )." AFFILIATION="">
<SPEAKER ID="64" LANGUAGE="ES" NAME="Herranz García (PPE-DE )." AFFILIATION="">
<SPEAKER ID="65" LANGUAGE="IT" NAME="Santini (PPE-DE )." AFFILIATION="">
<SPEAKER ID="66" LANGUAGE="DE" NAME="Flemming (PPE-DE )." AFFILIATION="(Χειροκροτήματα)">
<P>
Ευχαριστώ την κ. Schierhuber που έκανε έναν πολύ σαφή διαχωρισμό μεταξύ ανθρώπων και ζώων. Θέλω και εγώ να απορρίψω την αηδιαστική αυτή παρομοίωση με το Ολοκαύτωμα.
<P>
Θα ήθελα να πω το εξής στον κ. Adam: δεν είναι σωστό ότι κάθε άνθρωπος που τρώει κρέας είναι βασανιστής ζώων. Ξέρετε, στην Αυστρία υπάρχει ένα εθνικό φαγητό, το βιεννέζικο σνίτσελ, και αν έρθετε στην Αυστρία, μπορώ να σας πω με μεγάλη ακρίβεια από πού έρχεται το κρέας των σνίτσελ, από την περιοχή των δασών της Κάτω Αυστρίας ή από την Στυρία. Συνήθως η μεταφορά διαρκεί μόνο δύο ή τρεις ώρες. Στην Αυστρία τα ζώα επιτρέπεται να μεταφέρονται μόνο για έξι ώρες. Δεν είναι ανάγκη να βασανίζει κανείς τα ζώα επειδή θέλει να τα φάει στη συνέχεια. Πρόκειται για αλλαγή τρόπου σκέψης, και φυσικά το να σκέφτεται κανείς είναι οδυνηρό.
<P>
Φυσικά, ένας χριστιανοδημοκράτης έχει ενδεχομένως γενικότερα μια διαφορετική σχέση με τα ζώα. Για μένα τα ζώα είναι δημιουργήματα του Θεού, που αισθάνονται και υποφέρουν. Δεν ξέρω αν εσείς έχετε αγίους, κύριε Adam. Ο δικός μου αγαπημένος άγιος είναι ο Άγιος Φραγκίσκος της Ασίζης, που δεν αγαπούσε μόνο τους ανθρώπους αλλά και τα ζώα.
<SPEAKER ID="67" LANGUAGE="EN" NAME="Byrne," AFFILIATION="Επιτροπή">
<P>
Όσον αφορά το πεδίο εφαρμογής του κανονισμού, το Ευρωπαϊκό Κοινοβούλιο προτείνει μια παρέκκλιση για τα ταξίδια κάτω των 100 χλμ., καθώς και για ορισμένες κατηγορίες ζώων όπως τα ζώα που μεταφέρονται για να συμμετάσχουν σε αθλητικές εκδηλώσεις και επιδείξεις. Η Επιτροπή μπορεί να υποστηρίξει τη διατήρηση της τρέχουσας παρέκκλισης για τα ταξίδια κάτω των 50 χλμ., όμως δεν υπάρχει λόγος να εξαιρέσουμε από το πεδίο εφαρμογής του κανονισμού άλλα ζώα που κινδυνεύουν να μην τύχουν ορθής μεταχείρισης.
<P>
Αναλυτικός και πλήρης κατάλογος της θέσης της Επιτροπής επί κάθε μίας εκ των τροπολογιών έχει διατεθεί στο Κοινοβούλιο και πιστεύω ότι θα συμπεριληφθεί στα πλήρη πρακτικά των συνεδριάσεων αυτής της περιόδου συνόδου(1).
<SPEAKER ID="68" LANGUAGE="" NAME="Πρόεδρος. –" AFFILIATION="">
<P>
Η ψηφοφορία θα διεξαχθεί στις 12.00
<SPEAKER ID="69" LANGUAGE="" NAME="" AFFILIATION="Προέδρου">
<SPEAKER ID="70" LANGUAGE="" NAME="" AFFILIATION="Η θέση της Επιτροπής επί των τροπολογιών του Κοινοβουλίου:"/>
<SPEAKER ID="71" LANGUAGE="" NAME="Πρόεδρος." AFFILIATION="(Το Σώμα εγκρίνει το κείμενο)">
<SPEAKER ID="72" LANGUAGE="DE" NAME="Lulling (PPE-DE )," AFFILIATION="εισηγήτρια">
<P>
    Κύριε Πρόεδρε, σας παρακαλώ να κάνετε υπομονή. Εγώ έχω τον λόγο. Έχω δύο εκθέσεις, αλλά θα μιλήσω μόνο μία φορά – αν αυτό σας καθησυχάζει. Ως εισηγήτρια για όλους τους κανονισμούς βάσει των οποίων η Eurostat θα καταρτίζει γρήγορα τις καλύτερες στατιστικές για λογαριασμό μας, επιτρέψτε μου να σας συστήσω ξανά εδώ και τώρα να εγκρίνετε τις δύο εκθέσεις μου με τον συνήθη ενθουσιασμό. Πρόκειται πρώτον για έναν κανονισμό βάσει του οποίου εμείς και όλοι οι εμπλεκόμενοι – πρώτα απ’ όλα η Ευρωπαϊκή Κεντρική Τράπεζα– θα λαμβάνουν τώρα ανά τρίμηνο πληροφορίες για το χρέος των κρατών μελών. Αυτό είναι πολύ σημαντικό ακόμη κι αν συνεχιστεί η αποστολή υπομνήσεων στο πλαίσιο της διαδικασίας ελλείμματος βάσει των ετησίων τιμών – ή και όχι.
<P>
Όπως γνωρίζετε, ως προς αυτό δεν υπάρχει ίση μεταχείριση των κρατών μελών. Όμως οι κ.κ. Eichel και Mer θα μπορούσαν να καταλάβουν νωρίτερα την έκταση των δημοσιονομικών τους προβλημάτων. Θα μπορούσαν μάλιστα και να διαπιστώσουν νωρίτερα τα αποτελέσματα των προσπαθειών τους για παγίωση, αν βέβαια έκαναν τέτοιες προσπάθειες.
<P>
Η δεύτερη έκθεση αφορά έναν κανονισμό που θα μας δίνει στοιχεία για τους εθνικούς τριμηνιαίους λογαριασμούς και μάλιστα για τη συμβολή των επιμέρους τομέων των νοικοκυριών, των επιχειρήσεων και του κράτους. Αυτό υπάρχει εδώ και πολύν καιρό στις Ηνωμένες Πολιτείες, διότι είναι σημαντικό για τη νομισματική πολιτική και οικονομική ανάλυση να γνωρίζουμε τη συμπεριφορά των επιμέρους φορέων. Ακόμη και το Συμβούλιο ECOFIN παραδέχθηκε πριν από ένα χρόνο ότι η έλλειψη πληροφοριών για τη συγκυριακή συμπεριφορά των νοικοκυριών και των επιχειρήσεων συνιστά ένα μεγάλο κενό στις στατιστικές που είναι αναγκαίες για την οικονομική και νομισματική ένωση. Ωστόσο από την υποχρέωση παροχής στοιχείων για τις συναλλαγές των νοικοκυριών και επιχειρήσεων απαλλάσσονται όλες οι χώρες με ΑΕΠ μικρότερο από το 1% του ΑΕΠ της Ευρώπης των 25.
<P>
Κύριε Πρόεδρε, έχω 2 επί 2 λεπτά χρόνο ομιλίας και θα τον τηρήσω, όση φασαρία κι αν κάνετε!
<P>
Τώρα ξέρετε ποιο είναι το ζήτημα και μπορείτε να εγκρίνετε τις δύο εκθέσεις μου με ήσυχη συνείδηση, όπως πάντα. Είναι οι τελευταίες μου εκθέσεις σε αυτήν την κοινοβουλευτική περίοδο, στην οποία παρουσίασα – μαζί με τις σημερινές– εννέα εκθέσεις που αφορούν τις στατιστικές. Δεν ξέρω εάν μετά από τις εκλογές της 13ης Ιουνίου θα έχω τη δυνατότητα να ασχοληθώ με αυτούς τους κανονισμούς για τις στατιστικές – που είναι πολύ πιο “ξηροί” από το κρασί και το μέλι. Σε κάθε περίπτωση, σας ευχαριστώ για την εμπιστοσύνη και τον ενθουσιασμό με τον οποίο αντιμετωπίζατε πάντα τις εκθέσεις μου.
<SPEAKER ID="73" LANGUAGE="" NAME="Πρόεδρος." AFFILIATION="(Το Σώμα εγκρίνει το κείμενο)">
<P>
   Κυρία Lulling, είναι η πρώτη φορά που οι ευρωπαϊκές στατιστικές παρουσιάζονται σε αυτό το Σώμα τόσο κομψά!
<SPEAKER ID="74" LANGUAGE="EN" NAME="MacCormick (Verts/ALE )," AFFILIATION="εισηγητής">
<P>
    Κύριε Πρόεδρε, επί τεχνικού ζητήματος, επιθυμώ να προστεθούν οι λέξεις “και στην Επιτροπή” στο άρθρο 4 της έκθεσης ασυλίας Schulz. Υποβάλλω το ίδιο αίτημα και για την έκθεση Lehne.
<P>
Όπως θα γνωρίζουν οι βουλευτές του Σώματος, το άρθρο 9 του πρωτοκόλλου περί προνομίων και ασυλιών του Κοινοβουλίου παρέχει ασυλία στους βουλευτές του Κοινοβουλίου για διατυπωθείσα γνώμη ή για ψήφο δοθείσα κατά την άσκηση των καθηκόντων τους. Φρονούμε ότι μέρος του γερμανικού Νόμου για τους Βουλευτές του Ευρωπαϊκού Κοινοβουλίου δεν είναι συμβατό με το εν λόγω άρθρο. Στην παράγραφο 3, καλούμε την Επιτροπή να εξετάσει κατά πόσο η παράγραφος 5, δεύτερη πρόταση του Νόμου για τους Βουλευτές του Ευρωπαϊκού Κοινοβουλίου της Ομοσπονδιακής Δημοκρατίας της Γερμανίας είναι συμβατή με το κοινοτικό δίκαιο. Εντούτοις, στο άρθρο 4, παραλείψαμε να παραπέμψουμε το θέμα στην Επιτροπή με τον προσήκοντα επίσημο τρόπο.
<SPEAKER ID="75" LANGUAGE="" NAME="" AFFILIATION="(Ο Πρόεδρος αναγγέλλει ότι δεν υπάρχουν αντιρρήσεις επί των προφορικών τροπολογιών)">
<SPEAKER ID="76" LANGUAGE="EN" NAME="Evans, Robert J.E. (PSE )." AFFILIATION="">
<SPEAKER ID="77" LANGUAGE="" NAME="Πρόεδρος." AFFILIATION="">
<P>
   Τριάντα δύο βουλευτές υποστηρίζουν την πρόταση του κ. Evans. Υπάρχει κάποιος που επιθυμεί να λάβει τον λόγο κατά της εν λόγω πρότασης; 
<SPEAKER ID="78" LANGUAGE="NL" NAME="Maat (PPE-DE )," AFFILIATION="εισηγητής">
<P>
   . – Κύριε Πρόεδρε, το επιχείρημα του κ. Evans δεν ευσταθεί. Σήμερα το πρωί, ψηφίσαμε ήδη επί δύο άλλων εκθέσεων –τεσσάρων, μάλλον– οι οποίες επίσης συζητήθηκαν σήμερα το πρωί. Σε αυτό το πλαίσιο, η συζήτηση έχει ολοκληρωθεί. Υπήρχε, ωστόσο, το ενδεχόμενο να ψηφίσουμε επί της έκθεσής μου αύριο, Τετάρτη, εάν η συζήτηση δεν είχε ολοκληρωθεί.
<SPEAKER ID="79" LANGUAGE="" NAME="" AFFILIATION="(Το Σώμα απορρίπτει το αίτημα)">
<SPEAKER ID="80" LANGUAGE="" NAME="" AFFILIATION="(Το Σώμα εγκρίνει το νομοθετικό ψήφισμα )">
<SPEAKER ID="81" LANGUAGE="" NAME="" AFFILIATION="">
<SPEAKER ID="82" LANGUAGE="PT" NAME="Queiró (UEN )," AFFILIATION="γραπτώς">
<SPEAKER ID="83" LANGUAGE="PT" NAME="Ribeiro (GUE/NGL )," AFFILIATION="γραπτώς">
<SPEAKER ID="84" LANGUAGE="PT" NAME="Ribeiro e Castro (UEN )," AFFILIATION="γραπτώς">
<P>
   . – Η πρόταση κανονισμού της Επιτροπής έρχεται ως συνέπεια της απόφασης του Ευρωπαϊκού Δικαστηρίου σχετικά με τις διμερείς συμφωνίες “ανοικτών ουρανών” μεταξύ κρατών μελών της ΕΕ και των Ηνωμένων Πολιτειών της Αμερικής, τις οποίες συνήψαν κατά τη δεκαετία του 1990 ορισμένα κράτη μέλη και οι οποίες κρίθηκε ότι παραβιάζουν την κοινοτική νομοθεσία.
<SPEAKER ID="85" LANGUAGE="" NAME="" AFFILIATION="">
<SPEAKER ID="86" LANGUAGE="PT" NAME="Figueiredo (GUE/NGL )," AFFILIATION="γραπτώς">
<P>
   . – Η διοργανική συμφωνία της 7ης Νοεμβρίου 2002 προέβλεπε τη δημιουργία ενός Ταμείου Αλληλεγγύης για την ενίσχυση του πληθυσμού περιοχών οι οποίες έχουν πληγεί από καταστροφές. Στο πλαίσιο της συμφωνίας, παρέχεται η δυνατότητα κινητοποίησης του Ταμείου μέχρι του ποσού του 1 δισεκατομμυρίου ευρώ κατ’ ανώτατο όριο ετησίως. Η έγκριση αυτής της πρότασης καθυστέρησε επί σειρά ετών, ενώ κατέστη δυνατή λόγω της επιμονής της κοινοβουλευτικής μας ομάδας κατά την ετήσια δημοσιονομική διαδικασία πριν από το 2002.
<P>
Το εν λόγω ταμείο βοήθησε πέρυσι με την παροχή επείγουσας ενίσχυσης μετά τις εκτεταμένες δασικές πυρκαγιές που κατέστρεψαν περίπου το 5% του πορτογαλικού εδάφους.
<P>
Λαμβάνοντας υπόψη τον κατεπείγοντα χαρακτήρα της κατάστασης, στηρίξαμε αυτήν την πρόταση για την κινητοποίηση περίπου 22 εκατομμυρίων ευρώ από το Ταμείο για την κάλυψη των ζημιών που προξένησαν οι καταιγίδες και οι πλημμύρες που έπληξαν τη Μάλτα (Σεπτέμβριος 2003), οι δασικές πυρκαγιές στην Ισπανία (το καλοκαίρι του 2003) και οι πλημμύρες στη Γαλλία (Δεκέμβριος 2003).
<SPEAKER ID="87" LANGUAGE="" NAME="" AFFILIATION="">
<SPEAKER ID="88" LANGUAGE="PT" NAME="Ribeiro (GUE/NGL )," AFFILIATION="γραπτώς">
<P>
   . – Ψήφισα υπέρ της έγκρισης του σχεδίου διορθωτικού προϋπολογισμού αριθ. 5/2004 προκειμένου να διανεμηθούν το ταχύτερο δυνατόν οι δημοσιονομικοί πόροι που κινητοποιούνται στο πλαίσιο του Ταμείου Αλληλεγγύης της ΕΕ και να διασφαλιστεί η παροχή της αναγκαίας κοινοτικής ενίσχυσης στις κοινότητες που επλήγησαν από φυσικές καταστροφές στην Ισπανία, τη Γαλλία και τη Μάλτα το 2003, συμβάλλοντας έτσι στην όσο το δυνατόν ταχύτερη παροχή αυτής της ενίσχυσης. Προς τούτο, είναι επίσης κρίσιμη η έγκριση του εν λόγω διορθωτικού προϋπολογισμού κατά την πρώτη ανάγνωση, όπως συνέβη και κατά το παρελθόν, συγκεκριμένα στην περίπτωση των δασικών πυρκαγιών που έπληξαν την Πορτογαλία το καλοκαίρι του 2003.
<SPEAKER ID="89" LANGUAGE="" NAME="" AFFILIATION="">
<SPEAKER ID="90" LANGUAGE="PT" NAME="Figueiredo (GUE/NGL )," AFFILIATION="γραπτώς">
<P>
   . – Ο κανονισμός αυτός έρχεται προς επίρρωση του σχεδίου δράσης για την Οικονομική και Νομισματική Ένωση, το οποίο ενέκρινε το Συμβούλιο Υπουργών Οικονομίας και Οικονομικών στις 18 Φεβρουαρίου 2003, με στόχο την κάλυψη ενός κενού όσον αφορά τις στατιστικές της ΕΕ σχετικά με τη συμπεριφορά των οικογενειών και των επιχειρήσεων. Ειδικότερα δε θα παρέχει τη δυνατότητα να παρακολουθείται η αποταμίευση και η κατανάλωση των νοικοκυριών καθώς και η κερδοφορία των χρηματοπιστωτικών και μη χρηματοπιστωτικών επιχειρήσεων.
<SPEAKER ID="91" LANGUAGE="" NAME="" AFFILIATION="">
<SPEAKER ID="92" LANGUAGE="PT" NAME="Figueiredo (GUE/NGL )," AFFILIATION="γραπτώς">
<P>
   . – Την 1η Ιανουαρίου 2004, τέθηκε σε ισχύ η οδηγία 2003/96/ΕΚ, με στόχο την αναδιάρθρωση του κοινοτικού πλαισίου φορολογίας των ενεργειακών προϊόντων και της ηλεκτρικής ενέργειας. Αυτή η τροποποίηση επιδιώκει να διασφαλίσει τη δυνατότητα των νέων κρατών μελών να εφαρμόσουν μεγαλύτερες περιόδους εξαίρεσής τους, δεδομένου του κινδύνου ξαφνικής αύξησης του κόστους διαβίωσης που αντιμετωπίζουν. Θεωρούμε, ωστόσο, ότι το θέμα έχει πολύ περισσότερες πτυχές, και αντιτασσόμαστε στην οδηγία για τρεις λόγους:
<SPEAKER ID="93" LANGUAGE="PT" NAME="Queiró (UEN )," AFFILIATION="γραπτώς">
<P>
   . – Η οδηγία 2003/96/ΕΚ του Συμβουλίου, σχετικά με την αναδιάρθρωση του κοινοτικού πλαισίου φορολογίας των ενεργειακών προϊόντων και της ηλεκτρικής ενέργειας, έχει καταστεί η κύρια νομική βάση στον τομέα της φορολογίας της ενέργειας, διασφαλίζοντας για το σύνολο των σημερινών κρατών μελών μεταβατικές ρυθμίσεις οι οποίες θα τους επιτρέψουν να προσαρμόσουν την εθνική τους νομοθεσία.
<SPEAKER ID="94" LANGUAGE="" NAME="" AFFILIATION="">
<SPEAKER ID="95" LANGUAGE="PT" NAME="Figueiredo (GUE/NGL )," AFFILIATION="γραπτώς">
<P>
Απώτερος στόχος της οδηγίας 2003/48/ΕΚ είναι να καταστεί δυνατή η αποτελεσματική φορολόγηση των αποταμιευτικών εισοδημάτων υπό μορφή πληρωμής τόκων τα οποία προκύπτουν σε ένα κράτος μέλος και προορίζονται για πραγματικούς δικαιούχους που διαμένουν σε άλλο κράτος μέλος, διασφαλίζοντας έτσι την ισότιμη φορολογική αντιμετώπιση των αποταμιεύσεων και του δικαιώματος των κρατών μελών να φορολογούν το εισόδημα των κατοίκων τους, καταργώντας συγχρόνως τα τεχνητά κίνητρα της ροής των κεφαλαίων στο εσωτερικό της ΕΕ και πέραν των συνόρων της.
<SPEAKER ID="96" LANGUAGE="FR" NAME="Goebbels (PSE )," AFFILIATION="γραπτώς">
<P>
    Η αποχή μου από την ψηφοφορία εδράζεται στη θέση που εκφράζω πάντοτε όσον αφορά τη συμφωνία που επετεύχθη κατά το Ευρωπαϊκό Συμβούλιο της Santa Maria da Feira στις 19 και 20 Ιουνίου του 2000, ότι δηλαδή η συμφωνία αυτή δεν μπορεί παρά να οδηγήσει σε αδιέξοδο. Οι δυσκολίες με την Ελβετία, οι οποίες παραμένουν παρά τη σύναψη της συμφωνίας που έχουμε σήμερα ενώπιόν μας, και η δυστοκία στη συνέχιση των διαπραγματεύσεων με τις λοιπές τρίτες χώρες παγίωσαν την εκτίμηση και την απόφασή μου σχετικά με τη σημερινή ψηφοφορία. 
<SPEAKER ID="97" LANGUAGE="FR" NAME="Lulling (PPE-DE )," AFFILIATION="γραπτώς">
<P>
    Υπερψήφισα την έγκριση της συμφωνίας μεταξύ Ελβετίας και Ευρωπαϊκής Ένωσης σχετικά με τη φορολόγηση των εισοδημάτων από αποταμιεύσεις. Θα ήθελα, ωστόσο, να διευκρινίσω ότι το έπραξα με την επιφύλαξη ότι το Κοινοβούλιο θα γνωμοδοτήσει πριν από την εφαρμογή της εν λόγω συμφωνίας σχετικά με τις διαπραγματευθείσες συμφωνίες με τις λοιπές τρίτες χώρες – Ηνωμένες Πολιτείες της Αμερικής, Ανδόρα, Λιχτενστάιν, Μονακό και Άγιο Μαρίνο. Παράλληλα, θα ήθελα να επισημάνω ότι η εφαρμογή της εξαρτάται επίσης από την εφαρμογή μέτρων στα εξαρτώμενα ή συνδεδεμένα εδάφη των κρατών μελών, τα οποία θα συνάδουν με εκείνα που περιέχονται στην οδηγία της 3ης Ιουνίου 2003.
<P>
Δυνάμει του άρθρου 10 της παρούσας συμφωνίας, η Ελβετία και κάθε κράτος μέλος της ΕΕ προβαίνει σε ανταλλαγή πληροφοριών σχετικά με συμπεριφορές που συνιστούν φορολογική απάτη σύμφωνα με τη νομοθεσία του σχετικού κράτους.
<SPEAKER ID="98" LANGUAGE="FR" NAME="Poos (PSE )," AFFILIATION="γραπτώς">
<P>
    Το σχέδιο νομοθετικού ψηφίσματος, που παρουσιάζει η έκθεση, απαλείφει το νόημα της συμφωνίας που συνήφθη στο Ευρωπαϊκό Συμβούλιο της Santa Maria de Feira τον Ιούνιο του 2000. Η εν λόγω συμφωνία συνδέει την έναρξη ισχύος της οδηγίας με την εφαρμογή αντίστοιχων μέτρων από την Ελβετία και από κάποιες άλλες χώρες και εξαρτώμενα εδάφη. Δεδομένου ότι ο συγκεκριμένος όρος δεν έχει ικανοποιηθεί, καταψήφισα το ψήφισμα. 
<SPEAKER ID="99" LANGUAGE="PT" NAME="Ribeiro e Castro (UEN )," AFFILIATION="γραπτώς">
<P>
   . – Στις 16 Οκτωβρίου 2001, το Συμβούλιο εξουσιοδότησε την Επιτροπή να διαπραγματευθεί μια συμφωνία με την Ελβετική Συνομοσπονδία που να προβλέπει μέτρα ισοδύναμα με εκείνα που πρέπει να ληφθούν στην Κοινότητα, με στόχο τη διασφάλιση της αποτελεσματικής φορολόγησης των αποταμιευτικών εισοδημάτων υπό μορφή πληρωμής τόκων.
<P>
Η εφαρμογή των διατάξεων της οδηγίας 2003/48/ΕΚ του Συμβουλίου της 3ης Ιουνίου 2003, σχετικά με τη φορολόγηση των αποταμιευτικών εισοδημάτων υπό μορφή πληρωμής τόκων, θα εξαρτηθεί από το εάν η Ελβετική Συνομοσπονδία θα λάβει μέτρα ισοδύναμα με αυτά που ορίζονται στην εν λόγω οδηγία, κατόπιν συμφωνίας η οποία έχει συναφθεί μεταξύ της χώρας αυτής και της Ευρωπαϊκής Κοινότητας. Κατά συνέπεια, προτείνεται η έγκριση της συμφωνίας μεταξύ της Κοινότητας και της Ελβετικής Συνομοσπονδίας, στην οποία προβλέπονται μέτρα ισοδύναμα αυτών που ορίζονται στην οδηγία 2003/48/ΕΚ σχετικά με τη φορολόγηση των αποταμιευτικών εισοδημάτων υπό μορφή πληρωμής τόκων, καθώς και του μνημονίου συμφωνίας που τη συνοδεύει.
<SPEAKER ID="100" LANGUAGE="" NAME="" AFFILIATION="">
<SPEAKER ID="101" LANGUAGE="PT" NAME="Figueiredo (GUE/NGL )," AFFILIATION="γραπτώς">
<P>
   . – Αυτή η πρόταση οδηγίας εντάσσεται στην αρχική δέσμη την οποία είχε εκπονήσει το 1998 ο Επίτροπος Monti, και η οποία προετοίμαζε το έδαφος για περαιτέρω φορολογική εναρμόνιση στην Ευρωπαϊκή Ένωση. Ανεξάρτητα από την άποψη που μπορεί να έχει κανείς σχετικά με τις προτάσεις συνολικά, και δεδομένου ότι επιδιώκουμε τη δημιουργία μιας εσωτερικής αγοράς, είναι κατανοητή η ανάγκη καθιέρωσης ενός βαθμού φορολογικής εναρμόνισης για την καταπολέμηση της φοροδιαφυγής και της διπλής φορολογίας.
<P>
Επιπλέον, δεν έχουμε πεισθεί για τα οικονομικά πλεονεκτήματα της φορολογικής εναρμόνισης έναντι των πλεονεκτημάτων της διατήρησης ενός υγιούς φορολογικού ανταγωνισμού. Για τον λόγο αυτόν, η εν λόγω οδηγία και το υπόλοιπο τμήμα της δέσμης μέτρων εγκρίθηκαν μόλις τον Ιούνιο του 2003.
<SPEAKER ID="102" LANGUAGE="" NAME="" AFFILIATION="">
<SPEAKER ID="103" LANGUAGE="PT" NAME="Queiró (UEN )," AFFILIATION="γραπτώς">
<P>
Παρά το κόστος πρόσληψης προσωπικού και λειτουργίας του νέου δικαστηρίου, το οποίο υπολογίζεται σε 2 453 000 ευρώ περίπου ετησίως, ψήφισα υπέρ της ίδρυσής του, καθόσον θα επιταχύνει το έργο της απονομής δικαιοσύνης στην Κοινότητα. 
<SPEAKER ID="104" LANGUAGE="" NAME="" AFFILIATION="">
<SPEAKER ID="105" LANGUAGE="PT" NAME="Queiró (UEN )," AFFILIATION="γραπτώς">
<P>
   . – Σύμφωνα με το άρθρο 245, παράγραφος 2, της Συνθήκης ΕΚ, και το άρθρο 160, παράγραφος 2, της Συνθήκης ΕΚΑΕ, το Συμβούλιο καλεί το Κοινοβούλιο να προσθέσει τις ακόλουθες τροποποιήσεις στο Πρωτόκολλο περί του Οργανισμού του Δικαστηρίου: σύμφωνα με το άρθρο 17 του Πρωτοκόλλου, οι αποφάσεις της Ολομέλειας του Δικαστηρίου θα έχουν ισχύ μόνον εφόσον συμπληρώνεται απαρτία 11 δικαστών. Με την αύξηση του αριθμού των δικαστών –από 15 σε 25– μετά τη διεύρυνση, προτείνεται να αυξηθεί σε 15 ο αριθμός των δικαστών για τη συμπλήρωση απαρτίας. Σύμφωνα με το άρθρο 16 του Πρωτοκόλλου, το Μεγάλο Τμήμα, το οποίο συνεδριάζει κυρίως όταν το ζητήσει ένα κράτος μέλος ή θεσμικό όργανο των Ευρωπαϊκών Κοινοτήτων που συμμετέχει στη διαδικασία ως διάδικος, αποτελείται από 11 δικαστές. Προτείνεται η αύξηση του αριθμού των δικαστών που συμμετέχουν στο Μεγάλο Τμήμα σε 13, καθώς και η διατήρηση της ισχύουσας απαρτίας των εννέα δικαστών.
<SPEAKER ID="106" LANGUAGE="PT" NAME="Ribeiro e Castro (UEN )," AFFILIATION="γραπτώς">
<P>
   . – Αυτό το σχέδιο απόφασης του Συμβουλίου αποσκοπεί, στο πλαίσιο της διαδικασίας διεύρυνσης, στην τροποποίηση των άρθρων 16 και 17 του Πρωτοκόλλου περί του Οργανισμού του Δικαστηρίου όσον αφορά την αύξηση του αριθμού των δικαστών του λεγόμενου Μεγάλου Τμήματος και της λεγόμενης Ολομέλειας του Δικαστηρίου. Σύμφωνα με την προκειμένη πρόταση, ο αριθμός των δικαστών στο Μεγάλο Τμήμα του Δικαστηρίου αυξάνεται σε δεκατρείς, ενώ ο ελάχιστος αριθμός δικαστών για τη συμπλήρωση απαρτίας παραμένει εννέα. Όσον αφορά την Ολομέλεια του Δικαστηρίου, με την αύξηση των δικαστών από δεκαπέντε σε είκοσι πέντε, προτείνεται η αύξηση του απαιτούμενου αριθμού για τη συμπλήρωση απαρτίας από έντεκα σε δεκαπέντε δικαστές.
<SPEAKER ID="107" LANGUAGE="" NAME="" AFFILIATION="">
<SPEAKER ID="108" LANGUAGE="PT" NAME="Figueiredo (GUE/NGL )," AFFILIATION="γραπτώς">
<P>
   . – Η έκθεση αυτή θα μπορούσε να θεωρηθεί ασήμαντη και σε μεγάλο βαθμό τεχνικής φύσεως, αλλά προσλαμβάνει αυξημένη σπουδαιότητα εάν λάβουμε υπόψη ότι αποσκοπεί στη συμπερίληψη, μετά τη διεύρυνση της Ευρωπαϊκής Ένωσης την 1η Μαΐου και την ένταξη δέκα χωρών από την Ανατολική Ευρώπη και τη Μεσόγειο, των εννέα επισήμων γλωσσών αυτών των χωρών –εκτός εάν χρησιμοποιούνται ήδη– στο Δικαστήριο των Ευρωπαϊκών Κοινοτήτων.
<SPEAKER ID="109" LANGUAGE="PT" NAME="Queiró (UEN )," AFFILIATION="γραπτώς">
<P>
   . – Το σχέδιο απόφασης του Συμβουλίου αποσκοπεί, ενόψει της νέας κατανομής των αρμοδιοτήτων όσον αφορά τις ευθείες προσφυγές και ενόψει της διεύρυνσης της Ευρωπαϊκής Ένωσης, στο να προστεθούν η εσθονική, η λετονική, η λιθουανική, η μαλτέζικη, η ουγγρική, η πολωνική, η σλοβακική, η σλοβενική και η τσεχική γλώσσα στις γλώσσες εργασίας που απαριθμούνται στο άρθρο 35, παράγραφος 1, του Κανονισμού του Δικαστηρίου.
<SPEAKER ID="110" LANGUAGE="PT" NAME="Ribeiro e Castro (UEN )," AFFILIATION="γραπτώς">
<P>
   . – Με την ένταξη των νέων κρατών μελών, η εσθονική, η λετονική, η λιθουανική, η μαλτέζικη, η ουγγρική, η πολωνική, η σλοβακική, η σλοβενική και η τσεχική γλώσσα θα καταστούν επίσημες γλώσσες της Ευρωπαϊκής Ένωσης. Το σχέδιο απόφασης του Συμβουλίου επί του οποίου ζητείται η γνωμοδότηση του Ευρωπαϊκού Κοινοβουλίου αποσκοπεί, συνεπώς, στην προσθήκη των εν λόγω γλωσσών στον κατάλογο του άρθρου 29, παράγραφος 1, του Κανονισμού του Δικαστηρίου των Ευρωπαϊκών Κοινοτήτων.
<SPEAKER ID="111" LANGUAGE="" NAME="" AFFILIATION="">
<SPEAKER ID="112" LANGUAGE="PT" NAME="Figueiredo (GUE/NGL )," AFFILIATION="γραπτώς">
<P>
   . – Ορισμένες φορές, θέματα ουσίας μπορούν να διευθετηθούν σε μία και μόνη παράγραφο, και αυτή η έκθεση είναι μια τέτοια περίπτωση. Αποσκοπεί στο να προστεθούν, ενόψει της διεύρυνσης της ΕΕ και της ένταξης δέκα χωρών από την Ανατολική Ευρώπη και τη Μεσόγειο την 1η Μαΐου, οι εννέα επίσημες γλώσσες των εν λόγω χωρών –εάν δεν χρησιμοποιούνται ήδη– ως γλώσσες εργασίας του Πρωτοδικείου.
<SPEAKER ID="113" LANGUAGE="PT" NAME="Queiró (UEN )," AFFILIATION="γραπτώς">
<P>
   . – Με την ένταξη των νέων κρατών μελών, η εσθονική, η λετονική, η λιθουανική, η μαλτέζικη, η ουγγρική, η πολωνική, η σλοβακική, η σλοβενική και η τσεχική γλώσσα θα καταστούν επίσημες γλώσσες της Ευρωπαϊκής Ένωσης. Το σχέδιο απόφασης του Συμβουλίου επί του οποίου ζητείται η γνωμοδότηση του Ευρωπαϊκού Κοινοβουλίου αποσκοπεί, συνεπώς, στην προσθήκη αυτών των γλωσσών στον κατάλογο που περιλαμβάνεται στο άρθρο 29, παράγραφος 1, του Κανονισμού του Ευρωπαϊκού Δικαστηρίου.
<SPEAKER ID="114" LANGUAGE="PT" NAME="Ribeiro e Castro (UEN )," AFFILIATION="γραπτώς">
<P>
   . – Το σχέδιο απόφασης του Συμβουλίου αποσκοπεί, ενόψει της νέας κατανομής των αρμοδιοτήτων όσον αφορά τις ευθείες προσφυγές και ενόψει της διεύρυνσης της Ευρωπαϊκής Ένωσης, στο να προστεθούν η εσθονική, η λετονική, η λιθουανική, η μαλτέζικη, η ουγγρική, η πολωνική, η σλοβακική, η σλοβενική και η τσεχική γλώσσα στις γλώσσες εργασίας που απαριθμούνται στο άρθρο 35 του Κανονισμού του Δικαστηρίου.
<SPEAKER ID="115" LANGUAGE="" NAME="" AFFILIATION="">
<SPEAKER ID="116" LANGUAGE="EN" NAME="Doyle (PPE-DE )," AFFILIATION="γραπτώς">
<P>
    Η πρόταση αυτή συνιστά μέρος της υπό εξέλιξη αναθεώρησης της νομοθεσίας για την πρόληψη και την καταπολέμηση μελλοντικών επιδημιών αφθώδους πυρετού και κλασσικής πανώλης των χοίρων. Ενημερώνει την οδηγία 90/426/ΕΟΚ σχετικά με τις εισαγωγές ιπποειδών και την οδηγία 92/65/ΕΟΚ που καθορίζει τους όρους υγειονομικού ελέγχου που διέπουν το εμπόριο και τις εισαγωγές στην Κοινότητα ζώων, σπέρματος, ωαρίων και εμβρύων. Στόχος της είναι να εξορθολογίσει, να ενισχύσει και να ενημερώσει τη νομοθεσία που διέπει την εισαγωγή στην Κοινότητα άγριων και κατοικίδιων ζώων που πάσχουν πιθανώς από αφθώδη πυρετό ή κλασσική πανώλη των χοίρων.
<P>
Χαιρετίζω την ευελιξία που προβλέπεται για τις παρεκκλίσεις. Ωστόσο, οι παρεκκλίσεις πρέπει να επιτρέπονται κατά περίπτωση ώστε να μην αυξάνεται ο κίνδυνος εισαγωγής ασθενειών. Δεδομένης της μεγάλης σημασίας που έχει η ύπαρξη κατάλληλων πηγών πληροφόρησης ώστε να διευκολύνεται η ταχεία αντίδραση σε ενδεχόμενη επιδημία κατά τα κρίσιμα πρώτα στάδια, προτείνω μια τροπολογία στην οδηγία 90/426 για τα ιπποειδή η οποία μας παρέχει τη δυνατότητα συνεκτικής αντίδρασης καθώς προβλέπει τη σύσταση ενός κοινοτικού εργαστηρίου αναφοράς για τις ασθένειες των ίππων. Ο αποτελεσματικός συντονισμός απαιτεί αξιόπιστη και ευρεία αποθήκευση γνώσεων για τη διάγνωση και τη θεραπεία μολυσματικών ασθενειών που προσβάλλουν τους ίππους. 
<SPEAKER ID="117" LANGUAGE="PT" NAME="Figueiredo (GUE/NGL )," AFFILIATION="γραπτώς">
<SPEAKER ID="118" LANGUAGE="PT" NAME="Ribeiro e Castro (UEN )," AFFILIATION="γραπτώς">
<SPEAKER ID="119" LANGUAGE="" NAME="" AFFILIATION="">
<SPEAKER ID="120" LANGUAGE="PT" NAME="Figueiredo (GUE/NGL )," AFFILIATION="γραπτώς">
<P>
   . – Η προκειμένη πρόταση κανονισμού αποσκοπεί να λειτουργήσει ως σημαντικό εργαλείο για την εφαρμογή του άρθρου 104 της Συνθήκης – στο πλαίσιο της διαδικασίας για τα υπερβολικά ελλείμματα. Αποσκοπεί στη θέσπιση της υποχρέωσης των κρατών μελών να διαβιβάζουν τριμηνιαία στοιχεία για το δημόσιο χρέος (“δημόσιο χρέος Μάαστριχτ”) στο πλαίσιο μιας γενικότερης τάσης για τη συλλογή στοιχείων σε τριμηνιαία βάση, παρ’ όλο που η επίσημη διαδικασία για τα υπερβολικά ελλείμματα θα συνεχίσει να στηρίζεται στα ετήσια στατιστικά στοιχεία.
<SPEAKER ID="121" LANGUAGE="" NAME="" AFFILIATION="">
<SPEAKER ID="122" LANGUAGE="IT" NAME="Dell'Alba (NI )," AFFILIATION="γραπτώς.">
<P>
   - Οι ριζοσπάστες βουλευτές, αν και δεν αμφισβητούν τη θέση της Επιτροπής Νομικών Θεμάτων και Εσωτερικής Αγοράς, απείχαν της ψηφοφορίας επί της εκθέσεως Lehne σχετικά με την αίτηση για την υπεράσπιση της ασυλίας του κ. Pannella, γιατί θεωρούν ότι δεν πρέπει να χαλαρώσει η επιφυλακή όσον αφορά την ανάγκη να επιβεβαιώνονται σε κάθε πρόσφορη περίσταση τα προνόμια του Κοινοβουλίου έναντι των κρατών μελών. Πράγματι, δεν φαίνεται ούτε σκόπιμη ούτε χρήσιμη η δυνατότητα ανάληψης δράσης για τον περιορισμό της προσωπικής ελευθερίας ενός μέλους του Ευρωπαϊκού Κοινοβουλίου, ακόμα και με απόφαση καταδίκης με ισχύ δεδικασμένου, εάν δεν έχει ενημερωθεί το ίδιο το Κοινοβούλιο ώστε να δύναται, εφόσον θεωρηθεί αναγκαίο, να προβεί στις αναγκαίες ενέργειες για να εκφράσει τη γνώμη του για την αναθεώρηση των περιορισμών στα προνόμια των μελών του. Στην εν λόγω περίπτωση –δεδομένου ότι εν τω μεταξύ έπαψαν τα περιοριστικά μέτρα της προσωπικής ελευθερίας του κ. Pannella– ακόμα και αν η απόφαση του Κοινοβουλίου μπορεί να φαίνεται αιτιολογημένη, δεν θα πρέπει επ’ ουδενί να επιτραπεί η ερμηνεία της ως προηγούμενο σε περίπτωση που προκύψει ανάλογη περίπτωση στο μέλλον. 
<SPEAKER ID="123" LANGUAGE="" NAME="" AFFILIATION="">
<SPEAKER ID="124" LANGUAGE="PT" NAME="Bastos (PPE-DE )," AFFILIATION="γραπτώς">
<P>
   . – Κάθε χρόνο περίπου πέντε εκατομμύρια άτομα στην ΕΕ έχουν ατυχήματα στον χώρο εργασίας τους, τα οποία οδηγούν σε απουσία για διάστημα άνω των τριών ημερών, γεγονός που αντιστοιχεί σε απώλεια 146 εκατομμυρίων ημερών εργασίας. Ορισμένα από αυτά τα ατυχήματα έχουν μακροπρόθεσμες επιπτώσεις και επηρεάζουν τόσο την ικανότητα των θυμάτων προς εργασία όσο και τη ζωή τους εκτός του χώρου εργασίας.
<P>
Χαιρετίζω λοιπόν την έκθεση του κ. Pérez Álvarez, η οποία καταδεικνύει τη σημασία της έγκρισης αυτής της οδηγίας, η οποία αποσκοπεί στη βελτίωση των προδιαγραφών υγείας και ασφάλειας.
<SPEAKER ID="125" LANGUAGE="PT" NAME="Figueiredo (GUE/NGL )," AFFILIATION="γραπτώς">
<SPEAKER ID="126" LANGUAGE="PT" NAME="Ribeiro e Castro (UEN )," AFFILIATION="γραπτώς">
<P>
Τέλος, όπως ανέφερα στην αιτιολόγηση της ψήφου μου επί της έκθεσης του κ. Gargani, σχετικά με την προστασία των εργαζομένων από τους κινδύνους που συνδέονται με την έκθεση σε καρκινογόνους ή μεταλλαξιογόνους παράγοντες κατά την εργασία (2 Σεπτεμβρίου 2003), πρέπει να αποφεύγουμε κινδύνους οι οποίοι συχνά είναι κρυφοί, όπως αυτοί που αναφέρονται στην προκειμένη έκθεση. Με άλλα λόγια, η πρόληψη είναι πολύ καλύτερη από τη θεραπεία και, επιπλέον, πολύ καλύτερη από την αποζημίωση. Συμφωνώ, συνεπώς, με την πρόταση του κ. Alvarez σύμφωνα με την οποία είναι σκόπιμο να αποκατασταθεί το δικαίωμα ιατρικής εξέτασης σε περίπτωση υπερβολικής έκθεσης –όπως έχει προτείνει το Κοινοβούλιο– και να ενισχυθεί το σύστημα πρόληψης που θεσπίζει η οδηγία. 
<SPEAKER ID="127" LANGUAGE="" NAME="" AFFILIATION="">
<SPEAKER ID="128" LANGUAGE="PT" NAME="Bastos (PPE-DE )," AFFILIATION="γραπτώς">
<P>
Στο εν λόγω πρόγραμμα, για την περίοδο 2004-2005, θα διατεθούν περίπου 2,2 εκατομμύρια ευρώ για τη στήριξη αυτών των οργανώσεων μέσω επιδοτήσεων λειτουργίας.
<SPEAKER ID="129" LANGUAGE="PT" NAME="Figueiredo (GUE/NGL )," AFFILIATION="γραπτώς">
<P>
1ον – το Ευρωπαϊκό Λόμπι Γυναικών·
<P>
2ον – οι εν εξελίξει δραστηριότητες οργανώσεων οι οποίες επιδιώκουν στόχους γενικού ευρωπαϊκού ενδιαφέροντος στον τομέα της ισότητας μεταξύ των φύλων ή στόχους οι οποίοι εντάσσονται στην πολιτική της ΕΕ σε αυτόν τον τομέα·
<P>
3ον – όλες οι ειδικές δράσεις σε αυτόν τον τομέα.
<P>
Το Συμβούλιο έκανε δεκτές πολλές από τις προτάσεις του Κοινοβουλίου, αλλά απέρριψε την πρόταση παράτασης της προθεσμίας για το πρόγραμμα της περιόδου 2004-2005 έως το 2008 και αύξησης του προϋπολογισμού από 2,222 εκατομμύρια ευρώ σε 5,5 εκατομμύρια ευρώ. Ο προϋπολογισμός για την περίοδο 2004-2005 παρέμεινε στα 2,2 εκατομμύρια ευρώ, ενώ το αίτημα σαφέστερου προσδιορισμού των δραστηριοτήτων του λόμπι που πρόκειται να ενισχυθεί, αντικαθιστώντας το “κλπ.” με τις φράσεις “ενσωμάτωση της διάστασης του φύλου στους τομείς της εκπαίδευσης, του αθλητισμού, της υγείας και της κοινωνικής ασφάλισης” και “συνεργασία με οργανώσεις γυναικών από τρίτες χώρες” δεν έγινε δεκτό. Εκφράζουμε τη λύπη μας γι’ αυτή την επιλογή.
<SPEAKER ID="130" LANGUAGE="PT" NAME="Ribeiro e Castro (UEN )," AFFILIATION="γραπτώς">
<SPEAKER ID="131" LANGUAGE="" NAME="" AFFILIATION="">
<SPEAKER ID="132" LANGUAGE="PT" NAME="Figueiredo (GUE/NGL )," AFFILIATION="γραπτώς">
<P>
Στην 4η Παγκόσμια Διάσκεψη Γυναικών, η οποία πραγματοποιήθηκε στο Πεκίνο το 1995, καταρτίστηκε ένα σαφές πρόγραμμα, το οποίο αποσκοπούσε για πρώτη φορά στην προώθηση των ίσων δικαιωμάτων μεταξύ ανδρών και γυναικών. Αυτό οδήγησε την ΕΕ στην εκπόνηση του κανονισμού (ΕΚ) αριθ. 2836/98 του Συμβουλίου για την ενσωμάτωση των θεμάτων του φύλου στη συνεργασία για την ανάπτυξη. Το 2001, εγκρίθηκε ένα σχέδιο δράσης για την ενσωμάτωση της ισότητας των φύλων στην κοινοτική πολιτική αναπτυξιακής συνεργασίας, το οποίο λήγει το 2006.
<P>
Ο κανονισμός (ΕΚ) αριθ. 2836/98 αποτελεί τη νομική βάση για το κονδύλιο B7-6220 (21.02.06) του προϋπολογισμού για την ενσωμάτωση των θεμάτων του φύλου στην αναπτυξιακή συνεργασία. Καθόσον έληξε την 31η Δεκεμβρίου 2003, πρέπει να αντικατασταθεί από την υπό εξέταση πρόταση. Ως συννομοθέτης, το Κοινοβούλιο οφείλει να δηλώσει ότι η Επιτροπή καθυστέρησε πολύ να καταθέσει την πρόταση για τη θέσπιση νέου κανονισμού.
<SPEAKER ID="133" LANGUAGE="PT" NAME="Ribeiro e Castro (UEN )," AFFILIATION="γραπτώς">
<P>
Τάσσομαι, ασφαλώς, ανεπιφύλακτα υπέρ της έγκρισης μέτρων τα οποία μπορούν να συμβάλουν στην υλοποίηση των στόχων της ενίσχυσης των φτωχότερων λαών. Κατά την πρώτη ανάγνωση, υπερψήφισα την έκθεση, διότι ήμουν πεπεισμένος ότι οι προτάσεις της εισηγήτριας θα συνέβαλλαν στην επίτευξη αυτών των στόχων. Δεδομένου ότι οι 20 από τις 21 τροπολογίες τις οποίες κατέθεσε το Κοινοβούλιο έγιναν δεκτές από το Συμβούλιο και την Επιτροπή, στηρίζω την εν λόγω έκθεση.
<P>
Θα ήθελα να επισημάνω ένα ζήτημα, το οποίο φοβούμαι ότι δεν έχει τύχει της δέουσας αντιμετώπισης, συγκεκριμένα ο ορισμός της “σεξουαλικής και αναπαραγωγικής υγείας”. Τα θέματα στα οποία αναφέρεται αυτή η διατύπωση είναι εύλογο να μας απασχολούν, αλλά ο όρος δεν πρέπει να διαστρεβλώνεται και να γενικεύεται έτσι ώστε να καλύπτει την εφαρμογή διεθνών προγραμμάτων για την προώθηση των αμβλώσεων, κάτι που θα ήμουν υποχρεωμένος να καταδικάσω κατά τον αυστηρότερο δυνατό τρόπο. Πρέπει να διευκρινιστεί ότι ο όρος “σεξουαλική και αναπαραγωγική υγεία” αναφέρεται στην πρόληψη σεξουαλικώς μεταδιδόμενων νοσημάτων, όπως το HIV/AIDS, και στη διασφάλιση αξιοπρεπών συνθηκών όσον αφορά την εγκυμοσύνη, τον τοκετό, και τη φροντίδα μετά τον τοκετό. 
<SPEAKER ID="134" LANGUAGE="" NAME="" AFFILIATION="">
<SPEAKER ID="135" LANGUAGE="PT" NAME="Figueiredo (GUE/NGL )," AFFILIATION="γραπτώς">
<P>
Τέλος, θα ήθελα να δηλώσω ότι συμφωνώ με την τροπολογία αριθ. 6, η οποία αποσκοπεί να διασφαλίσει ότι δεν θα παρέχεται στην Επιτροπή η δυνατότητα να τροποποιεί τα παραρτήματα I και II, τα οποία έχουν εγκριθεί στο πλαίσιο της διαδικασίας συναπόφασης μεταξύ του Κοινοβουλίου και του Συμβουλίου. 
<SPEAKER ID="136" LANGUAGE="" NAME="" AFFILIATION="">
<SPEAKER ID="137" LANGUAGE="PT" NAME="Figueiredo (GUE/NGL )," AFFILIATION="γραπτώς">
<P>
   . – Δεδομένου ότι είναι πολύ σημαντικό να διασφαλιστεί η προστασία και η διατήρηση της ποικιλίας παραδοσιακών και περιφερειακών προϊόντων διατροφής υψηλής ποιότητας, είναι εύλογη, χάριν των μικρών επιχειρήσεων και των παραγωγών μικρών ποσοτήτων πρωτογενών προϊόντων, η έγκριση της τροπολογίας αριθ. 3 στην έκθεση. Ως εκ τούτου, οι “παραδοσιακές μέθοδοι παραγωγής ή οι πρώτες ύλες που, με βάση επιστημονικά στοιχεία, πρακτικές ή παραδόσεις δοκιμασμένης αξίας, ανήκουν αποδεδειγμένα στην παραγωγική διαδικασία και δεν έχουν αρνητικό αντίκτυπο στην ποιότητα της υγιεινής των τροφίμων” δεν πρέπει να τίθενται σε κίνδυνο από τους υγειονομικούς κανόνες.
<P>
Τα κράτη μέλη πρέπει, συνεπώς, σε συνεννόηση με την Επιτροπή, να έχουν τη δυνατότητα να προβαίνουν σε τροποποίηση των διατάξεων των παραρτημάτων II και III, προκειμένου να ανταποκρίνονται στις ανάγκες των επιχειρήσεων τροφίμων οι οποίες έχουν την έδρα τους σε περιφέρειες για τις οποίες ισχύουν ειδικοί περιορισμοί.
<P>
Τούτο ισχύει στην περίπτωση των πορτογαλικών τυριών, όπως τα τυριά της Serra da Estrela, δεδομένου ότι τυχόν αλλαγές στις συνθήκες παρασκευής τους μπορεί να έχουν αρνητικές επιπτώσεις για τη γεύση και την ποιότητα του προϊόντος.
<SPEAKER ID="138" LANGUAGE="" NAME="" AFFILIATION="">
<SPEAKER ID="139" LANGUAGE="PT" NAME="Figueiredo (GUE/NGL )," AFFILIATION="γραπτώς">
<P>
Θα ήθελα να δηλώσω ότι συμφωνώ με την τροπολογία αριθ. 2, η οποία αποσκοπεί στην αφαίρεση από το πεδίο εφαρμογής του κανονισμού της πρωτογενούς παραγωγής προϊόντων διατροφής για ιδία κατανάλωση και της άμεσης παράδοσης εκ μέρους του παραγωγού μικρών ποσοτήτων πρωτογενών προϊόντων στους τελικούς καταναλωτές, το τοπικό λιανικό εμπόριο ή τα τοπικά εστιατόρια, τα οποία υπόκεινται στις εθνικές διατάξεις.
<SPEAKER ID="140" LANGUAGE="" NAME="" AFFILIATION="">
<SPEAKER ID="141" LANGUAGE="EN" NAME="Fitzsimons (UEN )," AFFILIATION="γραπτώς">
<P>
    Οι τέσσερις εκθέσεις του κ. Schnellhardt που εγκρίθηκαν σήμερα αφορούν τις διάφορες πτυχές των μέτρων υγιεινής που πρέπει να τηρούνται κατά την παραγωγή τροφίμων καθώς και τη διενέργεια αυστηρών επιθεωρήσεων και ελέγχων.
<P>
Εκτιμώ ότι η αρχή “από το αγρόκτημα στο τραπέζι” αποτελεί πλέον βασική αρχή που στηρίζει όλες τις ρυθμίσεις στον τομέα των τροφίμων και των ζωοτροφών. Κατά τη διάρκεια της θητείας του τρέχοντος Κοινοβουλίου αποφασίσαμε ένα τελείως νέο ρυθμιστικό περιβάλλον για τον εν λόγω τομέα, γεγονός για το οποίο αυτό το Σώμα, και φυσικά ο Επίτροπος Byrne, μπορούν να είναι περήφανοι.
<SPEAKER ID="142" LANGUAGE="PT" NAME="Ribeiro e Castro (UEN )," AFFILIATION="γραπτώς">
<P>
   . – Αυτές οι τέσσερις συστάσεις για δεύτερη ανάγνωση σχετικά με την υγιεινή των τροφίμων και την οργάνωση των επισήμων ελέγχων αποτελούν τμήμα μιας νομοθετικής μεταρρύθμισης –το τρέχον σύστημα εκτείνεται σε 17 οδηγίες, ορισμένες από τις οποίες θεσπίστηκαν το 1964– και συνάδουν προς την αρχή ότι οι παραγωγοί φέρουν την αποκλειστική ευθύνη των προϊόντων που παράγουν. Η πρόθεση είναι, συνεπώς, η επιβολή υγειονομικών κανόνων σε όλα τα στάδια, από το αγρόκτημα ως το τραπέζι. Η νέα δέσμη νομοθετικών μέτρων στηρίζεται στο σύστημα HACCP (ανάλυση κινδύνων και κρίσιμων σημείων ελέγχου).
<SPEAKER ID="143" LANGUAGE="" NAME="" AFFILIATION="">
<SPEAKER ID="144" LANGUAGE="PT" NAME="Figueiredo (GUE/NGL )," AFFILIATION="γραπτώς">
<P>
   . – Η οδηγία περί διαφάνειας είναι μία από τις οδηγίες που απαιτούνται για την ολοκλήρωση του σχεδίου δράσης για τις χρηματοπιστωτικές υπηρεσίες, το οποίο αποσκοπεί στη δημιουργία μιας εσωτερικής αγοράς χρηματοπιστωτικών υπηρεσιών το 2005. Το πρόσφατο εαρινό Συμβούλιο ενημέρωσε το Κοινοβούλιο για την επιθυμία του να ολοκληρώσει αυτή τη διαδικασία πριν από τις επερχόμενες ευρωπαϊκές εκλογές.
<SPEAKER ID="145" LANGUAGE="" NAME="" AFFILIATION="">
<SPEAKER ID="146" LANGUAGE="DA" NAME="Andersen, Bonde και Sandbæk (EDD )," AFFILIATION="γραπτώς">
<P>
   . – Το Κίνημα του Ιουνίου υπερψήφισε την τροπολογία αριθ. 39. Δεν επιθυμούσαμε την αφαίρεση της ρήτρας σχετικά με την εκπαίδευση αλλά, κατά την κρίση μας, η δυνατότητα των κρατών μελών να λαμβάνουν περαιτέρω μέτρα είναι πιο σημαντική από τη θέση μας ότι η ΕΕ δεν πρέπει να εμπλέκεται σε θέματα που άπτονται της εκπαίδευσης. 
<SPEAKER ID="147" LANGUAGE="PT" NAME="Bastos (PPE-DE )," AFFILIATION="γραπτώς">
<P>
   . – Αυτή η πρόταση οδηγίας βασίζεται στο άρθρο 13 της Συνθήκης, το οποίο εξουσιοδοτεί την ΕΕ να λαμβάνει μέτρα για την καταπολέμηση των διακρίσεων, εν προκειμένω των διακρίσεων λόγω φύλου.
<SPEAKER ID="148" LANGUAGE="FR" NAME="Darras (PSE )," AFFILIATION="γραπτώς">
<P>
    Ψηφίζοντας τη συγκεκριμένη έκθεση επιθυμώ να υπογραμμίσω την ανάγκη για μια οδηγία βασισμένη στο άρθρο 13 της Συνθήκης ΕΚ, η οποία να αφορά την ισότητα ανδρών και γυναικών σε άλλους τομείς πέραν της απασχόλησης.
<SPEAKER ID="149" LANGUAGE="EN" NAME="Fitzsimons (UEN )," AFFILIATION="γραπτώς">
<P>
Χαιρετίζω σε γενικές γραμμές την πρόταση και συμμερίζομαι τους στόχους στους οποίους βασίζεται. Εκτιμώ ότι θα συμβάλει στην ενίσχυση αξιών και προτύπων που ήδη ισχύουν σε πολλά κράτη μέλη. Η Ιρλανδία, για παράδειγμα, ενέκρινε το 2000 την “Πράξη ισότητας” (Equal Status Act)”, και η νομοθεσία μας απαγορεύει τις άμεσες και έμμεσες διακρίσεις, συμπεριλαμβανομένων των διακρίσεων λόγω φύλου, προσωπικής και οικογενειακής κατάστασης. Αυτό δεν αφορά μόνο τον χώρο εργασίας και την αγορά εργασίας αλλά και την πρόσβαση σε αγαθά και υπηρεσίες και την παροχή αυτών.
<SPEAKER ID="150" LANGUAGE="PT" NAME="Marques (PPE-DE )," AFFILIATION="γραπτώς">
<P>
   . – Θα ήθελα να συγχαρώ την κ. Prets για την έκθεσή της σχετικά με την πρόταση οδηγίας του Συμβουλίου για την εφαρμογή της αρχής της ίσης μεταχείρισης ανδρών και γυναικών στην πρόσβαση σε αγαθά και υπηρεσίες και την παροχή αυτών. Στηρίζω την εν λόγω έκθεση, κυρίως όσον αφορά την υιοθέτηση μιας δυναμικής προσέγγισης, σύμφωνα με την προσέγγιση που έχει ήδη υιοθετηθεί στο πλαίσιο της Συνθήκης.
<SPEAKER ID="151" LANGUAGE="PT" NAME="Ribeiro e Castro (UEN )," AFFILIATION="γραπτώς">
<P>
   . – Η προκειμένη οδηγία σχετικά με την ίση μεταχείριση ανδρών και γυναικών στην πρόσβαση σε αγαθά και υπηρεσίες και την παροχή αυτών προετοιμαζόταν για μεγάλο χρονικό διάστημα – για πρώτη φορά είχε συμπεριληφθεί στην ατζέντα της Επιτροπής για την κοινωνική πολιτική τον Ιούνιο 2000.
<SPEAKER ID="152" LANGUAGE="" NAME="" AFFILIATION="">
<SPEAKER ID="153" LANGUAGE="NL" NAME="Maes (Verts/ALE )." AFFILIATION="μπορεί">
<P>
Παρ’ όλο που μπορεί να είναι αναγκαία η πρόβλεψη εξαιρέσεων για αραιοκατοικημένες και απομακρυσμένες περιοχές, η μεταφορά ζώων προς σφαγή σε μεγάλες αποστάσεις πρέπει να απαγορευθεί. Οι επιδοτήσεις για τις μεταφορές αυτές, οι οποίες επί του παρόντος εξακολουθούν να ανέρχονται σε 60 εκατομμύρια ευρώ ετησίως, πρέπει να καταργηθούν.
<P>
Η έκθεση του κ. Maat είναι μια αξιέπαινη προσπάθεια αποτελεσματικής ρύθμισης της μεταφοράς ζώων, αλλά δεν αίρεται στο ύψος των αρχών και των προσδοκιών μας. 
<SPEAKER ID="154" LANGUAGE="FR" NAME="De Keyser (PSE )," AFFILIATION="γραπτώς">
<P>
    Παρά τις προσπάθειες του ευρωβουλευτή κ. Maat, να επιφέρει βελτιώσεις στη θέση του Συμβουλίου, θεωρώ ότι η απόρριψη όλων σχεδόν των τροπολογιών που αποσκοπούν στην περαιτέρω ενίσχυση της προστασίας των ζώων κατά τη μεταφορά δικαιολογεί μια αρνητική ψήφο εκ μέρους μου. Φρονώ ότι, δυστυχώς, δεν έχουμε φτάσει σε ένα ενδεδειγμένο επίπεδο μεταφοράς το οποίο να σέβεται τα ζώα. 
<SPEAKER ID="155" LANGUAGE="EN" NAME="Doyle (PPE-DE )," AFFILIATION="γραπτώς">
<SPEAKER ID="156" LANGUAGE="EN" NAME="Evans, Robert J.E. (PSE )," AFFILIATION="γραπτώς">
<P>
    Καταψήφισα την έκθεση Maat διότι δεν προστατεύει επαρκώς την ευημερία των ζώων. Είναι ντροπή να μεταφέρονται ζωντανά ζώα με σκοπό τη σφαγή. Αν ετούτο είναι αναγκαίο, η μεταφορά πρέπει να διαρκεί το πολύ οκτώ ώρες και να πραγματοποιείται με κατάλληλα διαμορφωμένα οχήματα, που θα έχουν δυνατότητα παροχής τροφής και νερού.
<SPEAKER ID="157" LANGUAGE="PT" NAME="Figueiredo (GUE/NGL )," AFFILIATION="γραπτώς">
<SPEAKER ID="158" LANGUAGE="FR" NAME="Goebbels (PSE )," AFFILIATION="γραπτώς">
<P>
    Καταψήφισα την έκθεση Maat όπως και την πλειονότητα των τροπολογιών, καθώς αντιτίθεμαι σε κάθε είδους υπερβολική ρύθμιση, η οποία δεν ικανοποιεί παρά μόνο τους γραφειοκράτες. Ο δρόμος για την κόλαση είναι στρωμένος με καλές προθέσεις. 
<SPEAKER ID="159" LANGUAGE="NL" NAME="Meijer (GUE/NGL )," AFFILIATION="γραπτώς">
<P>
Δεκάδες χιλιάδες υπογραφές στις Κάτω Χώρες υποστηρίζουν τη θέσπιση ανωτάτου ορίου οκτώ ωρών ή 500 χιλιομέτρων, αλλά, κατά την άποψη πολλών ανθρώπων στη Βορειοδυτική Ευρώπη, εμού συμπεριλαμβανομένης, αυτό εξακολουθεί να μην είναι αρκετό. Υπάρχουν, ωστόσο, οργανώσεις ατόμων με οικονομικά συμφέροντα οι οποίες θεωρούν ότι παρόμοιες προδιαγραφές δημιουργούν υπερβολικό φόρτο εργασίας και έξοδα. Η άποψη αυτή δεν υποστηρίζεται μόνο από τη Δεξιά, αλλά, δυστυχώς, και από εκπροσώπους της Αριστεράς, στη Νότια Ευρώπη, όπου η κοινή γνώμη των χωρών δεν έχει ακόμη αποδεχθεί την προτεραιότητα της βελτίωσης της προστασίας των ζώων. Οι οργανώσεις προστασίας των ζώων έχουν ακόμη πολύ δρόμο μπροστά τους προκειμένου να πείσουν την κοινή γνώμη και τους πολιτικούς αυτών των χωρών.
<SPEAKER ID="160" LANGUAGE="NL" NAME="Mulder και Vermeer (ELDR )," AFFILIATION="γραπτώς">
<P>
   . – Τα μέλη του κόμματος VVD, του Λαϊκού Κόμματος για την Ελευθερία και τη Δημοκρατία, στο Ευρωπαϊκό Κοινοβούλιο υπερψηφίσαμε την έκθεση Maat, παρά το γεγονός ότι οι τροπολογίες τις οποίες θεωρούμε ζωτικής σημασίας έχουν εγκριθεί μόνον εν μέρει στα συμβιβαστικά κείμενα.
<P>
Αυτή η επιλογή πρέπει να προσφέρεται στους εγκεκριμένους εμπόρους. Η άποψη αυτή αντικατοπτρίζεται εν μέρει στις τροπολογίες αριθ. 64 και 81. 
<SPEAKER ID="161" LANGUAGE="" NAME="" AFFILIATION="">
<SPEAKER ID="162" LANGUAGE="FR" NAME="Berthu (NI )," AFFILIATION="γραπτώς">
<P>
    Υπερψήφισα την έκθεση Bösch σχετικά με την προστασία των οικονομικών συμφερόντων των Κοινοτήτων, διότι συμβάλλει θετικά στην καταπολέμηση της απάτης σε ευρωπαϊκό επίπεδο.
<P>
Η έκθεση καταδεικνύει επίσης ότι μένουν ακόμη να γίνουν πολλά. Η Επιτροπή εμφανίστηκε το 1999 με την πομπώδη υπόσχεση για μηδενική ανοχή σε υποθέσεις απάτης και διαφθοράς, αλλά αφήνει στους διαδόχους της μισοσκεπασμένα σκάνδαλα (βλέπε Εurostat) και “ένα πρωτόγνωρο χάος από εν μέρει αντιφατικές διατάξεις και νεοδημιουργηθείσες υπηρεσίες και όργανα, καθώς και ότι, κατ’ αυτόν τον τρόπο, είναι βέβαιο ότι θα προκύψουν αναπόφευκτα διαφορές ως προς την αρμοδιότητα και την αμοιβαία μετάθεση ευθυνών” (παράγραφος 2).
<P>
Επιπλέον, η έκθεση Bösch αναδεικνύει την περίπτωση εξαγωγής τεράστιας ποσότητας ζώντων βοοειδών στον Λίβανο (121 027 τόννοι) το 2002 με την πληρωμή επιστροφών κατά την εξαγωγή. Βεβαίως, η περίπτωση αυτή είναι ύποπτη για απάτη. Παρεμπιπτόντως, αξίζει να υπενθυμίσουμε ότι οι επιστροφές κατά την εξαγωγή συνέβαλαν στην άδικη σπίλωση ολόκληρης της κοινής γεωργικής πολιτικής. Συνεπώς, θα πρέπει να κόψουμε το σάπιο τμήμα για να σώσουμε το υπόλοιπο. 
<SPEAKER ID="163" LANGUAGE="NL" NAME="Meijer (GUE/NGL )," AFFILIATION="γραπτώς">
<P>
   . – Η Επιτροπή έχει ζητήσει 50% περισσότερα χρήματα για τον προϋπολογισμό, αλλά τα πλουσιότερα κράτη μέλη επιθυμούν τον περιορισμό των δαπανών στο 1% του ΑΕΠ. Μέρος των χρημάτων που είναι αναγκαία για την αλληλεγγύη με τις φτωχότερες περιφέρειες στη σημερινή ΕΕ και με τις μελλοντικές περιφέρειες της διεύρυνσης μπορεί να εξοικονομηθεί ουσιαστικά με τον τερματισμό της επίμονης απάτης. Η ετήσια έκθεση της Επιτροπής για το 2002 αναφέρει ατασθαλίες και περιπτώσεις απάτης ύψους 2,12 δισεκατομμυρίων ευρώ, από τα οποία μπορεί να επιδιωχθεί η επιστροφή μόνον των 80,6 εκατομμυρίων ευρώ. Το ίδιο αυτό έτος, η OLAF, η Υπηρεσία Καταπολέμησης της Απάτης, ολοκλήρωσε 652 έρευνες για υποθέσεις οι οποίες αντιστοιχούσαν σε συνολική απώλεια 937 εκατομμυρίων ευρώ. Η απάτη της Eurostat εξαιρέθηκε από αυτές τις έρευνες, ενώ η Επιτροπή δεν έχει διδαχθεί από τις εμπειρίες του παρελθόντος ότι είναι προτιμότερο η ευθύνη για τον προϋπολογισμό και τους λογαριασμούς, αφενός, και για τον δημοσιονομικό έλεγχο και τον έλεγχο της απάτης, αφετέρου, να μην ανήκει στον ίδιο Επίτροπο. Στις τεράστιες επιδοτήσεις –ύψους 52 εκατομμυρίων ευρώ περίπου– οι οποίες καταβλήθηκαν για την εξαγωγή ζώντων βοοειδών στον Λίβανο είναι πιθανόν να κρύβεται κάποια απάτη. Η OLAF κατηγορεί δημοσιογράφους ότι έχουν προσφέρει χρήματα προκειμένου να μπορέσουν να δημοσιεύσουν μυστικές πληροφορίες σχετικά με υποθέσεις απάτης, αλλά δεν είναι σε θέση να στηρίξει αυτές τις κατηγορίες. Εξωτερικά γραφεία συμβούλων, στα οποία εμπλέκονται πρώην αξιωματούχοι, έχουν λάβει 115 εκατομμύρια ευρώ. Κατά συνέπεια, το θέμα των εκλογών του 2004, για μία ακόμη φορά, θα πρέπει να είναι ο αγώνας ενάντια στην Ευρωπαϊκή Ένωση Απάτης. 
<SPEAKER ID="164" LANGUAGE="PT" NAME="Ribeiro (GUE/NGL )," AFFILIATION="γραπτώς">
<P>
   . – Αυτή η ετήσια έκθεση στηρίζεται στο άρθρο 280 της Συνθήκης, σχετικά με την πολιτική πρόληψης και καταπολέμησης της απάτης στην ΕΕ.
<P>
Καταρχάς, είναι λυπηρό το γεγονός ότι δεν έχει συμπεριληφθεί η υπόθεση της Eurostat, η οποία καταδεικνύει τους κινδύνους που ενέχει η πολιτική της Επιτροπής για την ανάθεση συμβάσεων σε εξωτερικές επιχειρήσεις, καθώς και ότι η ανάθεση της εκτέλεσης εργασιών σε εξωτερικές επιχειρήσεις πρέπει να πραγματοποιείται σε εξαιρετικές μόνον περιπτώσεις.
<P>
Δεύτερον, η έκθεση καταδεικνύει ότι ο αριθμός των υποθέσεων απάτης και ατασθαλιών που αναφέρθηκαν το 2002 έχει αυξηθεί κατά 13% και ανέρχεται σε περισσότερα από δύο δισεκατομμύρια ευρώ, ενώ τα μεγαλύτερα ποσά διανέμονται μέσω των διαρθρωτικών ταμείων. Πρέπει να επισημανθεί ότι κατά το εν λόγω έτος ίσχυαν ειδικές συνθήκες λόγω της ολοκλήρωσης των προγραμμάτων της περιόδου 1994-1999. Στη Γερμανία και τις Κάτω Χώρες αντιστοιχούν σχεδόν τα δύο τρίτα των ατασθαλιών, καθώς και το 55% των περιπτώσεων απάτης και ατασθαλιών στους παραδοσιακούς ιδίους πόρους – συγκεκριμένα, μη καταβληθέντες τελωνειακοί δασμοί και μη καταβληθέντες δασμοί επί αγαθών που διακινούνται εντός της ΕΕ. Συνεπώς, είναι εξαιρετικά σημαντικό να λάβουμε μέτρα για τον πρακτικό συντονισμό της καταπολέμησης του λαθρεμπορίου, κυρίως προϊόντων καπνού και οινοπνευματωδών.
<P>
Συμφωνώ, τέλος, με τον εισηγητή ως προς την ανάγκη ύπαρξης ενός Επιτρόπου που θα είναι αποκλειστικά αρμόδιος για τον δημοσιονομικό έλεγχο, καθώς και ότι η Ευρωπαϊκή Κεντρική Τράπεζα πρέπει να αναφέρει στην OLAF όλες τις περιπτώσεις απάτης μετά το 1999. 
<SPEAKER ID="165" LANGUAGE="" NAME="Πρόεδρος." AFFILIATION="(Η συνεδρίαση διακόπτεται στις 12.55 και συνεχίζεται στις 15.05.)">
<P>
   Οι αιτιολογήσεις ψήφου ολοκληρώθηκαν(1).
<SPEAKER ID="166" LANGUAGE="" NAME="" AFFILIATION="Προέδρου">
<P>
(2)
<SPEAKER ID="167" LANGUAGE="" NAME="" AFFILIATION="Διορθώσεις ψήφου:"/>
<SPEAKER ID="168" LANGUAGE="" NAME="Πρόεδρος." AFFILIATION="">
<SPEAKER ID="169" LANGUAGE="EN" NAME="Roche," AFFILIATION="Συμβούλιο">
<P>
Πράγματι, μέσω της Euromed και της διαδικασίας της Βαρκελώνης, η Ένωση διατηρεί εδώ και δέκα χρόνια διαρθρωμένες σχέσεις με χώρες της Νότιας και Ανατολικής Μεσογείου. Το πλαίσιο της Βαρκελώνης έχει ευρύ πεδίο εφαρμογής – καθώς καλύπτει πτυχές κοινού ενδιαφέροντος συναφείς με την πολιτική, την οικονομία, την κοινωνία και την ασφάλεια. Μας δεσμεύει να συνεργαστούμε για τη δημιουργία μιας ζώνης ειρήνης, ευημερίας και προόδου.
<P>
Στον οικονομικό τομέα εργαζόμαστε προς την κατεύθυνση της δημιουργίας ελεύθερης ζώνης εμπορίου με αγορά 700 εκατομμυρίων ατόμων μέχρι το 2010. Οι δυνατότητες που θα προσφέρει αυτή η ευρεία αγορά θα οδηγήσουν στην αύξηση της απασχόλησης, της ευημερίας και της σταθερότητας σε όλες τις χώρες εταίρους.
<P>
Η Ένωση έχει επίσης συνάψει ευρωμεσογειακές συμφωνίες σύνδεσης με όλες τις χώρες της Euromed, εκτός μίας, και θέλω να ελπίζω ότι οι διαπραγματεύσεις με τη χώρα που απομένει θα ολοκληρωθούν σύντομα ώστε να μπορέσει να ολοκληρωθεί το πλέγμα των ρυθμίσεων. Καλώ όλους τους εταίρους να επισπεύσουν την επικύρωση αυτών των συμφωνιών, οι οποίες αποτελούν σημαντικό εργαλείο για την ανάπτυξη οικονομικών σχέσεων ανάμεσα στην Ευρωπαϊκή Ένωση και τις χώρες της Μεσογείου.
<P>
Σημαντικό στοιχείο της προσπάθειάς μας στον τομέα αυτόν είναι ακόμη η προαγωγή της δημοκρατίας, της χρηστής διακυβέρνησης και του κράτους δικαίου. Τούτο συμβαδίζει με τα συμπεράσματα στα οποία καταλήγει η έκθεση του 2002 για την ανθρώπινη ανάπτυξη των Αράβων του Προγράμματος Ανάπτυξης των Ηνωμένων Εθνών (UNDP). Μάλιστα, η Επιτροπή έχει διαθέσει πολλά κονδύλια για τη στήριξη προγραμμάτων με σκοπό την επίτευξη αυτών των στόχων.
<P>
Αναγνωρίζοντας τη σημασία που έχει η περιοχή για την Ευρώπη, η Ευρωπαϊκή Ένωση εργάζεται επί του παρόντος για να αναπτύξει μια στρατηγική εταιρική σχέση με τη Μέση Ανατολή και τη Μεσόγειο κατόπιν εντολής του Ευρωπαϊκού Συμβουλίου τον Δεκέμβριο του 2003. Τούτο αποτελεί επίσης βασικό στόχο της ευρωπαϊκής στρατηγικής για την ασφάλεια, που επίσης υιοθετήθηκε τον Δεκέμβριο του 2003. Η ασφάλεια και η σταθερότητα είναι κοινό συμφέρον των χωρών της περιοχής και της Ευρωπαϊκής Ένωσης. Πρέπει να προσπαθήσουμε ακόμη περισσότερο για να αντιμετωπίσουμε τις αιτίες της αστάθειας που πλήττει την περιοχή – μεταξύ άλλων η έλλειψη οικονομικής ανάπτυξης, οι περιορισμένες ευκαιρίες στον τομέα της εκπαίδευσης και η ανάγκη προαγωγής ανοιχτών κοινωνιών και οικονομιών.
<P>
Στο πνεύμα αυτό, ο πρωθυπουργός, κ. Ahern, με την ιδιότητα του Προέδρου του Ευρωπαϊκού Συμβουλίου, σκόπευε να απευθυνθεί στη σύνοδο κορυφής του Συνδέσμου των Αραβικών Κρατών στην Τύνιδα εχθές, προσθέτοντας ένα ακόμη λιθαράκι στις εντατικές διαβουλεύσεις μας με την περιοχή. Όμως, όπως είπα ήδη, η σύνοδος αυτή ακυρώθηκε. Ο Υπουργός Εξωτερικών, ο κ. Cowen, βρίσκεται επί του παρόντος στην περιοχή για συναντήσεις με βασικούς συνομιλητές. Η Προεδρία εξακολουθεί να είναι απολύτως αφοσιωμένη στις διαβουλεύσεις και τον διάλογο. Θα συνεχίσουμε τη διαδικασία αυτή στην προσεχή ενδιάμεση υπουργική συνεδρίαση της ευρωμεσογειακής εταιρικής σχέσης που θα λάβει χώρα στο Δουβλίνο και στην υπουργική συνάντηση του ΣΣΚ.
<SPEAKER ID="170" LANGUAGE="EN" NAME="Patten," AFFILIATION="Επιτροπή">
<P>
Θα ήθελα πάντως να τονίσω ότι δεν αρχίζουμε από το μηδέν: αντιθέτως, στηριζόμαστε σε μια ευρεία συνεργασία με τις χώρες της Μεσογείου και σε διμερείς σχέσεις με τις χώρες ανατολικά της Ιορδανίας. Θα συνεχίσουμε να καλλιεργούμε τη συνεργασία μας βασιζόμενοι σε αυτά τα υφιστάμενα εργαλεία. Θέλω να προσθέσω στο σημείο αυτό ότι η Ευρώπη είναι ο πλέον σημαντικός παράγοντας στην περιοχή. Η Κοινότητα δαπανά σήμερα περίπου ένα δισεκατομμύριο ευρώ τον χρόνο στην περιοχή για την προώθηση οικονομικών μεταρρυθμίσεων, τομεακής μεταρρύθμισης, θεσμικής και πολιτικής μεταρρύθμισης και για τη στήριξη της βιώσιμης ανάπτυξης σε ολόκληρη την περιοχή, συμπεριλαμβανομένων των κονδυλίων που διατίθενται ειδικά για τη στήριξη των Παλαιστινίων και για την ανοικοδόμηση του Ιράκ. Εάν κανείς προσθέσει στα ποσά αυτά τα κονδύλια που δανείζει η Ευρωπαϊκή Τράπεζα Επενδύσεων, τότε αγγίζουμε το συνολικό ποσό των 2,5 περίπου δισεκατομμυρίων ευρώ τον χρόνο. Επιπλέον, η Ευρωπαϊκή Ένωση είναι ο μεγαλύτερος εμπορικός εταίρος για κάθε χώρα στην περιοχή εκτός της Ιορδανίας.
<P>
Θέλω να πιστεύω επίσης ότι οι φίλοι μας στην άλλη πλευρά του Ατλαντικού αναγνωρίζουν ότι η μακροπρόθεσμη προσέγγισή μας που στηρίζεται στην οικοδόμηση συναίνεσης έχει αξία καθώς βασίζεται στη διαμόρφωση κοινών προγραμμάτων που σέβονται τις διαφορετικές προσεγγίσεις σε διαφορετικές χώρες και περιοχές. Η πρωτοβουλία “Greater Middle East” (Ευρύτερη Μέση Ανατολή) των Ηνωμένων Πολιτειών προκάλεσε αντιδράσεις στην περιοχή, κυρίως διότι οι στόχοι φάνηκε ότι είχαν καθοριστεί χωρίς καμία ουσιαστική διαβούλευση με την περιοχή. Μέσα στον γενικό ενθουσιασμό, λίγοι έδωσαν σημασία στην ουσία. Ως προς το περιεχόμενο, αυτό που προτείνουν εμπεριέχει την ανάπτυξη αμερικανικής πολιτικής για την περιοχή που θα βασίζεται στην ευρεία και μακροπρόθεσμη δέσμευση που εμείς υποστηρίζουμε και προσπαθούμε να εφαρμόσουμε χρόνια τώρα. Έχουμε πολλά να συζητήσουμε με αξιωματούχους της Ουάσιγκτον εάν όντως έχουν την πρόθεση να συνοδεύσουν τη δέσμευση αυτή με τη διάθεση επαρκών πόρων.
<SPEAKER ID="171" LANGUAGE="" NAME="Πρόεδρος." AFFILIATION="">
<P>
   Ίσως είναι χρήσιμο να ενημερώσω τους συναδέλφους –όπως έκανα την προηγούμενη εβδομάδα με τη Διάσκεψη των Προέδρων– ότι την περασμένη εβδομάδα ξεκινήσαμε με επιτυχία στην Αθήνα μια εταιρική σχέση: την Ευρωμεσογειακή Κοινοβουλευτική Συνέλευση. Πραγματικά, η εν λόγω Συνέλευση στηρίζεται ακριβώς στη μακροπρόθεσμη προοπτική στην οποία αναφέρθηκαν οι δύο προηγούμενοι ομιλητές. Πρόκειται για μια εταιρική σχέση 240 βουλευτών: οι 120 προέρχονται από κράτη εταίρους και από τις νότιες ακτές της Μεσογείου και οι άλλοι 120 από τα εθνικά κοινοβούλια της ΕΕ και από το Ευρωπαϊκό Κοινοβούλιο. Απομένει η πρόσληψη προσωπικού, όμως έχουμε ήδη διαμορφώσει σε γενικές γραμμές τα προεδρεία και έχουμε προβεί στη σύνθεση τριών επιτροπών εργασίας που θα προετοιμάσουν τις μελλοντικές εργασίες της Συνέλευσης – πρόκειται για την επιτροπή πολιτικών υποθέσεων, την επιτροπή οικονομικών υποθέσεων και την επιτροπή κοινωνικών υποθέσεων και πολιτιστικών ανταλλαγών. Είναι μια σημαντική κοινοβουλευτική πτυχή και ένα καλό σημείο εκκίνησης.
<SPEAKER ID="172" LANGUAGE="FR" NAME="Morillon (PPE-DE )." AFFILIATION="">
<P>
    Κύριε Προεδρεύων του Συμβουλίου, κύριε Επίτροπε, την προηγούμενη Δευτέρα, στις 22 Μαρτίου, πραγματοποιήθηκε στην Αθήνα η πρώτη σύνοδος της Ευρωμεσογειακής Κοινοβουλευτικής Συνέλευσης. Μάλιστα, ο Πρόεδρος Cox υπενθύμισε τη μελλοντική σημασία της Συνέλευσης αυτής και για τις δύο πλευρές της Μεσογείου. Η συγκεκριμένη συνεδρίαση σηματοδότησε την κατάληξη των προσπαθειών που αναλήφθηκαν μετά την 11η Σεπτεμβρίου 2001, προκειμένου οι δύο πλευρές τις Μεσογείου να καταλήξουν σε καλύτερη αμοιβαία κατανόηση και να απομακρύνουν το φάντασμα του πολιτιστικού πολέμου – πιθανή συνέπεια του φαύλου κύκλου αίματος και εκδίκησης στον οποίο προσπαθούν να μας εμπλέξουν οι βάρβαροι υποστηρικτές της τυφλής τρομοκρατίας.
<P>
Κύριε Πρόεδρε, την ημέρα εκείνη, και πριν ακόμη προλάβουμε να συνέλθουμε εντελώς από τις συγκλονιστικές εικόνες της 11ης Μαρτίου στη Μαδρίτη, πληροφορηθήκαμε τη δολοφονία του σεΐχη Γιασίν – με όλες τις πιθανές παρεπόμενες συνέπειές της. Η δολοφονία αυτή αποτέλεσε έναν επιπλέον λόγο για να επαναλάβουμε –παρουσία των επισήμων αντιπροσωπειών του Ισραήλ και της Παλαιστίνης– την επείγουσα ανάγκη να καταλήξουμε σε μια δίκαιη και βιώσιμη λύση της μεταξύ τους διαμάχης και να επισημάνουμε, κύριε Προεδρεύων, τη σημασία της δρομολόγησης από το Ευρωπαϊκό Συμβούλιο της παρούσας εταιρικής σχέσης, η οποία έχει στρατηγική σημασία για το κοινό μέλλον με τη Μέση Ανατολή, για το οποίο μας μιλήσατε. Πράγματι, θα πρέπει να έχουμε επίγνωση, στη δική μας πλευρά της Μεσογείου, ότι το μέλλον μας, όπως και το μέλλον των επιγόνων μας θα εξαρτηθεί από τον τρόπο που θα μπορέσουμε να επεκτείνουμε γενικώς στην Αφρική και ειδικότερα στη Μέση Ανατολή αυτόν τον χώρο ειρήνης και σταθερότητας που οι ιδρυτές προπάτορές μας εγκαθίδρυσαν στη δική μας ήπειρο.
<P>
Ας αποφασίσουμε λοιπόν να εμμείνουμε περισσότερο στις διαπραγματεύσεις που εξελίσσονται στους κόλπους της Τετραμερούς, καθώς όλοι γνωρίζουμε καλά –και μάλιστα το αναφέρατε Επίτροπε Patten– ότι σήμερα η Ευρώπη μπορεί και πρέπει να διαδραματίσει καθοριστικό ρόλο εν προκειμένω. Είτε το θέλουμε είτε όχι, οι ΗΠΑ θεωρούνται –δικαίως ή αδίκως– ότι έχουν συμπαραταχθεί με το Ισραήλ. Η Ρωσία δεν διατηρεί τα ίδια συμφέροντα με εμάς, τα οποία απορρέουν από τη γεωγραφική μας εγγύτητα, και τα Ηνωμένα Έθνη δεν διαθέτουν τα δικά μας μέσα δράσης. Εάν εμείς, οι Ευρωπαίοι, αποφασίσουμε να χρησιμοποιήσουμε την ισχυρή φωνή που αναμένεται από εμάς, τότε δεν υπάρχει καμία αμφιβολία ότι η φωνή μας θα ακουστεί. Είμαι βέβαιος ότι η βούληση αυτή όντως ενυπάρχει στο Κοινοβούλιό μας, και η παρούσα συζήτηση θα αποτελέσει μια επιπλέον απόδειξη αυτού, απλούστατα επειδή αντικατοπτρίζει τη βούληση μιας ευρύτατης πλειοψηφίας των ευρωπαίων συμπολιτών μας. Κύριε Προεδρεύων του Συμβουλίου, κύριε Επίτροπε, μπορούμε να αρχίσουμε να ελπίζουμε ότι η βούληση αυτή θα πάψει να αναδεικνύεται αποκλειστικά με εκφράσεις ευσεβούς πόθου; 
<SPEAKER ID="173" LANGUAGE="ES" NAME="Barón Crespo (PSE )." AFFILIATION="">
<P>
Θα ήθελα να πω, εξ ονόματος της Ομάδας μου, ότι οι επανειλημμένες παραβιάσεις των ανθρωπίνων δικαιωμάτων, η μη συμμόρφωση με τα πρόσφατα ψηφίσματα των Ηνωμένων Εθνών εκ μέρους της ισραηλινής κυβέρνησης και, πάνω απ’ όλα, η επιμονή του Αριέλ Σαρόν στην επανάληψη των εκτελέσεων εκτός του πλαισίου του διεθνούς δικαίου, δεν θα μας αφήσουν καμία άλλη επιλογή από το να επαναλάβουμε τις θέσεις που υιοθέτησε αυτό το Κοινοβούλιο στο ψήφισμά του στις 10 Απριλίου 2002 και να καλέσουμε την Επιτροπή και το Συμβούλιο να εφαρμόσουν αυστηρά το δεύτερο άρθρο της Συμφωνίας Σύνδεσης. Δεν θέλουμε να φτάσουμε τόσο μακριά, αλλά πιστεύουμε ότι πρέπει να στείλουμε μια σοβαρή και αυστηρή προειδοποίηση.
<P>
Δεύτερον, καλώ την Προεδρία του Συμβουλίου να παροτρύνει εκείνα τα κράτη μέλη της Ευρωπαϊκής Ένωσης, τα οποία είναι επίσης μέλη του Συμβουλίου Ασφαλείας των Ηνωμένων Εθνών, να παρουσιάσουν αμέσως μια πρόταση για τη δημιουργία μιας διεθνούς δύναμης παρέμβασης στα σύνορα του 1967, με την εντολή να προστατεύσουν και τις δύο πλευρές.
<P>
Πιστεύω ότι το σύνολο αυτής της διαδικασίας πρέπει να προκύψει στο πλαίσιο των προτάσεων που έχουν γίνει για να επιλυθεί το πρόβλημα της Μέσης Ανατολής. Είναι σαφές ότι προκειμένου να επιλυθεί μια τόσο οδυνηρή και βαθιά σύγκρουση, είναι προτιμότερο να προτείνεται η ειρήνη παρά να ξεκινούν νέοι πόλεμοι και να κλιμακώνεται ο κύκλος της βίας, ιδιαίτερα σε μια κατάσταση στην οποία η σταθερότητα εκείνων των καθεστώτων που θα μπορούσαν να συμβάλλουν στην υποστήριξη μιας διαδικασίας μεταρρύθμισης διαρρηγνύεται. Επομένως πιστεύω ότι πρέπει να επαναξεκινήσουμε και να ενισχύσουμε μια διαδικασία στην οποία η Ευρωπαϊκή Ένωση, οι Ηνωμένες Πολιτείες –που έχουν επίσης σοβαρή ευθύνη– ο Αραβικός Σύνδεσμος και όλες οι χώρες της περιοχής να μπορέσουν να συνεχίσουν στη γραμμή της δήλωσης για ένα κοινό μέλλον για τη Μέση Ανατολή που έκανε πρόσφατα ο γερμανός Υπουργός Εξωτερικών, κ. Fischer, και στην οποία η Ευρωπαϊκή Ένωση, ο κύριος εταίρος της περιοχής, όπως είπε πολύ σωστά ο Επίτροπος, θα μπορούσε να συνεισφέρει πολλά στοιχεία όσον αφορά τις συνθήκες ειρήνης, την ασφάλεια, τον έλεγχο των όπλων, τον αφοπλισμό, τον σεβασμό των ανθρωπίνων δικαιωμάτων και της δημοκρατίας και την οικονομική συνεργασία.
<SPEAKER ID="174" LANGUAGE="SV" NAME="Malmström (ELDR )." AFFILIATION="">
<P>
   – Κύριε Πρόεδρε, κύριε Προεδρεύων του Συμβουλίου, Επίτροπε Patten, ο εφιάλτης στη Μέση Ανατολή μοιάζει να μην έχει τελειωμό. Όπως όλοι μας άλλωστε, η Ομάδα μου αισθάνεται εξαιρετικά απογοητευμένη και ανίσχυρη λόγω της αδυναμίας μας να κάνουμε περισσότερα για την εξεύρεση λύσης σε αυτήν την αιματηρή σύγκρουση η οποία προξενεί τόσο μεγάλο πόνο. Τις τελευταίες ημέρες, συζητούμε πολύ σχετικά με την τρομοκρατία, και είναι σαφές ότι τίποτε δεν θα ήταν πιο σημαντικό για τον αγώνα κατά της τρομοκρατίας από την ειρήνη στη Μέση Ανατολή. Η κατάσταση στην περιοχή προξενεί φοβερή απογοήτευση και φανατισμό, ενώ ενσταλάζει στους νέους ένα αίσθημα αδυναμίας και απελπισίας το οποίο δημιουργεί γόνιμο έδαφος για τη στρατολόγηση βομβιστών αυτοκτονίας, οι οποίοι είναι επίσης πολύ νέοι.
<P>
Το Ισραήλ και η Παλαιστίνη πρέπει να επανέλθουν στο τραπέζι των διαπραγματεύσεων και στον οδικό χάρτη της Τετραμερούς. Επιθυμώ να ευχαριστήσω τον Προεδρεύοντα του Συμβουλίου και τον Επίτροπο Patten για τις προσπάθειές τους προς αυτή την κατεύθυνση.
<SPEAKER ID="175" LANGUAGE="IT" NAME="Morgantini (GUE/NGL )." AFFILIATION="Peace Now">
<P>
Δεν μπορούμε να παραβλέψουμε αυτό το πρόβλημα και, όπως ο Προεδρεύων του Συμβουλίου και ο Επίτροπος Patten, πιστεύω ότι το παλαιστινο-ισραηλινό ζήτημα είναι καίριο και θεμελιώδους σημασίας. Πιστεύω, επίσης, ότι πρέπει να εγκαταλείψουμε τις κοινοτοπίες και να πάψουμε να υποστηρίζουμε ότι οι Παλαιστίνιοι δεν αναγνωρίζουν το κράτος του Ισραήλ: το έχουν αναγνωρίσει από το 1988. Δεν είναι αλήθεια ότι η Παλαιστινιακή Αρχή δεν επιθυμεί τις διαπραγματεύσεις: δηλώνει συνεχώς ότι είναι διαθέσιμη να διαπραγματευθεί. Αυτός που αρνείται τις διαπραγματεύσεις και ακολουθεί στην πραγματικότητα άλλη πολιτική είναι ο Αριέλ Σαρόν.
<P>
Πιστεύω πως πρέπει να κρίνουμε το ζήτημα με αντικειμενικότητα. Δεν υπάρχει αμφιβολία ότι η Παλαιστινιακή Αρχή φέρει ευθύνη για την αδυναμία της να θέσει τέρμα στις τρομοκρατικές επιθέσεις, αλλά πιστεύω ότι θα πρέπει να εκτιμήσουμε προσεκτικά κατά πόσον η πολιτική του Σαρόν συμβάλλει στην αύξηση της τρομοκρατίας. Ο κ. Patten έχει δίκιο: αυτό δεν σημαίνει ότι οι τρομοκρατικές ενέργειες πρέπει να καταδικάζονται και να καταστέλλονται ανεξάρτητα από τις πολιτικές που εφαρμόζονται. Δεν μπορούμε να υποστηρίζουμε ότι όλες οι γάτες είναι γκρίζες. Υπάρχουν διαφορές και οι διαφορές αυτές συνίστανται στη στέρηση και στη μη εφαρμογή των διεθνών δικαιωμάτων για τους Παλαιστινίους.
<P>
Ας εξετάσουμε τώρα αυτό το έγγραφο εργασίας, ή μάλλον μεγάλο σχέδιο, που προετοίμασαν οι Ηνωμένες Πολιτείες για τη διάσκεψη κορυφής της ομάδας G8 τον Ιούνιο: στην πραγματικότητα είναι ένα αυταρχικό και ιμπεριαλιστικό σχέδιο που δεν έχει τεθεί ποτέ υπό συζήτηση, αν και προβλέπει την ανάπτυξη της δημοκρατίας, δημοκρατικές διαδικασίες, προοίμια, βοήθεια και επιχορηγήσεις. Πέραν του γεγονότος ότι θα πρέπει να αρχίσουμε να προβληματιζόμαστε όσον αφορά και τις δικές μας δημοκρατίες, δεν έχουμε τη δυνατότητα να εξαγάγουμε δημοκρατία καθώς η δημοκρατία είναι μια διαρκής διαδικασία στην οποία είμαστε και εμείς ανεπαρκείς και στην οποία διαπιστώνουμε πολλές φορές χάσματα και διαφορές.
<P>
Θα ήθελα να επανέλθω για λίγο στην πολιτική του Αριέλ Σαρόν. Το 1973 ο γιος του Ουίνστον Τσώρτσιλ ρώτησε τον Σαρόν: “Τι σκοπεύετε να κάνετε με τους Παλαιστίνιους;” Ο Σαρόν τού απάντησε: “Μην ανησυχείτε. Οι Παλαιστίνιοι θα γίνουν ένα σάντουιτς με παστράμι”. Σκόπευε να τους λειώσει μέσα στο σάντουιτς. Αυτό ακριβώς κάνει με την ανέγερση του τείχους και εμποδίζοντας την ελευθερία μετακίνησης. Η δολοφονία του Γιασίν δεν είναι η πρώτη: προηγήθηκαν 250 εξωδικαστικές εκτελέσεις και το πρώτο θύμα ήταν ο Tabet Tabet, ένας ειρηνιστής της Φατάχ που ήταν μέλος της οργάνωσης . Γιατί όμως πρέπει κάθε φορά να επαναλαμβάνουμε και να επανερχόμαστε στα ίδια;
<P>
Συμφωνώ, τέλος, με τις προτάσεις που κατέθεσε ο κ. Barón Crespo σχετικά με το άρθρο 2 και τα υπόλοιπα σημεία. 
<SPEAKER ID="176" LANGUAGE="SV" NAME="Gahrton (Verts/ALE )." AFFILIATION="">
<P>
   – Κύριε Πρόεδρε, ασφαλώς είναι ορθή η καταδίκη, από το Ευρωπαϊκό Συμβούλιο, της παράνομης εκτέλεσης του ηγέτη της Χαμάς, σεΐχη Γιασίν. Γιατί, όμως, όπως ανέφερε και ο στρατηγός Morillon, περιοριζόμαστε σε λόγια και ευσεβείς πόθους; Γιατί δεν συνοδεύουμε τα λόγια μας με πράξεις; Η ΕΕ έχει, ασφαλώς, την πρακτική και μοναδική δυνατότητα να τιμωρήσει το Ισραήλ μέσω της Συμφωνίας Σύνδεσης. Ήδη από τις αρχές Μαΐου του 2002, θεωρήσαμε, εδώ στο Ευρωπαϊκό Κοινοβούλιο, ότι η κατάσταση είχε φτάσει στο απροχώρητο όσον αφορά τις παραβιάσεις των ανθρωπίνων δικαιωμάτων από το Ισραήλ, και απαιτήσαμε την αναστολή της Συμφωνίας Σύνδεσης. Γιατί το Συμβούλιο δεν σέβεται την άποψη του Κοινοβουλίου;
<SPEAKER ID="177" LANGUAGE="IT" NAME="Turchi (UEN )." AFFILIATION="">
<P>
Μάλιστα, πιστεύω ότι η Μέση Ανατολή πλησιάζει ολοένα και περισσότερο στην πόρτα μας. Το διαπιστώνουμε σε παρεμβάσεις με τις οποίες πολλές φορές δεν θα μπορούσα να διαφωνώ περισσότερο, όπως αυτή της κ. Morgantini και όχι μόνο: πιστεύω λοιπόν ότι θα πρέπει να μας προβληματίσουν οι τρομοκρατικές επιθέσεις που συμβαίνουν στο εσωτερικό της Ευρώπης.
<P>
Η Ευρώπη δεν μπορεί να αποτελεί μόνο τον φορέα ενός μηνύματος που αφορά τις ευρωπαϊκές χρηματοδοτήσεις για τη Μέση Ανατολή. Η Ευρώπη οφείλει να καταθέσει μια πραγματική και συγκεκριμένη πρόταση. Πιστεύω ότι αυτό είναι εφικτό, και σε αυτήν την περίπτωση καλώ τον Επίτροπο Patten και την ιρλανδική Προεδρία του Συμβουλίου να ζητήσουν την κατάπαυση των συγκρούσεων. Πιστεύω ότι με τον τρόπο αυτό η πολιτική μπορεί να αποκτήσει και πάλι φωνή και να μην αποτελεί απλώς θέμα διαβουλεύσεων στο πλαίσιο του Κοινοβουλίου.
<P>
Για όσους έζησαν την τρομοκρατία όπως εγώ –μια διαφορετική τρομοκρατία, την κόκκινη τρομοκρατία– και είδαν μια βόμβα να εκρήγνυται μέσα στο σπίτι και έναν αδελφό να εκτινάσσεται από το παράθυρο, τα πολιτικά επιχειρήματα της δεκαετίας του ’80 δεν είχαν κανένα νόημα. Η απάντηση που δώσαμε εμείς –εγώ ως νέος της εποχής– ήταν μοναδική και πραγματικά απίστευτη· υπήρξε μια ενιαία επιδίωξη για την επίτευξη ενός μόνο στόχου: την καταπολέμηση της τρομοκρατίας.
<SPEAKER ID="178" LANGUAGE="FR" NAME="Coûteaux (EDD )." AFFILIATION="">
<SPEAKER ID="179" LANGUAGE="IT" NAME="Dell'Alba (NI )." AFFILIATION="">
<P>
    Κύριε Πρόεδρε, κύριε Προεδρεύων του Συμβουλίου, Επίτροπε Patten, η Ευρωπαϊκή Ένωση ανέκτησε λοιπόν την ιερή της ενότητα καταδικάζοντας τη δολοφονία του σεΐχη Γιασίν και μάλιστα ορισμένοι έφθασαν στο σημείο να τον παρουσιάζουν ως έναν αξιοσέβαστο ευγενή γέροντα και έναν άγιο σχεδόν άνθρωπο.
<P>
Ακούσαμε σήμερα στο Κοινοβούλιο τον πρόεδρο Barón Crespo να αναφέρεται επισήμως, και άλλοι κατά την άποψή μου λιγότερο επισήμως, στο ενδεχόμενο να ζητηθεί η εφαρμογή του άρθρου 2, ήτοι η αναστολή της συμφωνίας σύνδεσης με το Ισραήλ εξαιτίας του θανάτου του σεΐχη Γιασίν, ο οποίος αποτελεί ασφαλώς παραβίαση της διεθνούς νομιμότητας: επ’ αυτού δεν χωρεί καμία αμφιβολία.
<P>
Το Ευρωπαϊκό Συμβούλιο αφιέρωσε πέντε παραγράφους στην καταδίκη του Ισραήλ για το γεγονός αυτό, αλλά δεν θυμάμαι να διάβασα τίποτε στο κείμενο σχετικά με τη μίσθωση για λίγα ευρώ ανάπηρων παιδιών για να μετατραπούν σε ανθρώπινες βόμβες με δέκα κιλά εκρηκτικών. Εμείς οι Ριζοσπάστες –ο Επίτροπος Patten το γνωρίζει καλά– ζητήσαμε την αναστολή των συμφωνιών σύνδεσης επικαλούμενοι το άρθρο 2, το οποίο δυστυχώς δεν εφαρμόσαμε ποτέ ή σχεδόν ποτέ για δεκάδες χώρες, πολλές εκ των οποίων ανήκουν στην ίδια περιοχή.
<P>
Όσον αφορά, για παράδειγμα, το ζήτημα της ευρύτερης Μέσης Ανατολής, είναι αλήθεια ότι οι Αμερικανοί φάνηκαν ιδιαίτερα αφελείς υποβάλλοντας αυτήν την πρόταση χωρίς να έχει εξετασθεί και αξιολογηθεί ίσως προσεκτικότερα και χωρίς να έχει καταρχάς παρουσιασθεί στις κυβερνήσεις της Μέσης Ανατολής. Ωστόσο, αυτή καθεαυτή η ιδέα είναι καλή, όχι η ιδέα της εξαγωγής της δημοκρατίας, η οποία την γελοιοποιεί και την καθιστά κοινότοπη όπως εκείνη που επιχειρήσαμε να υλοποιήσουμε κατά κάποιον τρόποτεχνητά, πολύ πριν από την αμερικανική πρόταση, με την περιβόητη Διάσκεψη της Sana'a για τη δημοκρατία και τα ανθρώπινα δικαιώματα στη Μέση Ανατολή. Ή εδραιώνουμε την πολιτική δημοκρατία ή, ως Ευρώπη, ακολουθούμε την αμερικάνικη ιδέα, αυτόνομα βεβαίως, αλλά με μια ισχυρή πρόταση τους προσεχείς μήνες, συμβουλευόμενοι τις αραβικές χώρες και διατηρώντας μια προσέγγιση που επιχειρεί να ενθαρρύνει τη συμμετοχή τους –όχι μόνο σε κυβερνητικό επίπεδο, αλλά και σε επίπεδο της κοινωνίας των πολιτών– σε μια σταθερή και ισχυρή πρόταση για την προαγωγή της κοινωνίας και της δημοκρατίας που απαιτούνται για την επίτευξη της ανάπτυξης στην περιοχή, όπως έχει επισημάνει και το Πρόγραμμα των Ηνωμένων Εθνών για την Ανάπτυξη.
<P>
Πιστεύω λοιπόν πως αυτός είναι ο δρόμος για να επιλυθεί, ή να συμπεριληφθεί, και το ισραηλινο-παλαιστινιακό ζήτημα σε μια γενικότερη λύση. Εν κατακλείδι, επικροτώ το γεγονός ότι επιτέλους μεγάλοι ηγέτες της ευρωπαϊκής Αριστεράς αναγνωρίζουν πως η ένταξη του Ισραήλ και της Παλαιστίνης στην Ευρωπαϊκή Ένωση είναι άλλη μια σημαντική πρωτοβουλία για τη βιώσιμη λύση του μεσανατολικού ζητήματος, όπως υποστηρίζαμε εμείς επί 30 έτη. 
<SPEAKER ID="180" LANGUAGE="DE" NAME="Laschet (PPE-DE )." AFFILIATION="">
<P>
Δεύτερον: όλοι εδώ στο Κοινοβούλιο καταδικάζουν τις παράνομες εκτελέσεις στις οποίες προβαίνει το Ισραήλ. Αυτό δεν είναι συμβατό με το διεθνές δίκαιο και ούτε γι’ αυτό το θέμα υπάρχει λόγος να συζητήσουμε. Είναι καλό να το πούμε αυτό ξεκάθαρα ως Ευρωπαϊκή Ένωση. Άλλωστε, και πολλοί Αμερικανοί λένε ότι δεν είναι σωστό. Έτσι, δεν είναι ανάγκη να δημιουργούμε διαρκώς μια αντίθεση μεταξύ Γαλλίας και ΗΠΑ ως προς αυτό το ζήτημα. Αυτό το είπε ξεκάθαρα το Σαββατοκύριακο και ο Henry Kissinger.
<SPEAKER ID="181" LANGUAGE="IT" NAME="Napoletano (PSE )." AFFILIATION="">
<P>
    Κύριε Πρόεδρε, η ακριβέστερη και πιο εμπεριστατωμένη ανάλυση σχετικά με τα όρια ανάπτυξης της δημοκρατίας στον αραβικό κόσμο και τις συνέπειές της στην ανάπτυξη των κοινωνιών αυτών περιέχεται στην πρώτη έκθεση του Προγράμματος των Ηνωμένων Εθνών για την Ανάπτυξη που εκπονήθηκε το 2002.
<SPEAKER ID="182" LANGUAGE="" NAME="" AFFILIATION="Αντιπροέδρου">
<SPEAKER ID="183" LANGUAGE="IT" NAME="Sbarbati (ELDR )." AFFILIATION="">
<SPEAKER ID="184" LANGUAGE="FR" NAME="Boudjenah (GUE/NGL )." AFFILIATION="">
<SPEAKER ID="185" LANGUAGE="NL" NAME="Maes (Verts/ALE )." AFFILIATION="">
<SPEAKER ID="186" LANGUAGE="EN" NAME="Sandbæk (EDD )." AFFILIATION="">
<SPEAKER ID="187" LANGUAGE="EN" NAME="Tannock (PPE-DE )." AFFILIATION="">
<SPEAKER ID="188" LANGUAGE="ES" NAME="Menéndez del Valle (PSE )." AFFILIATION="">
<P>
Θα τελειώσω, κύριε Πρόεδρε, λέγοντας στον κ. Laschet, ο οποίος μίλησε μόλις –αν και λυπάμαι που δεν είναι εδώ– ότι συμφωνώ μαζί του όταν λέει ότι πρέπει να μιλάμε λιγότερο για τις εξωδικαστικές δολοφονίες που παραβιάζουν το διεθνές δίκαιο, διότι όλοι τις καταδικάζουμε. Το πρόβλημα είναι ότι αυτές οι δολοφονίες συμβαίνουν, όλοι μας τις καταδικάζουμε, αλλά κανείς μας δεν έχει κάνει τίποτα για να βάλει ένα τέλος σε αυτές. 
<SPEAKER ID="189" LANGUAGE="FR" NAME="Nordmann (ELDR )." AFFILIATION="">
<P>
Δεύτερον, το αμερικανικό σχέδιο αξίζει κάποια μελέτη εκ μέρους μας, δεδομένου ότι μας καλεί να ξεφύγουμε από την ψευδαίσθηση στην οποία έχει βυθιστεί σήμερα η ευρωπαϊκή δράση, ότι δηλαδή η επίλυση της σύγκρουσης θα πρέπει να προηγηθεί του εκδημοκρατισμού της Μέσης Ανατολής. Όπως γνωρίζουμε, οι δημοκρατίες δεν κάνουν πόλεμο μεταξύ τους, συνεπώς, χωρίς τον εκδημοκρατισμό και τον εκσυγχρονισμό της Μέσης Ανατολής, δεν πρόκειται να επέλθει καμία βιώσιμη λύση της διαμάχης. Κύριε Πρόεδρε, εάν δεν υπάρξει μια επανάσταση ανάλογη εκείνης του Κοπέρνικου, θα εμμείνουμε για πάντα στο όραμα μιας πομπώδους αλλά ανίκανης Ευρώπης, ενσάρκωση της οποίας είναι ο Επίτροπος Patten και μάλιστα με την τελειότητα ενός παλιού σαιξπηρικού ηθοποιού. 
<SPEAKER ID="190" LANGUAGE="FR" NAME="Boumediene-Thiery (Verts/ALE )." AFFILIATION="">
<P>
Και τελικά, τι προάγει το συγκεκριμένο σχέδιο; Την καταπολέμηση της τρομοκρατίας; Ναι, αλλά με την εγκατάσταση αμερικανικών βάσεων στην περιοχή. Αυτή δεν είναι η τακτική που εφαρμόζεται από το 1990-1991; Την επίλυση της διαμάχης; Ναι, όμως για να είναι αξιόπιστη, θα πρέπει να καταπολεμηθούν όλες οι μορφές τρομοκρατίας, συμπεριλαμβανομένης εκείνης που ασκεί το Ισραήλ, το οποίο καταβάλλει τεράστιες προσπάθειες για να εξολοθρεύσει τον παλαιστινιακό λαό, και πάντοτε σε πλαίσιο πλήρους ατιμωρησίας. Τέλος, τις δημοκρατικές μεταρρυθμίσεις; Ναι, οι μεταρρυθμίσεις αυτές είναι σαφέστατα αναπόδραστες και καίριες, επειδή οι λαοί υφίστανται σήμερα οικονομικό, πολιτικό και δημοκρατικό έλλειμμα. Είναι όντως απαραίτητες· το ίδιο όμως ισχύει και για την οικονομική ανάπτυξη.
<SPEAKER ID="191" LANGUAGE="NL" NAME="Van Dam (EDD )." AFFILIATION="">
<P>
Το μεγαλύτερο εμπόδιο για την ειρήνη στη Μέση Ανατολή είναι η απροθυμία των Παλαιστινίων να αναγνωρίσουν το κράτος του Ισραήλ. Δεν υπάρχει άλλη εξήγηση για την άρνηση του Αραφάτ στο Camp David. Το κράτος του Ισραήλ αντιστοιχεί μόλις στο 0,6% των αραβικών εδαφών. Επί σειρά ετών, τα αραβικά κράτη νόμιζαν ότι θα μπορούσαν να ρίξουν τους Εβραίους στη θάλασσα χρησιμοποιώντας τους παλαιστινίους πρόσφυγες ως μέσο άσκησης διεθνών πιέσεων στο Ισραήλ. Οι αραβικές χώρες ποτέ δεν επέτρεψαν στους παλαιστινίους αδελφούς τους να ζήσουν με αξιοπρέπεια. Ακόμη και ο ΟΗΕ, διατήρησε με τεχνητό τρόπο το καθεστώς προσφύγων για τους Παλαιστινίους επί μία πεντηκονταετία. Η πρώτη αντίδραση του βασιλιά Αμπντάλα στο ενδεχόμενο απόσυρσης του Ισραήλ από τη Γάζα ήταν ο φόβος μήπως οι Παλαιστίνιοι αναζητήσουν δουλειά στην Ιορδανία.
<SPEAKER ID="192" LANGUAGE="EN" NAME="McMillan-Scott (PPE-DE )." AFFILIATION="">
<P>
Ο ιρλανδός Υπουργός Εξωτερικών έκανε λόγο για την αραβο-ισραηλινή διαμάχη. Έκανε επίσης λόγο για την πορεία της δημοκρατίας και της κοινωνίας των πολιτών στην περιοχή αυτή. Το ερώτημά μου είναι τι μπορούμε να κάνουμε εμείς. Ο Επίτροπος Patten αναφέρθηκε στη διαδικασία της Βαρκελώνης – μια ιδιαίτερα επιθυμητή διαδικασία που θεσπίστηκε πολύ πιο πριν από την ιδέα των Αμερικανών για τη διαδικασία “Greater Middle East”. Η διαδικασία της Βαρκελώνης όμως δεν έχει τα αποτελέσματα που θα έπρεπε να έχει.
<P>
Όπως ξέρουν κάποιοι από εσάς, τους τελευταίους μήνες, με την ιδιότητα του εισηγητή για τη δημοκρατική πρωτοβουλία, συμμετείχα στη συνδιάσκεψη στη Σαναά, στην Υεμένη, στο Κάιρο, στην Αλεξάνδρεια, στη Δαμασκό, στη συνδιάσκεψη της Αραβικής Κοινοβουλευτικής Ένωσης και στην Αθήνα την περασμένη εβδομάδα μαζί με εσάς, κύριε Πρόεδρε. Αυτή η δημοκρατική οδύσσεια προσπαθεί να επιτύχει το εξής: να προετοιμάσει τους λαούς των αραβικών χωρών για να δεχτούν τη δημοκρατία, το κράτος δικαίου, την κοινωνία πολιτών και όλα τα συναφή. Όλοι ξέρουμε ποια είναι η προτεραιότητά μας στον τομέα της εξωτερικής πολιτικής: είναι τα ανθρώπινα δικαιώματα, η δημοκρατία, η προώθηση των θεμελιωδών ελευθεριών και το κράτος δικαίου. Όμως δεδομένης της αστάθειας που επικρατεί, από τα 700 τουλάχιστον εκατομμύρια ευρώ που δαπανά η ΕΕ στο πλαίσιο του MEDA, μόνο τα 7 εκατομμύρια ευρώ διατίθενται για τη δημοκρατία. Βρέθηκα παγιδευμένος μεταξύ της Σκύλλας –της γραφειοκρατικής συστηματικής κωλυσιεργίας του Συμβουλίου– και της Χάρυβδης – της γραφειοκρατικής συστηματικής κωλυσιεργίας της Επιτροπής. Χρειαζόμαστε ένα πρόγραμμα που να λειτουργεί σωστά: το Σώμα αυτό έχει και τα μέσα και τη βούληση να το υλοποιήσει. Το ερώτημα είναι εάν η Επιτροπή και το Συμβούλιο αποδέχονται τις πολιτικές τους προτεραιότητες. Οι ερωτήσεις μου απευθύνονται σε δύο παλαιούς πολιτικούς που καταλαμβάνουν αμφότεροι θέσεις ευθύνης σε δύσκολους για την Ευρώπη καιρούς. 
<SPEAKER ID="193" LANGUAGE="NL" NAME="Van den Berg (PSE )." AFFILIATION="">
<P>
Ο πρωθυπουργός Σαρόν παραβιάζει τα ανθρώπινα δικαιώματα και αγνοεί τα ψηφίσματα του ΟΗΕ ανεγείροντας ένα τείχος στα κατεχόμενα εδάφη, δημιουργώντας νέους εποικισμούς και προχωρώντας σε εξωδικαστικές εκτελέσεις Παλαιστινίων. Ως εκ τούτου, απευθύνω έκκληση για την αναστολή της συμφωνίας σύνδεσης με το Ισραήλ, σύμφωνα με το άρθρο 2, τη ρήτρα για τα ανθρώπινα δικαιώματα, μέχρις ότου η ισραηλινή κυβέρνηση ανακαλέσει την εντολή για την πραγματοποίηση επιθέσεων οι οποίες εκτελούνται κατά παράβαση του διεθνούς δικαίου, γεγονός που συνεπάγεται ότι η κυβέρνηση Σαρόν συνιστά απειλή για την ασφάλεια και τη συνταγματική νομιμότητα του Ισραήλ.
<P>
Τέλος, καλώ τα κράτη μέλη της ΕΕ που μετέχουν στο Συμβούλιο Ασφαλείας του ΟΗΕ να καταθέσουν πρόταση για τη σύσταση δύναμης παρέμβασης του ΟΗΕ βάσει των συνόρων του 1967, σε μια προσπάθεια προστασίας των πολιτών του Ισραήλ και της Παλαιστίνης από τρομοκρατικές επιθέσεις. Οι προσπάθειες για την ειρήνευση στη Μέση Ανατολή θα συμβάλουν τα μέγιστα στον αγώνα κατά της τρομοκρατίας. 
<SPEAKER ID="194" LANGUAGE="NL" NAME="De Clercq (ELDR )." AFFILIATION="">
<SPEAKER ID="195" LANGUAGE="EN" NAME="Banotti (PPE-DE )." AFFILIATION="">
<P>
    Κύριε Πρόεδρε, συμμετείχα πρόσφατα σε μια συνδιάσκεψη γυναικών στη Βηρυτό. Οι γυναίκες προέρχονταν από 22 διαφορετικές αραβικές χώρες. Μου έκανε εντύπωση ότι όλες μιλούσαν μια κοινή γλώσσα, γεγονός που τους προσέδιδε μια ενότητα την οποία ακόμη φιλοδοξούμε να επιτύχουμε εδώ στην Ευρώπη. Ανεξάρτητα από τα θέματα που συζητήθηκαν στη συνδιάσκεψη –επρόκειτο για ιδιαίτερα μορφωμένες, σύγχρονες γυναίκες– στο θέμα της Παλαιστίνης αναφέρθηκαν όλες ανεξαιρέτως. Είναι σαφές ότι το θέμα αυτό λειτουργεί ως παράγοντας ενοποίησης όλων των αραβικών χωρών.
<P>
Εμείς στην Ιρλανδία γνωρίζουμε –με τραγικό και φοβερό τρόπο εδώ και τριάντα χρόνια– τι σημαίνει να ζει κανείς με την απειλή της τρομοκρατίας. Είδαμε επίσης ορισμένους από τους πλέον άσπονδους εχθρούς στον κόσμο να δείχνουν κάποια στιγμή εμπιστοσύνη ο ένας στον άλλο και τελικά να εδραιώνουν την ειρήνη στη Βόρειο Ιρλανδία – προς μεγάλη ανακούφιση όλων μας. Ο Επίτροπος Patten συμμετείχε σε όλη αυτή τη διαδικασία.
<P>
Δεν επιθυμώ να επαναλάβω αυτά που έχουν ήδη πει οι συνάδελφοι σήμερα το απόγευμα, όμως οφείλουμε να αναγνωρίσουμε ότι στο επίκεντρο της τραγωδίας βρίσκεται μια γενιά μικρών παιδιών τα οποία ζουν σε αυτά τα ελεεινά στρατόπεδα της Παλαιστίνης και τα οποία μεγαλώνουν. Το πρώτο παιχνίδι που μαθαίνουν να παίζουν αυτά τα παιδιά είναι να πετούν πέτρες σε στρατιώτες – όπως ακριβώς συνέβαινε στη Βόρειο Ιρλανδία. Στην άλλη πλευρά των συνόρων υπάρχει μια άλλη γενιά παιδιών τα οποία φοβούνται πολύ να πάνε σχολείο μήπως και ανατιναχθεί το σχολικό στο οποίο επιβαίνουν. Πρόκειται για παιδιά τα οποία σε 20 χρόνια από τώρα θα είναι οι ηγέτες ή ίσως τα θύματα, ή οι καμικάζι.
<SPEAKER ID="196" LANGUAGE="DE" NAME="Swoboda (PSE )." AFFILIATION="">
<P>
Το πρώτο είναι η επίλυση της κύριας κρίσης στη Μέση Ανατολή. Θα ευχόμουν να δαπανούσαν οι ΗΠΑ για την επίλυση του βασικού προβλήματος στη Μέση Ανατολή την ίδια ενέργεια –δεν μιλώ για στρατό– όπως στο Ιράκ. Ακόμα, θα ευχόμουν να δαπανούσε η Ευρώπη τόση ενέργεια για την επίλυση του Μεσανατολικού όση δαπανούν μερικά κράτη μέλη της Ευρωπαϊκής Ένωσης για την περίπτωση του Ιράκ. Έτσι θα υπήρχαν λιγότερες τρομοκρατικές επιθέσεις και λιγότερες παράνομες δολοφονίες σαν εκείνη του σεΐχη Γιασίν. Όπως είπε ο Επίτροπος Patten, πρέπει να νικηθεί και να καταστραφεί αυτή η κουλτούρα του θανάτου.
<SPEAKER ID="197" LANGUAGE="" NAME="Σουλαδάκης (PSE )." AFFILIATION="">
<SPEAKER ID="198" LANGUAGE="SV" NAME="Theorin (PSE )." AFFILIATION="">
<SPEAKER ID="199" LANGUAGE="EN" NAME="De Rossa (PSE )." AFFILIATION="">
<SPEAKER ID="200" LANGUAGE="NL" NAME="Dhaene (PSE )." AFFILIATION="">
<P>
   – Κύριε Πρόεδρε, η ειρήνη στη Μέση Ανατολή εξαρτάται από την επίλυση της σύγκρουσης μεταξύ Παλαιστινίων και Ισραηλινών και από το σύνολο της ευρωπαϊκής πολιτικής σχετικά με τις στρατηγικές εταιρικές σχέσεις. Όταν η Κύπρος ενταχθεί στην ΕΕ την 1η Μαΐου, το Τελ Αβίβ θα απέχει αεροπορικώς μία ώρα από την Ευρωπαϊκή Ένωση, και το Ισραήλ θα αποτελεί άμεσα γειτονική χώρα. Κατά την πρόσφατη επίσκεψη της αντιπροσωπείας του Κοινοβουλίου, διαπιστώσαμε ότι πολλοί Ισραηλινοί έχουν αυξημένες προσδοκίες από την Ευρωπαϊκή Ένωση. Προσδοκούν ότι θα αναλάβουμε ηγετικό ρόλο στην περιοχή.
<SPEAKER ID="201" LANGUAGE="EN" NAME="Roche," AFFILIATION="Συμβούλιο">
<SPEAKER ID="202" LANGUAGE="" NAME="Πρόεδρος." AFFILIATION="ΓΡΑΠΤΕΣ ΔΗΛΩΣΕΙΣ (ΆΡΘΡΟ 120 ΤΟΥ ΚΑΝΟΝΙΣΜΟΥ)">
<P>
   Ευχαριστώ, κύριε Roche. Παρά τις επικλήσεις και τις αναφορές στον Σαίξπηρ, τον Όμηρο και τον Οδυσσέα, ο Επίτροπος Patten με ενημέρωσε ότι δεν προτίθεται να απαντήσει.
<SPEAKER ID="203" LANGUAGE="" NAME="Αλυσανδράκης (GUE/NGL )," AFFILIATION="γραπτώς">
<SPEAKER ID="204" LANGUAGE="PT" NAME="Ribeiro (GUE/NGL )," AFFILIATION="γραπτώς">
<SPEAKER ID="205" LANGUAGE="" NAME="Πρόεδρος." AFFILIATION="">
<SPEAKER ID="206" LANGUAGE="EN" NAME="Roche," AFFILIATION="Συμβούλιο">
<P>
    Κύριε Πρόεδρε, σοκαριστήκαμε όλοι με την έκρηξη εθνικιστικής βίας στο Κοσσυφοπέδιο στις 17 και 18 Μαρτίου. Η τελευταία αυτή έκρηξη προκάλεσε τον θάνατο, τον τραυματισμό και τον εκτοπισμό 3 000 ανθρώπων. Προκάλεσε επίσης την καταστροφή χώρων θρησκευτικής λατρείας, νοσοκομείων και σχολείων επιδιώκοντας ακριβώς να καταστρέψει το κοινό μας όραμα για τη δημιουργία ενός πολυεθνικού Κοσσυφοπεδίου. Αν και η κατάσταση στο Κοσσυφοπέδιο σταθεροποιήθηκε μετά τις 18 Μαρτίου, η ατμόσφαιρα είναι ακόμη τεταμένη. Λόγω των επεισοδίων χρειάστηκε να ενισχυθεί σημαντικά η διεθνής ειρηνευτική δύναμη ασφαλείας (KFOR) που εδρεύει στην περιοχή. Συγχαίρω όλους όσοι εργάστηκαν σκληρά για τη σταθεροποίηση της κατάστασης και για την αποκατάσταση της ηρεμίας στο Κοσσυφοπέδιο. Θα ήθελα ακόμη να εκφράσω τα συλλυπητήριά μου, καθώς και τα συλλυπητήρια του Συμβουλίου, σε εκείνους που τραυματίστηκαν και σε εκείνους που έχασαν δικούς τους ανθρώπους.
<P>
Το Συμβούλιο Γενικών Υποθέσεων και Εξωτερικών Σχέσεων, στις 22 Μαρτίου, και το Ευρωπαϊκό Συμβούλιο, στις 26 Μαρτίου, καταδίκασαν τη βία, τους θανάτους, τις ζημιές των περιουσιών και την καταστροφή της θρησκευτικής και πολιτιστικής κληρονομιάς στο Κοσσυφοπέδιο. Η Ευρωπαϊκή Ένωση έχει επαναλάβει την πλήρη δέσμευσή της στην ανάπτυξη ενός ασφαλούς, δημοκρατικού και πολυεθνικού Κοσσυφοπεδίου, σύμφωνα με το ψήφισμα 1244 του Συμβουλίου Ασφαλείας του ΟΗΕ. Η Ευρωπαϊκή Ένωση υποστηρίζει σθεναρά τις αποφασιστικές προσπάθειες του Ειδικού Εκπροσώπου του Γενικού Γραμματέα των Ηνωμένων Εθνών στο Κοσσυφοπέδιο και της KFOR να σταθεροποιήσουν την κατάσταση και να διασφαλίσουν την πλήρη εφαρμογή του ψηφίσματος 1244 του Συμβουλίου Ασφαλείας. Θα ήθελα να τονίσω ότι η Ευρωπαϊκή Ένωση υποστηρίζει ενεργά την πολιτική “Προϋποθέσεις πριν από την αναγνώριση του τελικού καθεστώτος” των Ηνωμένων Εθνών. Η εν λόγω πολιτική, από κοινού με το ψήφισμα 1244 του Συμβουλίου Ασφαλείας, εξακολουθεί να αποτελεί το θεμέλιο της δέσμευσης που έχει αναλάβει η διεθνής κοινότητα όσον αφορά το Κοσσυφοπέδιο. Η Ευρωπαϊκή Ένωση εξετάζει πώς μπορεί να ενισχύσει τον ρόλο της στηρίζοντας την πολιτική “Προϋποθέσεις πριν από τελικό καθεστώς” των Ηνωμένων Εθνών.
<P>
Τα πρόσφατα βίαια γεγονότα παραλίγο να υπονομεύσουν την πρόοδο που με τόση προσοχή είχε επιτευχθεί μέχρι σήμερα. Τώρα επείγει να εδραιώσουμε την υπεροχή της πολιτικής στο Κοσσυφοπέδιο και να διασφαλίσουμε ότι δεν θα σημειωθούν άλλα εθνικιστικά βίαια επεισόδια. Η έντονη εκδήλωση διασπαστικών τάσεων δεν θα ωφελήσει κανέναν στο Κοσσυφοπέδιο. Είναι σαφές ότι το μέλλον των πολιτών της χώρας αυτής διαγράφεται ευοίωνο σε περίπτωση ενδεχόμενης ένταξης των χωρών των Δυτικών Βαλκανίων στις δομές της Ευρωπαϊκής Ένωσης, όπως συμφωνήθηκε στη σύνοδο κορυφής ΕΕ-Δυτικών Βαλκανίων τον Ιούνιο του 2003. Η υλοποίηση της πολιτικής “Προϋποθέσεις πριν από την αναγνώριση του τελικού καθεστώτος” του ΟΗΕ είναι το κλειδί για την επίτευξη αυτού του σκοπού. Εντούτοις, το θέμα του τελικού καθεστώτος στο Κοσσυφοπέδιο θα είναι δυνατό να εξεταστεί μόνο όταν θα έχει σημειωθεί επαρκής πρόοδος όσον αφορά την εφαρμογή και την αναθεώρηση των προϋποθέσεων. Παρά την πρόσφατη βία και τις συνεχιζόμενες εντάσεις, θα πρέπει οπωσδήποτε να ξαναρχίσει ο διάλογος για πρακτικά ζητήματα μεταξύ του Βελιγραδίου και της Πρίστινα.
<P>
Όπως γνωρίζει το Σώμα, κατόπιν αιτήματος του Συμβουλίου Γενικών Υποθέσεων και Εξωτερικών Σχέσεων, ο Ύπατος Εκπρόσωπος Σολάνα επισκέφθηκε το Κοσσυφοπέδιο στις 24 Μαρτίου. Στην επίσκεψή του αυτή τον συνόδεψε ο Επίτροπος Patten. Το μήνυμα που μετέφεραν ήταν απολύτως σαφές. Οι πολιτικοί ηγέτες στο Κοσσυφοπέδιο, ιδίως ο ηγέτης των Αλβανών του Κοσσυφοπεδίου, οφείλουν να αναλάβουν τις ευθύνες τους για την κατάσταση και να μεριμνήσουν ώστε να μην επαναληφθούν άλλα επεισόδια εθνικιστικής βίας ή έστω απειλές για βία. Οι υπεύθυνοι για τη βία πρέπει να οδηγηθούν ενώπιον της δικαιοσύνης.
<P>
Οι προσωρινοί θεσμοί αυτοδιοίκησης του Κοσσυφοπεδίου οφείλουν να τιμήσουν τη δέσμευσή τους όσον αφορά τη δημιουργία ενός πολυεθνικού Κοσσυφοπεδίου. Το Ευρωπαϊκό Συμβούλιο της περασμένης εβδομάδας τους κάλεσε να κινηθούν άμεσα προς αυτή την κατεύθυνση διαθέτοντας πόρους για την επείγουσα ανοικοδόμηση των κατεστραμμένων περιουσιών, συμπεριλαμβανομένων των χώρων λατρείας, ώστε να μπορέσουν να επιστρέψουν με ασφάλεια στα σπίτια τους οι άνθρωποι που αναγκάσθηκαν να εκτοπιστούν στο εσωτερικό της χώρας. Χαιρετίζω τη διάθεση από τους προσωρινούς θεσμούς 5 εκατομμυρίων ευρώ με σκοπό τη στήριξη της ανοικοδόμησης, και την ομόφωνη δήλωση της Βουλής του Κοσσυφοπεδίου στις 26 Μαρτίου με την οποία καταδίκαζε τα πρόσφατα βίαια επεισόδια.
<P>
Όσο καλοδεχούμενα κι αν είναι, τα λόγια δεν αρκούν. Είναι καιρός να γίνουν ουσιαστικές προσπάθειες για τη γεφύρωση των διαφορών μεταξύ των διαφόρων εθνοτήτων ώστε να μπορέσει να οικοδομηθεί ένα Κοσσυφοπέδιο στο οποίο όλοι θα μπορούν να ζουν με ειρήνη και ασφάλεια. Για τον σκοπό αυτό, οι πολιτικοί ηγέτες του Κοσσυφοπεδίου οφείλουν πλέον να συνεργαστούν στενότερα με την αποστολή των Ηνωμένων Εθνών στο Κοσσυφοπέδιο και με την KFOR για να προστατεύσουν τα δικαιώματα όλων των τμημάτων του πληθυσμού, συμπεριλαμβανομένων των μελών των μειονοτικών κοινοτήτων.
<P>
Αυτό που συνέβη στο Κοσσυφοπέδιο τις τελευταίες εβδομάδες υπενθύμισε σε όλους μας τη σημασία του ρόλου που διαδραματίζει η Ευρωπαϊκή Ένωση, όχι μόνο στο Κοσσυφοπέδιο, αλλά και στην ευρύτερη περιοχή. Η Ευρωπαϊκή Ένωση έχει αναλάβει καθοδηγητικό ρόλο στο πλαίσιο της συνεργασίας με τις χώρες των Δυτικών Βαλκανίων για την παγίωση της ειρήνης και της σταθερότητας στην περιοχή, και για την προαγωγή της οικονομικής ανάπτυξης και του σεβασμού των ανθρωπίνων δικαιωμάτων και του κράτους δικαίου. Η βοήθεια που θα παράσχει η Ευρωπαϊκή Ένωση στην περιοχή για τη στήριξη των στόχων αυτών θα ανέλθει σε 4,65 δισεκατομμύρια ευρώ για την περίοδο 2000-2006. Η Ένωση, συμπεριλαμβανομένων των κρατών μελών της, εξακολουθεί να είναι η πιο σημαντική πηγή χρηματοδότησης των διεθνών προσπαθειών στο Κοσσυφοπέδιο. Επιπλέον, τα κράτη μέλη της Ευρωπαϊκής Ένωσης θέτουν στη διάθεση της KFOR τις περισσότερες δυνάμεις.
<P>
Η ανάπτυξη ακόμη στενότερων σχέσεων με τα Δυτικά Βαλκάνια αποτελεί προτεραιότητα για την Ευρωπαϊκή Ένωση. Μετά την περσινή σύνοδο κορυφής της Θεσσαλονίκης, η Ευρωπαϊκή Ένωση και οι χώρες των Δυτικών Βαλκανίων έχουν κοινό πρόγραμμα προόδου. Ο στόχος της ενδεχόμενης ενσωμάτωσης θα επιδιωχθεί μέσω της διαδικασίας σταθεροποίησης και σύνδεσης και μέσω της εφαρμογής αρκετών συμφωνιών που έδωσαν τέλος στις τραγικές διαμάχες των περασμένων 13 ετών. Στην περίπτωση του Κοσσυφοπεδίου, ο μηχανισμός εντοπισμού της διαδικασίας σταθεροποίησης και σύνδεσης που θέσπισε η Ευρωπαϊκή Επιτροπή την άνοιξη του 2003 σχεδιάστηκε για να διευκολύνει την πρόοδο του Κοσσυφοπεδίου στο πλαίσιο της διαδικασίας σταθεροποίησης και σύνδεσης, οδηγώντας έτσι σιγά-σιγά τη χώρα αυτή στους κόλπους της ευρωπαϊκής οικογένειας. Οι προσπάθειές μας για την προαγωγή της ευρωπαϊκής προοπτικής του Κοσσυφοπεδίου και η πολιτική εφαρμογής προϋποθέσεων των Ηνωμένων Εθνών είναι αλληλοενισχυόμενες πολιτικές.
<P>
Οι υπεύθυνοι των πρόσφατων βίαιων επεισοδίων στο Κοσσυφοπέδιο πρέπει να οδηγηθούν ενώπιον της δικαιοσύνης. Η υπόθεση δεν πρέπει να καλυφθεί από πέπλο σιωπής, οι ιθύνοντες δεν πρέπει να μείνουν ατιμώρητοι. Είναι καιρός να κοιτάξουμε μπροστά και να αφήσουμε πίσω μας τις πληγές και τον θυμό που καθοδηγούσαν την πολιτική του Κοσσυφοπεδίου τόσο καιρό. Ο δρόμος που πρέπει να ακολουθήσει η χώρα αυτή έχει καθοριστεί από την πολιτική “Προϋποθέσεις πριν από την αναγνώριση του τελικού καθεστώτος” των Ηνωμένων Εθνών. Θέλω να επαναλάβω ότι το Συμβούλιο στηρίζει τις αποφασιστικές προσπάθειες του Ειδικού Αντιπρόσωπο Holkeri, των συναδέλφων του από τα Ηνωμένα Έθνη και της KFOR να σταθεροποιήσουν την κατάσταση και να εγγυηθούν την πλήρη εφαρμογή του ψηφίσματος 1244 του Συμβουλίου Ασφαλείας. Είναι ευθύνη όλων, αλλά κυρίως των ηγετών του Κοσσυφοπεδίου, να στηρίξουν το υπό εξέλιξη έργο ώστε να εξασφαλίσουν ένα σταθερό μέλλον για το μελλοντικό πολυεθνικό Κοσσυφοπέδιο στο οποίο θα κυριαρχούν η ασφάλεια, η δημοκρατία και η ευημερία και το οποίο θα έχει θέση στην Ευρώπη. Η Ευρωπαϊκή Ένωση είναι έτοιμη να συμβάλει στην επίτευξη αυτού του στόχου. Οι πολίτες του Κοσσυφοπεδίου πρέπει τώρα να αποφασίσουν αν θα δεχτούν ή όχι τις προσφορές που τους γίνονται. 
<SPEAKER ID="207" LANGUAGE="EN" NAME="Patten," AFFILIATION="Επιτροπή">
<P>
    Κύριε Πρόεδρε, χαίρομαι ιδιαίτερα που έχω την ευκαιρία σήμερα να μιλήσω στο Σώμα για το Κοσσυφοπέδιο. Όπως ανέφερε η Προεδρία, την περασμένη εβδομάδα επισκέφθηκα το Κοσσυφοπέδιο μαζί με τον κ. Χαβιέ Σολάνα, με αφορμή την ιδιαίτερα ανησυχητική πρόσφατη αναζωπύρωση της βίας. Κατά τη διάρκεια αυτών των τρομερών εικοσιτετραώρων, καταστράφηκαν πολλά σπίτια, σχολεία, νοσοκομεία και εκκλησίες. Η τελευταία έκθεση κάνει λόγο για 22 νεκρούς και για περισσότερους από 850 τραυματίες, συμπεριλαμβανομένων των μελών της αστυνομίας και της KFOR. Είναι σχεδόν σίγουρο ότι, παρόλο που τα επεισόδια ξεκίνησαν μάλλον αυθόρμητα, πολύ γρήγορα την κατάσταση πήραν στα χέρια τους οργανωμένες ομάδες. Είμαι σίγουρος ότι στα επεισόδια εμπλέκονται μέλη των μεγάλων αλβανικών πολιτικών κομμάτων.
<P>
Πρέπει να θυμηθούμε ότι η Ευρώπη έλαβε δίκαια θέση κατά της απαράδεκτης εθνοκάθαρσης στην οποία προέβη ο Μιλόσεβιτς το 1999. Από τότε, η διεθνής κοινότητα έχει δαπανήσει 2 δισεκατομμύρια ευρώ – πέρα από τις αμυντικές δαπάνες– για την ανοικοδόμηση του Κοσσυφοπεδίου. Δεν τα κάναμε όλα αυτά για να δούμε τους Σέρβους του Κοσσυφοπεδίου να υφίστανται με τη σειρά τους εθνοκάθαρση.
<P>
Επιτρέψτε μου να σας περιγράψω τις εντυπώσεις μου από την επίσκεψη στο Κοσσυφοπέδιο. Πρέπει να πω ότι ο Ύπατος Εκπρόσωπος και εγώ απογοητευτήκαμε οικτρά. Είδαμε με τα ίδια μας τα μάτια τον θυμό και την ανησυχία των Σέρβων σε ένα προάστιο της Πρίστινα που καλείται Kosovo Polje. Προσπαθήσαμε να καταλάβουμε εάν οι Αλβανοί ηγέτες του Κοσσυφοπεδίου κατανόησαν τα συναισθήματα αυτά. Δεν φάνηκε κάτι τέτοιο. Αντιθέτως, προσπάθησαν να αποποιηθούν τις ευθύνες τους.
<P>
Μία εξαίρεση υπήρξε μόνο: ο πρωθυπουργός, ο κ. Rexhepi, ο οποίος ήταν ο μόνος που στάθηκε στο ύψος των περιστάσεων. Επέδειξε αξιοθαύμαστο θάρρος επισκεπτόμενος τις περιοχές στις οποίες εκδηλώθηκαν επεισόδια και προσπαθώντας να κατευνάσει τα πνεύματα. Ήταν ο μόνος που κατανόησε αμέσως πως οι προσωρινοί θεσμοί αυτοδιοίκησης όφειλαν να διορθώσουν το κακό που προκλήθηκε στους Σέρβους του Κοσσυφοπεδίου. Προτού φτάσουμε, είχε κιόλας αποφασίσει να συστήσει ένα ταμείο ανασυγκρότησης με αρχικό ποσό 5 εκατομμύρια ευρώ. Κατανόησε ότι ήταν καθήκον της κυβέρνησής του, και όχι ευθύνη της διεθνούς κοινότητας, να διορθώσει την κατάσταση. Εγώ δεν πήγα στην Πρίστινα με σκοπό να υποσχεθώ ότι θα διαθέσω χρήματα των ευρωπαίων φορολογούμενων για την αποκατάσταση των ζημιών. Θα ήταν τελείως απαράδεκτο. Ο κ. Rexhepi δεσμεύθηκε ότι θα αναλάμβανε ταχεία δράση για την αποκατάσταση των κατεστραμμένων περιουσιών ώστε οι άνθρωποι να μπορέσουν να γυρίσουν στα σπίτια τους το ταχύτερο δυνατό. Ο κ. Σολάνα και εγώ υποσχεθήκαμε να επισκεφτούμε και πάλι τη χώρα το καλοκαίρι για να δούμε ιδίοις όμμασιν την πρόοδο που θα έχει σημειωθεί στον τομέα της ανοικοδόμησης.
<P>
Ποιες είναι τώρα οι προτεραιότητες; To NATO αντέδρασε γρήγορα αυξάνοντας τη στρατιωτική δύναμη ώστε να ενισχυθεί η ασφάλεια. Η ταχεία αυτή αντίδραση συνέβαλε στην εκτόνωση της έντασης στο Κοσσυφοπέδιο. Βεβαίως, δεν πρέπει σε καμία περίπτωση να εφησυχάζουμε. Επίσης, η αστυνομία της αποστολής των Ηνωμένων Εθνών για προσωρινή διοίκηση στο Κοσσυφοπέδιο (UNMIK) αναζητεί τους υπεύθυνους των επεισοδίων για να τους συλλάβει και να τους τιμωρήσει. Οι ηγέτες των αλβανικών πολιτικών κομμάτων οφείλουν να διώξουν από τις παρατάξεις τους τέτοιους ανθρώπους. Ακόμη, πρέπει να διερευνηθεί ο ρόλος που διαδραμάτισε η αστυνομία του Κοσσυφοπεδίου κατά τη διάρκεια των επεισοδίων. Υπήρξαν αναφορές ότι κάποιοι αστυνομικοί έκαναν το καθήκον τους, υπήρξαν όμως και αναφορές για άλλους οι οποίοι δεν μερίμνησαν για την πρόληψη των επεισοδίων ή, ακόμη χειρότερα, συμμετείχαν σε αυτά. Η UNMIK είναι αποφασισμένη να διαλευκάνει τι ακριβώς συνέβη. Πρέπει επίσης να δηλώσουμε με σαφήνεια ότι υποστηρίζουμε πλήρως την UNMIK. Είναι σαφές ότι έγιναν οργανωμένες επιθέσεις εις βάρος της περιουσίας και του προσωπικού της UNMIK. Αυτό είναι απολύτως απαράδεκτο. Η Ευρωπαϊκή Ένωση υποστηρίζει πλήρως τον ΟΗΕ. Δεν μπορούμε να ανεχτούμε επιθέσεις εις βάρος του ΟΗΕ, είτε στο Κοσσυφοπέδιο είτε οπουδήποτε αλλού.
<P>
Πρέπει επίσης να συνεργαστούμε στενά με τους εταίρους μας των Ηνωμένων Πολιτειών. Ο κ. Σολάνα και εγώ είχαμε μια ιδιαίτερα εποικοδομητική συνάντηση με την Marcie Ries, την εκπρόσωπο των ΗΠΑ στην Πρίστινα. Συμφωνήσαμε όλοι ότι πρέπει να τηρήσουμε ενιαία στάση όσον αφορά τα επεισόδια ώστε οι Κοσοβάροι να λάβουν το μήνυμα. Τέλος, επιβάλλεται οι πολιτικοί ηγέτες του Βελιγραδίου και της Πρίστινα να μην προβούν σε προκλητικές δηλώσεις οι οποίες θα οξύνουν περισσότερο τις εντάσεις. Οι συζητήσεις για το τελικό καθεστώς θα γίνουν αργότερα. Η δήλωση στην οποία προέβη την περασμένη εβδομάδα το Κοινοβούλιο της Σερβίας εμμένοντας στην εθνική κυριαρχία της Σερβίας και στην εφαρμογή συστήματος καντονιών στο εσωτερικό του Κοσσυφοπεδίου δεν βοήθησε διόλου την κατάσταση. Αυτός είναι ο πιο ήπιος χαρακτηρισμός που μπορώ να δώσω. Το ίδιο ισχύει και για τις δηλώσεις των ηγετών των Αλβανών Κοσοβάρων αμέσως μετά τα επεισόδια ότι δεν θα δεχτούν τίποτε άλλο πέρα από την ανεξαρτησία.
<SPEAKER ID="208" LANGUAGE="DE" NAME="Pack (PPE-DE )." AFFILIATION="">
<P>
    Κύριε Πρόεδρε, κύριε Επίτροπε, για να είμαι ειλικρινής, η κατάσταση στο Κοσσυφοπέδιο μου προξενεί βαθιά θλίψη και ταυτόχρονα μια αίσθηση αδυναμίας. Κάναμε το 1999 έναν πόλεμο για να σταματήσουμε την εκδίωξη και την καταπίεση των Αλβανών στο Κοσσυφοπέδιο. Εγώ ήμουν υπέρ, αφού από το 1990 επισκεπτόμουν την χώρα και τους ανθρώπους και είχα δει η ίδια τρομερά πράγματα –βασανιστήρια και άλλα– είχα δει το ίδιο το καθεστώς του απαρτχάιντ. Πίστευα με αφέλεια ότι μετά όλα θα γίνουν καλύτερα. Δεν μπορούσα να φανταστώ ότι οι ίδιοι Αλβανοί που τα είχαν υποστεί όλα αυτά θα φέρονταν τώρα με τον ίδιο άδικο τρόπο σε συνανθρώπους τους από άλλες εθνικότητες – σε Σέρβους, Ρομ, Ashkali. Το έκαναν όμως, και μάλιστα με εγκληματικές πράξεις βίας οφθαλμοφανώς προσχεδιασμένες, με πολλούς νεκρούς, με πρόσφυγες, με βεβηλώσεις της πολιτιστικής κληρονομιάς. Εδώ πρέπει να προσθέσουμε ότι μετά στράφηκαν κατά νοσοκομείων, κατά σχολείων που προφανώς είχαμε συγχρηματοδοτήσει, κατά της KFOR και της UNMIK. Είναι προφανές ποιοι βρίσκονται πίσω από όλα αυτά. Νομίζω ότι και ο απλός λαός της Αλβανίας το γνωρίζει.
<P>
Για μένα, οι διαμαρτυρίες και η απόσταση που έλαβε η αλβανική ηγεσία δεν ήταν αρκετά δυνατές και πειστικές. Αυτή η τρομακτική πράξη βίας έφερε πολύ πίσω το Κοσσυφοπέδιο. Έτσι λοιπόν θέλει να μπει στην ΕΕ, όπως είπε ο Επίτροπος Patten; Τα επί τόπου εγκληματικά στοιχεία δεν θέλουν καθόλου να μπουν στην ΕΕ, δεν θέλουν πολιτισμένη συμβίωση. Θέλουν να μην υπάρχει ειρήνη γιατί έτσι έχουν περιθώριο για διαφθορά και εγκληματικότητα.
<P>
Τώρα βρισκόμαστε μπροστά σε συντρίμμια. Η διεθνής κοινότητα, κατά τη γνώμη μου, δεν αντιμετώπισε με αρκετή συνέπεια την επιστροφή όσων Σέρβων την επιθυμούν, με όλα τα απαραίτητα συνοδευτικά μέτρα. Ούτε εγώ θα ήθελα να επιστρέψω τώρα σε ένα θύλακο και να χρειάζομαι πάντα την προστασία της KFOR. Εδώ δεν έγιναν κάποια πράγματα και πρέπει να το εξετάσουμε αυτό!
<P>
Εγώ δεν πιστεύω ότι ο μόνος δρόμος είναι οι “προϋποθέσεις πριν από την αναγνώριση του τελικού καθεστώτος”. Ο δρόμος αυτός μέχρι τώρα υπήρξε παραπλανητικός. Πρέπει να ονομάζεται “προδιαγραφές και καθεστώς”. Πρέπει να αρχίσουμε τώρα να λύνουμε τα ζητήματα του καθεστώτος. Αν δεν υπάρχει ένα αξιόπιστο όραμα για το μέλλον, δεν θα μπορέσει να ελεγχθεί το δυναμικό έκρηξης στο Κοσσυφοπέδιο. Το 60% των ανθρώπων εκεί είναι νέοι και από αυτούς, οι μισοί είναι άνεργοι. Πώς να το αντιμετωπίσουμε αυτό όταν στη συνέχεια εμφανίζονται ηγέτες που διαρκώς ανακινούν το θέμα επειδή το μέλλον του Κοσσυφοπεδίου δεν είναι ξεκάθαρο;
<SPEAKER ID="209" LANGUAGE="" NAME="" AFFILIATION="Αντιπροέδρου">
<SPEAKER ID="210" LANGUAGE="DE" NAME="Swoboda (PSE )." AFFILIATION="">
<P>
    Κύριε Πρόεδρε, κύριε Πρόεδρε του Συμβουλίου, κύριε Επίτροπε, μετά από την τελευταία μας επίσκεψη στην Πρίστινα πρόσεξα τρία πράγματα. Πρώτον, ασφαλώς έχει σημειωθεί ορατή πρόοδος ως προς την υλική πλευρά της κατάστασης. Λέω με ευχαρίστηση ότι οφείλεται και στην καλή εργασία της υπηρεσίας ανασυγκρότησης. Δεύτερον, εκεί εργάζονται καλά και τα Ηνωμένα Έθνη, αν και η εργασία τους εμποδίζεται και από την υπερβολική γραφειοκρατία. Ωστόσο, δεν υπάρχει σχεδόν καμία αλλαγή στον τρόπο σκέψης των πολιτικών εκπροσώπων των διαφόρων εθνοτικών ομάδων στο Κοσσυφοπέδιο. Αυτό ισχύει για τους Σέρβους και γίνεται σαφές αν αναλογιστούμε πόσο περιορισμένη είναι η πραγματική συνεργασία των υπουργών στην κυβέρνηση Rexhepi, καθώς και ότι εξακολουθεί να υπάρχει μια παράλληλη δομή για τους Σέρβους. Ισχύει όμως κυρίως για τους εκπροσώπους της αλβανικής πλειοψηφίας στο Κοσσυφοπέδιο. Δυστυχώς, δεν είναι ακόμα διατεθειμένοι –ίσως με μερικές εξαιρέσεις, στις οποίες αναφέρθηκε ο κ. Επίτροπος– να δεχθούν ένα πολυεθνοτικό κράτος, και μάλιστα όχι μόνο στα λόγια, αλλά και στην πράξη.
<P>
Εάν θεωρείτε, κύριε Επίτροπε, ότι πρέπει να αρχίσουμε σύντομα τις διαπραγματεύσεις και εάν η κ. Pack θεωρεί ότι θα πρέπει να διαπραγματευτούμε ταυτόχρονα για το καθεστώς και τις προδιαγραφές, σας ερωτώ: τι κάνουμε στην Ευρωπαϊκή Ένωση για να πείσουμε την αλβανική ηγεσία του Κοσσυφοπεδίου πως πρέπει πραγματικά να αποδεχθεί ένα πολυεθνοτικό κράτος; Ο Πρόεδρος του Συμβουλίου είπε ότι εμείς είμαστε ο μεγαλύτερος χρηματοδότης και έχουμε τη μεγαλύτερη στρατιωτική παρουσία. Γιατί να πείσω έναν ευρωπαίο φορολογούμενο ότι πρέπει να συνεχίσει να δίνει χρήματα σε ένα κράτος που το μόνο που επιδιώκει η πολιτική του ηγεσία είναι να δημιουργήσει de facto ένα καθαρό από εθνική άποψη κράτος στην Ευρώπη; Γιατί να επιδοτούμε και να υποστηρίζουμε ανάλογα το Βελιγράδι εφόσον δεν δείχνει διάθεση να δεχθεί μια κοινή πολυεθνοτική –ας πούμε– ενότητα ή ένα πολυεθνοτικό κράτος; Πάντα υποστήριζα ότι πρέπει να επιδιωχθεί η ανεξαρτησία του Κοσσυφοπεδίου. Όμως κάνει η αλβανική ηγεσία του Κοσσυφοπεδίου όσα πρέπει γι’ αυτήν την ανεξαρτησία, δημιουργεί δηλαδή τις προϋποθέσεις; Νομίζω, κύριε Επίτροπε και κύριε Πρόεδρε του Συμβουλίου, ότι μετά από όσα πολύ σωστά είπατε, πρέπει να καταλήξουμε στα εύλογα συμπεράσματα. Στην ανάγκη θα πρέπει να σταματήσουμε την υποστήριξή μας, αν αντιληφθούμε ότι ακολουθείται εσφαλμένος δρόμος.
<SPEAKER ID="211" LANGUAGE="DE" NAME="Modrow (GUE/NGL )." AFFILIATION="">
<P>
Η γρήγορη διάλυση της ομοσπονδιακής δημοκρατίας της Γιουγκοσλαβίας δεν οδήγησε στον τερματισμό της κρίσης αλλά σε νέες εντάσεις που τώρα εκτονώνονται στο Κοσσυφοπέδιο με αιματηρές αντιπαραθέσεις. Αυτά που είχαν εξαγγελθεί πριν από πέντε χρόνια ως αντίδοτο στην εθνοκάθαρση έκαναν τελικά ακριβώς το αντίθετο. Χιλιάδες σερβικές οικογένειες εκδιώχθηκαν από μια επαρχία που σύμφωνα με το δίκαιο και τον νόμο ανήκει ακόμα στην Σερβία, κυρίως από παραστρατιωτικές δυνάμεις του UCK που χαρακτηρίστηκε κάποτε από τις ΗΠΑ ως τρομοκρατική οργάνωση. Επίσης, ακούγεται εξαιρετικά περίεργο να λέει ο Ύπατος Εκπρόσωπος Σολάνα στους εναπομείναντες Σέρβους: “Πρέπει να φανείτε γενναίοι και να βρείτε το θάρρος να ξεπεράσετε αυτές τις δυσκολίες.”
<SPEAKER ID="212" LANGUAGE="NL" NAME="Lagendijk (Verts/ALE )." AFFILIATION="">
<P>
   – Κύριε Πρόεδρε, κυρίες και κύριοι συνάδελφοι, ας αφήσουμε τις υπεκφυγές. Το ενδεχόμενο να οδηγηθούμε σε αυτήν την κατάσταση ήταν γνωστό σε όλους όσοι παρακολουθούσαν την κατάσταση στο Κοσσυφοπέδιο το περασμένο έτος. Από τον τεράστιο όγκο πληροφοριών και τις αναφορές στα μέσα ενημέρωσης, προκύπτει η ίδια εικόνα του παρελθόντος: δεν υπάρχουν πραγματικές προοπτικές, εντείνεται η απελπισία, οξύνονται τα κοινωνικοοικονομικά προβλήματα, ενώ η UNMIK, η οποία αντιμετωπίζεται όλο και λιγότερο ως ελευθερωτής και όλο και περισσότερο ως δύναμη κατοχής, αποτελεί τμήμα του προβλήματος και όχι της λύσης.
<P>
Μετά λύπης μου, κύριε Roche, οφείλω να επισημάνω ότι τα όσα δηλώσατε είναι μία από τα ίδια, καθώς η πολιτική που υποστηρίζετε έχει οδηγήσει σε αυτά τα προβλήματα. Κατά τη γνώμη μου, η διατήρηση της ισορροπίας δυνάμεων –με τη συνέχιση της τρέχουσας πολιτικής– έχει πάψει πλέον να αποτελεί βιώσιμη πολιτική. Ωστόσο, το μήνυμα του Ευρωπαϊκού Κοινοβουλίου προς τους κατοίκους και τις αρχές του Κοσσυφοπεδίου πρέπει επίσης να είναι σαφές: μην αφήνετε τον λαό σας να γίνεται όμηρος ελαχίστων εγκληματιών που προκαλούν ταραχές. Υποστηρίξτε με θάρρος την απόρριψη της βίας· δηλώστε με μεγαλύτερη σαφήνεια από ό,τι έχετε πράξει μέχρι στιγμής ότι αυτές οι συμπεριφορές είναι απαράδεκτες, μεταφέροντας επίσης αυτό το γενναίο μήνυμα στους συμπολίτες σας: το Κοσσυφοπέδιο πρέπει να είναι ανεκτικό· διαφορετικά, το Κοσσυφοπέδιο θα πάψει να υπάρχει. 
<SPEAKER ID="213" LANGUAGE="IT" NAME="Muscardini (UEN )." AFFILIATION="">
<SPEAKER ID="214" LANGUAGE="FR" NAME="Gollnisch (NI )." AFFILIATION="">
<P>
    Κύριε Πρόεδρε, το 1999 η Σερβία, εξουθενωμένη από τους νατοϊκούς βομβαρδισμούς, αναγκάστηκε να άρει την κυριαρχία της από ένα τμήμα της επικράτειάς της, το Κοσσυφοπέδιο. Την περίοδο εκείνη, οι κυβερνήσεις μας δικαιολόγησαν τη συγκεκριμένη παραβίαση του διεθνούς δικαίου επικαλούμενες αφενός την ανάγκη να αποφευχθεί η εθνική εκκαθάριση του αλβανικού πληθυσμού και αφετέρου το σχέδιο μετατροπής του Κοσσυφοπεδίου σε μια ειρηνική, πολυπολιτισμική κοινωνία. Αυτή ήταν ουσιαστικά η φιλοδοξία του κ. Κουσνέρ.
<P>
Πέντε χρόνια αργότερα, η πραγματικότητα διέψευσε την ουτοπία με βίαιο τρόπο. Όπως ανέφερε μόλις ο κ. Patten, τα δισεκατομμύρια που διοχετεύθηκαν από τις χώρες μας και οι χιλιάδες των στρατιωτών που διαθέτουμε εκεί, δεν εμποδίζουν τους Μουσουλμάνους να προβούν στην εθνοκάθαρση των 200 000 Σέρβων που εξακολουθούν να διαβιούν στο Κοσσυφοπέδιο. Συνεπώς, οι ηγέτες μας, αντί να προβαίνουν σε καθησυχαστικές δηλώσεις ουδετερότητας που αθωώνουν τόσο τα θύματα όσο και τους ενόχους, θα πρέπει να αναλογιστούν τη δική τους ευθύνη. Πρωτίστως, όμως οφείλουν να θέσουν τέλος σε αυτήν την παραβίαση του διεθνούς δικαίου, το οποίο πρέπει να τηρείται τόσο στην περίπτωση της Σερβίας όσο και των λοιπών χωρών της περιοχής· πολλώ δε μάλλον όταν οι λαοί μας δεν βρίσκονται στο απυρόβλητο της τραγωδίας που πλήττει τους Σέρβους του Κοσσυφοπεδίου.
<SPEAKER ID="215" LANGUAGE="NL" NAME="Wiersma (PSE )." AFFILIATION="">
<P>
   – Κύριε Πρόεδρε, νομίζω ότι όλοι αισθανθήκαμε φρίκη παρακολουθώντας τις εικόνες της πρόσφατης βίας στο Κοσσυφοπέδιο, οι οποίες ξύπνησαν μνήμες της κατάστασης που βιώσαμε κατά τη δεκαετία του 1990. Η θετική πτυχή, ωστόσο, ήταν η ταχύτητα της αντίδρασης της διεθνούς κοινότητας, και κυρίως της Ευρωπαϊκής Ένωσης, καθώς και διαφόρων κρατών μελών της ΕΕ τα οποία ενίσχυσαν ταχύτατα τις στρατιωτικές δυνάμεις στην περιοχή και κατόρθωσαν να αποτρέψουν την περαιτέρω κλιμάκωση της βίας.
<P>
Συμφωνώ πλήρως με την άποψη του κ. Patten ότι έχουμε να κάνουμε με έναν ευρωπαϊκό κίνδυνο ο οποίος απαιτεί ευρωπαϊκή αντιμετώπιση. Δεν μπορούμε να επιτρέψουμε τη δημιουργία μιας μαύρης τρύπας σε αυτήν την περιοχή της Ευρώπης, και γι’ αυτό επίσης είναι τόσο σημαντικός ο τρόπος αντίδρασής μας. Οφείλουμε, ωστόσο, να εξετάσουμε επίσης το ενδεχόμενο σκληρότερης αντίδρασής μας στο μέλλον, προκειμένου να διασφαλίσουμε την υπέρβαση του αδιεξόδου στο οποίο αναφέρθηκα προηγουμένως. 
<SPEAKER ID="216" LANGUAGE="NL" NAME="Staes (Verts/ALE )." AFFILIATION="">
<P>
   – Κύριε Πρόεδρε, κύριε Επίτροπε, κυρίες και κύριοι συνάδελφοι, επιτρέψτε μου καταρχάς να δηλώσω ότι καταδικάζω κάθε μορφή βίας. Θα ήθελα επίσης να δηλώσω με σαφήνεια ότι τάσσομαι σαφώς υπέρ ενός πολυεθνικού Κοσσυφοπεδίου. Προτιμώ να το αποκαλώ Κόσοβο, όπως είναι η αλβανική ονομασία του Κοσσυφοπεδίου. Συμφωνώ με τον κ. Joost Lagendijk ως προς το ότι ήταν αναπόφευκτο, αργά ή γρήγορα, να ξεσπάσει βία στο Κόσοβο. Όποιος έχει επισκεφθεί τη διαιρεμένη πόλη της Μιτροβίτσα γνώριζε ότι μια μικρή σπίθα αρκούσε για την εκδήλωση μιας εξέγερσης. Οι ταραχές και οι επιθέσεις του όχλου ήταν ευκόλως αναμενόμενες. Ως εκ τούτου, είναι αναγκαίο να αναχαιτιστεί η ορμή των σκληροπυρηνικών στοιχείων μεταξύ των Αλβανών του Κοσόβου.
<P>
Για την επίτευξη αυτού του στόχου, πρέπει να επουλώσουμε τις πληγές. Οι πληγές του παρελθόντος, οι πληγές της εξόδου του 1999, οι πληγές που εξακολουθούν να στοιχειώνουν τους Αλβανούς του Κοσόβου όσον αφορά τους σχεδόν 4 000 αγνοούμενους φίλους, γνωστούς, αδέλφια και γονείς τους. Τέσσερις χιλιάδες άτομα εξακολουθούν να αγνοούνται. Είτε έχουν εξαφανιστεί είτε παραμένουν κλεισμένα σε σερβικές φυλακές βάσει εξαιρετικά αόριστων κατηγοριών. Υπάρχουν επίσης οι πληγές του παρόντος. Δεν είναι αλήθεια μήπως ότι στον Βορρά η διεθνής κοινότητα στην πραγματικότητα εφαρμόζει τη μυστική συμφωνία μεταξύ του Μιλόσεβιτς και των ρώσων στρατηγών σύμφωνα με την οποία το βόρειο τμήμα του Κοσόβου μετατρέπεται ουσιαστικά σε σερβική επικράτεια; Όπως και να προσεγγίσουμε το θέμα, οι Αλβανοί του Κοσόβου που ζουν στη Μιτροβίτσα, το 85% του πληθυσμού, παραμένουν υπό την ομηρία των Σέρβων. Η ανεργία στον αλβανικό τομέα είναι δυόμισι φορές μεγαλύτερη από την ανεργία στον σερβικό τομέα. Οι Κοσοβάροι Αλβανοί της Μιτροβίτσα, που ζουν στο νότιο τμήμα της πόλης, κερδίζουν δυόμισι φορές λιγότερα από ό,τι οι Σέρβοι, που ζουν στο βόρειο τμήμα.
<SPEAKER ID="217" LANGUAGE="" NAME="Πρόεδρος. –" AFFILIATION="ΓΡΑΠΤΗ ΔΗΛΩΣΗ (ΑΡΘΡΟ 120)">
<P>
   Έχω λάβει 5 προτάσεις ψηφίσματος για την περάτωση της συζήτησης αυτής, σύμφωνα με το άρθρο 37, παράγραφος 2, του Κανονισμού.(1)
<SPEAKER ID="218" LANGUAGE="" NAME="Κόρακας (GUE/NGL )," AFFILIATION="γραπτώς">
<P>
Ηθικός και κύριος φυσικός αυτουργός αυτού του εγκλήματος σε βάρος των εκατοντάδων χιλιάδων Σέρβων και Τσιγγάνων είναι το ΝΑΤΟ, αλλά και η ΕΕ, που συμφώνησε με την επέμβαση και τους βομβαρδισμούς. Η διεθνής νατοϊκή δύναμη που εγκαταστάθηκε στο Κοσσυφοπέδιο για να εφαρμόσει την απόφαση 1441 του Συμβουλίου Ασφαλείας, αντί να αφοπλίσει, ως όφειλε, τις εγκληματικές συμμορίες του UÇK, τις ανακήρυξε σε “Σώμα Προστασίας του Κοσσυφοπεδίου”.
<P>
Η σημερινή κατάσταση στο Κοσσυφοπέδιο, αλλά και γενικότερα η τραγωδία της Γιουγκοσλαβίας, αναδείχνει το μέγεθος του εγκλήματος, που διαπράχθηκε κατά τη δεκαετία του 90 ενάντια στο γιουγκοσλαβικό λαό και της υποκρισίας των διακηρύξεων των επιδρομέων περί προστασίας των ανθρωπίνων δικαιωμάτων από τη λαοπρόβλητη κυβέρνηση του Προέδρου Μιλόσεβιτς, όταν επενέβαιναν, εμποδίζοντας την να διατηρήσει την τάξη και να προστατεύσει τους κατοίκους του Κοσσυφοπεδίου (όλων των εθνοτήτων) από τη δράση του UÇK.
<SPEAKER ID="219" LANGUAGE="" NAME="Πρόεδρος. –" AFFILIATION="">
<P>
   Η ημερήσια διάταξη προβλέπει τη συζήτηση της έκθεσης (Α5-0133/2004) της κ. Keppelhoff, εξ ονόματος της Επιτροπής Περιβάλλοντος, Δημόσιας Υγείας και Πολιτικής των Καταναλωτών, σχετικά με τις απαιτήσεις όσον αφορά την υγιεινή των ζωοτροφών. 
<SPEAKER ID="220" LANGUAGE="EN" NAME="Byrne," AFFILIATION="Επιτροπή">
<P>
     Κύριε Πρόεδρε, χαίρομαι ιδιαίτερα για το γεγονός ότι το Ευρωπαϊκό Κοινοβούλιο μπόρεσε να εκδώσει γνωμοδότηση για την πρόταση της Επιτροπής που αφορά την υγιεινή των ζωοτροφών κατά τη διάρκεια της παρούσας περιόδου συνόδου. Παρά το γεγονός ότι η πρόταση της Επιτροπής εγκρίθηκε τον Απρίλιο του 2003, γνωρίζω ότι το έργο στο Κοινοβούλιο ξεκίνησε μόλις το περασμένο φθινόπωρο και γι’ αυτό θα ήθελα να συγχαρώ την κ. Keppelhoff-Wiechert για τη σκληρή δουλειά που κατέβαλε για τη συγκεκριμένη έκθεση σε τόσο σύντομο χρονικό διάστημα. Η απουσία σαφών, εφαρμόσιμων κανόνων για την υγιεινή των ζωοτροφών είναι ένας από τους τελευταίους κρίκους της αλυσίδας για την ολοκλήρωση της προσέγγισής μας για την ασφάλεια των τροφίμων “από το αγρόκτημα στο τραπέζι”.
<P>
Θα αναφερθώ εν συντομία στα τρία βασικά σημεία της πρότασης. Πρώτον, προέβλεπε την υποχρεωτική καταγραφή όλων των επιχειρήσεων του τομέα των ζωοτροφών από τις αρμόδιες αρχές των κρατών μελών. Δεύτερον, είχε ως στόχο την ενίσχυση των προτύπων υγιεινής μέσω της καθιέρωσης των αρχών Ανάλυσης Κινδύνων και Κρίσιμων Σημείων Ελέγχου (HACCP) για τις επιχειρήσεις του τομέα των ζωοτροφών σε όλα τα επίπεδα, εκτός από τον τομέα της πρωτογενούς παραγωγής. Η πρόταση προέβλεπε επίσης την παροχή οικονομικών εγγυήσεων εκ μέρους των επιχειρήσεων ζωοτροφών για την κάλυψη των κινδύνων που συνδέονται με τις δραστηριότητές τους, όπως το κόστος που προκύπτει από την απόσυρση προϊόντων από την αγορά.
<SPEAKER ID="221" LANGUAGE="DE" NAME="Keppelhoff-Wiechert (PPE-DE )," AFFILIATION="εισηγήτρια">
<P>
    Κύριε Πρόεδρε, κύριε Επίτροπε Byrne, κυρίες και κύριοι, παρακολούθησα από κοντά ως εισηγήτρια τη συζήτηση του θέματος των ζωοτροφών και της υγιεινής σε δύο επιτροπές, συγκεκριμένα στην Επιτροπή Περιβάλλοντος, Δημόσιας Υγείας και Πολιτικής των Καταναλωτών που είναι η καθ’ ύλην αρμόδια επιτροπή και στην Επιτροπή Γεωργίας και Ανάπτυξης της Υπαίθρου. Θα ήθελα λοιπόν να πω εδώ πως καταρχήν επικροτώ, ως εισηγήτρια, για το προαναφερθέν θέμα της υγιεινής των ζωοτροφών τις προσπάθειες της Επιτροπής για την περαιτέρω βελτίωση της ασφάλειας των τροφίμων γενικά στην ΕΕ.
<P>
Τα κριτήρια για την παραγωγή των τροφίμων μας πρέπει να καθορίζονται με μεγάλη σαφήνεια από την παραγωγή ως την κατανάλωση. Τα σκάνδαλα των περασμένων ετών στον τομέα των ζωοτροφών, όπως π.χ. η ΣΕΒ, οι διοξίνες ή το nitrophen, πέρα από την επιβάρυνση που προξένησαν στα τρόφιμα, κόστισαν πάρα πολλά χρήματα στον ευρωπαίο φορολογούμενο εξαιτίας της απόσυρσης προϊόντων. Γι’ αυτό επιδοκιμάζω απερίφραστα το γεγονός ότι βάσει του κανονισμού αυτού, σε μελλοντικές περιπτώσεις απόσυρσης προϊόντων –όπως λέει ο κ. Byrne– δεν θα καλούνται να πληρώσουν οι ευρωπαίοι φορολογούμενοι γενικότερα, αλλά οι εκάστοτε παραγωγοί τροφίμων, και μάλιστα πολύ αυστηρότερα. Δεν θα πληρώνουν δηλαδή οι φορολογούμενοι αλλά θα πληρώνουν οι ίδιοι οι υπεύθυνοι.
<P>
Οι οριακές τιμές καθορίζονται όλο και πιο συχνά με βάση τις σύγχρονες δυνατότητες ανάλυσης και όχι τους εν δυνάμει κινδύνους. Θα πρέπει να επικεντρωθούμε στους πραγματικούς κινδύνους για τον καταναλωτή. Οι οικονομικές εγγυήσεις γίνονται ένα μέγεθος δαπανών που είναι εντελώς αδύνατον να υπολογιστεί από τις ασφαλιστικές εταιρίες εάν δεν υπάρχει σαφής ορισμός του κινδύνου. Αυτό άλλωστε μας το κατέστησαν σαφές κατά την ακρόαση στην Επιτροπή Γεωργίας και Ανάπτυξης της Υπαίθρου. Απευθύνω έκκληση στους παραγωγούς να αρχίσουν την προαιρετική ασφάλιση. Γι’ αυτό, κύριε Επίτροπε, στο άρθρο 8 ζητώ ως εισηγήτρια να υποβληθεί μελέτη για το κατά πόσον είναι εφικτό ένα σύστημα υποχρεωτικών ή προαιρετικών εγγυήσεων. Εάν μας υποβληθεί σε δώδεκα μήνες, ασφαλώς θα μπορέσουμε να δούμε τι θα κάνουμε. Η μελέτη αυτή δεν πρέπει να αφορά μόνο τις υφιστάμενες εθνικές διατάξεις, συστήματα και πρακτικές για την ευθύνη στον τομέα των ζωοτροφών και σε συναφείς τομείς αλλά και να δείχνει νέους δρόμους για ένα εφικτό και ανταποκρινόμενο στην πρακτική σύστημα εγγυήσεων σε επίπεδο ΕΕ. Επαναλαμβάνω λοιπόν ότι δεν πρέπει να προβάλλουμε πολιτικά αιτήματα παρά μόνον εάν μπορούμε πραγματικά να τα εφαρμόσουμε στην πράξη.
<SPEAKER ID="222" LANGUAGE="EN" NAME="Parish (PPE-DE )," AFFILIATION="συντάκτης γνωμοδότησης της Επιτροπής Γεωργίας και Ανάπτυξης της Υπαίθρου">
<P>
    Κύριε Πρόεδρε, ευχαριστώ την κ. Keppelhoff-Wiechert για την έκθεσή της και για το γεγονός ότι έλαβε υπόψη τις ιδέες που υπέβαλα στη γνωμοδότηση της Επιτροπής Γεωργίας και Ανάπτυξης της Υπαίθρου. Όλοι αναγνωρίζουμε την ανάγκη να είναι ασφαλείς οι ζωοτροφές. Αν οι ζωοτροφές είναι ασφαλείς, οι καταναλωτές νιώθουν ασφαλείς όταν καταναλώνουν ζωικά προϊόντα.
<P>
Χαιρετίζω τις προτάσεις της Επιτροπής σύμφωνα με τις οποίες οι επιχειρήσεις ζωοτροφών, εκτός από αυτές που αυτές που δραστηριοποιούνται μόνο στην πρωτογενή παραγωγή, θα κληθούν να υιοθετήσουν τις αρχές Ανάλυσης Κινδύνων και Κρίσιμων Σημείων Ελέγχου (HACCP). Η HACCP είναι μια μέθοδος εντοπισμού πιθανών κινδύνων και εξασφάλισης της εφαρμογής ορθών στρατηγικών ελέγχου και, από την πλευρά μου, επιδοκιμάζω αυτή τη μέθοδο.
<P>
Όπως ανέφερε η κ. Keppelhoff-Wiechert, αυτό που προκαλεί μεγαλύτερη ανησυχία στην πρόταση της Επιτροπής είναι η χρήση οικονομικών εγγυήσεων. Όλες οι επιχειρήσεις ζωοτροφών, συμπεριλαμβανομένων και των εκμεταλλεύσεων, θα πρέπει να πληρούν μια νέα απαίτηση, δηλαδή να διαθέτουν οικονομικές εγγυήσεις που θα καλύπτουν το κόστος απόσυρσης των προϊόντων σε περίπτωση ατυχήματος από πλευράς ασφάλειας των ζωοτροφών. Αυτό θα περιορίζεται στην απόσυρση, την επεξεργασία και την ενδεχόμενη καταστροφή προϊόντων. Μετά από διαβούλευση με τον αγροτικό τομέα, τους παραγωγούς ζωοτροφών και τον ασφαλιστικό τομέα, καταλήξαμε στο συμπέρασμα ότι οι επιπτώσεις της θέσπισης οικονομικών εγγυήσεων δεν έχουν αναλυθεί επαρκώς. Η σκοπιμότητα των οικονομικών εγγυήσεων ή των ασφαλιστικών πολιτικών δεν έχει αναπτυχθεί δεόντως στη βιομηχανία, ενώ δεν είναι σαφές κατά πόσο ο ασφαλιστικός τομέας είναι διατεθειμένος να παράσχει αυτές τις εγγυήσεις. Δεν έχουν ακόμα προσδιοριστεί οι δαπάνες που συνεπάγεται αυτό το σύστημα εγγυήσεων για τους παραγωγούς ζωοτροφών και τους αγρότες. Για τον λόγο αυτόν, θα προτείναμε τη διενέργεια πιο λεπτομερούς εξέτασης του θέματος από την Επιτροπή, πριν αυτό υποβληθεί.
<SPEAKER ID="223" LANGUAGE="EN" NAME="Whitehead (PSE )." AFFILIATION="">
<P>
    Κύριε Πρόεδρε, ζητώ συγγνώμη από την κ. Keppelhoff-Wiechert διότι απουσίαζα κατά την αγόρευσή της. Έξω από το κτίριο, πραγματοποιείται μια μαζική συγκέντρωση εργαζομένων στους σιδηροδρόμους που απολύθηκαν πρόσφατα και ήμουν εκεί.
<P>
Λυπάμαι που δεν καταφέραμε να επιτύχουμε πλήρη συμβιβαστική συμφωνία όσον αφορά το κεντρικό ζήτημα εδώ – το μόνο στο οποίο έχω τον χρόνο να αναφερθώ. Όπως και ο κ. Parish, άκουσα και αφιέρωσα την απαραίτητη προσοχή στους φόβους ότι δεν έχουμε δημιουργήσει ή δεν έχουμε δοκιμάσει μια αγορά όσον αφορά την παροχή ασφαλιστικών υπηρεσιών. Παρά ταύτα, πιστεύω ότι στην τελευταία συνάντηση της Επιτροπής Περιβάλλοντος, Δημόσιας Υγείας και Πολιτικής των Καταναλωτών, με αρκετούς συμβιβασμούς και από τις δύο πλευρές, φθάσαμε σε μια θέση στην οποία μια δωδεκάμηνη μελέτη θα μπορούσε να οδηγήσει –και πιστεύω ότι θα οδηγήσει– σε σωστή εκτίμηση του τρόπου με τον οποίο γίνεται η παροχή ασφαλιστικών υπηρεσιών. Ωστόσο, δεδομένου του ότι η μεγάλη πλειοψηφία των κρατών μελών και το Συμβούλιο υποστηρίζουν αυτή την άποψη ή μια άποψη ακόμη αυστηρότερη όσον αφορά τις προτάσεις, αν θέλουμε να επιτύχουμε συμφωνία στην πρώτη ανάγνωση εδώ, πρέπει να υπάρξει μια ένδειξη –ίσως υπάρχει ήδη– ότι θα ακολουθήσουμε αυτή τη γραμμή.
<P>
Ούτε εγώ προσωπικά ούτε η Ομάδα μου είμαστε υπέρ ενός συστήματος που μπορεί να μετατραπεί σε εθελοντικό κατά περίπτωση από συγκεκριμένο κράτος. Έχουμε διδαχθεί όλα τα μαθήματα από την ιστορία των προβλημάτων στον τομέα των τροφίμων. Η παροχή τροφίμων και ζωοτροφών στη διάρκεια των ετών, από τότε που ξεκινήσαμε την εισαγωγή μιας γενικής νομοθεσίας που διέπει τα τρόφιμα και τις ζωοτροφές, υποδεικνύει την ανάγκη για μέτρα που θα ισχύουν σε όλη την κοινότητα. Δεν έχει νόημα να λέμε ότι οποιοσδήποτε μπορεί να αποφύγει την εφαρμογή αυτών των μέτρων. Ελπίζω η εισηγήτρια να καταλάβει ότι μετά από μια σωστή μελέτη και ένα εύλογο χρονικό διάστημα –και για μένα αυτό σημαίνει 12 μήνες– θα φτάσουμε σε αυτή τη θέση. Ελπίζω η Επιτροπή, από την πλευρά της, να μπορεί επίσης να το δεχθεί αυτό. 
<SPEAKER ID="224" LANGUAGE="EN" NAME="Byrne," AFFILIATION="Επιτροπή">
<P>
     Κύριε Πρόεδρε, θα ήθελα να ευχαριστήσω και πάλι την εισηγήτρια, κ. Keppelhoff-Wiechert, και όλους όσοι συμμετείχαν στην προώθηση αυτού του σημαντικού φακέλου. Με βάση το εξαιρετικό έργο που έγινε και τον ανεπίσημο τριμερή διάλογο μεταξύ του Κοινοβουλίου, του Συμβουλίου και της Επιτροπής, έχει επιτευχθεί, ελπίζω, επαρκής συμφωνία μεταξύ των τριών θεσμικών οργάνων για την έγκριση ψηφίσματος στην πρώτη ανάγνωση.
<P>
Τέλος, θα ήθελα να αναφέρω ότι δόθηκε στο Κοινοβούλιο πλήρης κατάλογος της θέσης της Επιτροπής για τις τροπολογίες. Ελπίζω να συμπεριληφθεί στα πλήρη πρακτικά της παρούσας περιόδου συνόδου(1). 
<SPEAKER ID="225" LANGUAGE="" NAME="Πρόεδρος. –" AFFILIATION="">
<P>
Η ψηφοφορία θα διεξαχθεί αύριο στις 12.00. 
<SPEAKER ID="226" LANGUAGE="" NAME="" AFFILIATION="Θέση της Επιτροπής για τροπολογίες του Κοινοβουλίου:"/>
<SPEAKER ID="227" LANGUAGE="" NAME="Πρόεδρος. –" AFFILIATION="">
<P>
   Η ημερήσια διάταξη προβλέπει τη συζήτηση της έκθεσης (Α5-0147/2004) της κ. Thors, εξ ονόματος της Επιτροπής Περιβάλλοντος, Δημόσιας Υγείας και Πολιτικής των Καταναλωτών, σχετικά με τα υλικά και τα αντικείμενα που προορίζονται να έρθουν σε επαφή με τρόφιμα. 
<SPEAKER ID="228" LANGUAGE="EN" NAME="Byrne," AFFILIATION="Επιτροπή">
<P>
    Κύριε Πρόεδρε, πρώτον θα ήθελα να ευχαριστήσω την εισηγήτρια, κ. Thors, και την συντάκτρια της γνωμοδότησης της Επιτροπής Βιομηχανίας, Εξωτερικού Εμπορίου, Έρευνας και Τεχνολογίας, κ. Corbey, για τη σκληρή δουλειά τους στη συγκεκριμένη νομοθετική πρόταση, για την οποία πλησιάζουμε στην επίτευξη συμφωνίας κατά την πρώτη ανάγνωση, μετά από έναν άμεσο και εποικοδομητικό διάλογο μεταξύ των θεσμικών οργάνων.
<P>
Επιτρέψτε μου να επιστήσω την προσοχή σας στα βασικά στοιχεία της πρότασης της Επιτροπής για αντικατάσταση της οδηγίας-πλαίσιο του 1989 όσον αφορά τα υλικά και τα αντικείμενα που έρχονται σε επαφή με τρόφιμα. Πρώτον, η πρόταση επεκτείνει το πεδίο εφαρμογής του κανονισμού ώστε να περιλαμβάνει νέους τύπους υλικών συσκευασίας, που είναι γνωστά ως “ενεργά” και “νοήμονα”, και παρέχει το γενικό νομικό πλαίσιο για την ασφαλή χρήση τους. Θέτει τις γενικές αρχές ασφάλειας και επισήμανσης και προβλέπει την έγκριση πρόσθετων κανόνων, αν χρειάζεται, για την εφαρμογή των μέτρων.
<P>
Η πρόταση είναι προς το συμφέρον τόσο των καταναλωτών όσο και των επιχειρήσεων. Θα ενισχύσει την εναρμόνιση των διαφορετικών τομέων υλικών που προορίζονται να έρθουν σε επαφή με τρόφιμα, συμπεριλαμβανομένων των ανακυκλωμένων υλικών και των ενεργών και νοημόνων συσκευασιών. Είμαι ευγνώμων ειδικά στην κ. Thors για τις εντατικές προσπάθειες που κατέβαλε για την έγκριση της πρότασης στην πρώτη ανάγνωση.
<SPEAKER ID="229" LANGUAGE="SV" NAME="Thors (ELDR )," AFFILIATION="εισηγήτρια">
<P>
Εύχομαι να μπορέσουμε να εγκρίνουμε αυτήν την έκθεση σε μία ανάγνωση. Αυτό θα μπορούσε να συμβεί εάν υπερψηφίσουμε τις δέσμες ένα και δύο. Κάτι τέτοιο συνάδει με τη θέση στην οποία καταλήξαμε στις διαπραγματεύσεις μας με το Συμβούλιο και με τις θέσεις που ενέκρινε την περασμένη εβδομάδα το COREPER. Δεν θεωρώ, ωστόσο, ότι υπάρχει λόγος έγκρισης της τροπολογίας αριθ. 17.
<P>
Θα ήθελα να ευχαριστήσω την Επιτροπή και το Συμβούλιο για την εποικοδομητική τους συνεργασία. Πρωτίστως, ωστόσο, οφείλω να απευθύνω ένα μεγάλο ευχαριστώ στη γραμματεία της Επιτροπής Περιβάλλοντος, Δημόσιας Υγείας και Πολιτικής των Καταναλωτών, καθώς και στην εξυπηρετική υπάλληλό μας, την κ. Köykkä, για το εξαίρετο έργο της. Η συνεργασία μαζί της ήταν εξαιρετικά ευχάριστη. 
<SPEAKER ID="230" LANGUAGE="NL" NAME="Corbey (PSE )," AFFILIATION="συντάκτρια γνωμοδότησης της Επιτροπής Βιομηχανίας, Εξωτερικού Εμπορίου, Έρευνας και Ενέργειας">
<P>
   . – Κύριε Πρόεδρε, κυρία Thors, σας ευχαριστούμε πολύ για το έργο σας. Νομίζω ότι θα ήταν καλή ιδέα να ολοκληρώσουμε την επεξεργασία του θέματος με μια συμφωνία κατά την πρώτη ανάγνωση. Πρόκειται για ένα μάλλον τεχνικό θέμα, αλλά φρονώ ότι θα μας ωφελήσει πολύ στο μέλλον.
<SPEAKER ID="231" LANGUAGE="EN" NAME="Whitehead (PSE )." AFFILIATION="">
<P>
    Κύριε Πρόεδρε, θα ήθελα να ευχαριστήσω την κ. Thors για αυτή την έκθεση και για όλη την προσπάθεια που κατέβαλε. Επιβεβαιώνει την υψηλή εκτίμηση που τρέφω ήδη για τις κοινοβουλευτικές της ικανότητες. Θα είναι μεγάλη απώλεια για το Κοινοβούλιο όταν επιστρέψει στη Φινλανδία.
<P>
Εδώ έχουμε ένα ενεργό και νοήμον πακέτο πρότασης της Επιτροπής. Έχει λάβει ευρεία υποστήριξη στις επιτροπές μας και στις απαντήσεις από το Συμβούλιο και την Επιτροπή, τις οποίες θεωρώ πλήρως εποικοδομητικές. Αν το κάναμε αυτό συχνότερα, η ζωή όλων θα ήταν πιο απλή. Ωστόσο, υπήρξαν ορισμένα ζητήματα που έπρεπε να τεθούν. Το ένα ήταν ο βαθμός στον οποίο θα ήταν δυνατή η ανιχνευσιμότητα. Χαίρομαι που η κ. Thors έλαβε υπόψη τις τροπολογίες μου. Δέχομαι τη συμβουλή της ότι δεν πρέπει να υπερψηφίσουμε την τροπολογία 17. Αν μου έλεγε να κάνω το αντίθετο, αυτό θα έκανα. Πιστεύω ότι το ζήτημα της διαφάνειας για το θέμα αυτό πρέπει να ληφθεί σοβαρά υπόψη.
<P>
Εύχομαι το καλύτερο για την έκθεση αυτή και για την κ. Thors. Τη συγχαίρω για την έκθεση αυτή. 
<SPEAKER ID="232" LANGUAGE="SV" NAME="Sjöstedt (GUE/NGL )." AFFILIATION="">
<P>
Επιλέξαμε να αποδεχθούμε τον συμβιβασμό που έχει συμφωνηθεί. Θεωρούμε ότι είναι λογικός, αν και θα προτιμούσαμε να προχωρά περισσότερο σε ορισμένους τομείς, για παράδειγμα όσον αφορά το περιεχόμενο του άρθρου 17. Επιλέξαμε, παρ’ όλα αυτά, να εγκρίνουμε τον συμβιβασμό.
<SPEAKER ID="233" LANGUAGE="FR" NAME="Rod (Verts/ALE )." AFFILIATION="">
<SPEAKER ID="234" LANGUAGE="EN" NAME="Byrne," AFFILIATION="Επιτροπή">
<P>
     Κύριε Πρόεδρε, επιτρέψτε μου να υπογραμμίσω και πάλι την εκτίμησή μου για το εξαιρετικό έργο της κ. Thors και να χαιρετίσω την πρόοδο που έχει επιτευχθεί. Μετά από μόλις τρεις μήνες εποικοδομητικής συνεργασίας μεταξύ των τριών θεσμικών οργάνων, είμαστε σήμερα πολύ κοντά σε μια συμφωνία στην πρώτη ανάγνωση. Αν επιτευχθεί, θα αποτελεί ασφαλώς ρεκόρ όσον αφορά το χρόνο.
<P>
Στην αγόρευσή της νωρίτερα σήμερα, η κ. Thors αναφέρθηκε στην σχεδόν ολοκλήρωση του έργου που έχουμε αναλάβει – την ανάγκη να θέσουμε σε εφαρμογή τη νομοθεσία που αναφέρεται στο Λευκό Βιβλίο για την ασφάλεια των τροφίμων. Με χαρά μπορώ να πω ότι έχουμε σχεδόν ολοκληρώσει το έργο. Ίσως θα μπορούσαμε να συγχαρούμε εαυτούς για τη σκληρή δουλειά κατά τα τελευταία τεσσεράμισι χρόνια, κατά τα οποία συνεργαστήκαμε καλά για την επίτευξη αυτών των αποτελεσμάτων.
<P>
Ολοκληρώνοντας, αποδέχομαι με ικανοποίηση το σύνολο του πακέτου συμβιβασμού. Νομίζω ότι πρόκειται για την τελευταία έκθεση της κ. Thors και για τον λόγο αυτόν θα ήθελα να τη συγχαρώ για την έκθεση και για το έργο της στο Κοινοβούλιο και να της ευχηθώ ό,τι καλύτερο για τη μελλοντική σταδιοδρομία της. 
<SPEAKER ID="235" LANGUAGE="" NAME="" AFFILIATION="Αντιπροέδρου">
<P>
Ευχαριστούμε πολύ, κύριε Επίτροπε.Η συζήτηση έληξε.Η ψηφοφορία θα διεξαχθεί αύριο, Τετάρτη, στις 12.00. 
<SPEAKER ID="236" LANGUAGE="DE" NAME="Kastler (PPE-DE )," AFFILIATION="γραπτώς">
<P>
   . – Ασφαλώς τα τρόφιμα από πολλές και διάφορες χώρες του κόσμου αποτελούν πλούτο στα ράφια των αγορών μας. Ωστόσο, οι καταναλωτές θέλουν να έχουν εμπιστοσύνη στην ασφάλεια και την ποιότητα των προϊόντων και εμείς πρέπει να δημιουργήσουμε τις σχετικές προϋποθέσεις. Ως εισηγητής της Ομάδας ΕΛΚ-ΕΔ επικροτώ την επεξεργασία της οδηγίας πλαίσιο 89/109/ΕΟΚ και ευχαριστώ την εισηγήτρια κ. Thors για την καλή της εργασία.
<SPEAKER ID="237" LANGUAGE="" NAME="Πρόεδρος." AFFILIATION="">
<P>
   Η ημερήσια διάταξη προβλέπει τη συζήτηση της έκθεσης (A5-0172/2004) του κ. Goodwill, εξ ονόματος της Επιτροπής Περιβάλλοντος, Δημόσιας Υγείας και Πολιτικής των Καταναλωτών, σχετικά με την πρόταση κανονισμού του Ευρωπαϊκού Κοινοβουλίου και του Συμβουλίου που αφορά ορισμένα φθοριούχα αέρια του φαινομένου του θερμοκηπίου (COM(2003) 492 - C5-0397/2003 - 2003/0189(COD)). 
<SPEAKER ID="238" LANGUAGE="EN" NAME="Wallström," AFFILIATION="Επιτροπή">
<P>
     Κύριε Πρόεδρε, θέλω να ευχαριστήσω το Ευρωπαϊκό Κοινοβούλιο και ειδικά τον εισηγητή, κ. Goodwill, για το έργο του σε αυτή την έκθεση σχετικά με την πρόταση κανονισμού της Επιτροπής που αφορά ορισμένα φθοριούχα αέρια.
<P>
Εκτιμώ την εποικοδομητική προσέγγιση του Κοινοβουλίου και του εισηγητή όσον αφορά διάφορα στοιχεία αυτής της άκρως τεχνικής πρότασης νομοθετικού περιεχομένου. Γνωρίζουν ότι η πρόταση αυτή μπορεί να βοηθήσει την Ευρωπαϊκή Ένωση να εκπληρώσει τις δεσμεύσεις που ανέλαβε στο Κιότο. Τα φθοριούχα αέρια, όπως ορίζονται στο πρωτόκολλο του Κιότο, ανέρχονται σε 65 εκατομμύρια τόνους ισοδυνάμου CO2, δηλαδή το 2% των συνολικών εκπομπών αερίων θερμοκηπίου στην ΕΕ το 1995, αλλά προβλέπεται ότι θα αυξηθούν σε 98 εκατομμύρια τόνους ισοδυνάμου CO2 –από 2% σε 4%– το 2010 υπό κανονικές συνθήκες.
<P>
Για παράδειγμα, στους τομείς της ψύξης και κλιματισμού σημειώνεται ισχυρή ανοδική τάση στη χρήση φθοριούχων αερίων, λόγω της σταδιακής κατάργησης των ουσιών που καταστρέφουν τη στοιβάδα του όζοντος. Η πρότασή μας αφορά αυτές τις ανοδικές τάσεις. Αυτός ο κανονισμός που προτείνεται, με την εισαγωγή οικονομικά προσιτών μέτρων σταδιακής μείωσης, μπορεί να μειώσει τις προβλεπόμενες εκπομπές κατά περίπου 23 εκατομμύρια τόνους ισοδυνάμου CO2 μέχρι το 2010 και να επιτύχει ακόμη μεγαλύτερες μειώσεις στη συνέχεια. 
<SPEAKER ID="239" LANGUAGE="EN" NAME="Goodwill (PPE-DE )," AFFILIATION="εισηγητής">
<P>
    Κύριε Πρόεδρε, γνωρίζουμε την αρχή της υποκατάστασης, δηλαδή την υποκατάσταση ενός επιβλαβούς για το περιβάλλον ή την υγεία προϊόντος με ένα άλλο περισσότερο φιλικό προς το περιβάλλον ή ασφαλές για την υγεία προϊόν. Με πολλούς τρόπους η χρήση φθοριούχων αερίων έχει ήδη υποδείξει την αρχή της υποκατάστασης, δεδομένου ότι πολλές εφαρμογές που στο παρελθόν χρησιμοποιούνταν με χλωροφθοράνθρακες (CFC) υποκαταστάθηκαν από υδροφθοράνθρακες (HFC). Όπως γνωρίζουμε οι CFC είναι πιο επιβλαβείς για το περιβάλλον από ό,τι οι HFC, καθώς πρόκειται για αέρια που καταστρέφουν τη στοιβάδα του όζοντος τα οποία αντιμετωπίσαμε με μεγάλη επιτυχία υπό την αιγίδα του πρωτοκόλλου του Μόντρεαλ.
<P>
Οι HFC είναι αέρια που συμβάλλουν στο φαινόμενο του θερμοκηπίου όπως το CO2 και, όπως ανέφερε ο Επίτροπος, σε όποια ενέργεια και αν προβούμε για τον έλεγχο των φθοριούχων αερίων, δεν μπορεί να είναι εις βάρος των ενεργειών που πρέπει να γίνουν για τον έλεγχο του CO2. Οι HFC είναι σταγόνα στον ωκεανό σε σχέση με το CO2.
<P>
Πρώτον, θα ήθελα να θίξω ένα ζήτημα σχετικά με τη νομική βάση. Το θέμα αυτό συζητήθηκε πολύ, αλλά πιστεύω σταθερά ότι η σωστή νομική βάση είναι το άρθρο 95, η ενιαία αγορά. Αν χρησιμοποιήσουμε το άρθρο 175, θα καταστεί σχεδόν αδύνατη η διάθεση στην αγορά όλης της Ευρωπαϊκής Ένωσης προϊόντων που περιέχουν τα αέρια αυτά. Κατανοώ την κατάσταση, για παράδειγμα στην Αυστρία, όπου έχουν προχωρήσει περισσότερο, αλλά για τα συμφέροντα της ενιαίας αγορά πρέπει να διατηρήσουμε τη νομική βάση.
<P>
Υπάρχουν διάφορες εφαρμογές των HFC, για παράδειγμα, από τον κλιματισμό μέχρι τα αθλητικά παπούτσια με αερόσολες και το τεχνητό χιόνι από αερολύματα, με το οποίο διασκεδάσαμε λίγο στον Τύπο τα Χριστούγεννα. Αλλά, η πρόταση αυτή αφορά κυρίως τη συγκράτηση και όχι την απαγόρευση. Μάλιστα, υπάρχουν διάφορες εφαρμογές για τις οποίες δεν υπάρχει δυνατή εναλλακτική λύση, όπως για παράδειγμα τα συστήματα πυρασφάλειας και η χρήση εξαφθοριούχου θείου στους διακόπτες. Αν ακολουθούσαμε μία από τις προτάσεις που υπέβαλε η Ομάδα των Πρασίνων/Ευρωπαϊκής Ελεύθερης Συμμαχίας, θα είχαμε συσκότιση σε όλη την Ευρώπη!
<P>
Όσον αφορά τα συστήματα κλιματισμού των οχημάτων –και μία από τις συνέπειες της αύξησης της θερμοκρασίας είναι ότι όλο και περισσότεροι χρησιμοποιούν συστήματα κλιματισμού στα οχήματά τους– η πρόταση θα αντικαθιστούσε το HFC134α, το οποίο έχει δυναμικό αύξησης της θερμοκρασίας του πλανήτη 1300, με το περιβαλλοντικά ήπιο HFC152α, το οποίο έχει δυναμικό αύξησης της θερμοκρασίας 140. Βλέπω ήδη πολλούς στο θεωρείο να δυσανασχετούν και για το λόγο αυτό το Κοινοβούλιο αποφάσισε τη λήψη ενός τολμηρού μέτρου για τη σταδιακή κατάργηση της χρήσης των HFC στον κλιματισμό και την υποκατάστασή τους από τη νέα αναπτυσσόμενη τεχνολογία που χρησιμοποιεί CO2.
<P>
Η πρόταση της Επιτροπής περιελάμβανε ένα πολύ πολύπλοκο σύστημα ποσοστώσεων, το οποίο θα έπρεπε να ξεκινήσει το 2009. Στην πράξη, ωστόσο, καθώς το 20% του στόλου οχημάτων των περισσότερων κατασκευαστών δεν είναι εξοπλισμένα με συστήματα κλιματισμού, οι κατασκευαστές αυτοί θα εκπλήρωναν το πρώτο βήμα του συστήματος των ποσοστώσεων χωρίς να κάνουν τίποτα. Έτσι, ουσιαστικά η πρόταση της Επιτροπής θα ξεκινούσε το 2010.
<P>
Το σύστημα ποσοστώσεων είναι πολύπλοκο και θα ήταν πολύ αποτελεσματικό μόνον για μια εταιρία, η οποία διαθέτει ένα φάσμα προϊόντων που θα ταίριαζε άνετα σε αυτή τη σταδιακή κατάργηση του 20%. Οι περισσότεροι κατασκευαστές δεν διαθέτουν προϊόντα που να ταιριάζουν με αυτόν τον τρόπο αντιμετώπισης. Και ασφαλώς, υπήρξε ένα μεγάλο νομικό κενό στο όλο σύστημα, ένα κενό τόσο μεγάλο που επιτρέπει να περάσει μια Ρολς Ρόυς: αναφέρομαι στη δυνατότητα των κατασκευαστών να καταβάλλουν εναλλακτικά ένα πρόστιμο 200 ευρώ για τη μη συμμόρφωση με την οδηγία. Υποψιάζομαι ότι οι κατασκευαστές των μεγάλων ακριβών αυτοκινήτων θα προτιμούσαν να κάνουν αυτό, παρά να δαπανήσουν χρήματα για τον επανασχεδιασμό των οχημάτων.
<P>
Επίσης το HFC152α είναι εύφλεκτο, γεγονός που μπορεί να προκαλέσει προβλήματα όσον αφορά την ασφάλεια. Αυτή δεν ήταν η τελική λύση και πιστεύουμε ότι η χρήση CO2, ίσως λίγο αργότερα, θα αποτελούσε πιο αποτελεσματική συμβιβαστική λύση. Για το λόγο αυτό, είμαι ιδιαίτερα ικανοποιημένος που η Ομάδα ΕΣΚ κατάφερε να με πείσει για τη συμβιβαστική τροπολογία 112, σύμφωνα με την οποία, βάσει της διαδικασίας έγκρισης τύπου, πρέπει να εξαλείψουμε τη χρήση των HFC και να τους υποκαταστήσουμε με CO2 από το 2012, με εξαίρεση δύο ετών ή καθυστέρηση τουλάχιστον δύο ετών, για κάποιους μικρότερους κατασκευαστές –τη λεγόμενη εξαίρεση της Πόρσε– προσανατολιζόμενοι προς το CO2, το οποίο αποτελεί πολύ καλύτερο στόχο, όχι μόνο περιβαλλοντικά αλλά και πολιτικά.
<P>
Πρέπει επίσης να κάνουμε ορισμένες αλλαγές στην πρώτη γραμμή του παραρτήματος 2, κάτι με το οποίο είμαι βέβαιος ότι θα ασχοληθούν οι υπηρεσίες της συνόδου αν περάσει η συμβιβαστική τροπολογία, υποκαθιστώντας το “50” για το δυναμικό αύξησης της θερμοκρασίας και εισάγοντας την έγκριση τύπου.
<P>
Δεν είναι όλα τα συστήματα κλιματισμού κινητά: κάποια είναι εγκατεστημένα σε σταθερές εφαρμογές, όπως σε κτίρια σαν αυτό που βρισκόμαστε. Αυτή η τερατώδης σπατάλη των χρημάτων των φορολογουμένων ψύχεται με τη χρήση HFC! Στην περίπτωση των κτιρίων, είναι σημαντικό να ελέγξουμε τη διαρροή και η επιθεώρηση και ο έλεγχος των διαρροών συμπεριλαμβάνονται στην πρόταση της Επιτροπής, την οποία υποστηρίζουμε. Πρέπει όμως να ανταμείψουμε και την ορθή πρακτική μειώνοντας τον αριθμό των επιθεωρήσεων όπου δεν υπάρχουν διαρροές, αλλά και αυξάνοντας τον αριθμό των επιθεωρήσεων εκεί όπου υπάρχουν διαρροές.
<P>
Τέλος, θα ήθελα να ευχαριστήσω τον κ. Lange και την κ. Corbey που με έπεισαν για τις απόψεις τους και τον κ. Davies που τελικά προσχώρησε στην άποψή μας. Ήταν ένα πολύ ενδιαφέρον ταξίδι και ελπίζω όσοι παρακολουθούν τη συνεδρίαση στο θεωρείο να μην θεωρήσουν ότι αφιερώνουμε όλο το χρόνο που διαθέτουμε στη συζήτηση αυτών των ανιαρών τεχνικών θεμάτων. 
<SPEAKER ID="240" LANGUAGE="" NAME="Bowe (PSE )," AFFILIATION="συντάκτης γνωμοδότησης της Επιτροπής Βιομηχανίας, Εξωτερικού Εμπορίου, Έρευνας και Ενέργειας">
<P>
Συγχαίρω τον κ. Goodwill, ο οποίος συνέταξε μια καλή έκθεση και έλαβε υπόψη πολλά από τα σχόλια και τις επισημάνσεις που έγιναν από συναδέλφους. Προχωρούμε προς ένα έγγραφο που θα μεταφέρει στο Συμβούλιο πολλά από τα ζητήματα που θέσαμε και θα αποτελέσει σταθερή βάση για περαιτέρω έργο στο επόμενο Κοινοβούλιο. Μπορώ λοιπόν να του πω ότι έκανε πολύ καλή δουλειά.
<P>
Πέρα από αυτό, υπάρχουν ακόμη αρκετά ζητήματα που πρέπει να επιλυθούν. Ελπίζω να εξασφαλίσουμε ενότητα στο Κοινοβούλιο για την αλλαγή της νομικής βάσης σε διπλή νομική βάση. Είναι λογικό. Από πολλές απόψεις η οδηγία αυτή έχει δύο σκοπούς, τόσο τη ρύθμιση της βιομηχανικής αγοράς όσο και την προστασία του περιβάλλοντος. Προσπαθούμε να προστατεύσουμε το περιβάλλον, να αποσύρουμε από τη χρήση σταδιακά και σταθερά τα φθοριούχα αέρια. Παρόλο που υπήρξαν χρήσιμα για την αντικατάσταση των χλωροφθορανθράκων (CFC), οι ίδιοι οι υδροφθοράνθρακες (HFC) αποτελούν πρόβλημα, ειδικά με το δυναμικό αύξησης της θερμοκρασίας που έχουν, και έχουμε ευθύνη να μειώσουμε σταδιακά τη χρήση τους, αλλά με τρόπο που είναι λογικός, όχι υπερβολικά δαπανηρός και στους τομείς όπου υπάρχουν διαπιστωμένες και βιώσιμες εναλλακτικές λύσεις.
<P>
Το μεγαλύτερο βήμα προόδου που κάναμε και η μεγαλύτερη τεχνολογική ώθηση είναι αναμφισβήτητα η αντικατάσταση των HFC στα συστήματα κλιματισμού των οχημάτων. Τα συστήματα αυτά παράγονται κατά εκατομμύρια και η πιθανότητα διαρροής τους είναι πασίγνωστη – γνωρίζω συναδέλφους στη χώρα μου που επαναπλήρωσαν τα συστήματα κλιματισμού τους δύο, τρεις ή τέσσερις φορές. Δεν δέχομαι ότι η λύση είναι απλά η μείωση του αριθμού των διαρροών. Η λύση είναι να περάσουμε σε ένα διαφορετικό είδος αερίου που δεν παρουσιάζει τα προβλήματα που σαφώς παρουσιάζουν οι HFC στον τομέα αυτό.
<P>
Όσον αφορά τις χρήσεις σε άλλους τομείς, υπάρχουν ορισμένες βασικές και ουσιαστικές χρήσεις και θέλουμε να τις εξηγήσουμε προσεκτικά πριν προχωρήσουμε σε μία τροπολογία την οποία κατέθεσα εγώ –τροπολογία 89– η οποία απαιτεί τη σταδιακή κατάργηση εντός μιας ορισμένης χρονικής περιόδου μετά την εφαρμογή αυτή της οδηγίας. Ελπίζω η Επιτροπή να μπορέσει να συμφωνήσει για τη συγκεκριμένη τροπολογία. Παρέχει ευελιξία και ένα έργο που πρέπει να εκτελεστεί, αλλά με σταθερό και λογικό τρόπο, το οποίο χωρίς αμφιβολία θα ζητήσει να εγκρίνει το Σώμα.
<P>
Δεν θα επιδιώξουμε να εξαλείψουμε αμέσως τους HFC από τη χρήση στα συστήματα πυρασφάλειας, όπου είναι ασφαλώς πολύ χρήσιμοι και η αποτελεσματικότητα των εναλλακτικών λύσεων, κατά τη γνώμη μου, δεν έχει ακόμη αποδειχθεί. Δεν θα επιδιώξουμε να άρουμε την απαγόρευση για τα ψυγεία, όπου υπάρχουν ορισμένες ιατρικές χρήσεις που είναι ουσιώδεις. Το σύνθημα για την πρόταση αυτή είναι “μπροστά, αλλά με έναν βαθμό σύνεσης”. 
<SPEAKER ID="241" LANGUAGE="FI" NAME="Korhola (PPE-DE )." AFFILIATION="">
<SPEAKER ID="242" LANGUAGE="NL" NAME="Corbey (PSE )." AFFILIATION="">
<P>
   – Κύριε Πρόεδρε, κύριε Goodwill, κυρία Επίτροπε, κυρίες και κύριοι συνάδελφοι, το Ευρωπαϊκό Κοινοβούλιο ασχολείται εντατικά με το πρόβλημα της αλλαγής του κλίματος τα τελευταία πέντε χρόνια. Ευτυχώς, το έργο μας συγκεκριμενοποιείται όλο και περισσότερο· έχουμε αρχίσει πλέον να λαμβάνουμε πρακτικά μέτρα. Εξ ονόματος της Ομάδας μου, θα ήθελα να δηλώσω ότι είμαστε ικανοποιημένοι σε γενικές γραμμές από τις τροπολογίες τις οποίες ενέκρινε η Επιτροπή Περιβάλλοντος, Δημόσιας Υγείας και Πολιτικής των Καταναλωτών. Θα ήθελα, συνεπώς, να ευχαριστήσω θερμά τον κ. Goodwill για το έργο του.
<P>
Μεγάλο ποσοστό των εκπομπών φθοριούχων αερίων του φαινομένου του θερμοκηπίου προέρχεται από τη χρήση συστημάτων κλιματισμού σε αυτοκίνητα. Αυτό είναι ένα θέμα το οποίο έχουμε εξετάσει πολύ προσεκτικά, και ορθώς, και σε αυτό το πλαίσιο θα ήθελα να ευχαριστήσω για μία ακόμη φορά τον κ. Goodwill για την προθυμία του να υιοθετήσει συμβιβαστικές θέσεις. Πολλοί δεν γνωρίζουν τις αρνητικές επιπτώσεις που μπορεί να έχουν τα συστήματα κλιματισμού των αυτοκινήτων για το περιβάλλον και το κλίμα. Το γεγονός της αύξησης της κατανάλωσης καυσίμων από τη χρήση των συστημάτων κλιματισμού των αυτοκινήτων είναι πολύ ευρύτερα γνωστό. Σε πολλές χώρες, συμπεριλαμβανομένης της δικής μου, των Κάτω Χωρών, ουσιαστικά δεν είναι αναγκαία η παρουσία ή η χρήση κλιματιστικών. Η κατάσταση είναι διαφορετική στις χώρες του Νότου. Ενόψει των αρνητικών επιπτώσεων των φθοριούχων αερίων του φαινομένου του θερμοκηπίου που χρησιμοποιούνται στα συστήματα κλιματισμού, θα ήθελα να ζητήσω τη σταδιακή τους κατάργηση το ταχύτερο δυνατόν. Θα προτιμούσα δε αυτό να συμβεί έως το 2009 και όχι έως το 2011.
<P>
Κάτι που είναι σίγουρα σημαντικό είναι το γεγονός ότι επιλέγουμε ως νομική βάση το άρθρο 175. Τα κράτη μέλη πρέπει να έχουν τη δυνατότητα να λαμβάνουν αυστηρότερα μέτρα, κυρίως ενόψει των γεωγραφικών διαφορών και του γεγονότος ότι τα συστήματα κλιματισμού είναι περιττά στις βόρειες χώρες. Τα κράτη μέλη πρέπει, συνεπώς, να έχουν τη δυνατότητα να αποθαρρύνουν την εγκατάσταση κλιματιστικών στα αυτοκίνητα. Ίσως μάλιστα να πρέπει να προχωρήσουμε ακόμη περισσότερο προκειμένου να περιορίσουμε την εγκατάσταση κλιματιστικών στα αυτοκίνητα. Για παράδειγμα, η Επιτροπή θα μπορούσε να εξετάσει τις απαιτήσεις ενεργειακής κατανάλωσης για τα αυτοκίνητα όταν βρίσκεται σε πλήρη λειτουργία το σύνολο των συστημάτων με τα οποία είναι εξοπλισμένα, καθόσον κυρίως αυτός ο πολυτελής εξοπλισμός καταργεί κάθε βελτίωση που επιτυγχάνεται ως προς την ενεργειακή απόδοση των μηχανών. Κάτι τέτοιο δεν αποτελεί καλό παράδειγμα βιώσιμης ανάπτυξης.
<SPEAKER ID="243" LANGUAGE="EN" NAME="Davies (ELDR )." AFFILIATION="">
<P>
    Κύριε Πρόεδρε, η πρόταση που συζητάμε είναι μια καλή πρακτική πρόταση από την Επιτροπή ώστε να γίνει κάτι για τη αύξηση της θερμοκρασίας στον πλανήτη και τη μείωση των εκπομπών αερίων του φαινομένου του θερμοκηπίου, καθώς, παρά το γεγονός ότι η συνολική ποσότητα των αερίων του θερμοκηπίου που παράγονται από τα συστήματα κλιματισμού και ψύξης δεν είναι μεγάλη, το ποσοστό αυξάνεται σημαντικά χρόνο με το χρόνο και αναμένεται να αυξηθεί κατά 15 φορές από το 1995 έως το 2010.
<P>
Προπάντων, λυπάμαι διότι η Ομάδα των Σοσιαλιστών και το Ευρωπαϊκό Λαϊκό Κόμμα συμφώνησαν στην αναβολή της ημερομηνίας για την εισαγωγή των οχημάτων που χρησιμοποιούν διοξείδιο του άνθρακα μέχρι το 2011, αντί του 2009 που προέβλεπε η αρχική πρόταση της επιτροπής. Αυτό δεν είναι αρκετά φιλόδοξο, ειδικά για την πρώτη ανάγνωση, ενώ έχουμε ακόμη μπροστά μας τόσες διαπραγματεύσεις. Γνωρίζω ότι οι κατασκευαστές χρειάζονται πολλά χρόνια για το σχεδιασμό ενός οχήματος που θα κυκλοφορήσουν στην αγορά. Πριν από λίγα χρόνια κανείς δεν χρησιμοποιούσε συστήματα κλιματισμού – ποτέ δεν αγόρασα αυτοκίνητο με κλιματισμό. Τι λέμε στις μελλοντικές γενιές; Δεν λάβαμε κανένα μέτρο για τη μείωση των εκπομπών αερίων θερμοκηπίου και τον περιορισμό της αύξησης της θερμοκρασίας του πλανήτη όσο γρήγορα μπορούσαμε, επειδή όλοι θέλαμε να οδηγούμε πιο δροσερά αυτοκίνητα το καλοκαίρι. Όσο πειστικά και αν είναι τα επιχειρήματα της βιομηχανίας τώρα, θα φαίνονται αρκετά αδύναμα στο μέλλον. 
<SPEAKER ID="244" LANGUAGE="EN" NAME="Lucas (Verts/ALE )." AFFILIATION="">
<P>
Διαφωνώ με τον κ. Goodwill για τη νομική βάση. Εξακολουθώ να πιστεύω ότι το άρθρο 175 είναι η απαραίτητη και λογική νομική βάση. Όσον αφορά τα κινητά συστήματα κλιματισμού, είναι απογοητευτικό το γεγονός ότι η επιτροπή δεν κατάφερε να επισημάνει τα τμήματα εκείνα της ευρωπαϊκής βιομηχανίας που ήδη έχουν δεσμευτεί για την παραγωγή κινητών συστημάτων κλιματισμού CO2 το συντομότερο δυνατό. Η τεχνολογία υπάρχει και λειτουργεί σωστά, οπότε δεν υπάρχει λόγος να μην ξεκινήσει η εξάλειψη των φθοριούχων αερίων το 2007. Αν αυτή η διαδικασία σταδιακής κατάργησης ξεκινήσει δύο χρόνια αργότερα, όπως προβλέπει το σημερινό σχέδιο έκθεσης, αυτό θα σημαίνει την εκπομπή του ισοδύναμου άλλων 80 εκατομμυρίων τόνων CO2 στην ατμόσφαιρα. Μολονότι η προτεινόμενη διαδικασία σταδιακής κατάργησης για τα κινητά συστήματα κλιματισμού δεν είναι αυτή τη στιγμή αποδεκτή, δεν προβλέπεται καμία διαδικασία σταδιακής κατάργησης για τη χρήση φθοριούχων αερίων σε πολλές άλλες εφαρμογές όπου υπάρχουν διαθέσιμες εναλλακτικές λύσεις. Πιστεύω ότι αυτό θα πρέπει να διορθωθεί. Πρόκειται για σοβαρή παράλειψη. Τα οικιακά ψυγεία που χρησιμοποιούν HFC δεν αναφέρονται στην έκθεση της Επιτροπής Περιβάλλοντος, Δημόσιας Υγείας και Πολιτικής των Καταναλωτών, παρά το γεγονός ότι οι αγορές της ΕΕ ήδη κυριαρχούνται από την τεχνολογία των ψυγείων greenfreeze με υδρογονάνθρακες.
<P>
Είναι κρίμα που ο κ. Goodwill δεν διάβασε τις τροπολογίες μας πιο προσεκτικά. Οι τροπολογίες των Πρασίνων, όχι μόνο δεν οδηγούν στη συσκότιση, αλλά απαιτούν συγκεκριμένα τη σταδιακή κατάργηση των SF-6 με εξαίρεση τους διακόπτες. Ας συζητήσουμε λοιπόν με βάση τα γεγονότα και όχι τους μύθους. 
<SPEAKER ID="245" LANGUAGE="DE" NAME="Lange (PSE )." AFFILIATION="">
<P>
    Κύριε Πρόεδρε, κυρία Επίτροπε, κυρίες και κύριοι, θέλω να ευχαριστήσω κι εγώ τον εισηγητή και, φυσικά, τους υπόλοιπους συναδέλφους που είναι εδώ για την καλή συνεργασία. Θεωρώ ότι τελικά επιτύχαμε ένα καλό αποτέλεσμα ειδικά όσον αφορά τα συστήματα κλιματισμού των αυτοκινήτων. Εδώ πρέπει να κάνουμε κάτι για το καλό και των επισκεπτών μας και επιτρέψτε μου να πω επίσης ότι αυτά που συμφωνήθηκαν στο Κιότο είναι νομικά δεσμευτικά εντός της Ευρωπαϊκής Ένωσης. Με τις αποφάσεις του 2002 και της 10ης Μαρτίου τρέχοντος έτους, αυτά ισχύουν στην Ευρωπαϊκή Ένωση ανεξάρτητα από την επικύρωση της Ρωσίας. Επομένως πρέπει να κάνουμε κάτι εδώ. Νομίζω ότι τα δεδομένα είναι διαθέσιμα σε όλους.
<P>
Πρώτον: τα κλιματιστικά των αυτοκινήτων αυξάνονται. Το 80% όλων των νέων οχημάτων διαθέτουν κλιματιστικά που απελευθερώνουν κάθε χρόνο 8-10% των αερίων που βλάπτουν το κλίμα. Δεύτερον: υπάρχουν διάφορες εναλλακτικές που αναπτύσσονται αυτή τη στιγμή. Θεωρώ ότι είναι απόλυτα σαφές πως πρέπει να αναζητήσουμε τις κατά το δυνατόν ασφαλείς εναλλακτικές λύσεις με το μικρότερο δυνατό δυναμικό αύξησης της θερμοκρασίας του πλανήτη. Τρίτον: αυτή η εναλλακτική είναι πράγματι ένα σύστημα κλιματισμού βασισμένο στο διοξείδιο του άνθρακα με ένα δυναμικό αύξησης της θερμοκρασίας του πλανήτη 1 300 φορές μικρότερο από το σημερινό. Τέταρτον: πιστεύω ότι πρέπει να ακολουθήσουμε τη γενική μας προσέγγιση και στην έγκριση τύπου των νέων αυτοκινήτων επειδή εκεί παίζει ρόλο η κατασκευή, δηλαδή η ενέργεια των μηχανικών και να ζητήσουμε το συντομότερο νέα κλιματιστικά. Πέμπτον: τα κλιματιστικά που στηρίζονται στο CO2 είναι ευρωπαϊκές τεχνολογίες, ευρωπαϊκά προϊόντα. Νομίζω ότι και εδώ είναι σαφές ότι το κλιματιστικό του μέλλοντος δεν θα βλάπτει πλέον το κλίμα, εάν εγκαταλείψουμε τα αέρια f και περάσουμε στα συστήματα κλιματισμού που βασίζονται στο διοξείδιο του άνθρακα, μπορεί μάλιστα να δημιουργήσει και θέσεις εργασίας στην Ευρώπη. 
<SPEAKER ID="246" LANGUAGE="EN" NAME="Wallström," AFFILIATION="Επιτροπή">
<P>
Η Επιτροπή πιστεύει ότι η πρότασή της για την απαγόρευση της χρήσης και τη σταδιακή κατάργηση ορισμένων προϊόντων και εξοπλισμού που περιέχει φθοριούχα αέρια βασίζεται σε προσεκτική αξιολόγηση όλων των τομέων και είναι ισορροπημένη και οικονομικά προσιτή. Συνεπώς, δεν μπορεί να υποστηρίξει την τροπολογία που καταργεί την παρέκκλιση για τα μικρά εργαστήρια χύτευσης μαγνησίου που χρησιμοποιούν λιγότερο από 500 kg ετησίως. Το κόστος μετατροπής αυτού του περιορισμένου αριθμού μικρομεσαίων επιχειρήσεων σε εναλλακτικό είδος θα ήταν υψηλό, εξ ου και η εξαίρεση.
<P>
Όσον αφορά το ευαίσθητο θέμα της εξάλειψης των φθοριούχων αερίων στα κινητά συστήματα κλιματισμού των οχημάτων, η Επιτροπή σημειώνει με ενδιαφέρον τις τροπολογίες για την απαγόρευση των φθοριούχων αερίων, κυρίως του HFC134α στα κινητά συστήματα κλιματισμού των νέων μοντέλων αυτοκινήτων από την 1η Ιανουαρίου 2009, και το ότι η απαγόρευση αυτή θα πρέπει να ισχύει για όλα τα νέα οχήματα από την 1η Ιανουαρίου 2014.
<P>
Η Επιτροπή προτιμά να εμμείνει στη γενική της θέση για τα κινητά συστήματα κλιματισμού, δεδομένων άλλων τροπολογιών που απορρίπτουν το σύστημα ποσοστώσεων και απαγορεύουν τα φθοριούχα αέρια στα κινητά συστήματα κλιματισμού με δυναμικό αύξησης της θερμοκρασίας του πλανήτη που υπερβαίνει το 50, και όχι το 150, όπως προτείνει η Επιτροπή. Η Επιτροπή θα απέκλειε αποτελεσματικά τη χρήση των μιγμάτων φθοριούχων αερίων ή HFC152α και ευνοεί τα κινητά συστήματα κλιματισμού CO2.
<P>
Τέλος, όσον αφορά τη νομική βάση, η Επιτροπή προτείνει να βασιστεί ο κανονισμός στο άρθρο 95 –την εσωτερική αγορά– και δεν μπορεί να υποστηρίξει τις τροπολογίες που υποστηρίζουν ότι ο κανονισμός πρέπει να βασιστεί σε διπλή νομική βάση. Η Επιτροπή πιστεύει ότι, παρόλο που ο περιβαλλοντικός στόχος μείωσης των εκπομπών των φθοριούχων αερίων είναι ύψιστης σημασίας, η βασική προσπάθεια της πρότασης αφορά περισσότερο τη λειτουργία της εσωτερικής αγοράς και το άρθρο 95.
<P>
Ολοκληρώνοντας, θα ήθελα να υπογραμμίσω ότι η Επιτροπή υποστηρίζει πολλές από τις τροπολογίες που προτάθηκαν στην πρώτη ανάγνωση και το Κοινοβούλιο, ενεργώντας τόσο γρήγορα, στέλνει ένα σημαντικό μήνυμα στο Συμβούλιο ότι υπάρχει ανάγκη αυτή τη στιγμή για αυξημένη προσοχή σε αυτή την πρόταση με στόχο την επίτευξη ενός τελικού συμπεράσματος το συντομότερο δυνατό. Θα παραδώσω στη γραμματεία έναν κατάλογο που συνοψίζει τη θέση της Επιτροπής για κάθε τροπολογία ξεχωριστά(1). Σας ευχαριστώ για τη συζήτηση αυτή. 
<SPEAKER ID="247" LANGUAGE="" NAME="Πρόεδρος." AFFILIATION="(Η συνεδρίαση διακόπτεται στις 18.40 και συνεχίζεται στις 21.00)">
<P>
Η ψηφοφορία θα διεξαχθεί αύριο, Τετάρτη, στις 12.00.
<SPEAKER ID="248" LANGUAGE="" NAME="" AFFILIATION="Αντιπροέδρου">
<SPEAKER ID="249" LANGUAGE="" NAME="" AFFILIATION="Θέση της Επιτροπής για τροπολογίες του Κοινοβουλίου:"/>
<SPEAKER ID="250" LANGUAGE="" NAME="Πρόεδρος." AFFILIATION="">
<P>
   Η ημερήσια διάταξη προβλέπει τη συζήτηση της έκθεσης (A5-0193/2004) της κ. Paulsen, εξ ονόματος της Επιτροπής Περιβάλλοντος, Δημόσιας Υγείας και Πολιτικής των Καταναλωτών, σχετικά με την ευρωπαϊκή στρατηγική για το περιβάλλον και την υγεία. 
<SPEAKER ID="251" LANGUAGE="SV" NAME="Paulsen (ELDR )," AFFILIATION="εισηγήτρια">
<SPEAKER ID="252" LANGUAGE="SV" NAME="Wallström," AFFILIATION="Επιτροπή">
<P>
Καταρχάς, θα ήθελα να ευχαριστήσω το Κοινοβούλιο για την ανταπόκρισή του στην ανακοίνωση της Επιτροπής σχετικά με μια ευρωπαϊκή στρατηγική για το περιβάλλον και την υγεία. Θα ήθελα να ευχαριστήσω κυρίως τους δύο εισηγητές, πρώτα τον κ. Ries και έπειτα την κ. Paulsen, για το έργο τους, και αυτό ισχύει επίσης για τη συνολική παρουσία της κ. Paulsen στα έδρανα του Ευρωπαϊκού Κοινοβουλίου και για το εξαιρετικά θετικό έργο της στον συγκεκριμένο τομέα.
<P>
Το περιβάλλον και η υγεία είναι θέματα που μας επηρεάζουν όλους. Σύμφωνα με τις τελευταίες έρευνες του Ευρωβαρομέτρου, το 89% των ευρωπαίων πολιτών ανησυχεί για τις επιπτώσεις του περιβάλλοντος στην υγεία του. Σχεδόν το δέκα τοις εκατό δηλώνει ότι έχει κάποιον στενό συγγενή ή μέλος οικογενείας που πάσχει από κάποια ασθένεια που συνδέεται με το περιβάλλον.
<P>
Επί του παρόντος, επεξεργαζόμαστε ένα σχέδιο δράσης για την περίοδο 2004-2010. Θα το παρουσιάσουμε στην υπουργική διάσκεψη για το περιβάλλον και την υγεία, η οποία θα πραγματοποιηθεί στη Βουδαπέστη τον Ιούνιο του 2004, και η οποία είναι μια πανευρωπαϊκή διάσκεψη. Στην προετοιμασία αυτού του σχεδίου δράσης έχουν συμμετάσχει εμπειρογνώμονες και ενδιαφερόμενοι φορείς από ολόκληρη τη διευρυμένη ΕΕ. Έχουν πραγματοποιηθεί περιφερειακές διασκέψεις στη Βαρσοβία, τη Ρώμη και τις Βρυξέλλες, στις οποίες έχουν συζητηθεί πολλά από τα θέματα που θίγει το Κοινοβούλιο στην έκθεσή του.
<P>
Για τον πρώτο κύκλο, που καλύπτει την περίοδο 2004 έως 2010, έχουμε επιλέξει μια σειρά ασθενειών και ουσιών οι οποίες θα εξεταστούν κατά προτεραιότητα: παιδικές ασθένειες του αναπνευστικού, άσθμα και αλλεργίες, νευροαναπτυξιακές διαταραχές, καρκίνος παιδικής ηλικίας, καθώς και διαταραχές του ενδοκρινικού συστήματος. Είναι προφανές από αυτόν τον κατάλογο ότι τα παιδιά αποτελούν ομάδα εστίασης κατά προτεραιότητα, καθώς είναι ιδιαιτέρως ευπαθή σε περιβαλλοντικούς κινδύνους. Ως εκ τούτου, τα έχουμε τοποθετήσει στο επίκεντρο της στρατηγικής μας.
<P>
Εν κατακλείδι, επιθυμώ να ευχαριστήσω για μία ακόμη φορά το Κοινοβούλιο για τη στήριξή του σε αυτό το πολύ σημαντικό θέμα, το οποίο, υποθέτω, μας ενδιαφέρει ιδιαιτέρως όλους. Μαζί με τις παρατηρήσεις άλλων θεσμικών οργάνων και ομάδων συμφερόντων, η εν λόγω έκθεση, και κυρίως το έργο που έχει επιτελέσει η κ. Paulsen, θα μας βοηθήσει να αναπτύξουμε ένα καλό και αποτελεσματικό σχέδιο δράσης.
<SPEAKER ID="253" LANGUAGE="" NAME="Τρακατέλλης (PPE-DE )." AFFILIATION="">
<P>
    Κύριε Πρόεδρε, η διασύνδεση του περιβάλλοντος με την υγεία αποτελούσε αίτημα του Κοινοβουλίου, στη βάση μάλιστα των επιταγών των Συνθηκών, άρθρα 152 και 174. Να θυμίσω ότι το 1996 η διατύπωση της προστασίας της δημόσιας υγείας ως ξεχωριστής θεματικής στο υπό διαμόρφωση τότε Πέμπτο Πρόγραμμα για το Περιβάλλον και την Αειφόρο Ανάπτυξη ήταν πρότασή μου που έγινε αποδεκτή από όλα τα θεσμικά όργανα. Έτσι, για πρώτη φορά, η Ευρωπαϊκή Ένωση επιχειρούσε τη συλλογή και την ευρύτερη διάδοση των πληροφοριών και γνώσεων που αφορούν τις επιπτώσεις της κατάστασης του περιβάλλοντος στην υγεία του ανθρώπου.
<P>
Σήμερα, το Έκτο Πρόγραμμα για το περιβάλλον περιλαμβάνει τη συγκεκριμένη θεματική, δηλαδή περιβάλλον - υγεία - ποιότητα ζωής, ενώ το πρώτο πρόγραμμα κοινοτικής δράσης στον τομέα της δημόσιας υγείας που υιοθετήσαμε το 2002, και του οποίου είχα την τιμή να είμαι εισηγητής, περιέχει την προώθηση της καταγραφής, ανάλυσης και αποτίμησης των καθοριστικών παραγόντων της υγείας που συνδέονται με το περιβάλλον. Αυτές οι γνώσεις προφανώς θα οδηγήσουν στην υιοθέτηση και προώθηση των κατάλληλων στρατηγικών και μέτρων για την προστασία της ανθρώπινης υγείας από τις δυσμενείς επιπτώσεις του υποβαθμισμένου και επικίνδυνου περιβάλλοντος. Πρέπει όμως να σημειώσουμε ότι η εισχώρηση της περιβαλλοντικής θεματικής στην υγεία έγινε μέχρι σήμερα με τρόπο διστακτικό από την Ένωση και επομένως η ανά χείρας πρόταση στρατηγικής για το περιβάλλον και την υγεία δεν μπορεί παρά να χαιρετιστεί ως ένα θετικό βήμα που αποτυπώνει τη βούληση της Ευρωπαϊκής Ένωσης για την ανάπτυξη δράσεως σ’ αυτό τον τομέα διότι οι περιβαλλοντικοί κίνδυνοι για την υγεία σήμερα είναι μεγάλοι και απαιτούν σύγχρονη και ολοκληρωμένη αντιμετώπιση.
<SPEAKER ID="254" LANGUAGE="" NAME="Μαλλιώρη (PSE )." AFFILIATION="">
<P>
    Κύριε Πρόεδρε, κύριε Επίτροπε, η ανακοίνωση της Επιτροπής σχετικά με την ευρωπαϊκή στρατηγική για το περιβάλλον και την υγεία αποτελεί ένα φιλόδοξο βήμα που στοχεύει στη βελτίωση της ποιότητας ζωής των ευρωπαίων πολιτών. Υπάρχουν πλέον σαφείς ενδείξεις ότι το 20% του συνολικού αριθμού ασθενειών στις βιομηχανοποιημένες χώρες σχετίζονται με περιβαλλοντικούς παράγοντες. Το μεγαλύτερο μέρος των ασθενειών αυτών αφορά τα παιδιά, τις γυναίκες σε αναπαραγωγική ηλικία, τους φτωχούς και τις ευάλωτες ομάδες.
<P>
Στα δεκαπέντε κράτη μέλη 60 000 θάνατοι κάθε χρόνο οφείλονται στη μακροχρόνια έκθεση σε αιωρούμενα σωματίδια . Το 10% των παιδιών της Δυτικής Ευρώπης παρουσιάζει άσθμα, ποσοστό κατά δέκα φορές μεγαλύτερο από εκείνο των παιδιών της Ανατολικής Ευρώπης, και αυτό λόγω του διαφορετικού περιβάλλοντος. Η κατά 10% μείωση του όζοντος αναμένεται να προκαλέσει 300 000 καρκίνους του δέρματος και 4.500 περιστατικά μελανώματος ετησίως σε διεθνές επίπεδο.
<P>
Πιστεύω ότι η προτεινόμενη στρατηγική βοηθά στη σφαιρική κατανόηση των απειλών, στο πώς αυτές επιδρούν στην ανθρώπινη υγεία και ποιες δράσεις απαιτούνται. Η πρωτοβουλία Scale, με σταδιακή κατά κύκλους εφαρμογή, βασίζεται στην επιστημονική έρευνα για την απόκτηση απαραίτητων πληροφοριών, εστιάζει στα παιδιά ως πλέον ευάλωτη πληθυσμιακά ομάδα, ενισχύει τη συνειδητοποίηση ότι η υποβάθμιση του περιβάλλοντος βλάπτει την υγεία όλων και ειδικότερα των παιδιών, χρησιμοποιεί τα νομικά μέσα που παρέχει η Συνθήκη για την ανάληψη σχετικών δράσεων και, τέλος, προβλέπει διαρκή και συνεχή αξιολόγηση για την αποτελεσματικότητα των δράσεων.
<SPEAKER ID="255" LANGUAGE="FR" NAME="Rod (Verts/ALE )." AFFILIATION="">
<SPEAKER ID="256" LANGUAGE="FI" NAME="Myller (PSE )." AFFILIATION="">
<SPEAKER ID="257" LANGUAGE="" NAME="Stihler (PSE )." AFFILIATION="(ΕΝ)">
<P>
Θα ήθελα να εστιάσω στο ζήτημα της ρύπανσης εσωτερικού χώρου και ειδικά στο παθητικό κάπνισμα – γνωρίζω ότι ο κ. Rod έκανε μόνο μια απλή αναφορά σε αυτό. Είναι η κατάλληλη στιγμή για τη συζήτηση αυτής της έκθεσης, την εβδομάδα που η ιρλανδική κυβέρνηση καθιέρωσε την απαγόρευση του καπνίσματος στους δημόσιους χώρους, ειδικά επειδή η ιρλανδική κυβέρνηση έχει αναλάβει την προεδρία της ΕΕ αυτή τη στιγμή. Η ιρλανδική κυβέρνηση είναι άξια συγχαρητηρίων για την πρωτοβουλία της να προστατεύσει την υγεία όλων των πολιτών της, συμπεριλαμβανομένων και όσων εργάζονται σε παμπ, κλαμπ και εστιατόρια με ατμόσφαιρα γεμάτη καπνό.
<P>
Η εισπνοή του καπνού τρίτων είναι επιβλαβής για την υγεία. Ο καπνός των τσιγάρων περιέχει περισσότερα από 4 000 διαφορετικά χημικά. Στις ΗΠΑ, η Υπηρεσία περιβαλλοντικής προστασίας έχει ταξινομήσει τον καπνό των τσιγάρων ως καρκινογόνο κατηγορίας Α μαζί με τον αμίαντο, το αρσενικό, τη βενζίνη και το αέριο ραδόνιο. Το παθητικό κάπνισμα αποτελεί παράγοντα κινδύνου για άσθμα, βρογχίτιδα και πνευμονία, ενώ στους ενήλικες αποτελεί παράγοντα κινδύνου για καρδιοπάθεια, εγκεφαλικό, καρκίνο των πνευμόνων και ρινικό καρκίνο. Εκτιμήσεις υποδεικνύουν ότι μόνο στη Μεγάλη Βρετανία, προκαλούνται 8 000 θάνατοι ετησίως από καρδιοπάθειες λόγω του παθητικού καπνίσματος.
<SPEAKER ID="258" LANGUAGE="" NAME="Πρόεδρος." AFFILIATION="">
<P>
Η ψηφοφορία θα διεξαχθεί αύριο, Τετάρτη, στις 12.00. 
<SPEAKER ID="259" LANGUAGE="" NAME="Πρόεδρος." AFFILIATION="">
<P>
- A5-0173/2004, της κ. Korhola, σχετικά με την πρόταση απόφασης του Συμβουλίου για τη σύναψη εξ ονόματος της Ευρωπαϊκής Κοινότητας της σύμβασης για την πρόσβαση σε πληροφορίες, τη συμμετοχή του κοινού στη λήψη αποφάσεων και την πρόσβαση στη δικαιοσύνη για περιβαλλοντικά θέματα
<P>
- A5-0190/2004, της κ. Korhola, σχετικά με την πρόταση κανονισμού του Ευρωπαϊκού Κοινοβουλίου και του Συμβουλίου που αφορά την εφαρμογή των διατάξεων της Σύμβασης του Århus σχετικά με την πρόσβαση στις πληροφορίες, τη συμμετοχή του κοινού στη λήψη αποφάσεων και στην πρόσβαση στη δικαιοσύνη για περιβαλλοντικά θέματα
<P>
- A5-0189/2004, της κ. Schörling, σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου που αφορά την πρόσβαση στη δικαιοσύνη για περιβαλλοντικά θέματα
<SPEAKER ID="260" LANGUAGE="" NAME="Wallström," AFFILIATION="Επιτροπή">
<P>
     Θα ήθελα να ευχαριστήσω το Ευρωπαϊκό Κοινοβούλιο και, συγκεκριμένα, τις εισηγήτριες κ. Korhola και κ. Schörling, για την ταχεία πρόοδο με τις προτάσεις που εξετάζουμε σήμερα. Η έγκριση αυτής της δέσμης προτάσεων θα σημαίνει ότι έχουμε περάσει ένα ορόσημο για την ενίσχυση της περιβαλλοντικής δημοκρατίας: οι απαιτήσεις της Σύμβασης του Århus για πρόσβαση στις πληροφορίες, τη συμμετοχή του κοινού και την πρόσβαση στη δικαιοσύνη για περιβαλλοντικά θέματα θα τεθούν σε εφαρμογή στο σύνολο της Ευρωπαϊκής Ένωσης.
<P>
Ήδη ισχύει νομοθεσία όσον αφορά το πρώτο και το δεύτερο σκέλος της Σύμβασης του Århus – πρόσβαση σε πληροφορίες και συμμετοχή του κοινού στη λήψη αποφάσεων για περιβαλλοντικά θέματα. Η πρόταση οδηγίας σχετικά με την πρόσβαση στη δικαιοσύνη για περιβαλλοντικά θέματα και για έναν κανονισμό που θα εφαρμόζει τη Σύμβαση του Århus στα θεσμικά όργανα και τους οργανισμούς της Κοινότητας θα δώσει τη δυνατότητα στην Κοινότητα να ολοκληρώσει τη δέσμη των νομοθετικών οργάνων που έχουν ως στόχο την αποτελεσματική εφαρμογή της Σύμβασης του Århus.
<P>
Όπως θυμάστε, η πρόταση για πρόσβαση στη δικαιοσύνη εκπληρώνει μια δέσμευση της Επιτροπής προς το Ευρωπαϊκό Κοινοβούλιο κατά τη διαπραγμάτευση της οδηγίας για τη συμμετοχή του κοινού. Επιπλέον, η πρόταση απόφασης της Επιτροπής για τη σύναψη της Σύμβασης του Århus από την Ευρωπαϊκή Κοινότητα παρέχει τα μέσα για την εκπλήρωση της πολιτικής μας δέσμευσης ολοκληρώνοντας τη συμμετοχή της Κοινότητας στη Σύμβαση, πέρα από την υπογραφή της το 1998.
<P>
Η πρόταση οδηγίας για πρόσβαση στη δικαιοσύνη έχει ως στόχο την εφαρμογή του τρίτου σκέλους της Σύμβασης του Århus με την καθιέρωση ελάχιστων απαιτήσεων για πρόσβαση στις διοικητικές ή δικαστικές διαδικασίες για περιβαλλοντικά θέματα. Με την υπογραφή της στη Σύμβαση του Århus, η Κοινότητα ανέλαβε την υποχρέωση να διασφαλίσει ότι οι απαιτήσεις της Σύμβασης θα εφαρμοστούν σε όλη την επικράτεια της ΕΕ. Αυτό μπορεί να διασφαλιστεί μόνο μέσω μιας νομικής πράξης σχετικά με την πρόσβαση στη δικαιοσύνη για περιβαλλοντικά θέματα που θα ισχύει σε ολόκληρη την ΕΕ και θα ορίζει τους ελάχιστους όρους τους οποίους πρέπει να πληρούν όλα τα κράτη μέλη. Επιπλέον, το όργανο αυτό θα συμβάλει στη βελτίωση της εφαρμογής του κοινοτικού δικαίου και συνεπώς θα προωθήσει την αποτελεσματικότητα της κοινοτικής περιβαλλοντικής πολιτικής.
<P>
Ασφαλώς, είναι σημαντικό όχι μόνο να υπογράψει η Ευρωπαϊκή Κοινότητα τη Σύμβαση του Århus, αλλά και να καλύψει τα ίδια τα θεσμικά της όργανα, μαζί με τις εθνικές αρχές, ώστε να δεσμεύονται επίσης από τις δεσμεύσεις της. Αυτό είναι ένα σημείο που καταστήσαμε σαφές, ακόμη και στο στάδιο των διαπραγματεύσεων. Η δέσμευση αυτή θα υλοποιηθεί πλήρως με την έγκριση της πρότασης κανονισμού για την εφαρμογή της Σύμβασης του Århus στα θεσμικά όργανα.
<P>
Δεν αποτελεί λοιπόν απλώς άλλο ένα στοιχείο για την εφαρμογή της Σύμβασης του Århus, αλλά είναι καίριας σημασίας για την αξιοπιστία μας, τόσο σε επίπεδο κρατών μελών όσο και σε διεθνές επίπεδο. Ωστόσο, δεν ξεκινάμε από το μηδέν. Έχουν ήδη συσταθεί διάφορα όργανα που συνδέονται με τη διαδικασία της χρηστής διακυβέρνησης και πρέπει απλώς να ολοκληρωθούν ώστε να εκπληρωθούν πλήρως οι απαιτήσεις της Σύμβασης του Århus. Αναφέρομαι συγκεκριμένα στον κανονισμό (ΕΚ) 1049/2001 για την πρόσβαση του κοινού σε έγγραφα του Ευρωπαϊκού Κοινοβουλίου, του Συμβουλίου και της Επιτροπής και στην ανακοίνωση της Επιτροπής του Δεκεμβρίου 2000 που ορίζει τις γενικές αρχές και τα στοιχειώδη πρότυπα για τη διαβούλευση των ενδιαφερόμενων μερών από την Επιτροπή.
<SPEAKER ID="261" LANGUAGE="FI" NAME="Korhola (PPE-DE )," AFFILIATION="εισηγήτρια">
<P>
    Κύριε Πρόεδρε, η υπό εξέταση τρίτη νομοθετική πράξη αποτελεί τμήμα των μέτρων για την απόκτηση πρακτικών κανόνων, σύμφωνα με τις αρχές που συμφωνήθηκαν από τα ΗΕ το 1992 στο Ρίο. Μάλιστα, η ίδια ήμουν εισηγήτρια του Κοινοβουλίου όσον αφορά τα δύο πρώτα σκέλη της Σύμβασης του Århus και τώρα είμαι εισηγήτρια του κανονισμού με τον οποίον και τα τρία σκέλη θα διέπουν τα κοινοτικά όργανα και τους οργανισμούς. Επιπλέον, τελώ εισηγήτρια σχετικά με την απόφαση του Συμβουλίου όσον αφορά την επικύρωση της Σύμβασης του Århus.
<P>
Επιτρέψτε μου να μιλήσω πρώτα για τον κανονισμό. Το Ευρωπαϊκό Κοινοβούλιο ανέλαβε ιδιαίτερα ενεργό ρόλο στις δύο πρώτες οδηγίες εφαρμογής της Σύμβασης του Århus. Τα αποτελέσματα των συμβιβασμών παρουσιάζουν σαφέστατα και στις δύο περιπτώσεις τη θέση του Κοινοβουλίου και ανταποκρίνονται πλήρως στις ελάχιστες απαιτήσεις της Σύμβασης του Århus, και μάλιστα τις υπερβαίνουν. Τούτο αντανακλάται πλέον ικανοποιητικά στην πρόταση κανονισμού της Επιτροπής.
<P>
Στο σημείο αυτό, θα ήθελα να προχωρήσω στο θέμα της οδηγίας. Η οδηγία περί προσφυγής στη δικαιοσύνη είναι προβληματική για πολλούς λόγους: καταρχάς, διότι συνδέεται με διάφορους φόβους που υπάρχουν στα κράτη μέλη, οι οποίοι δημιουργούν αναίτια αντίδραση σε ολόκληρη τη σύμβαση του Århus, καθώς και με τη σχετική κοινοτική νομοθεσία. Πιστεύω ότι σε αυτό οφείλεται κυρίως η απροθυμία της Ιρλανδίας, ως Προεδρεύουσας, να εντάξει το υπό συζήτηση θέμα στον κατάλογο θεμάτων της Προεδρίας.
<P>
Το δεύτερο πρόβλημα αφορά το γεγονός ότι οι αρμοδιότητες της Ένωσης, όπως περιλαμβάνονται στην οδηγία που αφορά κυρίως το δικαίωμα προσφυγής και το νομικό σύστημα, είναι περισσότερο περιορισμένες από τις προηγούμενες δύο οδηγίες σχετικά με τη Σύμβαση του Århus. Όλα αυτά θα πρέπει να ληφθούν υπόψη από το Κοινοβούλιο όταν θα αποφασίζει για την οδηγία.
<P>
Το αποτέλεσμα στο οποίο κατέληξε η επιτροπή είναι αρκετά θετικό, και οι τροπολογίες που κατέθεσε στην Ολομέλεια η Ομάδα του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών επιδιώκουν να διασφαλίσουν ότι όντως η οδηγία θα τηρήσει αυστηρά τη Σύμβαση του Århus – τίποτα λιγότερο, τίποτα περισσότερο. Καθώς η Σύμβαση του Århus δεν συνιστά πάντοτε σαφή αφετηρία για το κείμενο, έπρεπε να υπάρχει ένας σχετικός βαθμός σύνεσης.
<P>
Ως προς το θέμα της επικύρωσης. Οι δύο εγκεκριμένες οδηγίες Århus παρουσιάζουν τη θέση του Κοινοβουλίου με αρκετή σαφήνεια. Το Κοινοβούλιο κατόρθωσε να καταστήσει αυστηρότερους τους κανόνες τους σχετικά με τη σύμβαση του Århus. Ενίοτε τούτο οφείλεται εν μέρει στην ηθελημένα ασαφή και ακαθόριστη διατύπωση με την οποία προσπάθησαν απλώς να διασφαλίσουν τη γένεση της σύμβασης το 1998. Εντούτοις, δεν μπορούμε να ανεχθούμε μια τέτοια παράδοση διεθνούς διπλωματίας στην κοινοτική νομοθετική διαδικασία – η οποία απαιτεί ακρίβεια στη διατύπωση.
<P>
Τα υπό εξέταση τελευταία στοιχεία του “πακέτου Århus» φαίνεται ότι προχωρούν προς μια ισόρροπη και ορθή κατεύθυνση. Για τον λόγο αυτόν, η επικύρωση ολόκληρης της σύμβασης του Århus μπορεί τελικά να δρομολογηθεί στην Κοινότητα χωρίς περιττές καθυστερήσεις, προκειμένου να τεθεί σε εφαρμογή η απαραίτητη κοινοτική νομοθεσία. 
<SPEAKER ID="262" LANGUAGE="SV" NAME="Schörling (Verts/ALE )" AFFILIATION="εισηγήτρια.">
<P>
    Κύριε Πρόεδρε, έχουμε απόψε μια κοινή συζήτηση και για τους τρεις πυλώνες της Σύμβασης του Århus. Εκφράζω τη χαρά μου για τη συζήτηση αυτή, καθώς και για την πρόταση Οδηγίας της Επιτροπής. Υπογράφοντας τη Σύμβαση του Århus, η Κοινότητα επέδειξε τη βούλησή της για βελτίωση της περιβαλλοντικής νομοθεσίας και για ενεργοποίηση της συμμετοχής του κοινού στις περιβαλλοντικές αποφάσεις κατά έναν εντελώς διαφορετικό τρόπο. Η επικείμενη επικύρωση σημαίνει ότι η Κοινότητα δεσμεύεται πλέον να διασφαλίζει ότι οι πολίτες και οι ΜΚΟ μπορούν να χαίρουν αυτού του δικαιώματος δυνάμει του κοινοτικού δικαίου, γεγονός που είναι πολύ θετικό.
<P>
Μολονότι η Κοινότητα και τα κράτη μέλη υπέγραψαν τη Σύμβαση το 1998 και αυτή τέθηκε σε ισχύ το 2001, έχει επικυρωθεί μόνο από λίγα κράτη μέλη της ΕΕ. Είναι καιρός πλέον το κοινό και οι ΜΚΟ να δύνανται να προσφεύγουν στη δικαιοσύνη για περιβαλλοντικά ζητήματα, και να έχουν βεβαίως δικαίωμα ενημέρωσης και συμμετοχής στη λήψη των αποφάσεων, όπως εξετάζεται στην έκθεση της κ. Korhola. Αυτό θα διαδραματίσει σημαντικό ρόλο προκειμένου να καταστεί πιο αποτελεσματική η περιβαλλοντική πολιτική στην ΕΕ. Θα βελτιώσει τη διαχείριση των περιβαλλοντικών κανόνων και τη συμμόρφωση με αυτούς, θα επιταχύνει την υλοποίηση και θα βελτιώσει την περιβαλλοντική διαχείριση. Πώς μπορούμε να το λέμε αυτό με τόση βεβαιότητα; Πράγματι, υπάρχουν μελέτες που δείχνουν ότι σε χώρες που παρέχουν τη δυνατότητα λήψης δικαστικών μέτρων για την προστασία του περιβάλλοντος και αναθεώρησης της εφαρμογής της περιβαλλοντικής νομοθεσίας, η τελευταία κατέστη αυστηρότερη: υπάρχει άμεση σύνδεση.
<P>
Σύμφωνα με τις επιδιώξεις της Ατζέντα 21, που συνιστούν και κατευθυντήριο άξονα για την Επιτροπή, τα άτομα και όχι οι αρχές είναι εκείνα στα οποία ανήκει το περιβάλλον τους. Για πρώτη φορά, υπάρχει διασύνδεση της περιβαλλοντικής νομοθεσίας με τα ανθρώπινα δικαιώματα και πιστεύω ότι πρόκειται για μια θετική εξέλιξη. Είναι επίσης γεγονός ότι φέρουμε ευθύνη έναντι των μελλοντικών γενεών.
<P>
Η Επιτροπή Περιβάλλοντος, Δημόσιας Υγείας και Πολιτικής των Καταναλωτών υπερψήφισε την οδηγία, ως ένα ελάχιστο πλαίσιο που θα επιτρέπει στα κράτη μέλη να προχωρήσουν περαιτέρω και να διευρύνουν τις δυνατότητες προσφυγής στη δικαιοσύνη. Πιστεύω ότι είναι μια έξοχη πρόταση. Τα δικαστικά μέτρα για την προστασία του περιβάλλοντος πρέπει να ισχύουν τόσο για τις δημόσιες αρχές όσο και σε σχέση με την ποινική διάσταση, εφόσον η Σύμβαση του Århus δεν προβαίνει σε διάκριση μεταξύ αστικών και ποινικών μέτρων και πραγματικά δεν αντιλαμβάνομαι για ποιον λόγο η Επιτροπή επιδιώκει σχετική διάκριση.
<P>
Διαφωνούμε με μια σειρά από σημεία· αυτό είναι σαφές από τις τροπολογίες αυτής της οδηγίας. Επί παραδείγματι, δεν πιστεύω ότι το κοινοτικό δίκαιο πρέπει να θεσπίσει νέους, περιττούς περιορισμούς, όπως εκείνους για τους νομιμοποιούμενους φορείς. Αυτό θα ανάγκαζε τις χώρες που στην παρούσα φάση υιοθετούν μια φιλελεύθερη θεώρηση να θεσπίσουν περιορισμούς. Κατά συνέπεια, δεν μπορώ να δεχθώ τις τροπολογίες που υπέβαλε η Ομάδα του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών, στις οποίες αναφέρθηκε η κ. Korhola. Αυτές αφορούν μεταξύ άλλων τα άρθρα 8 και 9 και θέτουν νέα κριτήρια και διαδικασίες, τα οποία ουδόλως περιλαμβάνονται στη Σύμβαση του Århus. Κατά τη γνώμη μου, αυτό θα δημιουργήσει νέα εμπόδια και δεν καταλαβαίνω για ποιον λόγο χρειάζεται αυτό.
<P>
Ούτε καταλαβαίνω για ποιον λόγο πρέπει να εγκρίνουμε γεωγραφικούς και χρονικούς περιορισμούς ή όρια, τα οποία επίσης καθορίζονται στα άρθρα 8 και 5, όσον αφορά το νομικό καθεστώς. Για παράδειγμα, τόσο η πρόταση της Επιτροπής όσο και η τροπολογία αριθ. 32 της Ομάδας ΕΛΚ-ΕΔ ορίζουν ότι πρέπει να ενεργοποιείται σε μια περιοχή ένας φορέας προκειμένου να έχει πρόσβαση σε έγγραφα ή να προσφεύγει στις εκεί δικαστικές αρχές. Πιστεύω ότι αυτό είναι εντελώς λάθος, δεδομένου ότι η φύση των δικαστικών μέτρων προστασίας του περιβάλλοντος είναι τελείως διαφορετική σήμερα. Για παράδειγμα, μια μικρή, τοπική περιβαλλοντική οργάνωση ενδεχομένως να χρειάζεται εξειδικευμένη βοήθεια από μια διεθνή οργάνωση, συνεπώς, κατά τη γνώμη μου, αυτό ενέχει περιορισμούς. Κατά την άποψή μου, ένα ανεξάρτητο και μη κερδοσκοπικού χαρακτήρα νομικό πρόσωπο θα αρκούσε για να αποκτήσει δικαίωμα δικαστικής προσφυγής όσον αφορά την προστασία του περιβάλλοντος και της υγείας.
<P>
Είναι, επίσης, πολύ σημαντικό ο ορισμός του “περιβαλλοντικού δικαίου” να ισχύει για όλα τα πεδία πολιτικής και όχι μόνο για το άρθρο 175, στο οποίο αναφέρεται αυτή η πρόταση. Βεβαίως, όλοι οι περιβαλλοντικοί νόμοι που βασίζονται στο άρθρο 95 θα είναι επίσης συμβατοί.
<SPEAKER ID="263" LANGUAGE="DE" NAME="Nassauer (PPE-DE )," AFFILIATION="συντάκτης γνωμοδότησης της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων">
<P>
   .  Κύριε Πρόεδρε, κυρίες και κύριοι, η κ. Wallström δεν έχει δίκιο λέγοντας ότι εφαρμόζει τη Σύμβαση του Århus. Στην πραγματικότητα το σχέδιο οδηγίας για την πρόσβαση στη δικαιοσύνη ξεπερνά κατά πολύ τη Σύμβαση του Århus.
<P>
Η Σύμβαση του Århus απαιτεί απλώς να καθιερωθεί η πρόσβαση σε διοικητικές ή –εναλλακτικά– σε δικαστικές διαδικασίες. Η κ. Wallström θέλει να καταστήσει υποχρεωτική την πρόσβαση στη δικαιοσύνη για όλα τα κράτη μέλη. Όλες οι περιβαλλοντικές οργανώσεις θα πρέπει να έχουν το δικαίωμα προσφυγής και ένστασης κατά αποφάσεων υπηρεσιών, συμπεριλαμβανομένων των προσωρινών επανορθωτικών μέτρων. Αυτό θα ισχύει για το περιβαλλοντικό δίκαιο στο σύνολό του, δηλαδή για ολόκληρο το νομικό κεκτημένο που ορίζεται στην Κοινότητα ως προστασία ή βελτίωση του περιβάλλοντος και στο οποίο περιλαμβάνεται η ανθρώπινη υγεία και η προστασία και η ορθολογική χρησιμοποίηση των φυσικών πόρων. Αναφέρονται ενδεικτικά η προστασία των υδάτινων πόρων, η προστασία από τον θόρυβο, η προστασία του εδάφους, η ατμοσφαιρική ρύπανση, ο χωροταξικός σχεδιασμός, η βιοτεχνολογία κλπ. Με τον τρόπο αυτόν παραχωρείται στις περιβαλλοντικές οργανώσεις το γενικό δικαίωμα να ζητούν και να ελέγχουν την εφαρμογή του δικαίου. Αυτό αποτελεί μεταβολή του συστήματος εφαρμογής και ελέγχου του θεσπισμένου δικαίου στα περισσότερα κράτη της Ευρώπης. Έτσι, ιδιωτικές οργανώσεις αποκτούν δικαίωμα επιτήρησης των αρχών και γίνονται τρόπον τινά εκπρόσωποι του κοινού.
<P>
Είναι εύλογο γιατί μια τέτοια αρχή νομικού ελέγχου εκτός των δικαστηρίων και των αρμοδίων αρχών είναι ξένη προς το δίκαιό μας. Σε τελευταία ανάλυση οι περιβαλλοντικές οργανώσεις είναι ομάδες ενδιαφερομένων σαν όλες τις άλλες και δεν δεσμεύονται από το δίκαιο και τον νόμο ούτε έχουν δημοκρατική νομιμοποίηση. Η δεσμευτική καθιέρωση μιας τόσο δραματικά διευρυμένης πρόσβασης στις περιβαλλοντικές διαδικασίες θα έχει σοβαρότατες οικονομικές επιπτώσεις και δεν συμφωνεί σε καμία περίπτωση με τους στόχους της Λισαβόνας. Για τον λόγο αυτόν η Επιτροπή Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων περιορίστηκε στο να πει ότι η Σύμβαση του Århus πρέπει να εφαρμοστεί, αλλά κατά τις ελάχιστες προδιαγραφές. Εάν κάποια κράτη μέλη θέλουν να πάνε πιο μακριά, είναι δικό τους θέμα. Έτσι πρέπει να μείνουν τα πράγματα και το μόνο στο οποίο ελπίζω, κυρία Wallström, είναι ότι το Συμβούλιο θα σταματήσει με αποφασιστικότητα την πρωτοβουλία σας. 
<SPEAKER ID="264" LANGUAGE="" NAME="Moraes (PSE )," AFFILIATION="εισηγητής της γνωμοδότησης της Επιτροπής">
<P>
     Κύριε Πρόεδρε, μιλώ εξ ονόματος του συντάκτη της γνωμοδότησης της επιτροπής, κ. Michael Cashman, ο οποίος δεν μπόρεσε να είναι παρών σήμερα εδώ. Ο κ. Cashman χαιρέτισε, στη γνωμοδότησή του, την πρόταση κανονισμού σχετικά με την εφαρμογή των διατάξεων της Σύμβασης του Århus στους οργανισμούς και τα όργανα της ΕΚ ως συγκεκριμένο βήμα προόδου προς την κατεύθυνση της ευθυγράμμισης της νομοθεσίας της ΕΚ με τις απαιτήσεις της Σύμβασης.
<P>
Παρά το γεγονός ότι η γνωμοδότηση της επιτροπής εγκρίνει τα περισσότερα σημεία του κειμένου της Επιτροπής, επισημαίνει, ωστόσο ότι επιδέχεται αρκετές βελτιώσεις. Ως εισηγητής της έκθεσης σχετικά με την πρόταση κανονισμού για την πρόσβαση του κοινού στα έγγραφα του Ευρωπαϊκού Κοινοβουλίου, του Συμβουλίου και της Επιτροπής, ο κ. Cashman επέμεινε ότι ο παρών κανονισμός πρέπει να είναι σύμφωνος με το γράμμα και το πνεύμα του κανονισμού (ΕΚ) 1049/2001 σχετικά με την πρόσβαση του κοινού στα έγγραφα, στο πλαίσιο του οποίου συμφωνήθηκε –μετά από εκτεταμένες διαπραγματεύσεις– η διασφάλιση μιας λεπτής ισορροπίας μεταξύ του δικαιώματος των πολιτών στον ανοικτό χαρακτήρα και στη διαφάνεια και της ανάγκης να προστατευθούν ορισμένα συμφέροντα και να διατηρηθεί η αποτελεσματικότητα των μεθόδων εργασίας των θεσμικών οργάνων. Η γνωμοδότηση προτείνει, για παράδειγμα, να διαγραφεί –βάσει του κανονισμού (ΕΚ) 1049/2001– μία εξαίρεση, σύμφωνα με την οποία δεν παρέχεται κάλυψη στις δημόσιες αρχές όταν ενεργούν υπό νομοθετική ιδιότητα. Η γνωμοδότηση προτείνει ότι στο επιχειρησιακό κείμενο της πρότασης της Επιτροπής θα πρέπει να διευκρινίζεται ότι όλες οι εξαιρέσεις του κανονισμού (ΕΚ) 1049/2001 εφαρμόζονται, κατ’ αναλογία, στις αιτήσεις για την παροχή πληροφοριών.
<P>
Ασφαλώς ο κ. Cashman θα ήθελε να προσθέσει περισσότερα για τη γνωμοδότησή του, αλλά δεν μπορούσε να παρευρεθεί σήμερα εδώ. Ελπίζω να εξέθεσα τα βασικά σημεία που θα πρότεινε στη συζήτηση. 
<SPEAKER ID="265" LANGUAGE="FR" NAME="Schaffner (PPE-DE )," AFFILIATION="συντάκτρια γνωμοδότησης της Επιτροπής">
<P>
    Κύριε Πρόεδρε, το θέμα της σημερινής μας συζήτησης αφορά το εάν ή όχι θα πρέπει να συνάψουμε τη Σύμβαση του Århus. Η Κοινότητα υπέγραψε το εν λόγω κείμενο το 1998, συνεπώς είναι πλέον καθήκον μας να δράσουμε με τρόπο ώστε κάθε μία από τις κυβερνήσεις μας να μπορεί να εφαρμόσει την παρούσα συμφωνία. Υπογράφοντας τη Σύμβαση του Århus, η Κοινότητα δεσμεύτηκε να υιοθετήσει νομικώς δεσμευτικά μέτρα, ήτοι μια οδηγία και έναν κανονισμό, προκειμένου η κοινοτική νομοθεσία να συνάδει με τις διατάξεις της Σύμβασης του Århus.
<P>
Επιπλέον, μόνο οι διατάξεις που περιλαμβάνονται στη Σύμβαση του Århus και στην οδηγία παρέχουν στα άτομα δικαίωμα προσφυγής στη δικαιοσύνη, όταν αποκαλύπτουν την παραβίαση ενός δικαιώματος ή έχουν συμφέρον να δράσουν. Προβληματιζόμενοι για το γεγονός ότι τα κοινοτικά θεσμικά όργανα θα πρέπει να δεσμεύονται από τους ίδιους κανόνες με τα κράτη μέλη, επιλέξαμε να ενσωματώσουμε τη διάταξη αυτή στον παρόντα κανονισμό.
<P>
Επιπλέον, δεν μπορούμε καν να συλλάβουμε την πιθανότητα ότι θα μπορούσαμε να θεσπίσουμε μια ειδική διάταξη, ένα είδος προνομιακού δικαιώματος, για την ευκολότερη και φθηνότερη πρόσβαση στη δικαιοσύνη για περιβαλλοντικά θέματα. Είναι θεμελιώδες τα θέματα της πρόσβασης στη δικαιοσύνη να αντιμετωπίζονται σε όλους τους τομείς με συνεκτικό και συνολικό τρόπο. Τέλος, κάποιες από τις προτάσεις του εγγράφου εργασίας υπερβαίνουν τις υποχρεώσεις που απορρέουν από τη Σύμβαση του Århus. Οφείλουμε να διατηρήσουμε το περιθώριο ευελιξίας που παρέχει η σύμβαση στα κράτη μέλη για την εφαρμογή των υποχρεώσεων αυτών.
<P>
Ολοκληρώνοντας, θεωρώ ότι καταλήξαμε σε έναν δίκαιο συμβιβασμό ο οποίος αποσκοπεί να προωθήσει την αποτελεσματική εφαρμογή της κοινοτικής νομοθεσίας για το περιβάλλον, σύμφωνα με τις διατάξεις της Σύμβασης του Århus. Μάλιστα, θα μπορούσα ενδεχομένως, να συνοψίσω λέγοντας: “τη Σύμβαση του Århus και μόνο τη Σύμβαση του Århus». 
<SPEAKER ID="266" LANGUAGE="FR" NAME="Grossetête (PPE-DE )." AFFILIATION="">
<P>
    Κύριε Πρόεδρε, κυρία Επίτροπε, κυρίες και κύριοι, δύο συναφείς προτάσεις τίθενται ενώπιόν μας οι οποίες οφείλουν να ανταποκρίνονται αποκλειστικά και μόνο στη φιλοσοφία της Σύμβασης του Århus. Το ζήτημα εάν πρέπει να συμμορφωθούμε με τις διατάξεις της Σύμβασης του Århus δεν τίθεται στην ημερήσια διάταξη. Το αντικείμενο της εξέτασής μας πρέπει να αφορά τον τρόπο δράσης μας, προκειμένου οι κυβερνήσεις μας και τα θεσμικά όργανα της Κοινότητας να εφαρμόσουν την εν λόγω συμφωνία.
<P>
Η Σύμβαση του Århus αποτελεί αναμφίβολα ένα βήμα προόδου, καθώς συμβάλλει στη δημιουργία μιας ουσιαστικής διαφάνειας, και εν προκειμένω καλούμαστε να παρουσιάσουμε τους τρόπους πρόσβασης του κοινού στη δικαιοσύνη. Προκειμένου όμως η σύμβαση αυτή να είναι αποτελεσματική, πρέπει να είναι σύγχρονη και να προωθεί τη μεγαλύτερη συμμετοχή όσων συμβάλλουν στη βελτίωση του περιβάλλοντος στην Ευρώπη. Προς τούτο θα πρέπει να συμπεριλάβουμε μια σαφή μνεία στην έννοια της αειφόρου ανάπτυξης. Θα ήταν ασυνέπεια να προσπαθήσουμε να αρκεστούμε σε έναν υπερβολικά περιοριστικό ορισμό του περιβαλλοντικού δικαίου, και συνεπώς να αποκλείσουμε ολόκληρους τομείς δραστηριότητας οι οποίοι, εντούτοις, διαδραματίζουν ενεργό ρόλο στην επίτευξη των περιβαλλοντικών μας στόχων. Στο σημείο αυτό, αναλογίζομαι κυρίως τις επαγγελματικές ομάδες.
<P>
Όσον αφορά ιδιαίτερα την πρόταση οδηγίας, στο μέτρο που η σύμβαση του Århus θα εφαρμοστεί εκ των πραγμάτων, το πρώτο ερώτημα αφορά το εάν η οδηγία είναι πραγματικά απαραίτητη. Το ερώτημα είναι βάσιμο και, εάν υπάρχει οδηγία, πρέπει να συμβαδίζει με το πνεύμα της σύμβασης. Στην προκειμένη περίπτωση, πρέπει επίσης να τηρήσουμε την αρχή της επικουρικότητας. Επιτρέψτε μου να προσθέσω ότι αυτή ακριβώς είναι η βάση των τροπολογιών μας. Στην πραγματικότητα, οι υποχρεώσεις της Σύμβασης του Århus θα πρέπει να εκπληρωθούν από τα κράτη μέλη και μάλιστα σύμφωνα με το ισχύον δίκαιο και τις δικαστικές παραδόσεις της κάθε μίας από τις χώρες μας. Δεν μπορώ να υποστηρίξω επ’ ουδενί τις τροπολογίες που αποσκοπούν να επιβάλουν τις νομικές πρακτικές ενός κράτους μέλους σε όλα τα υπόλοιπα. Αντιθέτως, πρέπει να προβλέψουμε την πιθανότητα διασυνοριακών υποθέσεων και να καθορίσουμε τις πιθανές διαδικασίες προσφυγής. Εάν τα σημεία αυτά δεν ληφθούν σοβαρά υπόψη, τότε θα προτιμήσουμε πιθανότατα να μην εφαρμόσουμε τη συγκεκριμένη οδηγία για λόγους νομικής συνέπειας. 
<SPEAKER ID="267" LANGUAGE="ES" NAME="Sornosa Martínez (PSE )." AFFILIATION="">
<P>
Ορισμένες τροπολογίες που παρουσιάστηκαν στην Ολομέλεια αντικαθιστούν τους “νομιμοποιημένους φορείς” με “ΜΚΟ”, αλλά δεν πιστεύω ότι αυτό επιλύει το ζήτημα· επομένως προτείνω να ακολουθήσουμε τη γραμμή που εγκρίθηκε στην Επιτροπή Περιβάλλοντος, Δημόσιας Υγείας και Πολιτικής των Καταναλωτών, και την οποία πρότεινα εγώ η ίδια, σχετικά με μια ευρύτερη έννοια του νομιμοποιημένου φορέα, σύμφωνα με την οποία οποιοδήποτε άτομο ή συλλογικός φορέας που επηρεάζεται από ένα περιβαλλοντικό θέμα θα μπορούσε να έχει το δικαίωμα πρόσβασης στη δικαιοσύνη. Αυτό, μαζί με την τροποποίηση της έννοιας του “κοινού”, που έχουμε εγκρίνει επίσης στην Επιτροπή Περιβάλλοντος, θα μας επέτρεπαν να εγγυηθούμε την καθολικότητα του δικαιώματος που αναγνωρίστηκε στο Århus και ταυτόχρονα να οργανώσουμε το σύστημα πρόσβασης στη δικαιοσύνη με ενδεδειγμένο τρόπο.
<SPEAKER ID="268" LANGUAGE="SV" NAME="Thors (ELDR )." AFFILIATION="BirdLife">
<P>
    Κύριε Πρόεδρε, τόσο προσωπικά όσο και εξ ονόματος των συναδέλφων της Ομάδας μου, θέλω καταρχάς να επικεντρωθώ στην οδηγία για την πρόσβαση στη δικαιοσύνη. Όπως πολύ ορθά ειπώθηκε σήμερα, η οδηγία αντιβαίνει σφόδρα στα διοικητικά και νομικά συστήματα πολλών χωρών. Τίθεται, επίσης, ένα ζήτημα για την ορθότητα της νομικής βάσης. Ας σημειωθεί ότι η Επιτροπή Περιβάλλοντος, Δημόσιας Υγείας και Πολιτικής των Καταναλωτών ενέκρινε αυτή την οδηγία και δεν ενέκρινε μια πρόταση για την καταψήφισή της με μόλις 17 έναντι 16 ψήφων.
<P>
Για πολλούς εξ ημών, ο λόγος που οι περιβαλλοντικές οργανώσεις πρέπει να χαίρουν προνομιούχας θέσης έναντι άλλων οργανώσεων αποτελεί ιδεολογικό ζήτημα. Μπορείτε να επανορθώσετε αν ικανοποιήσετε το αίτημά μας για ξεχωριστή ψηφοφορία επί της τροπολογίας αριθ. 40.
<P>
Κατά τη γνώμη μου, όλη αυτή η συζήτηση εγείρει το ακόλουθο ερώτημα. Ποια άλλη είναι η προστιθέμενη αξία της οδηγίας παρά να μας δώσει μια προθεσμία για την εφαρμογή της Σύμβασης του Århus; Αυτή η προθεσμία μπορεί να θεσπιστεί μέσω ενός απλούστερου κανονιστικού πλαισίου αντί μιας περιπλεγμένης κατάστασης, όπως η παρούσα.
<P>
Όσον αφορά την εφαρμογή της Σύμβασης του Århus στην Κοινότητα και τη διόρθωση στην οποία θέλουμε να προβούμε σε σχέση με την οδηγία, έχουμε κάθε δυνατότητα για την επίτευξη αυτών των στόχων μέσω της καλής διακυβέρνησης. 
<SPEAKER ID="269" LANGUAGE="SV" NAME="Sjöstedt (GUE/NGL )." AFFILIATION="">
<P>
    Κύριε Πρόεδρε, η Σύμβαση του Århus είναι πολύ σημαντική. Πρακτικά, ενισχύει τη διαφάνεια των αποφάσεων σε περιβαλλοντικά θέματα που έχουν άμεσες επιπτώσεις για τους πολίτες και τη δυνατότητα των τελευταίων να επηρεάζουν τις εν λόγω αποφάσεις. Θα αρχίσω σχολιάζοντας την πτυχή της εφαρμογής της, με την οποία ασχολείται η έκθεση της κ. Schörling για την απονομή δικαιοσύνης σε περιβαλλοντικά θέματα.
<P>
Υπεβλήθη μια πρόταση για απόρριψη της έκθεσης ως έχει· η κ. Thors, μεταξύ άλλων, μίλησε μόλις τώρα επ’ αυτού. Προσωπικά δυσκολεύομαι να κατανοήσω τον λόγο για τον οποίο πρέπει να καταψηφισθεί αυτή η έκθεση. Γεγονός είναι ότι η Ευρωπαϊκή Ένωση έχει υπογράψει αυτή τη Σύμβαση. Συνεπώς, είναι λογικό να αποτελεί καθήκον της η χρήση του κανονιστικού της πλαισίου προκειμένου να διασφαλιστεί η εφαρμογή της εν λόγω Σύμβασης. Αυτό, βεβαίως, αποτελεί λογική συνέπεια της υπογραφής της. Πιστεύω ότι αυτό θα έχει όλως ιδιαίτερη σημασία όταν η Ένωση διευρυνθεί με τα δέκα νέα μέλη. Στόχος είναι να εμπλέξουμε στη διαδικασία τα νέα κράτη μέλη, ούτως ώστε, από κοινού με εμάς, να εκπληρώσουμε τους όρους αυτής της Σύμβασης.
<P>
Διαβάζοντας την έκθεση, είναι επίσης απολύτως ξεκάθαρο ότι δεν απαγορεύει σε καμία χώρα να έχει πιο προοδευτική νομοθεσία. Κάθε χώρα έχει το δικαίωμα να προχωρήσει περαιτέρω, να διευρύνει τα δικαιώματα σε αυτά τα πεδία. Η Επιτροπή Περιβάλλοντος, Δημόσιας Υγείας και Πολιτικής των Καταναλωτών το ξεκαθαρίζει αυτό στις τροπολογίες αριθ. 4 και 5.
<P>
Κατά τη γνώμη μου, το σχέδιο που ενέκρινε η Επιτροπή Περιβάλλοντος επιδέχεται βελτίωση σε δύο σημεία. Πρώτον, πρέπει να επεκταθεί προκειμένου να εμπίπτουν σε αυτό όλες οι αποφάσεις που ενέχουν περιβαλλοντικές επιπτώσεις και όχι μόνο εκείνες οι αποφάσεις που λαμβάνονται δυνάμει του άρθρου 175 της Συνθήκης.
<P>
Θα αφιερώσω τα τελευταία δευτερόλεπτα του χρόνου ομιλίας μου στην έκθεση της κ. Korhola. Είναι σημαντικό αυτή η έκθεση να καλύψει το μέγιστο δυνατό της νομοθεσίας. Είναι σημαντικό το πεδίο της να καλύψει επίσης άλλα θεσμικά όργανα όπως η Ευρωπαϊκή Τράπεζα Επενδύσεων, ένας μείζων χρηματοπιστωτικός παράγοντας, ούτως ώστε να συμμορφωθούν με τις υποχρεώσεις που ορίζει αυτή η έκθεση.
<SPEAKER ID="270" LANGUAGE="FR" NAME="Bernié (EDD )." AFFILIATION="">
<P>
    Κύριε Πρόεδρε, γιατί χρειαζόμαστε ειδική νομοθεσία, προκειμένου να εφαρμόσουμε τη Σύμβαση του Århus; Εμείς φρονούμε ότι η σύμβαση καθαυτή επαρκεί. Προς τούτο καταθέσαμε πρόταση σχετικά με την απόρριψη της οδηγίας για την πρόσβαση στη δικαιοσύνη.
<P>
Υπάρχει ένα θέμα ακόμη σοβαρότερο. Το παρόν σχέδιο εισάγει μέτρα που είναι απαράδεκτα. Καταρχάς, υπάρχει η διαδικασία εσωτερικής επανεξέτασης των πράξεων που εγκρίθηκαν από τα ευρωπαϊκά θεσμικά όργανα. Ποιος είναι ο λόγος ύπαρξης των μελών του Ευρωπαϊκού Κοινοβουλίου, εάν οι αποφάσεις τους αμφισβητούνται διαρκώς από τις ΜΚΟ που έχει επιλέξει η Ευρωπαϊκή Επιτροπή, η οποία είναι επίσης ο θεματοφύλακας των Συνθηκών; Εν συνεχεία, παρατηρούμε την προσπάθεια της Επιτροπής να αναμειχθεί στην οργάνωση των εθνικών νομικών συστημάτων· η διάταξη αυτή είναι παράνομη, καθώς απάδει προς το άρθρο 175 της Συνθήκης. Τέλος, υπάρχουν οι εξαιρέσεις τόσο από την αστική όσο και από την ποινική διαδικασία οι οποίες επιτρέπουν στις ΜΚΟ να λαμβάνουν βοήθεια για να προσφύγουν στη δικαιοσύνη αποφεύγοντας παράλληλα να πληρώσουν τα κόστη, τις ζημίες και τους τόκους που πρέπει να καταβληθούν σε περίπτωση αρνητικής έκβασης: το μέτρο αυτό είναι ηθικά άδικο και νομικά τρομακτικό.
<P>
Προκειμένου να διατηρηθεί η αειφόρος ανάπτυξη, προτείνω επίσης να μην περιοριστεί η ικανότητα προσφυγής ώστε να καλύπτει μόνο τις ΜΚΟ, αλλά να διευρυνθεί περιλαμβάνοντας και τους παράγοντες διαχείρισης των αγροτικών περιοχών – ιδιοκτήτες γης, αγρότες, δασοκόμους, επιχειρήσεις κλπ. Σύμφωνα με το άρθρο 9 της Σύμβασης του Århus, η οργάνωση της προσφυγής στη δικαιοσύνη εναπόκειται στα κράτη μέλη.
<SPEAKER ID="271" LANGUAGE="IT" NAME="Lisi (PPE-DE )." AFFILIATION="">
<P>
    Κύριε Πρόεδρε, Επίτροπε κυρία Wallström, πιστεύω ότι οι παρεμβάσεις των συναδέλφων, προπαντός των συναδέλφων της Ομάδας μου, αλλά και άλλων, έδωσαν ορθώς έμφαση στο θεμελιώδες πρόβλημα που αντιμετωπίζουμε με αυτήν την έκθεση.
<P>
Είναι ασφαλώς ορθό και αναγκαίο να επιδεικνύεται ιδιαίτερη προσοχή στο περιβάλλον και θα ήταν ευχής έργο εάν εξασφαλίζαμε τη συμμετοχή όλων των πολιτών. Πρέπει να προσέξουμε όμως να μην υπερβούμε το όριο της επονομαζόμενης ειδικής νομοθεσίας: όταν ακούω την κ. Schörling να μιλά για κανένα όριο, ούτε χρονικό ούτε γεωγραφικό, ο κίνδυνος δημιουργίας παράλληλων κέντρων εξουσίας καθίσταται σοβαρός και, εάν ο κίνδυνος αυτός εμφανιστεί στο αυριανό τελικό κείμενο, πιστεύω πως καλά θα κάνουμε να το καταψηφίσουμε, όπως ζήτησαν πολλοί συνάδελφοι. 
<SPEAKER ID="272" LANGUAGE="NL" NAME="Blokland (EDD )." AFFILIATION="">
<P>
    Κύριε Πρόεδρε, όλα αυτά τα χρόνια που το Κοινοβούλιο και το Συμβούλιο θεσπίζουν νομοθεσία από κοινού, εξαιρετικά σπάνιες ήταν οι φορές που πρόταση η οποία υποβλήθηκε από την Ευρωπαϊκή Επιτροπή απορρίφθηκε με βάση την αρχή της επικουρικότητας. Προσωπικά, και μαζί μου ένας πολύ μεγάλος αριθμός συναδέλφων ευρωβουλευτών, θεωρούμε ότι η πρόταση που συζητείται τώρα –και μιλώ για την πρόσβαση στη δικαιοσύνη, την έκθεση Schörling– πρέπει να έχει την ίδια τύχη.
<P>
Ο λόγος είναι ότι είναι εξαιρετικά ασυνήθιστο η Ευρωπαϊκή Επιτροπή να υποβάλλει πρόταση για την εφαρμογή της Σύμβασης του Århus στο ευρωπαϊκό κοινοτικό δίκαιο μέσω μιας οδηγίας, όταν όλα τα κράτη μέλη και εννέα από τις δέκα υπό ένταξη χώρες έχουν υπογράψει αυτή τη Σύμβαση, μερικές μάλιστα την έχουν επικυρώσει. Συνεπώς, η οδηγία ως μέσο εξαναγκασμού των κρατών μελών ώστε τα τελευταία να ενσωματώσουν τη Σύμβαση του Århus στην εθνική τους νομοθεσία είναι δυσανάλογο. Επιπλέον, αυτή η πρόταση βασίζεται στο άρθρο 175, ενώ στην πραγματικότητα αφορά την εναρμόνιση των νομικών συστημάτων των κρατών μελών. Αυτό οπωσδήποτε δεν μπορεί να γίνει δυνάμει του άρθρου 175. Η διατύπωση της πρότασης διαφέρει επίσης από τη διατύπωση της Σύμβασης του Århus, κάτι που φυσικά θα προκαλέσει μείζονα μεταφραστικά προβλήματα.
<P>
Είμαι φυσικά υπέρμαχος της Σύμβασης του Århus, δεν μπορώ όμως παρά να συμπεράνω ότι τα κράτη μέλη πρέπει να την ενσωματώσουν μόνα τους. Ανέλαβαν να πράξουν κατ’ αυτόν τον τρόπο. Συνεπώς, η τωρινή πρόταση της Επιτροπής είναι και εσφαλμένη από τεχνικής άποψης και περιττή. Εν κατακλείδι, θα ήθελα να πω ότι η Ομάδα μου έχει ισχυρές ενστάσεις όσον αφορά αυτή την πρόταση. Συνεπώς, υποβάλαμε μια τροπολογία για την απόρριψη της πρότασης και καλώ τους συναδέλφους ευρωβουλευτές να την υποστηρίξουν. Μια παρόμοια τροπολογία στην Επιτροπή Περιβάλλοντος, Δημόσιας Υγείας και Πολιτικής των Καταναλωτών απορρίφθηκε με πλειοψηφία μίας ψήφου, και αυτό δεν εξέπληξε, δεδομένου ότι ακριβώς πριν από τη συνεδρίαση της Επιτροπής Περιβάλλοντος, Δημόσιας Υγείας και Πολιτικής των Καταναλωτών υπήρχε η εντύπωση ότι δεν θα αποδεχόμουν αυτήν την τροπολογία. Συνεπώς, κανείς δεν είχε προετοιμαστεί κατάλληλα για την ψηφοφορία. Νομίζω ότι θα πρέπει να μας δοθεί η ευκαιρία να το επαναλάβουμε αύριο. 
<SPEAKER ID="273" LANGUAGE="EN" NAME="Wallström," AFFILIATION="Επιτροπή">
<P>
Επιτρέψτε μου να ξεκινήσω με τον σχολιασμό αρχικά της πρότασης οδηγίας σχετικά με την πρόσβαση στη δικαιοσύνη. Χωρίς ένα ενιαίο πλαίσιο, με εναρμονισμένες απαιτήσεις, δεν υπάρχει τρόπος διασφάλισης της εκπλήρωσης των απαιτήσεων της Σύμβασης του Århus στο σύνολο της Ένωσης. Υπογράψαμε τη Σύμβαση του Århus και αυτό είναι το σημείο έναρξης.
<P>
Η Επιτροπή προτείνει να δοθεί νομικό καθεστώς σε αναγνωρισμένους περιβαλλοντικούς οργανισμούς. Αυτό βασίζεται στον τρόπο με τον οποίο ορίζονται εδώ τα περιβαλλοντικά ζητήματα: το αντικείμενο της Σύμβασης του Århus και το αντικείμενο της πρόσβασης στη δικαιοσύνη στον τομέα αυτό. Περιορίζεται στα περιβαλλοντικά θέματα και ορίζεται σαφώς. Η ενέργεια αυτή είναι πλήρως ευθυγραμμισμένη με τη Σύμβαση, η οποία δίνει σημαντική θέση στους περιβαλλοντικούς ΜΚΟ για την υποστήριξη των περιβαλλοντικών συμφερόντων, καθώς δεν έχουμε ίδιο συμφέρον όσον αφορά το περιβάλλον. Θα πρέπει να λάβουμε υπόψη αυτές τις φωνές που προβληματίζονται για το περιβάλλον. Γίνεται επίσης με σεβασμό προς την αρχή της επικουρικότητας, καθώς τα κράτη μέλη είναι ελεύθερα να προβλέψουν την πρόσβαση στη δικαιοσύνη για ευρύτερο κοινό. Επιπλέον, εναπόκειται σε μεγάλο βαθμό στα κράτη μέλη η ανάπτυξη των λεπτομερειών του πλαισίου. Σέβομαι ιδιαίτερα την κ. Thors, αλλά δεν είναι πάντα οι αλιείς αυτοί που εκφράζουν περιβαλλοντικούς προβληματισμούς όσον αφορά την προστασία της Βαλτικής, οπότε ίσως το παράδειγμα που έφερε δεν είναι το πλέον κατάλληλο.
<P>
Άλλες τροπολογίες αποδυναμώνουν το πεδίο εφαρμογής της πρότασης, καθώς τροποποιούν διαδικαστικές πτυχές, όπως η αίτηση για εσωτερική επανεξέταση, η οποία, κατά τη γνώμη της Επιτροπής, είναι σημαντική προκειμένου να δίνεται η δυνατότητα στη διοίκηση να επανεκτιμά τη δράση της πριν γίνει προσφυγή στο δικαστήριο. Κατά τη γνώμη μας, η πρόταση είναι ισόρροπη. Λαμβάνει υπόψη τις υποχρεώσεις που προκύπτουν από τη Σύμβαση του Århus, ενώ παρέχει στα κράτη μέλη τον απαραίτητο βαθμό ευελιξίας που θα τους δώσει τη δυνατότητα να εφαρμόσουν αποτελεσματικά τη νομοθεσία.
<P>
Σχετικά με την πρόταση κανονισμού για την εφαρμογή της Σύμβασης του Århus από τα θεσμικά όργανα, θέλω να τονίσω ότι στόχος μας είναι η πλήρης εφαρμογής των τριών πυλώνων της Σύμβασης του Århus σε κοινοτικό επίπεδο. Αυτές οι απαιτήσεις που προτείνονται από τον κανονισμό δεν καλύπτουν μόνο τα κοινοτικά θεσμικά όργανα, αλλά και όλους τους οργανισμούς που επιτελούν δημόσια λειτουργήματα βάσει των Συνθηκών, όπως φορείς, γραφεία ή οργανισμούς όπως η Ευρωπαϊκή Τράπεζα Επενδύσεων, στον βαθμό που οι δραστηριότητές τους άπτονται των περιβαλλοντικών θεμάτων, όπως ορίζονται από τη Σύμβαση.
<P>
Και εδώ πάλι, η πρόταση της Επιτροπής χρησιμοποίησε την ευελιξία που μπορούν να έχουν οι φορείς βάσει της Σύμβασης του Århus, ιδίως από άποψη οργάνωσης των διαδικασιών για τη συμμετοχή του κοινού και καθιέρωσης κριτηρίων για την πρόσβαση στη δικαιοσύνη σε περίπτωση που δεν γίνεται σεβαστό το περιβαλλοντικό δίκαιο. Παραμένοντας ευθυγραμμισμένη με τις διατάξεις της Σύμβασης του Århus, προσπάθησε να παρέμβει όσο το δυνατόν λιγότερο στους κανόνες και τις διαδικασίες που έχουν ήδη καθιερωθεί και εφαρμόζονται. Συγκεκριμένα, πρέπει να αποφευχθεί η παρέμβαση στις διατάξεις της Συνθήκης σχετικά με την πρόσβαση των ατόμων στο Δικαστήριο των Ευρωπαϊκών Κοινοτήτων.
<P>
Με το ίδιο πνεύμα, η Επιτροπή θεωρεί προβληματικές τις τροπολογίες εκείνες που στοχεύουν στην απόκλιση από το καθεστώς των εξαιρέσεων που καθιερώθηκε με βάση τον κανονισμό (ΕΚ) 1049/2001 σχετικά με την πρόσβαση σε έγγραφα. Επίσης, δεν μπορεί να δεχθεί τροπολογίες που καταλήγουν να είναι υπερβολικά κανονιστικές όσον αφορά τις ρυθμίσεις της συμμετοχής του κοινού και που επεκτείνουν τις διατάξεις πρόσβασης στη δικαιοσύνη σε καταγγελίες από μεμονωμένες ομάδες του κοινού. Οι τροπολογίες αυτές ενέχουν τον κίνδυνο παρέμβασης στις διατάξεις της Συνθήκης ΕΚ σχετικά με το θέμα αυτό.
<P>
Θα παραδώσω στη γραμματεία τη θέση της Επιτροπής για συγκεκριμένες τροπολογίες(1). Σας ευχαριστώ και πάλι για τη συζήτηση. 
<SPEAKER ID="274" LANGUAGE="" NAME="Πρόεδρος." AFFILIATION="">
<P>
   Κυρία Thors, ζητήσατε το λόγο για μια διευκρίνιση; 
<SPEAKER ID="275" LANGUAGE="SV" NAME="Thors (ELDR )." AFFILIATION="(Ο Πρόεδρος αφαιρεί τον λόγο από την ομιλήτρια)">
<SPEAKER ID="276" LANGUAGE="" NAME="Πρόεδρος." AFFILIATION="">
<P>
   Σας παρακαλώ, κυρία Thors, πιστεύω ότι προσπαθείτε να ξανανοίξετε τη συζήτηση.
<P>
Η ψηφοφορία θα διεξαχθεί αύριο, Τετάρτη, στις 12.00. 
<SPEAKER ID="277" LANGUAGE="" NAME="" AFFILIATION="Θέση της Επιτροπής για τις τροπολογίες του Κοινοβουλίου:"/>
<SPEAKER ID="278" LANGUAGE="" NAME="Πρόεδρος." AFFILIATION="">
<P>
   Η ημερήσια διάταξη προβλέπει τη συζήτηση της έκθεσης (A5-0139/2004) του κ. Manders, εξ ονόματος της Αντιπροσωπείας του Ευρωπαϊκού Κοινοβουλίου στην επιτροπή συνδιαλλαγής, σχετικά με το εγκριθέν από την επιτροπή συνδιαλλαγής κοινό σχέδιο οδηγίας του Ευρωπαϊκού Κοινοβουλίου και του Συμβουλίου που αφορά την περιβαλλοντική ευθύνη όσον αφορά την πρόληψη και την αποκατάσταση περιβαλλοντικής ζημίας.
<SPEAKER ID="279" LANGUAGE="NL" NAME="Manders (ELDR )," AFFILIATION="εισηγητής">
<P>
   .  Κύριε Πρόεδρε, επιτρέψτε μου να αρχίσω ευχαριστώντας όλους όσοι συνέβαλαν εποικοδομητικά στην επίτευξη αυτού του συμβιβασμού και στην οδηγία, που ευελπιστώ και είμαι βέβαιος ότι θα γίνει αποδεκτή. Θα ήθελα ιδιαιτέρως να ευχαριστήσω τον Αντιπρόεδρο, τον κ. Imbeni, που ήταν επικεφαλής της επιτροπής συνδιαλλαγής, τον κ. Gargani, Πρόεδρο της Επιτροπής Νομικών Θεμάτων και Εσωτερικής Αγοράς, καθώς και όλους τους σκιώδεις εισηγητές, που συνέβαλαν εποικοδομητικά στην επίτευξη του συμβιβασμού, όπως και τον Πρέσβυ Gunning, που συμμετείχε στη διαδικασία συνδιαλλαγής εκ μέρους του Συμβουλίου. Θα ήθελα, επίσης, να ευχαριστήσω όλως ιδιαιτέρως την Επίτροπο Ana Palacio, που στο μεταξύ αποχώρησε από το Κοινοβούλιο. Κατά το εν λόγω διάστημα η κ. Palacio ήταν Πρόεδρος της Επιτροπής Νομικών Θεμάτων και Εσωτερικής Αγοράς και ήταν υπεύθυνη για μια μοναδική στιγμή στο Κοινοβούλιο, συγκεκριμένα για αυτό που ονομάζω “διαδικασία Manders”. Η “διαδικασία Manders” σήμαινε ότι στην τελική φάση ολόκληρο το Κοινοβούλιο έπρεπε να ψηφίσει σχετικά με το ποια επιτροπή είχε την αρμοδιότητα να εκπονήσει και να χειριστεί αυτή την έκθεση. Το θεώρησα ιδιαίτερη τιμή και θεωρώ ότι αυτό οδήγησε σε ένα αποδεκτό αποτέλεσμα.
<P>
Τι συμβαίνει; Κατά τη γνώμη μου, λόγω της έκτασης αυτών που “επιτρέπει” η οδηγία, υπάρχει ακόμα μεγάλη πιθανότητα να δημιουργήσουμε ένα είδος παπλώματος όλο μπαλώματα στην Ευρώπη, τα δε κράτη μέλη, ιδίως σε πιο δύσκολες οικονομικά εποχές, θα θεωρήσουν την οικονομία σημαντικότερη της προστασίας του περιβάλλοντος. Συνεπώς, λυπούμαι που δεν εγκρίθηκε η τελική μου πρόταση για εφαρμογή του άρθρου 95, περί μέγιστης εναρμόνισης, και που εκλάβαμε ως τη βάση το άρθρο 195. Οι περιβαλλοντικές οργανώσεις, οι ΜΚΟ για την προστασία του περιβάλλοντος, διαδραμάτισαν ιδιαίτερο ρόλο επ’ αυτού. Δεν διαμαρτύρονται για το ότι θα υπάρχει ελάχιστη εναρμόνιση και κατά τη διάρκεια της διαδικασίας δεν υποστήριξαν τη μέγιστη εναρμόνιση, κάτι που με λυπεί βαθιά. Από την άλλη πλευρά, η Ευρώπη προφανώς δεν ήταν έτοιμη για κάτι τέτοιο. Αυτό είναι επίσης προφανές και στη διαδικασία συνδιαλλαγής, διότι μόνο τέσσερις τροπολογίες που κινούνταν στη λογική της Επιτροπής εγκρίθηκαν από το Κοινοβούλιο. Μόλις τέσσερις! Εξ ου και χρειάστηκε να συγκαλέσουμε τρεις ακόμα συναντήσεις στο πλαίσιο της συνδιαλλαγής.
<P>
Τέλος, πιστεύω ότι ο συμβιβασμός μπορεί να περιγραφεί ως επιτυχής. Αυτό ήταν προφανές και στην έκβαση της ψηφοφορίας στην αντιπροσωπεία του Κοινοβουλίου στη διαδικασία συνδιαλλαγής, αφού βεβαίως το επιτευχθέν αποτέλεσμα 12 υπέρ έναντι 1 κατά είναι έξοχο. Ελπίζω ότι αυτή είναι μόνο η αρχή. Ελπίζω, επίσης, ότι τα κράτη μέλη δεν θα καταχραστούν των εξουσιών τους για χορήγηση αδειών και τις επιστημονικές εξελίξεις προκειμένου να διαταράξουν την ομαλή άσκηση των οικονομικών δραστηριοτήτων, που τελικά όλοι μας επιδιώκουμε να διασφαλίσουμε στην εσωτερική αγορά, μέσω της πρακτικής του να πράττουν μερικά κράτη μέλη περισσότερα από τα υπόλοιπα και να μην κάνουν τίποτα υπέρ του περιβάλλοντος. Από την άλλη μεριά, επιτεύχθηκαν ήδη ορισμένα οφέλη. Για παράδειγμα, το μέγιστο ποσό για αποζημίωση στη Σύμβαση του Διεθνούς Ναυτιλιακού Οργανισμού (ΔΝΟ) αυξήθηκε από τα 50 εκατομμύρια στο 1 δισεκατομμύριο. Συνεπώς, ήδη αποδείχτηκε η αξία της αποτρεπτικής διάστασης της οδηγίας. Ελπίζω ότι η Euratom θα ακολουθήσει λίαν συντόμως και πιστεύω ότι αυτό θα οδηγήσει τελικά σε μια άριστη νομοθεσία.
<P>
Για μία ακόμα φορά, κάναμε μια αρχή και ελπίζω ότι αυτό θα καταλήξει σε κάτι θετικό. Θέλω να ευχαριστήσω από τα βάθη της καρδιάς μου την Επίτροπο. Αποτελούσε, βεβαίως, μία από τις υψηλότερες προτεραιότητές της και πλέον μπορεί να κλείσει αυτό το θέμα στο πλαίσιο αυτής της εντολής. Συνεπώς, θέλω να την ευχαριστήσω από βάθους καρδίας, όπως και το επιτελείο της, ιδίως δε τον Charles Pirotti, που είναι επίσης παρών σήμερα, για την εποικοδομητική τους συμβολή σε σχέση με το θέμα αυτό. Θέλω να καλέσω την Επίτροπο σε γεύμα ή δείπνο, δεδομένου ότι το φορτωμένο πρόγραμμά της δεν μας επέτρεψε να δώσουμε μια κοινή συνέντευξη Τύπου. Αυτό ίσως να είναι μια καλή ιδέα, δεδομένου ότι μέσω αυτής της πρόσκλησης θα ήθελα πάρα πολύ να εκφράσω τις σκέψεις μου για το πώς θα ήθελα αυτή η οδηγία να μετουσιωθεί σε μια ολοκληρωμένη νομοθεσία μελλοντικά, ιδίως δε τις σκέψεις μου για την Εκτίμηση Περιβαλλοντικής Διαχείρισης. Θα ήθελα πολύ να της μιλήσω για αυτό το θέμα, ελπίζω λοιπόν να αποδεχθεί την πρόσκλησή μου.
<SPEAKER ID="280" LANGUAGE="" NAME="Wallström," AFFILIATION="Επιτροπή">
<P>
     Κύριε Πρόεδρε, θέλω να ευχαριστήσω τον κ. Manders. Είναι η πρώτη φορά που μου ζητούν ραντεβού, ή τουλάχιστον με προσκαλούν για ποτό μέσω της Ολομέλειας του Ευρωπαϊκού Κοινοβουλίου. Σας ευχαριστώ γι’ αυτό, κύριε Manders, και σας ευχαριστώ για την καλή δουλειά που κάνατε σχετικά με το φάκελο περιβαλλοντικής ευθύνης! Έχετε απόλυτο δίκιο για το γεγονός ότι το θέμα άργησε πολύ καιρό να εξεταστεί.
<P>
Θέλω επίσης να ευχαριστήσω την αντιπροσωπεία του Κοινοβουλίου στην επιτροπή συνδιαλλαγής υπό την προεδρία του Αντιπροέδρου κ. Imbeni, καθώς το θετικό κλίμα που υπήρχε στην αντιπροσωπεία του Κοινοβουλίου καθόλη τη διάρκεια της συνδιαλλαγής μας έδωσε τη δυνατότητα να καταλήξουμε σε έναν ικανοποιητικό συμβιβασμό: το κοινό σχέδιο που έχετε σήμερα μπροστά σας, το οποίο εγκρίθηκε από την επιτροπή συνδιαλλαγής.
<P>
Χάρη σε αυτή τη νέα οδηγία, θα τεθεί σε εφαρμογή για πρώτη φορά ένα γενικό πλαίσιο με το οποίο η πρόληψη και η αποκατάσταση της περιβαλλοντικής ζημίας θα πραγματοποιείται μέσω ενός συστήματος περιβαλλοντικής ευθύνης. Αυτό το νέο σύστημα θα αποτελέσει πολύτιμο όφελος για τους πολίτες και το περιβάλλον μιας διευρυμένης Ένωσης. Είμαι ιδιαίτερα ικανοποιημένος με το αποτέλεσμα που επιτεύχθηκε από τους συννομοθέτες. Όλοι θέλαμε η οδηγία αυτή να είναι ένα φιλόδοξο και εφαρμόσιμο νομοθέτημα και η επίτευξη ενός ισορροπημένου συμβιβασμού για ένα τόσο τεχνικά πολύπλοκο και πολιτικά ευαίσθητο θέμα δεν ήταν ασφαλώς εύκολη. Πιστεύω ότι το σχέδιο που έχετε μπροστά σας θα αποτελέσει ένα σημαντικό βήμα προόδου προς την κατεύθυνση της καλύτερης προστασίας του περιβάλλοντος στην Ευρώπη. Η συμβολή αυτής της νέας οδηγίας στη διαφύλαξη της βιοποικιλότητας, μέσω της εφαρμογής της στα προστατευόμενα είδη και τα φυσικά ενδιαιτήματα, αποτελεί ένα μόνο παράδειγμα των πολλών οφελών που καθίστανται δυνατά με την οδηγία αυτή. Σας ευχαριστώ και πάλι, κύριε Manders. 
<SPEAKER ID="281" LANGUAGE="DE" NAME="Niebler (PPE-DE )." AFFILIATION="">
<P>
    Κύριε Πρόεδρε, κυρία Επίτροπε, κυρίες και κύριοι, επιτρέψτε μου να ευχαριστήσω θερμά τον εισηγητή μας κ. Manders, ο οποίος υπερασπίστηκε θαυμάσια στη διαδικασία συνδιαλλαγής την οδηγία για την περιβαλλοντική ευθύνη, όπως άλλωστε έχει κάνει πολλές φορές στο παρελθόν. Τον ευχαριστώ και σήμερα γι’ αυτό, καθώς και για την καλή προσωπική συνεργασία.
<P>
Ωστόσο, για την Ομάδα μου είναι επίσης σημαντικό ότι στο πλαίσιο της διαδικασίας συνδιαλλαγής βρέθηκε ένα ανάλογο αποτέλεσμα. Διότι όπως είχε ήδη αναφερθεί κατά την πρώτη ανάγνωση, “το καλύτερο είναι ο εχθρός του καλού” – την παροιμία αυτή είχε επαναλάβει ο λόρδος Inglewood που ως γνωστόν θα μιλήσει και στη συνέχεια.
<SPEAKER ID="282" LANGUAGE="DE" NAME="Gebhardt (PSE )." AFFILIATION="Prestige">
<P>
    Κύριε Πρόεδρε, κυρία Επίτροπε, κυρίες και κύριοι, θέλω να ευχαριστήσω κι εγώ θερμά τον κ. Manders για τον προσεκτικό και συνεργάσιμο τρόπο με τον οποίο διεξήχθη η διαδικασία συνδιαλλαγής. Νομίζω ότι χάρη σε αυτό οδηγηθήκαμε σε ένα τόσο εξαιρετικό αποτέλεσμα.
<P>
Το συμπέρασμά μου είναι ότι δεν είμαστε απόλυτα ικανοποιημένοι με όσα επιτεύχθηκαν, διότι θέλαμε πολύ περισσότερα. Βλέπω τον κ. Manders να γνέφει. Ξέρω ότι κι εκείνος ήθελε περισσότερα, αλλά δεν ήταν δυνατόν. Είναι λοιπόν ένα πρώτο βήμα. Δεν θα σταματήσουμε τις προσπάθειές μας προκειμένου να συνεχιστούν μελλοντικά τα βήματα αυτά προς την κατεύθυνση της ορθής λύσης. 
<SPEAKER ID="283" LANGUAGE="SV" NAME="Schörling (Verts/ALE )." AFFILIATION="">
<P>
Αυτό δεν σημαίνει ότι το αποτέλεσμα μας ικανοποιεί πλήρως. Η αρχή του “ο ρυπαίνων πληρώνει” είναι άριστη. Επίσης άριστο είναι το γεγονός ότι τώρα πλέον έχουμε ένα εναρμονισμένο σύστημα απόδοσης ευθυνών για την αποτροπή περιβαλλοντικής ζημίας και για τη διασφάλιση της αποκατάστασης ζημίας που έχει ήδη προκληθεί. Όπως είπε ο κ. Manders, η Ευρώπη δεν ήταν κατάλληλα προετοιμασμένη για αυτό· ή τουλάχιστον ορισμένα τμήματα της Ευρώπης ενδεχομένως να μην ήταν προετοιμασμένα για αυτό. Πολλοί από μας ήθελαν ένα πιο εναρμονισμένο σύστημα και θα μπορούσαμε να έχουμε κάνει μερικά παραπάνω βήματα προόδου. Μετά την πρώτη ανάγνωση ήμασταν πολύ χαρούμενοι, μετά τη δεύτερη ανάγνωση, όμως, δεν ήμασταν πλέον και τόσο χαρούμενοι. Τώρα έχουμε έναν ανεκτό συμβιβασμό και είναι θετικό το ότι, τελικά, επιτεύχθηκε κάτι.
<P>
Η πρόταση να υποβάλει η Επιτροπή έκθεση ύστερα από έξι χρόνια για τα υποχρεωτικά χρηματοδοτικά μέσα ασφάλειας είναι άκρως σημαντική, αν θέλουμε να λειτουργήσουν όλα αυτά. Ένας τρόπος να επιτευχθεί συμβιβασμός στο τελικό στάδιο είναι μέσω μιας δήλωσης στην Επιτροπή, όπου να καθίσταται σαφές ότι προτίθεται να εκπληρώσει τις υποχρεώσεις που απορρέουν από τον συμβιβασμό στον οποίον κατέληξαν Κοινοβούλιο και Συμβούλιο. Δεν είμαι βέβαιη κατά πόσο μια τέτοια δήλωση θα είχε δεσμευτικό χαρακτήρα, ελπίζω όμως να είναι έτσι, ούτως ώστε να μην κωλυσιεργούμε αυτά τα έξι χρόνια. Ελπίζω αυτό να εφαρμοστεί αποτελεσματικά. Μήπως μπορεί η κ. Wallström να μας πει κάτι σχετικά με το νομικό χαρακτήρα μιας δήλωσης αυτού του τύπου; 
<SPEAKER ID="284" LANGUAGE="" NAME="Inglewood (PPE-DE )." AFFILIATION="(ΕΝ)">
<SPEAKER ID="285" LANGUAGE="ES" NAME="Medina Ortega (PSE )." AFFILIATION="">
<P>
    Κύριε Πρόεδρε, η άποψή μου είναι φυσικά πλησιέστερη προς την άποψη της κ. Gebhardt, η οποία μίλησε εξ ονόματος της Σοσιαλιστικής Ομάδας.
<P>
Σε αυτό το έργο, ο κ. Manders έκανε ό,τι μπορούσε. Μείναμε μόνο με μερικές προφορικές δεσμεύσεις. Ας μην λεχθεί, ωστόσο, ότι εμείς ή οι εκλογείς εξαπατηθήκαμε: αυτή είναι μόνο η αρχή. Ας ελπίσουμε ότι η Επιτροπή δεν θα περιμένει για αυτές τις μακρές περιόδους των τριών, έξι, εννέα και δέκα ετών, αλλά ότι μέσα σε ένα μικρό χρονικό διάστημα –πιθανότατα κατόπιν ενός άλλου μεγάλου ατυχήματος, που θα προκαλέσει τεράστια ζημιά σε οποιοδήποτε μέρος της Ευρωπαϊκής Ένωσης, είτε είναι στη Βαλτική, τη Μεσόγειο, τη Βόρεια Θάλασσα ή οποιοδήποτε άλλο μέρος– είναι υποχρεωμένη να μας παρουσιάσει, και να το κάνει αυτό σύντομα, μια πρόταση που θα αλλάξει αυτή την κατάσταση και θα μας επιτρέψει να προχωρήσουμε μπροστά με πολύ πιο ακριβείς κανόνες. Άλλο ένα θέμα που πρέπει να διευκρινιστεί είναι αν η οδηγία είναι το κατάλληλο μέσο ή αν χρειαζόμαστε έναν κανονισμό που θα καθιστά αυτό το είδος των κανόνων υποχρεωτικό, χωρίς να περιμένουμε τα κράτη να αναλάβουν αργά τις ευθύνες τους απέναντι στους πολίτες τους. 
<SPEAKER ID="286" LANGUAGE="DE" NAME="Karas (PPE-DE )." AFFILIATION="">
<SPEAKER ID="287" LANGUAGE="EN" NAME="Harbour (PPE-DE )." AFFILIATION="">
<P>
    Κύριε Πρόεδρε, και πάλι εξ ονόματος των βρετανών Συντηρητικών συναδέλφων μου –ο συνάδελφός μου Λόρδος Inglewood, ο οποίος εργάστηκε για το θέμα αυτό, έχει ήδη μιλήσει– και της Ομάδας μου, χαιρετίζω ασφαλώς το εξαιρετικό έργο του κ. Manders για μεγάλο χρονικό διάστημα και μέσω της συνδιαλλαγής.
<SPEAKER ID="288" LANGUAGE="NL" NAME="Manders (ELDR )," AFFILIATION="εισηγητής">
<SPEAKER ID="289" LANGUAGE="" NAME="Wallström," AFFILIATION="Επιτροπή">
<P>
Θα ήθελα να απαντήσω στην κ. Schörling απευθείας, καθώς η δήλωση της Επιτροπής για την επανεξέταση της οικονομικής εγγύησης το 2006 δεν είναι επισήμως νομικά δεσμευτική, αλλά μπορεί κανείς να τη θεωρήσει πολιτικά δεσμευτική. Ελπίζω αυτό να είναι εξίσου σημαντικό με τη νομική δέσμευση. Πρόκειται για μια υποχρέωση και μια δέσμευση της Επιτροπής και για τον λόγο αυτό, ασφαλώς, θα επιστρέψουμε στο θέμα αυτό. Είμαι βέβαιη ότι αυτό που γίνεται σήμερα δεν είναι παρά η αρχή. Είναι τόσο σημαντικό για τους λόγους που όλοι αναφέρατε. Σας ευχαριστώ και πάλι και, σύμφωνοι, θα έρθω για ποτό!
<SPEAKER ID="290" LANGUAGE="" NAME="Πρόεδρος." AFFILIATION="">
<P>
Η ψηφοφορία θα διεξαχθεί αύριο, Τετάρτη, στις 12.00. 
<SPEAKER ID="291" LANGUAGE="" NAME="Πρόεδρος." AFFILIATION="">
<P>
   Η ημερήσια διάταξη προβλέπει τη συζήτηση της έκθεσης (A5-0177/2004) του κ. Sjöstedt, εξ ονόματος της Επιτροπής Περιβάλλοντος, Δημόσιας Υγείας και Πολιτικής των Καταναλωτών, σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου για τη διαχείριση των αποβλήτων της εξορυκτικής βιομηχανίας. 
<SPEAKER ID="292" LANGUAGE="SV" NAME="Wallström," AFFILIATION="Επιτροπή.">
<P>
     Κύριε Πρόεδρε, κυρίες και κύριοι ευρωβουλευτές, θέλω καταρχάς να ευχαριστήσω το Ευρωπαϊκό Κοινοβούλιο και ειδικά την Επιτροπή Περιβάλλοντος, Δημόσιας Υγείας και Πολιτικής των Καταναλωτών, όπως και τον εισηγητή, τον κ. Sjöstedt, για το έργο που επιτέλεσε σε σχέση με την έκθεσή του, στην πρώτη ανάγνωση.
<P>
Τα απόβλητα από εξορυκτικές δραστηριότητες μπορεί να αποτελούν λόγω σύνθεσης και όγκου σοβαρή απειλή για το περιβάλλον και την ανθρώπινη υγεία, αν δεν γίνει σωστή διαχείριση. Αυτό διαπιστώθηκε και στα σοβαρά ατυχήματα στην Aznalcóllar στην Ισπανία, το 1998, καθώς και στην Baia Mare στη Ρουμανία, το 2000, όταν εξερράγησαν ταμιευτήρες απορριμμάτων κατεργασίας, προκαλώντας την έκλυση τεραστίων ποσοτήτων τοξικών ουσιών. Αυτό είχε σημαντικές περιβαλλοντικές, οικονομικές και κοινωνικές επιπτώσεις.
<P>
Στόχος αυτής της πρότασης είναι η θέσπιση πανευρωπαϊκών κανόνων προκειμένου να αποτραπεί η μόλυνση του νερού και του εδάφους λόγω της μακράς αποθήκευσης αποβλήτων σε ταμιευτήρες απορριμμάτων κατεργασίαςή σωρούς. Η σταθερότητα των εγκαταστάσεων διάθεσης αποβλήτων πρέπει επίσης να διασφαλίζεται προς αποτροπή πρόκλησης ή για τη μείωση των επιπτώσεων ατυχημάτων. Σε συνδυασμό με την τροποποιημένη οδηγία Seveso II σχετικά με τον έλεγχο των κινδύνων σοβαρών ατυχημάτων από επικίνδυνες ουσίες, και ένα έγγραφο για τις βέλτιστες διαθέσιμες πρακτικές για τη διαχείριση των στείρων εξόρυξης και των ταμιευτήρων απορριμμάτων κατεργασίας, αυτή η προτεινόμενη οδηγία θα διασφαλίσει την ενδεδειγμένη διαχείριση αποβλήτων από εξορυκτικές δραστηριότητες σε ολόκληρη την ΕΕ.
<SPEAKER ID="293" LANGUAGE="SV" NAME="Sjöstedt (GUE/NGL )" AFFILIATION="εισηγητής.">
<P>
Θα ήθελα επίσης να αναφερθώ στα αδρανή μη επιβλαβή απόβλητα. Είναι σημαντικό να αντιληφθούμε ότι ακόμα και απόβλητα που δεν είναι εγγενώς ή χημικώς επιβλαβή μπορούν να προκαλέσουν σοβαρά περιβαλλοντικά προβλήματα. Αυτό μπορεί να συμβεί αν δεν γίνει κατάλληλη αποθήκευση, αν δεν αποτραπεί η μόλυνση των υδάτινων πόρων, ή στην περίπτωση της οξίνισης του εδάφους. Είναι σημαντικό αυτά τα απόβλητα να διέπονται από κανόνες που να ορίζουν τα της προσήκουσας αποθήκευσης και διαχείρισής τους. Δεν πιστεύω ότι η απόφαση που έλαβε η Επιτροπή Περιβάλλοντος σημειώνει ικανοποιητική πρόοδο σε σχέση με αυτό και, συνεπώς, υπέβαλα την τροπολογία αριθ. 98, που θα θέσει το πράγμα σε σωστή βάση, κατά την άποψή μου.
<SPEAKER ID="294" LANGUAGE="FI" NAME="Matikainen-Kallström (PPE-DE )," AFFILIATION="συντάκτρια γνωμοδότησης της Επιτροπής Βιομηχανίας, Εξωτερικού Εμπορίου, Έρευνας και Ενέργειας.">
<SPEAKER ID="295" LANGUAGE="DE" NAME="Klaß (PPE-DE )." AFFILIATION="">
<P>
Αυτό που έκανε τόσο δύσκολες τις συζητήσεις στην επιτροπή ήταν ο ορισμός των αποβλήτων. Η Επιτροπή Περιβάλλοντος, Δημόσιας Υγείας και Πολιτικής των Καταναλωτών τάχθηκε ξεκάθαρα στην έκθεση Sjöstedt υπέρ ενός ορισμού σαν αυτόν που υπάρχει ήδη στην οδηγία πλαίσιο για τα απόβλητα. Θέλουμε να γίνεται πραγματικά σωστά η διάθεση των αποβλήτων, του μολυσμένου υλικού ή των πετρωμάτων. Τα υπερκείμενα και η φυτική γη είναι όροι με τους οποίους χαρακτηρίζονται στη γερμανική γλώσσα επαναχρησιμοποιήσιμες ουσίες που είναι σημαντικές αλλού. Χωρίς αυτές δεν θα μπορούσαν να ξαναγεμίσουν σωστά τα ορυχεία και η αποκατάσταση του εδάφους δεν θα ήταν εφικτή χωρίς τη φυτική γη.
<P>
Ανησυχία μας προξενούν κυρίως οι αμαρτίες του παρελθόντος. Τα ορυχεία που δεν έκλεισαν με τον σωστό τρόπο, οι σωροί που δημιουργήθηκαν, τα επονομαζόμενα ιστορικά απόβλητα. Είναι και σημαντικό και σωστό να ταχθούμε υπέρ της καταγραφής των μεν και της απαλλαγής από τα δε, αλλά χρειαζόμαστε μεγαλύτερες προθεσμίες. Χρειαζόμαστε προδιαγραφές που θα μπορούν να τηρηθούν και να εφαρμοστούν. Ο εισηγητής δεν πηγαίνει αρκετά μακριά στις τροπολογίες 71 και 72. Σε μια οδηγία για τα απόβλητα της εξορυκτικής βιομηχανίας δεν είναι ανάγκη να επαναλαμβάνονται και να παρουσιάζονται ξανά όλα όσα έχουν ήδη ρυθμιστεί με άλλες οδηγίες της Ευρωπαϊκής Ένωσης όπως η οδηγία για την υγειονομική διαχείριση των αποβλήτων, η οδηγία πλαίσιο για τα ύδατα και η οδηγία πλαίσιο για τη διαχείριση αποβλήτων.
<SPEAKER ID="296" LANGUAGE="DE" NAME="Haug (PSE )." AFFILIATION="">
<P>
    Κύριε Πρόεδρε, κυρία Επίτροπε, κυρίες και κύριοι, λυπάμαι που άργησα. Ωστόσο, αυτό οφείλεται στο γεγονός ότι αυτό το διάστημα δεν πρέπει να ασχοληθούμε μόνο με τα απόβλητα της εξορυκτικής βιομηχανίας, αλλά βασικά εκ των προτέρων με ένα θέμα της επομένης κοινοβουλευτικής περιόδου, με το σύστημα REACH, δηλαδή με την πολιτική για τα χημικά. Πέρασα το βράδυ μου με την BASF, μία μεγάλη χημική βιομηχανία, που την εγκατέλειψα τώρα πολύ βιαστικά για να έρθω εδώ.
<P>
Αναφορικά με τον ορισμό των αποβλήτων της εξορυκτικής βιομηχανίας, υπολογίσαμε όλους και όλα όσα υπεισήλθαν στην διαδικασία της συζήτησης: τη βιομηχανία, τις περιβαλλοντικές ΜΚΟ, το Ευρωπαϊκό Δικαστήριο, αλλά και την Επιτροπή. Δεν τίθεται θέμα ότι η ψηφοφορία μας στην επιτροπή δεν επινόησε ξανά μια ήδη υπάρχουσα νομοθεσία, αντίθετα, αυτό ακριβώς το αποφύγαμε. Βελτιώσαμε σε ορισμένα σημεία την πρόταση της Επιτροπής προς το συμφέρον του περιβάλλοντος. Συνδυάσαμε την οικολογία με την οικονομία και αυτό ανέκαθεν υπήρξε σύνθημα των Σοσιαλδημοκρατών. Το γεγονός ότι στην Ολομέλεια έχουν υποβληθεί μόνον 20 τροπολογίες από τις Ομάδες δείχνει πόσο καλή ήταν η εργασία μας στην Επιτροπή Περιβάλλοντος, Δημόσιας Υγείας και Πολιτικής των Καταναλωτών.
<SPEAKER ID="297" LANGUAGE="" NAME="McKenna (Verts/ALE )." AFFILIATION="(ΕΝ)">
<P>
    Κύριε Πρόεδρε, η Ομάδα μου υποστηρίζει πλήρως τη θέση του εισηγητή στο θέμα αυτό. Πιστεύουμε ότι πρόκειται για έναν εξαιρετικά σημαντικό τομέα. Τα απόβλητα των λατομείων και των μεταλλείων αποτελούν το 30% των ετήσιων αποβλήτων της ΕΕ, ποσοστό που ισοδυναμεί με εκατομμύρια τόνους αποβλήτων. Προέρχομαι από μια χώρα, η οποία ενθάρρυνε τις εξορυκτικές δραστηριότητες χωρίς να εξετάσει τις μακροπρόθεσμες συνέπειες αυτών των δραστηριοτήτων και ορισμένα μεταλλεία έχουν αφήσει ιστορικό σοβαρών προβλημάτων που θα μας ακολουθούν για πολλά χρόνια στο μέλλον. Για παράδειγμα, τα μεταλλεία Tynagh στην Ιρλανδία αποτελούν μία από τις πιο χαρακτηριστικές περιπτώσεις. Πρέπει να αποδοθούν ευθύνες σε αυτές τις περιπτώσεις. Λόγω της έλλειψης σωστού ελέγχου, οι μεταλλευτικές εταιρίες κατάφεραν να αποφύγουν κάθε ευθύνη και άφησαν πίσω τους, μετά την ολοκλήρωση των εργασιών τους, μια κληρονομιά που θα συνεχίσει να ρυπαίνει το περιβάλλον και τα ύδατά μας. Η παρούσα οδηγία διασφαλίζει σε μεγάλο βαθμό ότι αυτό δεν θα συμβεί.
<SPEAKER ID="298" LANGUAGE="" NAME="Bowe (PSE )." AFFILIATION="(ΕΝ)">
<P>
Δυστυχώς, στο Ηνωμένο Βασίλειο γνωρίζουμε εδώ και καιρό τους κινδύνους των εξορυκτικών αποβλήτων λόγω της φοβερής καταστροφής του Aberfan το 1966 και των θανάτων που σημειώθηκαν εκεί. Ως συνέπεια, η εθνική μας νομοθεσία υπήρξε ιδιαίτερα αυστηρή και έντονη όσον αφορά τα εξορυκτικά απόβλητα.
<P>
Τελικά, έχουμε ένα καλό αποτέλεσμα. Συνιστώ στο Σώμα να εγκρίνει την πρόταση. Θα συνδυαστεί πολύ καλά με τη συμπληρωματική νομοθεσία –IPPC, SEVESO και υγειονομική ταφή των αποβλήτων– και θα συμβάλει θετικά στην προστασία του περιβάλλοντος, της ανθρώπινης υγείας και της αειφόρου ανάπτυξης. 
<SPEAKER ID="299" LANGUAGE="SV" NAME="Wallström," AFFILIATION="Επιτροπή.">
<P>
     Κύριε Πρόεδρε, κυρίες και κύριοι ευρωβουλευτές, θα ήθελα καταρχάς να αναφερθώ στον ορισμό των αποβλήτων. Αυτή η πρόταση δεν περιέχει έναν σαφή ορισμό των αποβλήτων των εξορυκτικών βιομηχανιών, αλλά αντ’ αυτού αναπαράγει τον γενικό ορισμό περί αποβλήτων της οδηγίας πλαίσιο για τα απόβλητα, 75/442/EΟΚ. Αυτό δεν μας εμποδίζει να επαναχρησιμοποιούμε τα απόβλητα αυτού του είδους για επωφελείς σκοπούς, για παράδειγμα σε οικοδομικά υλικά. Είναι σημαντικό να αποσαφηνιστεί αυτό.
<P>
Θα ήθελα να αναφερθώ στις θέσεις της Επιτροπής όσον αφορά σημαντικές τροπολογίες. Η Επιτροπή δύναται να αποδεχθεί πλήρως την τροπολογία αριθ. 32 και εν μέρει ή καταρχήν την τροπολογία αριθ. 26. Οι τροπολογίες που αφορούν το πεδίο εφαρμογής της πρότασης λαμβάνουν βεβαίως ιδιαίτερη σημασία. Η τροπολογία αριθ. 15 όσον αφορά το άρθρο 2.3 προτείνει το υλικό, όπως η μη μολυσμένη επιφάνεια του εδάφους και τα απόβλητα από την αναζήτηση ορυκτών πόρων να διέπεται από τις περιορισμένες απαιτήσεις δυνάμει αυτού του άρθρου. Η Επιτροπή μπορεί να στηρίξει αυτόν τον τρόπο δράσης, καθώς αυξάνει τη νομική ασφάλεια και βελτιώνει τις περιβαλλοντικές ασφαλιστικές δικλείδες. Στηρίζουμε, επίσης, την τροπολογία που ορίζει ότι οι εγκαταστάσεις διάθεσης αποβλήτων για αδρανή απόβλητα πρέπει να διέπονται επίσης από τις διατάξεις σχετικά με τα σοβαρά ατυχήματα.
<P>
Η τροπολογία αριθ. 15 προτείνει οι περιορισμένες απαιτήσεις του άρθρου 2.3 να ισχύουν και για τα μη επιβλαβή απόβλητα. Αυτό το τμήμα της τροπολογίας αριθ. 15 θα είχε σημαντικές επιπτώσεις για τη συνολική αποτελεσματικότητα της πρότασης, και η Επιτροπή δεν μπορεί να αποδεχθεί κάτι τέτοιο. Για διαφόρους λόγους, η Επιτροπή δεν μπορεί να υποστηρίξει τις τροπολογίες που θεσπίζουν ορισμένα μέτρα για τα κοιλώματα στα εγκαταλελειμμένα ορυχεία για τα οποία είχε δοθεί άδεια να πληρωθούν με νερό. Πιστεύουμε ότι αυτό το θέμα πρέπει να επιλυθεί βάσει της οδηγίας πλαίσιο για τα ύδατα.
<P>
Είναι σημαντικό να διαχειριστούμε το πολύ μεγάλο βάρος του παρελθόντος, που αντιπροσωπεύουν οι κλειστές και εγκαταλελειμμένες εγκαταστάσεις διάθεσης αποβλήτων. Η Επιτροπή πρότεινε την ανταλλαγή πληροφοριών σε σχέση με τις μεθόδους χαρτογράφησης και αποκατάστασης αυτών των χώρων. Η τροπολογία αριθ. 71 καθιστά υποχρεωτική αυτήν την πληροφόρηση σε επίπεδο ΕΕ. Η απογραφή και επισήμανση των χείριστων πηγών μόλυνσης συνιστά μείζον βήμα για την επίλυση του προβλήματος. Η Επιτροπή μπορεί να υποστηρίξει αυτή τη στρατηγική. Οι αποφάσεις όμως για την αποκατάσταση αυτή καθαυτή πρέπει, ωστόσο, να εναπόκεινται στα κράτη μέλη.
<P>
Ένα άλλο θέμα είναι η απαίτηση για οικονομικές εγγυήσεις για την κάλυψη των δαπανών, εφόσον οι επιχειρηματίες δεν μπορούν πλέον να θεωρηθούν υπεύθυνοι. Η Επιτροπή υποστηρίζει τις διευκρινίσεις στις τροπολογίες αριθ. 66 και 67, δεν μπορεί όμως να αποδεχθεί το τμήμα της τροπολογίας αριθ. 66 που ορίζει ότι αυτές οι διαδικασίες πρέπει να εγκρίνονται από την Επιτροπή, αφού αυτό εμπίπτει στην αρμοδιότητα των κρατών μελών. Ούτε μπορούμε να αποδεχθούμε τις τροπολογίες που αφορούν τη μορφή αυτών των εγγυήσεων, αφού το κείμενο πρέπει να κρατήσει την τωρινή του ευελιξία.
<P>
Προβλέπεται μεταβατική περίοδος για τη χορήγηση άδειας σε χώρους διάθεσης αποβλήτων πριν την έναρξη ισχύος αυτής της οδηγίας. Η τροπολογία αριθ. 74 επιχειρεί να θεσπίσει ορισμένες απαιτήσεις κατά την εν λόγω περίοδο, επικαλούμενη μεταξύ άλλων την οδηγία πλαίσιο για τα ύδατα. Η Επιτροπή το θεωρεί περιττό, αφού ισχύουν οι διατάξεις της κοινοτικής νομοθεσίας που διέπουν τα ύδατα καθώς και οι γενικές απαιτήσεις της οδηγίας πλαίσιο για τα ύδατα. Επιπλέον, δεν πρέπει να υπονομευθεί η λογική πίσω από τη μεταβατική περίοδο.
<P>
Οι τροπολογίες αριθ. 29 και 35 υπογραμμίζουν την ανάγκη για κατάλληλη διαχείριση του κλεισίματος και της φάσης μετά το κλείσιμο των εγκαταστάσεων διάθεσης αποβλήτων. Σειρά τροπολογιών προτείνει την επίκληση των προδιαγραφών της ΕΕ για την αξιολόγηση της φιλικής προς το περιβάλλον διαχείρισης. Οι τροπολογίες αριθ. 32 και 57 θεσπίζουν άμεση σύνδεση με τους στόχους της οδηγίας πλαίσιο για τα ύδατα, η δε τροπολογία 46 θεσπίζει άμεση σύνδεση με τις προστατευόμενες περιοχές. Τέλος, η τροπολογία αριθ. 7 εξηγεί τον ρόλο αυτής της οδηγίας στην αναπτυξιακή βοήθεια της ΕΕ. Η Επιτροπή στηρίζει αυτές τις τροπολογίες, που έχουν τους ίδιους στόχους με την πρόταση της Επιτροπής και που αυξάνουν τον βαθμό συνεκτικότητας με άλλες σημαντικές πτυχές της κοινοτικής νομοθεσίας.
<P>
Θα παραδώσω στη Γραμματεία(1) έναν πλήρη κατάλογο με τη θέση της Επιτροπής για τις τροπολογίες του Κοινοβουλίου, και θα ήθελα να εκφράσω τις ευχαριστίες μου για την αρχική συζήτηση σχετικά με αυτή τη σημαντική πρόταση, που προβάλει τα χαρακτηριστικά και των δύο αυτών προβλημάτων καθώς και των λύσεων που προτείνουμε. Όπως είπαν πολλοί βουλευτές, χρειάζεται δράση, διότι τα προβλήματα αυτά είναι πολύ πιο κοινά απ’ ό,τι πιστεύουμε, όπως και τα επαναλαμβανόμενα ατυχήματα στην Ευρώπη και σε ολόκληρο τον κόσμο. Το πρόβλημα πρέπει να αντιμετωπιστεί.
<SPEAKER ID="300" LANGUAGE="" NAME="Πρόεδρος." AFFILIATION="(Η συνεδρίαση λήγει στις 23.16)">
<P>
   Σας ευχαριστούμε πολύ, κυρία Wallström.
<P>
Η ψηφοφορία θα διεξαχθεί αύριο, Τετάρτη, στις 12.00.
<P>
(2) 
<SPEAKER ID="301" LANGUAGE="" NAME="" AFFILIATION="Θέση της Επιτροπής για τις τροπολογίες του Ευρωπαϊκού Κοινοβουλίου:"/>
<SPEAKER ID="302" LANGUAGE="" NAME="" AFFILIATION="Έκθεση Maat (">
<P>
Η Επιτροπή μπορεί να δεχθεί τις ακόλουθες τροπολογίες εν όλω ή εν μέρει υπό την προϋπόθεση να αναδιατυπωθούν: 5, 6, 10, 18, 19, 25, 26, 27, 28, 90, 31, 32, 36, 37, 38, 39, 40, 42, 43, 52, 56, 58, 62, 64, 69, 71, 73, 75, 77, 79, 82, 85, 86, 95, 96, 97, 98, 106, 109 και 119.
<P>
Όσον αφορά την τροπολογία 10, η Επιτροπή δέχεται τη δυνατότητα θέσπισης αυστηρότερων εθνικών κανόνων που δεν αντιβαίνουν στους γενικούς κανόνες της Συνθήκης. Η ρητή αναφορά της τροπολογίας στην απαγόρευση της εξαγωγής ιπποειδών για παραγωγή ή προς σφαγή απαιτεί ειδική νομική εξέταση όσον αφορά το θέμα αυτό.
<P>
Η Επιτροπή θα υποστηρίξει τις τροπολογίες 28, 73 και 95 για τη χρήση συστήματος πλοήγησης μέσω δορυφόρου υπό τον όρο ότι το μέτρο θα ισχύει μόνο για τα οχήματα που χρησιμοποιούνται για ταξίδια μεγάλων αποστάσεων.
<P>
Όσον αφορά τις τροπολογίες 9 και 16 σε σχέση με το πεδίο εφαρμογής του κανονισμού, η Επιτροπή θα δεχθεί μία εξαίρεση για τις μεταφορές σε απόσταση έως και 50 χλμ. (έναντι των 100 χλμ. της τροπολογίας), αλλά δεν θα δεχθεί εξαίρεση για τα ζώα που μεταφέρονται για αθλητικές εκδηλώσεις ή επιδείξεις για εμπορικούς σκοπούς.
<P>
Η Επιτροπή δεν μπορεί να δεχθεί τις ακόλουθες τροπολογίες: 1, 2, 3, 4, 7, 8, 9, 11, 12, 13, 14, 15, 16, 17, 20, 21, 22, 23, 24, 29, 33, 34, 41, 44, 45, 46, 47, 48, 49, 50, 53, 54, 55, 57, 59, 60, 61, 63, 65, 66, 67, 68, 70, 72, 74, 76, 78, 80, 81, 83, 84, 87, 88, 89 έως 94, 99, 100, 101, 102, 103, 104, 105, 107, 108, 110, 111, 112, 113, 114, 115, 116, 117, 118, 120, 121, 122, 123 ή 124. 
<SPEAKER ID="303" LANGUAGE="" NAME="" AFFILIATION="Σύσταση για τη δεύτερη ανάγνωση Schnellhardt (A5-0131/2004 )">
<P>
Η Επιτροπή μπορεί να δεχθεί τις ακόλουθες τροπολογίες ως μέρος του πακέτου συμβιβασμού: 10, 11, 12, 13, 14 και 15.
<P>
Η Επιτροπή μπορεί να δεχθεί τις ακόλουθες τροπολογίες ως μέρος του πακέτου συμβιβασμού: 9, 10 και 11.
<P>
Η Επιτροπή μπορεί να δεχθεί τις ακόλουθες τροπολογίες ως μέρος του πακέτου συμβιβασμού: 18, 19, 20, 21 και 22.
<SPEAKER ID="304" LANGUAGE="" NAME="" AFFILIATION="Έκθεση Keppelhoff-Wiechert (A5-0133/2004 )">
<P>
Η Επιτροπή μπορεί να δεχθεί τις ακόλουθες τροπολογίες: 1, 8, 12, 13, 14, 15, 17 και 20 έως 91.
<P>
Η Επιτροπή μπορεί να δεχθεί τις ακόλουθες τροπολογίες υπό την προϋπόθεση αναδιατύπωσης: 2, 3, 4, 5, 6, 9, 10, 11, 16, 18 και 19.
<P>
Η Επιτροπή δεν μπορεί να δεχθεί την τροπολογία 7.
<P>
Η θέση της Επιτροπής για τις 112 τροπολογίες είναι η εξής: κάνει δεκτές 10 τροπολογίες εν όλω – 8, 9, 12, 14, 18, 29, 35, 46, 50 και 78. Κάνει δεκτές 19 τροπολογίες καταρχήν - 3, 7, 11, 13, 15, 16, 17, 24, 30, 31, 32, 40, 52, 77, 81, 82, 95, 102 και 107. Κάνει δεκτές 9 τροπολογίες εν μέρει - 33, 34, 41, 52, 53, 63, 70, 93 και 111. Απορρίπτει 74 τροπολογίες εν όλω – 1, 2, 4, 5, 6, 10, 19, 20, 21, 22, 23, 25, 26, 27, 28, 36, 37, 38, 39, 42, 43, 44, 47, 48, 49, 51, 54, 55, 56, 57, 58, 59, 60, 61, 62, 64, 65, 66, 67, 68, 69, 71, 72, 73, 74, 75, 76, 79, 80, 83, 84, 85, 86, 87, 88, 89, 90, 91, 92, 94, 96, 97, 98, 99, 100, 101, 103, 104, 105, 106, 108, 109, 110 και 112. 
<SPEAKER ID="305" LANGUAGE="" NAME="" AFFILIATION="Έκθεση Korhola (A5-0173/2004 )">
<P>
Όσον αφορά τη θέση της Επιτροπής σχετικά με τις τροπολογίες που υπέβαλε το Κοινοβούλιο στην πρόταση κανονισμού που αφορά την εφαρμογή των διατάξεων της Σύμβασης του Århus στους οργανισμούς και τα όργανα της ΕΚ, η Επιτροπή επιθυμεί να επιβεβαιώσει τα ακόλουθα:
<P>
Η Επιτροπή μπορεί να δεχθεί τις τροπολογίες 12, 17, 20 και 36.
<P>
Η Επιτροπή μπορεί να δεχθεί εν μέρει τις τροπολογίες 18 (μόνο το σημείο που αφορά τη δεκαπενθήμερη προθεσμία απάντησης), 25 (μόνο σχετικά με την αναφορά στη δημοσίευση της νομοθετικής πράξης) και 43 (αναφορά στην αρχή “σύμφωνα με την εθνική νομοθεσία”).
<P>
Η Επιτροπή μπορεί να δεχθεί καταρχήν τις τροπολογίες 6, 38 και 39, υπό την προϋπόθεση αναδιατύπωσης.
<P>
Οι υπόλοιπες τροπολογίες δεν γίνονται δεκτές από την Επιτροπή. Πρόκειται για τις τροπολογίες 1 έως 5, 7 έως 11, 13 έως 16, 19,21 έως 24, 26 έως 35, 37, 40 έως 42 και 44 έως 54.
<P>
Η Επιτροπή μπορεί να δεχθεί τις τροπολογίες 5, 16 και 17.
<P>
Η Επιτροπή μπορεί να δεχθεί εν μέρει τις τροπολογίες 4 (2ο μέρος), 9 (τελικό), 18 (1ο και 3ο μέρος) αλλά υπό την προϋπόθεση είτε αναδιατύπωσης είτε αναδιάταξης.
<P>
Η Επιτροπή μπορεί να δεχθεί καταρχήν τις τροπολογίες 1, 6, 20, 21 και 23.
<P>
Οι υπόλοιπες τροπολογίες δεν γίνονται δεκτές από την Επιτροπή (ενημερωτικά, οι τροπολογίες που δεν γίνονται αποδεκτές είναι οι 2, 3, 7, 8, 10, 11, 12, 13, 14, 15, 19, 22 και 24 έως 44).
<P>
Η Επιτροπή μπορεί να δεχθεί τις ακόλουθες τροπολογίες: 3, 5, 7, 10, 11, 12, 13, 14, 16, 18, 19, 26, 27, 28, 31, 32, 35, 37, 39, 51, 52, 54, 57, 59, 60, 75, 76, 79, 85, 91, 97 και 99 – συνολικά 32 τροπολογίες.
<P>
Οι τροπολογίες 2, 6, 15, 17, 25, 29, 30, 42, 46, 47, 50, 63, 66, 67, 70, 71, 72, 82, 84, 86, 87, 92, 93, 94, 96 και 98 μπορούν να γίνουν δεκτές καταρχήν ή/και εν μέρει – συνολικά 26 τροπολογίες.
<P>
Η Επιτροπή δεν μπορεί να δεχθεί τις ακόλουθες τροπολογίες: 1, 4, 8, 9, 20, 21, 22, 23, 24, 33, 34, 36, 38, 40, 41, 43, 44, 45, 48, 53, 55, 56, 58, 61, 62, 64, 65, 68, 69, 73, 74, 77, 78, 80, 81, 83, 88, 89, 90 και 95 – συνολικά 40 τροπολογίες. 
