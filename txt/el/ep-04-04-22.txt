<CHAPTER ID="1">
<SPEAKER ID="1" LANGUAGE="" NAME="" AFFILIATION="Αντιπροέδρου">
<P>
(1) 
<SPEAKER ID="2" LANGUAGE="" NAME="Ahern, Nuala (Verts/ALE )." AFFILIATION="(">
<P>
    Κύριε Πρόεδρε, ακριβώς όπως έπραξαν και άλλοι συνάδελφοι αυτήν την εβδομάδα, έτσι και εγώ θα ήθελα να επιστήσω την προσοχή του Κοινοβουλίου σε κάτι ασυνήθιστο, δηλαδή στο γεγονός ότι τη Δευτέρα δεν μας επετράπη να πραγματοποιήσουμε ομιλίες ενός λεπτού. Ως εκ τούτου, έσπευσα τότε να υποβάλω γραπτή δήλωση σχετικά με το θέμα του Mordechai Vanunu, ο οποίος αφέθηκε χθες ελεύθερος μετά από 18 χρόνια εγκλεισμού στις φυλακές του Ισραήλ.
<SPEAKER ID="3" LANGUAGE="" NAME="Πρόεδρος." AFFILIATION="">
<SPEAKER ID="4" LANGUAGE="" NAME="Πρόεδρος." AFFILIATION="">
<P>
   Η ημερήσια διάταξη προβλέπει τη δήλωση της Επιτροπής σχετικά με τα αποτελέσματα της δίκης κατά της Leyla Zana και άλλων στην Άγκυρα. 
<SPEAKER ID="5" LANGUAGE="" NAME="Nielson," AFFILIATION="Επιτροπή">
<P>
    Κύριε Πρόεδρε, η υπόθεση της Leyla Zana αποτελεί στίγμα για την εφαρμογή των πολιτικών μεταρρυθμίσεων. Η Επιτροπή, με δήλωση που πραγματοποίησε χθες, καταδίκασε έντονα τη χθεσινή ετυμηγορία του δικαστηρίου κρατικής ασφάλειας της Άγκυρας, το οποίο επιβεβαίωσε ότι η κ. Zana θα εκτίσει την πλήρη ποινή φυλάκισής της έως τον Ιούνιο του 2005.
<P>
Επιτρέψτε μου να σας υπενθυμίσω εν συντομία το ιστορικό αυτής την υπόθεσης. Στο πλαίσιο των πολιτικών μεταρρυθμίσεων στην Τουρκία κατά την περίοδο 2002/2003, εισήχθησαν στο τουρκικό νομικό σύστημα νέες διατάξεις που επέτρεπαν την επανεκδίκαση υποθέσεων ανθρώπων, η καταδίκη των οποίων συνιστά, σύμφωνα με το Ευρωπαϊκό Δικαστήριο Ανθρωπίνων Δικαιωμάτων, παραβίαση της Ευρωπαϊκής Σύμβασης για τα Ανθρώπινα Δικαιώματα και τις Θεμελιώδεις Ελευθερίες. Μάλιστα, η επανεξέταση των υποθέσεων αυτών αποτέλεσε ειδική προτεραιότητα της εταιρικής σχέσης για την προσχώρηση της Τουρκίας. Ετέρα προτεραιότητα συνιστά η ανάγκη επανόρθωσης σε περιπτώσεις ανθρώπων που διώχθηκαν ή καταδικάστηκαν, επειδή εξέφραζαν –με μη βίαιο τρόπο– τις θέσεις τους.
<P>
Μετά τη θέσπιση των νέων αυτών διατάξεων, αποφασίστηκε τον Φεβρουάριο του 2003 να προσαχθούν η κ. Zana και οι τρεις εναγόμενοι σε νέα δίκη από το δικαστήριο κρατικής ασφάλειας της Άγκυρας. Ωστόσο, παρά τις πολυάριθμες συνεδριάσεις του δικαστηρίου κρατικής ασφάλειας της Άγκυρας, η νέα δίκη κατέληξε να αποτελεί επανάληψη της προηγούμενης, γεγονός που προκάλεσε έντονες ανησυχίες σε ανεξάρτητους διεθνείς εμπειρογνώμονες, όσον αφορά τον σεβασμό των δικαιωμάτων υπεράσπισης και της αρχής του τεκμηρίου της αθωότητας.
<P>
Όπως ανέφερα, η δίκη κατά της κ. Zana διεξήχθη σε δικαστήριο κρατικής ασφαλείας. Αξίζει να επαναφέρουμε στη μνήμη μας ότι η Ευρωπαϊκή Ένωση έχει επανειλημμένως ζητήσει από την Τουρκία να εναρμονίσει τη λειτουργία των δικαστηρίων κρατικής ασφάλειας με τις ευρωπαϊκές προδιαγραφές, σύμφωνα με τη σχετική προτεραιότητα της εταιρικής σχέσης ενόψει της προσχώρησης. Επισημαίνουμε ότι η κατάργηση των εν λόγω δικαστηρίων περιλαμβάνεται στα προβλεπόμενα μέτρα του επόμενου πακέτου νομοθετικών μεταρρυθμίσεων που ανακοινώθηκαν στην Τουρκία.
<P>
Θα ήθελα επίσης να επισημάνω ότι ο Πρόεδρος Prodi, στην ομιλία του ενώπιον του τουρκικού Κοινοβουλίου τον Ιανουάριο του 2004, ζήτησε την άμεση απελευθέρωση της κ. Zana. Επιπροσθέτως, η Επιτροπή έχει εγείρει αρκετές φορές το εν λόγω θέμα στην τακτική της έκθεση και κατά τον πολιτικό διάλογο με τις τουρκικές αρχές.
<SPEAKER ID="6" LANGUAGE="EN" NAME="Balfe (PPE-DE )." AFFILIATION="">
<P>
    Kύριε Πρόεδρε, θα ήθελα να ευχαριστήσω την Επιτροπή για τη δήλωσή της. Πιθανότατα, είμαι ο μοναδικός σε αυτό το Κοινοβούλιο που γνώριζε πραγματικά την Leyla Zana, πριν δικαστεί και καταδικαστεί. Την συνάντησα για πρώτη φορά στα τέλη της δεκαετίας του ’80. Το λιγότερο που μπορεί να πει κανείς είναι ότι πρόκειται για αμφιλεγόμενη προσωπικότητα.
<P>
Ωστόσο, η δράση που ανέλαβε βρίσκεται απόλυτα εντός της σφαίρας της δημοκρατικής έκφρασης. Εξάλλου, το μόνο που έκανε ήταν να αναφέρει κάτι στην κουρδική γλώσσα μέσα στο κοινοβούλιο της χώρας της. Η κ. Ahern και άλλοι επιλέγουν κάποιες φορές να χρησιμοποιήσουν την ιρλανδική γλώσσα μέσα σε αυτό το Κοινοβούλιο. Πράγματι, η συνάδελφός μου Κοσμήτορας, κ. Banotti, έπραξε το ίδιο κατά την εναρκτήρια ομιλία της. Ωστόσο, πιστεύω ότι ακόμη και οι χειρότεροι εχθροί του κόμματος Fine Gael δεν θα εύχονταν στην κ. Banotti να μείνει φυλακισμένη επί 15 χρόνια για αυτόν τον λόγο.
<P>
Η αντίδραση ήταν εντελώς υπερβολική ευθύς εξαρχής. Ο τρόπος διεξαγωγής της δίκης ήταν απαράδεκτος και, χάρις στην παρέμβαση του Συμβουλίου της Ευρώπης, η δίκη επαναλήφθηκε. Αποτελεί μεγάλη απογοήτευση τόσο για μένα όσο και για την Ομάδα μου το γεγονός ότι οι τουρκικές δικαστικές αρχές δεν επέδειξαν αρκετή ευελιξία, ώστε να χρησιμοποιήσουν αυτήν την ευκαιρία για να αθωώσουν την κ. Zana.
<P>
Η κ. Zana υπήρξε στην ουσία το θύμα αντιπαράθεσης ανάμεσα σε ένα δικαστικό σώμα συντηρητικών πεποιθήσεων και σε ένα κράτος που προσπαθεί να προβεί σε μεταρρυθμίσεις. Χαιρετίζω τα πακέτα μεταρρυθμίσεων που έχουν εγκριθεί. Χαιρετίζω επίσης το γεγονός ότι τα κρατικά δικαστήρια ασφαλείας αναμένεται να καταργηθούν. Το βήμα αυτό δεν είναι πρώιμο.
<P>
Ορισμένοι άνθρωποι εργάζονται πράγματι σκληρά για τη δημοκρατία στην Τουρκία και ο βουλευτής του Κόμματος Δικαιοσύνης και Ανάπτυξης (AKP) Faruk Ünsal καταδίκασε απερίφραστα τη συγκεκριμένη ετυμηγορία. Ελπίζω ότι με την έγκριση ενός ομόφωνου, όπως πιστεύω, ψηφίσματος, που στηρίζεται καθολικά από το Κοινοβούλιο, μπορούμε να αποστείλουμε μήνυμα όχι στην τουρκική κυβέρνηση, αλλά στις τουρκικές δικαστικές αρχές· το μήνυμα να αποκτήσουν ρεαλισμό, να εκσυγχρονιστούν και, αυτή τη φορά τουλάχιστον, να στηρίξουν την κυβέρνησή τους στην προσπάθεια αποκατάστασης του σεβασμού προς τις τουρκικές δικαστικές αρχές εντός της Τουρκίας. 
<SPEAKER ID="7" LANGUAGE="DE" NAME="Swoboda (PSE )." AFFILIATION="">
<P>
   – Κύριε Πρόεδρε, Επίτροπε Nielson, κυρίες και κύριοι, είμαστε βαθύτατα απογοητευμένοι από την απόφαση στην υπόθεση της Leyla Zana. Ούτε εγώ συμφωνώ με το σύνολο των απόψεών της. Εάν κρίνω από την τελευταία της επιστολή –την οποία έχω εδώ– που απευθύνεται, μεταξύ άλλων, προς τον Χαβιέρ Σολάνα και τον Πρόεδρο Πρόντι, η αξιολόγησή της για τον Οτσαλάν και για τις οργανώσεις που διαδέχτηκαν το Εργατικό Κόμμα του Κουρδιστάν (PKK) είναι ίσως κάπως αφελής, μάλλον υπερβολική ή συγκρατημένη – εξαρτάται πώς το αντιλαμβάνεται κανείς. Ωστόσο, όπως έχει ήδη ειπωθεί, τίποτε από όλα αυτά δεν αποτελεί λόγο για την πολυετή φυλάκιση ενός ατόμου και για την έγκριση της καταδίκης του ενάντια στις αποφάσεις των ευρωπαϊκών δικαστηρίων. Συμφωνώ απολύτως με τον Επίτροπο ότι αυτό δείχνει πως υπάρχει μεγάλη απόκλιση μεταξύ μιας κοινοβουλευτικής απόφασης υπέρ των μεταρρυθμίσεων και της πρακτικής εφαρμογής τους.
<P>
Τούτο δεν πρέπει να εκληφθεί ως επίκριση προς την κυβέρνηση, η οποία –κατά την άποψή μου– κατέδειξε σαφώς, στον βαθμό που μπορούσε, το ενδιαφέρον της για την έκδοση μιας διαφορετικής απόφασης στην υπόθεση της Leyla Zana. Ωστόσο, πρέπει πραγματικά να παροτρύνουμε, να παρακαλέσουμε και να ζητήσουμε επειγόντως από την κυβέρνηση να καταβάλει πράγματι κάθε δυνατή προσπάθεια ώστε να εισαχθούν οι μεταρρυθμίσεις, ιδιαίτερα στο δικαστικό σύστημα. Διότι θεωρώ ότι θα έχουμε τεράστια προβλήματα, εάν η κυβέρνηση προβαίνει μεν στις σωστές προτάσεις, το κοινοβούλιο τις στηρίζει, αλλά δεν υπάρχουν στη διοίκηση ή στα δικαστήρια οι απαραίτητες δημοκρατικές πρακτικές ώστε να τις θέσουν σε εφαρμογή. Είναι βέβαιο ότι, όταν ληφθούν αποφάσεις τον Δεκέμβριο, η κυβέρνηση αυτή θα φέρει επίσης μερίδιο ευθύνης για τα ελάχιστα βήματα προόδου που έχουν επιτευχθεί στο πεδίο της εφαρμογής και για την ελάχιστη προσπάθεια που έχει καταβληθεί, προκειμένου να ευθυγραμμιστούν η διοίκηση και το δικαστικό σύστημα της Τουρκίας με τα σύγχρονα ευρωπαϊκά πρότυπα. 
<SPEAKER ID="8" LANGUAGE="EN" NAME="Duff (ELDR )." AFFILIATION="">
<P>
    Kύριε Πρόεδρε, Θα ήθελα να ευχαριστήσω την Επιτροπή για την ιδιαίτερα αποφασιστική και σαφή δήλωση σχετικά με την ατυχή υπόθεση Zana. Κατά την πρόσφατη συνεδρίαση της Μικτής Κοινοβουλευτικής Επιτροπής στην Τουρκία, θίξαμε το θέμα της δίκης της Leyla Zana, όπως κάνουμε πάντα. Ο υπουργός Δικαιοσύνης Cicek μας υποσχέθηκε ότι στο επόμενο πακέτο συνταγματικών μεταρρυθμίσεων, το οποίο νομίζω ότι δημοσιεύεται αυτήν την εβδομάδα, τα κρατικά δικαστήρια ασφαλείας θα καταργηθούν. Τούτο είναι, βεβαίως, σημαντικό νέο, γιατί τα εν λόγω δικαστήρια δεν συμβάλλουν στη δικαιοσύνη, δεν συμβάλλουν στην ασφάλεια. Η τουρκική κυβέρνηση κατανοεί πλήρως την πολιτική σημασία της υπόθεσης Zana για το Ευρωπαϊκό Κοινοβούλιο.
<P>
Ως μέγας φιλότουρκος, θα ήθελα να διατυπώσω σαφώς ότι, εάν η Leyla Zana και οι συνάδελφοί της δεν απελευθερωθούν σύντομα, θα είναι αδύνατον ακόμα και για τους πιο στενούς φίλους της Τουρκίας να υποστηρίξουν την έναρξη των ενταξιακών διαπραγματεύσεων από τον Δεκέμβριο. Κανένα κράτος δεν μπορεί να προσβλέπει σοβαρά σε ένταξη στην Ευρωπαϊκή Ένωση, έχοντας έξι χιλιάδες κρατούμενους συνείδησης, ανεξάρτητα από το πόσο αμφιλεγόμενοι αποδεικνύονται αυτοί οι άνθρωποι. 
<SPEAKER ID="9" LANGUAGE="IT" NAME="Vinci (GUE/NGL )." AFFILIATION="">
<P>
    Κύριε Πρόεδρε, χθες το πρωί ήμουν στην Άγκυρα, στη δίκη κατά την οποία επιβεβαιώθηκε η δεκαπενταετής κάθειρξη της συναδέλφου Leyla Zana και των άλλων τριών πρώην βουλευτών του Δημοκρατικού Εργατικού Κόμματος (DEP).
<P>
Ανάμεσα στα πολλά σοβαρά στοιχεία που αναφέρθηκαν ήδη από τους συναδέλφους και από τον εκπρόσωπο της Επιτροπής, τον οποίο ευχαριστώ, το πιο σημαντικό στοιχείο αυτής της δίκης είναι ακριβώς αυτή η επιβεβαίωση της ποινής του 1994. Το Δικαστήριο του Στρασβούργου, καταδικάζοντας τη δίκη του 1994 ως παράνομη από πολλές απόψεις, είχε ζητήσει να διεξαχθεί νέα δίκη. Η καταδίκη δεν βασίζεται στη δικογραφία αυτής της δίκης, αλλά επικαλείται ρητώς την καταδίκη του 1994. Η στάση του δικαστηρίου κρατικής ασφάλειας της Άγκυρας δεν προσέβαλε, συνεπώς, μόνο την Ευρωπαϊκή Ένωση, αλλά και το Δικαστήριο του Στρασβούργου.
<P>
Παρακολούθησα όλες τις συνεδριάσεις αυτής της δίκης: τα δικαιώματα της υπεράσπισης παραβιάστηκαν με τον πλέον κατάφωρο τρόπο· ειδικότερα –για να μην μακρηγορώ– το δικαστήριο αρνήθηκε στην υπεράσπιση οποιαδήποτε δυνατότητα αντικειμενικής απάντησης στους ισχυρισμούς των μαρτύρων κατηγορίας· εμμένοντας στη στάση αυτή και στις δεκατέσσερις συνεδριάσεις του, το δικαστήριο δεν ενδιαφερόταν παρά μόνο για τη διατήρηση της ποινής του 1994.
<SPEAKER ID="10" LANGUAGE="NL" NAME="Lagendijk (Verts/ALE )." AFFILIATION="">
<P>
    Κύριε Πρόεδρε, δυστυχώς η ετυμηγορία της χθεσινής δίκης δεν αποτέλεσε έκπληξη. Αυτοί που ασχολήθηκαν ενεργά με την υπόθεση τους τελευταίους μήνες και τα τελευταία χρόνια μπόρεσαν να δουν ιδίοις όμμασι ότι αυτή η δίκη δεν ήταν τίποτα άλλο από μια φάρσα. Οι δικαστές, και κυρίως ο δημόσιος κατήγορος, δεν ενδιαφέρθηκαν επουδενί να επανεξετάσουν με σωστό τρόπο τα παλιά στοιχεία του 1994. Και σε αυτήν τη δίκη, η υπεράσπιση δεν είχε καμία απολύτως ευκαιρία να καλέσει νέους μάρτυρες οι οποίοι ήθελαν να δώσουν στοιχεία που συνηγορούσαν υπέρ των κατηγορουμένων. Η δίκη ήταν μια κακή δίκη, και το αποτέλεσμα μιας κακής δίκης είναι μια κακή ετυμηγορία.
<P>
Τέλος, για όσους κατέληξαν στο συμπέρασμα, μόνο βάσει του συγκεκριμένου ζητήματος, ότι δεν πρέπει να ξεκινήσουν οι διαπραγματεύσεις, θα ήθελα να σας υπενθυμίσω αυτό που η ίδια η κ. Zana είπε. Σε μια επιστολή προς το Ευρωπαϊκό Κοινοβούλιο έγραψε: προτιμώ να είμαι φυλακισμένη σε μια χώρα που διαπραγματεύεται με την Ευρωπαϊκή Ένωση απ’ ό,τι ελεύθερη σε μια χώρα στην οποία η Ευρώπη έχει γυρίσει την πλάτη. 
<SPEAKER ID="11" LANGUAGE="NL" NAME="Oostlander (PPE-DE )." AFFILIATION="">
<P>
    Κύριε Πρόεδρε, θα ήθελα να επικροτήσω τα ωραία λόγια του συναδέλφου μου κ. Lagendijk. Θα προτιμούσα να είναι η κ. Zana ελεύθερη σε μια χώρα η οποία διαπραγματεύεται με την Ευρωπαϊκή Ένωση. Αυτό είναι στην πραγματικότητα το μόνο ενδεχόμενο το οποίο θεωρώ αποδεκτό.
<P>
Όπως δείχνει αυτή η δίκη, η παλιά κρατική φιλοσοφία, το παλιό είδος του κεμαλισμού, κρατεί ακόμα καλά. Οι επικεφαλής είναι και αυτοί υποστηρικτές αυτής της παλιάς φιλοσοφίας και φυσικά φτάνουν στο ίδιο συμπέρασμα κατ’ επανάληψη. Συμφωνώ με τους προλαλήσαντες βουλευτές οι οποίοι επεσήμαναν ότι το περίεργο σε αυτήν την περίπτωση η κυβέρνηση –και πρέπει να το αναγνωρίσουμε– κάνει ό,τι μπορεί και έχει υιοθετήσει ορισμένες σοβαρότατες νομικές μεταρρυθμίσεις. Συγκεκριμένα, η κυβέρνηση επέφερε την αλλαγή που επέτρεψε την αναψηλάφηση μιας δίκης. Η κυβέρνηση εισήγαγε επίσης το δικαίωμα της απελευθέρωσης κρατουμένων –το οποίο όμως δεν εφαρμόζεται: η νομοθεσία ή δεν εφαρμόζεται καθόλου ή δεν εφαρμόζεται σωστά. Πιστεύω ότι πρέπει να πείσουμε τις δικές μας κυβερνήσεις γι’ αυτό. Δεν πρόκειται απλώς για ένα μεμονωμένο περιστατικό, όπως η σοβαρή περίπτωση της Leyla Zana και των συνεργατών της. Είναι απόρροια ενός βαθύτερου προβλήματος το οποίο πρέπει να συζητήσουμε με την Τουρκία. Θα ήθελα επίσης να προσθέσω ότι, κατά τη γνώμη μου, είναι απαραίτητο να υπάρξουν επαφές μεταξύ ευρωπαίων και τούρκων δικαστών και δημοσίων κατηγόρων, προκειμένου οι τελευταίοι να αλλάξουν στάση, καθώς η λανθασμένη στάση μπορεί να μας οδηγήσει κατ’ επανάληψη σε λάθος δρόμο, στην παγίδα του εθνικιστικού μίσους κατά των μειονοτήτων που πηγάζει από τον φόβο ότι οι μειονότητες ενδέχεται να διακυβεύσουν την ακεραιότητα του κράτους.
<P>
Για τους λόγους αυτούς, θεωρώ ότι πρέπει να ασκήσουμε πίεση, ώστε να χρησιμοποιηθούν οι υπάρχουσες δυνατότητες για να αφεθεί ελεύθερη η κ. Leyla Zana και άλλοι οι οποίοι έχουν φυλακιστεί για παρόμοια αδικήματα, όπως αποκαλούνται, εν αναμονή της μεταρρύθμισης του συνόλου του δικαστικού συστήματος. 
<SPEAKER ID="12" LANGUAGE="FR" NAME="André-Léonard (ELDR )." AFFILIATION="">
<P>
Συνάντησα τη Leyla Zana το 1995 σε φυλακή της Άγκυρας, μαζί με τους υπόλοιπους κούρδους κρατούμενους συνείδησης – αυτό οφείλω να το υπενθυμίσω. Ήταν το έτος που έπρεπε να ψηφίσουμε για την τελωνειακή ένωση. Βρισκόμουν σε μεγάλη αμηχανία και θεώρησα ότι θα έπρεπε ενδεχομένως να δώσουμε στην Τουρκία μια ευκαιρία, διότι ήμουν υπέρ της μελλοντικής της προσχώρησης. Συνεπώς, μετέβην επιτόπου, προκειμένου να δω από κοντά την εξέλιξη αυτής της χώρας στην οποία ήθελα να δώσω μια ευκαιρία, υπερψηφίζοντας την τελωνιακή ένωση, διότι θεωρούσα ότι η ένωση αυτή θα συνέβαλε ενδεχομένως στην τήρηση των δικαιωμάτων του ανθρώπου, στον σεβασμό των μειονοτήτων, στην ελευθερία της έκφρασης.
<SPEAKER ID="13" LANGUAGE="DE" NAME="Uca (GUE/NGL )." AFFILIATION="">
<P>
    Κύριε Πρόεδρε, κυρίες και κύριοι, η απόφαση του δικαστηρίου στην υπόθεση κατά της Leyla Zana δείχνει πέραν πάσης αμφιβολίας ότι η Τουρκία δεν είναι ακόμη έτοιμη να ξεκινήσει διαπραγματεύσεις για την ένταξή της στην ΕΕ. Χωρίς να επηρεαστεί από τις μεταρρυθμίσεις που συντελούνται στην Τουρκία, το δικαστήριο λειτουργεί όπως λειτουργούσε και παλιά. Ως εκ τούτου, όποιος παρακολούθησε την ακροαματική διαδικασία –όπως εγώ– μπορούσε να καταλήξει στο συμπέρασμα ότι η αρχική απόφαση, η οποία στηρίχτηκε σε μία πρόταση που ειπώθηκε στα κουρδικά και την οποία επέκρινε αυστηρά το Ευρωπαϊκό Δικαστήριο Ανθρωπίνων Δικαιωμάτων, θα επικυρωνόταν. Η Τουρκία θα μπορούσε να χρησιμοποιήσει τη δίκη, για να δείξει ότι οι μεταρρυθμίσεις του δικαστικού της συστήματος δεν έχουν γίνει μόνο στα χαρτιά. Εν τελική αναλύσει, δεν επρόκειτο για τις μικρολεπτομέρειες του νόμου, αλλά για μια γυναίκα, η τύχη της οποίας είχε γίνει σύμβολο της αποτυχίας της τουρκικής πολιτικής και της τουρκικής δικαιοσύνης· για μια γυναίκα, η δίκη της οποίας έθεσε σε δοκιμασία τη σοβαρότητα των μεταρρυθμίσεων που ελάμβαναν χώρα. Ούτε αυτό ούτε το γεγονός ότι τα μάτια του κόσμου ήταν στραμμένα επάνω τους κατόρθωσε να παρακινήσει το δικαστήριο να διεξαγάγει μια δίκη σύμφωνα με το κράτος δικαίου. Σας θέτω, λοιπόν, το εξής ερώτημα: εάν ακόμη και η υπόθεση της Leyla Zana δεν μπορεί να επιφέρει αλλαγές στο νομικό σύστημα της Τουρκίας, πώς είναι δυνατόν να εφαρμοστούν οι μεταρρυθμίσεις;
<SPEAKER ID="14" LANGUAGE="" NAME="Nielson," AFFILIATION="Επιτροπή">
<SPEAKER ID="15" LANGUAGE="" NAME="Πρόεδρος." AFFILIATION="">
<P>
   Ολοκληρώνοντας αυτήν η συζήτηση, έχω λάβει πέντε προτάσεις ψηφίσματος σύμφωνα με το άρθρο 37, παράγραφος 2 του Κανονισμού(2).
<P>
Η ψηφοφορία θα διεξαχθεί στις 11.00. 
<SPEAKER ID="16" LANGUAGE="" NAME="" AFFILIATION="Κατάθεση εγγράφων"/>
<SPEAKER ID="17" LANGUAGE="" NAME="Πρόεδρος." AFFILIATION="">
<P>
– A5-0280/2004 της κ. Randzio-Plath, εξ ονόματος της Επιτροπής Οικονομικής και Νομισματικής Πολιτικής, σχετικά με τη σύσταση της Επιτροπής για την ενημέρωση 2004 των Γενικών Προσανατολισμών των Οικονομικών Πολιτικών των Κρατών Μελών και της Κοινότητας (για την περίοδο 2003-2005) (COM(2004) 238 - C5-0183/2004 - 2004/2020(INI)), και
<P>
– A5-0277/2004 της κ. Hermange, εξ ονόματος της Επιτροπής Απασχόλησης και Κοινωνικών Υποθέσεων, σχετικά με την πρόταση απόφασης του Συμβουλίου που αφορά τις κατευθυντήριες γραμμές για τις πολιτικές των κρατών μελών για την απασχόληση (COM(2004) 239 - C5-0188/2004 - 2004/0082(CNS)). 
<SPEAKER ID="18" LANGUAGE="FR" NAME="Hermange (PPE-DE )," AFFILIATION="εισηγήτρια">
<P>
    Οι επιδόσεις του τομέα της απασχόλησης αποτελούν σήμερα καίρια συνιστώσα του πρωτεύοντος στόχου της Λισαβόνας, που καθορίστηκε το 2000. Όπως βεβαίως γνωρίζετε, ο συγκεκριμένος στόχος είναι η συνέχεια του εκπεφρασμένου στόχου να καταστήσουμε την Ευρωπαϊκή Ένωση την παγκοσμίως ανταγωνιστικότερη και πιο δυναμική οικονομία που βασίζεται στη γνώση, η οποία θα είναι ικανή για βιώσιμη οικονομική ανάπτυξη με περισσότερες και καλύτερες θέσεις απασχόλησης και μεγαλύτερη κοινωνική συνοχή. Δεν πρέπει να ξεχνούμε ότι η Ευρώπη έχει ήδη υλοποιήσει ορισμένα σημαντικά βήματα προόδου, δεδομένου ότι από το 1999 έχουμε δημιουργήσει έξι εκατομμύρια θέσεις απασχόλησης στην ευρωπαϊκή ήπειρο.
<P>
Εντούτοις, είναι σαφές ότι παρά τις θετικές αυτές εξελίξεις, η Ευρώπη δεν πρόκειται να εκπληρώσει τον ενδιάμεσο ποσοτικό της στόχο, δηλαδή να επιτύχει ένα ποσοστό απασχόλησης ύψους 67% έως το 2005. Σήμερα, γαλλική εφημερίδα μεγάλης κυκλοφορίας έφερε τον τίτλο “Ευρώπη: η ανάπτυξη σε βλάβη”. Προς τούτο ακριβώς, και αντιμετωπίζοντας τη διαπίστωση της οικονομικής επιβράδυνσης, οφείλουμε να καταβάλουμε κάθε δυνατή προσπάθεια –ενώ η Ευρωπαϊκή Ένωση οφείλει να αντιδράσει.
<P>
Σε αυτό ακριβώς πλαίσιο εκπονήθηκε η έκθεση του κ. Wim Kok, η οποία επεσήμανε την επείγουσα ανάγκη να αναλάβουμε συγκεκριμένη δράση, με την εφαρμογή αποφασιστικών μέτρων στους τομείς της φορολογίας, της κοινωνίας, του περιβάλλοντος, της έρευνας και της καινοτομίας, καθώς και σε όλους τους τομείς, έχοντας ως κύριο στόχο να δημιουργήσουμε θέσεις απασχόλησης, συμπεριλαμβάνοντας βεβαίως την παγκοσμιοποίηση και τα προβλήματα που συνδέονται με τη γήρανση του πληθυσμού. Τούτο απαιτεί σε μεγάλο βαθμό ταχεία δράση και καλή διαχείριση της αλλαγής. Για τον λόγο αυτόν οφείλουμε να επιλέξουμε την αλλαγή, ούτως ώστε να μην χρειαστεί να την υποστούμε. Για τον λόγο αυτόν στην έκθεσή μου θέλησα να εμμείνω στην σαφή εφαρμογή των κατευθυντήριων γραμμών της απασχόλησης.
<P>
Πρώτον, θα πρέπει να βελτιωθούν οι ικανότητες αντίδρασης των επιχειρήσεων και των εργαζομένων τους. Τούτο απαιτεί την αύξηση των επιπέδων του ανθρώπινου κεφαλαίου και την ενθάρρυνση της πολιτικής για τη διά βίου μάθηση. Απαιτεί επίσης δράσεις ενθάρρυνσης για τη δημιουργία επιχειρήσεων και δη μικρών επιχειρήσεων. Υπ’ αυτήν την έννοια, η οποία διαπνέει την τροπολογία 7 της έκθεσης, η Ευρώπη οφείλει να στηρίξει δίκτυα και εταιρικές σχέσεις, όπως για παράδειγμα τις πλατφόρμες αριστείας οι οποίες συνδέουν τις μικρές επιχειρήσεις, τα κέντρα έρευνας, τα πανεπιστήμια και τις ιδιωτικές επιχειρήσεις.
<P>
Δεύτερον, θα πρέπει να κινητοποιηθεί ο ενεργός πληθυσμός, αλλά και όλος ο πληθυσμός. Υπ’ αυτήν την έννοια, η οποία διαπνέει την τροπολογία 5, υποστηρίζω την αναγωγή της απασχόλησης των νέων σε μείζον ευρωπαϊκό θέμα.
<P>
Τρίτον, θα πρέπει να εισαγάγουμε ένα ευρύ ευρωπαϊκό σχέδιο για την καταπολέμηση της αποβιομηχάνισης. Στο πλαίσιο αυτό, όπως ορίζεται στην τροπολογία 6, η Ευρωπαϊκή Ένωση οφείλει να υποστηρίξει τις πλέον μειονεκτικές περιφέρειες, μεριμνώντας παράλληλα να στηρίξει την ανάπτυξη των πλέον δυναμικών περιοχών. Αυτό ακριβώς είναι το αντικείμενο της τροπολογίας 5.
<P>
Τέταρτον, η απόλυτα εξειδικευμένη κατεύθυνση για καλύτερη διαχείριση. Αυτό εξάλλου είναι το συμπέρασμα της έκθεσης του Wim Kok. Καλύτερη διαχείριση σημαίνει ανάγκη να κινητοποιήσουμε όλους τους φορείς –εθνικά κοινοβούλια, περιφερειακούς και τοπικούς παράγοντες, κοινωνικούς εταίρους, συνδικάτα, ενώσεις καθώς επίσης και επιχειρήσεις– και συνεπώς να διευκολύνουμε μια καλύτερη πρόσβαση στα διαρθρωτικά ταμεία. Μέχρι σήμερα, η Ευρώπη, εμφορούμενη από πνεύμα αρωγής, υποστήριζε την πολιτική των κρατών μελών, υιοθετώντας μια πολιτική αρωγής με την έννοια της “πατερίτσας” –τολμώ να πω– και όχι του οικονομικού δυναμισμού. Θεωρώ δέον να εμμείνουμε στην ανάγκη να υποστηρίξουμε τις πλέον μειονεκτικές περιφέρειες· ενώ παράλληλα η Ευρώπη οφείλει να δείξει, αλλά και να αποδείξει, στον έξω κόσμο ότι μπορεί να είναι δυναμική. Η πολιτική των κοινοτικών χρηματοδοτήσεων πρέπει να υλοποιείται στο πνεύμα αυτού του οικονομικού δυναμισμού. Ακριβώς αυτό ήθελα να πω.
<SPEAKER ID="19" LANGUAGE="DE" NAME="Randzio-Plath (PSE )," AFFILIATION="εισηγήτρια">
<P>
Επίσης, δεν είναι επαρκής η χρηματοδότηση των επενδύσεων που προωθούν τη μεγέθυνση, και πρέπει να συμπεριλάβουμε στους γενικούς προσανατολισμούς της οικονομικής πολιτικής ανάλογα μέτρα για την καταπολέμηση του αθέμιτου φορολογικού ανταγωνισμού και της φοροδιαφυγής. Μάλιστα, οι δαπάνες που προβλέπονται στα προγράμματα ταχείας δρομολόγησης (Quick Start) και στην πρωτοβουλία για την ανάπτυξη δεν θα μας οδηγήσουν παραπέρα, καθώς όλοι οι οργανισμοί οικονομικής έρευνας δικαίως δηλώνουν ότι οι επενδύσεις κάτω από το 1% του ακαθάριστου εγχώριου προϊόντος δεν θα έχουν το επιθυμητό αποτέλεσμα, προπαντός το θετικό αποτέλεσμα που αναμένεται να έχουν στην πλειοψηφία των πολιτών της Ευρωπαϊκής Ένωσης –πάνω από 14 εκατομμύρια– που είναι άνεργοι.
<SPEAKER ID="20" LANGUAGE="" NAME="Δήμας," AFFILIATION="Επιτροπή">
<P>
Η συζήτηση αυτή γίνεται ως απάντηση στην επικαιροποίηση των γενικών προσανατολισμών της οικονομικής πολιτικής και στην έκθεση σχετικά με τη στρατηγική για την απασχόληση που πραγματοποίησε η Επιτροπή το 2004. Θα ήθελα να συγχαρώ ιδιαίτερα τις κυρίες Randzio-Plath και Hermange για τις εισηγήσεις τους. Η υιοθέτηση της λεγόμενης δέσμης κατευθυντηρίων γραμμών από την Επιτροπή, δέσμη που καλύπτει από κοινού τους γενικούς προσανατολισμούς οικονομικής πολιτικής και τις κατευθυντήριες γραμμές για την απασχόληση, αποτελεί μια ακόμη απόδειξη ότι ο εξορθολογισμός φέρνει καρπούς. Ο εξορθολογισμός δεν κατέληξε απλώς στο να συγχρονίσει τους κύκλους συντονισμού της οικονομικής πολιτικής και της πολιτικής της απασχόλησης της Ευρωπαϊκής Ένωσης, αλλά και στο να ενισχύσει τη συμπληρωματικότητα και τη συνοχή μεταξύ των δύο αυτών βασικών διαδικασιών. Κεντρικός στόχος του εξορθολογισμού, του συντονισμού των πολιτικών ήταν η αύξηση της αποτελεσματικότητάς του, δίνοντας έμφαση περισσότερο στην εφαρμογή απ’ ό,τι στην ετήσια εκπόνηση κατευθυντήριων γραμμών.
<P>
Θα ήθελα πρώτα να αναφερθώ στους γενικούς προσανατολισμούς της οικονομικής πολιτικής. Η Επιτροπή θεωρεί ότι η συνολική πολιτική στρατηγική που χαράχτηκε σ’ αυτούς εξακολουθεί να ισχύει. Στην επικαιροποίηση του 2004 δίδεται έμφαση στην ενσωμάτωση των 10 νέων χωρών στο πλαίσιο συντονισμού των πολιτικών μας. Θα ήθελα να αναφερθώ λεπτομερέστερα στις δύο αυτές πτυχές, λαμβάνοντας υπόψη και ορισμένα σχόλια που έγιναν στην Επιτροπή Οικονομικών και Νομισματικών Θεμάτων.
<P>
Η Ευρωπαϊκή Επιτροπή επιβεβαίωσε τη μεσοπρόθεσμη στρατηγική οικονομικής πολιτικής της Κοινότητας η οποία καθορίστηκε στους γενικούς προσανατολισμούς της οικονομικής πολιτικής για την περίοδο 2003-2005. Η στρατηγική αυτή περιλαμβάνει τρεις κύριους άξονες, μακροοικονομικές πολιτικές προσανατολισμένες στην ανάπτυξη και τη σταθερότητα, οικονομικές μεταρρυθμίσεις για την αύξηση του αναπτυξιακού δυναμικού και πολιτικές για την ενίσχυση της βιωσιμότητας. Αυτή η δέσμη πολιτικών επικεντρώνεται στη συμβολή που μπορούν να έχουν οι οικονομικές πολιτικές για την επίτευξη των στόχων της Λισσαβώνας.
<P>
Οι λόγοι για τη συνέχιση της υφιστάμενης στρατηγικής και για την επίτευξη προόδου είναι προφανείς. Πρώτον, οι οικονομικές εξελίξεις συνάδουν με τις προσδοκίες που υπήρχαν όταν το Συμβούλιο εξέδωσε τους παρόντες γενικούς προσανατολισμούς της οικονομικής πολιτικής πέρυσι. Όπως αναφέρεται στις νέες οικονομικές προβλέψεις μας, οι οικονομίες της Ευρωπαϊκής Ένωσης βρίσκονται σε πορεία ανάκαμψης, η οποία αναμένεται να ενισχυθεί. Βεβαίως, σημείωσα αυτά τα οποία είπε προηγουμένως η κ. Randzio-Plath σχετικά με τις ανησυχίες για την ανάκαμψη και την ανάπτυξη και την αναφορά της κυρίας Hermange στο σημερινό δημοσίευμα για το ότι η οικονομία και η ανάπτυξη βρίσκεται σε τέλμα. Εν πάση περιπτώσει, το γενικό πλαίσιο της μακροοικονομικής πολιτικής δεν είναι αρνητικό. Θα ήθελα, και νομίζω ότι πρέπει να το τονίσουμε, ότι πρέπει να φροντίσουμε να δοθεί νέα ώθηση στη δημοσιονομική εξυγίανση όταν προχωρήσει η ανάκαμψη και να μη κάνουμε λάθη, όπως είχανε γίνει προηγούμενες φορές σε περιόδους ευνοϊκής οικονομικής συγκυρίας.
<P>
Δεύτερον, για να ενισχυθεί τόσο η δυναμική ανάπτυξη όσο και η ανθεκτικότητα της οικονομίας, απαιτείται η αποφασιστική εφαρμογή των στόχων που έχουμε θέσει για τις διαρθρωτικές μεταρρυθμίσεις. Στην πρώτη αξιολόγηση της εφαρμογής των παρόντων γενικών προσανατολισμών, τον Ιανουάριο, η Επιτροπή αναγνώρισε ότι έχει πραγματοποιηθεί κάποια πρόοδος. Έγινε όμως επίσης σαφές ότι πρέπει να γίνει μεγαλύτερη πρόοδος με τις μεταρρυθμίσεις, ώστε να μην τεθεί σε κίνδυνο η επίτευξη των στόχων της Λισσαβώνας. Η επικαιροποίηση των γενικών προσανατολισμών της οικονομικής πολιτικής το 2004 επικεντρώνεται στην ενσωμάτωση των νέων κρατών μελών, στο πλαίσιο του συντονισμού των οικονομικών μας πολιτικών. Είναι θετικό ότι στην έκθεση της κυρίας Randzio-Plath και στο σχέδιο ψηφίσματος εκφράζετε την υποστήριξή σας στο στόχο αυτό. Οι οικονομικές προκλήσεις που αντιμετωπίζουν τα νέα κράτη μέλη δεν διαφέρουν στην ουσία από αυτές που αντιμετωπίζουν τα σημερινά κράτη μέλη, μόνο που είναι μεγαλύτερες.
<P>
Όσον αφορά τις κατευθυντήριες γραμμές για την απασχόληση το 2004, θα ήθελα κατ’ αρχάς να ευχαριστήσω την Επιτροπή Απασχόλησης και Κοινωνικών Θεμάτων, και ιδίως την εισηγήτρια κυρία Hermange, για το δυναμικό τρόπο με τον οποίο προετοίμασαν τη γνώμη του Ευρωπαϊκού Κοινοβουλίου για τις κατευθυντήριες γραμμές. Είναι πολύ θετικό ότι τα ζητήματα που θίγονται στην έκθεση σχετίζονται στο σύνολό τους με τους 4 βασικούς τομείς πολιτικής, όπως έχουν καταγραφεί από την ευρωπαϊκή ειδική ομάδα για την απασχόληση και στην κοινή έκθεση για την απασχόληση το 2004, που επιβεβαιώθηκαν από το Εαρινό Ευρωπαϊκό Συμβούλιο, δηλαδή η αύξηση της προσαρμοστικότητας των εργαζομένων και των επιχειρήσεων, η προσέλκυση περισσοτέρων ατόμων στην αγορά εργασίας, η βελτίωση της ποιότητας απασχόλησης και η επένδυση στο ανθρώπινο δυναμικό. Θεωρώ επομένως ότι επί της ουσίας βρισκόμαστε στο ίδιο μήκος κύματος, έχουμε τις ίδιες ανησυχίες και τις ίδιες προτεραιότητες δράσης για τα επόμενα χρόνια. Είναι επίσης σημαντικό το γεγονός ότι υπογραμμίζετε την ανάγκη πιο αυστηρής αξιολόγησης των επιδόσεων των κρατών μελών, ώστε να δοθεί ώθηση στην εφαρμογή της στρατηγικής για την απασχόληση.
<P>
Πολύ σύντομα, θα αναφερθώ στην πρόταση της Επιτροπής για τις κατευθυντήριες γραμμές για την απασχόληση το 2004. Η Επιτροπή προτείνει να διατηρηθούν οι κατευθυντήριες γραμμές όπως θεσπίστηκαν με απόφαση του Συμβουλίου πέρυσι τον Ιούλιο. Ως μέρος των κοινών μας προσπαθειών για τον εξορθολογισμό των κύκλων της οικονομικής πολιτικής και της πολιτικής για την απασχόληση της Ευρωπαϊκής Ένωσης, οι κατευθυντήριες γραμμές για την απασχόληση, όπως και οι γενικοί προσανατολισμοί οικονομικής πολιτικής ακολουθούν ένα τριετή κύκλο. Η αναθεώρηση της πολιτικής για την απασχόληση που πραγματοποιήθηκε πέρυσι αποσκοπούσε στην καλύτερη αντιμετώπιση των βασικών προκλήσεων της αγοράς εργασίας στην Ευρωπαϊκή Ένωση, έτσι ώστε να ανταποκριθούν στους στόχους της Λισσαβώνας για το 2010. Η αναθεώρηση αυτή έδινε έμφαση στο μεσοπρόθεσμο προσανατολισμό και στον καθορισμό ενός πολιτικού πλαισίου το οποίο θα λαμβάνει υπόψη την ποικιλομορφία που επικρατεί στη διευρυμένη Ευρωπαϊκή Ένωση.
<P>
Η κοινή έκθεση για την απασχόληση με την οποία συμφώνησε η ευρωπαϊκή ειδική ομάδα υπό την προεδρία του κ. Κok, υπογράμμισε την ανάγκη να δοθεί έμφαση στην παρακολούθηση των μεταρρυθμίσεων που ανέλαβαν να υλοποιήσουν τα κράτη μέλη, αντί να εμπλακούν σε μια διαδικασία περαιτέρω τροποποιήσεων των κατευθυντηρίων γραμμών. Επίσης, το Εαρινό Ευρωπαϊκό Συμβούλιο επιβεβαίωσε την ανάγκη που εντοπίζεται στην κοινή έκθεση για την απασχόληση να επικεντρωθεί η διαδικασία για την απασχόληση το επόμενο έτος στην αξιολόγηση της προόδου. Το κεντρικό θέμα στην επόμενη κοινή έκθεση για την απασχόληση πρέπει επομένως να είναι η ανταπόκριση των κρατών μελών στις ειδικές συστάσεις για κάθε χώρα. Αυτό σημαίνει ότι οι συστάσεις αυτές πρέπει να αποτελέσουν τον πυρήνα των εθνικών σχεδίων δράσης που θα υποβάλουν τα κράτη μέλη, τόσο τα σημερινά 15 όσο και τα νέα κράτη μέλη, το φθινόπωρο του 2004.
<P>
Τελειώνοντας, θα μου επιτρέψετε να διαβεβαιώσω ότι η Ευρωπαϊκή Επιτροπή εκφράζει την ικανοποίησή της για την εποικοδομητική προσέγγιση του Ευρωπαϊκού Κοινοβουλίου, που εστιάζει τις τροπολογίες του στις αιτιολογικές σκέψεις. Η Ευρωπαϊκή Επιτροπή στη διάρκεια περαιτέρω διαπραγματεύσεων με το Συμβούλιο θα λάβει υπόψη και θα στηρίξει εκείνες τις τροπολογίες που βελτιώνουν κάποιες από τις αιτιολογικές σκέψεις. Είμαι απόλυτα πεπεισμένος ότι η τεράστια πρόκληση που αντιμετωπίζουμε για την επίτευξη των στόχων της Λισσαβώνας ως το 2010 καθιστά αναγκαίο να επικεντρωθούμε 100% στην εφαρμογή, μεταφράζοντας τις προκλήσεις σε πολιτική δράση. 
<SPEAKER ID="21" LANGUAGE="EN" NAME="Hughes (PSE )." AFFILIATION="">
<P>
    Kύριε Πρόεδρε, επιθυμώ να ευχαριστήσω την κ. Hermange για την έκθεσή της –θα επικεντρωθώ στην απασχόληση– καθώς και τον Επίτροπο για τη δήλωσή του σήμερα το πρωί.
<P>
Η κ. Hermange ακολούθησε την σωστή προσέγγιση: δεν επιδιώκουμε να τροποποιήσουμε τις λεπτομέρειες της δομής των κατευθυντήριων γραμμών. Όταν πέρυσι συμφωνήσαμε για τον εκσυγχρονισμό των κατευθυντήριων γραμμών για την οικονομία και την απασχόληση, συμφωνήσαμε εμμέσως να μην διαχωρίσουμετις κατευθυντήριες γραμμές έως το 2006 – το μέσο της περιόδου ισχύος τους. Αυτή είναι η σωστή προσέγγιση: χρειαζόμαστε αυτήν τη σταθερότητα στη δομή των κατευθυντήριων γραμμών.
<P>
Συνεπώς, έχουμε εισαγάγει μια σειρά από αιτιολογικές σκέψεις που επιδιώκουν να επικεντρωθούν σε βασικά πεδία εφαρμογής. Για παράδειγμα, η τροπολογία 1 επικεντρώνεται στην έρευνα και ανάπτυξη. Με τον εκσυγχρονισμό των ευρέων κατευθυντήριων γραμμών για την οικονομία και την απασχόληση, έχουμε κάθε δικαίωμα να αναμένουμε ένα ολοκληρωμένο ευρωπαϊκό πλαίσιο για τις επενδύσεις στη διά βίου μάθηση, την έρευνα και ανάπτυξη και τις υποδομές, με σκοπό τη δημιουργία μίας ευρωπαϊκής μηχανής για την ανάπτυξη καθώς και τη μετατροπή αυτής της ανάπτυξης σε μία πλήρη και βέλτιστη απασχόληση και μεγαλύτερη κοινωνική συνοχή. Σε αυτό αναφέρεταιη διαδικασία της Λισαβόνας, και απέχουμε πολύ από αυτό το σημείο σήμερα.
<P>
Στην τροπολογία 2, επικεντρωνόμαστε σε δύο ζητήματα που επισημαίνονται από την Ευρωπαϊκή Ειδική Ομάδα για την Απασχόληση –έκθεση Kok– δηλαδή την προσαρμοστικότητα και τη διά βίου μάθηση. Τα ζητήματα συμπεριλαμβάνονται στις κατευθυντήριες γραμμές για την απασχόληση. Ωστόσο, πρέπει να αναγνωρίσουμε ότι όλα τα εθνικά σχέδια δεν επιτυγχάνουν, σε μικρότερο ή μεγαλύτερο βαθμό, τους στόχους που τίθενται αναφορικά με αυτά τα θέματα.
<P>
Η τροπολογία 3 αφορά την ανάληψη της διαδικασίας παράδοσης των κατευθυντήριων γραμμών από τα κοινοβούλια κάθε κράτους, τους κοινωνικούς εταίρους, τις εθνικές κυβερνητικές οργανώσεις και τις τοπικές και περιφερειακές αρχές. Πρέπει να ενθαρρύνουμε αυτές τις κυβερνητικές δομές να αναλάβουν τις κατευθυντήριες γραμμές και να διασφαλίσουμε την κατάλληλη εφαρμογή τους.
<P>
Χαιρετίζω ιδίως την τροπολογία 6 της κ. Hermange σχετικά με τον βέλτιστο έλεγχο των διαρθρωτικών ταμείων στην παράδοση των κατευθυντήριων γραμμών. Χαιρετίζω επίσης την τροπολογία 7 που ενθαρρύνει τις εταιρίες να είναι καλύτερα προετοιμασμένες γιαοικονομικές, τεχνικές και βιομηχανικές αλλαγές. Κατά τη διάρκεια της παρούσας κοινοβουλευτικής θητείας, η Επιτροπή Απασχόλησης και Κοινωνικών Υποθέσεων επέμεινε στην ενεργητική προσέγγιση της διαχείρισης των βιομηχανικών αλλαγών – και δικαίως. 
<P>
Τέλος, γνωρίζω ότι ο κ. Bushill-Matthews σκοπεύει να υποβάλει μια προφορική τροπολογία στην τροπολογία 5, προκειμένου να δώσει έμφαση στην ανάγκη διατήρησης των ηλικιωμένων στο εργατικό δυναμικό. Θα χαρούμε να εγκρίνουμε μια τέτοια τροπολογία. 
<SPEAKER ID="22" LANGUAGE="SV" NAME="Schmidt, Olle (ELDR )." AFFILIATION=".">
<P>
    Κύριε Πρόεδρε, κύριε Επίτροπε, θα ήθελα να ξεκινήσω ευχαριστώντας και τις δύο εισηγήτριες για την εξαιρετική τους εργασία. Ιδιαίτερα θα ήθελα να αναγνωρίσω την εμπεριστατωμένη εργασία της κ. Randzio-Plath. Έχει επιτελέσει επίσης εξαιρετικό έργο για την Επιτροπή Οικονομικής και Νομισματικής Πολιτικής. Κύριε Πρόεδρε, η κ. Randzio-Plath, διακρίθηκε για την ουδετερότητα, την γνώση και τον επαγγελματισμό της. Είμαι σίγουρος ότι θα λείψετε από την Επιτροπή Οικονομικής και Νομισματικής Πολιτικής. Σας ευχαριστούμε.
<P>
Όσον αφορά την ΕΕ των Δεκαπέντε, φαίνεται ότι οι εν λόγω χώρες έχουν μεγαλύτερη οικονομική δύναμη, με ανάπτυξη 2% φέτος και 2,4% το επόμενο έτος. Τα πράγματα είναι σημαντικά καλύτερα στα νέα κράτη μέλη, με ανάπτυξη 3,5% φέτος και, κατά μέσο όρο, 4% το επόμενο έτος. Αυτά είναι ποσοστά που μπορούμε μόνο να ονειρευτούμε στην Ευρωπαϊκή Ένωση των Δεκαπέντε. Γνωρίζουμε ότι οι αλλαγές στα νέα κράτη μέλη ήταν πολύ σημαντικές και συχνά επώδυνες. Η τάση είναι εμφανώς στη σωστή κατεύθυνση, ακόμη και εάν εγερθούν μια σειρά αντιρρήσεων και υπάρξει σύσταση για προσοχή με την μορφή, για παράδειγμα της σημερινής δήλωσης του Διεθνούς Νομισματικού Ταμείου.
<P>
Εμείς οι Φιλελεύθεροι πιστεύουμε ότι η Ευρώπη μπορεί να βγει από αυτά τα οικονομικά προβλήματα, αλλά, για να το κάνει, πρέπει να γίνουν περισσότερα βήματα προόδου. Η διαδικασία της Λισαβόνας πρέπει να εφαρμοστεί πλήρως. Η συνταγή των Φιλελευθέρων, προκειμένου να διευκολυνθούν τα κράτη μέλη να επιτύχουν ανάπτυξη και περισσότερες θέσεις απασχόλησης προϋποθέτει υγιή δημόσια οικονομικά, αυξημένο ανταγωνισμό, ολοκλήρωση της εσωτερικής αγοράς σε όλες τις πτυχές της και διαρθρωτικές μεταρρυθμίσεις για το μέλλον. Δεν θα υποστηρίξουμε τις επιπλέον τροπολογίες στην έκθεση της κ. Randzio-Plath, αλλά είμαστε διατεθειμένοι να υποστηρίξουμε την ισορροπημένη αξιολόγηση της εισηγήτριας.
<SPEAKER ID="23" LANGUAGE="SV" NAME="Schmid, Herman (GUE/NGL )." AFFILIATION="">
<P>
    Κύριε Πρόεδρε, συμφωνούμε ότι τα πράγματα βαίνουν πολύ άσχημα για την Ευρώπη. Η εξαίρετη έκθετη της κ. Randzio-Plath τεκμηριώνει τη δεινή κατάσταση που ισχύει. Αυτό ισχύει ιδιαίτερα για την Ευρώπη και όχι για όλο τον κόσμο. Επομένως πρέπει να έχει κάποια σχέση με τις συγκεκριμένες συνθήκες που ισχύουν στην Ευρώπη. Περιλαμβάνομαι σε εκείνους που πιστεύουν ότι η κατάσταση έχει σχέση με το Σύμφωνο Σταθερότητας και Ανάπτυξης και με την πολιτική που συνδέεται με το Σύμφωνο Σταθερότητας και Ανάπτυξης. Όσο υπερισχύει το Σύμφωνο, δεν μπορούμε να περιμένουμε μεγάλη βοήθεια. Έχουμε χαμηλό επίπεδο επενδύσεων και έλλειψη ανάπτυξης και δυναμικότητας, γεγονός που σημαίνει στην πραγματικότητα ότι έχουμε πλεόνασμα κεφαλαίου. Αυτό το κεφάλαιο, επομένως, πρέπει να φύγει από την Ευρώπη, προκειμένου να βρει πιο επικερδείς επενδυτικές ευκαιρίες. Έχουμε επίσης τραγικό πλεόνασμα εργατικού δυναμικού με την μορφή ανθρώπων που είναι άνεργοι.
<SPEAKER ID="24" LANGUAGE="" NAME="" AFFILIATION="Αντιπροέδρου">
<SPEAKER ID="25" LANGUAGE="FR" NAME="Jonckheer (Verts/ALE )." AFFILIATION="">
<P>
Τέλος, θα ήθελα να ολοκληρώσω με το ζήτημα της φορολογίας. Πρόκειται για ένα πολυσυζητημένο θέμα. Θα ήθελα απλώς να αναφέρω στον συνάδελφό μου κ. Schmidt ότι με εξέπληξε ένα τηλεγράφημα του γαλλικού πρακτορείου ειδήσεων το οποίο αφορούσε δήλωση του κ. Persson, πρωθυπουργού της Σουηδίας, ο οποίος ανέφερε ότι, εάν οι υποψήφιες χώρες εξακολουθήσουν να μειώνουν τον φόρο των επιχειρήσεων –όπως κάνουν τώρα– τότε θα είναι αδύνατο πλέον να συμφωνηθεί η χρηματοδότηση των υποψηφίων χωρών διά μέσου των διαρθρωτικών ταμείων. Θα έπρεπε ίσως να αναλογιστούμε αυτήν την παρατήρηση. Προσωπικά δηλώνω, και μετράω τα λόγια μου, ότι οι άνθρωποι που δεν επιθυμούν να εντάξουν τον φόρο επιχειρήσεων στο καθεστώς ενισχυμένης πλειοψηφίας, όπως προβλέπει το ευρωπαϊκό Σύνταγμα, είναι ανεύθυνοι και θα πρέπει να αντιμετωπίσουν ολοένα αυστηρότερα σενάρια φορολογικού ανταγωνισμού, τα οποία θα άρουν την κοινωνική προστασία από τα καθεστώτα μας. 
<SPEAKER ID="26" LANGUAGE="NL" NAME="Blokland (EDD )." AFFILIATION="">
<P>
    Κυρία Πρόεδρε, την περασμένη Τρίτη ο κ. Trichet, ο Πρόεδρος της Ευρωπαϊκής Κεντρικής Τράπεζας, μίλησε για την ευρωπαϊκή οικονομία. Φάνηκε να ανησυχεί ιδιαίτερα για την αργή ανάκαμψη της ευρωπαϊκής οικονομίας. Συμμερίζομαι αυτήν την ανησυχία, καθώς η ανάπτυξη αργεί πολύ να εμφανιστεί. Μια παθητική στάση δεν πρόκειται να συμβάλει καθόλου στην προώθηση της ανάπτυξης. Χρειαζόμαστε δράση, και αυτό ακριβώς δεν βλέπουμε.
<P>
Σύμφωνα με τον κ. Trichet –και ταυτίζομαι μαζί του– συμφωνούμε στην Ευρώπη ως προς τη διάγνωσή μας, αλλά –και εδώ θα προχωρήσω πιο πέρα από τον κ. Trichet– η πολιτική μας συνεισφορά δεν προσφέρει λύσεις.
<SPEAKER ID="27" LANGUAGE="EN" NAME="Bushill-Matthews (PPE-DE )." AFFILIATION="">
<P>
    Kύριε Πρόεδρε, θα ήθελα να περιορίσω τις παρατηρήσεις μου στην έκθεση Hermange και να ξεκινήσω λέγοντας ότι αυτή εδώ δεν είναι η ομιλία που είχα προετοιμάσει. Ήλπιζα ότι θα ήμουν σε θέση να συγχαρώ την εισηγήτρια για την εξαίρετη έκθεσή της. Επρόκειτο για μια εξαίρετη έκθεση, αλλά μέχρι να περάσει από την επιτροπή μας νωρίτερα αυτήν την εβδομάδα, πολλά από τα πιο εξαίρετα σημεία της είχαν δυστυχώς εξαφανιστεί. Ό,τι απέμεινε είναι ακόμη πολύ χρήσιμο, πολύ θετικό, αλλά είναι μόνο θαμπή σκιά της εξαίρετης και ιδιαίτερα προσεκτικής εργασίας που εκπόνησε.
<P>
Ωστόσο, εάν πρόκειται να ολοκληρώσουμε την Ατζέντα της Λισσαβόνας, δεν αρκεί απλώς να αναφέρουμε ότι οι κατευθυντήριες γραμμές δεν θα αλλάξουν πριν το 2006. Παρομοίως, δεν αρκεί απλώς να πούμε ότι είναι αποκλειστικό θέμα των κρατών μελών να κάνουν αλλαγές και να εφαρμόσουν τις κατευθυντήριες γραμμές. Οι κατευθυντήριες γραμμές χρειάζεται να ενισχυθούν και να επαναπροσδιοριστούν και χρειάζεται να κάνουμε πολλή δουλειά και να διορθώσουμεπολλά σε αυτό το Κοινοβούλιο, προκειμένου να δοθεί μεγαλύτερη ώθηση στη διαδικασία της Λισαβόνας.
<P>
Τέλος, θα ήθελα να ευχαριστήσω τον Stephen Hughes που δήλωσε ότι συμφωνεί πλήρως με την προφορική τροπολογία σχετικά με τη σημασία των ηλικιωμένων που θα προτείνω αργότερα σήμερα το πρωί, και την οποία πιστεύω ότι θα υποστηρίξει και η εισηγήτρια. Χαίρομαι για αυτήν τη συμφωνία. Ελπίζω να αποτελέσει καλό οιωνό για τη συνεργασία μας στην επόμενη κοινοβουλευτική θητεία. Γνωρίζω ότι ο Stephen Hughes ελπίζει να επιστρέψει – το ίδιο ελπίζω και εγώ, αλλά με μεγαλύτερη υποστήριξη την επόμενη φορά. 
<SPEAKER ID="28" LANGUAGE="FR" NAME="Goebbels (PSE )." AFFILIATION="(Χειροκροτήματα)">
<P>
Έτσι, υποστηρίζουμε τη μεγαλύτερη αυστηρότητα, όταν το οικονομικό κλίμα είναι θετικό. Θα έπρεπε, για παράδειγμα, να υποχρεώσουμε τα κράτη να καταρτίζουν έναν εξισορροπημένο προϋπολογισμό, όταν η μεγέθυνση υπερβαίνει –ας πούμε– το 3%, ακόμη και εάν έτσι τους επιτρέπεται μεγαλύτερη ευελιξία στο θέμα των διαρθρωτικών δαπανών σε περίπτωση αλλαγής οικονομικής συγκυρίας. Στόχος μας είναι η μεταφορά του βρετανικού χρυσού κανόνα στην ευρωπαϊκή έννομη τάξη.
<P>
Ο χριστιανοσοσιαλιστής πρωθυπουργός του Λουξεμβούργου, Jean-Claude Juncker, επανέλαβε προσφάτως τις προτάσεις των Σοσιαλιστών. Θα παραθέσω αυτούσιο ένα απόσπασμα της συνέντευξής του στην εφημερίδα Le Monde, όπου υποστηρίζει ότι “το Σύμφωνο πρέπει να είναι περισσότερο ευέλικτο, όταν το οικονομικό κλίμα είναι αρνητικό, και αυστηρότερο, όταν το οικονομικό κλίμα είναι θετικό”. Στο πρόσφατο Συμβούλιο Υπουργών Οικονομίας και Οικονομικών, υπερίσχυσε η θέση ότι η Συμφωνία πρέπει να αναθεωρηθεί το 2005. Οι Σοσιαλιστές θα παράσχουν την εποικοδομητική τους συνδρομή στην απαραίτητη αυτή μεταρρύθμιση, όμως ο Juncker θα δυσκολευτεί να πείσει τους φίλους του από την Ομάδα του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών, οι οποίοι επιδεικνύουν έναν οιονεί θρησκευτικό δογματισμό όσον αφορά το Σύμφωνο Σταθερότητας. Διότι τελικά, χωρίς την ανάπτυξη, η σταθερότητα δεν πρόκειται να κάνει τίποτε άλλο παρά να αυξήσει τα οικονομικά και κοινωνικά προβλήματα της Ευρωπαϊκής Ένωσης.
<P>
Από την άποψη αυτή, προβαίνω σε σύσταση για ανάγνωση της γνωμοδότησης που εκπόνησε ο καθηγητής Jean-Paul Fitoussi για την Επιτροπή Οικονομικής και Νομισματικής Πολιτικής. Η γνωμοδότηση αυτή αποδεικνύει περίτρανα ότι το Σύμφωνο Σταθερότητας λειτουργεί και θα συνεχίσει να λειτουργεί ως τροχοπέδη της ανάπτυξης στην Ευρώπη. Το Σύμφωνο είναι κατά κύριο λόγο επιζήμιο για τις μεγάλες ευρωπαϊκές οικονομίες, των οποίων η οικονομική δραστηριότητα εξαρτάται περισσότερο από την εσωτερική διέγερση συγκριτικά με την οικονομική δραστηριότητα των μικρών χωρών, οι οποίες εξαρτώνται περισσότερο από την εξωτερική ζήτηση. Ακριβώς για αυτόν τον λόγο, οι μικρές χώρες εμφανίζονται πιο ικανές στην τήρηση της σταθερότητας σε σχέση με τις μεγάλες χώρες, οι οποίες κατευθύνονται προς τα δεξιά ή τα αριστερά. Συνεπώς, η μεταρρύθμιση του Συμφώνου Σταθερότητας δεν είναι ζήτημα ψηφοθηρικής πολιτικής, αλλά ζωτική ανάγκη για μια Ευρώπη η οποία χάνει τη μάχη της ανάπτυξης και της απασχόλησης.
<P>
Κυρία Πρόεδρε, επιτρέψτε μου να ολοκληρώσω εκφράζοντας τις ευχαριστίες μου προς την κ. Christa Randzio-Plath, η οποία δεν πρόκειται να συμμετάσχει στο επόμενο Κοινοβούλιο, γεγονός που με λυπεί αφάνταστα. Μαζί της θα χάσουμε μια γυναίκα που αφοσιώθηκε στη μάχη για την καθιέρωση του ευρώ, για την κοινωνική Ευρώπη, για την ανάπτυξη και την απασχόληση. Πιστεύω ότι, ευχαριστώντας την δημοσίως για το έργο που επιτέλεσε ως επικεφαλής της Επιτροπής Οικονομικής και Νομισματικής Πολιτικής, μπορώ να ομιλώ εξ ονόματος όλων των συναδέλφων.
<SPEAKER ID="29" LANGUAGE="" NAME="Πρόεδρος. –" AFFILIATION="(Χειροκροτήματα)">
<P>
   Σας ευχαριστώ, κύριε Goebbels, για τις δηλώσεις σας προς τη συνάδελφό μας, κ. Randzio-Plath η οποία επιτέλεσε σημαντικό έργο στο Κοινοβούλιο, εργαζόμενη για την υπηρεσία της Ευρώπης. Ευχαριστούμε πολύ, κυρία Randzio-Plath!
<SPEAKER ID="30" LANGUAGE="FR" NAME="Herzog (GUE/NGL )." AFFILIATION="">
<P>
    Κυρία Πρόεδρε, και εγώ με τη σειρά μου επωφελούμαι από τις τελευταίες συνεδριάσεις, προκειμένου να ευχαριστήσω την Christa για την εργασία της και να της δηλώσω ακόμη μια φορά τη φιλία μου – το ίδιο ισχύει για τον Pierre, τον Robert και τους υπολοίπους. Δεν αρκεστήκαμε μόνο να εκφράσουμε τη λύπη μας για την σοβαρή κατάσταση της υποαπασχόλησης και της χαμηλής ανάπτυξης στην Ευρωπαϊκή Ένωση, αλλά προσπαθήσαμε να οικοδομήσουμε μια οικονομική πολιτική κοινοτικής κλίμακας. Μάλιστα, στην προσπάθειά μας να υπερκεράσουμε τα διάφορα εμπόδια, θα ήθελα, και εγώ με τη σειρά μου, να θέσω επίσης ορισμένους πολιτικούς στόχους.
<SPEAKER ID="31" LANGUAGE="NL" NAME="Bouwman (Verts/ALE )." AFFILIATION="">
<P>
    Κυρία Πρόεδρε, θα ήθελα να κάνω μερικά σχόλια όσον αφορά τη διαδικασία που έχουμε ακολουθήσει μέχρι στιγμής, διότι εκεί ακριβώς προέκυψαν οι διάφορες δυσκολίες. Θα ήθελα επίσης να πω κάτι για τη Λισαβόνα, για την έκθεση του κ. Kok σχετικά με την ποιότητα της απασχόλησης, σχετικά με την Κίνα και την Ινδία, και τέλος σχετικά με τις τροπολογίες.
<P>
Θα ήθελα επίσης να επισημάνω μια σημαντική έλλειψη της Συνθήκης, την οποία δεν μπορώ να παρατρέξω. Σύμφωνα με τον ορισμό, οι προσανατολισμοί απασχόλησης είναι, στην πραγματικότητα, υποδεέστεροι των οικονομικών προσανατολισμών. Δεν το θέλουμε αυτό. Προκαλεί κάθε είδους προβλήματα, για παράδειγμα, όταν ο φιλελευθερισμός είναι στην ημερήσια διάταξη. Σημαίνει όμως επίσης ότι προωθούνται κάθε είδους άλλα μέτρα, τα οποία επιδρούν κατ’ αυτόν τον τρόπο. Συμφωνώ με αυτό που πολλοί προλαλήσαντες, συμπεριλαμβανομένων του κ. Jonckheer και του κ. Goebbels, είπαν σχετικά με το θέμα.
<P>
Μικρή πρόοδος έχει επιτευχθεί μετά τη Λισαβόνα. Και αυτό επίσης έχει σχολιαστεί στην επιτροπή μας. Έχουμε επιτύχει λίγα σχετικά με τη φτώχεια και τη συμμετοχή των ηλικιωμένων ατόμων και των γυναικών στο εργατικό δυναμικό. Έχει πραγματοποιηθεί πρόοδος, αλλά ήταν υπερβολικά μικρή. Πρέπει να αναθεωρήσουμε πραγματικά τους προσανατολισμούς. Πρέπει να αναθεωρήσουμε τις συμφωνίες της Λισαβόνας ενόψει των διάφορων παραγόντων, συμπεριλαμβανομένης της εξέλιξης της οικονομίας. Σε αυτό το πλαίσιο η θέση που υιοθετήθηκε στην έκθεση Kok, δηλαδή ότι πρέπει να πετύχουμε καλύτερη εφαρμογή των συμφωνιών στο σύνολό τους, είναι ευπρόσδεκτη. Αυτό είναι που υποτίθεται ότι κάνει το Συμβούλιο. Αναρωτιέμαι όμως εάν είναι αρκετό.
<P>
Ο κ. Kok προτείνει τη συζήτηση και την προώθηση της ευελιξίας και της ασφάλειας. Ασφαλώς εξετάζει το θέμα της ευελιξίας, αλλά δεν βλέπω τίποτα για την ασφάλεια. Τόσο η Γερμανία όσο και το Ηνωμένο Βασίλειο εξακολουθούν να εμποδίζουν την οδηγία για τους εργαζομένους σε εταιρεία προσωρινής απασχόλησης. Αυτό δεν είναι σύμφωνο με την αρχή της προώθησης της ποιότητας της απασχόλησης –επίσης μία από τις ιδέες του κ. Kok. Επομένως, πιστεύω ότι πρέπει να το εξετάσουμε προσεκτικά το θέμα αυτό και ότι πρέπει να επανέλθουμε, για παράδειγμα, στις προτάσεις της βελγικής Προεδρίας σχετικά με την ποιότητα της απασχόλησης. Η έκθεση αυτή ήταν χρήσιμη, και όχι μόνο από την άποψη της ικανοποίησης της απασχόλησης. Πιστεύω επίσης ότι πρέπει να κοιτάξουμε όχι μόνο προς τις Ηνωμένες Πολιτείες, αλλά και προς τις εξελίξεις στην Κίνα και την Ινδία. Αυτή τη στιγμή αντιμετωπίζουμε μαζική διαρροή εργατικού δυναμικού με όλες τις συνέπειές του.
<P>
Τέλος θα ήθελα να ευχαριστήσω όλους εκείνους που έχουν συνεργαστεί κατά τη διάρκεια αυτής της τελευταίας κοινοβουλευτικής περιόδου. Μπορώ να σας πω επίσης ότι η Ομάδα των Πρασίνων θα υποστηρίξει τις τροπολογίες που έχουν υποβληθεί από την κ. Hermange και πιθανότατα επίσης την προφορική τροπολογία του κ. Bushill-Matthews. 
<SPEAKER ID="32" LANGUAGE="FR" NAME="Abitbol (EDD )." AFFILIATION="">
<P>
    Κυρία Πρόεδρε, θα ήθελα να συνταυτιστώ με όσα αναφέρθηκαν σχετικά με την κ. Randzio-Plath. Υπήρξα ο πρώτος αντιπρόεδρός της επί δυόμισι έτη, στη διάρκεια των οποίων μπόρεσα να εκτιμήσω τόσο την αυστηρότητα όσο και την ευγένειά της, μολονότι –όπως είναι ήδη γνωστό– οι θέσεις μας απέχουν παρασάγγας.
<P>
Με ικανοποίηση άκουσα τον κ. Goebbels να αναφέρεται στην αρνητική πλευρά του Συμφώνου Σταθερότητας. Όταν ανέφερα κάτι τέτοιο στην Επιτροπή Οικονομικής και Νομισματικής Πολιτικής, πριν από τρία ή τέσσερα χρόνια, πιστεύω ότι ξάφνιασα τους συναδέλφους μου. Τελικά φαίνεται ότι μάλλον είχα δίκιο και ότι το Σύμφωνο Σταθερότητας είναι μια ζώνη υπερβολικά ασφυκτική, για να μπορέσουν να αναπτυχθούν στην Ευρώπη η μεγέθυνση, οι επενδύσεις και η απασχόληση.
<P>
Εάν δεν επιστρέψω –όπως η κ. Randzio-Plath– δεν το γνωρίζω. Προσωπικά ελπίζω να επιστρέψω· ωστόσο, αυτό δεν είναι διόλου βέβαιο. Τούτο σημαίνει ότι ελπίζω πως οι συνέπειες της επιλογής του ευρώ θα βρίσκονται στον πυρήνα της προσεχούς εκλογικής εκστρατείας, διότι θεωρώ ότι εδώ ακριβώς έγκειται το κύριο πρόβλημα μεταξύ της Ευρώπης και των ευρωπαίων πολιτών. 
<SPEAKER ID="33" LANGUAGE="" NAME="Κράτσα-Τσαγκαροπούλου (PPE-DE )" AFFILIATION="">
<P>
Οι κατευθυντήριες γραμμές για την απασχόληση και γενικότερα η διαδικασία του Λουξεμβούργου, έχουν μεγάλη σημασία για την επίτευξη αυτού του στόχου, και γι' αυτό η Επιτροπή Απασχόλησης και Κοινωνικών Υποθέσεων τις εξετάζει πάντα με ιδιαίτερο ενδιαφέρον και η εισηγήτριά μας κ. Hermange έκανε μια σωστή προσέγγιση, για την οποία την ευχαριστούμε και τη συγχαίρουμε.
<SPEAKER ID="34" LANGUAGE="EN" NAME="Moraes (PSE )." AFFILIATION="">
<P>
    Kύριε Πρόεδρε, η κ. Hermange έχει συντάξει αξιόλογη έκθεση και παρά τα σχόλια του κ. Bushill-Matthews, η έμφαση παραμένει στην εφαρμογή. Η εφαρμογή είναι βασική στις κατευθυντήριες γραμμές για την απασχόληση και τη διαδικασία της Λισαβόνας.
<P>
Γιατί έχει τόση σημασία για εμάς; Κατανοούμε ότι όχι μόνο οι κατευθυντήριες γραμμές της Λισαβόνας δεν έχουν επιδιωχθεί και ότι η πρόοδος είναι αργή, αλλά επίσης, όπως σχολίασε ο κ. Δήμας, τα νέα κράτη μέλη πρέπει να κάνουν ό,τι κάνουμε και εμείς και αντιμετωπίζουν τα ίδια προβλήματα. Δυστυχώς, το μέγεθος όντως μετράει, όταν πρέπει να τηρήσουμε τις κατευθυντήριες γραμμές για την απασχόληση, ενώ η συνολική ανεργία και το δημοσιονομικό έλλειμμα στα νέα κράτη μέλη είναι σχεδόν διπλάσια από αυτά των 15 κρατών μελών της Ευρωπαϊκής Ένωσης. Και βέβαια μετράει το μέγεθος.
<P>
Για αυτόν τον λόγο, η εφαρμογή είναι πιο σημαντική από τις νέες κατευθυντήριες γραμμές. Η εφαρμογή είναι σημαντική όπως ορισμένοι έθιξαν –στην τροπολογία 5 για παράδειγμα, σχετικά με την ανεργία των νέων και όσον αφορά τις γυναίκες στο χώρο εργασίας– αλλά πρέπει επίσης να κοιτάξουμε το θέμα των γηραιότερων εργαζομένων, την ταχέως αυξανόμενη γήρανση του εργαζόμενου πληθυσμού. Επίσης, όπως επισημάνθηκε εν συντομία από τον Πρόεδρο της επιτροπής μας, τα εργασιακά πλήγματα που αντιμετωπίζουν οι περιοχές μας, όπως η υπεργολαβία και οι υπεράκτιες εργασίες – θέματα που αυτό το Κοινοβούλιο λαμβάνει τελικά σοβαρά υπόψη του – θα πρέπει να ενσωματωθούν στους στόχους της Λισαβόνας. Είμαι βέβαιος ότι ο κ. Δήμας θα το λάβει αυτό υπόψη του κατά την εργασία του τους επόμενους μήνες.
<P>
Εξίσου σημαντικά είναι η ποιότητα της διά βίου μάθησης και ο περιφερειακός αντίκτυπος θεμάτων όπως η ίση χρηματοδότηση και η διάκριση στην αγορά. Όλα αυτά τα θέματα είναι σημαντικά και πρέπει να παραμείνουν εντός των στόχων της Λισαβόνας και των κατευθυντήριων γραμμών για την απασχόληση. Πρέπει να ενισχύσουμε την εφαρμογή. Εκεί βρίσκεται το κλειδί της σημερινής συζήτησης και για αυτόν τον λόγο χαιρετίζω την έκθεση της κ Hermange. 
<SPEAKER ID="35" LANGUAGE="PT" NAME="Bastos (PPE-DE )." AFFILIATION="">
<P>
    Κυρία Πρόεδρε, κύριε Επίτροπε, κυρίες και κύριοι, θα ξεκινήσω συγχαίροντας τις εισηγήτριες, την κ. Hermange και την κ. Randzio-Plath, αλλά θα περιοριστώ να σχολιάσω την έκθεση της κ. Hermange. Μολονότι οι πρόσφατες μεταρρυθμίσεις των κατευθυντήριων γραμμών απασχόλησης ήταν ένα θετικό βήμα, τώρα καθίσταται σαφές ότι η Ευρωπαϊκή Ένωση δεν θα επιτύχει τους στόχους της Λισαβόνας για το 2010.
<P>
Το ποσοστό ανάπτυξης αυτήν τη στιγμή είναι 64%· η επίτευξη του 70% μέχρι το 2010 θα διευκόλυνε τη δημιουργία 22 εκατομμυρίων θέσεων απασχόλησης στην νέα Ευρωπαϊκή Ένωση των 25 κρατών μελών. Μόνο μέσω της ανάπτυξης της ανταγωνιστικότητας και του δυναμικού ανάπτυξης θα επιτύχει η Ευρώπη αυτήν την αύξηση στην απασχόληση και την παραγωγικότητα. Συνεπώς, η Εαρινή Σύνοδος Κορυφής του 2004 συνέταξε συστάσεις απασχόλησης, προκειμένου να επισημάνει τομείς προτεραιότητας για δράση από κάθε κράτος μέλος και να υπογραμμίσει την ανάγκη να ενισχυθεί η ανταλλαγή καλών πρακτικών και εμπειριών, που διαδραματίζει θεμελιώδη ρόλο στην ευρωπαϊκή στρατηγική απασχόλησης.
<P>
Υποστηρίζω την εξαίρετη έκθεση της Marie-Thérèse Hermange, η οποία επισημαίνει την ανάγκη να γίνει πιο αποτελεσματική η χρήση όλων των διαθέσιμων μέσων, την προσπάθεια να εφαρμοστεί αυτό που έχει συμφωνηθεί ήδη και την κινητοποίηση όλων των εμπλεκόμενων φορέων. Η χώρα μου, για παράδειγμα, η Πορτογαλία, προσπαθεί να εκπληρώσει τους στόχους απασχόλησης της Λισαβόνας, μολονότι πρόσφατα παρατήρησε το ποσοστό ανεργίας της να αυξάνεται, κυρίως επειδή έχουν αποχωρήσει ορισμένες πολυεθνικές. Παρόλα αυτά, το ποσοστό ανεργίας είναι κάτω από τον κοινοτικό μέσο όρο.
<P>
Όσον αφορά τους στόχους προώθησης της απασχόλησης γυναικών και ηλικιωμένων εργαζομένων, η Πορτογαλία τους έχει υπερβεί. Ας μην αποφεύγουμε το θέμα, ωστόσο: το οικονομικό περιβάλλον που έχουμε στην Ευρώπη σήμερα είναι πολύ διαφορετικό από εκείνο που αποτελούσε το υπόβαθρο στη Σύνοδο Κορυφής της Λισαβόνας το 2000. Η οικονομική και δημοσιονομική κατάσταση σε ορισμένα κράτη μέλη απαιτεί σκληρές πολιτικές για την μείωση των δημόσιων δαπανών και, κυρίως, διαρθρωτικές μεταρρυθμίσεις ως προϋπόθεση για την οικονομική ανάπτυξη και τη δημιουργία απασχόλησης.
<SPEAKER ID="36" LANGUAGE="PT" NAME="Santos (PSE )." AFFILIATION="">
<P>
Το μόνο που κάνει αυτή η δήλωση είναι να μεταφέρει στις απαισιόδοξες προβλέψεις της Επιτροπής για το 2004 στο πολιτικό πεδίο. Αυτό λοιπόν είναι το υπόβαθρο στο οποίο πρέπει να αναλύσουμε πώς αναπτύσσεται η οικονομική κατάσταση της Ευρώπης στο πλαίσιο των γενικών προσανατολισμών της οικονομικής πολιτικής. Δεν μπορούμε να συνεχίσουμε να αποφεύγουμε το θέμα. Στην πραγματικότητα έχουμε στη διάθεσή μας ισχυρά θεωρητικά επιχειρήματα, όπως αυτά που προκύπτουν από τη Στρατηγική της Λισαβόνας ή απορρέουν από τις καλές πρακτικές που συνδέονται με την πολιτική οικονομικού συντονισμού. Ωστόσο, έχουμε ισχυρούς περιορισμούς επίσης, όπως αυτούς που προκύπτουν από μια πολύ αυστηρή ερμηνεία του Συμφώνου Σταθερότητας και Ανάπτυξης, οι οποίοι καταστρέφουν όλες τις προσπάθειες που κάνουμε.
<P>
Η μεταρρύθμιση του Συμφώνου Σταθερότητας και Ανάπτυξης είναι αναπόφευκτη, εν μέρει επειδή αυτό το μέσο έχει, για να κυριολεκτήσουμε, ανασταλεί από τις 25 Νοεμβρίου. Οι νέοι κανόνες δεν μπορούν πλέον να αγνοούν τις αλλαγές στον οικονομικό κύκλο, ή να παραλείπουν να λαμβάνουν υπόψη τη μεμονωμένη κατάσταση κάθε κράτους μέλους πέρα από τις προσπάθειες να επιτευχθεί η δημοσιονομική εναρμόνιση για όλη την ευρωζώνη. Σίγουρα δεν μπορούν να αγνοούν πλέον τον ρόλο των δημόσιων επενδύσεων και των ποιοτικών δαπανών στο πλαίσιο της ανάπτυξης. Η επιδίωξη ενός μηδενικού δημοσιονομικού ελλείμματος στην ευρωζώνη μακροπρόθεσμα είναι απόλυτη ανοησία, δεν υποστηρίζεται από καμία οικονομική θεωρία και θα είχε ως αποτέλεσμα τον παραλογισμό ενός δημόσιου χρέους που, σε τελική ανάλυση, δεν θα ήταν καλύτερο από το μηδέν.
<P>
Πιστεύω ότι αυτές οι ανησυχίες περιλαμβάνονται στην εξαίρετη έκθεση που παρουσίασε η κ. Christa Randzio-Plath, στην οποία εκφράζω τις πιο θερμές ευχές μου, διότι οι σχέσεις που είχα μαζί της τα τελευταία τρία χρόνια απέδειξαν ότι είναι μια γυναίκα άξια, ικανή, αποφασισμένη και βαθύτατα υπέρ της Ευρώπης. 
<SPEAKER ID="37" LANGUAGE="ES" NAME="Pérez Álvarez (PPE-DE )." AFFILIATION="">
<P>
    Κυρία Πρόεδρε, αγαπητοί συνάδελφοι, κύριε Επίτροπε, καταρχάς συγχαίρω την κ. Hermange για την καλή δουλειά της και για την ποιότητα της έκθεσης, στην οποία μας έχει εξάλλου συνηθίσει.
<P>
Πολλά έχουν γίνει τα τελευταία χρόνια στην Ευρώπη σχετικά με την απασχόληση. Συγκεκριμένα, στη χώρα μου, η κυβέρνηση του Λαϊκού Κόμματος, στις δύο κοινοβουλευτικές της περιόδους, δημιούργησε πάνω από 4 300 000 θέσεις απασχόλησης. Προφανώς, όλοι συμφωνούμε με την ανάγκη μεταρρύθμισης της στρατηγικής μας για την απασχόληση, παρέχοντας σημαντική σταθερότητα ,και όλοι συμφωνούμε επίσης με τη σημασία των τριών στόχων –της πλήρους απασχόλησης, της βελτίωσης της ποιότητας και της παραγωγικότητας της εργασίας και της ενίσχυσης της κοινωνικής συνοχής– όπως θα συμφωνήσουμε τόσο με τις κοινές όσο και με τις ειδικές συστάσεις.
<P>
Θα ήθελα να επιμείνω επίσης, κυρία Πρόεδρε, στην ανάγκη βελτίωσης της παραγωγικότητας ενώπιον της μετεγκατάστασης –την οποία τόνισε ήδη η κ. Bastos– με ολέθριες επιπτώσεις στην εδαφική συνοχή και στον απαραίτητο πολυκεντρισμό της Ευρωπαϊκής Ένωσης. Πιστεύω ότι η αύξηση της παραγωγικότητας και της ποιότητας της εργασίας είναι η καλύτερη συνταγή για την αναχαίτιση της μετεγκατάστασης, η οποία κάνει σήμερα πολλούς ευρωπαίους πολίτες σκεπτικούς απέναντι στην Ευρωπαϊκή Ένωση. Θεωρώ επίσης ότι η διασύνδεση των διαρθρωτικών ταμείων, των πολιτικών με εδαφικό διαρθρωτικό αντίκτυπο και της πολιτικής για την απασχόληση είναι ουσιώδης για την επίτευξη της εδαφικής συνοχής, απολύτως απαραίτητου μέσου για έναν πραγματικό πολυκεντρισμό της Ευρωπαϊκής Ένωσης.
<SPEAKER ID="38" LANGUAGE="" NAME="Κατηφόρης (PSE )." AFFILIATION="">
<P>
Η 25η Νοεμβρίου 2003 θα έπρεπε να μας είχε απελευθερώσει από το Σύμφωνο Σταθερότητας. Αντί γι' αυτό όμως, επιστρέφουμε στις ίδιες κουρασμένες συζητήσεις του πώς θα αναβιώσει, αντί να αναζητήσουμε τις ευκαιρίες που θα μπορούσαν να μας βγάλουν από την αποτελμάτωση της ευρωπαϊκής οικονομίας. Οι ευκαιρίες αυτές είναι φυσικά δύο. Η μία είναι μία κοινή πραγματική ευρωπαϊκή πολιτική, στα πλαίσια μιας μικτής οικονομίας· να σταματήσουμε να θεοποιούμε την αγορά, η οποία παταγωδώς απέτυχε. Γιατί, αν πάρετε τα 30 χρόνια μετά τον δεύτερο Παγκόσμιο Πόλεμο, η μικτή οικονομία πέτυχε την πλήρη απασχόληση και υψηλούς βαθμούς ανάπτυξης. Αν πάρετε τα επόμενα 30 χρόνια, που θριάμβευσε το δόγμα της ελεύθερης οικονομίας, έχουμε κατάρρευση της πλήρους απασχόλησης, αποτελμάτωση και αποδυνάμωση της ευρωπαϊκής οικονομίας. Είναι καιρός να επιστρέψουμε σε πιο λογικές αρχές, σε μια μικτή οικονομία σαν αυτή που τόσο καλά μας υπηρέτησε τα χρόνια μετά τον πόλεμο.
<SPEAKER ID="39" LANGUAGE="DE" NAME="Karas (PPE-DE )." AFFILIATION="">
<SPEAKER ID="40" LANGUAGE="" NAME="Δήμας," AFFILIATION="Επιτροπή">
<P>
    Κύριε Πρόεδρε, αξιότιμα μέλη του Κοινοβουλίου, παρακολούθησα πράγματι με μεγάλο ενδιαφέρον τη συζήτηση και, βέβαια, δεν μπορώ παρά να συμφωνήσω απόλυτα με αυτό που είπε ο κ. Karas προηγουμένως, δηλαδή ότι η απασχόληση είναι απαραίτητη για την κοινωνική συνοχή. Δεν νομίζω ότι κανείς θα διαφωνήσει με αυτό το συμπέρασμα.
<P>
Θα ήθελα να διατυπώσω κάποια ακόμη συμπεράσματα. Στο πλαίσιο της προοδευτικής ενίσχυσης της οικονομικής δραστηριότητας και της αύξησης της απασχόλησης στην Ευρωπαϊκή Ένωση, πρέπει να πραγματοποιήσουμε αποφασιστική πρόοδο στην εφαρμογή της μεσοπρόθεσμης στρατηγικής μας, όπως τόνισε προηγουμένως και ο κ. Hughes και άλλοι ομιλητές, για την οικονομική πολιτική και για την πολιτική για την απασχόληση, η οποία καθορίστηκε στους γενικούς προσανατολισμούς της οικονομικής πολιτικής και στην ευρωπαϊκή στρατηγική για την απασχόληση. Η στρατηγική αυτή εξακολουθεί να ισχύει, τόσο για τα παλιά όσο και για τα νέα μέλη, όπως είπε η κ. Κράτσα, και βεβαίως πρέπει να κατανοηθεί όσο το δυνατόν καλύτερα όπως υπογράμμισε ο κ. Moraes.
<P>
Χρειάζεται επομένως να εξασφαλίσουμε τη συνέχιση και των δύο δεσμών των κατευθυντηρίων γραμμών σύμφωνα με την αρχή του εξορθολογισμού . Αντί να αναθεωρήσουμε τις κατευθυντήριες γραμμές, οφείλουμε να δώσουμε έμφαση, αν και εδώ ο κ. Bouwman προηγουμένως είπε ότι οι συνθήκες αλλάζουν. Βεβαίως, αλλά πρέπει να υπάρχουν σημαντικές αλλαγές, όπως είπα και στην αρχική μου ομιλία. Πρέπει λοιπόν, αντί να αναθεωρήσουμε τις κατευθυντήριες γραμμές, να δώσουμε έμφαση στο κλείσιμο του χάσματος μεταξύ προσδοκιών και αποτελεσμάτων. Η προσεκτική παρακολούθηση αυτών των διαδικασιών εκ μέρους σας, σε στενή επαφή με τους συναδέλφους των εθνικών κοινοβουλίων, αποτελεί απαραίτητη προϋπόθεση για την επιτυχία, ιδιαίτερα στο πλαίσιο της ενδιάμεσης αναθεώρησης της στρατηγικής της Λισσαβώνας. Η αναθεώρηση αυτή θα πραγματοποιηθεί του χρόνου και θα επικεντρωθεί φυσικά στους τρόπους, μεταξύ των οποίων και η παραγωγικότητα την οποία τόνισε και ο κ. Pérez Álvarez, με τους οποίους θα μπορέσουμε να επιτύχουμε στην πράξη τους κύριους στόχους της οικονομικής μας πολιτικής και της πολιτικής για την απασχόληση.
<P>
Η έκθεση της κυρίας Randzio-Plath παρουσιάζει μια σειρά τροπολογιών επί των συστάσεων της Ευρωπαϊκής Επιτροπής σχετικά με την επικαιροποίηση του 2004 των γενικών προσανατολισμών οικονομικής πολιτικής. Η έκθεση της κυρίας Hermange και οι σχετικές τροπολογίες της στοχεύουν στην αλλαγή των αιτιολογικών σκέψεων των κατευθυντήριων γραμμών για την απασχόληση το 2004. Θα ήθελα να ευχαριστήσω και πάλι τις εισηγήτριες, καθώς και τα μέλη του Ευρωπαϊκού Κοινοβουλίου, για τον εποικοδομητικό τρόπο με τον οποίον εξέφρασαν τους προβληματισμούς τους. Χαίρομαι που οι τροπολογίες ευθυγραμμίζονται με τη στρατηγική που έχουμε συμφωνήσει για την ενίσχυση της οικονομίας και της απασχόλησης της Ευρωπαϊκής Ένωσης.
<P>
Τέλος, θεωρώ ότι η αναφορά στους ηλικιωμένους εργαζόμενους, που εισηγήθηκε ο κύριος Bushill-Matthews, είναι συμπληρωματική της αναφοράς της κυρίας Hermange στους νέους ανέργους, και συνεπώς η στάση μας είναι θετική. 
<SPEAKER ID="41" LANGUAGE="" NAME="Πρόεδρος. –" AFFILIATION="(Η συνεδρίαση διακόπτεται στις 10. 50 και συνεχίζεται στις 11.05)">
<P>
Η ψηφοφορία θα διεξαχθεί αύριο, στις 11.00
<SPEAKER ID="42" LANGUAGE="" NAME="" AFFILIATION="Αντιπροέδρου">
<P>
(1)
<SPEAKER ID="43" LANGUAGE="DE" NAME="Flemming (PPE-DE )." AFFILIATION="">
<SPEAKER ID="44" LANGUAGE="" NAME="" AFFILIATION="Έκπτωση"/>
<SPEAKER ID="45" LANGUAGE="" NAME="Πρόεδρος." AFFILIATION="">
<SPEAKER ID="46" LANGUAGE="DE" NAME="Poettering (PPE-DE )." AFFILIATION="(Χειροκροτήματα)">
<P>
   – Κύριε Πρόεδρε, κυρίες και κύριοι, υπάρχουν δύο πράγματα που θα ήθελα να πω. Ξοδέψαμε αρκετό χρόνο χθες εξετάζοντας την έκθεση Boogerd-Quaak σχετικά με τα μέσα μαζικής ενημέρωσης, η οποία ήταν σημείο τριβής. Θα ήθελα να πω ότι θεωρούμε ότι η άρνηση του Προέδρου του Κοινοβουλίου να επιτρέψει τις τροπολογίες στερείται οποιασδήποτε νομικής αιτιολόγησης, και επομένως αμφισβητούμε την απόφασή του. επίσης, θα εξετάσουμε το ενδεχόμενο νομικής δράσης, για να ελέγξουμε εάν τα δικαιώματα των μελών αυτού του Κοινοβουλίου μπορούν να παραμερίζονται με την απόρριψη όλων των τροπολογιών, όπως έγινε σε αυτήν την περίπτωση. Επειδή θεωρούμε την ενέργεια αυτή πολύ σοβαρή, η Ομάδα μας δεν θα συμμετάσχει στην σημερινή ψηφοφορία της έκθεσης Boogerd-Quaak σχετικά με τα μέσα μαζικής ενημέρωσης, δηλώνοντας έτσι την διαμαρτυρία μας και την άρνησή μας να δεχτούμε αυτήν την απόφαση.
<P>
Υπάρχει ένα δεύτερο θέμα στο οποίο θα ήθελα να αναφερθώ, και έχει σχέση με αυτό που είπε ο κ. Barón Crespo στην Ολομέλεια χθες. Το πρώτο ζήτημα που πρέπει να εξεταστεί αφορά το πλαίσιο της δήλωσης του κ. Barón Crespo ότι εξαφανίστηκαν έγγραφα από την Επιτροπή Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων, διότι, εάν αυτό συνέβη πράγματι, τότε έπεται ότι θα μπορούσε να επηρεάσει όλα τα διαδικαστικά θέμα που σχετίζονται με την έκθεση Boogerd-Quaak. Θα ζητούσα, ωστόσο, από τον κ. Barón Crespo να αποσύρει τους ισχυρισμούς που έκανε στην Ολομέλεια χθες, οι οποίοι, δυστυχώς, δεν καταγράφονται στα πρακτικά.
<P>
Χθες, άκουσα τα σχόλια που απηύθυνε ο κ. Barón Crespo στον κ. Tajani, και τα οποία καταγράφηκαν στις επίσημες κασέτες του Σώματος, αλλά όχι στα πρακτικά. Χθες, ο κ. Barón Crespo είπε στον κ. Tajani, για τον οποίο όλοι τρέφουμε μεγάλη εκτίμηση: “Calla, desgraciado”, το οποίο, σε μετάφραση, σημαίνει “πάψε, παλιάνθρωπε!” Πιστεύω ότι είναι ευτελές ένα μέλος του Κοινοβουλίου να χαρακτηρίζει έναν άλλο με αυτά τα λόγια, και ζητώ από τον κ. Barón Crespo να αποσύρει αυτό το σχόλιο. Κάτι άλλο ειπώθηκε επίσης, και λυπάμαι γι’ αυτό. Ποτέ θα πίστευα ότι θα έπρεπε να πω κάτι τέτοιο σε αυτό το Σώμα. Υπάρχει, ωστόσο, κάτι που μας δένει μαζί όσες διαφωνίες και εάν έχουμε μεταξύ μας, και αυτό είναι ο αμοιβαίος σεβασμός μας. Αυτό είναι κάτι που η Ομάδα μας, τουλάχιστον, υποστηρίζει, και παρόμοιες εκφράσεις δεν πρέπει να χρησιμοποιούνται σε κανέναν. Θα προσθέσω ότι ο κ. Barón Crespo είπε επίσης κάτι που θα διαβάσω, το οποίο κατέγραψα από την κασέτα. Θα το διαβάσω στα ισπανικά, μια γλώσσα που, δυστυχώς, δεν μιλάω, επομένως ζητώ συγνώμη εάν δεν το διαβάζω απολύτως σωστά:: “pediría a los jabalíes que andan sueltos por ahí que tengan tranquilidad». Μεταφρασμένο, αυτό σημαίνει: “Θα ζητούσα από τους αγριόχοιρους που τρέχουν ελεύθεροι σε αυτήν την αίθουσα να ηρεμήσουν!”
<P>
Αυτές, κυρίες και κύριοι, δεν είναι εκφράσεις που θα πρέπει να χρησιμοποιούνται εδώ, στο Ευρωπαϊκό Κοινοβούλιο, και ζητώ από τον κ. Barón Crespo να διορθώσει τα σχόλια που έκανε χθες.
<SPEAKER ID="47" LANGUAGE="" NAME="Πρόεδρος." AFFILIATION="">
<P>
   Κύριε Poettering, χθες είχαμε διεξοδική συζήτηση επί του θέματος. Δεν σκοπεύω να επιτρέψω άλλη. Αναφορικά με την ουσία της παρατήρησής σας, θα σας υπενθυμίσω ότι ο Πρόεδρος κατέθεσε στο Κοινοβούλιο εναλλακτική πρόταση που θα επέτρεπε την ψήφιση τροπολογιών, αλλά καταψηφίστηκε από το Σώμα. Συνεπώς, σήμερα βρίσκομαι στη θέση όπου έχουμε μία απόφαση από τον Πρόεδρο και μία κρίση του Κοινοβουλίου σχετικά με τον τρόπο διεξαγωγής της ψηφοφορίας για την έκθεση Boogerd-Quaak. Δεν σκοπεύω να παρεκκλίνω. Άρα, ανεξάρτητα από τον αριθμό των ενστάσεων που θα γίνουν, θα εμμείνουμε στην εν λόγω θέση. 
<SPEAKER ID="48" LANGUAGE="ES" NAME="Barón Crespo (PSE )." AFFILIATION="(Θόρυβος)">
<P>
    Κύριε Πρόεδρε, απαντώ ευχαρίστως στο αίτημα που μου διατυπώθηκε. Πρώτον, όσον αφορά το θέμα που τέθηκε σχετικά με την εξαφάνιση εγγράφων, χθες απέστειλα επιστολή στον Πρόεδρο Cox, όπως μου ζήτησε, ενώ διαβίβασα αντίγραφό της σε όλους τους συναδέλφους μου, τους Προέδρους των Ομάδων, όπου εξηγούσα ότι πράγματι εξαφανίστηκαν ορισμένα έγγραφα, αλλά, χάρη στις προσπάθειες των βοηθών και των υπαλλήλων των Ομάδων και της επιτροπής, ξαναμπήκαν στη θέση τους πριν αρχίσει η συνεδρίαση.
<P>
Σε αυτό το σημείο, επίσης, περιμένω από τον αντιπρόεδρο Podestà να δώσει εξηγήσεις στο Σώμα για τις σοβαρές κατηγορίες που διατύπωσε γραπτώς στηνCorriere della Sera, για τις οποίες δεν έχει μιλήσει καθόλου μέχρι τώρα, και αυτό είναι σοβαρή προσβολή του Κοινοβουλίου.
<P>
Όσον αφορά τις εκφράσεις μου, βλέπω ότι ο κ. Poettering σημείωσε αυτά που είπα εγώ, αλλά όχι αυτά που μου είπαν εμένα. Δηλαδή, ζητώ να καταγράφονται όλα. Εγώ θα δώσω εξηγήσεις για αυτά που είπα. Είπα στον κ. Tajani, που είχε γίνει θηρίο – αυτό δεν είναι προσβολή, είναι μια λέξη που μπορεί να δει κανείς τη σημασία της στο λεξικό – “calla, desgraciado [σώπα, άχαρε]”. “Desgraciado” –σας παραπέμπω στο λεξικό της Ισπανικής Βασιλικής Ακαδημίας της Γλώσσας– είναι αυτός που δεν έχει χάρη και, για μένα, προφανώς τέτοιος είναι.
<P>
«Jabalí», αγριόχοιρος, είναι μια έκφραση που έχει καθιερωθεί στην ισπανική κοινοβουλευτική πρακτική από τη Δεύτερη Ισπανική Δημοκρατία. Ο κ. Pérez Madrigal ήταν γνωστό ότι ενεργούσε όπως ενεργεί ο κ. Pannella αυτήν τη στιγμή – φωνασκώντας δεξιά και αριστερά. Όταν στα ισπανικά λέμε ότι κάποιος “κάνει τον αγριόχοιρο”, hacer el jabalí, σημαίνει πως κάνει ό,τι έκαναν πολλοί από τους συντρόφους του.
<P>
Είμαι βέβαιος, κύριε Poettering, ότι δεν λάβατε από χθες μέχρι σήμερα καμία διαμαρτυρία από την ευρωπαϊκή ένωση αγριόχοιρων για την παρομοίωση.
<SPEAKER ID="49" LANGUAGE="" NAME="Πρόεδρος." AFFILIATION="">
<P>
   Σας ευχαριστώ για την αποσαφήνιση κ. Barón Crespo, αλλά δεν είμαι σίγουρος ότι ήταν τόσο χρήσιμη όσο θα ήθελα να ήταν! Έχουμε πάνω από 600 ψηφοφορίες να πραγματοποιήσουμε σήμερα το πρωί. Θα μπορούσαμε να περάσουμε πολύ καλά. Θα μπορούσαμε να περάσουμε τα επόμενα 30 ή 40 λεπτά παίζοντας παιχνίδια με αυτό ή μπορούμε να προχωρήσουμε στην ψηφοφορία.
<P>
Θα δώσω τον λόγο στον κ. Podestà γιατί ακούστηκε το όνομά τουκαι συνεπώς έχει το δικαίωμα να κάνει προσωπική δήλωση, αλλά δεν θα δεχτώ άλλες ενστάσεις. 
<SPEAKER ID="50" LANGUAGE="IT" NAME="Podestà (PPE-DE )." AFFILIATION="(Χειροκροτήματα από τη δεξιά πτέρυγα)">
<P>
    Κύριε Πρόεδρε, νομίζω ότι μπορώ να πω, σ’ εσάς και στους συναδέλφους, ότι οι εξηγήσεις που μόλις μας έδωσε ο κ. Barón Crespo είναι οι πιο θλιβερές που έχω ακούσει στα δέκα χρόνια της κοινοβουλευτικής μου ζωής εδώ.
<P>
Θα ήθελα επίσης να μου επιτρέψετε να επισημάνω ότι, στην επιστολή του προς τον κ. Cox, ο κ. Barón Crespo, παραθέτοντας το κείμενο που δημοσιεύθηκε χθες στηνCorriere della sera με την υπογραφή μου, αλλοίωσε εντελώς το νόημα, αλλάζοντας τις λέξεις. Αυτό είναι σοβαρό, κύριε Barón Crespo, επειδή εγώ έγραψα πως η Επιτροπή Ελευθεριών και Δικαιωμάτων των Πολιτών παραβίασε ορισμένες διαδικασίες του Κανονισμού, για τις οποίες έστειλα στον κ. Cox επιστολή, στην οποία μου απάντησε και του απάντησα και εγώ.
<P>
Επιτρέψτε μου –και ολοκληρώνω, κύριε Πρόεδρε– να κάνω μία παρατήρηση. Είπατε ότι χθες το Σώμα ψήφισε για κάτι που αποτελεί, ωστόσο, αποκλειστική αρμοδιότητα του Προέδρου, αλλά καθώς εμείς επιλέξαμε –ή μάλλον αυτός επέλεξε– το άρθρο 130, παράγραφος 3, χωρίς να ληφθεί υπόψη ότι η παράγραφος 1, που είναι δεσμευτική, αναφέρει ότι πρώτα ψηφίζονται οι τροπολογίες και μετά το κείμενο, εμείς –ή ίσως όχι εμείς, αλλά κάποιος που είχε τη σχετική ευθύνη– πρόδωσε την έννοια της δημοκρατίας στο Ευρωπαϊκό Κοινοβούλιο.
<SPEAKER ID="51" LANGUAGE="ES" NAME="Hernández Mollar (PPE-DE )," AFFILIATION="Πρόεδρος της Επιτρoπής Ελευθεριών και Δικαιωμάτων τωv Πoλιτώv, Δικαιoσύvης και Εσωτερικώv Υπoθέσεωv">
<P>
    Κύριε Πρόεδρε, πράγματι έλαβα γνώση της επιστολής που έστειλε ο κ. Barón Crespo στην Προεδρία σχετικά με τις ατυχείς και κακόβουλες χθεσινές δηλώσεις του, στην οποία τις επιβεβαιώνει με τους ίδιους ακριβώς όρους όπως στην παρέμβασή του.
<P>
Ωστόσο, κύριε Πρόεδρε, όπως προκύπτει και από τις εξηγήσεις που έδωσε η γραμματεία της επιτροπής μου και των οποίων η Προεδρία έχει άμεση γνώση από το σημείωμα που της απεστάλη, διευκρινίστηκε πλήρως ότι όλα, μα απολύτως όλα τα έγγραφα ήταν διαθέσιμα στην ΕπιτροπήΕλευθεριών και Δικαιωμάτων τωv Πoλιτών το πρωί της 20ής Απριλίου. Τα έγγραφα αυτά είναι, εξάλλου, δημόσια και, εκτός του ότι διατίθενται από την Υπηρεσία Τεκμηρίωσης, είναι διαθέσιμα και στο Διαδίκτυο.
<P>
Θέλω επίσης να τονίσω, κύριε Πρόεδρε, ότι καμία πολιτική ομάδα –συμπεριλαμβανομένης της Ομάδας του Κόμματος των Ευρωπαίων Σοσιαλιστών– και κανένα μέλος της Επιτροπής Ελευθεριών και Δικαιωμάτων τωv Πoλιτών δεν έκανε κανένα σχετικό σχόλιο ή καταγγελία, ούτε κατά τη διάρκεια της ψηφοφορίας επί των τροπολογιών ούτε κατά την έναρξή της. Μάλιστα, κύριε Πρόεδρε, στο τέλος της συνεδρίασης με συγχάρηκαν όλες οι πολιτικές ομάδες για τον τρόπο διεξαγωγής των εργασιών.
<P>
Τέλος, κύριε Πρόεδρε, και στα ισπανικά, ο κ. Barón Crespo είπε ψέματα, παραποίησε την πραγματικότητα και μας προσέβαλε, εκτός του ότι έσπειρε αμφιβολίες για την εντιμότητα των μελών του Σώματος, των υπαλλήλων, αλλά και των συνεργατών των πολιτικών ομάδων.
<SPEAKER ID="52" LANGUAGE="ES" NAME="Galeote Quecedo (PPE-DE )." AFFILIATION="(Χειροκροτήματα)">
<P>
    Ο Πρόεδρος δεν απάντησε στο αίτημα του Προέδρου της Ομάδας μου να αναθεωρηθούν τα πλήρη πρακτικά της χθεσινής συνεδρίασης. Όπως μόλις αναγνώρισε και ο ίδιος, ο κ. Barón Crespo απευθύνθηκε χθες σε ένα συνάδελφο λέγοντάς του “calla, desgraciado [σώπα, άχαρε]”. Κύριε Πρόεδρε, αυτή δεν είναι μόνο μια αλαζονική έκφραση, αλλά δηλώνει και υποτίμηση του αντιπάλου, η οποία είναι ασύμβατη με το δημοκρατικό αίσθημα.
<SPEAKER ID="53" LANGUAGE="" NAME="Πρόεδρος." AFFILIATION="">
<P>
   Κύριε Galeote Quecedo, ήσασταν τόσο χρήσιμος όσο μια βροχερή ημέρα τον Νοέμβριο. Χάρη στη συμβολή σας, που δεν αφορούσε το θέμα το οποίο είχατε προαναφέρει, τώρα δεν έχω άλλη επιλογή παρά να δώσω τον λόγο σε οποιονδήποτε άλλο ζήτησε να μιλήσει για το εν λόγω θέμα! 
<SPEAKER ID="54" LANGUAGE="IT" NAME="Muscardini (UEN )." AFFILIATION="">
<SPEAKER ID="55" LANGUAGE="FR" NAME="Wurtz (GUE/NGL )." AFFILIATION="(Χειροκροτήματα από την αριστερή πτέρυγα και από το κέντρο)">
<SPEAKER ID="56" LANGUAGE="" NAME="Πρόεδρος." AFFILIATION="">
<SPEAKER ID="57" LANGUAGE="PT" NAME="Ribeiro e Castro (UEN )." AFFILIATION="">
<SPEAKER ID="58" LANGUAGE="" NAME="Πρόεδρος." AFFILIATION="">
<SPEAKER ID="59" LANGUAGE="" NAME="Πρόεδρος." AFFILIATION="(Χειροκροτήματα)">
<P>
   Η στιγμή είναι κατάλληλη για να καλωσορίσουμε την αυστραλιανή αντιπροσωπεία σε αυτό το Κοινοβούλιο –καθώς και είναι συνηθισμένη σε έντονες ανταλλαγές απόψεων. Η αντιπροσωπεία βρίσκεται εδώ για την 27η Διακοινοβουλευτική συνεδρίαση ΕΚ-Αυστραλίας στο Στρασβούργο τον Ιούνιο.
<P>
Το Ευρωπαϊκό Κοινοβούλιο και το Κοινοβούλιο της Αυστραλίας έχουν άμεση πολιτική επαφή από το 1981 και ανυπομονούμε να συνεχίσουμε τον ενδιαφέροντα και επιτυχημένο διάλογο. 
<SPEAKER ID="60" LANGUAGE="IT" NAME="Pannella (NI )." AFFILIATION="">
<P>
    Κύριε Πρόεδρε, πολύ ήρεμα, πολύ αντικειμενικά και για να βγούμε από αυτήν τη διένεξη μεταξύ παλιών συνεργών –μια διένεξη περισσότερο μαφιόζικου παρά κοινοβουλευτικού τύπου– θα ήθελα με κάθε σεβασμό να προτείνω, ενώπιον αυτής της κατάστασης και αυτής της συζήτησης, να μας τιμήσει άμεσα ο Πρόεδρος του Κοινοβουλίου με την Προεδρία του σε αυτήν την αίθουσα. Νομίζω πως αυτό δεν θίγει καθόλου τις γνωστές και έξοχες προεδρικές σας ικανότητες, κύριε Martin, αλλά πιστεύω ότι ο Πρόεδρος Cox θα μπορούσε να έρθει ο ίδιος –και θα προσέθετα με σαφήνεια– και με το κύρος του να αναλάβει την προεδρία αυτής της συνεδρίασης. 
<SPEAKER ID="61" LANGUAGE="FR" NAME="Gollnisch (NI )." AFFILIATION="">
<P>
    Κύριε Πρόεδρε, θα ήθελα να προβώ σε μια σύντομη παρέμβαση, δυνάμει του άρθρου 144 του Κανονισμού. Πράγματι, διατυπώθηκε μια αίτηση αναπομπής στην επιτροπή, και όπως γνωρίζετε στην περίπτωση αυτή μπορεί να υπάρχει ένας ομιλητής υπέρ και ένας κατά. 
<SPEAKER ID="62" LANGUAGE="" NAME="Πρόεδρος." AFFILIATION="">
<P>
   Κύριε Gollnisch, το αίτημα δεν έχει ακόμη υποβληθεί επίσημα. Θα δεχτώ αυτό το επίσημο αίτημα όταν θα περάσουμε στην ψηφοφορία της έκθεσης.
<P>
Απαντώντας στο σημείο που ανέφερε ο κ. Pannella, θα ήθελα να επισημάνω ότι ο Πρόεδρος είναι παρών. Χαρά μου να συνεχίσω τις αρμοδιότητές μου, αλλά εάν ο Πρόεδρος επιθυμεί να μιλήσει, είναι ευπρόσδεκτος. 
<SPEAKER ID="63" LANGUAGE="" NAME="Cox (ELDR )," AFFILIATION="Πρόεδρος του Ευρωπαϊκού Κοινοβουλίου">
<P>
    Θα ήθελα να απαντήσω εν συντομία στον κ. Pannella.
<P>
Ο αντιπρόεδρος, κ. Martin, χαίρει της πλήρους εμπιστοσύνης του Κοινοβουλίου και του Προέδρου κατά τη διεύθυνση της συζήτησης σήμερα το πρωί.
<P>
Θα σας συμβούλευα, κύριε Πρόεδρε, να υποστηρίξετε –πως επισημάνατε– την απόφαση. Ο κ. Ribeiro e Castro θα υποβάλει –όπως έχει κάθε δικαίωμα– αίτημα αναπομπής. Το Κοινοβούλιο, με τη σοφία του, μπορεί τότε να αποφασίσει.
<P>
Τέλος, μπορώ να πω ότι το τελευταίο εικοσιτετράωρο, ζήτησα από τις υπηρεσίες του Κοινοβουλίου να πραγματοποιήσουν για λογαριασμό μου μια δική τους έρευνα σχετικά με αυτό το ερώτημα για τα έγγραφαπου υποβλήθηκεσε μια συνεδρίαση της επιτροπής νωρίτερα αυτήν την εβδομάδα. Είμαι πολύ ικανοποιημένος, διότι όλα έγιναν σωστά. Εάν υπήρξε ένα προσωρινό πρόβλημα με κάποια έγγραφα, το γεγονός οφείλεται μάλλον σε “μπέρδεμα” παρά σε “συνωμοσία”. Θα συμβούλευα το Κοινοβούλιο να θέσουμε τέλος σε αυτό το θέμα και να αναγνωρίσουμε και να χαιρετήσουμε την ακεραιότητα του κ. Hernández Mollar, της επιτροπής του και των υπηρεσιών του.
<SPEAKER ID="64" LANGUAGE="" NAME="Πρόεδρος." AFFILIATION="Πριν από την ψηφοφορία:">
<SPEAKER ID="65" LANGUAGE="DE" NAME="Lulling (PPE-DE )," AFFILIATION="εισηγήτρια">
<P>
Ούτε η Επιτροπή ούτε το Συμβούλιο έχουν ανταποκριθεί ιδιαίτερα σε πολλές καλές προτάσεις που έχουμε κάνει από το 1984 σχετικά με την επιβίωση της μελισσοκομίας στην Ευρώπη. Από το 1997, ομολογουμένως, υπήρχε ένας κανονισμός σχετικά το 50% συγχρηματοδότησης των εθνικών προγραμμάτων για τη βελτίωση της παραγωγής και τη διάθεση στην αγορά του μελιού, για την οποία διαφορετικά ποσά διατίθενται στα δεκαπέντε κράτη μέλη κάθε χρόνο· τον ένα χρόνο 10 εκατομμύρια ευρώ, τον άλλο 15 εκατομμύρια, τον άλλο 16 εκατομμύρια ευρώ. Αυτό δεν είναι τίποτα σε σχέση με τον συνολικό προϋπολογισμό της Ευρωπαϊκής Ένωσης· είναι ψίχουλα.
<SPEAKER ID="66" LANGUAGE="" NAME="" AFFILIATION="(Το Σώμα εγκρίνει το κείμενο)">
<SPEAKER ID="67" LANGUAGE="DE" NAME="Rübig (PPE-DE )," AFFILIATION="εισηγητής.">
<SPEAKER ID="68" LANGUAGE="" NAME="Πρόεδρος." AFFILIATION="(Το Σώμα εγκρίνει το νομοθετικό ψήφισμα)">
<P>
   Σας ευχαριστώ, κ. Rübig, ήταν πράγματι σημαντικό κατόρθωμα να ολοκληρώσουμε αυτό το έργο σε τέσσερις μήνες.
<SPEAKER ID="69" LANGUAGE="" NAME="Bushill-Matthews (PPE-DE )." AFFILIATION="(">
<P>
    Κύριε Πρόεδρε, όπως δήλωσα νωρίτερα, έχω μια πολύ σύντομη προφορική τροπολογία στην τροπολογία 5, η οποία είναι αποδεκτή όχι μόνο από τον εισηγητή, αλλά σίγουρα και από την Ομάδα του Κόμματος των Ευρωπαίων Σοσιαλιστών, την Ομάδα τoυ Ευρωπαϊκoύ Κόμματoς τωv Φιλελευθέρωv Δημoκρατώv και Μεταρρυθμιστώv και την Ομάδα των Πρασίνων. Μετά την πρόταση “διευκολύνοντας την πρόσβαση των άνεργων νέων στην πρώτη τους εργασία”, θα θέλαμε να προσθέσουμε τις λέξεις “και επίσης την απασχόληση/συνέχιση της απασχόλησης των ηλικιωμένων”
<SPEAKER ID="70" LANGUAGE="" NAME="" AFFILIATION="(Ο Πρόεδρος διαπιστώνει ότι δεν υπάρχουν αντιρρήσεις όσον αφορά την προφορική τροπολογία)">
<SPEAKER ID="71" LANGUAGE="" NAME="Balfe (PPE-DE )." AFFILIATION="(">
<P>
    Κύριε Πρόεδρε, θα ήθελα απλώς να επισημάνω, ώστε να μην προκαλέσουμε με κανένα τρόπο σύγχυση στους βουλευτές, ότι η τροπολογία 1 –η πρώτη ψηφοφορία σε αυτήν την έκθεση– είναι αυτή η οποία διευκρινίζει κατά πόσον το Κοινοβούλιο συμφωνεί ή όχι επί της αρχής της θέσπισης ενός υγειονομικού συστήματοςγια πρώην βουλευτές. Εκείνοι που είναι υπέρ θα ψηφίσουν “ναι”, εκείνοι που θέλουν να εγκαταλείψουν τους πρώην συναδέλφους τους θα ψηφίσουν “όχι”.
<SPEAKER ID="72" LANGUAGE="" NAME="Πρόεδρος." AFFILIATION="(Το Σώμα εγκρίνει το ψήφισμα)">
<P>
(1)
<SPEAKER ID="73" LANGUAGE="IT" NAME="Santini (PPE-DE )." AFFILIATION="">
<P>
    Κύριε Πρόεδρε, θα ήθελα να επισημάνω ότι, βάσει του άρθρου 130, παράγραφος 3, είμαστε έτοιμοι να παραβιάζουμε συστηματικά, σε κάθε ψηφοφορία, τον Κανονισμό του Σώματος. Πράγματι, η παράγραφος 3 αναφέρει ότι “ο Πρόεδρος μπορεί να θέσει σε ψηφοφορία πρώτα το αρχικό κείμενο ή να θέσει σε ψηφοφορία την τροπολογία που αποκλίνει λιγότερο από αυτό, πριν από την τροπολογία που αποκλίνει περισσότερο από το αρχικό κείμενο”.
<P>
Σας ερωτώ, βάσει της απόφασης που ελήφθη εχθές από το Ευρωπαϊκό Κοινοβούλιο, που ακύρωσε αυθαίρετα 350 τροπολογίες: σε περίπτωση που διαγραφεί μία παράγραφος του κειμένου, τι θα ψηφίσουμε, δεδομένου ότι δεν υπάρχει διαθέσιμη τροπολογία; Θα έχουμε ένα κείμενο γραβιέρα, γεμάτο τρύπες, που θα ήταν βέβαια πιο κοντά στην αλήθεια, δεδομένου του περιεχομένου αυτής της έκθεσης· αυτό, όμως, είναι μια πολύ σοβαρή περαιτέρω παραβίαση του Εσωτερικού Κανονισμού, τον οποίο είμαστε υποχρεωμένοι να τηρούμε – ή μάλλον είναι υποχρεωμένοι να τηρούν αυτοί που θα ψηφίσουν – βάσει της ολέθριας απόφασης που έλαβε εχθές ο Πρόεδρος Cox, ήτοι να μην πάρει θέση και να ζητήσει από το Ευρωπαϊκό Κοινοβούλιο να αποφασίσει να θέσει σε ψηφοφορία το αρχικό κείμενο, εννοώντας το ενοποιημένο κείμενο που κατατέθηκε από την Επιτροπή Ελευθεριών και Δικαιωμάτων των Πολιτών: δηλαδή μία μόνο φωνή, τη φωνή της Αριστεράς, που εισήγαγε τις τροπολογίες της στο αρχικό κείμενο. Ήδη αυτό είναι στρέβλωση, στην οποία προστίθεται και μία άλλη, αυτή που επεσήμανα βάσει του Κανονισμού.
<SPEAKER ID="74" LANGUAGE="" NAME="Πρόεδρος. –" AFFILIATION="">
<P>
   Δεν θα επανέλθουμε στη συζήτηση. Θα δώσω το βήμα στον κ. Ribeiro e Castro, ο οποίος θα θέσει επίσημα το αίτημα αναπομπής του θέματος στην επιτροπή. 
<SPEAKER ID="75" LANGUAGE="FR" NAME="Ribeiro e Castro (UEN )." AFFILIATION="">
<P>
Ως ευρωπαϊκό θεσμικό όργανο, δεν διαθέτουμε παρά τις εξουσίες που μας έχουν παραχωρήσει. Ωστόσο, μπορούμε να κρίνουμε τις αποφάσεις των συνταγματικών δικαστηρίων των κρατών μελών, κυρίως της Γερμανίας και της Ιταλίας; Όχι. Μπορούμε να κρίνουμε τη νομιμότητα του ενός ή του άλλου γεγονότος στο πλαίσιο των εθνικών νόμων των κρατών μελών, και δη της Ιταλίας; Όχι. Μπορούμε να κρίνουμε παραδεκτά –εν είδει λαϊκού δικαστηρίου– κάποια καθορισμένα γεγονότα –κυρίως για την Ιταλία ή την Πολωνία– για τα οποία δεν έχει υπάρξει ή παρουσιαστεί καμία απόδειξη; Όχι! Μπορούμε να καθορίσουμε την εθνική νομοθετική διαδικασία του γερμανικού Μπούντεσρατ; Όχι. Ορισμένοι αναφέρουν ότι η έκθεση εδράζεται στο άρθρο 7 της Συνθήκης. Συνεπώς, έπρεπε να δράσουμε αναλόγως, γεγονός που δεν ισχύει.
<P>
Άλλοι αναφέρουν ότι η έκθεση βασίζεται στον Χάρτη θεμελιωδών δικαιωμάτων. Όμως, ακόμη και εάν ο Χάρτης ήταν ήδη σε ισχύ και σε εφαρμογή, θα πρέπει να διαβάσουμε στο άρθρο 51, το οποίο κατά τα άλλα παραμένει στο σχέδιο Συντάγματος, σύμφωνα με το οποίο ο Χάρτης εφαρμόζεται αποκλειστικά στα ευρωπαϊκά θεσμικά όργανα και στα κράτη μέλη. 
<SPEAKER ID="76" LANGUAGE="ES" NAME="" AFFILIATION="">
<P>
Παρακαλώ τον κ. Barón Crespo να βάλει τάξη στους μικρούς του αγριόχοιρους για να μπορέσω να ολοκληρώσω. 
<SPEAKER ID="77" LANGUAGE="" NAME="Πρόεδρος." AFFILIATION="">
<SPEAKER ID="78" LANGUAGE="IT" NAME="Frassoni (Verts/ALE )." AFFILIATION="(Χειροκροτήματα από το κέντρο και από την αριστερή πτέρυγα)">
<SPEAKER ID="79" LANGUAGE="FR" NAME="Gollnisch (NI )." AFFILIATION="(Χειροκροτήματα από τη δεξιά πτέρυγα)">
<SPEAKER ID="80" LANGUAGE="" NAME="Πρόεδρος." AFFILIATION="(Ανάμικτες αντιδράσεις)">
<P>
   Κύριε Gollnisch, κατά την άποψή μου, ο κ. Santini υπέβαλε το αίτημακαι ο κ. Ribeiro e Castro μίλησε επ’ αυτού. Θα προχωρήσουμε τώρα στην ψηφοφορία.
<SPEAKER ID="81" LANGUAGE="FR" NAME="Wurtz (GUE/NGL )." AFFILIATION="">
<SPEAKER ID="82" LANGUAGE="" NAME="Balfe (PPE-DE )." AFFILIATION="(">
<SPEAKER ID="83" LANGUAGE="" NAME="Πρόεδρος." AFFILIATION="Πριν από την ψηφοφορία για την παράγραφο 44:">
<P>
   Έχω σημειώσει την πολύ σημαντική σας παρατήρηση, κ. Balfe. Πάντα διαφυλάσσετε τα συμφέροντα των βουλευτών.
<SPEAKER ID="84" LANGUAGE="IT" NAME="Santini (PPE-DE )." AFFILIATION="">
<P>
Θα ήθελα να σας παρακαλέσω, κύριε Πρόεδρε, να επισημάνετε τι είναι γραμμένο στον κατάλογο ψηφοφορίας σχετικά με την παράγραφο 44. Εδώ υπάρχουν δύο λέξεις που κρίθηκαν απαράδεκτες: οι λέξεις “σοβαρής” και “διαρκούς”. Σας παρακαλώ να το υπογραμμίσετε αυτό, επειδή θέσατε την τροπολογία σε ψηφοφορία χωρίς αυτήν την υπογράμμιση. 
<SPEAKER ID="85" LANGUAGE="" NAME="Πρόεδρος." AFFILIATION="Πριν από την ψηφοφορία για την παράγραφο 74:">
<SPEAKER ID="86" LANGUAGE="IT" NAME="Muscardini (UEN )." AFFILIATION="(Χειροκροτήματα από τη δεξιά πτέρυγα)">
<P>
Θα ήθελα, ωστόσο, να ανακοινώσω στους συναδέλφους ότι, ψηφίζοντας υπέρ της παραγράφου 62, καταδίκασαν τις ιταλικές κυβερνήσεις των τελευταίων δεκαετιών, συμπεριλαμβανομένης της κυβέρνησης D'Alema. Ελπίζω να ενημερώσουν σχετικά τους ψηφοφόρους τους, τόσο της Κεντροαριστεράς όσο και όλους τους άλλους.
<SPEAKER ID="87" LANGUAGE="" NAME="Πρόεδρος." AFFILIATION="">
<P>
   Θα συνεχίσουμε την ψηφοφορία για κάθε παράγραφο ξεχωριστά. Άκουγα τον καλό μου φίλο κ. Pannella να φωνάζει, αλλά δεν ήξερα τι προσπαθούσε να μου πει. Εφόσον ζητήσατε σαφώς τώρα να ψηφιστούν μεμονωμένα οι τροπολογίες, θα προχωρήσουμε κατ’  αυτόν τον τρόπο. 
<SPEAKER ID="88" LANGUAGE="IT" NAME="Speroni (NI )." AFFILIATION="">
<SPEAKER ID="89" LANGUAGE="" NAME="Πρόεδρος." AFFILIATION="Πριν από την ψηφοφορία για την αιτιολογική σκέψη Γ:">
<SPEAKER ID="90" LANGUAGE="IT" NAME="Santini (PPE-DE )." AFFILIATION="">
<P>
Θέσατε σε ψηφοφορία, εάν δεν κάνω λάθος, τις αιτιολογικές αναφορές από 1 έως 14, αλλά η 12η αιτιολογική αναφορά κρίθηκε απαράδεκτη, επειδή περιλαμβάνει τις δύο αναφορές που η Επιτροπή Αναφορών ποτέ δεν παρουσίασε στην επιτροπή μας. Η 12η αιτιολογική αναφορά, συνεπώς, δεν πρέπει να συμπεριληφθεί καθόλου στο κείμενο.
<P>
Θα ήθελα, έπειτα, να ευχηθώ καλή τύχη στις υπηρεσίες της συνεδρίασης για το έργο που θα έχουν να διορθώσουν ορισμένες παραγράφους. Οι παράγραφοι 59 και 69, για παράδειγμα, εάν αφαιρέσετε το όνομα του Σίλβιο Μπερλουσκόνι, μένουν χωρίς υποκείμενο, φράσεις χωρίς νόημα: υπάρχει ένα ρήμα, μερικά επίθετα, αλλά δεν υπάρχει υποκείμενο. Θα ήταν πιο υπεύθυνο να διαγραφεί ολόκληρη η παράγραφος.
<P>
Δεν θέλω να είμαι σκληρός μαζί σας, κύριε Πρόεδρε, ζητώντας σας να μου διαβάσετε, από περιέργεια, πώς θα μπορούσε να διαμορφωθεί αυτή η παράγραφος 59 μετά την τροποποίηση. Δεν είναι δυνατόν, λείπει το υποκείμενο: ποιος πράττει αυτά που είναι γραμμένα εδώ; Ποιος υφίσταται τις συνέπειες αυτών που αναφέρονται εδώ; Είναι δύσκολη η κατάσταση, κύριε Πρόεδρε, είναι πραγματικά μεγάλο μπλέξιμο! 
<SPEAKER ID="91" LANGUAGE="" NAME="Πρόεδρος." AFFILIATION="(Το Σώμα εγκρίνει το ψήφισμα)">
<P>
   Για άλλη μια φορά, κ. Santini, έχετε δίκιο σχετικά με την παραπομπή 12. Η τροποποίηση που αναφέρετε έχει ήδη γίνει από τις υπηρεσίες. Θα έπρεπε να έχετε ενημερωθεί σχετικά πριν από την ψηφοφορία.
<SPEAKER ID="92" LANGUAGE="EN" NAME="Cushnahan (PPE-DE )." AFFILIATION="(Παρατεταμένα χειροκροτήματα)">
<P>
Είναι πολύ σημαντικό να υπάρξει ισχυρή ψήφος για αυτό το συγκεκριμένο ψήφισμα. Ο λόγος που το προτείνω αυτό είναι διότι, όταν το Κοινοβούλιο συμφώνησε να επικυρώσει τη συμφωνία τρίτης γενιάς, δεσμεύτηκε να εξετάσει την πρόοδο στα ανθρώπινα δικαιώματα και τη δημοκρατία μετά από ένα χρόνο. Η θέση που προτείνει η Επιτροπή Εξωτερικών Υποθέσεων στο εν λόγω ψήφισμα που φέρει το όνομά μου είναι ο βασικός δείκτης για να κριθεί η πρόοδος που έχει σημειωθεί. Χαιρετίζω τις τροπολογίες που υπεβλήθησαν από τον κ. Ford και τον κ. Swoboda, οι οποίες ενισχύουν το ψήφισμα. Σέβομαι το γεγονός ότι υπήρξαν απόψεις και από τις δύο πλευρές που υποστηρίχθηκαν με ειλικρίνεια στη συζήτηση για το Πακιστάν. Θα ήθελα συνεπώς να ευχαριστήσω τους βουλευτές για όλες τις ατομικές τους συνεισφορές κατά την περίοδο που είχα την τιμή να είμαι εισηγητής.
<P>
Κύριε Πρόεδρε, χαιρετίζω ιδίως το γεγονός ότι ο Πρόεδρος Cox σας απέτισε μεγάλο φόρο τιμής σήμερα όταν η εξουσία σας στην έδρααμφισβητήθηκε, καθώς διατελέσατε εξαιρετικός πρόεδρος των εν λόγω εργασιών. Προεδρεύσατε πάντα με αποτελεσματικότητα, ευγένεια και πάνω από όλα χιούμορ. Σας εύχομαι καλή τύχη. Η παρουσία σας πλουτίζει αυτό το Κοινοβούλιο και ελπίζω να επιστρέψετε.
<SPEAKER ID="93" LANGUAGE="" NAME="Πρόεδρος." AFFILIATION="(Χειροκροτήματα)">
<P>
   Είχα το προνόμιο να διατελέσω αντιπρόεδρος του Κοινοβουλίου επί 15 χρόνια και βουλευτής του Κοινοβουλίου επί 20 χρόνια. Δεν θα είμαι αντιπρόεδρος του επόμενου Κοινοβουλίου. Δράττομαι της ευκαιρίας να ευχαριστήσω τους συναδέλφους για τη στήριξή τους και για το προνόμιο που μου παραχώρησαν να προεδρεύσω αυτού του Κοινοβουλίου. Ακόμα πιο σημαντικό, από ορισμένες απόψεις, θα ήθελα να ευχαριστήσω τις υπηρεσίες που διεκπεραιώνουν σημαντικό μέρος εργασίας στα παρασκήνια και δεν λαμβάνουν τα εύσημα που τους αναλογούν.
<SPEAKER ID="94" LANGUAGE="DE" NAME="Swoboda (PSE )." AFFILIATION="">
<P>
    Κύριε Πρόεδρε, εάν και ο κ. Cushnahan και εγώ δεν συμφωνούμε πάντοτε, θα ήθελα, καταρχάς, να τον ευχαριστήσω για την αφοσίωση που επέδειξε. Επιτέλεσε ένα πραγματικά εξαιρετικό και επιτυχημένο έργο.
<P>
Θα ήθελα να προσθέσω μια προφορική τροπολογία στην τροπολογία αριθ. 6. Πολλοί από εμάς θα συμφωνούν ότι εάν πρέπει να προστεθεί κάτι στην εν λόγω τροπολογία αυτό είναι η φράση “υπό τον όρο ότι τα Ηνωμένα Έθνη δεν θα έχουν αναλάβει την πολιτική ευθύνη”. Είναι γεγονός ότι η μονομερής απόσυρση των στρατευμάτων από το Ιράκ επί του παρόντος, χωρίς την ανάληψη της ευθύνης από τα Ηνωμένα Έθνη, θα δημιουργήσει σοβαρά προβλήματα και ενδεχομένως θα βυθίσει τη χώρα στο χάος. Εάν συμφωνήσουμε επ’ αυτού, θα υποστηρίξουμε την τροπολογία συνολικά. Αυτή είναι η ερώτησή μου προς τον συντάκτη της πρότασης ψηφίσματος. 
<SPEAKER ID="95" LANGUAGE="" NAME="" AFFILIATION="Πριν από την ψηφοφορία για την παράγραφο 15:">
<SPEAKER ID="96" LANGUAGE="DE" NAME="Mann, Erika (PSE )." AFFILIATION="">
<P>
    Κύριε Πρόεδρε, και εδώ εντοπίζεται η ίδια έλλειψη λογικής. Επομένως, ζητώ, κατ’ αναλογία προς την παράγραφο 13, να διαγραφεί η φράση: “συμπεριλαμβανομένης της ολοκλήρωσης μιας διατλαντικής αγοράς”. Ζητώ επίσης να διαγραφούν τα εξής: “με στόχο να επιτευχθεί η ελεύθερη κυκλοφορία εμπορευμάτων, κεφαλαίων, υπηρεσιών και προσώπων”. Και σε αυτήν την περίπτωση, θα πρέπει να συμφωνήσει ο κ. Brok. 
<SPEAKER ID="97" LANGUAGE="DE" NAME="Brok (PPE-DE )." AFFILIATION="">
<P>
    Κύριε Πρόεδρε, επιτρέψτε μου να προτείνω κάτι άλλο, το οποίο θεωρώ ότι αποτελεί ακόμη καλύτερη λύση. Η τροπολογία αριθ. 22 του κ. Elles περιλαμβάνει την παράγραφο 27α η οποία αφορά το ίδιο θέμα και αναφέρει αυτό που επιθυμεί η κ. Mann. Σας προτείνω λοιπόν να διαγράψουμε ολόκληρη την παράγραφο 15 και να την αντικαταστήσουμε με την παράγραφο 27α του κ. Elles. Έτσι θα λύσουμε ικανοποιητικά το πρόβλημα και θα επιτύχουμε τη στήριξη της ευρείας πλειοψηφίας των βουλευτών. 
<SPEAKER ID="98" LANGUAGE="" NAME="Πρόεδρος." AFFILIATION="(Το Σώμα εγκρίνει το ψήφισμα)">
<P>
   Βλέπω ότι συμφωνείτε, κ. Mann.
<SPEAKER ID="99" LANGUAGE="FR" NAME="Dell'Alba (NI )." AFFILIATION="">
<P>
    Κύριε Πρόεδρε, όπως επιβεβαίωσε χθες η ιρλανδική Προεδρία κατά την εξέταση της έκθεσης De Keyser, η Ένωση παρακολουθεί με μεγάλη ανησυχία τη συνεχιζόμενη καταπίεση των ορεσίβιων του Βιετνάμ. Τελώντας σε συμφωνία με τον εισηγητή, θα ήθελα να σας ζητήσω, αγαπητοί συνάδελφοι, σχετικά με το σημείο 4 που αφορά την υπεράσπιση των συμφερόντων των γηγενών πληθυσμών και των μειονοτήτων, να προσθέσετε αυτές τις λίγες λέξεις που αντικατοπτρίζουν μια κατάσταση η οποία προβλήθηκε μόλις πριν από μία εβδομάδα. Συνεπώς, το κείμενο θα πρέπει να εμφανίζεται ως εξής: “στην υπεράσπιση των συμφερόντων των γηγενών πληθυσμών και των μειονοτήτων, όπως οι ορεσίβιοι του Βιετνάμ, τα θύματα συστηματικών πράξεων καταστολής”. Οι προσθήκες αυτές τελούν σε συμφωνία με τον εισηγητή και θα ήθελα να σας τις υποβάλω. 
<SPEAKER ID="100" LANGUAGE="" NAME="" AFFILIATION="(Ο Πρόεδρος διαπιστώνει">
<P>
(2)
<SPEAKER ID="101" LANGUAGE="FR" NAME="Goebbels (PSE )." AFFILIATION=".">
<P>
    Κύριε Πρόεδρε, θα ήθελα να διορθώσω ένα μικρό λάθος, το οποίο παρεισέφρησε στο κείμενο που ψηφίσαμε στην επιτροπή. Στο κεφάλαιο 1, παράγραφος 3, γραμμή 4, αναφέρεται ότι : “Συμφωνεί με τη θέση της Επιτροπής ότι οι γενικοί προσανατολισμοί 2003-2005 διατηρούν τη βασιμότητά τους ·”. Όμως εδώ βρισκόμαστε ως νομοθέτες και δεν είμαστε υποχρεωμένοι να δηλώνουμε τη συμφωνία μας με την Επιτροπή· οφείλουμε να διατυπώνουμε όσα επιθυμούμε, εμείς, ως Κοινοβούλιο.
<P>
Μετά από συμφωνία όλων των πολιτικών ομάδων, σας προτείνω την ακόλουθη προφορική τροπολογία: “οι γενικοί προσανατολισμοί 2003-2005 διατηρούν τη βασιμότητά τους, αλλά οφείλουν να εστιάζονται ακόμη περισσότερο στην προώθηση της οικονομικής ανάπτυξης, η οποία θα οδηγήσει στη δημιουργία θέσεων απασχόλησης και αύξηση της παραγωγικότητας”
<SPEAKER ID="102" LANGUAGE="" NAME="" AFFILIATION="(Ο Πρόεδρος διαπιστώνει ότι δεν υπάρχουν αντιρρήσεις όσον αφορά την προφορική τροπολογία)">
<SPEAKER ID="103" LANGUAGE="ES" NAME="Terrón i Cusí (PSE )." AFFILIATION="">
<P>
    Κύριε Πρόεδρε, φαίνεται πως όποιος δείχνει σύνεση στο Ευρωπαϊκό Κοινοβούλιο τιμωρείται. Ήθελα να μιλήσω μετά την ψηφοφορία για την έκθεση Boogerd-Quaak και όχι πριν, για να μην προστεθώ στη γενική αψιμαχία, με ένα στόχο: να τεθώ στη διάθεση της Προεδρίας.
<P>
Ήμουν στην Επιτρoπή Ελευθεριών και Δικαιωμάτων τωv Πoλιτώv, Δικαιoσύvης και Εσωτερικώv Υπoθέσεων και τους είδα να ψάχνουν για τα έγγραφα, όταν αυτά εξαφανίστηκαν. Ο κ. Hernández Mollar έχει δίκιο που λέει ότι αυτός δεν ήξερε τίποτα και ότι δεν διαμαρτυρήθηκε καμία Ομάδα. Όλες οι Ομάδες και η Προεδρία συνεργαστήκαμε πολύ αξιοπρεπώς στην επιτροπή αυτή, έως ότου, μετά τις εργασίες μας, ξέσπασε αυτή η φασαρία.
<P>
Έχει απόλυτο δίκιο ο κ. Barón και δεν ψεύδεται, όταν λέει ότι αυτά συνέβησαν. Είμαι στη διάθεσή σας για να διευκρινίσω οποιοδήποτε σημείο σε σχέση με αυτό το θέμα και, φυσικά, είναι λάθος να λέμε ότι ο κ. Barón είπε ψέματα. Εγώ η ίδια τον πληροφόρησα για τα καθέκαστα. 
<SPEAKER ID="104" LANGUAGE="" NAME="" AFFILIATION="">
<SPEAKER ID="105" LANGUAGE="" NAME="" AFFILIATION="">
<SPEAKER ID="106" LANGUAGE="PT" NAME="Figueiredo (GUE/NGL )," AFFILIATION="γραπτώς">
<SPEAKER ID="107" LANGUAGE="" NAME="Πατάκης (GUE/NGL )," AFFILIATION="γραπτώς">
<P>
   . – Καταψηφίσαμε την έκθεση όχι γιατί διαφωνούμε με αυτή, αλλά επειδή όλα όσα πολύ σωστά επισημαίνει αναιρούνται από την πρώτη τροπολογία, που προωθεί συνύπαρξη καλλιεργειών γενετικά τροποποιημένων φυτών και συμβατικών και βιολογικών καλλιεργειών, επιτρέποντας στους μελισσοκόμους να παράγουν μέλι που περιέχει ΓΤΟ. Θεωρούμε ότι αυτό είναι άκρως επικίνδυνο και καταστροφικό για τη μελισσοκομία, ακριβώς γιατί το μέλι αποτελεί πρώτιστα ποιοτικό γεωργικό προϊόν. Η ύπαρξη ΓΤΚ σε συνδυασμό με το όριο 0.9% σε ΓΤΟ στο μέλι, προϋποθέτει την ικανότητα των μελισσών να επιλέγουν ανάμεσα σε ΓΤ φυτά και μη.
<SPEAKER ID="108" LANGUAGE="PT" NAME="Ribeiro e Castro (UEN )," AFFILIATION="γραπτώς">
<SPEAKER ID="109" LANGUAGE="FR" NAME="Souchet (NI )," AFFILIATION="γραπτώς">
<SPEAKER ID="110" LANGUAGE="" NAME="" AFFILIATION="">
<SPEAKER ID="111" LANGUAGE="PT" NAME="Figueiredo (GUE/NGL )," AFFILIATION="γραπτώς">
<P>
   . Το θέμα αφορά την έγκριση της απόφασης απόρριψης της πρότασης περί δημιουργίας συστήματος πληροφοριών για τις θεωρήσεις (VIS), στο πλαίσιο της διαδικασίας κοινοτικοποίησης του τομέα της δικαιοσύνης και των εσωτερικών υποθέσεων, η οποία αφαιρεί βασικές αρμοδιότητες από τα κράτη μέλη. Τάσσομαι υπέρ της απόρριψης της εν λόγω πρωτοβουλίας της Επιτροπής, εν μέρει διότι στην πρόταση αυτή δεν ορίζεται ειδικότερα το σύστημα και η λειτουργία του, “οι κατηγορίες δεδομένων που θα περιληφθούν στο σύστημα, οι σκοποί για τους οποίους θα εισαχθούν και τα κριτήρια εισαγωγής τους, οι κανόνες σχετικά με το περιεχόμενο του αρχείου του VIS, τα δικαιώματα πρόσβασης των αρχών με σκοπό την εισαγωγή, ενημέρωση και αναζήτηση των δεδομένων και οι κανόνες για την προστασία των δεδομένων προσωπικού χαρακτήρα και τον έλεγχο της εν λόγω προστασίας”. Για αυτούς τους λόγους τάσσομαι κατά. 
<SPEAKER ID="112" LANGUAGE="PT" NAME="Ribeiro e Castro (UEN )," AFFILIATION="γραπτώς">
<P>
   . Υποστηρίζω πλήρως τα επιχειρήματα που ανέπτυξε ο Carlos Coelho για την απόρριψη της πρότασης της Επιτροπής, η οποία είναι άσκοπη και ουσιαστικά στερείται περιεχομένου. Ψήφισα υπέρ της απόρριψης της πρότασης. 
<SPEAKER ID="113" LANGUAGE="" NAME="" AFFILIATION="">
<SPEAKER ID="114" LANGUAGE="SV" NAME="Andersson και Theorin (PSE )," AFFILIATION="γραπτώς">
<SPEAKER ID="115" LANGUAGE="FR" NAME="Esclopé (EDD )," AFFILIATION="γραπτώς">
<P>
Τέλος, όπως αναγνώρισε και ο εισηγητής, κ. Jarzembowski, το άνοιγμα των αγορών σιδηροδρομικής μεταφοράς εμπορευμάτων, θα επιφέρει αύξηση του ανταγωνισμού – το οποίο μπορεί να οδηγήσει σε μείωση του αριθμού των θέσεων απασχόλησης”.
<SPEAKER ID="116" LANGUAGE="PT" NAME="Figueiredo (GUE/NGL )," AFFILIATION="γραπτώς">
<P>
   . Με λυπεί αφάνταστα το γεγονός ότι η πλειοψηφία του Κοινοβουλίου ψήφισε υπέρ της ελευθέρωσης των διεθνών σιδηροδρομικών μεταφορών από την 1η Ιανουαρίου 2006 και των εθνικών σιδηροδρομικών μεταφορών από την 1η Ιανουαρίου 2007, έχοντας ορίσει το έτος 2010 ως τελική προθεσμία, προκειμένου να προετοιμαστούν κατάλληλα όλοι οι φορείς παροχής σιδηροδρομικών υπηρεσιών για την ελευθέρωση των υπηρεσιών μεταφοράς επιβατών, νωρίτερα από τις τρέχουσες πρωτοβουλίες της Επιτροπής για ταχύτερο άνοιγμα του εν λόγω τομέα στον ανταγωνισμό.
<P>
Πρόκειται για το φυσικό επακόλουθο της πρωτοβουλίας που υπέβαλε η Επιτροπή στις 24 Ιανουαρίου 2002, με σκοπό την ταχύτερη ελευθέρωση των σιδηροδρομικών μεταφορών χωρίς να λάβει πρώτα υπόψη την ήδη αποκτηθείσα εμπειρία, ιδίως στη Μεγάλη Βρετανία. Οι δημόσιες υπηρεσίες και η ασφάλεια των σιδηροδρόμων επιδεινώθηκαν στη χώρα αυτή, διότι το μόνο μέλημα των ιδιωτικών εταιρειών είναι να αποκομίζουν τα μέγιστα δυνατά οφέλη. Παραμελούν τις υποχρεώσεις τους και τη σωστή συντήρηση της υποδομής και του εξοπλισμού των σιδηροδρόμων. 
<SPEAKER ID="117" LANGUAGE="FR" NAME="Krivine και Vachetta (GUE/NGL )," AFFILIATION="γραπτώς">
<P>
Η δημιουργία μιας ευρωπαϊκής υπηρεσίας σιδηροδρόμων και τα μέτρα σχετικά με τη διαλειτουργικότητα, δυστυχώς δεν αντιστρέφουν την φιλελεύθερη τάση. Η τροποποίηση της τροπολογίας 91/440 εμβαθύνει περαιτέρω την ελευθέρωση των σιδηροδρομικών μεταφορών. Η αγορά των διεθνών μεταφορών θα ανοίξει την 1η Ιανουαρίου του 2006 και των εθνικών μεταφορών την 1η Ιανουαρίου του 2007. Επιπλέον, η ελευθέρωση της μεταφοράς επιβατών είναι οριστεί σαφώς για το έτος 2010. Πρόκειται για “στόχους που επιτρέπουν σε όλους τους παράγοντες να προετοιμαστούν δεόντως”.
<SPEAKER ID="118" LANGUAGE="FR" NAME="Lulling (PPE-DE )" AFFILIATION="γραπτώς.">
<P>
Οι εγκεκριμένες σιδηροδρομικές επιχειρήσεις θα αποκτήσουν δικαιώματα πρόσβασης στις διεθνείς σιδηροδρομικές μεταφορές εμπορευμάτων το αργότερο την 1η Ιανουαρίου 2006 και στις εθνικές μεταφορές εμπορευμάτων την 1η Ιανουαρίου 2007. Συμφωνήθηκε επίσης ότι η Επιτροπή θα υποβάλει, το αργότερο την 1η Ιανουαρίου 2006, έκθεση για την εφαρμογή της οδηγίας και για εξελίξεις σε ό,τι αφορά την κυκλοφορία, την ασφάλεια τις συνθήκες εργασίας και την κατάσταση των φορέων εκμετάλλευσης,.
<P>
Στο τέλος των διαπραγματεύσεων το Κοινοβούλιο αποδέχθηκε την άρνηση του Συμβουλίου να ρυθμιστεί το θέμα της ελευθέρωσης των υπηρεσιών σιδηροδρομικής μεταφοράς επιβατών στην παρούσα οδηγία. Ωστόσο, το Συμβούλιο αποδέχθηκε ένα εδάφιο όπου, σε ό,τι αφορά το άνοιγμα της αγοράς για διεθνείς υπηρεσίες μεταφοράς επιβατών, η ημερομηνία 2010 πρέπει να θεωρηθεί ως “ ένας στόχος που θα επιτρέπει σε όλους τους φορείς εκμετάλλευσης να προετοιμαστούν καταλλήλως”.
<SPEAKER ID="119" LANGUAGE="NL" NAME="Meijer (GUE/NGL )," AFFILIATION="γραπτώς">
<P>
    Χθες το βράδυ, έδωσα στον κ. Caudron, βουλευτή του ΕΚ εδώ και 15 συναπτά χρόνια, την ευκαιρία να μιλήσει για τελευταία φορά στο Σώμα, καθώς πρόκειται σύντομα να αποχωρήσει. Παρουσίασε την τελική θέση της Ομάδας μας σχετικά με το δεύτερο σιδηροδρομικό πακέτο, καθιστώντας σαφές ότι αυτή η πρόταση ελευθέρωσης είναι κατάλληλη για μια Ευρώπη τελείως διαφορετική από την Ευρώπη που επιθυμεί η Συνομοσπονδιακή Ομάδα της Ευρωπαϊκής Ενωτικής Αριστεράς.
<P>
Το 2000, η Ευρωπαϊκή Επιτροπή προσπάθησε να πιέσει τα κράτη μέλη να προβούν στην ιδιωτικοποίηση του συνόλου των δημόσιων μεταφορών. Καθώς το παρόν Κοινοβούλιο απέκλεισε στις 14 Νοεμβρίου 2001 σημαντικά τμήματα των αστικών και περιφερειακών μεταφορών από αυτήν την προσπάθεια, η Επιτροπή έστρεψε την προσοχή της στους σιδηροδρόμους. Επιθυμεί να ελευθερώσει όχι μόνο τις διεθνείς υπηρεσίες μεταφοράς εμπορευμάτων αλλά και τις εγχώριες υπηρεσίες μεταφοράς επιβατών. Στο μεταξύ, η συναφής εμπειρία που έχουμε αποκτήσει στις Κάτω Χώρες δεν είναι θετική. Η κίνηση πώλησης μετοχών της κρατικής εταιρείας Nederlandse Spoorwegen στο χρηματιστήριο είχε ως αποτέλεσμα την παραμέληση του τροχαίου υλικού και της υποδομής των σιδηροδρόμων, την πρόκληση καθυστερήσεων και αναταραχής στους βιομηχανικούς κύκλους και επομένως δεν δόθηκε συνέχεια. Τούτο δεν οφείλεται σε πολιτική επιλογή αλλά στο γεγονός ότι το πάθημα έγινε μάθημα για το προσωπικό, τους επιβάτες και ενδεχομένως τους πολιτικούς. Διακόπηκε επίσης η παροχή σιδηροδρομικών υπηρεσιών από ανταγωνίστρια εταιρεία, εφόσον εξαγοράστηκε από τον κολοσσό στις διεθνείς μεταφορές Connex-Vivendi. Παρόμοια σχέδια για την Ευρώπη αναπτύσσονται από το Συμβούλιο, αλλά είναι ακόμη εκτός ημερήσιας διάταξης. 
<SPEAKER ID="120" LANGUAGE="PT" NAME="Ribeiro e Castro (UEN )," AFFILIATION="γραπτώς">
<P>
Το 2001 θεσπίσαμε την πρώτη δέσμη μέτρων για την αναζωογόνηση των σιδηροδρόμων. Σήμερα έχουμε μπροστά μας τη δεύτερη δέσμη μέτρων, το δεύτερο σιδηροδρομικό πακέτο, και είναι σαφές ότι η Επιτροπή εξακολουθεί να επιμένει προς την κατεύθυνση της ελευθέρωσης.
<P>
Εξάλλου, επί του παρόντος εκδηλώνεται σοβαρή κρίση καθώς η εταιρεία Bombardierεπιθυμεί να κλείσει τα εργοστάσιά της στην Ευρώπη. Καθίσταται επομένως επιτακτική η ανάγκη για σημαντικές επενδύσεις σε ολόκληρη τη βιομηχανία των σιδηροδρόμων. 
<SPEAKER ID="121" LANGUAGE="" NAME="" AFFILIATION="">
<SPEAKER ID="122" LANGUAGE="PT" NAME="Figueiredo (GUE/NGL )," AFFILIATION="γραπτώς">
<SPEAKER ID="123" LANGUAGE="PT" NAME="Ribeiro e Castro (UEN )," AFFILIATION="γραπτώς">
<SPEAKER ID="124" LANGUAGE="" NAME="" AFFILIATION="">
<SPEAKER ID="125" LANGUAGE="PT" NAME="Ribeiro e Castro (UEN )," AFFILIATION="γραπτώς">
<SPEAKER ID="126" LANGUAGE="" NAME="" AFFILIATION="">
<SPEAKER ID="127" LANGUAGE="SV" NAME="Andersson και Theorin (PSE )," AFFILIATION="γραπτώς">
<SPEAKER ID="128" LANGUAGE="FR" NAME="Bordes, Cauquil και Laguiller (GUE/NGL )," AFFILIATION="γραπτώς">
<SPEAKER ID="129" LANGUAGE="PT" NAME="Ribeiro e Castro (UEN )," AFFILIATION="γραπτώς">
<SPEAKER ID="130" LANGUAGE="" NAME="" AFFILIATION="">
<SPEAKER ID="131" LANGUAGE="PT" NAME="Ribeiro e Castro (UEN )," AFFILIATION="γραπτώς">
<P>
   . Υποστηρίζω την επέκταση του κανονισμού (ΕΚ) αριθ. 975/1999 –που ενισχύει τις δραστηριότητες της Ευρωπαϊκής Ένωσης στον τομέα των ανθρωπίνων δικαιωμάτων στο πλαίσιο της συνεργασίας για την ανάπτυξη- ώστε να ληφθεί υπόψη η δημοσιονομική προοπτική, η οποία διαρκεί μέχρι το 2006, και ταυτόχρονα να προσαρμοστεί από τεχνικής άποψης στον νέο δημοσιονομικό κανονισμό.
<SPEAKER ID="132" LANGUAGE="" NAME="" AFFILIATION="">
<SPEAKER ID="133" LANGUAGE="FR" NAME="Caudron (GUE/NGL )," AFFILIATION="γραπτώς">
<P>
    Αφού συγχαρώ τον κ. Rocard για την εξαίρετη έκθεσή του, δράττομαι της ευκαιρίας, για να επισημάνω τη σημασία της ετήσιας αυτής ευρωπαϊκής προσπάθειας που αναδεικνύει μία ευρωπαϊκή πόλη στο όνομα του πολιτισμού.
<P>
Επιπλέον, βεβαίως η Ευρώπη, και δη η επιλεγμένη πόλη, οφείλει να διαθέσει κάθε ανθρώπινο και οικονομικό μέσο για τον σκοπό αυτό. Η Λίλλη αποτέλεσε το 2004 ένα άψογο και εξαίρετο παράδειγμα μιας τέτοιας προσπάθειας. 
<SPEAKER ID="134" LANGUAGE="NL" NAME="Dillen (NI )," AFFILIATION="γραπτώς">
<SPEAKER ID="135" LANGUAGE="PT" NAME="Marques (PPE-DE )," AFFILIATION="γραπτώς">
<P>
   . Συγχαίρω τον Michel Rocard για την εξαιρετική έκθεσή του σχετικά με την πρόταση απόφασης του Ευρωπαϊκού Κοινοβουλίου και του Συμβουλίου για την τροποποίηση της απόφασης αριθ.1419/1999/ΕΚ για τη θέσπιση κοινοτικής δράσης όσον αφορά την εκδήλωση “Πολιτιστική Πρωτεύουσα της Ευρώπης” για το διάστημα 2005 έως 2019, την οποία και υποστηρίζω πλήρως, ιδίως όσον αφορά την επιλογή δύο ευρωπαϊκών πολιτιστικών πρωτευουσών ετησίως μετά το 2009.
<SPEAKER ID="136" LANGUAGE="EN" NAME="Ribeiro e Castro (UEN )," AFFILIATION="γραπτώς">
<P>
   . Η πρόταση της Επιτροπής αφορά μόνο την επιλογή μιας πόλης νέου κράτους μέλους και μιας πόλης τωρινού κράτους μέλους για την περίοδο 2009-2018, και δεν ρυθμίζει τη διαδικασία για τις άλλες υποψήφιες προς ένταξη χώρες.
<SPEAKER ID="137" LANGUAGE="" NAME="" AFFILIATION="">
<SPEAKER ID="138" LANGUAGE="" NAME="Αλυσανδράκης (GUE/NGL )," AFFILIATION="γραπτώς">
<P>
    Σκοπός του Europass δεν είναι η εξυπηρέτηση των εργαζομένων, αλλά η διευκόλυνση των εργοδοτών να συγκρίνουν υποψήφιους για εργασία και να επιλέγουν εκείνους που, με τις μικρότερες απαιτήσεις, θα “αποδώσουν” ταχύτερα τα περισσότερα, από όποια χώρα και αν προέρχονται. Σε συνδυασμό με την “ελευθερία” κίνησης των εργαζομένων, οι οποίοι θα πρέπει να περιφέρονται ως νομάδες από χώρα σε χώρα προς αναζήτηση εργασίας, το μέτρο αυτό συμβάλλει στη συμπίεση μισθών και απαιτήσεων, με μοχλό πίεσης τους εργαζόμενους φτωχότερων χωρών.
<P>
Ταυτόχρονα, το Europass καθιστά το μεγάλο κεφάλαιο αρμόδιο για την αποτίμηση εκπαιδευτικών και επαγγελματικών προσόντων των εργαζομένων, αφαιρώντας το ρόλο αυτό από το εκπαιδευτικό σύστημα, και βοηθά στην αποσύνδεση των τίτλων σπουδών από το δικαίωμα στην εργασία. Οι διάφορες καταρτίσεις και τα άτυπα είδη μαθήσεων αποκτούν αναβαθμισμένη θέση σε σχέση με τα προσόντα που αποκτώνται από τη συστηματική εκπαίδευση. Με τον τρόπο αυτό το Europass μετατρέπεται σε ένα ακόμη εργαλείο που οδηγεί στην υποκατάσταση της ουσιαστικής και ολοκληρωμένης εκπαίδευσης από “ευέλικτες” σκόρπιες καταρτίσεις και αποσπασματικές δεξιότητες για τις ανάγκες της αγοράς. Είναι βέβαιο ότι σύντομα θα απαιτηθούν πληροφορίες και για τις λεγόμενες "κοινωνικές"; δεξιότητες των εργαζομένων, όπως η εργασιακή συμπεριφορά, ο βαθμός υποταγής σε κάθε είδους εργοδοτική απαίτηση.
<SPEAKER ID="139" LANGUAGE="FR" NAME="De Sarnez (PPE-DE )," AFFILIATION="γραπτώς">
<P>
   . – Η δράση που αποσκοπεί να διασφαλίσει τη διαφάνεια των διπλωμάτων και των προσόντων με τη βοήθεια των κατάλληλων μέσων εντάσσεται στην ίδια διαδικασία κινητικότητας με το Ευρωπαϊκό Σύστημα Ακαδημαϊκών Μονάδων μεταφερόμενων σε όλη την Κοινότητα (ECTS), τα συμπληρώματα πιστοποιητικού, το ευρωπαϊκό βιογραφικό σημείωμα και τα προγράμματα Erasmus και Erasmus Mundus.
<P>
Το Europass διαθέτει ορθολογιστικούς πόρους και κατάλληλα δίκτυα πληροφόρησης σε ευρωπαϊκό επίπεδο, με τα οποία θα είναι συνδεδεμένοι οι κοινωνικοί εταίροι. Έτσι, το Europass θα αποτελεί ένα αποτελεσματικό εργαλείο, το οποίο θα βοηθήσει τα άτομα να κοινωνούν τα προσόντα και τις ικανότητές τους.
<P>
Οι δύο στόχοι που επιδιώκονται στο πλαίσιο της συγκεκριμένης απόφασης, ήτοι “εξορθολογισμός και συντονισμός”, δεν πρόκειται να υλοποιηθούν, παρά μόνο εάν το σύνολο των κρατών μελών επιτείνει τις προσπάθειές του για ταχεία και αποτελεσματική εφαρμογή των συγκεκριμένων εγγράφων που φέρουν τον τίτλο “Europass”. Το Europass θα προσδώσει στους ευρωπαίοι πολίτες τα μέσα για την κινητικότητά τους, αποτελώντας το βασικό και αδιαφιλονίκητο έγγραφο για όλους τους ευρωπαίους νέους.
<P>
Λαμβάνοντας υπόψη τη σημασία του επιδιωκόμενου στόχου, είναι άξιο απορίας το πόσο περιορισμένος είναι ο προϋπολογισμός που χορηγεί η Επιτροπή για το συγκεκριμένο πρόγραμμα. Χωρίς να λειτουργήσουμε εις βάρος άλλων προγραμμάτων, οφείλουμε εντούτοις να διαθέσουμε τους πόρους που θα συνδράμουν στην υλοποίηση της φιλοδοξίας μας, ούτως ώστε “η ευρωπαϊκή εκπαίδευση και κατάρτιση να καταστεί παγκόσμια αναφορά ποιότητας μέχρι το 2010”.
<SPEAKER ID="140" LANGUAGE="PT" NAME="Figueiredo (GUE/NGL )," AFFILIATION="γραπτώς">
<P>
   . Η πρόταση αυτή έχει ως στόχο να συγκεντρώσει σε ένα ενιαίο πλαίσιο, το λεγόμενο “Europass”, διάφορες πρωτοβουλίες με στόχο να “βοηθηθούν” οι εργαζόμενοι να προβάλλουν τα επαγγελματικά προσόντα και την εμπειρία τους με τρόπο κατανοητό στους εργοδότες και τους φορείς παροχής υπηρεσιών εκπαίδευσης/κατάρτισης άλλων κρατών μελών. Το “ευρωπαϊκό βιογραφικό σημείωμα”, το γνωστό “Europass”, μπορεί να περιλαμβάνει και άλλα έγγραφα, όπως:
<P>
- ένα “Mobilipass”: που έχει σχεδιαστεί με στόχο την καταγραφή σε κοινό για όλη την Ευρώπη έντυπο συγκεκριμένων πληροφοριών για την εκπαιδευτική “διαδρομή” του κατόχου του, και που χορηγείται σε φοιτητές/εκπαιδευόμενους που έχουν πραγματοποιήσει τις σπουδές τους σε άλλο κράτος μέλος·
<P>
Όλα αυτά τα έγγραφα υπάρχουν ήδη, στο πλαίσιο της συνεργασίας με το Συμβούλιο της Ευρώπης και/ή την UNESCO. Το μόνο έγγραφο στο οποίο η Επιτροπή προτείνει ουσιαστικές αλλαγές είναι το Mobilipass, που θα αφορά όλα τα είδη μάθησης και όχι μόνο την επαγγελματική κατάρτιση.
<SPEAKER ID="141" LANGUAGE="FR" NAME="Montfort (PPE-DE )," AFFILIATION="γραπτώς">
<P>
    Με ικανοποιεί ιδιαίτερα για την έκθεση του κ. Zissener, η οποία θα επιτρέψει την αναγνώριση των ικανοτήτων και των δεξιοτήτων του καθενός στη διευρυμένη Ευρώπη.
<SPEAKER ID="142" LANGUAGE="PT" NAME="Ribeiro e Castro (UEN )," AFFILIATION="γραπτώς">
<P>
   . Η πρόταση αυτή είναι πολύ σημαντική για την κινητικότητα των εργαζομένων. Στόχος της είναι να διαμορφωθεί ένα ενιαίο κοινοτικό πλαίσιο ώστε να υπάρχει διαφάνεια όσον αφορά τα επαγγελματικά προσόντα και τις ικανότητες μέσω της δημιουργίας ενός χαρτοφυλακίου συναφών μεταξύ τους προσωπικών εγγράφων, του καλούμενου Europass, το οποίο οι πολίτες θα μπορούν να χρησιμοποιούν οικειοθελώς για να γνωστοποιούν και να προβάλλουν καλύτερα τα προσόντα και τις ικανότητές τους σε ολόκληρη την Ευρώπη.
<P>
Η Επιτροπή προτείνει τη χρηματοδότηση των Εθνικών Υπηρεσιών Europass για τα έτη 2005 και 2006 (φάση ανάπτυξης) μέσω ετήσιων συγχρηματοδοτούμενων επιδοτήσεων (έως το 50% του συνολικού κόστους). Μετά τη φάση αυτή η συναφής με το Europass δραστηριότητα θα πρέπει να θεωρείται ως οριζόντια δράση στο πλαίσιο της νέας γενιάς κοινοτικών προγραμμάτων για την εκπαίδευση και την κατάρτιση.
<P>
Όπως η εισηγήτρια, χαιρετίζω και εγώ την επέκταση του Europass-Κατάρτιση ώστε να καλύπτει όλα τα είδη μάθησης και κατάρτισης.
<SPEAKER ID="143" LANGUAGE="" NAME="" AFFILIATION="">
<SPEAKER ID="144" LANGUAGE="PT" NAME="Figueiredo (GUE/NGL )," AFFILIATION="γραπτώς">
<P>
   . Οι μικρές και μεσαίες επιχειρήσεις (ΜΜΕ) αποτελούν περίπου το 99,8% των επιχειρήσεων στην Ευρωπαϊκή Ένωση και αντιπροσωπεύουν τα 2/3 της απασχόλησης. Οι επιχειρήσεις αυτές, που καλύπτουν ευρύ φάσμα επιχειρηματικών δραστηριοτήτων, είναι συνεπώς ζωτικής σημασίας για τη δημιουργία νέων θέσεων εργασίας και για την τοπική/περιφερειακή ανάπτυξη. Όμως, αντιμετωπίζουν ορισμένες δυσκολίες, όπως την πρόσβαση σε χρηματοδότηση, οι οποίες απαιτούν άμεση λύση. Επιβάλλεται επομένως η θέσπιση κατάλληλων μηχανισμών στήριξης αυτού του ιδιαίτερα μεγάλου τομέα.
<P>
Η πρωτοβουλία για την ανάπτυξη και την απασχόληση (1998-2000), παρά τη μείωση των κονδυλίων και της μεγάλης δημοσιότητας, στόχευε στην προώθηση της δημιουργίας νέων θέσεων εργασίας μέσω της παροχής στήριξης σε ΜΜΕ. Αντικαταστάθηκε από το πρόγραμμα για τις επιχειρήσεις και την επιχειρηματικότητα (2001-2005), το οποίο θέσπισε μηχανισμούς που παρείχαν εγγυήσεις και πρόσβαση σε κεφάλαια επιχειρηματικού κινδύνου, όπως η Δημιουργία Μεικτών Ευρωπαϊκών Επιχειρήσεων (JEV), η οποία ολοκληρώνεται επί του παρόντος, θέτοντας έτσι σε κίνδυνο αδιάθετα κονδύλια ύψους 42 εκατομμυρίων ευρώ.
<SPEAKER ID="145" LANGUAGE="PT" NAME="Ribeiro e Castro (UEN )," AFFILIATION="γραπτώς">
<P>
Μία από τις προτεινόμενες τροποποιήσεις, την οποία στηρίζει η εισηγήτρια, είναι η ολοκλήρωση του προγράμματος JEV, που είχε σχεδιαστεί για τη στήριξη παραδοσιακών μεικτών επιχειρήσεων. Το μέτρο αυτό αιτιολογείται λόγω της αδυναμίας αξιοποίησης των εναπομεινάντων κονδυλίων για έργα που αφορούν τις υπό προσχώρηση και υποψήφιες χώρες, και λόγω του γεγονότος ότι η απλούστευση, σε αντίθεση με την απενεργοποίηση, του έργου θα έχει ως αποτέλεσμα την απώλεια των αχρησιμοποίητων δεσμευμένων κονδυλίων του προϋπολογισμού ύψους περίπου 42 εκατομμυρίων ευρώ.
<SPEAKER ID="146" LANGUAGE="" NAME="" AFFILIATION="">
<SPEAKER ID="147" LANGUAGE="PT" NAME="Figueiredo (GUE/NGL )," AFFILIATION="γραπτώς">
<P>
   . Σκοπός της πρότασης αυτής είναι η συνέχιση του προγράμματοςContent για το ψηφιακό περιεχόμενο. Σκοπός του νέου προγράμματοςContent είναι να καταστήσει το ψηφιακό περιεχόμενο στην Ευρωπαϊκή Ένωση πιο προσιτό, πιο εύχρηστο και πιο εκμεταλλεύσιμο, προκειμένου να διευκολυνθεί η δημιουργία και η διάδοση σε κοινοτικό επίπεδο πληροφοριών και γνώσεων σε τομείς δημοσίου ενδιαφέροντος. Το πρόγραμμα θα διαθέτει κονδύλιο 163 εκατ. ευρώ για την περίοδο 2005-2008 και μια σημαντική πτυχή του θα είναι η βελτίωση της ποιότητας του ψηφιακού περιεχομένου.
<SPEAKER ID="148" LANGUAGE="" NAME="" AFFILIATION="">
<SPEAKER ID="149" LANGUAGE="" NAME="Gill (PSE )." AFFILIATION="(">
<P>
    Kύριε Πρόεδρε, θα ήθελα να αναφερθώ στην έκθεση Brok προκειμένου να εξηγήσω γιατί θεωρώ ότι η Συμφωνία Συνεργασίας είναι σημαντική για την προώθηση των πολιτικών, οικονομικών και επενδυτικών δεσμών μεταξύ της ΕΕ και του Πακιστάν. Επικροτώ ιδιαίτερα τη συμφωνία, γιατί το εμπόριο αποτελεί έναν τρόπο έναρξης διαλόγου σε αυτούς τους τομείς στους οποίους υπάρχουν ακόμη σημαντικές ανησυχίες για τη δημοκρατία και τα ανθρώπινα δικαιώματα.
<SPEAKER ID="150" LANGUAGE="" NAME="Cushnahan (PPE-DE )," AFFILIATION="γραπτώς">
<P>
Πριν από την ψηφοφορία στην Επιτροπή Εξωτερικών Υποθέσεων, Ανθρωπίνων Δικαιωμάτων, Κοινής Ασφάλειας και Πολιτικής Άμυνας, επικοινώνησα με το Παρατηρητήριο Ανθρωπίνων Δικαιωμάτων, τη Διεθνή Αμνηστία και την οργάνωση Christian Solidarity Worldwide, για να ζητήσω ναασκηθούν πιέσειςστους βουλευτές, προκειμένου να αντιταχθούν στην επικύρωση. Η οργάνωσηChristian Solidarity Worldwide ενημέρωσε άμεσα τους βουλευτές. Το Παρατηρητήριο Ανθρωπίνων Δικαιωμάτων δεν απάντησε. Η Διεθνής Αμνηστία ανέφερε ότι δεν “είναι σε θέση να παράσχει περαιτέρω βοήθεια ... εξαιτίας του μικρού χρονικού περιθωρίου”. Η επικύρωση εγκρίθηκε με διαφορά μίας μόνο ψήφου στην Επιτροπή Κοινωνικών Υποθέσεων.
<P>
Πριν από τη συνεδρίαση της Ολομέλειας, επικοινώνησα ξανά με την Αμνηστία και Παρατηρητήριο Ανθρωπίνων Δικαιωμάτων. Κανείς δεν απάντησε. Το 2003 και οι δύο εξέδωσαν εκθέσεις κατηγορώντας το Πακιστάν. Το 2003, η Αμνηστία αναφέρθηκε σε “συστηματικές παραβιάσεις ανθρωπίνων δικαιωμάτων”. Το Παρατηρητήριο Ανθρωπίνων Δικαιωμάτων κάλεσε το 2003 τον Μουσαράφ να “μεταφέρει την εξουσία σε μία νόμιμη κυβέρνηση.
<P>
Δεδομένων των πρόσφατων σχολίων της Lotte Leicht στην Ευρωπαϊκή Φωνή ότι η ΕΕ είναι ανίσχυρη στην εφαρμογή των ρητρών για τα ανθρώπινα δικαιώματα και τη δημοκρατία, η έλλειψη απάντησης είναι τρομακτική. Προδίδει όλους εκείνους στο Πακιστάν που έθεσαν σε κίνδυνο τις ζωές τους για να υπερασπιστούν τα ανθρώπινα δικαιώματα και τη δημοκρατία. 
<SPEAKER ID="151" LANGUAGE="PT" NAME="Figueiredo (GUE/NGL )," AFFILIATION="γραπτώς">
<P>
   .  Η συμφωνία με το Πακιστάν περιλαμβάνει μέτρα για την αύξηση κατά 15% της ποσόστωσης για τα προϊόντα κλωστοϋφαντουργίας και ένδυσης και, σύμφωνα με το Σύστημα Γενικευμένων Δασμολογικών Προτιμήσεων (ΣΓΔΠ), από το 2002 ως το 2004 θα είναι μηδενικός ο δασμός στις εισαγωγές ενδυμάτων στην ΕΕ.
<SPEAKER ID="152" LANGUAGE="NL" NAME="Meijer (GUE/NGL )," AFFILIATION="γραπτώς">
<SPEAKER ID="153" LANGUAGE="PT" NAME="Ribeiro e Castro (UEN )," AFFILIATION="γραπτώς">
<P>
   .  Καθώς τα γεγονότα της 11ης Σεπτεμβρίου 2001 είναι νωπά ακόμη στη μνήμη μας, δεν πρέπει να ξεχνάμε τον ενεργό ρόλο που διαδραμάτισε το Πακιστάν στην καταπολέμηση της τρομοκρατίας.
<P>
Το Πακιστάν έχει αποδειχθεί έκτοτε ισχυρός σύμμαχος της διεθνούς κοινότητας, ιδίως στον αγώνα κατά των Ταλιμπάν και της Αλ Κάιντα. Χάρη στην αξιέπαινη συμβολή του, η Ευρωπαϊκή Ένωση ξανάρχισε τον πολιτικό διάλογο μαζί του τον Νοέμβριο του 2001.
<SPEAKER ID="154" LANGUAGE="" NAME="" AFFILIATION="">
<SPEAKER ID="155" LANGUAGE="FR" NAME="Bordes, Cauquil και Laguiller (GUE/NGL )," AFFILIATION="γραπτώς">
<P>
   . – Ο τίτλος της αιτιολογικής έκθεσης της συγκεκριμένης έκθεσης “Απασχόληση: μια ευρωπαϊκή φιλοδοξία” ηχεί σαν θλιβερό ανέκδοτο, τη στιγμή που γνωρίζουμε ότι η Ευρωπαϊκή Ένωση αριθμεί 16 εκατομμύρια ανέργους – και 5 εκατομμύρια επιπλέον, εάν συμπεριλάβουμε τις πρόσφατα εντεταγμένες χώρες. Ωστόσο, η Ευρώπη εντάσσεται στις πλουσιότερες περιοχές του πλανήτη. Το γεγονός ότι τα παλαιά βιομηχανικά κράτη –τα οποία μάλιστα έχουν πλουτίσει από τη λεηλασία ολόκληρου του πλανήτη, όπως η Μεγάλη Βρετανία, η Γερμανία ή η Γαλλία– είναι ανίκανα να διασφαλίσουν τακτική εργασία και κατάλληλα εισοδήματα για κάθε μέλος της κοινωνίας είναι δείγμα μιας κοινωνικής οργάνωσης που νοσεί.
<SPEAKER ID="156" LANGUAGE="PT" NAME="Figueiredo (GUE/NGL )," AFFILIATION="γραπτώς">
<P>
Αυτό που συνεχίζει να αυξάνεται στην Ευρωπαϊκή Ένωση είναι η ανεργία – κατά 1,5 εκατομμύριο μεταξύ 2002 και 2003. Αυτό που συνεχίζει να αυξάνεται είναι οι μετεγκαταστάσεις πολυεθνικών, που στην Πορτογαλία έχουν ήδη οδηγήσει στην απώλεια χιλιάδων θέσεων εργασίας. Αυτό που συνεχίζει να αυξάνεται είναι η φτώχεια και ο κοινωνικός αποκλεισμός. Αυτό που συνεχίζει να αυξάνεται είναι οι κοινωνικές ανισότητες που προξενούνται από τις ελευθερώσεις και τις ιδιωτικοποιήσεις, οι οποίες έχουν επιταχυνθεί μετά την υιοθέτηση της στρατηγικής της Λισαβόνας, ιδίως στην Πορτογαλία.
<SPEAKER ID="157" LANGUAGE="" NAME="Πατάκης (GUE/NGL )," AFFILIATION="γραπτώς">
<P>
Επιχειρείται χτύπημα του 8ωρου, των συλλογικών συμβάσεων, επιβάλλεται η ενοικίαση των εργαζομένων, το δουλεμπόριο, οι απαράδεκτα χαμηλοί μισθοί, η αύξηση των κερδών της πλουτοκρατίας. Στα εκατομμύρια των ανέργων προστίθενται πλέον τα εκατομμύρια υποαπασχολούμενων.
<SPEAKER ID="158" LANGUAGE="PT" NAME="Ribeiro e Castro (UEN )," AFFILIATION="γραπτώς">
<SPEAKER ID="159" LANGUAGE="" NAME="" AFFILIATION="">
<SPEAKER ID="160" LANGUAGE="ES" NAME="Aguiriano Nalda (PSE )." AFFILIATION="">
<P>
    Κύριε Πρόεδρε, όταν πρωτοήρθα στο Ευρωπαϊκό Κοινοβούλιο, πριν από 18 χρόνια, σε πολύ διαφορετική κατάσταση από αυτή που μου επιτρέπει να μιλώ εδώ τώρα και πριν ακόμη γίνει λόγος για τις δημοσιονομικές προοπτικές, ήδη συζητούσαμε για τους ίδιους πόρους και οι ισπανοί σοσιαλιστές υπερασπιζόμασταν ήδη την ιδέα μιας προοδευτικής φορολόγησης των πολιτών. Προς τούτο, στην ψηφοφορία για την έκθεση του κ. Wynn, Προέδρου της Επιτροπής Προϋπολογισμών, ψήφισα μαζί με τους γάλλους και τους ισπανούς σοσιαλιστές υπέρ της άποψης ότι, πριν από τη διεύρυνση, η Επιτροπή Προϋπολογισμών –όπως και το Ευρωπαϊκό Κοινοβούλιο– θα έπρεπε να είχε προωθήσει την ιδέα ότι, για να χρηματοδοτηθεί αυτή η Ένωση, αυτή η Κοινότητα, το πιο εύκολο είναι να γίνει βάσει της ιδέας ότι όλοι πρέπει να πληρώνουν, με ένα φορολογικό σύστημα που είναι κατανοητό στον πολίτη και που δεν βασίζεται στην ικανότητα συνεισφοράς των κρατών, αλλά στο εισόδημα καθενός και κάθε μίας από τους συμπολίτες μας. 
<SPEAKER ID="161" LANGUAGE="SV" NAME="Andersson και Theorin (PSE )," AFFILIATION="γραπτώς">
<SPEAKER ID="162" LANGUAGE="DA" NAME="Andreasen, Busk, Jensen και Riis-Jørgensen (ELDR )," AFFILIATION="γραπτώς">
<P>
    Τα μέλη της ομάδας Venstre στο Ευρωπαϊκό Κοινοβούλιο ψήφισαν κατά των τροπολογιών αριθ. 17 και 18. Βασικά, πιστεύουμε ότι η πρόταση της Επιτροπής είναι υπερβολικά δαπανηρή. Είναι πολύ νωρίς, ωστόσο, για να δεσμευτούμε σε συγκεκριμένο ποσοστιαίο όριο, ενώ δεν γνωρίζουμε περισσότερα για το πολιτικό περιεχόμενο των προσεχών δημοσιονομικών προοπτικών. 
<SPEAKER ID="163" LANGUAGE="PT" NAME="Figueiredo (GUE/NGL )," AFFILIATION="γραπτώς">
<P>
Πρώτον, επειδή πιστεύω ότι το δημοσιονομικό πλαίσιο που προτείνει η Επιτροπή για την περίοδο 2007-2015 είναι καταφανώς ανεπαρκές για την εξασφάλιση της κοινωνικής και οικονομικής συνοχής σε μια διευρυμένη ΕΕ και την τήρηση των δεσμεύσεών μας έναντι των λιγότερων αναπτυγμένων χωρών του κόσμου. Δεύτερον, επειδή είμαι αντίθετη στους πολιτικούς στόχους του θεσπιζόμενου πλαισίου, οι οποίοι είναι ήδη ευθυγραμμισμένοι με το αποκαλούμενο “Ευρωπαϊκό Σύνταγμα” και οι οποίοι ενισχύουν τον φεντεραλισμό, τον νεοφιλελευθερισμό, τον μιλιταρισμό και την υπερβολική ανησυχία για την ασφάλεια της διευρυμένης ΕΕ. Τρίτον, επειδή η έκθεση αυτή είναι ασαφής και αποδέχεται σιωπηρά την πρόταση της Επιτροπής. Τέλος, επειδή είμαι αντίθετη στην επέκταση του βρετανικού διορθωτικού μηχανισμού στους υπόλοιπους καθαρούς συνεισφέροντες και στην αντικατάσταση των σημερινών συνεισφορών από τους εθνικούς προϋπολογισμούς με κάποιο είδος ευρωπαϊκού φόρου. Λυπάμαι, συνεπώς, που απορρίφθηκαν οι τροπολογίες που καταθέσαμε.
<P>
Επικροτώ, ωστόσο, το γεγονός ότι το Κοινοβούλιο απέρριψε τις τροπολογίες αριθ. 16, 17 και 18, οι οποίες αποσκοπούσαν στον περιορισμό του μέσου ετήσιου προϋπολογισμού της Κοινότητας στο 1%, κατ’ ανώτατο όριο, του κοινοτικού ΑΕΠ –σύμφωνα με τις επιθυμίες των υπογραφόντων της “Επιστολής των Έξι”– και στην επανεθνικοποίηση ή, ακριβέστερα, στην κατάργηση της περιφερειακής πολιτικής της Κοινότητας. 
<SPEAKER ID="164" LANGUAGE="NL" NAME="Maat (PPE-DE )," AFFILIATION="γραπτώς">
<P>
Ένας δεύτερος λόγος είναι οι συμφωνίες που συνήψαν οι κ.κ. Kok και Zalm το 1999 στο Βερολίνο. Το αποτέλεσμα αυτών των συμφωνιών είναι ότι η ολλανδική γεωργία λαμβάνει τώρα πολύ λιγότερα χρήματα από τα χρηματοκιβώτια των Βρυξελλών από ό,τι παλαιότερα. Η ολλανδική γεωργία αντιπροσωπεύει το 7% της ευρωπαϊκής γεωργικής παραγωγής. Το 1999, οι Κάτω Χώρες λάμβαναν ακόμη το 3,5% του ευρωπαϊκού γεωργικού προϋπολογισμού, αλλά το 2004 το ποσοστό αυτό είχε πέσει στο 2,1%. Εξάλλου, οι Κάτω Χώρες λάμβαναν μόνο το 1,2% των κονδυλίων για την ανάπτυξη της υπαίθρου, επειδή η τότε ολλανδική κυβέρνηση έδωσε χαμηλή προτεραιότητα σ’ αυτό το θέμα κατά τη διάρκεια των διαπραγματεύσεων.
<P>
Τελικά, αυτή που πληρώνει τον ευρωπαϊκό λογαριασμό δεν είναι η Χάγη, αλλά η ολλανδική ύπαιθρος. Η διόρθωση των σφαλμάτων στη Συμφωνία του Βερολίνου είναι ο καλύτερος τρόπος να αποκατασταθούν οι Κάτω Χώρες στη θέση που δικαιούνται στην Ευρωπαϊκή Ένωση. Αυτό είναι πολύ καλύτερο από το να περιοριστούν τώρα οι δαπάνες σε μόλις 1% του ευρωπαϊκού ΑΕΠ. 
<SPEAKER ID="165" LANGUAGE="SV" NAME="Malmström, Paulsen και Schmidt, Olle (ELDR )," AFFILIATION="γραπτώς">
<SPEAKER ID="166" LANGUAGE="" NAME="Πατάκης (GUE/NGL )," AFFILIATION="γραπτώς">
<P>
    Καταψηφίζουμε την πρόταση της Επιτροπής και την έκθεση για τα δημοσιονομικά μέσα της διευρυμένης ΕΕ για το 2007-2013, γιατί διαφωνούμε με κεντρικούς προσανατολισμούς σχετικά με τους πόρους και τους στόχους που αυτοί καλούνται να εξυπηρετήσουν. Οι στόχοι αυτοί εκφράζουν βασικές επιλογές του μεγάλου κεφαλαίου: την προώθηση των αντεργατικών προβλέψεων και ρυθμίσεων της διαδικασίας της Λισσαβώνας, στο όνομα της αντιμετώπισης της ανεργίας και την στήριξη και γιγάντωση ενός υπερεθνικού και ανεξέλεγκτου μηχανισμού δίωξης των λαϊκών κινημάτων, στο όνομα της ασφάλειας, καθώς και την ενίσχυση της στρατιωτικοποίησης της ΕΕ, στο όνομα της αντιμετώπισης της τρομοκρατίας.
<SPEAKER ID="167" LANGUAGE="PT" NAME="Ribeiro e Castro (UEN )," AFFILIATION="γραπτώς">
<P>
Ένα δημοσιονομικό πλαίσιο για μια πολυετή περίοδο (από το 2007 έως το 2013 ή για ελάχιστη περίοδο πέντε ετών), το οποίο προκύπτει από την υιοθέτηση των δημοσιονομικών προοπτικών, έχει αναμφισβήτητα προσδώσει χρηματοδοτική και πολιτική σταθερότητα στη δράση της Ευρωπαϊκής Ένωσης. Με το υπόβαθρο αυτό, οι προσδοκίες των διοικητικών φορέων, των κρατών μελών και του κοινού επέτρεψαν την αύξηση της αποτελεσματικότητας και οδήγησαν σε πιο φιλόδοξα και πιο σημαντικά έργα.
<P>
Επικροτώ ιδιαίτερα το έργο του εισηγητή και θα ήθελα να παραθέσω μία πολύ εύστοχη ερώτηση που κάνει: “Είναι δίκαιο να απαιτήσουμε ότι τα προτεινόμενα ποσά πρέπει να επιτρέψουν την ταύτιση των πόρων στις ανάγκες, ιδίως στους στόχους της Λισαβόνας για την ανάπτυξη και την απασχόληση, σε μία διευρυμένη Ένωση;”. Θα ήθελα να αναφέρω εδώ την απόρριψη με συντριπτική πλειοψηφία –πάνω από δύο τρίτα των ψήφων– της τροπολογίας Bradbourn για την παράγραφο·
<SPEAKER ID="168" LANGUAGE="" NAME="" AFFILIATION="">
<SPEAKER ID="169" LANGUAGE="FR" NAME="Esclopé (EDD )," AFFILIATION="γραπτώς">
<P>
   . – Μπορούμε να αναρωτηθούμε σχετικά με το πόσο θα αποδειχθεί τελικά η πολιτική συνοχής στη διευρυμένη Ένωση. Παρότι η πολιτική συνοχής στην Ευρώπη των δεκαπέντε ήταν επωφελής για κάποιες χώρες όπως η Πορτογαλία, η Ισπανία ή ακόμη και η Ελλάδα ή η Ιρλανδία, εντούτοις δεν μπορεί παρά να εγείρει την ανησυχία μας στην Ευρώπη των είκοσι επτά. Δεδομένου λοιπόν ότι ο πληθυσμός θα ανέλθει από 68 εκατομμύρια κατοίκους σε 116 εκατομμύρια, οι κοινωνικο-οικονομικές διαφορές θα διπλασιαστούν και ο μέσος όρος του ΑΕγχΠ της Ένωσης θα μειωθεί κατά 12,5%. Και επιπλέον τι θα μπορούσε να ειπωθεί για την απασχόληση, όταν το σημερινό πλαίσιο είναι τόσο δύσκολο;
<P>
Εξάλλου, οι βουλευτές του κινήματος “Κυνήγι, Αλιεία, Φύση και Παραδόσεις” που ανήκουν στην Ομάδα για την Ευρώπη της Δημοκρατίας και της Διαφοράς θεωρούν ότι η εξάλειψη της κοινοτικής πρωτοβουλίας Leader + είναι ιδιαίτερα θλιβερή, στο μέτρο που η δράση της πολιτικής για τη συνοχή θα επικεντρωθεί προς το παρόν στις πόλεις εις βάρος των αγροτικών ζωνών. Δυστυχώς, λοιπόν, η αυξανόμενη απερήμωση των ζωνών αυτών φαίνεται αναπόφευκτη.
<SPEAKER ID="170" LANGUAGE="FR" NAME="Grossetête (PPE-DE )," AFFILIATION="γραπτώς">
<SPEAKER ID="171" LANGUAGE="" NAME="Κόρακας (GUE/NGL )," AFFILIATION="γραπτώς">
<P>
Με τη διεύρυνση, εξαιτίας στατιστικής και μόνο προσέγγισης, πολλές περιοχές των ήδη κρατών μελών κινδυνεύουν να μείνουν εκτός χρηματοδότησης. Παράδειγμα η Ελλάδα, τέσσερις περιοχές της οποίας δεν θα χρηματοδοτηθούν από το Δ' ΚΠΣ, ενώ άλλες τρεις βρίσκονται στο όριο. Οι περιοχές αυτές συγκεντρώνουν το 75% του πληθυσμού της χώρας, στην πλειοψηφία τους επιλέξιμες μέχρι σήμερα περιοχές του στόχου 1, με έντονα και αυξανόμενα κοινωνικό-οικονομικά προβλήματα τα οποία η προτεινόμενη μεταβατική "προσωρινή στήριξή" μόνο θα διευρύνει .
<SPEAKER ID="172" LANGUAGE="PT" NAME="Marques (PPE-DE )," AFFILIATION="γραπτώς">
<P>
   .  Συμφωνώ σε γενικές γραμμές με την έκθεση του κ. Χατζηδάκη. Δεν μπορώ, όμως, να μην εκφράσω την απογοήτευσή μου για την αντιμετώπιση των απομακρυσμένων περιοχών και, ιδιαίτερα, της Μαδέρας και των Καναρίων Νήσων. Είναι εμφανής η απουσία από τις προτάσεις της Επιτροπής μιας κοινής αντιμετώπισης όλων των ιδιαίτερα απομακρυσμένων περιοχών, όπως προβλέπεται από το άρθρο 299, παράγραφος 2 της Συνθήκης. Δεν θεωρώ επαρκή την απλή αναφορά στη θέσπιση ενός ειδικού προγράμματος για την αντιστάθμιση των ιδιαίτερων δυσκολιών που αντιμετωπίζουν οι απομακρυσμένες περιοχές ή την εφαρμογή μιας δράσης grand voisinage [“ευρύτερης ευρωπαϊκής γειτονίας”] για τη διευκόλυνση της συνεργασίας τους με τις γειτονικές χώρες. Τα μέσα αυτά μου φαίνονται ανεπαρκή, επειδή, όσον αφορά το βασικό πρόβλημα, δεν έχει νόημα, για παράδειγμα, να εφαρμοστεί στη Μαδέρα και στις Καναρίους Νήσους ακριβώς το ίδιο καθεστώς σταδιακής κατάργησης των ενισχύσεων με εκείνο που εφαρμόζεται σε άλλες περιφέρειες της ηπειρωτικής Ευρώπης. Πού είναι, λοιπόν, η ειδική πρόσβαση στα διαρθρωτικά ταμεία που προβλέπεται από το άρθρο 299, παράγραφος 2 της Συνθήκης;
<SPEAKER ID="173" LANGUAGE="NL" NAME="Meijer (GUE/NGL )," AFFILIATION="γραπτώς">
<SPEAKER ID="174" LANGUAGE="PT" NAME="Ribeiro e Castro (UEN )," AFFILIATION="γραπτώς">
<P>
Ειδικότερα, επικροτώ την επιβεβαίωση αρχών όπως, για παράδειγμα, η ανάγκη να διατηρηθεί μια φθίνουσα προσωρινή ενίσχυση, η οποία θα κυμαίνεται ανάμεσα στο 85% και στο 60%, για τις περιφέρεις που έπαψαν να ανήκουν στον Στόχο 1 εξαιτίας της αποκαλούμενης στατιστικής επίπτωσης της μείωσης του ορίου του 75% του ΑΕγχΠ λόγω της διεύρυνσης. Χαίρομαι επίσης που θα διατηρηθεί το Ταμείο Συνοχής ως μηχανισμός στήριξης για μεγάλα έργα στους τομείς των μεταφορών και του περιβάλλοντος στα κράτη μέλη με ΑΕΠ χαμηλότερο του 90% του κοινοτικού μέσου όρου. Επικροτώ την ιδιαίτερη έμφαση που δίδεται στις ανάγκες των απομακρυσμένων περιοχών και των περιοχών με τα μεγαλύτερα διαρθρωτικά προβλήματα. Τέλος, επικροτώ την προσπάθεια προώθησης της αποτελεσματικής και αποδοτικής απλοποίησης, στο μέτρο του δυνατού, των διάφορων διαδικασιών, επειδή συχνά αποτελούν σημαντικά εμπόδια στην εκτέλεση των προγραμμάτων και των έργων.
<SPEAKER ID="175" LANGUAGE="" NAME="" AFFILIATION="">
<SPEAKER ID="176" LANGUAGE="ES" NAME="Aguiriano Nalda (PSE )." AFFILIATION="">
<P>
    Κύριε Πρόεδρε, μέσα σε 18 χρόνια έχω ακούσει επίσης τον κ. Balfe να παρεμβαίνει πάρα πολλές φορές και σχεδόν πάντα είχα άποψη για αυτά που έλεγε. Σήμερα έχω την ευκαιρία να εκφράσω την άποψή μου για μια τροπολογία που κατέθεσε για την έκθεση Kuckelkorn, στην οποία ο κ. Balfe ζητεί για μια ακόμη φορά να τον αντιμετωπίζουν ως ευρωυπάλληλο. Δεν λέει όμως όλη την αλήθεια. Δεν αναφέρει ότι οι ευρωυπάλληλοι –σώμα από το οποίο έχω την τιμή να προέρχομαι– έχουν μόνο ένα σύστημα κοινωνικής ασφάλισης. Οι αξιότιμοι βουλευτές –στους οποίους ανήκω τώρα– έχουν επίσης μόνο ένα. Ο κ. Balfe ζητεί και ένα άλλο, οπότε εάν θέλει να συνεχίσει να ζητεί πρόσθετα προνόμια, επιπλέον εκείνων που παρέχουν οι κανονισμοί και οι νόμοι της πατρίδας του, μπορεί να το κάνει. Καθώς όμως –όπως πιστεύω και εύχομαι– δεν θα είναι ξανά ευρωβουλευτής κατά την επόμενη νομοθετική περίοδο, προτρέπω τον κ. Balfe να προετοιμαστεί για έναν διαγωνισμό για ευρωυπαλλήλους και να αποκτήσει έτσι όλα αυτά που έχει ζητήσει επανειλημμένα. 
<SPEAKER ID="177" LANGUAGE="" NAME="Πρόεδρος." AFFILIATION="">
<P>
   Ο συγχρονισμός σας είναι τέλειος, όμως ανησυχώ λίγο ότι θα προσπαθήσετε να γίνεται ένας άλλος κύριος Fatuzzo. 
<SPEAKER ID="178" LANGUAGE="" NAME="" AFFILIATION="">
<SPEAKER ID="179" LANGUAGE="PT" NAME="Figueiredo (GUE/NGL )," AFFILIATION="γραπτώς">
<P>
   .  Η κύρια αποστολή της Ευρωπαϊκής Τράπεζας Επενδύσεων (ΕΤΕπ) είναι να στηρίζει, από κοινού με το Ευρωπαϊκό Ταμείο Επενδύσεων, επενδύσεις κεφαλαίου που προάγουν την βιώσιμη ανάπτυξη και την οικονομική και κοινωνική συνοχή. Παρέχει χρηματοδότηση για μικρές και μεσαίες επιχειρήσεις (το 45% των συνολικών της δανείων), για έρευνα, για την προστασία του περιβάλλοντος και για βασικές υποδομές. Τα έργα αυτά συμπληρώνουν βέβαια την περιφερειακή πολιτική της Κοινότητας, αλλά η ΕΤΕπ στηρίζει και την υλοποίηση της νεοφιλελεύθερης ατζέντας της Λισαβόνας.
<P>
Η ΕΤΕπ πρόκειται να παρουσιάσει για πρώτη φορά στο Ευρωπαϊκό Κοινοβούλιο την έκθεση της Ελεγκτικής της Επιτροπής, που συμπληρώνει την ετήσια έκθεση δραστηριοτήτων της, και θεωρούμε αυτό το γεγονός θετικό. Πρέπει, ωστόσο, να μελετήσουμε προσεκτικά τις αμφιβολίες που εκφράστηκαν όσον αφορά την αποτελεσματικότητα της διαχείρισης της τράπεζας και τις κατηγορίες για έλλειψη διαφάνειας της ΕΤΕπ. Ο κοινοβουλευτικός έλεγχος πρέπει να ενισχυθεί. Γι’ αυτό, επικροτούμε την απόφαση να διεξαχθεί το φθινόπωρο του 2004 δημόσια ακρόαση σχετικά με τις δραστηριότητες και τους πολιτικούς προσανατολισμούς της ΕΤΕπ.
<SPEAKER ID="180" LANGUAGE="" NAME="" AFFILIATION="">
<SPEAKER ID="181" LANGUAGE="EN" NAME="Villiers (PPE-DE )." AFFILIATION="">
<P>
    Κύριε Πρόεδρε, θα ήθελα να προβώ σε αιτιολόγηση της ψήφου για να δικαιολογήσω την υπερβολική ανησυχία μου σχετικά με το σκάνδαλο της Eurostat και την αποτυχία της Ευρωπαϊκής Επιτροπής να αναλάβει ευθύνη.
<P>
Πριν από πέντε χρόνια, σχεδόν μέρα προς μέρα, η Επιτροπή Santer αναγκάστηκε να παραιτηθεί γιατί ήταν “δύσκολο να βρεθεί κάποιος με την ελάχιστη αίσθηση ευθύνης”. Αυτό προκάλεσε την κατάρρευση της προηγούμενης Επιτροπής. Τίποτα δεν έχει αλλάξει, καθώς κανείς δεν είναι έτοιμος να αναλάβει ευθύνη για την Eurostat.
<P>
Παρά το γεγονός ότι χάθηκαν 5 εκατομμύρια ευρώ, παρά το γεγονός ότι έχουν διοχετευθεί χρήματα σε ψεύτικες έρευνες από ψεύτικες εταιρείες, κάποιες από τις οποίες φαίνεται να ανήκουν σε ανώτατα στελέχη της Eurostat, παρά το γεγονός ότι τα χρήματα των φορολογούμενων φαίνεται να έχουν διοχετευθεί σε πρόσθετες απολαβές του προσωπικού –όπως σχολή ιππασίας και ομάδα βόλεϊ– δεν είδαμε να υποβάλλεται καμία παραίτηση από την Επιτροπή εξαιτίας αυτού του ζητήματος ούτε και να αναλαμβάνεται κάποια ευθύνη. Η απάντηση του κ. Solbes Mira φαίνεται να είναι ότι δεν γνώριζε τι συνέβαινε. Φαίνεται ότι είναι πάγια τακτική των Επιτρόπων να ζητούν από τους υπαλλήλους τους να μην τους ενημερώνουν για τις αμφίβολες δραστηριότητες των τμημάτων τους, ώστε βάσει της ανάλυσης του Επιτρόπου, ο Επίτροπος θα μείνει αλώβητος.
<P>
Γνωρίζουμε ότι ο κ. Solbes Mira παραιτήθηκε από την Επιτροπή αλλά όχι εξαιτίας αυτού του ζητήματος. Συνεχίζει λοιπόν να μην αναλαμβάνει ευθύνη για αυτήν τη σπατάλη χρημάτων των φορολογούμενων. Αυτό το θέμα ανησυχεί ιδιαίτερα εμένα και τους Βρετανούς συντηρητικούς συναδέλφους μου. Ελπίζω ότι πριν από την ψηφοφορία μας για την πρόταση μομφής τον Μάιο, η Επιτροπή θα αναλάβει τις ευθύνες της και θα κάνει κάτι σημαντικό για να αναλάβει την ευθύνη της Eurostat και να εξυγιάνει την ΕΕ, προκειμένου να σταματήσει η απαράδεκτη σπατάλη και κατάχρηση των χρημάτων των φορολογούμενων. 
<SPEAKER ID="182" LANGUAGE="FR" NAME="Bordes, Cauquil και Laguiller (GUE/NGL )," AFFILIATION="γραπτώς">
<P>
   . – Εμείς υπερψηφίσαμε το παρόν ψήφισμα, διότι το αίτημα για παροχή εξηγήσεων από την Ευρωπαϊκή Επιτροπή σχετικά με τη διαχείριση της Eurostat, καθώς και με άλλες δραστηριότητες ή αποφάσεις είναι το ελάχιστο που μπορούμε να πράξουμε.
<SPEAKER ID="183" LANGUAGE="PT" NAME="Figueiredo (GUE/NGL )," AFFILIATION="γραπτώς">
<P>
   .  Υπάρχουν πτυχές στην υπόθεση της Eurostat –ευνοιοκρατία, συγκρούσεις συμφερόντων, κρυφοί λογαριασμοί– που θυμίζουν την κατάσταση που οδήγησε στην παραίτηση της προηγούμενης Επιτροπής. Οι απάτες και οι παρατυπίες κόστισαν πάνω από 6 εκατ. ευρώ και σε ορισμένες περιπτώσεις αυτό πιθανότατα αποτελούσε μόνο την κορυφή του παγόβουνου.
<P>
Η υπόθεση αυτή αποκάλυψε επίσης σοβαρά προβλήματα και παρατυπίες στις μεθόδους εργασίας και τον εσωτερικό έλεγχο, τόσο από την Επιτροπή όσο και από την OLAF –όπως την έλλειψη πρακτικής εφαρμογής των υφιστάμενων κανόνων– και πρέπει να καταλογιστούν ευθύνες γι’ αυτό στους άμεσα ενεχόμενους Επιτρόπους.
<P>
Είναι κατακριτέο το γεγονός ότι ο αρμόδιος για τη Eurostat Επίτροπος δεν ανέλαβε την πολιτική του ευθύνη και ότι ο Πρόεδρος της Επιτροπής δεν του ζήτησε να παραιτηθεί.
<SPEAKER ID="184" LANGUAGE="FR" NAME="Goebbels (PSE )," AFFILIATION="γραπτώς">
<P>
   . – Καταψήφισα το “ψήφισμα Eurostat”, επιδιώκοντας να διαμαρτυρηθώ για τον τρόπο που κινήθηκε το Ευρωπαϊκό Κοινοβούλιο σχετικά με την παρούσα υπόθεση. Αφετηρία του “σκανδάλου” συνιστούν οι αιτιάσεις μιας συγκεκριμένης μερίδας του τύπου για “οικονομικές ατασθαλίες”, “προσωπικό πλουτισμό” και “ευνοιοκρατία” εκ μέρους των ιθυνόντων της Eurostat. Κάποιοι βουλευτές, υποφέροντας από έλλειψη προβολής, ζήτησαν την κεφαλή τεσσάρων Επιτρόπων επί πινάκι.
<P>
Μολονότι η τελική έκθεση σχετικά με την έρευνα του OLAF εξακολουθεί να μην είναι διαθέσιμη, παρά το γεγονός ότι η υπηρεσία την είχε υποσχεθεί για τον Ιούνιο του 2004, εντούτοις το ψήφισμα καταδεικνύει ότι το “σκάνδαλο” περιορίζεται σε κάποιες διαδικαστικές παραλείψεις. Οι διαδικασίες είναι σημαντικές. Όμως η Ένωσή μας διάγει μια περίοδο πολλαπλασιασμού των διαδικασιών, σε σημείο ώστε να υπάρχουν στο μέλλον περισσότεροι ελεγκτές παρά ελεγχόμενοι.
<P>
Εν τω μεταξύ, η φήμη και η σταδιοδρομία πολλών υπαλλήλων της Eurostat καταστράφηκε για λόγους που παραμένουν αμφίβολοι. Περισσότερα από 400 άτομα έχασαν τη θέση τους, ενώ το Κοινοβούλιο αρκείται απλώς σε ένα άοσμο και άχρηστο ψήφισμα. 
<SPEAKER ID="185" LANGUAGE="NL" NAME="Meijer (GUE/NGL )," AFFILIATION="γραπτώς">
<P>
   Τον Ιούλιο του 2003 η Ευρωπαϊκή Επιτροπή διέκοψε τις δραστηριότητες των διευθυντών της στατιστικής υπηρεσίας Eurostat, επειδή οι απάτες που είχαν αποκαλυφθεί πριν από λίγο καιρό συνεχίζονταν. Τότε ζήτησα αμέσως διαφανή δράση. Οι έρευνες από οργανισμούς που εξαρτώνται από την Επιτροπή είναι άσκοπες, αφού πρέπει να κρατήσουν μυστικά τα πορίσματά τους. Οι απάτες, οι καταχρήσεις και η ευνοιοκρατία θα αποφευχθούν στο μέλλον μόνο αν η κοινή γνώμη ενημερώνεται κατάλληλα και μπορεί να σχηματίσει γνώμη. Αυτό μπορεί να επιτευχθεί με κοινοβουλευτική έρευνα. Στα τέλη του Σεπτεμβρίου 2003 υποβλήθηκε στα μέλη της Επιτροπής Ελέγχου του Προϋπολογισμού μία εμπιστευτική έκθεση, μα η Ευρωπαϊκή Επιτροπή εξακολουθεί να ενεργεί σαν να μην έφερε καμία ευθύνη για το θέμα. Το πρώτο άτομο στο οποίο ανατέθηκε η εξέταση του θέματος, ο Επίτροπος Solbes, είναι τώρα υπουργός στη νέα κυβέρνηση της Ισπανίας. Καταβάλλεται κάθε προσπάθεια να αποτραπεί η συζήτηση μιας πρότασης μομφής κατά της Ευρωπαϊκής Επιτροπής, που έχω υπογράψει εγώ και άλλοι. Η κακόβουλη καθυστέρηση της εγγραφής αυτού του θέματος στην ημερήσια διάταξη σημαίνει πως αυτή η πρόταση δεν θα μπορέσει να ψηφιστεί αυτήν την εβδομάδα. Μετά την 1η Μαΐου ο αριθμός των υπογραφόντων θα πέσει κάτω από το 10% εξαιτίας της διεύρυνσης του Ευρωπαϊκού Κοινοβουλίου. Ο πρόεδρος της Ομάδας των Πρασίνων ζήτησε από τα μέλη του να καταπνίξουν αυτήν την πρωτοβουλία, αποσύροντας τις υπογραφές τους. Τα προβλήματα του 1999 συνεχίζονται, αλλά η Επιτροπή Prodi δεν θεωρεί πια σημαντικό να ασχοληθεί μαζί τους. 
<SPEAKER ID="186" LANGUAGE="" NAME="" AFFILIATION="">
<SPEAKER ID="187" LANGUAGE="FR" NAME="Bordes, Cauquil και Laguiller (GUE/NGL )," AFFILIATION="γραπτώς">
<SPEAKER ID="188" LANGUAGE="" NAME="Cash man (PSE )," AFFILIATION="γραπτώς">
<P>
    Οι βρετανοί βουλευτές του Εργατικού Κόμματος ψήφισαν κατά της παραγράφου 53. Δεν αποδεχόμαστε την κριτική και το συνολικό περιεχόμενο της παρούσας παραγράφου. Παρόλα αυτά, ψηφίσαμε υπέρ του ψηφίσματος με επιφύλαξη, λόγω της σημασίας αυτής της επίκαιρης έκθεσης. 
<SPEAKER ID="189" LANGUAGE="NL" NAME="Claeys (NI )," AFFILIATION="γραπτώς">
<P>
Όλες πρακτικά οι πολιτικές παρατάξεις στην Ιταλία εκπροσωπούνται από τις δικές τους εφημερίδες. Η RAI, ο κρατικός ραδιοτηλεοπτικός φορέας, δίνει τον λόγο και στην πλειοψηφία και στην αντιπολίτευση. Πράγματι, ακόμη και τα μέσα του ίδιου του Μπερλουσκόνι εκφράζουν επικρίσεις για την κυβέρνηση. Εμείς στο Βέλγιο, όπου, όπως σε πολλά άλλα κράτη μέλη, τα μέσα μαζικής ενημέρωσης είναι συγκεντρωμένα σε λίγα μόνο χέρια, μόνο στο όνειρό μας μπορούμε να δούμε κάτι τέτοιο.
<SPEAKER ID="190" LANGUAGE="PT" NAME="Figueiredo (GUE/NGL )," AFFILIATION="γραπτώς">
<P>
   .  Η αυξανόμενη συγκέντρωση της ιδιοκτησίας των μέσων μαζικής επικοινωνίας σε έναν όλο και μικρότερο αριθμό εταιρειών αποτελεί ανησυχητική πραγματικότητα. Όπως υπογραμμίστηκε, η υψηλότερη συγκέντρωση της οπτικοακουστικής αγοράς στην Ευρώπη παρατηρείται στην Ιταλία, όπου η αγορά κυριαρχείται από δύο φορείς, τη RAI και τη Mediaset.
<SPEAKER ID="191" LANGUAGE="NL" NAME="Meijer (GUE/NGL )," AFFILIATION="γραπτώς">
<P>
    Η ιδιοκτησία ή ο έλεγχος των εφημερίδων, της τηλεόρασης και των ιστοτόπων καθίσταται όλο και πιο σημαντική για τη διαχείριση των πληροφοριών και την προπαγάνδα. Αν όλα τα μέσα μαζικής ενημέρωσης συγκεντρωθούν στα ίδια χέρια, θα επιστρέψουμε στις εποχές του παρελθόντος όπου τα μέσα ενημέρωσης είχαν μικρότερη απήχηση και συχνά μονοπωλούνταν από τις αρχές, ένα ισχυρό κόμμα, την Εκκλησία ή έναν περιφερειακό εκδότη. Οι άνθρωποι άκουγαν μία μόνο άποψη για το τι είναι καλό και κακό και προς τα πού θα πρέπει να οδεύσει η κοινωνία. Η κυβέρνηση και οι μεγαλοεκδότες ακόμη προσπαθούν να το κάνουν αυτό. Στην Ισπανία, πρόσφατα, η προηγούμενη κυβέρνηση προσπάθησε να μεταθέσει την ευθύνη για τρεις μεγάλες βομβιστικές επιθέσεις σε ένα αποσχιστικό κίνημα αντί για ένα διεθνές κίνημα, επειδή αυτό τη συνέφερε καλύτερα για τις εκλογές. Στην Ιταλία, ο πρωθυπουργός ελέγχει την εμπορική επιχείρηση MEDIASET ως ιδιοκτήτης της και τη δημόσια επιχείρηση RAI χάρη στην κυβερνητική του θέση. Η Ομάδα των Χριστιανοδημοκρατών ντρέπεται να επικρίνει αυτήν την κατάσταση, επειδή προσπάθησε να κρατήσει το θέμα εκτός της ημερήσιας διάταξης, αγνοώντας τα προβλήματα, διεξάγοντας ατελείωτες διαδικαστικές συζητήσεις και υποβάλλοντας τεράστιο αριθμό τροπολογιών. Κάνουν κατάχρηση της δημοκρατίας με απώτερο στόχο να την καταλύσουν. Υποστηρίζω τις προσπάθειες της εισηγήτριας να αντιμετωπίσει επίσης τα μονοπώλια της καλωδιακής τηλεόρασης και να προωθήσει νομοθετικά μέτρα για την προστασία της ελευθερίας και της πολυφωνίας στα μέσα μαζικής ενημέρωσης. 
<SPEAKER ID="192" LANGUAGE="IT" NAME="Pannella (NI )," AFFILIATION="γραπτώς">
<P>
Γι’ αυτό, μαζί με τους άλλους ριζοσπάστες συναδέλφους, ψήφισα κατά της έκθεσης Boogerd-Quaak. 
<SPEAKER ID="193" LANGUAGE="FR" NAME="Ribeiro e Castro (UEN )," AFFILIATION="γραπτώς">
<P>
Ορισμένοι αναφέρουν ότι η έκθεση καλύπτεται από το άρθρο 7 της Συνθήκης. Εν προκειμένω λοιπόν θα έπρεπε να είχαμε δράσει αναλόγως, το οποίο όμως δεν πράξαμε. Άλλοι αναφέρουν ότι η έκθεση βασίζεται στον Χάρτη των Θεμελιωδών Δικαιωμάτων. Όμως, ακόμη και εάν ο Χάρτης ίσχυε ήδη, στο άρθρο 51 –το οποίο περιλαμβάνεται στο σχέδιο Συντάγματος– αναφέρεται ότι ο Χάρτης εφαρμόζεται στα ευρωπαϊκά θεσμικά όργανα και στα κράτη μέλη αποκλειστικά στην περίπτωση εθνικών δράσεων που εφαρμόζουν το κοινοτικό δίκαιο. Όμως, η περίπτωση αυτή δεν ισχύει βεβαίως.
<SPEAKER ID="194" LANGUAGE="PT" NAME="Ribeiro e Castro (UEN )," AFFILIATION="γραπτώς">
<P>
Η κατάσταση αυτή έχει πραγματικά μπερδεμένο ιστορικό, το οποίο ξεκίνησε πέρυσι το καλοκαίρι. Από πέρυσι το καλοκαίρι, η Συνομοσπονδιακή Ομάδα της Ευρωπαϊκής Ενωτικής Αριστεράς / Αριστερά των Πρασίνων των Βόρειων Χωρών ισχυρίζεται ότι χρησιμοποίησε τη διαδικασία που προβλέπεται στο άρθρο 7, παράγραφος 1 της Συνθήκης ως μέσο επισήμανσης υποτιθέμενων παραβιάσεων της ελευθερίας έκφρασης και πληροφόρησης στην Ιταλία. Δεν έκαναν τίποτα τέτοιο, ωστόσο, και, εν πάση περιπτώσει, είναι επαίσχυντη αυτή η στάση.
<SPEAKER ID="195" LANGUAGE="SV" NAME="Sacrédeus (PPE-DE )," AFFILIATION="γραπτώς">
<P>
Το βασικό πρόβλημα, ωστόσο, είναι ότι, μέσω ενός αμφίβολου διαδικαστικού ζητήματος, το Κοινοβούλιο δεν είχε την ευκαιρία να ψηφίσει για τις τροπολογίες που είχαν κατατεθεί προκειμένου να βελτιώσουν την έκθεση. Στην ολομέλεια κατατέθηκαν 338 τροπολογίες και δεν συζητήθηκε ούτε μία από αυτές. Οι περισσότερες από τις τροπολογίες αυτές προέρχονταν από την Ομάδα του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών, η οποία, αφού οι προτάσεις της δεν υποβλήθηκαν ποτέ σε ψηφοφορία, αποφάσισε να μην λάβει μέρος στην ψηφοφορία.
<SPEAKER ID="196" LANGUAGE="FR" NAME="Zrihen (PSE )," AFFILIATION="γραπτώς">
<SPEAKER ID="197" LANGUAGE="" NAME="" AFFILIATION="">
<SPEAKER ID="198" LANGUAGE="EN" NAME="Bowe (PSE )." AFFILIATION="">
<SPEAKER ID="199" LANGUAGE="PT" NAME="Ribeiro e Castro (UEN )," AFFILIATION="γραπτώς">
<SPEAKER ID="200" LANGUAGE="SV" NAME="Sacrédeus (PPE-DE )," AFFILIATION="γραπτώς">
<SPEAKER ID="201" LANGUAGE="" NAME="" AFFILIATION="">
<SPEAKER ID="202" LANGUAGE="PT" NAME="Figueiredo (GUE/NGL )," AFFILIATION="γραπτώς">
<P>
Για άλλη μια φορά τονίζεται η αναγκαιότητα “ισορροπημένης εταιρικής σχέσης”, “καταμερισμού των καθηκόντων”, “επιμερισμού των υποχρεώσεων”, ανάπτυξης “κοινής δράσης” με κοινές προτεραιότητες (μεταξύ άλλων, του ΟΗΕ, της Μέσης Ανατολής, της τρομοκρατίας, της διάδοσης των όπλων μαζικής καταστροφής, της Κίνας, της Ρωσίας και του Διεθνούς Ποινικού Δικαστηρίου), ολοκλήρωσης της “Διατλαντικής Αγοράς” έως το 2015, ενίσχυσης του ΝΑΤΟ και στρατιωτικοποίησης της ΕΕ ως “ευρωπαϊκού πυλώνα” του, ανάπτυξης διατλαντικών αμυντικών βιομηχανιών και αγορών κλπ.
<SPEAKER ID="203" LANGUAGE="" NAME="Howitt (PSE )," AFFILIATION="γραπτώς">
<SPEAKER ID="204" LANGUAGE="" NAME="Κόρακας (GUE/NGL )," AFFILIATION="γραπτώς">
<SPEAKER ID="205" LANGUAGE="" NAME="" AFFILIATION="">
<SPEAKER ID="206" LANGUAGE="SV" NAME="Arvidsson, Cederschiöld, Grönfeldt Bergman, Stenmarck και Wachtmeister (PPE-DE )," AFFILIATION="γραπτώς">
<P>
    Ψηφίσαμε σήμερα την έκθεση σχετικά με τα ανθρώπινα δικαιώματα στον κόσμο το 2003 και την πολιτική της ΕΕ στον τομέα αυτό, η οποία αποτελεί από πολλές απόψεις μια καλή ανάλυση με καλά διατυπωμένα συμπεράσματα.
<SPEAKER ID="207" LANGUAGE="PT" NAME="Figueiredo (GUE/NGL )," AFFILIATION="γραπτώς">
<SPEAKER ID="208" LANGUAGE="" NAME="Κόρακας (GUE/NGL )," AFFILIATION="γραπτώς">
<P>
    Το 2003 ήταν μια ακόμη πιο μαύρη χρονιά για τα ανθρώπινα δικαιώματα, μια χρονιά που ο λαός του Ιράκ δέχθηκε την απρόκλητη και δολοφονική επίθεση των ΗΠΑ και ευρωπαίων συμμάχων τους, ενώ οι λαοί του Αφγανιστάν και των Βαλκανίων εξακολουθούν να στενάζουν και να ματώνουν κάτω από τη μπότα των κατακτητών. Οι ωμές επεμβάσεις των ιμπεριαλιστικών δυνάμεων με την υποδαύλιση συγκρούσεων σε κάθε γωνιά της γης αποτελεί καθημερινό φαινόμενο. H δολοφονία του παλαιστινιακού λαού συνεχίζεται.
<SPEAKER ID="209" LANGUAGE="PT" NAME="Ribeiro e Castro (UEN )," AFFILIATION="γραπτώς">
<SPEAKER ID="210" LANGUAGE="" NAME="" AFFILIATION="">
<SPEAKER ID="211" LANGUAGE="" NAME="Χουντής (GUE/NGL )," AFFILIATION="γραπτώς">
<P>
    Η διαδικασία αναψηλάφησης της δίκης της Λεϊλά Ζάνα και των άλλων τριών κούρδων συναδέλφων της βουλευτών του Τουρκικού Κοινοβουλίου, μετά από αίτημα του Ευρωπαϊκού Δικαστηρίου Ανθρωπίνων Δικαιωμάτων του Στρασβούργου, υπήρξε και αυτή παρωδία δίκης όπως και η πρωτόδικη διαδικασία που την καταδίκασε σε 15 χρόνια φυλάκιση για "εγκλήματα" γνώμης.
<P>
Η νέα απόφαση σε βάρος της Λεϊλά Ζάνα και των τριών συναδέλφων της αποτελεί νέα προσβολή σε βάρος του Ευρωπαϊκού Κοινοβουλίου, το οποίο έχει τιμήσει την Λεϊλά Ζάνα με το Βραβείο Ζαχάρωφ το 1995, αποτελεί προσβολή σε βάρος του Ευρωπαϊκού Δικαστηρίου Ανθρωπίνων Δικαιωμάτων και προσβολή του ευρωπαϊκού νομικού πολιτισμού.
<SPEAKER ID="212" LANGUAGE="PT" NAME="Figueiredo (GUE/NGL )," AFFILIATION="γραπτώς">
<P>
   .  Θεωρώ απαράδεκτη την απόφαση του Δικαστηρίου Κρατικής Ασφάλειας της Άγκυρας να επιβεβαιώσει την καταδίκη σε δεκαπενταετή κάθειρξη, που είχε επιβληθεί πρωτοδίκως το 1994 στους Leyla Zana, Hatip Dicle, Orhan Dogan και Selim Sadak, τούρκους βουλευτές κουρδικής καταγωγής, εκπροσώπους του Δημοκρατικού Εργατικού Κόμματος (DEP), λόγω των δραστηριοτήτων τους υπέρ των θεμελιωδών δικαιωμάτων του κουρδικού λαού. Ήταν μια επαίσχυντη απόφαση που επιστέγασε μια νέα δίκη, η οποία είχε ξεκινήσει στις 28 Μαρτίου 2003 ως αποτέλεσμα μιας συντονισμένης διεθνούς εκστρατείας για την απελευθέρωση της Leyla Zana και των συναδέλφων της βουλευτών και κατόπιν της προτροπής του Ευρωπαϊκού Δικαστηρίου Ανθρωπίνων Δικαιωμάτων του Στρασβούργου, το οποίο, σε απόφαση που εξέδωσε το 2001, επεσήμανε την έλλειψη ανεξαρτησίας και αντικειμενικότητας του Δικαστηρίου Κρατικής Ασφαλείας και τις παραβιάσεις των δικαιωμάτων της υπεράσπισης, οι οποίες επαναλήφθηκαν τελικά σε αυτήν τη νέα δίκη.
<P>
Η Ευρωπαϊκή Ένωση οφείλει να καταδικάσει αυτήν την απόφαση και να ζητήσει την αποφυλάκιση της Leyla Zana και των Hatip Dicle, Orhan Dogan και Selim Sadak. Η ετυμηγορία αυτή αποτελεί χαρακτηριστικό παράδειγμα της σημερινής κατάστασης στην Τουρκία, χώρα που επιθυμεί να ενταχθεί στην Ευρωπαϊκή Ένωση, αλλά που έχει χιλιάδες πολιτικούς κρατουμένους, αρνείται τα πλέον στοιχειώδη δικαιώματα στον κουρδικό πληθυσμό και συνεχίζει την παράνομη στρατιωτική κατοχή τμήματος της Κύπρου. 
<SPEAKER ID="213" LANGUAGE="" NAME="" AFFILIATION="">
<SPEAKER ID="214" LANGUAGE="FR" NAME="Bordes, Cauquil and Laguiller (GUE/NGL )," AFFILIATION="γραπτώς">
<SPEAKER ID="215" LANGUAGE="PT" NAME="Figueiredo (GUE/NGL )," AFFILIATION="γραπτώς">
<P>
   .  Ψηφίσαμε κατά της έκθεσης αυτής, επειδή το Ευρωπαϊκό Κοινοβούλιο υποστηρίζει τη νομισματική και δημοσιονομική ορθοδοξία –τις νεοφιλελεύθερες πολιτικές– των γενικών προσανατολισμών των οικονομικών πολιτικών της ΕΕ. Η έκθεση διατηρεί την έμφαση στις διαρθρωτικές μεταρρυθμίσεις της στρατηγικής της Λισαβόνας, όπως τα μέτρα για την αύξηση της ευελιξίας της αγοράς εργασίας, δηλαδή αύξηση της ικανότητας προσαρμογής των εργαζομένων και της ευελιξίας στις τυπικές συμβάσεις εργασίας, που έχουν δημιουργήσει μεγαλύτερη ανασφάλεια στις εργασιακές σχέσεις. Δεν είναι όμως μόνο αυτό. Η έκθεση ανοίγει τον δρόμο για την είσοδο του ιδιωτικού τομέα στο πεδίο των συντάξεων και της υγείας, τη στιγμή που 15 εκατομμύρια εργαζόμενοι στην Ευρωπαϊκή Ένωση έχουν ενισχύσει τις τάξεις των ανέργων από το 2001, ενώ όλο και περισσότερες επιχειρήσεις κλείνουν ή μετεγκαθίστανται και η από πολλού εξαγγελθείσα ανάκαμψη καθυστερεί.
<SPEAKER ID="216" LANGUAGE="" NAME="Πρόεδρος." AFFILIATION="(Η συνεδρίαση διακόπτεται στις 1.35 μ.μ. και επαναλαμβάνεται στις 3 μ.μ.)">
<P>
   Στο σημείο αυτό, ολοκληρώνονται οι επεξηγήσεις ψήφου.(3)
<SPEAKER ID="217" LANGUAGE="" NAME="" AFFILIATION="Αντιπροέδρου">
<P>
(4)
<SPEAKER ID="218" LANGUAGE="" NAME="" AFFILIATION="Διορθ"/>
<SPEAKER ID="219" LANGUAGE="" NAME="Πρόεδρος." AFFILIATION="">
<P>
   Η ημερήσια διάταξη προβλέπει τη συζήτηση της έκθεσης (A5-0182/2004) της κ. Καραμάνου, εξ ονόματος της Επιτροπής Δικαιωμάτων των Γυναικών και Ίσων Ευκαιριών, σχετικά με τις γυναίκες στη Νοτιοανατολική Ευρώπη (2003/2128(INI)). 
<SPEAKER ID="220" LANGUAGE="" NAME="Καραμάνου (PSE )," AFFILIATION="Εισηγήτρια">
<P>
Θα ήθελα, τελειώνοντας, να πω ότι σίγουρα ο δρόμος προς την οικονομική και κοινωνική ανάπτυξη της Νοτιοανατολικής Ευρώπης και ο σεβασμός των δικαιωμάτων των γυναικών περνά μέσα από την ένταξή τους στις ευρωπαϊκές δομές και θα ήθελα να υπενθυμίσω το Ευρωπαϊκό Συμβούλιο της Θεσσαλονίκης, τον Ιούνιο του 2003, που τόνισε ότι υποστηρίζει την ευρωπαϊκή προοπτική των χωρών των Δυτικών Βαλκανίων. Διότι η Ευρώπη δεν μπορεί να είναι ασφαλής και ειρηνική όσο η βία, το εθνικιστικό μίσος και οι παραβιάσεις θεμελιωδών δικαιωμάτων αποτελούν καθημερινή πρακτική μέσα στα σύνορά της. Ο ρόλος των γυναικών στη συμφιλίωση, την ειρηνική συνύπαρξη και την ανάπτυξη των χωρών της Νοτιοανατολικής Ευρώπης θα πρέπει να αξιολογηθεί από την Ευρωπαϊκή Ένωση και να ενισχυθεί με κάθε τρόπο. 
<SPEAKER ID="221" LANGUAGE="EN" NAME="Nielson," AFFILIATION="πιτροπή">
<P>
Η Επιτροπή προσδίδει την μέγιστη προσοχή ώστε να διασφαλίζει ότι τα θέματα που αφορούν την ισότητα των φύλων εντάσσονται στο κύριο μέρος όλων των προγραμμάτων βοήθειας της Ευρωπαϊκής Ένωσης ως εγκάρσια θέματα. Είναι, ωστόσο, σαφές ότι σε πολλά κράτη η κατάσταση δεν είναι καθόλου ιδανική και αποτελεί πρόβλημα μεγάλης πολιτικής σημασίας. Η ατζέντα της Θεσσαλονίκης για τα Δυτικά Βαλκάνια όπως εγκρίθηκε στη Σύνοδο ΕΕ-Δυτικών Βαλκανίων τον Ιούνιο του 2003 επισημαίνει συγκεκριμένα ότι η στήριξη των δραστηριοτήτων για την υπεράσπιση των δικαιωμάτων των γυναικών και τη βελτίωση της κατάστασης θα πρέπει να αντικατοπτρίζεται καλύτερα στις πολιτικές της ΕΕ για την εν λόγω περιοχή.
<P>
Αναφορικά με την εμπορία ανθρώπων, η ΕΕ καλεί στην ατζέντα της Θεσσαλονίκης τα κράτη της συγκεκριμένης περιοχής να λάβουν μέτρα τόσο σε εθνικό όσο και περιφερειακό επίπεδο που να συμβαδίζουν με τις αρχές της ΕΕ και τις προτάσεις που περιλαμβάνονται στη Διακήρυξη των Βρυξελλών του Σεπτεμβρίου 2002. Η ΕΕ προσδίδει απόλυτη προτεραιότητα στην παροχή βοήθειας προς τα θύματα, τα εκπαιδευτικά προγράμματα για τα αρμόδια όργανα, την ανταλλαγή πληροφοριών, την ενημέρωση του κοινού και την ανάπτυξη στρατηγικής. Σε αυτό το πλαίσιο, ο συντονισμός όλων των διεθνών παραγόντων είναι σημαντικός.
<P>
Πιο πρόσφατα, η Επιτροπή επεσήμανε στην έκθεση του 2004 σχετικά με τη Διαδικασία Σταθεροποίησης και Σύνδεσης της Νοτιοανατολικής Ευρώπης ότι η ισότητα των φύλων δεν διασφαλίζεται επαρκώς και η ενδοοικογενειακή βία παραμένει πρόβλημα για αρκετές χώρες. Παρόλο που σε ορισμένες χώρες έχει σημειωθεί βελτίωση σε θέματα όπως οι ίσοι μισθοί, η ίση μεταχείριση μεταξύ ανδρών και γυναικών στην απασχόληση, η εκπαίδευση, η εξέλιξη της σταδιοδρομίας και οι συνθήκες εργασίας καθώς και η συμμετοχή των γυναικών στην κυβέρνηση, η πρόοδος είναι γενικά αργή και ανεπαρκής.
<P>
Στο πλαίσιο του προγράμματος CARDS για το 2002, η Επιτροπή δημοσίευσε μία ανοιχτή έκκληση για την υποβολή προτάσεων, με σκοπό τη στήριξη του κράτους δικαίου, της χρηστής διακυβέρνησης, της δημόσιας ευθύνης και της ελευθερίας έκφρασης. Η προώθηση της ίσης συμμετοχής ανδρών και γυναικών στη διαδικασία εκδημοκρατισμού ήταν μία από τις προτεραιότητες του προγράμματος σταθεροποίησης CARD για το 2002. Από τα είκοσι δύο προγράμματα που επιλέχθηκαν για χρηματοδότηση και συνεχίζονται έως το 2005, ένα αφορούσε τη χρηματοδότηση της γυναικείας επιχειρηματικότητας και ένα άλλο τη χρηματοδότηση των γυναικών στα μέσα ενημέρωσης. Τα υπόλοιπα αφορούν την εργασία με διάφορους εκπροσώπους της κοινωνίας των πολιτών, με σκοπό την πρόσβαση πολιτών γενικότερα στη διαδικασία εκδημοκρατισμού.
<P>
Αναφορικά με το περιφερειακό πρόγραμμα CARDS 2003 για τη δημοκρατική σταθεροποίηση, έγινε πρόσφατα ανοιχτή έκκληση για υποβολή προτάσεων έως τις 28 Απριλίου. Παρόλο που το εν λόγω πρόγραμμα δεν στοχεύει συγκεκριμένα στις γυναίκες, στηρίζει την ισότητα μεταξύ ανδρών και γυναικών και τη συμμετοχή διαφόρων ομάδων της κοινωνίας των πολιτών και ενώσεων στο επίπεδο των απλών μελών των τοπικών κοινωνιών στη διαδικασία ενίσχυσης των δημοκρατικών δομών.
<P>
Επίσης, μία επιπρόσθετη έκκληση για υποβολή προτάσεων στο πλαίσιο του περιφερειακού προγράμματος CARDS 2003 αναμένεται σύντομα. Το πρόγραμμα εισηγείται την ενίσχυση των δυνατοτήτων του δικτύου συνδέσμων της κοινωνίας των πολιτών, με σκοπό την παροχή καλύτερων υπηρεσιών στις οργανώσεις-μέλη. Αυτό αποτελεί λογική συνέχιση των πρωτοβουλιών του 2002 και αναμένουμε και ελπίζουμε ότι οι ενώσεις γυναικών θα καταθέσουν λογικές προτάσεις απαντώντας στην εν λόγω έκκληση.
<P>
Τέλος, ένας νέος κύκλος πολυετούς προγραμματισμού CARDS βρίσκεται υπό προετοιμασία και οι προτάσεις στην έκθεση Καραμάνου θα ληφθούν σοβαρά υπόψη στο πλαίσιο της εν λόγω άσκησης.
<P>
Όπως επισημάνθηκε στην έκθεση, έχουν επίσης εμφανιστεί προβλήματα τα οποία συνεχίζουν να υπάρχουν σε ορισμένες υποψήφιες χώρες. Για την αντιμετώπιση της κατάστασης, το κόστος των προγραμμάτων για την ισότητα των φύλων που υπάγονταν στο εθνικό πρόγραμμα PHARE και το MEDA την περίοδο 1993 έως 2003 ξεπέρασε τα 13 εκατομμύρια ευρώ. Την ίδια περίοδο, η συμμετοχή των υποψήφιων χωρών στα κοινοτικά προγράμματα ανήλθε στο 1 εκατομμύριο ευρώ και τα προγράμματα για την ισότητα των φύλων που χρηματοδοτούνταν από τα προγράμματα για την κοινωνία των πολιτών ανήλθαν στα 2,5 εκατ. ευρώ.
<P>
Θέματα σχετικά με την ανισότητα των φύλων και τη βελτίωση της απασχόλησης των γυναικών θίγονται στις τακτικές εκθέσεις για τη Βουλγαρία, τη Ρουμανία και την Τουρκία. Το εν λόγω ζήτημα αντιμετωπίζεται στις διαπραγματεύσεις για το κοινωνικό κεκτημένο της Ένωσης αναφορικά με τις δύο πρώτες χώρες. Επιπλέον, όπως επισημάνθηκε από την αξιότιμη βουλευτή, πάνω από 20 προγράμματα έχουν χρηματοδοτηθεί για δράσεις της κοινωνίας των πολιτών, με σκοπό τη βελτίωση των συνθηκών για τις γυναίκες. Η πρόσφατη νομοθεσία που υιοθετήθηκε στις τρεις χώρες βελτιώνει τη νομική κατάσταση των γυναικών και η Επιτροπή παρακολουθεί την εφαρμογή αυτής της νομοθεσίας πολύ στενά. 
<SPEAKER ID="222" LANGUAGE="" NAME="Κράτσα-Τσαγκαροπούλου (PPE-DE )" AFFILIATION="">
<P>
Στο πλαίσιο της παρακολούθησης των συμφωνιών σταθεροποίησης και σύνδεσης, η Επιτροπή Δικαιωμάτων των Γυναικών έχει συντάξει διάφορες γνωμοδοτήσεις - είχα τη τιμή να είμαι κι εγώ η συντάκτρια - στις οποίες τονίζει τα προβλήματα που αντιμετωπίζουν οι γυναίκες στα Βαλκάνια και την ανάγκη ένταξης της ισότητας σε όλες τις πολιτικές. Η σοβαρότητα όμως των θεμάτων, όπως μας τα παρουσιάζει στην έκθεσή της η εισηγήτρια, και η πρόκληση που αποτελεί η αντιμετώπιση αυτών των θεμάτων για την ανάπτυξη της περιοχής και τις καλές σχέσεις συνεργασίας με την Ευρωπαϊκή Ένωση αξίζουν μια έκθεση ιδιαίτερη. Χαιρετίζω με την ευκαιρία και τη δήλωση του Επιτρόπου κ. Nielson για τη συμπερίληψη στο νέο πρόγραμμα CARDS πολλές από τις προτάσεις που βρίσκονται στην έκθεση της συναδέλφου.
<SPEAKER ID="223" LANGUAGE="ES" NAME="Valenciano Martínez-Orozco (PSE )." AFFILIATION="">
<P>
Στη Σερβία και το Μαυροβούνιο φαίνεται να υπάρχει σαφέστατη αύξηση της σωματεμπορίας γυναικών, στην οποία συντέλεσε επίσης η άφιξη των δυνάμεων της KFOR. Στην Τουρκία η βία σε βάρος γυναικών αποτελεί γενικευμένη πρακτική και εξακολουθεί να υπάρχει μείωση των ποινών για τα κακώς ονομαζόμενα “εγκλήματα τιμής”.
<SPEAKER ID="224" LANGUAGE="FR" NAME="André-Léonard (ELDR )." AFFILIATION="">
<SPEAKER ID="225" LANGUAGE="NL" NAME="Sörensen (Verts/ALE )." AFFILIATION="">
<P>
Έγινε πολύς λόγος για τη μείωση του αριθμού των θυμάτων. Αναγνωρίσαμε 5 203 θύματα κατά την περίοδο 2000-2003, αλλά ο πραγματικός αριθμός μπορεί να είναι πάνω από 175 000. Αυτό σημαίνει ότι χρειάζεται ακόμα πολλή δουλειά. Μετά το 2003 βλέπουμε πολύ λιγότερα θύματα, επειδή ο εγκληματικός κλάδος γίνεται όλο και πιο κρύφιος. Τι κάνει τώρα; Πηγαίνει τα θύματά του, τα κορίτσια, όχι σε μπαρ και πορνεία, αλλά σε ιδιωτικά διαμερίσματα. Τα δίκτυα καθίστανται έτσι πολύ πιο επιτηδευμένα. Παλαιότερα λειτουργούσαν σε μικρές ομάδες, τώρα δουλεύουν μόνοι τους –ένας διακινητής για κάθε θύμα– και έτσι η πιθανότητα να συλληφθούν είναι μικρότερη. Χρειάζεται, λοιπόν, πολλή δουλειά. Δεύτερον, αυξάνεται η εκδίκηση του αίματος, όχι μόνο ανάμεσα στους άνδρες, αλλά και απέναντι στις γυναίκες και τα παιδιά. Εάν είστε Αλβανίδα που βιάζεται, απάγεται και μεταφέρεται στη Δύση, τι συμβαίνει μετά; Σύμφωνα με το αλβανικό έθιμο, αυτή η γυναίκα έχει ντροπιάσει την οικογένειά της, που έχει ακόμη και σήμερα δικαίωμα να τη σκοτώσει. Αυτή είναι η σημερινή κατάσταση.
<SPEAKER ID="226" LANGUAGE="" NAME="Πρόεδρος." AFFILIATION="">
<P>
Η ψηφοφορία θα διεξαχθεί στις 17.30. 
<SPEAKER ID="227" LANGUAGE="" NAME="Πρόεδρος." AFFILIATION="">
<SPEAKER ID="228" LANGUAGE="" NAME="Nielson," AFFILIATION="Επιτροπή">
<P>
Aπό την στιγμή που τέθηκε σε εφαρμογή, σημαντική πρόοδος έχει σημειωθεί από τη διεθνή κοινότητα: 141 χώρες επικύρωσαν τη Σύμβαση της Οττάβα για την Απαγόρευση των Ναρκών, 9 ακόμη χώρες υπέγραψαν, πάνω από 110 χώρες δεν χρησιμοποιούν χερσαίες νάρκες κατά προσωπικού, αποθέματα άνω των 30 εκατομμυρίων ναρκών καταστράφηκαν από κράτη μέλη της Σύμβασης και, τέλος αλλά εξίσου σημαντικό, τα προγράμματα δράσης κατά των ναρκών εφαρμόζονται επιτυχώς σε πολλές χώρες που έχουν πληγεί από τις νάρκες. Ωστόσο, πρέπει να γίνουν πολλά ακόμη.
<P>
Πολλές χώρες συνεχίζουν να χρησιμοποιούν νάρκες κατά προσωπικού και ορισμένες πιστεύεται ότι συνεχίζουν να παράγουν νάρκες ξηράς. Περίπου 65 χώρες επηρεάζονται ακόμη σε κάποιο βαθμό από νάρκες και πυρομαχικά πολέμου που δεν εξερράγησαν και δυστυχώς νέες περιοχές συγκρούσεων προστίθενται στη λίστα. Οι παγκόσμιες εκτιμήσεις για νέα θύματα από νάρκες ξηράς κυμαίνονται κάθε χρόνο μεταξύ 15 000 και 20 000 ανθρώπων, πολλά από τα οποία είναι άμαχοι, συμπεριλαμβανομένων παιδιών.
<P>
Η επικείμενη διάσκεψη αναθεώρησης από 29 Νοεμβρίου έως 3 Δεκεμβρίου 2004 στο Ναϊρόμπι θα είναι μια μεγάλη ευκαιρία για να δώσουμε βάση στα προηγούμενα επιτεύγματα και τα μαθήματα που πήραμε, καθώς και να χαράξουμε την πορεία δράσης των επόμενων ετών.
<P>
Τι έχει κάνει έως τώρα η ΕΕ και τι σκοπεύει να κάνει για την προετοιμασία της εν λόγω διάσκεψης αναθεώρησης; Η σημασία που προσέδωσε η ΕΕ στους στόχους της Σύμβασης της Οττάβα έγινε απτή το 1997, όταν το Κοινοβούλιο δημιούργησε τη γραμμή του προϋπολογισμού για τις νάρκες ξηράς κατά του προσωπικού. Τον Μάρτιο του 2000, κατά την πρώτη επέτειο εφαρμογής της Συνθήκης της Οττάβα, η Ευρωπαϊκή Επιτροπή εξέδωσε ένα ανακοινωθέν και απέστειλε ένα σχέδιο κανονισμού στο Κοινοβούλιο και το Συμβούλιο σχετικά με την ενίσχυση της συμβολής της ΕΕ στον αγώνα κατά των ναρκών ξηράς.
<P>
Τον Ιούλιο του 2001, το Κοινοβούλιο και το Συμβούλιο ενέκριναν το νομικό όργανο και τη χρηματοδότησή του. Αυτά θέτουν τις βάσεις μίας ολοκληρωμένης και επικεντρωμένης ευρωπαϊκής πολιτικής.
<P>
Το 2002, το νέο νομικό όργανο άρχισε να λειτουργεί μέσω της πολυετούς στρατηγικής για την περίοδο 2002-2004. Πρόκειται για την πρώτη στρατηγική τέτοιου είδους από τότε που τέθηκαν σε ισχύ οι κανονισμοί για τις νάρκες ξηράς κατά του προσωπικού. Αποτελεί ένα λειτουργικό πλαίσιο για τον συντονισμό και την ιεράρχηση προγραμμάτων που χρηματοδοτούνται από την ΕΕ στον εν λόγω τομέα. Περιλαμβάνει μία γενική προσέγγιση και έναν λεπτομερή προγραμματισμό καλύπτοντας 33 χώρες για μέση κοινοτική συνεισφορά ύψους 42 εκατομμυρίων ευρώ περίπου.
<P>
Η Επιτροπή βρίσκεται στη διαδικασία έναρξης της πολυετούς στρατηγικής για την περίοδο 2005-2007. Τα σχετικά στοιχεία περιλαμβάνουν επίσης τη συνεισφορά από πηγές του Ευρωπαϊκού Ταμείου Ανάπτυξης και αντικατοπτρίζουν το συνολικό επίπεδο δραστηριότητας που υποστηρίζουμε.
<P>
Από την έγκριση του κανονισμού σχετικά με τη δράση για την καταπολέμηση των ναρκών ξηράς κατά προσωπικού, η Ευρωπαϊκή Ένωση έχει διαδραματίσει ένα ουσιαστικό και εμφανή ρόλο στον αγώνα κατά των ναρκών ξηράς, τόσο σε πολιτικούς όρους όσο και μέσω οικονομικών δεσμεύσεων. Κοιτάζοντας τη συνολική εικόνα για την περίοδο 2000-2002, η συνεισφορά στη δράση κατά των ναρκών από κράτη μέλη της ΕΕ και την Ευρωπαϊκή Κοινότητα ανήλθε συνολικά στο ποσό των 410 εκατομμυρίων ευρώ. Ελπίζουμε να είμαστε σε θέση να μπορέσουμε να συνεχίσουμε τη δέσμευσή μας σε αυτό το εντυπωσιακό επίπεδο.
<SPEAKER ID="229" LANGUAGE="EN" NAME="Tannock (PPE-DE )." AFFILIATION="">
<P>
    Kύριε Πρόεδρε, όλα τα σύγχρονα πολεμικά όπλα αποτελούν εξ ορισμού πηγή θανάτου και καταστροφών, αλλά οι νάρκες κατά προσωπικού είναι ιδιαίτερα ολέθριες, καθώς η συνεχιζόμενη παρουσία τους και μετά τη λήξη των εχθροπραξιών προκαλεί θανάτους και ακρωτηριασμούς αμάχων, ιδίως παιδιών. Αυτό συνήθως προκαλεί για μεγάλο διάστημα μαζικά κοινωνικά και οικονομικά προβλήματα σε χώρες, πολλές από τις οποίες είναι μεταξύ των φτωχότερων στον κόσμο και υποφέρουν από τις καταστροφές ενός μακροχρόνιου πολέμου και ασθενειών.
<P>
Για αυτόν τον λόγο, στηρίζω ιδιαίτερα τη Σύμβαση για Απαγόρευση των Ναρκών που υπεγράφη στην Οττάβα το 1997 σχετικά με την απαγόρευση χρήσης, αποθήκευσης, παραγωγής και μεταφοράς ναρκών κατά προσωπικού και την επακόλουθη καταστροφή τους. Συγχαίρω τα 141 κράτη που επικύρωσαν ή προσχώρησαν στη Σύμβαση και καλώ τα τέσσερα εναπομείναντα κράτη μέλη της ΕΕ μετά τη διεύρυνση της 1ης Μαΐου –δηλαδή, την Εσθονία, τη Λετονία, τη Φινλανδία και την Πολωνία– να κάνουν το ίδιο χωρίς καμία περαιτέρω καθυστέρηση.
<P>
Παρόλο που αληθεύει ότι 68 κράτη έχουν καταστρέψει περισσότερες από 31,5 εκατομμύρια νάρκες, εκτιμάται ότι 78 χώρες έχουν ακόμη αποθέματα ναρκών κατά προσωπικού που ανέρχονται σε 200-250 εκατομμύρια και ότι κατά τραγικό τρόπο τα θύματα από νάρκες ξηράς ανέρχονται μεταξύ 15 000 και 20 000 ετησίως καθώς και ότι οι νάρκες ξηράς ρυπαίνουν 82 χώρες ανά τον κόσμο. Μένουν ακόμη πολλά να γίνουν για να απηχήσουν τις δηλώσεις του Επιτρόπου Nielson.
<P>
Η ΕΕ υποσχέθηκε 240 εκατ. ευρώ για την περίοδο 2002-2009, προκειμένου να στηρίξει την συνολική απαγόρευση και να συνδράμει στον καθαρισμό των ναρκών, την παροχή βοήθειας στα θύματα και την καταστροφή των αποθεμάτων, και αυτή η στήριξη είναι τουλάχιστον εν μέρει προαιρετική για την χώρα παραλήπτη δείχνοντας αφοσίωση προς την προσχώρηση στη Σύμβαση.
<P>
Θα ήθελα επίσης να αποτίσω τιμή στον συνάδελφό μου, κ. Van Orden, που ήταν ιδιαίτερα δραστήριος στην εν λόγω εκστρατεία. Επίσης εύχομαι κάθε επιτυχία στη Διάσκεψη του Ναϊρόμπι τον Νοέμβριο του 2004, που επιδιώκει να αναθεωρήσει τη λειτουργία αυτής της Σύμβασης καθώς και να ορίσει τα περαιτέρω μέτρα που μπορούν να ληφθούν για την εφαρμογή του περιεχομένου της, και ιδίως τρόπους ενθάρρυνσης ένοπλων, μη κρατικών φορέων να μην χρησιμοποιούν νάρκες ξηράς κατά του προσωπικού χωρίς αυτό να σημαίνει ότι τους αναγνωρίζεται νομιμότητα. Αυτό έχει ιδιαίτερη σημασία για την Αφρική – τον τόπο διεξαγωγής του συνεδρίου – που έχει πληγεί από μία σειρά τραγικών εμφυλίων πολέμων από το Ζαΐρ στη Λιβερία και τη Σιέρα Λεόνε και οι οποίοι χαρακτηρίζονται από στασιαστές και αντάρτες, συχνά βαριά οπλισμένους και χρηματοδοτούμενους από τρίτους.
<SPEAKER ID="230" LANGUAGE="" NAME="Σουλαδάκης (PSE )." AFFILIATION="">
<P>
    Κύριε Πρόεδρε, κύριε Επίτροπε, πολλές φορές στο χώρο της πολιτικής υπάρχει η επιβεβαίωση ότι οι μικρές πολιτικές, όταν εφαρμόζονται, παράγουν μεγάλα αποτελέσματα και οι μεγάλες πολιτικές, όταν εξαγγέλλονται αλλά δεν εφαρμόζονται, δεν παράγουν τίποτε. Στη συγκεκριμένη περίπτωση, η Σύμβαση της Οττάβας, που πριν από 7 χρόνια ουσιαστικά υπογράφτηκε, και έχει πολύ λίγο χρόνο εφαρμογής, έχει αποδείξει την εφαρμοσιμότητά της και την αποτελεσματικότητά της, άρα είναι μια κατ' εξοχήν επιτυχημένη πολιτική. Η επιλογή του να γίνει η πρώτη συνδιάσκεψη για την αναθεώρηση αυτής της Σύμβασης στο Ναϊρόμπι έχει ένα ιδιαίτερο συμβολισμό, διότι όλοι γνωρίζουμε ότι η Υποσαχάρια Αφρική είναι μια από τις περιοχές που έχει τη μεγαλύτερη συγκέντρωση ναρκών κατά του προσωπικού, μια και οι νάρκες θεωρούνται το όπλο των φτωχών.
<P>
Η Σύμβαση της Οττάβας έχει ως τελικό στόχο να υπερνικήσει το πρόβλημα των ναρκών ξηράς, μέσω συντονισμένης δράσης κατά των ναρκών σε διεθνή κλίμακα εντός των προσεχών 10 - 15 ετών. Ο στόχος αυτός εξακολουθεί να αποτελεί πρόκληση, διότι πάνω από 60 χώρες δηλώνουν ότι αντιμετωπίζουν πρόβλημα με αυτό το θέμα και 20 από αυτές πλήττονται πολύ σοβαρά. Η ίδια η ευρωπαϊκή εμπειρία μετά τον ψυχρό πόλεμο, αλλά και η πρόσφατη των Βαλκανίων, δείχνει ότι και στην ήπειρό μας υπάρχει αυτό το μεγάλο πρόβλημα. Βέβαια, στην Ασία, την Αφρική και τη Λατινική Αμερική, όπου εκατοντάδες εκατομμύρια ναρκών κάθε μέρα υπονομεύουν την υγεία αλλά και την οικονομική ανάπτυξη, το θέμα είναι ακόμα μεγαλύτερο.
<P>
Τα Ηνωμένα Έθνη διαδραματίζουν τον κεντρικό ρόλο στην οργάνωση και τον συντονισμό των διεθνών προσπαθειών, ενώ η Ευρωπαϊκή Ένωση παρέχει τη μεγαλύτερη επί μέρους συνεισφορά. Από το 1992, πριν καν υπάρξει η Σύμβαση της Οττάβας, και μέχρι σήμερα τα ποσά που ανέφερε ο Επίτροπος είναι σημαντικά, αλλά πιθανώς να πρέπει να αυξηθούν.
<P>
Το Ευρωπαϊκό Κοινοβούλιο έχει αναλάβει πάρα πολλές πρωτοβουλίες από το 1992 σε σχέση με την πλήρη απαγόρευση αυτού του φονικού μέσου που εξοντώνει ανθρώπινες ζωές και δεν επιτρέπει την οικονομική ανάπτυξη. Η μεγαλύτερη όμως συμβολή μας υπήρξε στην υλοποίηση αυτών των προγραμμάτων σε πάρα πολλές περιοχές της γης. Στο Αφγανιστάν, το Ιράκ, τα Βαλκάνια, σε δεκάδες χώρες όπου μη κυβερνητικές, αλλά και κυβερνητικές οργανώσεις ασχολούνται με την αφαίρεση των ναρκών κατά του προσωπικού. Όμως, πέραν της εξουδετέρωσης των ναρκών πρέπει να ασχοληθούν πολύ περισσότερο για εκπαίδευση, για έρευνα, για γενικότερη ενημέρωση σε σχέση με τον κίνδυνο και την πρόληψή του.
<SPEAKER ID="231" LANGUAGE="FR" NAME="André-Léonard (ELDR )." AFFILIATION="">
<P>
    Κύριε Πρόεδρε, η νάρκη συνιστά ένα οικονομικό όπλο με επιπτώσεις τόσο σωματικές όσο και ψυχικές. Μάλιστα, οι τελευταίες έχουν πολλαπλασιαστεί καθώς οι νάρκες συνιστούν δόλια όπλα. Τοποθετούνται εύκολα, είναι σχετικά φθηνές, και συνεχίζουν να συνιστούν απειλή ακόμη και μετά το πέρας της σύρραξης. Μολονότι η συνθήκη της Οττάβας για τις νάρκες κατά προσωπικού έχει πλέον τεθεί σε ισχύ, εντούτοις μόνο οι μελλοντικές συγκρούσεις θα επηρεαστούν από αυτό. Ο αγώνας ενάντια στις 110 εκατομμύρια νάρκες που βρίσκονται διασκορπισμένες στον πλανήτη παραμένει δυστυχώς μια πραγματικότητα. Υπάρχουν αποθέματα τα οποία εγκυμονούν την απειλή της διασποράς, και θα πρέπει να ενθαρρύνουμε αρκετές χώρες του προγράμματος Phare –όπως η πρώην Γιουγκοσλαβία– καθώς και τις ΗΠΑ, την Κίνα και τη Ρωσία να επικυρώσουν την παρούσα συνθήκη.
<P>
Δυστυχώς δεν έφθασε ακόμη η στιγμή να σταματήσει η ανθρωπιστική δράση των ΜΚΟ ή των ΗΕ για την καταπολέμηση αυτής της μάστιγας. Χαιρετίζω λοιπόν τις προπαρασκευαστικές εργασίες για τη Διάσκεψη της Οττάβα. Έξι χρόνια μετά την υπογραφή στην Οτάβα μιας διάσκεψης που απαγορεύει τη χρήση, την αποθήκευση και την παραγωγή ναρκών κατά προσωπικού, καλό θα ήταν να θυμηθούμε την πληροφορία ότι οι νάρκες αυτές εξακολουθούν να δημιουργούν 15 000 με 20 000 θύματα ετησίως. Ιδιαίτερα δε τα παιδιά εξακολουθούν να πληρώνουν βαρύ φόρο για τη διασπορά του “όπλου του φτωχού”, καθώς αντιστοιχούν στο ένα τέταρτο των θυμάτων. Προς τούτο είναι καθήκον μας να συνεχίσουμε τη μάχη και, πρωτίστως, να καταβάλουμε κάθε δυνατή προσπάθεια, προκειμένου να διασφαλίσουμε ότι θα πάψει τελικά η παραγωγή τέτοιων ναρκών 
<SPEAKER ID="232" LANGUAGE="NL" NAME="Maes (Verts/ALE )." AFFILIATION="">
<P>
    Κύριε Πρόεδρε, οι συνάδελφοί μας απαρίθμησαν σωστά τα προβλήματα που προξενεί ο τεράστιος αριθμός των ναρκών που έχουν ξεμείνει, συχνά για χρόνια, από συγκρούσεις ανά τον κόσμο. Το Ευρωπαϊκό Κοινοβούλιο έστειλε πρόσφατα αντιπροσωπεία του στο Σουδάν, όπου μαίνεται ένας εμφύλιος πόλεμος εδώ και 20 χρόνια. Ευτυχώς, ο πόλεμος έχει τελειώσει σε ορισμένα μέρη της χώρας, όπως τα όρη Nuba στον Νότο, αλλά ο πληθυσμός που ζει εκεί είναι τώρα αντιμέτωπος με τη συνεχιζόμενη παρουσία πολλών χιλιάδων ναρκών. Όχι μόνο τραυματίζονται τακτικά και άλλα θύματα σε ατυχήματα που συνδέονται με τις νάρκες, αλλά περιορίζεται και η πρόσβαση στα χωράφια και τα άλλα χωριά, με αποτέλεσμα να είναι πολύ δύσκολο για τον πληθυσμό να κερδίσει το ψωμί του.
<P>
Θα ήθελα, λοιπόν, να κάνω άμεση έκκληση σε όλους τους υπευθύνους για την κατασκευή αυτών των ναρκών ανά τον κόσμο. Δεν έχουμε ιδέα πόσον καιρό μπορούν οι νάρκες να μείνουν ενεργές ή πόσον καιρό θα παραμείνουν ακόμα εκεί που βρίσκονται. Ανακάλυψα με κατάπληξη στο Σουδάν ότι εξακολουθούν να ανευρίσκονται εκεί βελγικές νάρκες 20-30 χρόνια μετά την κατασκευή τους. Και αυτό παρά το γεγονός ότι η χώρα μου, το Βέλγιο, ήταν από τις πρώτες χώρες που εργάστηκαν για την κατάργηση των ναρκών.
<SPEAKER ID="233" LANGUAGE="DE" NAME="Posselt (PPE-DE )." AFFILIATION="">
<P>
    Κύριε Πρόεδρε, όπως ήδη ειπώθηκε, το Ευρωπαϊκό Κοινοβούλιο έχει μακρά παράδοση ανησυχίας για αυτό το ζήτημα. Θυμάμαι ότι, πριν από το 1999, ήταν προπαντός η κ. Maren Günther εκείνη που είχε αφοσιωθεί σε αυτόν τον αγώνα, στον οποίο έχουμε σημειώσει αρκετές επιτυχίες και έχουμε κάνει σημαντική πρόοδο. Σήμερα, βλέπουμε ότι τα περισσότερα κράτη μέλη –στην πραγματικότητα, σχεδόν όλα· λίγα μόνο δεν το έχουν κάνει ακόμη– έχουν ήδη επικυρώσει το Πρωτόκολλο, οπότε αποδεικνύονται αβάσιμοι οι ισχυρισμοί που είχαν διατυπωθεί πριν από λίγα μόνο χρόνια ότι, για τον ένα ή τον άλλο λόγο, ήταν εντελώς αδύνατη η προσχώρηση σ‘ αυτό. Αυτό δείχνει ότι πρόκειται καθαρά για θέμα πολιτικής βούλησης. Έτσι, δεν μπορώ παρά να κάνω έκκληση στους εσθονούς, λετονούς, φινλανδούς και πολωνούς φίλους μας να φροντίσουν να το προσυπογράψουν όσο το δυνατόν συντομότερα. Το ίδιο θα έλεγα και στον σημαντικό σύμμαχό μας, τις Ηνωμένες Πολιτείες της Αμερικής.
<P>
Είμαστε εταίροι με τις ΗΠΑ στον αγώνα κατά της τρομοκρατίας, αλλά οι νάρκες κατά προσωπικού δεν έχουν καμία θέση σε αυτόν τον αγώνα· είναι οι ίδιες τρομοκρατικό μέσο. Προς τούτο, πρέπει να κάνουμε ό,τι μπορούμε για να απαγορευθεί η παραγωγή και η εμπορία τους, αυξάνοντας ταυτόχρονα τη στήριξή μας για την αφαίρεση των ναρκών. Σωστά ειπώθηκε ότι οι νάρκες πλήττουν σκληρότερα τις πιο φτωχές περιφέρειες. Πριν από λίγες μέρες, ακούσαμε από την Επιτροπή –και την υποστηρίζω πλήρως σ’ αυτό –ότι πρόκειται να ξεκινήσουμε ενταξιακές διαπραγματεύσεις με την Κροατία. Η Κροατία πάσχει από το γεγονός ότι, σε μία από τις ευφορότερες περιοχές της, μεταξύ της Vukova και του Ilok με τους θαυμάσιους αμπελώνες. Εκεί, τα χωράφια εξακολουθούν να είναι διεσπαρμένα σε μεγάλη έκταση με νάρκες, που εμποδίζουν τους ανθρώπους να τα διασχίσουν για να γυρίσουν στο σπίτι τους.
<P>
Ως εκ τούτου, χαίρομαι που το ψήφισμά μας δηλώνει ότι πρέπει να δώσουμε περισσότερη προσοχή στην αφαίρεση των ναρκών, στην απαλλαγή του κόσμου από τις νάρκες. Θα ήταν εντελώς παράλογο, ωστόσο, αν χρησιμοποιούσαμε σημαντικούς πόρους –όπως οφείλουμε– για τη στήριξη προγραμμάτων δράσης κατά των ναρκών, ενώ ταυτόχρονα κράτη όπως οι εταίροι μας ή ακόμη και ορισμένα υποψήφια κράτη μέλη παρήγαν νέες νάρκες, οι οποίες έπειτα θα τοποθετηθούν. Αυτό θα ήταν ανοησία για κάθε λογικό άνθρωπο. Γι’ αυτό, δεν υπάρχει άλλη εναλλακτική λύση από την απαγόρευση, η οποία πρέπει να περιλαμβάνει όλα τα κράτη μέλη της Ευρωπαϊκής Ένωσης και την οποία πρέπει να υποστηρίξουμε με όλη μας τη βαρύτητα, τόσο οικονομικά όσο στο επίπεδο της εξωτερικής πολιτικής. Κύριε Επίτροπε, θέλω να επικροτήσω τη δήλωσή σας ότι αυτές τις νάρκες δεν πρέπει να τις απαγορεύσει ρητώς μόνο από η Ευρώπη, αλλά όλα τα κράτη της γης, συμπεριλαμβανομένων των 44 που εξακολουθούν σήμερα να δημιουργούν δυσκολίες. 
<SPEAKER ID="234" LANGUAGE="" NAME="Nielson," AFFILIATION="Eπιτροπή">
<P>
    Κύριε Πρόεδρε, βρίσκομαι στην ευχάριστη θέση να σας δηλώσω ότι στην συγκεκριμένη περίπτωση συμφωνώ πλήρως με τον κ. Posselt, κάτι που δεν συμβαίνει πάντα.
<P>
Απαντώντας στον κ. Tannock, είναι αλήθεια ότι υπάρχει μία μεγάλη διαφορά μεταξύ αντιαρματικών ναρκών και ναρκών κατά προσωπικού. Ωστόσο, μπορούν και οι δύο να χρησιμοποιηθούν με επικίνδυνο τρόπο: μία νάρκη κατά προσωπικού μπορεί να τοποθετηθεί πάνω σε μία αντιαρματική νάρκη, κάτι που είναι ιδιαίτερα επικίνδυνο. Υπάρχουν πολλοί επικίνδυνοιτρόποι τοποθέτησης και συνδυασμού αυτών των ναρκών. Δεν εννοώ ότι πρέπει να κινηθούμε πέρα της σφαίρα της Σύμβασης της Οτάβα. Πρέπει να την εφαρμόσουμε αυστηρά και εποικοδομητικά και στη συνέχεια να σκεφτούμε πώς μπορούμε να συνεχίσουμε.
<SPEAKER ID="235" LANGUAGE="" NAME="Πρόεδρος." AFFILIATION="">
<P>
Για να κλείσουμε αυτή τη συζήτηση, έχω λάβει πέντε προτάσεις ψηφίσματος σύμφωνα με το άρθρο 37, παράγραφος 2 του Κανονισμού(1).
<SPEAKER ID="236" LANGUAGE="" NAME="Πρόεδρος." AFFILIATION="">
<P>
– B5-0192/2004 των βουλευτών José Ignacio Salafranca Sánchez-Neyra και Concepció Ferrer, εξ ονόματος της Ομάδας του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών, σχετικά με την Κούβα,
<P>
– B5-0201/2004 των βουλευτών Cecilia Malmström και Bob van den Bos, εξ ονόματος της Ομάδας του Ευρωπαϊκού Κόμματος των Φιλελεύθερων Δημοκρατών και Μεταρρυθμιστών, σχετικά με την κατάσταση στην Κούβα ένα χρόνο μετά τις μαζικές συλλήψεις αντιφρονούντων,
<P>
– B5-0204/2004 των βουλευτών Alain Lipietz, Josu Ortuondo Larrea και Monica Frassoni, εξ ονόματος της Ομάδας των Πρασίνων / Ευρωπαϊκή Ελεύθερη Συμμαχία, σχετικά με την κατάσταση στην Κούβα ένα χρόνο μετά τις μαζικές συλλήψεις αντιφρονούντων,
<P>
– B5-0207/2004 του βουλευτή Bastiaan Belder, εξ ονόματος της Ομάδας για την Ευρώπη της Δημοκρατίας και της Διαφοράς, σχετικά με την κατάσταση στην Κούβα ένα χρόνο μετά τις μαζικές συλλήψεις αντιφρονούντων,
<P>
– B5-0208/2004 της βουλευτή Ana Miranda de Lage, εξ ονόματος της Ομάδας του Κόμματος των Ευρωπαίων Σοσιαλιστών, σχετικά με την Κούβα,
<P>
– B5-0212/2004 των βουλευτών Luisa Morgantini, Pernille Frahm και Herman Schmid, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς–Αριστερά των Πρασίνων των Βόρειων Χωρών, σχετικά με την κατάσταση στην Κούβα,
<P>
– B5-0214/2004 των βουλευτών Luís Queiró και José Ribeiro e Castro, εξ ονόματος της Ομάδας Ένωση για την Ευρώπη των Εθνών, σχετικά με την Κούβα. 
<SPEAKER ID="237" LANGUAGE="ES" NAME="Ferrer (PPE-DE )." AFFILIATION="">
<P>
Αναρωτιέμαι: με ποια εξουσία μπορεί η κυβέρνηση του Κάστρο να ζητεί εξηγήσεις για την κατάσταση αυτών των κρατουμένων και να απαιτεί μέτρα για την εξασφάλιση του σεβασμού των δικαιωμάτων τους, όταν η Κούβα εξακολουθεί να κρατά 74 πολίτες φυλακισμένους σε απάνθρωπες συνθήκες, εκατοντάδες χιλιόμετρα μακριά από το σπίτι τους, μόνο και μόνο για το έγκλημα ότι θέλησαν να ασκήσουν το αναφαίρετο δικαίωμά τους στην ελευθερία έκφρασης και σκέψης;
<P>
Είναι αλήθεια ότι ο Julio Antonio Valdés απελευθερώθηκε και χαιρόμαστε γι’ αυτό. Αυτό που δεν θέλουμε, όμως, είναι να πλανηθούμε και να ξεχάσουμε ότι οι υπόλοιποι αντιφρονούντες παραμένουν φυλακισμένοι και ότι αυτή η φυλάκιση, όπως και οι συνθήκες της, αντιβαίνουν όλες τις διεθνείς συμβάσεις και αποτελούν κατάφωρη παραβίαση των θεμελιωδών δικαιωμάτων. Δεν θέλουμε επίσης να ξεχάσουμε ότι το σχέδιο Varela εξακολουθεί να μην προχωρεί και ότι ο Osvaldo Payá, στον οποίο το Κοινοβούλιο απένειμε το βραβείο Ζαχάρωφ, εξακολουθεί να μην μπορεί να βγει από την Κούβα.
<SPEAKER ID="238" LANGUAGE="FR" NAME="André-Léonard (ELDR )." AFFILIATION="">
<P>
    Κύριε Πρόεδρε, ένα πρωτοφανές κύμα καταπίεσης έπληξε την Κούβα τον Μάρτιο και τον Απρίλιο του 2003 με πρόσχημα τον ενεργό ρόλο που διαδραματίζουν, μεταξύ των πολιτικών αντιπάλων, οι εκπρόσωποι των αμερικανικών συμφερόντων στην Αβάνα. Περίπου 80 πολίτες συνελήφθησαν, δικάστηκαν και καταδικάστηκαν σε πολυετή κάθειρξη, εκτεινόμενη από 6 σε 28 έτη.
<SPEAKER ID="239" LANGUAGE="NL" NAME="Sörensen (Verts/ALE )." AFFILIATION="">
<P>
Πήγα πρόσφατα στην Κούβα για να διερευνήσω δυνατούς τρόπους συνεργασίας για την καταπολέμηση της σωματεμπορίας και της διακίνησης λαθρομεταναστών. Το φαινόμενο αυτό αποτελεί σοβαρό και επείγον πρόβλημα και στην Κούβα και η κουβανική κυβέρνηση εργάζεται σκληρά για την αντιμετώπισή του. Κατά τους πρώτους δυόμισι μήνες του τρέχοντος έτους εξαρθρώθηκαν μέχρι και 30 επιχειρήσεις διακίνησης λαθρομεταναστών και ματαιώθηκαν 70 περίπου προσπάθειες παράνομης εξόδου από τη χώρα. Οι μισές από αυτές αφορούσαν διακίνηση λαθρομεταναστών. Επιπλέον, πέντε άνθρωποι πέθαναν σε μία τραγική προσπάθεια να φθάσουν στις ΗΠΑ, ένας άνθρωπος αγνοείται ακόμη και τρεις βρέθηκαν ζωντανοί.
<P>
Η διακίνηση λαθρομεταναστών γίνεται κατά κανόνα μέσω ψεύτικων γάμων και ψεύτικων υποσχέσεων εργασίας. Γιατί να μπει σε τέτοιο κίνδυνο ένας συνηθισμένος Κουβανός; Όταν μιλάμε για διακίνηση λαθρομεταναστών, συχνά χρησιμοποιούμε τους όρους “παράγοντας ώθησης” και “παράγοντας έλξης”, push και pull factor. Ξέρουμε ότι η σημαντικότερη αιτία, ο παράγοντας ώθησης, είναι η φτώχεια, τόσο η κοινωνική όσο και η οικονομική. Όσο για τους παράγοντες έλξης, σχεδόν αμέσως ο νους μας πηγαίνει στη ελκτική δύναμη που ασκεί η πλούσια Δύση, στην προκειμένη περίπτωση οι ΗΠΑ. Η εικόνα αυτή δεν είναι απόλυτα ακριβής. Τι υποσχέσεις δίνουν συνήθως οι διακινητές; Όπως και στην Ευρώπη, υπόσχονται τη δυνατότητα να κερδίσει κανείς περισσότερα χρήματα, μερικές φορές πολύ περισσότερα, και ισχυρίζονται ότι τα θύματά τους θα τους ευγνωμονούν. Ζωγραφίζουν μια ρόδινη εικόνα, που ελάχιστη σχέση έχει με την πραγματικότητα.
<P>
Το 1966 ο Πρόεδρος των ΗΠΑ Lyndon Johnson ενέκρινε τον “Cuban Adjustment Act”, έναν νόμο που έδινε αυτόματα σε όλους τους Κουβανούς που έρχονταν στις ΗΠΑ δικαιώματα μόνιμης κατοικίας και απασχόλησης μετά από ένα χρόνο παραμονής. Αυτός είναι ένας σαφής παράγοντας έλξης, ο σημαντικότερος ίσως όσον αφορά την Κούβα. Ανέκαθεν υπήρχε η υπόθεση ότι η ζωή στις ΗΠΑ, ακόμη και για εκείνους που σχεδόν δεν έχουν να φάνε, είναι πολύ καλύτερη από τη ζωή στην Κούβα. Όμως, η Διεθνής Τράπεζα, που πραγματικά δεν είναι γνωστή για τις αντιαμερικανικές της δηλώσεις, επαινεί την Κούβα για την υγειονομική περίθαλψη και την παιδεία της. Συγκρίνετέ το αυτό με την κατάσταση στην αποκαλούμενη “Γη της Επαγγελίας”, τις ΗΠΑ, όπου η πρόσβαση στην υγειονομική περίθαλψη απέχει πολύ από την καθολική κάλυψη, όπου η οικονομικά προσιτή εκπαίδευση είναι χαμηλής ποιότητας και όπου οι φυλακές είναι κατά μεγάλο μέρος τους ιδιωτικοποιημένες και δεν υπόκεινται σε κανένα δημοκρατικό έλεγχο. Έχω προσωπική πείρα της κατάστασης.
<SPEAKER ID="240" LANGUAGE="" NAME="Πρόεδρος." AFFILIATION="">
<SPEAKER ID="241" LANGUAGE="NL" NAME="Belder (EDD )." AFFILIATION="">
<P>
    Κύριε Πρόεδρε, εγώ είμαι συντάκτης αυτού του ψηφίσματος. Καλά νέα από την Κούβα του Κάστρο: είναι αυτό δυνατό; Μάλιστα, και σας παραπέμπω στο ολοσέλιδο άρθρο του χθεσινού φύλλου της εφημερίδας Neue Zürcher Zeitung σχετικά με τις αδιάκοπες εσωτερικές προσπάθειες για ειρηνική αλλαγή του καθεστώτος στη νήσο. Ο τίτλος του άρθρου μιλάει μόνος του: “Τρίτη προετοιμασία για δημοψήφισμα στην Κούβα”.
<P>
Η κινητήρια δύναμη πίσω από αυτό το σχεδιαζόμενο δημοψήφισμα είναι και πάλι ο Oswaldo Paya, που τιμήθηκε με το βραβείο Ζαχάρωφ από το Ευρωπαϊκό Κοινοβούλιο. Η εχθρότητα και οι υπεκφυγές του Κάστρο και των συνεργατών του δεν τον ανησυχούν· ο Paya θεωρεί πιο σημαντική την αυξανόμενη δημοτικότητα της πρωτοβουλίας του. Όλο και περισσότεροι Κουβανοί παύουν να φοβούνται την κρατική καταστολή. Τον Μάιο του 2002 ο Paya και οι οπαδοί του υπέβαλαν στο εθνικό κοινοβούλιο 11 020 υπογραφές για δημοψήφισμα. Στις αρχές του Οκτωβρίου του 2003 προστέθηκαν άλλες 14 384 υπογραφές. Οι μισές περίπου από αυτές συγκεντρώθηκαν κατά την περίοδο που ακολούθησε το κύμα των συλλήψεων του Μαρτίου 2003. Το φιμωμένο κοινοβούλιο δεν αντέδρασε, αλλά αυτό δεν εμπόδισε τον Paya να οργανώσει τρίτη αίτηση.
<SPEAKER ID="242" LANGUAGE="ES" NAME="Martínez Martínez (PSE )." AFFILIATION="">
<P>
    Κύριε Πρόεδρε, θα ψηφίσω κατά του επονομαζόμενου ψηφίσματος συμβιβασμού, το οποίο η Ομάδα μου, η Ομάδα των Σοσιαλιστών, δεν υπέγραψε, επειδή το βρίσκω άδικο και μεροληπτικό και πιστεύω ότι αγνοεί το πλαίσιο της επίθεσης και της απειλής που βιώνει η Κούβα εδώ και 50 σχεδόν χρόνια εκ μέρους των Ηνωμένων Πολιτειών.
<P>
Θέλω επίσης να επισημάνω ότι στο κουβανικό έδαφος υπάρχει μια κατάσταση παραβίασης των ανθρωπίνων δικαιωμάτων, καταστρατήγησης του κράτους δικαίου και παράνομης κράτησης σε απάνθρωπες συνθήκες, όχι για 70, αλλά για πάνω από 600 ανθρώπους, που ούτε έχουν καταδικαστεί ούτε έχουν υποβληθεί σε καμία δικαστική διαδικασία. Όμως αυτό συμβαίνει στο τμήμα της Νήσου που κατέχουν οι Ηνωμένες Πολιτείες: στη βάση του Γκουαντάναμο. Με σοκάρει το γεγονός ότι εκείνοι οι συνάδελφοι που μαζεύουν υπογραφές για να εξασφαλιστεί ο σεβασμός των δικαιωμάτων των κρατουμένων στις κουβανικές φυλακές και για να επισκεφθούν τις φυλακές αυτές, δεν συμπεριλαμβάνουν την κατάσταση των κρατουμένων στο Γκουαντάναμο και την επίσκεψη στις αντίστοιχες φυλακές.
<SPEAKER ID="243" LANGUAGE="ES" NAME="Bergaz Conesa (GUE/NGL )." AFFILIATION="">
<P>
Η Ομάδα μας το κατήγγειλε σε αυτήν την αίθουσα και κανείς δεν είπε τίποτα για αυτούς τους κρατουμένους. Αναρωτιέμαι: μήπως επειδή οι κρατούμενοι των Ηνωμένων Πολιτειών στο Γκουαντάναμο, οι 10 000 στο Ιράκ και σε άλλες χώρες δεν αξίζουν την ίδια προσοχή και αντιμετώπιση από το Ευρωπαϊκό Κοινοβούλιο;
<SPEAKER ID="244" LANGUAGE="PT" NAME="Ribeiro e Castro (UEN )." AFFILIATION="">
<P>
Θα ήθελα να αναφέρω δύο ημερομηνίες, έτσι ώστε να είμαστε απόλυτα σαφείς για το τι διακυβεύεται: την 1 Μαΐου δέκα νέα κράτη μέλη θα ενταχθούν στο Ευρωπαϊκό Κοινοβούλιο, στους κόλπους μας, στον οίκο της δημοκρατίας που μοιραζόμαστε. Πριν από δέκα χρόνια, οκτώ από τα κράτη αυτά ήταν κάτω από την τυραννία κομμουνιστικών δικτατοριών. Από τότε που έπεσε το Τείχος, μπόρεσαν να αναπτυχθούν δημοκρατικά, να μοιραστούν τις ίδιες βάσεις του κράτους δικαίου, της δημοκρατίας και της ελευθερίας και να ζήσουν στο πλευρό μας. Το ίδιο θα θέλαμε να συμβεί και στην Κούβα.
<P>
Την ερχόμενη Κυριακή, 25 Απριλίου, στη χώρα μου, την Πορτογαλία, γιορτάζουμε την τριακοστή επέτειο της “Επανάστασης των Γαρυφάλλων”, μιας δημοκρατικής επανάστασης που τη σφετερίστηκαν αμέσως η Ακροαριστερά και οι Κομμουνιστές, οι οποίοι ήθελαν να κάνουν την Πορτογαλία –σύμφωνα με την έκφραση της εποχής– την “Κούβα της Ευρώπης”. Αγωνιστήκαμε σκληρά το 1974 και το 1975, για να μπορούμε να λεγόμαστε ελεύθερη και δημοκρατική χώρα και όχι “Κούβα της Ευρώπης”. Αυτό που θα θέλαμε τώρα είναι να μπορέσει η Κούβα να γίνει “η Πορτογαλία της Καραϊβικής”, τα γαρύφαλλα που έφεραν τη χαρά στην Πορτογαλία να κάνουν το ίδιο και στην Κούβα, να μοιραστούμε τη ζωντάνια, το χρώμα και τη θέρμη του κουβανικού πολιτισμού, ενός πολιτισμού για τον οποίο τρέφουμε μεγάλη εκτίμηση και θα θέλαμε να τον δούμε να χαμογελά και να αναπτύσσεται ελεύθερα. Να τι διακυβεύεται.
<P>
Έγινε αναφορά εδώ στα διπλά μέτρα και σταθμά. Αυτό που με λυπεί είναι η έλλειψη συμπαράστασης από πλευράς ορισμένων συναδέλφων με τα τρομερά βάσανα στην Κούβα ανθρώπων που καταδικάστηκαν πριν από ένα χρόνο σε είκοσι και πλέον χρόνια φυλακή για τις πεποιθήσεις τους. Είναι τρομερό! Αν δεν θέλετε διπλά μέτρα και σταθμά, τότε χρησιμοποιήστε την ψήφο σας σωστά, διαφορετικά οι κατηγορίες μπορεί να γυρίσουν εναντίον σας. Όπως αποκάλυψε πρόσφατα στο Ευρωπαϊκό Κοινοβούλιο η οργάνωσηΡεπόρτερ χωρίς σύνορα, η Κούβα είναι σήμερα η μεγαλύτερη φυλακή δημοσιογράφων στον κόσμο. Από τον Μάρτιο έχουν φυλακιστεί 27 δημοσιογράφοι και άλλοι τρεις βρίσκονταν ήδη στη φυλακή. Πρέπει, λοιπόν, να δείξουμε αδιάλειπτη συμπαράσταση σε όλους εκείνους που υπερασπίζονται την ελευθερία λόγου, γνώμης και έκφρασης και την πολιτική ελευθερία στην Κούβα.
<P>
Τέλος, δυο λόγια υποστήριξης των εκστρατειών για την απονομή του Νόμπελ Ειρήνης σε κουβανούς δημοκράτες, όπως ο Rivero Castañeda, μεγάλος συγγραφέας και ποιητής ο οποίος βρίσκεται στη φυλακή, ή ο Oswaldo Payá, στον οποίο απονείμαμε το βραβείο Ζαχάρωφ το 2002. Πρέπει να συνεχίσουμε ακάματα τις προσπάθειές μας και να μην σταματήσουμε ποτέ να προωθούμε την πρωτοβουλία Ζαχάρωφ, μέχρι να μπορέσει ο Oswaldo Payá να έρθει εδώ και να μας μιλήσει, όπως έχουμε ζητήσει και όπως έχει δικαίωμα να πράξει. 
<SPEAKER ID="245" LANGUAGE="" NAME="" AFFILIATION="Αντιπροέδρου">
<SPEAKER ID="246" LANGUAGE="SV" NAME="Sacrédeus (PPE-DE )." AFFILIATION="">
<P>
    Κύριε Πρόεδρε, κύριε Επίτροπε, κατά την πρώτη επέτειο των μαζικών φυλακίσεων του Κάστρο για πολιτικούς λόγους, εμείς οι Χριστιανοδημοκράτες από τη Σουηδία, τη Δανία, τις Κάτω Χώρες, το Βέλγιο, τη Γερμανία, την Ισπανία, την Πορτογαλία, την Τσεχική Δημοκρατία και τη Σλοβακία απευθύναμε κοινή έκκληση σε επιστολή μας προς τον Γενικό Γραμματέα του ΟΗΕ, κ. Κόφι Ανάν. Θέλαμε να επιστήσουμε την προσοχή στο γεγονός ότι, στις 18 Μαρτίου 2003, στη σκιά του πολέμου του Ιράκ, ο Φιντέλ Κάστρο δημιούργησε ένα κύμα καταστολής κατά το οποίο 75 υπέρμαχοι της δημοκρατίας φυλακίστηκαν με ψευδείς κατηγορίες μετά από συνοπτικές δίκες. Καταδικάστηκαν σε κάθειρξη από 15 έως 27 ετών ο καθένας.
<P>
Συνολικά, δηλαδή, επιβλήθηκαν στους 75 αυτούς συνταγματικούς ακτιβιστές 1 456 έτη κάθειρξης. Η μοίρα τους δεν πρέπει να αγνοηθεί από τον υπόλοιπο κόσμο. Είναι, συνεπώς, εξαιρετικά επείγον να κάνουμε αυτήν τη δήλωση σήμερα στο Ευρωπαϊκό Κοινοβούλιο. Ως μέλη του Ευρωπαϊκού Κοινοβουλίου, πιστεύουμε ότι οι αποφάσεις πρέπει να ακυρωθούν, εφόσον οι δίκες στην Κούβα διεξήχθησαν σαφώς χωρίς νομικά δικαιώματα των κατηγορουμένων, οι οποίοι καταδικάστηκαν αποκλειστικά για πολιτικούς λόγους. Ζητούμε να απελευθερωθούν χωρίς καθυστέρηση αυτοί οι 75 υπερασπιστές των ανθρωπίνων δικαιωμάτων.
<P>
Το έγκλημά τους είναι ότι, σύμφωνα με το σύνταγμα της Κούβας, συγκέντρωσαν περίπου 10 000 υπογραφές αξιώνοντας δημοψήφισμα για μια πιο πλουραλιστική και πιο δημοκρατική Κούβα. Γι' αυτό, τους επιβλήθηκαν εξαιρετικά μεγάλες ποινές. Οι περισσότεροι από αυτούς τους υπέρμαχους της δημοκρατίας ανήκουν στο χριστιανικό και χριστιανοδημοκρατικό κίνημα ανθρωπίνων δικαιωμάτων Movimento Cristiano Liberación.
<P>
Εγώ, μαζί με τον κ. Ribeiro e Castro και 206 άλλους ευρωβουλευτές, αναλάβαμε την πρωτοβουλία να προσκαλέσουμε τον κάτοχο του βραβείου Ζαχάρωφ Osvaldo Payà Sardiñas να μας επισκεφθεί εδώ στην Ευρώπη. Κύριε Nielson, βοηθήστε να αποβεί τελέσφορα αυτή η πρόσκληση, ασκώντας πίεση στο κουβανικό καθεστώς, για να μπορέσει ο Osvaldo Payà Sardiñas να μας επισκεφθεί. 
<SPEAKER ID="247" LANGUAGE="" NAME="Αλυσανδράκης (GUE/NGL )." AFFILIATION="">
<SPEAKER ID="248" LANGUAGE="DE" NAME="Posselt (PPE-DE )." AFFILIATION="">
<P>
Επιτρέψτε μου, φίλοι μου, να το καταστήσω απόλυτα σαφές: δεν είμαστε εναντίον του κουβανικού λαού, όπως νομίζετε. Αντίθετα, τον υποστηρίζουμε. Εκείνοι που, πριν από το 1989, μιλούσαν εδώ υπέρ των κομμουνιστικών δικτατοριών πρέπει να ντρέπονται, όταν τα λόγια τους ανασύρονται από τα πρακτικά. Έτσι θα πρέπει να ντρέπεστε και εσείς μια μέρα για αυτά που είπατε σήμερα για την Κούβα, μια από τις τελευταίες σκληρές και καταπιεστικές κομμουνιστικές δικτατορίες στον κόσμο.
<SPEAKER ID="249" LANGUAGE="" NAME="Nielson," AFFILIATION="Επιτροπή">
<P>
    Κύριε Πρόεδρε, πρόκειται σαφέστατα για ένα θέμα στο οποίο το Κοινοβούλιο αρέσκεται να διαφωνεί. Αυτό αντικατοπτρίζει την πολιτική πραγματικότητα. Ωστόσο, έχω μια ένσταση. Την απευθύνω στην κ. Bergaz Conesa η οποία τόνισε την καλή επίδοση της Κούβας σε τομείς όπως η υγεία, ο αθλητισμός και η εκπαίδευση. Αυτό είναι καλό, αλλά θα προσέθετα, “και λοιπόν;” Θα πρέπει να είναι δυνατόν, χωρίς να παρεξηγηθώ, να συζητήσουμε το θέμα των ανθρωπίνων δικαιωμάτων στην ουσία του, όχι μόνο στην Κούβα, αλλά παντού.
<P>
H ΕΕ παρακολουθεί συνεχώς την κατάσταση των πολιτικών κρατουμένων μέσω της Ομάδας Εργασίας Ανθρωπίνων Δικαιωμάτων στην Αβάνα και μέσω επικοινωνίας με μέλη των οικογενειών των φυλακισμένων. Τον περασμένο Φεβρουάριο, οι σύζυγοι και οι μητέρες των πολιτικών κρατουμένων εξέφρασαν την εκτίμησή τους στους ευρωπαϊκούς οργανισμούς για τη στήριξη που παρέχουν. Η Ευρωπαϊκή Ένωση σκοπεύει να συνεχίσει να θίγει το θέμα των κρατουμένων συνείδησηςμε τις αρχές της Κούβας και να ασκήσουμε όση πίεση μπορούμε για πραγματική δημοκρατική μεταρρύθμιση και σεβασμό των ανθρωπίνων δικαιωμάτων στην Κούβα. Η πρόσφατη διακήρυξη της Προεδρίας του Συμβουλίου, η οποία συνεχάρη τον κουβανό δημοσιογράφο Raúl Rivero για την απονομή του βραβείου World Press Freedom Prize από την Unesco, κάλεσε και πάλι τις αρχές της Κούβας να απελευθερώσουν όλους τους φυλακισμένους αντιφρονούντες άμεσα.
<P>
Η Επιτροπή υποστηρίζει την πρωτοβουλία του Κοινοβουλίου να καλέσει τον Oswaldo Payá. Η αντιπροσωπεία μας στην Αβάνα βρίσκεται σε τακτική επαφή μαζί του και προσπαθεί να διευκολύνει την επίσκεψη.
<SPEAKER ID="250" LANGUAGE="" NAME="Αλυσανδράκης (GUE/NGL )." AFFILIATION="">
<P>
    Κύριε Πρόεδρε, ζήτησα το λόγο επί προσωπικού επειδή η τοποθέτηση του κ. Posselt, ο οποίος δεν κάνει το κόπο να με ακούσει ενώ εγώ έκανα τον κόπο να τον ακούσω όταν μιλούσε, υπερέβη τα όρια μιας πολιτικής αντιπαράθεσης.
<SPEAKER ID="251" LANGUAGE="" NAME="Πρόεδρος." AFFILIATION="">
<SPEAKER ID="252" LANGUAGE="" NAME="Πρόεδρος." AFFILIATION="">
<P>
– B5-0191/2004 των βουλευτών Stephen Hughes, Margrietus J. van den Berg, Marie-Hélène Gillig και Άννας Καραμάνου, εξ ονόματος της Ομάδας του Κόμματος των Ευρωπαίων Σοσιαλιστών, Jean Lambert, Theodorus J.J. Bouwman και Hiltrud Breyer, εξ ονόματος της Ομάδας των Πρασίνων / Ευρωπαϊκή Ελεύθερη Συμμαχία, και Gerhard Schmid, Εμμανουήλ Μπακόπουλου και Δημητρίου Κουλουριάνου, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς–Αριστερά των Πρασίνων των Βόρειων Χωρών, σχετικά με τον σεβασμό των βασικών όρων εργασίας στην παραγωγή αθλητικών προϊόντων για τους Ολυμπιακούς Αγώνες,
<P>
– B5-0200/2004 της βουλευτή Anne Elisabet Jensen, εξ ονόματος της Ομάδας του Ευρωπαϊκού Κόμματος των Φιλελεύθερων Δημοκρατών και Μεταρρυθμιστών, σχετικά με τον σεβασμό των βασικών όρων εργασίας στην παραγωγή αθλητικών προϊόντων για τους Ολυμπιακούς Αγώνες,
<P>
– B5-0202/2004 του βουλευτή Bartho Pronk, εξ ονόματος της Ομάδας του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών, σχετικά με τον σεβασμό των βασικών όρων εργασίας στην παραγωγή αθλητικών προϊόντων για τους Ολυμπιακούς Αγώνες,
<P>
– B5-0191/2004 του βουλευτή Brian Crowley, εξ ονόματος της Ομάδας Ένωση για την Ευρώπη των Εθνών, σχετικά με τον σεβασμό των βασικών όρων εργασίας στην παραγωγή αθλητικών προϊόντων για τους Ολυμπιακούς Αγώνες. 
<SPEAKER ID="253" LANGUAGE="" NAME="Καραμάνου (PSE )." AFFILIATION="">
<P>
    Κύριε Πρόεδρε, κύριε Επίτροπε, η διοργάνωση των Ολυμπιακών Αγώνων του 2004 στην γενέτειρά τους, την Ελλάδα, αποτελεί μια πολύ καλή ευκαιρία για να αναδείξουμε τις ανθρωπιστικές αξίες που συνδέονται με το πνεύμα του “Ολυμπισμού”, αλλά και με το γράμμα της Χάρτας των Ολυμπιακών Αγώνων, η οποία τονίζει το σεβασμό των παγκόσμιων θεμελιωδών ανθρωπίνων δικαιωμάτων.
<P>
Θα ήθελα επίσης, κύριε Επίτροπε, να τονίσω τη σημασία μιας εκστρατείας ενημέρωσης και ευαισθητοποίησης των Ευρωπαίων ενόψει των Ολυμπιακών Αγώνων του 2004. 
<SPEAKER ID="254" LANGUAGE="NL" NAME="Maes (Verts/ALE )." AFFILIATION="">
<P>
Συχνά οι άνθρωποι κάνουν σχέδια για το μέλλον. Για παράδειγμα, η Φλάνδρα υποβάλλει τώρα υποψηφιότητα για να φιλοξενήσει τους Ολυμπιακούς Αγώνες του 2016. Δεν μπορούμε να πούμε ότι μέχρι το 2016 θέλουμε ένα δικαιότερο σύστημα παγκόσμιου εμπορίου, το οποίο να μην βασίζεται στην αγοραία αξία, αλλά στην ανθρώπινη αξιοπρέπεια; 
<SPEAKER ID="255" LANGUAGE="FR" NAME="André-Léonard (ELDR )." AFFILIATION="">
<SPEAKER ID="256" LANGUAGE="SV" NAME="Sacrédeus (PPE-DE )." AFFILIATION="">
<P>
Και εμείς όμως, ως καταναλωτές, ανησυχούμε για τις παρατυπίες όσον αφορά τις συνθήκες απασχόλησης και εργασίας. Θα ήθελα, συνεπώς, να απευθύνω έκκληση σε εσάς, κύριε Nielson, και στην Επιτροπή να προσθέσετε στα πολυάριθμα άλλα καθήκοντά σας την ανάληψη δράσης έναντι της Διεθνούς Ολυμπιακής Επιτροπής και των επιχειρηματιών του κλάδου του αθλητισμού και των υπεργολάβων τους, προκειμένου να διασφαλίσετε ότι αναγνωρίζουν τα διεθνή πρότυπα εργασίας της ΔΟΕ και ότι τα πρότυπα αυτά ενσωματώνονται στους κανονισμούς της Διεθνούς Ολυμπιακής Επιτροπής. Πρόκειται για θέμα ανθρώπινης αξιοπρέπειας. Σας εύχομαι καλή επιτυχία, κύριε Επίτροπε, στο σημαντικό αυτό έργο. 
<SPEAKER ID="257" LANGUAGE="DE" NAME="Rübig (PPE-DE )." AFFILIATION="">
<SPEAKER ID="258" LANGUAGE="EN" NAME="Nielson," AFFILIATION="Επιτροπή">
<P>
Αναφορικά με τους Ολυμπιακούς Αγώνες, η Ευρωπαϊκή Επιτροπή στηρίζει οικονομικά τον χάρτη προθέσεων που εγκρίθηκε από την οργανωτική επιτροπή για τους Χειμερινούς Ολυμπιακούς Αγώνες του Τορίνο το 2006. Αυτό επισημαίνει τη δέσμευση της οργανωτικής επιτροπής να αντιμετωπίζει τα δεοντολογικά, περιβαλλοντικά και κοινωνικά θέματα, καθώς και να αναφέρει τον κοινωνικό αντίκτυπο των δραστηριοτήτων και τη συμμόρφωση με τα κριτήρια δεοντολογίας. Η εν λόγω πρωτοβουλία μπορεί να είναι να φανεί ιδιαίτερα χρήσιμη και για τους θερινούς Ολυμπιακούς Αγώνες του 2004.
<P>
Η Ευρωπαϊκή Επιτροπή συμβάλλει επίσης στην προώθηση της εταιρικής κοινωνικής ευθύνης, των δικαιωμάτων των εργαζομένων και της τίμιας εργασίας στη βιομηχανία αθλητικών ειδών. Ενθαρρύνει τη συμμετοχή και αφοσίωση όλων των παραγόντων, με σκοπό, για παράδειγμα, την καταπολέμηση της χρήσης της παιδικής εργασίας από τις βιομηχανίες που παράγουν αθλητικά ρούχα και μπάλες με την άδεια της Διεθνούς Ομοσπονδίας Ποδοσφαίρου (FIFA).
<P>
Μια παρόμοια προσέγγιση που θα καλύπτει όλους τους βασικούς κανόνες εργασίας, θα μπορούσε να αναπτυχθεί για τους επόμενους Ολυμπιακούς Αγώνες με σχετικούς εταίρους, όπως παγκόσμιες εμπορικές ενώσεις, την ευρύτερη κοινωνία των πολιτών, τη Διεθνή Ολυμπιακή Επιτροπή, την Παγκόσμια Ομοσπονδία Βιομηχανίας Αθλητικών Ειδών, τα διάφορα εμπορικά σήματα και εταιρείες και τη Διεθνή Oργάνωση Eργασίας (ΔΟΕ)
<SPEAKER ID="259" LANGUAGE="" NAME="Πρόεδρος." AFFILIATION="">
<SPEAKER ID="260" LANGUAGE="" NAME="Πρόεδρος." AFFILIATION="">
<P>
– B5-0194/2004 του βουλευτή Niall Andrews, εξ ονόματος της Ομάδας Ένωση για την Ευρώπη των Εθνών, σχετικά με τη Νιγηρία,
<P>
– B5-0203/2004 των βουλευτών Charles Tannock, John Alexander Corrie, Lennart Sacrédeus και Bernd Posselt, εξ ονόματος της Ομάδας του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών, σχετικά με τη Νιγηρία,
<P>
– B5-0205/2004 των βουλευτών Didier Rod, Marie Anne Isler Béguin και Nelly Maes, εξ ονόματος της Ομάδας των Πρασίνων / Ευρωπαϊκή Ελεύθερη Συμμαχία, σχετικά με τη Νιγηρία,
<P>
– B5-0206/2004 του βουλευτή Bastiaan Belder, εξ ονόματος της Ομάδας για την Ευρώπη της Δημοκρατίας και της Διαφοράς, σχετικά με τη Νιγηρία,
<P>
– B5-0209/2004 του βουλευτή Margrietus J. van den Berg, εξ ονόματος της Ομάδας του Κόμματος των Ευρωπαίων Σοσιαλιστών, σχετικά με τη Νιγηρία,
<P>
– B5-0211/2004 του βουλευτή Bob van den Bos, εξ ονόματος της Ομάδας του Ευρωπαϊκού Κόμματος των Φιλελεύθερων Δημοκρατών και Μεταρρυθμιστών, σχετικά με τη Νιγηρία,
<P>
– B5-0213/2004 της βουλευτή Yasmine Boudjenah, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς–Αριστερά των Πρασίνων των Βόρειων Χωρών, σχετικά με τη Νιγηρία. 
<SPEAKER ID="261" LANGUAGE="" NAME="Tannock (PPE-DE )." AFFILIATION="(">
<P>
Δυστυχώς, η Νιγηρία είναι μια χώρα που πλήττεταιαπό εθνικές και θρησκευτικές διαφορές και πρέπει να γίνει κάθε προσπάθεια από την κυβέρνηση, προκειμένου να οικοδομηθεί η αδελφοσύνη και η κοινωνική συνοχή σε εθνικό επίπεδο. Η εισαγωγή του νόμου της Σαρία από το 1999 προκάλεσε ιδιαίτερο διχασμό και –παρόλο που δεν πραγματοποιήθηκε ακόμη– υπήρξαμε μάρτυρες της επιβολής θανατικών ποινών δια λιθοβολισμού σε γυναίκες που καταδικάζονται, επειδή διέπραξαν το έγκλημα της μοιχείας. Είναι μόνο θέμα χρόνου να επανέλθει το ζήτημα και πάλι στο προσκήνιο και να ενοχλήσει τις συνειδήσεις του δυτικού κόσμου.
<P>
Στο παρελθόν, απηύθυνα ο ίδιος έκκληση από αυτό το Κοινοβούλιο για την αποπομπή της Νιγηρίας από την Κοινοπολιτεία,σε περίπτωση επιβολής μιας τόσο βάρβαρης ποινής. Εξάλλου, το σύνταγμα της Νιγηρίας του 1999 εγγυάται την πλήρη ελευθερία πίστεως και η χώρα έχει υπογράψει συμβάσειςγια τα ανθρώπινα δικαιώματα.Συνεπώς, απευθύνομαι στις ομοσπονδιακές και κρατικές αρχές αυτού του μεγάλου αφρικανικού κράτος ζητώντας να αποκαταστήσουν άμεσα τον νόμο και την τάξη, να διεξαγάγουν πλήρη έρευνα όσον αφορά την ταυτότητα των ένοχων και να προσαγάγουν όλους τους εμπλεκόμενος ενώπιον της δικαιοσύνης, ιδίως όπου έχει υπάρξει εσωτερική πρόκληση ή διείσδυση. 
<SPEAKER ID="262" LANGUAGE="NL" NAME="Maes (Verts/ALE ). –" AFFILIATION="">
<P>
   Κύριε Πρόεδρε, κύριε Επίτροπε, κυρίες και κύριοι συνάδελφοι, ένα λεπτό δεν είναι αρκετό για να συζητήσουμε τα τεράστια προβλήματα που αντιμετωπίζει το μεγάλο και πυκνοκατοικημένο κράτος της Νιγηρίας. Ήμασταν παρόντες ως φιλοξενούμενοι κατά τη διάσκεψη των ΑΚΕ, όταν ο κ. Obasanjo “αντικατέστησε” το στρατιωτικό καθεστώς με ένα δημοκρατικό σύστημα. Οι ελπίδες ήταν έντονες και ειλικρινείς. Από τότε, όμως, χιλιάδες άνθρωποι έχουν σκοτωθεί σε εθνοτικές συγκρούσεις και κάθε λογής βίαιες συρράξεις. Πήγαμε επίσης στο Kano, στον Βορρά, όπου ανθεί ένας θαυμάσιος ισλαμικός πολιτισμός, και είχαμε την ευκαιρία να συγκρίνουμε τον πολιτισμό αυτόν με τον πολιτισμό άλλων περιφερειών στον Νότο. Όμως, αυτή η εκπληκτική ποικιλία φυλών, εθνοτικών ομάδων και πολιτισμών κινδυνεύει να βυθιστεί σε μια σοβαρή ένοπλη σύρραξη.
<P>
Το πετρέλαιο, που έπρεπε να είναι η ευλογία της μεγάλης αυτής χώρας, είναι στην πραγματικότητα κατάρα, επειδή χρησιμοποιείται κυρίως για την αγορά όπλων και την ώθηση της μίας βάσης εξουσίας εναντίον της άλλης. Οι μικρότερες ομάδες, όπως ο πληθυσμός Ogoni, κινδυνεύουν να αποτελέσουν θύματα όλης αυτής της κατάστασης. Πιστεύω ότι πρέπει να πάρουμε τη Νιγηρία στα σοβαρά στο πλαίσιο των ΑΚΕ και ότι πρέπει να παρακολουθούμε στενά τι συμβαίνει στη μεγάλη αυτή χώρα, επειδή είναι σαν την Αφρική σε μικρογραφία. Ελπίζω να ληφθούν σοβαρά υπόψη οι συστάσεις που περιέχονται στα ψηφίσματά μας, οι οποίες επικεντρώνονται κυρίως στον κίνδυνο της μισαλλοδοξίας, στον κίνδυνο του νόμου της Σαρία σε αυτές τις χώρες, στον λιθοβολισμό των γυναικών κλπ., επειδή υπάρχει κίνδυνος η όλη κατάσταση να επιδεινωθεί περαιτέρω, εάν δεν αναπτύξουμε πολύ πιο στενό διάλογο, εφαρμόζοντας ωστόσο αυστηρές κυρώσεις σε περίπτωση καταστρατήγησης των κανόνων. 
<SPEAKER ID="263" LANGUAGE="NL" NAME="Belder (EDD )." AFFILIATION="">
<SPEAKER ID="264" LANGUAGE="" NAME="Καραμάνου (PSE )." AFFILIATION="">
<P>
Φαίνεται, κύριε Επίτροπε, ότι η κυβέρνηση της Νιγηρίας είτε δεν έχει τη δύναμη, είτε δεν διαθέτει πολιτική βούληση για να επιβάλει στη χώρα το σύνταγμα του 1999 και τους νόμους. Οι πρόσφατες βιαιότητες των φονταμενταλιστών και η έκρηξη της θρησκευτικής βίας στην πολιτεία Plateau που κόστισε τη ζωή 1500 ανθρώπων και την καταστροφή 173 εκκλησιών, αποτελεί αποκορύφωση μιας σειράς αιματηρών γεγονότων, με πρωταγωνιστές ισλαμιστές εξτρεμιστές.
<P>
Έχω τη γνώμη ότι η Ευρωπαϊκή Επιτροπή θα πρέπει να αξιοποιήσει τη δύναμη και το διεθνές κύρος που διαθέτει, ώστε να συμβάλει περισσότερο ενεργά στην ενίσχυση της ασφάλειας, στον τερματισμό της βίας και την προώθηση του σεβασμού της ανεξιθρησκίας και των βασικών ανθρωπίνων δικαιωμάτων στη Νιγηρία. Χρειαζόμαστε δηλαδή στενότερη συνεργασία και πίεση προς την κυβέρνηση της Νιγηρίας και τον Πρόεδρο Obasanjo προκειμένου να εφαρμοστούν στη χώρα το σύνταγμα και οι νόμοι. 
<SPEAKER ID="265" LANGUAGE="FR" NAME="André-Léonard (ELDR )." AFFILIATION="">
<P>
    Κύριε Πρόεδρε, η Νιγηρία, η μεγαλύτερη αφρικανική χώρα, με 120 εκατομμύρια κατοίκους, φαίνεται ότι βρίσκεται σε μια μόνιμα εκρηκτική κατάσταση. Η πετρελαιοπαραγωγός αυτή χώρα, όπου η άκρα ευημερία μιας ελάχιστης μειονότητας έρχεται σε αντιδιαστολή με την άκρα πενία του λαού, αποτελεί για μία ακόμη φορά θέατρο θρησκευτικών συγκρούσεων οι οποίες προκάλεσαν 20 θανάτους τον προηγούμενο μήνα κατά την επίθεση σε χωριό της πολιτείας Plateau – το οποίο κατά κύριο λόγο κατοικείται από χριστιανούς.
<P>
Για μεγάλο χρονικό διάστημα, η περιοχή έχει βυθιστεί σε μια πραγματική διαμάχη μεταξύ ισλαμιστών και χριστιανών φονταμενταλιστών, με αποτέλεσμα από τον Φεβρουάριο να έχουν βρει τον θάνατο ήδη περισσότεροι από 100 άνθρωποι. Τα θλιβερά αυτά γεγονότα αποκαλύπτουν εκ νέου ότι η ένδεια και το κοινωνικό χάσμα συνιστούν από κοινού το ιδανικό εφαλτήριο όλων των φονταμενταλιστών.
<P>
Σήμερα, ο νόμος της Σαρία εφαρμόζεται στις 11 βόρειες πολιτείες από τις 36 συνολικά της Ομοσπονδιακής Δημοκρατίας της Νιγηρίας. Προκειμένου να αντιδράσουν στην ισλαμική απειλή, οι κυβερνήτες του Νότου –όπου επικρατούν οι ανιμιστές και οι χριστιανοί– δημιούργησαν ένα φόρουμ για τις νότιες πολιτείες. Υπάρχουν αναφορές για τη δημιουργία μηχανισμών σε όλους τους τομείς –συμπεριλαμβανομένων των θεσμών– οι οποίοι θα μπορούσαν να προκαλέσουν νέα έκρηξη στη χώρα.
<P>
Σήμερα, βρισκόμαστε αντιμέτωποι με τον φαύλο κύκλο της βίας που πλήττει τον ταλαιπωρημένο πληθυσμό, και σπεύδουμε να καταδικάσουμε σθεναρά κάθε τύπο μισαλλοδοξίας και θρησκευτικής βίας. Από το 1999, χιλιάδες άνθρωποι έχασαν τη ζωή τους σε συγκρούσεις μεταξύ των διαφόρων κοινοτήτων. Παράλληλα, τη θρυαλλίδα αποτέλεσε η εισαγωγή του νόμου της Σαρία σε πολλές βόρειες πολιτείες.
<SPEAKER ID="266" LANGUAGE="DE" NAME="Posselt (PPE-DE )." AFFILIATION="">
<P>
Πρέπει, όμως, να προσέξουμε να μην εξετάσουμε τα πράγματα από μία μόνο οπτική γωνία. Όπως γνωρίζουμε, τα περισσότερα κράτη της Δυτικής Αφρικής είναι τεχνητά κατασκευάσματα που χάραξαν στον χάρτη οι αποικιοκρατικές δυνάμεις, έτσι ώστε να υπάρχουν στον Νότο λαοί διχασμένοι, όπως για παράδειγμα οι Ibo και οι Ewe, που είναι χριστιανοί και ανιμιστές και ζουν και στις δύο πλευρές των συνόρων. Το ίδιο μπορούμε να πούμε και για τους λαούς του Βορρά, τους Hausa και τους Fulbe, που είναι ως επί το πλείστον μουσουλμάνοι και ζουν επίσης σε διάφορα κράτη. Απλώς έτσι έτυχε να χαραχθούν τα σύνορα αυτών των κρατών· ποτέ στην ιστορία τους δεν αντιστοιχούσαν στην εθνοτική πραγματικότητα. Αυτό πρέπει να είναι σαφές για μας και είναι κάτι για το οποίο ευθυνόμαστε εν μέρει και εμείς οι Ευρωπαίοι.
<P>
Το ψήφισμα ορθώς αναφέρεται στην πολιτεία Plateau. Σε αυτήν ακριβώς την πολιτεία αντιπαρατίθενται αυτές οι εθνοτικές ομάδες, και η κατάσταση οξύνεται ακόμη περισσότερο από τις οικονομικές ανισότητες και τις μεταναστευτικές ροές. Το όλο μέρος μοιάζει με ωρολογιακή βόμβα, έτοιμη να εκραγεί.. Πρέπει επίσης να θυμόμαστε ότι η Νιγηρία είναι ένα πολυεθνοτικό κράτος, μία από τις πιο πυκνοκατοικημένες χώρες στον κόσμο και ίσως η πιο πυκνοκατοικημένη της Αφρικής και ότι υπάρχουν επίσης πετρελαϊκά συμφέροντα που διακυβεύονται, οπότε χρειάζεται πραγματικά εξαιρετικά λεπτό χειρισμό και διακριτική σκέψη.
<P>
Παρόλα αυτά, θα ήθελα να πω στην κ. André-Léonard ότι είναι υπερβολή να πούμε ότι υπάρχει φονταμενταλισμός και στο χριστιανικό και στο ισλαμικό στρατόπεδο. Δεν υπάρχει χριστιανικός φονταμενταλισμός στη Νιγηρία. Δεν υπάρχει ούτε ισλαμικός φονταμενταλισμός· υπάρχει, αντίθετα, αφενός, αυτή η περίπλοκη κατάσταση συγκρούσεων και, αφετέρου, ισλαμιστές ιδεολόγοι που προσπαθούν να την εκμεταλλευτούν για ιδιοτελείς σκοπούς. Εάν θέλουμε να αντιμετωπίσουμε αυτή την κατάσταση, χρειαζόμαστε βαθιά γνώση της Ιστορίας και της εθνοτικής σύνθεσης αυτών των χωρών. Μόνο τότε θα μπορέσουμε να υποστηρίξουμε την ειρηνευτική διαδικασία και να εμποδίσουμε τη Νιγηρία να διαμελιστεί στη διάρκεια ενός αιματηρού πολέμου – σε σύγκριση με τον οποίο το αιματοκύλισμα της πρώην Γιουγκοσλαβίας θα φαίνεται ασήμαντο.
<SPEAKER ID="267" LANGUAGE="PT" NAME="Casaca (PSE )." AFFILIATION="">
<P>
    Κύριε Πρόεδρε, κύριε Επίτροπε, κύριοι εισηγητές, πιστεύω ότι αυτό το ψήφισμα του Ευρωπαϊκού Κοινοβουλίου είναι εξαιρετικά επίκαιρο, καθώς αφορά το πιο σοβαρό ίσως πρόβλημα ανθρωπίνων δικαιωμάτων που αντιμετωπίζουμε στις αρχές του 21ου αιώνα.
<P>
Η κατάσταση στη Νιγηρία είναι εξαιρετικά λεπτή, αλλά δεν είναι μοναδική. Επαναλαμβάνεται και αλλού, στο Σουδάν για παράδειγμα, παρότι αυτό δεν έχει δημοσιοποιηθεί επαρκώς, λόγω της προσοχής του κοινού στο Ιράκ, όπου τα γεγονότα είναι ακόμη πιο ασυγχώρητα, επειδή συμβαίνουν με τη συνενοχή ένοπλων δυνάμεων από την Ευρωπαϊκή Ένωση. Πιστεύω ότι αυτό που βλέπουμε εκεί είναι η σταδιακή επικράτηση ενός φανατικού καθεστώτος της Σαρία, ιδίως στο Νότιο Ιράκ, και για την ακρίβεια στη Basra. Είναι ένα καθεστώς όπου οι Χριστιανοί διώκονται, το οινόπνευμα απαγορεύεται, τα δυτικά ρούχα απαγορεύονται και επιβάλλεται το κάλυμμα του προσώπου – και όλα αυτά με τη συνενοχή των βρετανικών στρατευμάτων που βρίσκονται επί τόπου.
<SPEAKER ID="268" LANGUAGE="" NAME="Nielson," AFFILIATION="Επιτροπή">
<P>
Για δεύτερη φορά σήμερα το απόγευμα, πρέπει να πω ότι συμφωνώ με τη συμβολή του κ. Posselt. Έχουμε παρόμοιες απόψεις για τη συγκεκριμένη κατάσταση. Η αναφορά στην Γιουγκοσλαβία είναι επίσης πολύ σημαντική, γιατί έχουμε βοηθήσει εκεί σε μία δήθεν επίλυση που είναι αντίθετη με αυτό που εμείς, για πολύ καλούς λόγους, θεωρούμε αναγκαίο για την Αφρική, δηλαδή να αποφευχθεί η αλλαγή της γεωγραφίας. Παρόλο που τα σύνορα που τους δώσαμε ήταν παράλογα, η Ευρώπη και άλλοι ορθά συμφωνούν με την ίδια την Αφρική ότι όσο η Αφρική δεν θέλει να αλλάξει τα σύνορα, δεν πρέπει να την συμβουλεύουμε να το κάνει, ακόμη και εάν είναι δύσκολο.
<P>
Τρία προγράμματα εγκρίθηκαν πέρυσι, συμπεριλαμβανομένου ενός προγράμματος με μια νιγηριανή μη κυβερνητική οργάνωση που δραστηριοποιείται στις πολιτείες Plateau και Kaduna, με σκοπό την προώθηση της ειρήνης μεταξύ μουσουλμάνων και χριστιανών. Το πρόγραμμα καλύπτει επίσης τη βελτίωση της διατύπωσης και της εφαρμογής του νόμου της Σαρία σύμφωνα με τις εγγυήσεις της θρησκευτικής ελευθερίας που προβλέπονται στο σύνταγμα της Νιγηρίας καθώς και με σεβασμό προς τις διεθνείς συνθήκες που έχει υπογράψει η χώρα για την παροχή προστασίας στα ανθρώπινα δικαιώματα.
<P>
Έχουμε προσαρμοστεί στην ειδική πραγματικότητα της Νιγηρίας, όπου τα ομόσπονδα κράτη διαδραματίζουν έναν ισχυρό ρόλο, και στην πραγματικότητα το μεγαλύτερο μέρος της εργασίας μας στον τομέα της ύδρευσης και της αποχέτευσης πραγματοποιείται σε έξι από τα 36 κράτη που απαρτίζουν την Ομοσπονδιακή Δημοκρατία της Νιγηρίας. Διαλέξαμε τα έξι κράτη όχι βάσει του βαθμού ευκολίας τους, αλλά σύμφωνα με το πού υπάρχει μεγαλύτερη ανάγκη. Μολονότι ο τρόπος αυτός δημιουργεί προβλήματα, εντούτοις είναι ο πιο ουσιαστικός τρόπος αντιμετώπισης θεμάτων που σχετίζονται με τον πυρήνα των προβλημάτων υπογραμμίζοντας αυτά που συζητήσαμε εδώ σήμερα το απόγευμα.
<SPEAKER ID="269" LANGUAGE="" NAME="Πρόεδρος." AFFILIATION="">
<P>
   Τον λόγο έχει ο κ. Rübig, για ένα ζήτημα επί της διαδικασίας.
<SPEAKER ID="270" LANGUAGE="DE" NAME="Rübig (PPE-DE )." AFFILIATION="">
<P>
    Κύριε Πρόεδρε, μπορώ να εκφράσω μια παράκληση; Θα ήθελα να διερευνηθεί εάν, κατά την ψηφοφορία της έκθεσης van Hulten, σημειώθηκε από τον κ. Ferber και καταγράφηκε στα πρακτικά ότι ένας βουλευτής απουσίαζε, πράγμα που επιβεβαίωσε αργότερα ο ίδιος ο βουλευτής. Έχει δικαίωμα να ζητήσει αργότερα διόρθωση της ψήφου του, η οποία δεν έλαβε χώρα στην αίθουσα, όπως δείχνουν και τα πρακτικά; 
<SPEAKER ID="271" LANGUAGE="" NAME="Πρόεδρος." AFFILIATION="">
<P>
   Ευχαριστώ, κύριε Rübig. Σημειώνουμε την παρατήρησή σας, που θα διαβιβαστεί όπου δει. 
<SPEAKER ID="272" LANGUAGE="DE" NAME="Knolle (PPE-DE )." AFFILIATION="">
<P>
    Κύριε Πρόεδρε, θα σας παρακαλούσα, όταν εγγραφούμε στον κεντρικό κατάλογο αύριο το πρωί, να μας παρασχεθεί ευρεία προστασία από τα μέσα μαζικής ενημέρωσης, που περιμένουμε ότι θα βρίσκονται εκεί και που εργάζονται για κάποιον κ. Martin. Μολονότι δεν έχουμε τίποτα να κρύψουμε, δεν θέλουμε να μας παρενοχλούν. Διαβεβαιώνω το Σώμα ότι μέχρι πολύ πρόσφατα δεν θα το θεωρούσα καν πιθανό να με κατασκοπεύει συστηματικά κάποιος κ. Martin με τη φωτογραφική μηχανή που κρύβει στην κουμπότρυπά του. Δεν είχα ιδέα ότι με κατασκόπευαν, τουλάχιστον από το 2002. Εάν το είχα αντιληφθεί, θα παρέμενα πολύ μακριά από αυτόν τον κ. Martin, ήδη από το 2002.
<P>
Κατηγορώ εξίσου έντονα ορισμένα γερμανικά μέσα ενημέρωσης, που χρησιμοποιούν κάποιον κ. Martin ως βασικό μάρτυρά τους, όπως τον ονομάζουν, και έτσι υπέβαλαν και εμένα, μεταξύ άλλων, σε μια αηδιαστική εκστρατεία δυσφήμησης στη Γερμανία. Εδώ, στο Ευρωπαϊκό Κοινοβούλιο, πάντα τηρούσα τους εκάστοτε ισχύοντες κανόνες. 
<SPEAKER ID="273" LANGUAGE="DE" NAME="Martin, Hans-Peter (NI )." AFFILIATION="">
<SPEAKER ID="274" LANGUAGE="DE" NAME="Posselt (PPE-DE )." AFFILIATION="">
<P>
    Κύριε Πρόεδρε, λυπάμαι, αλλά πρέπει να πω ότι περίμενα περισσότερα από τη δήλωση του κ.Martin. Νόμιζα ότι θα εξηγούσε γιατί τα πρακτικά αναφέρουν ότι ψήφισε πολλές από τις τροπολογίες στην έκθεση van Hulten, ενώ δεν βρισκόταν καθόλου στην αίθουσα. Είναι ανεξήγητο πώς κάποιος μπορεί να ισχυρίζεται ότι ψήφισε αναρίθμητες τροπολογίες, ενώ βρισκόταν εκτός αίθουσας. Όλοι θα μπορούσαμε να κάνουμε το ίδιο, δίνοντας έξω διάφορες συνεντεύξεις και, αργότερα, οι κατάλογοι της Προεδρίας·
<SPEAKER ID="275" LANGUAGE="" NAME="Πρόεδρος." AFFILIATION="">
<SPEAKER ID="276" LANGUAGE="" NAME="Πρόεδρος." AFFILIATION="(Το Σώμα εγκρίνει το ψήφισμα)">
<P>
   Προχωρούμε στην ψηφοφορία(1).
<P>
(2)
<SPEAKER ID="277" LANGUAGE="" NAME="" AFFILIATION="">
<SPEAKER ID="278" LANGUAGE="PT" NAME="Figueiredo (GUE/NGL )," AFFILIATION="γραπτώς">
<P>
Διαπιστώνω με ανησυχία ότι, στις περισσότερες χώρες της Νοτιοανατολικής Ευρώπης, το ποσοστό συμμετοχής των γυναικών στην πολιτική ζωή είναι σήμερα μικρότερο του 20%, το οποίο, συγκρινόμενο με άλλες περιφέρειες της Ευρώπης, αποτελεί το υψηλότερο ποσοστό αποκλεισμού των γυναικών από ·
<SPEAKER ID="279" LANGUAGE="PT" NAME="Ribeiro e Castro (UEN )," AFFILIATION="γραπτώς">
<SPEAKER ID="280" LANGUAGE="" NAME="" AFFILIATION="">
<SPEAKER ID="281" LANGUAGE="PT" NAME="Figueiredo (GUE/NGL )," AFFILIATION="γραπτώς">
<P>
Είναι εξίσου συγκλονιστικό το γεγονός ότι οι ΗΠΑ –η χώρα που πρωτοστατεί στον αγώνα όπλων και που επιχειρεί τις περισσότερες στρατιωτικές επεμβάσεις– ανήγγειλαν ότι δεν προτίθενται να προσχωρήσουν στη Σύμβαση της Οττάβας και έχουν αποφασίσει να διατηρήσουν τα 8,8 εκατομμύρια των αποκαλούμενων “έξυπνων” ναρκών τους κατά προσωπικού (που διαθέτουν και μηχανισμούς αυτοκαταστροφής). Οι ΗΠΑ ανακοίνωσαν επίσης ότι μόνο μετά το 2010 θα σταματήσουν τη χρήση των “κλασικών” ναρκών κατά προσωπικού και κατά οχημάτων, δηλαδή τέσσερα χρόνια μετά από την παρέλευση της προθεσμίας που έχει συμφωνηθεί προηγουμένως. 
<SPEAKER ID="282" LANGUAGE="" NAME="" AFFILIATION="Αποτελέσματα της ψηφοφορίας σχετικά με περιπτώσεις παραβίασης των ανθρωπίνων δικαιωμάτων, της δημοκρατίας και του κράτους δικαίου"/>
<SPEAKER ID="283" LANGUAGE="" NAME="Πρόεδρος." AFFILIATION="(Η συνεδρίαση λήγει στις">
<P>
   Το Κοινοβούλιο ολοκλήρωσε την ημερήσια διάταξή του.(1)
<SPEAKER ID="284" LANGUAGE="" NAME="" AFFILIATION="Σύνθεση των επιτροπών και των αντιπροσωπειών – Διαβίβαση των κειμένων που εγκρίθηκαν κατά τη σημερινή συνεδρίαση – Γραπτές δηλώσεις καταχωρούμενες στο"/>
