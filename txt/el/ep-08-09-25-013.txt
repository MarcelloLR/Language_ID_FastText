<CHAPTER ID="013">
Πορεία της μεταρρύθμισης των ευρωπαϊκών σχολείων (συζήτηση) 
<SPEAKER ID="205" NAME="Πρόεδρος">
Το επόμενο θέμα είναι η συζήτηση επί της προφορικής ερώτησης των Κατερίνα Μπατζελή και Erna Hennicot-Schoepges προς την Επιτροπή - B6-0454/2008) σχετικά με την έκθεση για την πορεία της μεταρρύθμισης των ευρωπαϊκών σχολείων.
<SPEAKER ID="206" NAME="Erna Hennicot-Schoepges">
συντάκτρια. - (FR) Κυρία Πρόεδρε, ευχαριστώ τον κ. Επίτροπο που δέχθηκε να εξετάσει την παρούσα ερώτηση, η οποία κατατέθηκε πριν από περίπου τέσσερις μήνες. Επιτρέψτε μου να υπενθυμίσω τις αρμοδιότητες της Επιτροπής Πολιτισμού και Παιδείας του Ευρωπαϊκού Κοινοβουλίου, οι οποίες, σύμφωνα με το παράρτημα VI, τμήμα XV παράγραφος 2 του Κανονισμού, περιλαμβάνουν την "προώθηση του συστήματος των ευρωπαϊκών σχολείων".
<P>
Προτεραιότητα των εν λόγω σχολείων είναι η εκπαίδευση των παιδιών κοινοτικών υπαλλήλων. Τα παιδιά αυτά, τα οποία κατατάσσονται στην κατηγορία I, αποτελούν περίπου το 70% του συνόλου, δεν πληρώνουν δίδακτρα και η Επιτροπή συνεισφέρει περίπου 60% της χρηματοδότησης. Τα παιδιά της κατηγορίας II, τα οποία αποτελούν 5% του συνόλου, και της κατηγορίας III, τα οποία αποτελούν 25% του συνόλου, καταβάλλουν δίδακτρα τα οποία κυμαίνονται μεταξύ 4 000 και 16 000 ευρώ.
<P>
Τα 14 υφιστάμενα σχολεία διδάσκουν σχεδόν 21 000 μαθητές, από το νηπιαγωγείο έως το επίπεδο του απολυτηρίου, επί συνόλου 100 εκατομμυρίων μαθητών στην ΕΕ-27, σε 14 επίσημες γλώσσες με ταυτόσημο πρόγραμμα σε όλα τα γλωσσικά τμήματα. Επομένως, σε σύγκριση με την κατάσταση όλων των άλλων μαθητών στην Ευρωπαϊκή Ένωση, οι μαθητές αυτοί είναι εξαιρετικά προνομιούχοι.
<P>
Το 2006, η Επιτροπή υποσχέθηκε να μεταρρυθμίσει το σύστημα -μια αξιέπαινη πρωτοβουλία- με σκοπό τη θέσπιση ενός ευρωπαϊκού εκπαιδευτικού συστήματος το οποίο θα ισχύει σε όλους τους τύπους σχολείων που επιθυμούν να απονέμουν το ευρωπαϊκό απολυτήριο, με βάση ένα κοινό πρόγραμμα σπουδών και, εφόσον είναι δυνατόν, διδασκαλία στη μητρική γλώσσα.
<P>
Το σχολείο στην Πάρμα, το οποίο εγκρίθηκε από το Ανώτατο Συμβούλιο των ευρωπαϊκών σχολείων, θα είναι το πρώτο σχολείο του είδους του που θα απονείμει ένα ευρωπαϊκό απολυτήριο τον Ιούνιο του 2009. Από την πλευρά του, το Ανώτατο Συμβούλιο των ευρωπαϊκών σχολείων ανέλαβε να διενεργήσει εμβριθή αξιολόγηση του απολυτηρίου εν όψει της τρέχουσας μεταρρύθμισης.
<P>
Μελέτη η οποία ανατέθηκε από την Επιτροπή Πολιτισμού και Παιδείας του Ευρωπαϊκού Κοινοβουλίου και θα είναι διαθέσιμη τον Οκτώβριο δείχνει ότι 94% αυτών που αποκτούν το απολυτήριο συνεχίζουν τις σπουδές τους στην τριτοβάθμια εκπαίδευση στα βασικά ευρωπαϊκά πανεπιστήμια και 62% εξ αυτών σπουδάζουν σε πανεπιστήμιο εκτός της χώρας καταγωγής τους. Επομένως, υπάρχει πολύ μεγαλύτερη κινητικότητα στους συγκεκριμένους σπουδαστές παρά σε άλλους.
<P>
Αυτό σημαίνει ότι έχουμε στη διάθεσή μας ένα ευρωπαϊκό εκπαιδευτικό σύστημα το οποίο έχει αποδείξει την αξία του. Στα ψηφίσματά του το 2002 και το 2005, το Ευρωπαϊκό Κοινοβούλιο υποστήριξε τη βαθιά μεταρρύθμιση του σχολικού συστήματος με στόχο την καλύτερη διακυβέρνηση και το άνοιγμα των σχολείων αυτών.
<P>
Λαμβάνοντας υπόψη τις διαδοχικές διευρύνσεις της ΕΕ και τον αυξανόμενο αριθμό των οργανισμών της ΕΕ και των τόπων εργασίας του προσωπικού της, δεν επείγει η μεταρρύθμιση του μοντέλου του συστήματος των ευρωπαϊκών σχολείων και η έναρξη της μεταφοράς του στα γενικά εκπαιδευτικά συστήματα;
<P>
Δεν είναι καιρός να προσφέρουμε στους ευρωπαίους πολίτες ένα καλά δοκιμασμένο, πολύγλωσσο και ευέλικτο μοντέλο σχολείου, το οποίο θα λαμβάνει υπόψη την κινητικότητά τους, και να αξιοποιήσουμε την πείρα που αποκτήθηκε από τα ευρωπαϊκά σχολεία; Φυσικά, γνωρίζω ποια θα είναι η απάντηση: κάτι τέτοιο δεν εμπίπτει στις αρμοδιότητές μας. Μπορούμε τουλάχιστον να εξετάσουμε κάτι τέτοιο, γιατί οπωσδήποτε η αντίληψη των ευρωπαϊκών σχολείων ως ελιτίστικων και η κατηγοριοποίηση των μαθητών στα εν λόγω σχολεία έρχονται σε αντίφαση με τους στόχους της ενιαίας αγοράς, της κινητικότητας και της μεγαλύτερης κοινωνικής συνοχής.
<P>
Ποια πρόοδος έχει σημειωθεί στη διαδικασία της μεταρρύθμισης και του ανοίγματος ώστε να εξασφαλισθεί η μετάβαση του συστήματος των ευρωπαϊκών σχολείων σε ένα ευρωπαϊκό σύστημα σχολικής εκπαίδευσης, με παράλληλη διατήρηση των μέχρι σήμερα επιτευγμάτων; Τι είδους συστήματα κοινοτικής χρηματοδότησης μπορούν να προβλεφθούν για τη βελτίωση της λειτουργίας των διαπιστευμένων σχολείων; " Πάρμα μπορεί να μας δείξει τον δρόμο που πρέπει να ακολουθήσουμε.
<P>
Τέλος, θα ήθελα να ρωτήσω τον κ. Επίτροπο ποια πρόοδος υπήρξε στο θέμα της εκπαίδευσης των παιδιών με ειδικές ανάγκες; Γνωρίζω ότι το θέμα αυτό ενδιαφέρει μεγάλο αριθμό συναδέλφων βουλευτών και ευχαριστώ τον κ. Επίτροπο και την κ. Πρόεδρο για αυτή την ευκαιρία δημόσιας συζήτησης του θέματος αυτού.
<SPEAKER ID="207" NAME="Siim Kallas">
Αντιπρόεδρος της Επιτροπής. - Κυρία Πρόεδρε, ευχαριστώ τους αξιότιμους βουλευτές για τις ερωτήσεις τους και για την ευκαιρία να συζητήσω και πάλι τα θέματα αυτά στο Ευρωπαϊκό Κοινοβούλιο.
<P>
Για την Επιτροπή, η μεταρρύθμιση του συστήματος των ευρωπαϊκών σχολείων αποτελεί προτεραιότητα και πρόκειται για ένα από τα πλέον πολύπλοκα θέματα από αυτά με τα οποία ασχολούμαστε. " Επιτροπή προώθησε πάντοτε με έμφαση το μεγαλύτερο άνοιγμα του συστήματος των ευρωπαϊκών σχολείων, και έχει επιτευχθεί πρόοδος στον τομέα αυτό. " πολιτική συμφωνία στο θέμα επισημάνθηκε στην υπουργική σύνοδο του Νοεμβρίου του 2006, υπό την ολλανδική προεδρία του Ανώτατου Συμβουλίου των ευρωπαϊκών σχολείων.
<P>
Μετά την επίσημη έγκριση από το Ανώτατο Συμβούλιο, τον Απρίλιο του 2008, των συγκεκριμένων μέσων για την επίτευξη του στόχου αυτού, κάθε διαπιστευμένο σχολείο στα κράτη μέλη μπορεί πλέον να διδάσκει το ευρωπαϊκό πρόγραμμα σπουδών και να απονέμει το ευρωπαϊκό απολυτήριο. Εναπόκειται στις αρμόδιες αρχές των κρατών μελών να αναλάβουν πρωτοβουλίες για να δώσουν υπόσταση σε αυτό το άνοιγμα του συστήματος των ευρωπαϊκών σχολείων στα εθνικά σχολεία τους.
<P>
Το άνοιγμα του συστήματος των ευρωπαϊκών σχολείων συνάδει με την επιθυμία του Ευρωπαϊκού Κοινοβουλίου να διασφαλίσει ότι κάτι τέτοιο θα είναι εφικτό τόσο σε τόπους όπου υπάρχει αποκεντρωμένος οργανισμός της ΕΕ (τα λεγόμενα σχολεία "τύπου II") όσο και σε τοποθεσίες χωρίς άμεση παρουσία της ΕΕ (τα λεγόμενα σχολεία "τύπου III").
<P>
Ύστερα από σχεδόν 50 χρόνια ύπαρξης, το ευρωπαϊκό απολυτήριο έχει αποκτήσει, πράγματι, υψηλή εγγενή αξία. " Επιτροπή επιθυμεί να διατηρήσει την υψηλή ποιότητα του διπλώματος αυτού.
<P>
Το Ανώτατο Συμβούλιο των ευρωπαϊκών σχολείων ενέκρινε τον Απρίλιο του 2008 την αναθεώρηση της συμφωνίας του ευρωπαϊκού απολυτηρίου. Τα διαπιστευμένα σχολεία μπορούν πλέον να απονέμουν το ευρωπαϊκό απολυτήριο.
<P>
Το 2007, η Επιτροπή Πολιτισμού και Παιδείας του Ευρωπαϊκού Κοινοβουλίου δρομολόγησε μια μελέτη για την ανάλυση των ακαδημαϊκών και επαγγελματικών σταδιοδρομιών πρώην μαθητών των ευρωπαϊκών σχολείων, όπως ανέφερε η αξιότιμη βουλευτής. " μελέτη αυτή θα καταδείξει τα συγκεκριμένα οφέλη και τις ενδεχόμενες δυσκολίες που γνώρισαν οι πρώην μαθητές των ευρωπαϊκών σχολείων.
<P>
Ο γενικός γραμματέας των ευρωπαϊκών σχολείων δρομολόγησε επίσης μια μελέτη με σκοπό τη διενέργεια εξωτερικής αξιολόγησης του ευρωπαϊκού απολυτηρίου. Πιστεύω ότι τα συνδυασμένα αποτελέσματα των δύο μελετών θα παράσχουν βασικά στοιχεία για την αξιολόγηση του τρόπου περαιτέρω βελτίωσης του συστήματος των ευρωπαϊκών σχολείων ώστε να προσαρμοσθεί καλύτερα στις μεταβαλλόμενες ανάγκες των μαθητών του.
<P>
Τέλος, μπορώ να σας ενημερώσω ότι το σύστημα των ευρωπαϊκών σχολείων αύξησε σημαντικά τις προσπάθειές του για την ενσωμάτωση παιδιών με ειδικές εκπαιδευτικές ανάγκες (ΕΕΑ). Κατά το σχολικό έτος 2004/2005, τα ευρωπαϊκά σχολεία είχαν 274 μαθητές με ειδικές εκπαιδευτικές ανάγκες. Κατά το τελευταίο σχολικό έτος, 411 μαθητές με ΕΕΑ ήταν εγγεγραμμένοι στα ευρωπαϊκά σχολεία. Ο προϋπολογισμός που διατέθηκε για τους μαθητές με ΕΕΑ το 2008 ανήλθε σε 3 123 000 ευρώ· το 2004, ο προϋπολογισμός που δαπανήθηκε για μαθητές με ΕΕΑ υπερέβαινε ελαφρώς τα 2 εκατομμύρια ευρώ.
<P>
" Επιτροπή επιθυμεί να ευχαριστήσει τη διακομματική ομάδα για τα άτομα με αναπηρία του Ευρωπαϊκού Κοινοβουλίου για την πρωτοβουλία να δημιουργήσει ένα απόθεμα ύψους 200 000 ευρώ για ένα πιλοτικό σχέδιο για ένα κέντρο πόρων για ΕΕΑ. " πρωτοβουλία αυτή παρέχει στο σύστημα των ευρωπαϊκών σχολείων την ευκαιρία να ικανοποιήσει καλύτερα τις ανάγκες των παιδιών με ΕΕΑ.
<P>
Το Ανώτατο Συμβούλιο των ευρωπαϊκών σχολείων ενέκρινε τον Ιούλιο του 2008 την πρόταση χρησιμοποίησης του αποθέματος ύψους 200 000 ευρώ του Ευρωπαϊκού Κοινοβουλίου για τη διενέργεια αξιολόγησης της ισχύουσας πολιτικής για τα παιδιά με ΕΕΑ στα ευρωπαϊκά σχολεία. " μελέτη αυτή θα παράσχει τη δυνατότητα στα ευρωπαϊκά σχολεία να βελτιώσουν την ποιότητα της ενσωμάτωσης των μαθητών με ΕΕΑ.
<P>
" Ευρωπαϊκή Επιτροπή δρομολόγησε τον Ιούλιο του 2008 τη χρηματοδοτική διαδικασία για την απελευθέρωση του αποθέματος ύψους 200 000 ευρώ του Ευρωπαϊκού Κοινοβουλίου. " μεταφορά στις αρμόδιες για τον προϋπολογισμό αρχές έχει ξεκινήσει.
<P>
Έχει επιτευχθεί πρόοδος, αλλά είναι ζωτικής σημασίας να υποστηρίξει το Ευρωπαϊκό Κοινοβούλιο τη διαδικασία μεταρρύθμισης που δρομολόγησε η Επιτροπή με σκοπό την ολοκλήρωση της μεταρρύθμισης αυτής και την πλήρη πρακτική εφαρμογή της το συντομότερο δυνατόν. Και πάλι, καθοριστικό ρόλο θα διαδραματίσουν τα κράτη μέλη. Θα ήθελα να υπογραμμίσω ότι έχουμε καλές επαφές με τα κράτη μέλη.
<P>
Ευελπιστώ ότι η σουηδική προεδρία -η οποία δεν είναι η προεδρία της Ευρωπαϊκής Ένωσης, αλλά η προεδρία του Ανώτατου Συμβουλίου των ευρωπαϊκών σχολείων- θα αναπτύξει τις πρωτοβουλίες αυτές. Θα ήθελα να τονίσω ότι η έκθεση που εκπόνησε ο κ. Bösch, βουλευτής του Ευρωπαϊκού Κοινοβουλίου, υπήρξε πολύ χρήσιμη και ότι ο ίδιος διαδραμάτισε καθοριστικό ρόλο στο συγκεκριμένο θέμα.
<P>
Προσωπικά θα κάνω ό,τι μπορώ για την ανάπτυξη του συστήματος των ευρωπαϊκών σχολείων, επειδή αντιμετωπίζουμε μεγάλες δυσκολίες με ένα σύστημα το οποίο σχεδιάσθηκε το 1953, και πρέπει, επομένως, να υλοποιήσουμε μερικές σημαντικές αλλαγές, προκειμένου να καταστήσουμε το σύστημα αυτό ευέλικτο και να εξασφαλίσουμε την εύρυθμη λειτουργία του.
<SPEAKER ID="208" NAME="Cornelis Visser">
εξ ονόματος της Ομάδας PPE-DE. - (NL) Κυρία Πρόεδρε, ζήτησα τον λόγο επειδή προβληματίζομαι. Συζητάμε σήμερα σχετικά με τα ευρωπαϊκά σχολεία, και είμαι ευγνώμων για αυτό στην κ. Hennicot.
<P>
Θα ήθελα να επιστήσω την προσοχή του Επιτρόπου Kallas σε μια συγκεκριμένη πτυχή των ευρωπαϊκών σχολείων, και συγκεκριμένα τη θρησκευτική εκπαίδευση. Κατά τη διάρκεια της περσινής χρονιάς, έλαβα διάφορες ανησυχητικές πληροφορίες. Όπως όλοι γνωρίζετε, το Ανώτατο Συμβούλιο των ευρωπαϊκών σχολείων αποφάσισε πέρσι ότι απαιτούνται τουλάχιστον επτά μαθητές της ίδιας γλώσσας για τη διδασκαλία ενός μαθήματος στη μητρική τους γλώσσα. Για γενικά μαθήματα, όπως η γεωγραφία και τα μαθηματικά, κάτι τέτοιο δεν είναι πρόβλημα, αλλά τα πράγματα διαφέρουν πολύ όταν πρόκειται για τη θρησκευτική εκπαίδευση.
<P>
Αυτή η αύξηση του ελάχιστου αριθμού σημαίνει ότι υπάρχουν πλέον ευρωπαϊκά σχολεία στα οποία οι μαθητές δεν μπορούν να λάβουν θρησκευτική εκπαίδευση στη γλώσσα τους. Με προβληματίζει ιδιαίτερα το γεγονός αυτό, ιδίως στο επίπεδο της πρωτοβάθμιας εκπαίδευσης. Πιστεύω ότι η θρησκεία, η συζήτηση και η μάθηση σχετικά με τις αρχές και τις αξίες τις οποίες θεωρούμε τόσο πολύτιμες στην Ευρώπη, είναι εξαιρετικά σημαντική. Στη θρησκεία, τα αισθήματα έχουν μεγάλη σημασία και, όπως όλοι γνωρίζουμε, τα παιδιά μπορούν να εκφράσουν καλύτερα τα αισθήματα και τα συναισθήματά τους στη μητρική τους γλώσσα.
<P>
Θεωρώ απαράδεκτο το γεγονός ότι, ανάλογα με τη γλώσσα και την ιθαγένειά τους, ορισμένοι μαθητές μπορούν να λάβουν θρησκευτική εκπαίδευση στη δική τους γλώσσα, ενώ άλλοι όχι. Επομένως, ζητώ από τον κ. Επίτροπο να εξετάσει το θέμα αυτό και να μεριμνήσει για τη θέσπιση σαφών κατευθυντήριων γραμμών. Όλοι οι μαθητές, ανεξάρτητα από το εάν η μητρική τους γλώσσα είναι τα αγγλικά, τα γερμανικά ή τα ολλανδικά, πρέπει να έχουν τις ίδιες ευκαιρίες και την ίδια ποιότητα εκπαίδευσης.
<P>
Πρέπει να ληφθούν υπόψη όχι μόνον οι μαθητές, αλλά και η θέση του διδακτικού προσωπικού. Ο ελάχιστος αριθμός των επτά μαθητών σημαίνει ότι κάθε χρόνο τίθεται το ζήτημα του κατά πόσον υπάρχουν αρκετοί μαθητές, και το διδακτικό προσωπικό δεν γνωρίζει μετά βεβαιότητας κατά πόσον θα παρασχεθεί θρησκευτική εκπαίδευση την επόμενη σχολική χρονιά. " επαγγελματική αυτή αβεβαιότητα έχει συνέπειες όσον αφορά την εξεύρεση καλών δασκάλων θρησκευτικής εκπαίδευσης σε όλες τις γλώσσες. Καλώ την Επιτροπή να τονίσει τη σημασία της θρησκευτικής εκπαίδευσης για τους γονείς και τους μαθητές των ευρωπαϊκών σχολείων και να επιμείνει στη συνέχιση της θρησκευτικής εκπαίδευσης στη μητρική γλώσσα των μαθητών στα ευρωπαϊκά σχολεία.
<SPEAKER ID="209" NAME="Maria Badia i Cutchet">
εξ ονόματος της Ομάδας PSE. - (ES) Κύριε Επίτροπε, σημειώσαμε ήδη εδώ ότι τα ευρωπαϊκά σχολεία συστάθηκαν, ως επίσημα εκπαιδευτικά κέντρα, από κοινού από τις κυβερνήσεις των κρατών μελών της Ένωσης για την παροχή πολύγλωσσης και πολυπολιτισμικής εκπαίδευσης πρωτίστως στα παιδιά των υπαλλήλων των θεσμικών οργάνων και ότι, για πολλούς λόγους, χρειάζονται σήμερα μεταρρύθμιση, ιδίως υπό το πρίσμα των νέων αναγκών.
<P>
" θεσμική ανάπτυξη, η διεύρυνση της Ένωσης, και ο πολλαπλασιασμός των οργανισμών είχαν ως αποτέλεσμα αλλαγές στο προφίλ των μαθητών των ευρωπαϊκών σχολείων όσον αφορά τόσο τον πολιτισμό και τη γλώσσα όσο και τον αριθμό των μαθητών· οι αιτήσεις εγγραφής έχουν αυξηθεί κατακόρυφα.
<P>
Επιπλέον, η αυξημένη ευελιξία των συμβάσεων απασχόλησης έχει ως αποτέλεσμα νέες οικογενειακές και εργασιακές συνθήκες, οι οποίες επηρεάζουν τα κοινωνικά και οικογενειακά προφίλ και τις οικογενειακές ανάγκες.
<P>
Όπως έχει ήδη σημειώσει σε δύο ψηφίσματα το Ευρωπαϊκό Κοινοβούλιο, η μεταρρύθμιση είναι αναγκαία για τον εκσυγχρονισμό των σχολείων ώστε να παρέχουν την απαιτούμενη ποιότητα της υπηρεσίας για την οποία θεσπίσθηκαν, να είναι προσιτά και να ξεπεράσουν συγκεκριμένα προβλήματα πρόσβασης ή διαχωρισμού.
<P>
Για τον σκοπό αυτό, χαιρετίζω την ανακοίνωση του κ. Επιτρόπου σχετικά με τις δύο υπό εξέλιξη μελέτες· θα δούμε εάν θα αποδώσουν καρπούς.
<P>
Εν ολίγοις, παρά την αύξηση του αριθμού των κοινοτικών γλωσσών και την αυξημένη πολυπλοκότητα που αντιμετωπίζουμε σε διάφορα μέτωπα, πρέπει να επιτευχθεί πρόοδος στη διαδικασία της μεταρρύθμισης, του ανοίγματος και της βελτίωσης των σχολείων αυτών, εξασφαλίζοντας ταυτόχρονα ότι τα προσόντα τους αναγνωρίζονται σε όλα τα κράτη μέλη της Ένωσης.
<P>
Κατόπιν τούτου, θα ήθελα να θέσω δύο συγκεκριμένες ερωτήσεις στον κ. Επίτροπο.
<P>
" πρώτη αφορά ορισμένες καταγγελίες τις οποίες έλαβα από γονείς μαθητών που σπούδασαν στο ευρωπαϊκό σχολείο: φαίνεται ότι όταν αποφοιτούν και αφού λάβουν το ευρωπαϊκό απολυτήριο για να συνεχίσουν τις σπουδές τους, αφαιρείται μία μονάδα από τη μέση βαθμολογία που τους έχει απονεμηθεί· με άλλα λόγια, τιμωρούνται. Θα ήθελα να ξέρω κατά πόσον γνωρίζετε την πρακτική αυτή και πού βασίζεται.
<P>
" δεύτερη ερώτηση αφορά τα παιδιά των βοηθών βουλευτών. Έλαβα επίσης καταγγελίες από βοηθούς, οι οποίοι υποχρεούνται να εγγράψουν τα παιδιά τους στην κατηγορία ΙΙΙ, εάν θέλουν να παρακολουθήσουν τα σχολεία αυτά· με άλλα λόγια, πρέπει να πληρώνουν δίδακτρα. Επισκέφθηκα τη σελίδα, στην οποία παρατίθενται όλες οι πληροφορίες σχετικά με το πώς λειτουργούν τα ευρωπαϊκά σχολεία· την έχω εδώ και θα τη διαβάσω στα γαλλικά, γιατί σε αυτή τη γλώσσα τη βρήκα. Αναφέρει στην κατηγορία I:
<P>
(FR) Τα παιδιά υπαλλήλων των θεσμικών οργάνων και οργανισμών της Κοινότητας που παρατίθενται κατωτέρω οι οποίοι απασχολούνται άμεσα και συνεχώς για ελάχιστο χρονικό διάστημα ενός έτους.
<P>
(ES) Ακολουθεί κατάλογος δώδεκα σημείων· το σημείο 4 αναφέρει:
<P>
(FR) Άτομα με άμεσα δεσμευτικές συμβάσεις απασχόλησης ιδιωτικού δικαίου συναφθείσες με τα ευρωπαϊκά θεσμικά όργανα.
<P>
(ES) Αυτή είναι λοιπόν η κατάσταση για τα άτομα ή την ομάδα ατόμων που θα πιστεύαμε ότι υπάγονται στην κατηγορία Ι. Θα ήθελα να σας ρωτήσω γιατί τα παιδιά των βοηθών βουλευτών πρέπει να εγγράφονται στην κατηγορία ΙΙΙ και να πληρώνουν δίδακτρα.
<SPEAKER ID="214" NAME="Hannu Takkula">
εξ ονόματος της Ομάδας ALDE. - (FI) Κυρία Πρόεδρε, καταρχάς θα ήθελα να πω εξ ονόματος της ομάδας μου ότι είναι αλήθεια ότι το παρόν σύστημα είναι αρκετά περίπλοκο. Πρέπει να απλοποιηθεί και γνωρίζουμε ότι τα εκπαιδευτικά θέματα υπάγονται κατά βάση στην αρμοδιότητα των κρατών μελών, παρότι στην περίπτωση των ευρωπαϊκών σχολείων υπάγονται επίσης στην αρμοδιότητα της Ένωσης. Όπου υπάρχουν οργανισμοί της ΕΕ πρέπει να υπάρχουν επίσης ευρωπαϊκά σχολεία. Αυτή είναι μια βασική αρχή, και πρέπει επίσης να θυμόμαστε ότι οι διάφορες στρατηγικές μας μάς επιτρέπουν να πούμε στους πολίτες της Ευρώπης ότι η εκπαίδευση είναι πάντοτε μια επένδυση στο μέλλον. Αυτή είναι η βάση επί της οποίας πρέπει να στηριχθούμε για να ενεργήσουμε στην περίπτωση των ευρωπαϊκών σχολείων.
<P>
Στη συνέχεια θα ήθελα να επισημάνω ορισμένα σημεία όσον αφορά την εκπαίδευση. Το πρώτο αφορά τον βαθμό στον οποίο παρέχεται δωρεάν. Πιστεύω ότι εμείς στην Ευρώπη πρέπει να συζητήσουμε με σκοπό να καταστήσουμε κάθε εκπαίδευση δωρεάν, σε όλα τα σχολεία. Κάθε παιδί και κάθε νέος πρέπει να έχει δυνατότητα καλής εκπαίδευσης και την ευκαιρία να επωφεληθεί καλής διδασκαλίας, και μια εγγύηση για κάτι τέτοιο είναι η μη καταβολή διδάκτρων. Νομίζω ότι εάν τα κράτη μέλη επιθυμούν κάτι τέτοιο και εάν πιστεύουμε πραγματικά ότι η εκπαίδευση είναι μια επένδυση στο μέλλον, μπορούμε να επιτύχουμε τον στόχο αυτό.
<P>
Είναι επίσης σημαντικό να παρέχεται η διδασκαλία στη μητρική γλώσσα των μαθητών, η οποία αποτελεί τη βάση της ταυτότητας. Τα παιδιά και οι νέοι που φοιτούν στα ευρωπαϊκά σχολεία προέρχονται από πολύ διαφορετικούς πολιτισμούς και από διαφορετικές χώρες. Είναι σημαντικό να διδάσκονται στη γλώσσα τους, αλλά είναι επίσης ζωτικής σημασίας να θυμόμαστε ότι χρειαζόμαστε ειδικές εκπαιδευτικές εγκαταστάσεις και επίσης ότι οι μαθητές πρέπει να διδάσκονται την πολιτιστική ευαισθητοποίηση, επειδή συχνά χάνουν τις ρίζες τους, καθώς μεταφέρονται από τη μια χώρα στην άλλα, σε ένα νέο και ξένο περιβάλλον. Για τον λόγο αυτό, πρέπει επίσης να εξασφαλίζεται η συνολική προσωπική ανάπτυξή τους ως ανθρώπων. Αυτή είναι επίσης η βάση της ευρωπαϊκής πολιτικής για τα ανθρώπινα δικαιώματα και της ευρωπαϊκής έννοιας της ανθρωπότητας.
<P>
Όσον αφορά τις ειδικές εγκαταστάσεις που ανέφερα, το μέγεθος των τάξεων είναι ένας τομέας στον οποίο θα μπορούσαμε να επενδύσουμε. Το μέγεθος των τάξεων δεν πρέπει να είναι υπερβολικά μεγάλο και κάθε παιδί πρέπει να έχει τη δυνατότητα εξατομικευμένων επιλογών.
<P>
Θα ολοκληρώσω λέγοντας ότι τα πραγματικά εκπαιδευτικά πρότυπά μας, ως Ευρωπαίων, θα μετρηθούν με κριτήριο το πώς μεταχειριζόμαστε αυτούς που βρίσκονται δίπλα μας και είναι λιγότερο ευνοημένοι και το πώς φροντίζουμε τα παιδιά και τους νέους, τα δε ευρωπαϊκά σχολεία αποτελούν τη βιτρίνα μας για τον κόσμο. Ποια είναι τα πραγματικά πρότυπά μας για την εκπαίδευση και πώς φροντίζουμε τους νέους μας; Είμαστε διατεθειμένοι να επενδύσουμε σε αυτούς και στο μέλλον τους; Ελπίζω η Ευρώπη να μπορεί να κάνει κάτι τέτοιο και ότι θα επενδύσει πραγματικά στα παιδιά και στους νέους και στα ευρωπαϊκά σχολεία.
<SPEAKER ID="215" NAME="Ewa Tomaszewska">
εξ ονόματος της Ομάδας UEN. - (PL) Κυρία Πρόεδρε, 50 χρόνια πείρας στα ευρωπαϊκά σχολεία τα οποία αντιμετωπίζουν το συγκεκριμένο πρόβλημα των διαφορετικών γλωσσών, της πολιτισμικής πολυμορφίας και της μετανάστευσης μας κάνουν να διερωτόμαστε κατά πόσον η εμπειρία αυτή πρέπει να χρησιμοποιηθεί ώστε να καταστεί ευρύτερα διαθέσιμο το συγκεκριμένο σχολικό μοντέλο. Δεν είναι μόνον τα παιδιά των υπαλλήλων των ευρωπαϊκών θεσμικών οργάνων που πρέπει να διδαχθούν ξένες γλώσσες στο υψηλότερο επίπεδο καθώς και την ενσωμάτωση με συνομηλίκους τους από άλλες ευρωπαϊκές χώρες. Δεν είναι μόνον αυτά που χρειάζονται μια ειδική προσέγγιση της σχολικής φοίτησης, επειδή οι γονείς τους ανέλαβαν θέσεις στο εξωτερικό.
<P>
Διαφωνούμε με τις διακρίσεις. Τότε γιατί τα παιδιά των οποίων οι γονείς δεν είναι κοινοτικοί υπάλληλοι πρέπει να αποκλείονται από τα συγκεκριμένα σχολεία; Θα ήθελα να επιστήσω την προσοχή στο θέμα που εξετάζεται επί του παρόντος από την Επιτροπή Πολιτισμού και Παιδείας, και συγκεκριμένα την αναγκαιότητα επανένταξης των κλασικών σπουδών, των αρχαίων ελληνικών και των λατινικών, στα σχολεία της Ευρώπης καθώς και την έμφαση στη διδασκαλία των λατινικών και των αρχαίων ελληνικών στα ευρωπαϊκά σχολεία. Πιστεύω ότι είναι βασικό να εξετασθούν επειγόντως η αναγκαιότητα επέκτασης και μεταρρύθμισης των ευρωπαϊκών σχολείων καθώς και οι αρχές βάσει των οποίων λειτουργούν.
<SPEAKER ID="216" NAME="László Tőkés">
εξ ονόματος της Ομάδας Verts/ALE. - Κυρία Πρόεδρε, ως μέλος της Επιτροπής Πολιτισμού και Παιδείας, επιτρέψτε μου να χαιρετίσω θερμά την πρωτοβουλία της Erna Hennicot-Schoepges και της Κατερίνας Μπατζελή, μελών της Επιτροπής Πολιτισμού και Παιδείας, να απευθύνουν προφορική ερώτηση προς την Ευρωπαϊκή Επιτροπή, η οποία είχε ως αποτέλεσμα την παρούσα συζήτηση σχετικά με την πορεία της μεταρρύθμισης των ευρωπαϊκών σχολείων.
<P>
Επ' ευκαιρία της αναφοράς στην πολυγλωσσία και στη σημασία της, επιτρέψτε μου να θέσω ένα σοβαρό πρόβλημα που αντιμετωπίζουμε στη Ρουμανία, όπου η πρόσφατη πρωτοβουλία του υπουργείου Περιφερειακής Ανάπτυξης να ολοκληρώσει τη μετάφραση του περιφερειακού επιχειρησιακού προγράμματος της ΕΕ από τα ρουμανικά στα ουγγρικά δέχθηκε έντονες επικρίσεις από το Ρουμανικό Σοσιαλδημοκρατικό Κόμμα, το οποίο διοικείται από αρκετούς ηγέτες του πρώην κομμουνιστικού καθεστώτος. Σημειώστε, παρακαλώ, ότι αυτό συμβαίνει σε ένα από τα 27 κράτη μέλη της ΕΕ κατά το ευρωπαϊκό έτος διαπολιτισμικού διαλόγου και ενώ ο Επίτροπος Leonard Orban εξέδωσε ένα έγγραφο πολιτικής με τίτλο "Πολυγλωσσία: πλεονέκτημα για την Ευρώπη και κοινή δέσμευση". Στο ευρωπαϊκό έτος διαπολιτισμικού διαλόγου, μια συζήτηση σχετικά με τη μεταρρύθμιση των ευρωπαϊκών σχολείων έχει ύψιστη σημασία, καθώς ζούμε σε μια πολυπολιτισμική και πολύγλωσση Ευρώπη, όπου συνυπάρχουν διαφορετικοί πολιτισμοί και διαφορετικές γλώσσες. Πρέπει να ενθαρρύνουμε και να καταστήσουμε εφικτή μια τέτοια πολιτισμική αλληλεπίδραση για την επιτυχία της ευρωπαϊκής ολοκλήρωσης.
<P>
Επομένως, το ευρωπαϊκό εκπαιδευτικό σύστημα πρέπει να αντικατοπτρίζει αυτό το πολυπολιτισμικό χαρακτηριστικό και να επιτρέπει την υγιή και εύκολη συνύπαρξη. Τα ευρωπαϊκά σχολεία, ειδικότερα, συστάθηκαν για να ανταποκριθούν στις ανάγκες αυτές - την παροχή πολυπολιτισμικής και πολύγλωσσης εκπαίδευσης, ενισχύοντας ταυτόχρονα την ευρωπαϊκή ταυτότητα. Ωστόσο, σε μια διευρυμένη ΕΕ με μεγαλύτερη κινητικότητα των πολιτών και με τη δημιουργία περισσότερων οργανισμών σε διάφορα κράτη μέλη, η ικανοποίηση των αναγκών αυτών καθίσταται πλέον πρόκληση. Όπως υπογραμμίζεται στην ερώτηση της σημερινής συζήτησης, είναι μεγάλη ανάγκη να επικεντρωθούμε σε μεταρρυθμίσεις, καθώς η παροχή πολύγλωσσης και ευέλικτης εκπαίδευσης υψηλής ποιότητας αποδεικνύεται ολοένα και πιο πολύπλοκη.
<P>
Επιτρέψτε μου να τονίσω ότι μόνον επιτρέποντας στους μαθητές να εκφράσουν και να εκδηλώσουν τη δική τους πολιτιστική ταυτότητα και να χρησιμοποιήσουν τη μητρική τους γλώσσα καθ' όλη τη διάρκεια της εκπαίδευσης και της κατάρτισής τους μπορούμε να τους παράσχουμε τη δυνατότητα να εξελιχθούν ως πραγματικοί ευρωπαίοι πολίτες. Εάν οι μαθητές των ευρωπαϊκών σχολείων δεν είναι σε θέση να αναπτύξουν πρώτα την εθνική τους ταυτότητα μέσω της χρήσης της μητρικής γλώσσας και του μητρικού πολιτισμού τους, πιστεύω ότι δεν θα έχουν γερές βάσεις για να οικοδομήσουν την ευρωπαϊκή τους ταυτότητα.
<P>
Σας ευχαριστώ για την προσοχή σας και σας εύχομαι καλή τύχη στη διαδικασία μεταρρύθμισης των ευρωπαϊκών σχολείων.
<SPEAKER ID="217" NAME="Kathy Sinnott">
εξ ονόματος της Ομάδας IND/DEM. - Κυρία Πρόεδρε, πριν από μερικά χρόνια προσδιορίσθηκαν δύο προβλήματα σε σχέση με τα ευρωπαϊκά σχολεία. Το πρώτο ήταν ότι υστερούσαν όσον αφορά τον ανοικτό χαρακτήρα τους και τις πολιτικές τους για την ενσωμάτωση των παιδιών με ειδικές εκπαιδευτικές ανάγκες (ΕΕΑ). Το δεύτερο ήταν ότι, όταν οι γονείς υπέβαλαν αίτηση στο σχολείο για ένα παιδί με ειδικές ανάγκες, το σχολείο απαντούσε συνήθως ότι δεν ήταν πραγματικά σε θέση να ανταποκριθεί στις ανάγκες του και συνιστούσε στους γονείς να βρουν κάτι άλλο. Αυτό πραγματικά δεν ήταν αρκετό.
<P>
Τον Δεκέμβριο του 2007, το Ευρωπαϊκό Κοινοβούλιο δημιούργησε ένα αποθεματικό στον προϋπολογισμό του για "να συμβάλει στη χρηματοδότηση εκπαίδευσης πρώτης ποιότητας για τα παιδιά με ειδικές παιδαγωγικές ανάγκες (SEN) και να προωθήσει πλήρως την έννοια της εκπαίδευσης για όλους. Θα αποδεσμευθεί μόλις υποβληθεί πρόταση για τη δρομολόγηση πρότυπου σχεδίου για κέντρο πόρων για παιδιά με ειδικές παιδαγωγικές ανάγκες, το οποίο θα περιλαμβάνει ειδικευμένο προσωπικό με τη σχετική εμπειρογνωμοσύνη και το κατάλληλο διδακτικό υλικό". Ελλείψει χρόνου δεν θα αναφερθώ στις διαπραγματεύσεις και στα πισωγυρίσματα που έλαβαν χώρα σε σχέση με το πιλοτικό αυτό σχέδιο. Το αποτέλεσμα είναι ότι το πιλοτικό σχέδιο απέκτησε αρκετές θέσεις μερικής απασχόλησης στην ψυχολογία και μερικούς άλλους πόρους, αλλά δεν είναι αυτό που θα θεωρούσα πιλοτικό σχέδιο: πραγματικά μαθήματα, ολοκληρωμένα μαθήματα σε όλα τα ευρωπαϊκά σχολεία.
<P>
Νομίζω ότι είναι καιρός να γίνουμε απολύτως σαφείς σχετικά με τον στόχο. Στόχος είναι η ένταξη και στόχος είναι η ενσωμάτωση των παιδιών με τρόπο εφικτό για τα ίδια. Σήμερα υπάρχουν 411 μαθητές με ΕΕΑ στα ευρωπαϊκά σχολεία στο σχέδιο ΕΕΑ. Το ποσοστό είναι 2%, παρότι η αναπηρία στον ευρύτερο πληθυσμό είναι 17%. Δεν επιτρέπουμε ακόμη σε αρκετά παιδιά με ειδικές εκπαιδευτικές ανάγκες να εγγραφούν στα σχολεία, έχουμε ένα έλλειμμα 15 ποσοστιαίων μονάδων. Δεν μπορώ να πιστέψω ότι ο αριθμός που αφορά τον πληθυσμό των ατόμων που δικαιούνται να φοιτήσουν στα συγκεκριμένα σχολεία διαφέρει από εκείνον του ευρύτερου πληθυσμού.
<P>
Χρειαζόμαστε οπωσδήποτε ένα σχέδιο και πρέπει να αξιολογήσουμε την κατάσταση, αλλά κάτι τέτοιο θα μπορούσε να απαιτήσει πολύ χρόνο - έχει ήδη περάσει πολύς καιρός από τότε που αρχίσαμε να εξετάζουμε την κατάσταση! Είναι καιρός να προχωρήσουμε πέρα από τα πιλοτικά σχέδια. Είναι καιρός να υιοθετήσουμε μια πραγματική προσέγγιση για τα παιδιά, ως πάγια πρακτική σε όλα τα σχολεία. Απέχουμε πολύ από κάτι τέτοιο.
<P>
Αυτή είναι η άλλη σημασία της πολυμορφίας. Δεν αφορά μόνον τις γλώσσες και τους πολιτισμούς: αφορά τις ανάγκες των ανθρώπων και τις ικανότητές τους και τη μέριμνα για αυτήν την ευρεία πολυμορφία επίσης.
<SPEAKER ID="218" NAME="Roberto Fiore" AFFILIATION="NI">
(IT) Κυρία Πρόεδρε, κυρίες και κύριοι, παρότι αναμφίβολα οι προσπάθειες ανάπτυξης ενός ευρωπαϊκού σχολείου είναι ευπρόσδεκτες, δεν πρέπει να ξεχνούμε τον στρατηγικό στόχο, ο οποίος είναι να καταστεί η Ευρώπη, κατά κάποιον τρόπο, ένας οδηγός από επιστημονική και κοινωνική άποψη και ένα μοντέλο συγκατοίκησης.
<P>
Υπό την έννοια αυτή, πρέπει επομένως να αξιοποιήσουμε τις πολιτιστικές ρίζες της Ευρώπης, για παράδειγμα, όσα μας έδωσε η αρχαία Ρώμη στον τομέα του δικαίου, όσα μας έδωσε η αρχαία Ελλάδα στον τομέα της φιλοσοφίας και όσα μας έδωσε η Γερμανία στον τομέα της μουσικής. Ωστόσο, πρέπει να πούμε επίσης ότι οι γλώσσες εκείνες που θεωρούνται νεκρές, όπως τα λατινικά και τα αρχαία ελληνικά, πρέπει πλέον να αναγεννηθούν -και υπάρχουν σαφείς ενδείξεις για κάτι τέτοιο- καθώς πρόκειται για γλώσσες τις οποίες οι πιο εξειδικευμένες αμερικανικές εταιρείες, όπως η General Motors, ή ακόμη το Πανεπιστήμιο του Yale, θεωρούν θεμελιώδεις για τον τρόπο λειτουργίας των επιχειρηματιών ή, εάν θέλετε, των αρχηγών της οικογενείας. Πρέπει να πούμε επίσης ότι ο χριστιανισμός και οι χριστιανικές αξίες των ριζών μας είναι θεμελιώδη στοιχεία κάθε γνήσιου ευρωπαϊκού σχολείου.
<SPEAKER ID="219" NAME="Μαρία Παναγιωτοπούλου-Κασσιώτου" AFFILIATION="PPE-DE">
Κυρία Πρόεδρε, κύριε Επίτροπε, οι συνάδελφοί μου σας παρουσίασαν μια σειρά αιτημάτων για καλύτερη πορεία του Ευρωπαϊκού σχολείου που αποτελεί ένα φάρο για τα υπόλοιπα σχολεία των κρατών μελών.
<P>
Θα ήθελα να μου απαντήσετε στην ερώτηση πόσο η τοπική νομοθεσία επηρεάζει τα ευρωπαϊκά σχολεία, διότι έχουμε διαπιστώσει διαφορές ανάμεσα στα σχολεία που λειτουργούν στην Ολλανδία, στο Βέλγιο, στη Γερμανία, στο Λουξεμβούργο· τις διαφορές αυτές τις διαπιστώσαμε στην αντιμετώπιση ακριβώς παιδιών με μαθησιακές δυσκολίες τα οποία έτυχαν διαφορετικής μεταχείρισης στις Βρυξέλλες και διαφορετικής στο Λουξεμβούργο.
<P>
Ας συνεχίσουμε όμως με τους μαθητές: γιατί να είναι χωρισμένοι σε κατηγορίες; γιατί να πρέπει να προγραμματίζουν πολύ αυστηρά την επιλογή των μαθημάτων του Μπακαλορεά πριν από τη διδασκαλία των μαθημάτων αυτών; γιατί πρέπει να διδάσκονται ανάλογα με τον αριθμό των μαθητών στην τάξη τα θρησκευτικά και τις κλασικές γλώσσες; γιατί να μην διδάσκονται την ιστορία του τόπου καταγωγής τους; γιατί να μην διδάσκονται στην εθνική τους γλώσσα;
<P>
Και ας έρθουμε στο προσωπικό: η αξιοκρατική επιλογή του από όλες τις χώρες θα δώσει μία ομοιογένεια στον σύλλογο των διδασκόντων. Ελέγχετε την επιλογή σε όλες τις χώρες; Το διευθυντικό προσωπικό εναλλάσσεται, αλλά υπάρχουν άνθρωποι που μένουν πάνω από εικοσαετία ως διευθυντές. Γιατί δεν γίνεται επιλογή και στους διευθυντές;
<P>
" ευελιξία, όπως είπατε και εσείς, θα φέρει καλύτερα αποτελέσματα. Οι αρχές των κρατών μελών θα πρέπει να φροντίσουν ώστε να μην γίνεται ένα σχολείο μόνο για την "ευγενή" μετανάστευση αλλά να είναι ένα σχολείο που θα αποτελεί πρότυπο και για τα άλλα σχολεία μεταναστών.
<SPEAKER ID="220" NAME="Ryszard Czarnecki" AFFILIATION="UEN">
(PL) Κυρία Πρόεδρε, παίρνω τον λόγο όχι απλώς ως βουλευτής του Ευρωπαϊκού Κοινοβουλίου, αλλά και ως άτομο με πρακτική εμπειρία από το ευρωπαϊκό σχολείο, καθώς είμαι ο πατέρας ενός παιδιού που φοίτησε στο ευρωπαϊκό σχολείο στις Βρυξέλλες επί τρία χρόνια και έλαβε πέρσι το απολυτήριο. Από την οικογενειακή μου πείρα, καθώς και από περιστασιακές παρατηρήσεις, για παράδειγμα σε συγκεντρώσεις γονέων στο εν λόγω σχολείο, το οποίο είναι ένα από τα τέσσερα ευρωπαϊκά σχολεία των Βρυξελλών, πιστεύω ότι γνωρίζω το θέμα για το οποίο συζητάμε σήμερα. Θα ήθελα να πω μόνον ένα πράγμα: ο αριθμός των σχολείων αυτών αυξάνει. Όταν ο γιος μου πήγε στο σχολείο αυτό πριν από τρία χρόνια, υπήρχαν τρία σχολεία στις Βρυξέλλες και τώρα υπάρχει και τέταρτο. Ο μέγιστος επιτρεπόμενος αριθμός μαθητών στις τάξεις των ευρωπαϊκών σχολείων είναι 32.
<P>
Αξίζει να σημειωθεί ότι σε πολλές ευρωπαϊκές χώρες, ο μέγιστος επιτρεπόμενος αριθμός μαθητών στις τάξεις είναι σημαντικά χαμηλότερος από αυτόν των ευρωπαϊκών σχολείων. Το ενδιαφέρον μας για το συγκεκριμένο θέμα είναι σαφές: πρέπει να ενδιαφερθούμε για κάτι για το οποίο πληρώνουμε ως Ευρωπαϊκή Ένωση. Άνω του 50% των προϋπολογισμών των σχολείων αυτών προέρχεται από κεφάλαια της Ευρωπαϊκής Ένωσης. Το συμπέρασμα, κυρία Πρόεδρε, είναι το εξής: είναι λογικό να ανοίξουμε τα σχολεία αυτά, αλλά κάτι τέτοιο δεν πρέπει να αποβεί εις βάρος της ποιότητας της διδασκαλίας ή να οδηγήσει σε υπερβολικό αριθμό μαθητών και νέων στα σχολεία αυτά.
<SPEAKER ID="221" NAME="Monica Maria Iacob-Ridzi" AFFILIATION="PPE-DE">
(RO) Τα ευρωπαϊκά σχολεία αναγνωρίζονται στην Ευρώπη ως ελιτίστικα ιδρύματα, τα οποία παρέχουν εκπαίδευση ποιότητας στους νέους. Το 1953, ο Jean Monnet είπε ότι σκοπός των εν λόγω σχολείων ήταν να φέρουν σε επαφή τα παιδιά της Ευρώπης, ανεξάρτητα από την ιθαγένειά τους, και να τους εμφυσήσουν το ευρωπαϊκό πνεύμα και το αίσθημα ότι ανήκουν στην Ευρώπη, ώστε να δημιουργήσουν μια μέρα μια ενωμένη και ευημερούσα Ευρώπη. Το πρόγραμμα μεταρρύθμισης των σχολείων πρέπει να λάβει υπόψη τα ακόλουθα σημαντικά ζητήματα. Και οι 23 επίσημες γλώσσες της Ευρωπαϊκής Ένωσης πρέπει να υπάρχουν στα σχολεία αυτά, και τα παιδιά πρέπει να έχουν τη δυνατότητα να μιλούν τη μητρική τους γλώσσα. Δυστυχώς, υπάρχουν ακόμη μερικές επίσημες γλώσσες της ΕΕ οι οποίες δεν ομιλούνται σε κανένα από τα ευρωπαϊκά σχολεία.
<P>
Επιπλέον, ένας από τους στόχους των ευρωπαϊκών σχολείων είναι η ενθάρρυνση της ενότητας μεταξύ των ομάδων ομάδες μαθητών, φέρνοντάς τες σε επαφή και διευκολύνοντας την ανάπτυξη ενός πνεύματος ανεκτικότητας και επικοινωνίας μεταξύ τους. Επομένως, πιστεύω ότι η διαίρεση των παιδιών σε τρεις κατηγορίες δεν είναι σωστό μέτρο. Εκείνα που υπάγονται στην τελευταία κατηγορία, την κατηγορία των "λοιπών" όπως ονομάζεται, μπορούν να φοιτήσουν σε ένα σχολείο μόνον εάν απομένουν ελεύθερες θέσεις μετά την εγγραφή των παιδιών των κοινοτικών υπαλλήλων. Αυτή η κατηγοριοποίηση εισάγει διάκριση και εισηγούμαι να καταργηθεί από το καταστατικό των ευρωπαϊκών σχολείων.
<SPEAKER ID="222" NAME="Zdzisław Zbigniew Podkański" AFFILIATION="UEN">
(PL) Κυρία Πρόεδρε, η ιδέα του "ευρωπαϊκού σχολείου" αποκτά ολοένα και μεγαλύτερη απήχηση. Αυτό είναι αποτέλεσμα της παγκοσμιοποίησης, η οποία επηρεάζει τα πάντα, ακόμη και την εκπαίδευση. Για τον λόγο αυτό, έχουμε μια κατευθυντήρια αρχή την οποία προσπαθούμε να τηρούμε. Εδώ αρχίζουν τα προβλήματα. " εξεύρεση απάντησης στο ερώτημα 'πώς πρέπει να είναι το σχολείο' είναι πολύ δύσκολη. Πρέπει να είναι ένα ελιτίστικο ή ένα καθολικό σχολείο, πρέπει να επιβάλλει το δικό του στυλ και πρόγραμμα σπουδών σε όλους τους μαθητές ή πρέπει να είναι ένα σχολείο που κινείται προς ορισμένες κατευθύνσεις, αλλά λαμβάνει υπόψη τις εθνικές και περιφερειακές παραδόσεις; Πρέπει να είναι ένα σχολείο στο οποίο οι μαθητές μαθαίνουν να εκτιμούν και να σέβονται τις δικές τους παραδόσεις, τον δικό τους πολιτισμό, την ιστορία, τη θρησκεία και τη γλώσσα τους ή πρέπει να διδάσκει το άνοιγμα στους πολιτισμούς άλλων χωρών, μέσω της πολυγλωσσίας και της εκτίμησης ολόκληρου του κόσμου; Υπάρχει ένα θέμα τα οποίο, καταρχήν, δεν δημιουργεί αμφισβητήσεις. Λόγω της Ευρωπαϊκής Ένωσης, τα διπλώματα που απονέμονται από όλα τα εκπαιδευτικά ιδρύματα των κρατών μελών πρέπει να αναγνωρίζονται από τα ευρωπαϊκά σχολεία.
<SPEAKER ID="223" NAME="Mihaela Popa" AFFILIATION="PPE-DE">
(RO) Πιστεύω ότι τα ευρωπαϊκά σχολεία αποτελούν τα σχολεία του μέλλοντος στην ΕΕ, καθώς λαμβάνουν υπόψη την αυξημένη κινητικότητα και τη διαδικασία της παγκοσμιοποίησης και, επομένως, δίνουν σε κάθε μαθητή την ευκαιρία να σπουδάσει στη μητρική του γλώσσα, προωθώντας με τον τρόπο αυτό την πολυγλωσσία.
<P>
Ερεύνησα η ίδια το σχολικό αυτό σύστημα. Επισκέφθηκα το παλαιότερο ευρωπαϊκό σχολείο στις Βρυξέλλες, το οποίο ιδρύθηκε πριν από περισσότερα από 50 χρόνια, και συνάντησα περισσότερους από 40 ρουμάνους μαθητές που έχουν τη δυνατότητα να σπουδάσουν στη μητρική τους γλώσσα. Πρέπει να πούμε ότι τα ευρωπαϊκά σχολεία ενθαρρύνουν την κοινωνική ένταξη, καθώς μαθητές με διαφορετικές ιθαγένειες γνωρίζονται μεταξύ τους και μαθαίνουν να βοηθούν ο ένας τον άλλον.
<P>
Θα ήθελα να τονίσω τον αποτελεσματικό τρόπο οργάνωσης των εξετάσεων του απολυτηρίου, ο οποίος ενθαρρύνει τις υψηλές επιδόσεις και προετοιμάζει τους μαθητές για τη μελλοντική ζωής τους, ως ευρωπαίων πολιτών. Πιστεύω ότι το σύστημα των ευρωπαϊκών σχολείων πρέπει να επεκταθεί σε όλα τα κράτη μέλη, ώστε να γίνει μέρος μιας κοινής ευρωπαϊκής πολιτικής στον τομέα της εκπαίδευσης. Επιπλέον, προτείνω τη θέσπιση και τη στήριξη περιφερειακών ευρωπαϊκών σχολείων, τα οποία πρέπει να λαμβάνουν υπόψη μια βασική αρχή της Ευρωπαϊκής Ένωσης - την περιφερειακή πολιτική σε μια Ευρώπη βασισμένη στην κινητικότητα και τη γνώση.
<SPEAKER ID="224" NAME="Dumitru Oprea" AFFILIATION="PPE-DE">
(RO) Οι ευρωπαϊκές πολιτικές σχετικά με τη μεταρρύθμιση των παραδοσιακών σχολείων και την εξέλιξή τους στο καθεστώς των ευρωπαϊκών σχολείων, με την εμπλοκή τοπικών και εθνικών διοικητικών δομών, απαιτούν, κατά τη γνώμη μου, τρεις σημαντικούς τύπους μεταρρύθμισης: συστημική μεταρρύθμιση, συμπεριλαμβανομένης της μεταρρύθμισης του προγράμματος σπουδών, με βάση την ποιότητα και την αποτελεσματικότητα· συνεχή μεταρρύθμιση, η οποία θα περιλαμβάνει την αξιολόγηση και την αξιοποίηση προηγούμενων αποτελεσμάτων, προσαρμόζοντάς τα στα ευρωπαϊκά σχολεία· και μια τρίτη μεταρρύθμιση, βασισμένη στην ευθύνη και στην ιδιοκτησία όλων των κοινωνικών παραγόντων.
<P>
Όσον αφορά το τελευταίο αυτό σημείο, πιστεύω ότι τα ευρωπαϊκά σχολεία πρέπει να αποτελέσουν το μοντέλο για ένα παγκόσμιο σχολείο, με τη συμπερίληψη ενός σκέλους "μάθησης μετά το σχολείο". Οι νέοι πρέπει να παρακολουθούν ένα ειδικό πρόγραμμα από τις 14.30 έως τις 17.00 κατά τη διάρκεια της σχολικής χρονιάς καθώς και κατά τη διάρκεια των θερινών διακοπών.
<SPEAKER ID="225" NAME="Roberta Alma Anastase" AFFILIATION="PPE-DE">
(RO) Στα 50 χρόνια της ύπαρξής τους, τα ευρωπαϊκά σχολεία απέδειξαν την ποιότητά τους όσον αφορά την εκπαίδευση των μελλοντικών γενεών. Ωστόσο, πιστεύω ότι στη σημερινή συζήτηση πρέπει να επικεντρωθούμε στην αναγκαιότητα προσαρμογής των ευρωπαϊκών σχολείων στις σημερινές απαιτήσεις, λαμβάνοντας υπόψη τη διεύρυνση της ΕΕ σε 27 χώρες καθώς και φαινόμενα όπως η παγκοσμιοποίηση, η μετανάστευση και η αυξημένη επαγγελματική και γεωγραφική κινητικότητα.
<P>
Δύο είναι τα σημαντικά θέματα τα οποία θα ήθελα να τονίσω. Πρώτον, πρέπει να ανοίξουμε περισσότερο τα ευρωπαϊκά σχολεία, ώστε να ενσωματώσουμε όλους τους πολίτες που χρειάζονται μια τέτοια συνδρομή. Δεύτερον, πιστεύω ότι η αναγνώριση των διπλωμάτων σε όλες τις ευρωπαϊκές χώρες αποτελεί προτεραιότητα.
<SPEAKER ID="226" NAME="Zbigniew Zaleski" AFFILIATION="PPE-DE">
Κυρία Πρόεδρε, ο άνθρωπος χρησιμοποιεί περίπου το ένα τρίτο της ζωής του για να προετοιμασθεί για την ώριμη ζωή μέσω της εκπαίδευσης. " δεύτερη παρατήρηση που θα ήθελα να διατυπώσω είναι ότι η οικοδόμηση της Ευρωπαϊκής Ένωσης -αυτό που κάνουμε αυτή τι στιγμή- απαιτεί επίσης κατάλληλη εκπαίδευση. Υπάρχουν πολλές τεχνικές πτυχές, όπως ο εξοπλισμός, τα διπλώματα και ούτω καθεξής, αλλά η Επιτροπή, ως εκτελεστική αρχή, πρέπει να υποστηρίξει την ιδέα της εκπαίδευσης που βασίζεται σε περισσότερες γλώσσες, σε κοινές αρχές και στον σεβασμό των εθνικών αξιών. Αυτό είναι καθοριστικής σημασίας. Είναι προφανές ότι η εκπαίδευση χρειάζεται χρηματικές επενδύσεις, αλλά εάν δεν υποστηριχθεί η πραγματοποίηση των επενδύσεων αυτών, τότε θα πρέπει να αποδεχθούμε την άγνοια, πράγμα το οποίο πιστεύω ότι μας κοστίσει πολύ περισσότερο.
<P>
Επομένως, το ευρωπαϊκό σχολείο είναι ένα αξιέπαινο σχέδιο και το υποστηρίζω.
<SPEAKER ID="227" NAME="Czesław Adam Siekierski" AFFILIATION="PPE-DE">
(PL) Κυρία Πρόεδρε, τα ευρωπαϊκά σχολεία υπάρχουν βάσει της σύμβασης που υπογράφηκε το 1957. " Ευρώπη γνώρισε πολλές αλλαγές κατά την τελευταία πεντηκονταετία: μια σειρά από διευρύνσεις, την αύξηση του αριθμού των θεσμικών οργάνων και των οργανισμών και πολύ πιο ευέλικτες συμβάσεις απασχόλησης. Επομένως, δεν υπάρχει αμφιβολία ότι το σύστημα των ευρωπαϊκών σχολείων χρειάζεται και αυτό αλλαγή και μεταρρύθμιση.
<P>
Υπάρχουν αρκετοί σημαντικοί τομείς στους οποίους απαιτούνται αλλαγές. Το θέμα που με ενδιαφέρει περισσότερο είναι η επιλογή των μαθητών, δηλαδή η διαίρεση σε κατηγορίες: Ι, ΙΙ και ΙΙΙ. Άλλωστε, αφενός η ΕΕ προσπαθεί να αυξήσει την κινητικότητα των ευρωπαίων πολιτών στην αγορά εργασίας και να εξαλείψει τα εμπόδια, και αφετέρου εμποδίζει την πρόσβαση στα ευρωπαϊκά σχολεία μαθητών δυνητικών υπαλλήλων διαφόρων θεσμικών οργάνων και εταιρειών από ολόκληρη την ΕΕ. Πρέπει να βρεθεί μια λύση στο πρόβλημα του υπερβολικού συνωστισμού σε ορισμένα σχολεία. Πρέπει επίσης να ληφθούν μέτρα όσον αφορά τα παιδιά με ειδικές ανάγκες.
<P>
Τέλος, θα ήθελα να ζητήσω να εξετασθεί το ενδεχόμενο δημιουργίας ευρωπαϊκών σχολείων στα νέα κράτη μέλη.
<SPEAKER ID="228" NAME="Tadeusz Zwiefka" AFFILIATION="PPE-DE">
(PL) Κυρία Πρόεδρε, η εκπαιδευτική φιλοσοφία των ευρωπαϊκών σχολείων και το πρόγραμμα διδασκαλίας που οδηγεί στην απόκτηση του ευρωπαϊκού απολυτηρίου πρέπει να αποτελέσουν παράδειγμα για την πολύγλωσση και πολυπολιτισμική εκπαίδευση σε όλα τα κράτη μέλη. Ο αυξανόμενος αριθμός ανταλλαγών σπουδαστών στα ευρωπαϊκά εκπαιδευτικά ιδρύματα και η παγκοσμιοποίηση της οικονομίας σημαίνουν ότι η πραγματική αξία του ευρωπαϊκού απολυτηρίου δικαιολογεί την περαιτέρω διάδοσή του. Πρέπει επίσης να αναγνωρίζεται από ιδρύματα τριτοβάθμιας εκπαίδευσης στα κράτη μέλη καθώς και σε τρίτες χώρες. Δυστυχώς, αυτό δεν είναι δυνατόν να επιτευχθεί χωρίς σημαντική αύξηση της χρηματοδότησης.
<P>
Επί του παρόντος, τα ευρωπαϊκά σχολεία γίνονται αντιληπτά ως ελιτίστικα σχολεία, τα οποία αποκλείουν συχνά τα παιδιά των οποίων οι γονείς δεν είναι υπάλληλοι της ΕΕ. Ο αποκλεισμός του μεγαλύτερου μέρους της κοινωνίας από τη δυνατότητα να επωφεληθεί των ευρωπαϊκών σχολείων είναι αντίθετος προς τον στόχο της αύξησης της κινητικότητας των ευρωπαίων πολιτών στην αγορά εργασία μας. Τα κράτη μέλη προσπαθούν συχνά να δημιουργήσουν ένα νέο εκπαιδευτικό σύστημα, το οποίο θα προετοιμάσει τους νέους καλύτερα για τις προκλήσεις που συνδέονται με την παγκοσμιοποίηση και την ευέλικτη αγορά εργασίας, ενώ το σύστημα των ευρωπαϊκών σχολείων και το ευρωπαϊκό απολυτήριο υπάρχουν ήδη εδώ και καιρό και, πράγμα που είναι το πιο σημαντικό, επιδεικνύουν εξαιρετικά αποτελέσματα, επομένως θα πρέπει να τα αναπαραγάγουμε όσο μπορούμε περισσότερο.
<SPEAKER ID="229" NAME="Christopher Beazley" AFFILIATION="PPE-DE">
Κυρία Πρόεδρε, παίρνω τον λόγο όχι μόνον ως βουλευτής του παρόντος Σώματος, αλλά και ως πρώην εκπαιδευτικός. Αναρωτιέμαι εάν θα μπορούσα να ζητήσω από τον Επίτροπο Kallas να συζητήσει, στην επόμενη συνάντηση με το Συμβούλιο Υπουργών, με τον βρετανό υπουργό Παιδείας, ώστε ο τελευταίος να μπορέσει ενδεχομένως να αντλήσει μερικά διδάγματα από τις επιτυχίες του μοντέλου των ευρωπαϊκών σχολείων. Ειδικότερα, θα μπορούσε ίσως να εξετάσει το ενδεχόμενο να αναιρέσει την καταστροφική απόφαση της βρετανικής κυβέρνησης να καταστήσει προαιρετική τη διδασκαλία ξένων γλωσσών, δηλαδή την εγκατάλειψη των ευρωπαϊκών γλωσσών από το βρετανικό πρόγραμμα σπουδών.
<P>
Δεύτερον, θα μπορούσατε ίσως να του υπενθυμίσετε ότι η Ευρώπη ήταν διαιρεμένη για μισό αιώνα, αλλά εδώ και 20 χρόνια έχει πλέον επανενωθεί. Θα μπορούσε ίσως να εξετάσει το ενδεχόμενο να υποδείξει στους συμβούλους του σε θέματα προγράμματος σπουδών να υπενθυμίσουν στην επόμενη γενιά την ιστορία και τον πολιτισμό της Κεντρικής και της Ανατολικής Ευρώπης, στην οποία η Μεγάλη Βρετανία είχε παραδοσιακά μεγάλη εμπλοκή και την οποία επιδίωξε πραγματικά να υποστηρίξει.
<SPEAKER ID="230" NAME="Mario Mauro" AFFILIATION="PPE-DE">
(IT) Κυρία Πρόεδρε, κύριε Επίτροπε, κυρίες και κύριοι, δεν πρέπει να δώσουμε έμφαση στις επικρίσεις, από διάφορες πλευρές, των αδυναμιών του τρέχοντος μοντέλου διακυβέρνησης. Πιστεύω ότι όλοι έχουμε καθήκον να κατανοήσουμε, μετά την παρούσα συζήτηση, τι διακυβεύεται, δηλαδή το μοντέλο που μπορούν να εκφράσουν τα ευρωπαϊκά σχολεία για τον ευρωπαϊκό χώρο εκπαίδευσης· και δεδομένου ότι θέλουμε να αντεπεξέλθουμε στην πρόκληση του ευρωπαϊκού χώρου εκπαίδευσης και θέλουμε να επικρατήσουν οι ορθές πρακτικές στον τομέα αυτό, είναι παράλογο και αντιφατικό να επιμένουμε σε ένα επίπεδο και ένα μοντέλο διακυβέρνησης τα οποία δεν μπορούν να ανταποκριθούν στις προκλήσεις που αντιμετωπίζουμε. Κατά την άποψή μου, η σημερινή συζήτηση παρέχει στην Επιτροπή μια ισχυρή παρότρυνση για να αντιληφθεί ότι πρέπει να προβούμε σε ριζική μεταρρύθμιση των σχολείων μας.
<SPEAKER ID="231" NAME="Erna Hennicot-Schoepges">
συντάκτρια. - (FR) Κυρία Πρόεδρε, θα ήθελα να θέσω δύο ακόμη ερωτήσεις στον κ. Επίτροπο, ο οποίος έδωσε έναν αριθμό, αλλά αυτός είναι ο τρέχων αριθμός. Κύριε Επίτροπε, πρόκειται επίσης να υπάρξουν αυξήσεις στις πιστώσεις για τις επόμενες δημοσιονομικές προοπτικές; Υπάρχει ένα σύστημα χρηματοδότησης, το οποίο θα διασφαλίσει ότι τα σχολεία αυτά θα μπορέσουν να εξακολουθήσουν να λειτουργούν; Κατά τα φαινόμενα, αυτή τη στιγμή τους λείπουν 40 καθηγητές αγγλικών, λόγω των οικονομικών προβλημάτων της κυβέρνησης της Μεγάλης Βρετανίας. Μπορώ να σας ρωτήσω ποια λύση μπορεί να προβλεφθεί εν όψει της κατάστασης αυτής; Δεύτερον, τα ίδια τα σχολεία θα επιθυμούσαν μεγαλύτερη αυτονομία. Είστε υπέρ της μεγαλύτερης αυτονομίας ή θα προτιμούσατε τη διατήρηση του παρόντος συστήματος, το οποίο είναι δυσκίνητο και συχνά δεν προσαρμόζεται στις τοπικές καταστάσεις;
<SPEAKER ID="232" NAME="Siim Kallas">
Αντιπρόεδρος της Επιτροπής. - Κυρία Πρόεδρε, τέθηκαν αρκετά πολύ σοβαρά και σημαντικά ζητήματα.
<P>
Καταρχάς, θα ήθελα να υπενθυμίσω ότι το σύστημα των ευρωπαϊκών σχολείων είναι ένας τελείως ανεξάρτητος οργανισμός. Δεν βασίζεται στη συνθήκη του 1958 αλλά στο καταστατικό του 1953, έχει δικό του Ανώτατο Συμβούλιο, δικό του καταστατικό, και όλοι οι κανόνες θεσπίζονται από το εν λόγω Συμβούλιο. " Επιτροπή είναι απλώς μία φωνή στο Συμβούλιο.
<P>
Όσον αφορά το περιεχόμενο της εκπαίδευσης, αυτό αποτελεί αποκλειστική αρμοδιότητα του Ανώτατου Συμβουλίου, και όλα αυτά, συμπεριλαμβανομένων των διαφόρων αναλογιών μεταξύ των γλωσσικών τμημάτων και του προγράμματος σπουδών, υπάγονται πλήρως στην αρμοδιότητα του Ανώτατου Συμβουλίου των ευρωπαϊκών σχολείων. Επομένως, η Επιτροπή δεν έχει μεγάλο λόγο σε αυτά τα θέματα.
<P>
Όσον αφορά τη χρηματοδότηση, αυτό είναι το δεύτερο πράγμα που θα ήθελα να πω απαντώντας σε μια σημαντική ερώτηση. " υποδομή παρέχεται από τις χώρες υποδοχής. Επομένως, τα σχολεία κατασκευάζονται από το Βέλγιο, τη Γερμανία, τη Γαλλία κλπ. Αυτό μας δείχνει τα όρια μας στην ανάπτυξη των υποδομών.
<P>
Όσον αφορά το περιεχόμενο της εκπαίδευσης: η αξιότιμη βουλευτής ανέφερε στα εισαγωγικά σχόλιά της ότι η ποιότητα της εκπαίδευσης είναι υψηλή - και αυτό είναι αλήθεια. Αυτή είναι μια από τις κύριες προτεραιότητες της Ευρωπαϊκής Επιτροπής: να παράσχει κάθε δυνατή στήριξη ώστε η ποιότητα αυτή να είναι υψηλή. Αυτό θα αποτελέσει πραγματικά κριτήριο αναφοράς για τα ευρωπαϊκά εκπαιδευτικά συστήματα, δηλαδή το γεγονός ότι τα ευρωπαϊκά σχολεία παρέχουν στους μαθητές μια εκπαίδευση η οποία χαίρει μεγάλης εκτίμησης παντού. Επομένως, δεν έχω οποιαδήποτε πληροφορία ότι οι μαθητές που φοιτούν σε ευρωπαϊκά σχολεία αντιμετωπίζουν οποιαδήποτε συγκεκριμένη δυσκολία να συνεχίσουν τις σπουδές τους στο πανεπιστήμιο, μετά το σχολείο, εφόσον το επιθυμούν.
<P>
Όσον αφορά τους εκπαιδευτικούς, περιλαμβάνονται επίσης στην υποδομή, επομένως οι εκπαιδευτικοί παρέχονται επίσης από τα κράτη μέλη. Για παράδειγμα, οι καθηγητές αγγλικών παρέχονται από το "νωμένο Βασίλειο· με άλλα λόγια, ο φόρτος για τις μεγαλύτερες γλώσσες είναι αντίστοιχα πολύ μεγαλύτερος. Εμείς, η Επιτροπή -ή ο ευρωπαϊκός προϋπολογισμός- πληρώνουμε τις δαπάνες λειτουργίας. Αυτό έχει ως αποτέλεσμα έναν συνδυασμό που καταλήγει σε ένα μάλλον δυσκίνητο σύστημα, και επομένως ένας στόχος είναι η μεταρρύθμιση του συστήματος και η αύξηση της διαφάνειας όσον αφορά τις ευθύνες και τη χρηματοδότηση. Μπορείτε επίσης να δείτε τα προβλήματα στο Βέλγιο, όπου, όπως ειπώθηκε, ένα από τα τέσσερα σχολεία εξακολουθεί να είναι προσωρινό σχολείο. " κατασκευή του τέταρτου σχολείου αναβλήθηκε επανειλημμένως, και διεξάγουμε εντατικές συζητήσεις με τη βελγική κυβέρνηση σχετικά με το συγκεκριμένο θέμα.
<P>
Όσον αφορά το άνοιγμα των ευρωπαϊκών σχολείων, κατά την άποψή μας το κύριο ζήτημα είναι το ευρωπαϊκό απολυτήριο και η πιστοποίηση των σχολείων που επιθυμούν να απονέμουν το ευρωπαϊκό απολυτήριο. Προωθούμε την ιδέα αυτή, η οποία εγκρίθηκε ουσιαστικά από το Ανώτατο Συμβούλιο των ευρωπαϊκών σχολείων, επομένως οι βασικοί κανόνες υπάρχουν. Το ζήτημα τώρα είναι πώς μπορεί να υλοποιηθεί κάτι τέτοιο στην πράξη στα κράτη μέλη. Και πάλι, τον βασικό ρόλο στο θέμα αυτό έχουν τα κράτη μέλη. Επομένως, αυτό θα επιλύσει σε κάποιον βαθμό το πρόβλημα των διαφορετικών μαθητών.
<P>
Σήμερα, όπως είπα, συναντώ τους βουλευτές του Ευρωπαϊκού Κοινοβουλίου και ακούω τα σχόλιά σας ότι η κατηγορία III πρέπει να εξαιρεθεί, αλλά έχω επίσης τακτικές συναντήσεις με το προσωπικό μας -είναι αντίστοιχου μεγέθους, περιλαμβάνει εκατοντάδες άτομα- και φυσικά έχουν ένα σαφές αίτημα, και αυτό είναι να διασφαλισθεί η εκπαίδευση των παιδιών τους.
<P>
Επομένως, υπάρχει μια απαίτηση -και αυτό υπογραμμίζεται στη Συνθήκη, στον κανονισμό υπηρεσιακής κατάστασης των υπαλλήλων, στον κανονισμό- παροχής θέσεων στα σχολεία και, τότε φυσικά τίθεται το ζήτημα ποιος θα διανείμει τις υπόλοιπες θέσεις οι οποίες θα παραμείνουν ελεύθερες και οριστικά στις Βρυξέλλες; Το θέμα γίνεται ολοένα και πιο δύσκολο. Για μένα, είναι ένα πολύ περίπλοκο ζήτημα. Στην αρχή της θητείας της παρούσας Επιτροπής, επιμείναμε για λογαριασμό του προσωπικού μας να υπάρχει μεγαλύτερη σαφήνεια, και έτσι το Ανώτατο Συμβούλιο θέσπισε την Κεντρική Αρχή Εγγραφών για την επίλυση αυτών των ζητημάτων.
<P>
Αυτή είναι, λοιπόν, η συνολική εικόνα και πρέπει απλώς να επαναλάβω ότι η στάση της Επιτροπής είναι ότι πρέπει να προσδώσουμε σαφήνεια στα χρηματοδοτικά ζητήματα και να μοιράσουμε με σαφήνεια τον φόρτο, να έχουμε σαφείς αρμοδιότητες, σαφείς ευθύνες και στη συνέχεια θα μπορέσουμε επίσης να βρούμε καλύτερες λύσεις στα προβλήματα υποδομής, αλλά δεν μπορούμε να επιτρέψουμε κανενός είδους περικοπές στην ποιότητα της εκπαίδευσης.
<P>
Όσον αφορά ορισμένες συγκεκριμένες ερωτήσεις, ένας αξιότιμος βουλευτής έθεσε το θέμα των μαθητών με αναπηρία. Είπατε ότι υπάρχουν πολλοί περισσότεροι τέτοιοι μαθητές, αλλά δεν γνωρίζω να έχει απορριφθεί κανένας όταν οι γονείς ζήτησαν ειδική μεταχείριση: μια τέτοια μεταχείριση παρασχέθηκε πάντοτε. Επομένως, ένα έχετε στοιχεία και υπάρχουν κάποιοι μαθητές με αναπηρία οι οποίοι δεν είναι γνωστοί, σας παρακαλώ να μας παράσχετε αυτά τα στοιχεία και θα εξετάσουμε το θέμα.
<P>
Όσον αφορά τους βοηθούς βουλευτών, γνωρίζετε ότι επί του παρόντος οι βοηθοί βουλευτών δεν καλύπτονται από τον κανονισμό υπηρεσιακής κατάστασης των υπαλλήλων, αποτελούν ειδική κατηγορία προσωπικού στο Ευρωπαϊκό Κοινοβούλιο, αλλά γνωρίζετε επίσης ότι διεξάγονται διαπραγματεύσεις για την επίλυση του θέματος αυτού και τη διατύπωση σαφέστερων κανόνων, και τότε θα μπορέσουμε επίσης να εξετάσουμε τι πρέπει να κάνουμε σχετικά με την πρόσβαση των παιδιών των βοηθών βουλευτών στα ευρωπαϊκά σχολεία.
<P>
Επομένως, αυτά ήταν λίγο ή πολύ τα θέματα που τέθηκαν, και φυσικά όλα αυτά τα ζητήματα -θρησκευτική εκπαίδευση, γλώσσες- είναι σαφώς αρμοδιότητα του Ανωτάτου Συμβουλίου, και η Επιτροπή είναι απλώς μία φωνή στο εν λόγω Συμβούλιο. Το Ανώτατο Συμβούλιο αντιμετωπίζει τα θέματα αυτά με μεγάλη σοβαρότητα. Έχουν διεξαχθεί μακρές συζητήσεις σχετικά με αυτά, και μπορώ να σας διαβεβαιώσω ότι η γενική γραμματεία των ευρωπαϊκών σχολείων δίνει μεγάλη προσοχή σε όλες τις ανάγκες των διαφορετικών γλωσσών και στις διάφορες θρησκευτικές πτυχές. Επομένως, τα θέματα αυτά υπάγονται στην αρμοδιότητά της.
<P>
Κάτι τελευταίο: θα παρακαλούσα το Ευρωπαϊκό Κοινοβούλιο να επιστήσει την προσοχή των κρατών μελών, και ιδίως όλους τους βουλευτές του Ευρωπαϊκού Κοινοβουλίου που έχουν τις δικές τους διασυνδέσεις στις χώρες τους να ενθαρρύνουν τους υπουργούς Παιδείας των κρατών μελών να προωθήσουν αυτή την ιδέα του ευρωπαϊκού απολυτηρίου, επειδή είναι δική τους επιλογή. Έχουμε πλέον κανόνες σχετικά με το πώς θα προχωρήσουμε με το ευρωπαϊκό απολυτήριο. Τώρα είναι ευθύνη των εθνικών υπουργείων να βρουν ενδιαφερόμενα σχολεία. Γνωρίζω ότι υπάρχουν πολλά ενδιαφερόμενα σχολεία, αλλά οι εθνικές αρχές σε πολλές χώρες δεν έχουν δείξει ακόμη αρκετό ενθουσιασμό για το σχέδιο αυτό, το οποίο μπορεί να αποτελέσει ένα βήμα προς τα εμπρός και το οποίο μπορεί να γίνει ένα θετικό στοιχείο για το ευρωπαϊκό απολυτήριο, ώστε να μπορούμε να έχουμε ευρωπαϊκά σχολεία όχι μόνον στις Βρυξέλλες, αλλά παντού - στα νέα κράτη μέλη και στα παλαιά κράτη μέλη. Πρόκειται για ένα σύμβολο της Ευρώπης. Το απολυτήριο και η ευρωπαϊκή εκπαίδευση είναι ένα στοιχείο της αρχιτεκτονικής μας.
<SPEAKER ID="233" NAME="Πρόεδρος">
" συζήτηση έληξε.
<P>
Θα ήθελα να ευχηθώ σε όλους για την αυριανή Ευρωπαϊκή "μέρα Γλωσσών.
<P>
Γραπτές δηλώσεις (άρθρο 142 του Κανονισμού)
<SPEAKER ID="234" NAME="Alessandro Battilocchio  " AFFILIATION="PSE">
γραπτώς. - (IT) Συμφωνώ με τις διάφορες λύσεις που προτάθηκαν για τη μεταρρύθμιση των ευρωπαϊκών σχολείων: ο προνομιακός ρόλος μου ως εισηγητή της Επιτροπής Ανάπτυξης σχετικά με το κοινοτικό πρόγραμμα δράσης Erasmus με κάνει να υποστηρίζω θερμά την αναγκαιότητα ενός πολύγλωσσου και ευέλικτου μοντέλου ευρωπαϊκών σχολείων, στο οποίο θα διατηρηθεί η διδασκαλία της μητρικής γλώσσας (η οποία θα διδάσκεται από εκπαιδευτικούς που είναι φυσικοί ομιλητές), και το οποίο θα είναι ταυτόχρονα ίδιο για όλους χωρίς ταξικές διακρίσεις.
<P>
Το ευρωπαϊκό απολυτήριο θα είναι το πρώτο εργαλείο, σε συνδυασμό με τις ευκαιρίες που προσφέρει το Erasmus, για την εξασφάλιση πραγματικής κινητικότητας για τους σπουδαστές, στην Ευρώπη και έπειτα σε ολόκληρο τον κόσμο. Είναι προφανές ότι η διδασκαλία μπορεί να διαδραματίσει σημαντικό ρόλο στην κοινωνική, πολιτιστική και γλωσσική ενσωμάτωση των νέων μαθητών, και η επίτευξη εξαιρετικών γλωσσικών δεξιοτήτων πρέπει να ενθαρρυνθεί, με στήριξη μέσω εντατικών μαθημάτων (όπως υπογραμμίζεται από το 2001 έως σήμερα με την Ευρωπαϊκή "μέρα Γλωσσών που εορτάζεται στις 26 Σεπτεμβρίου).
<P>
Θεωρώ ότι η συνεργασία μεταξύ των υφιστάμενων ευρωπαϊκών σχολείων και περιφερειακών σχολείων (της πρωτοβάθμιας και της δευτεροβάθμιας εκπαίδευσης) αποτελεί εκ των ων ουκ άνευ προϋπόθεση για την ανάπτυξη ενός νέου συστήματος ευρωπαϊκών σχολείων, αλλά δεν μπορώ να κρύψω την ανησυχία μου για το μέλλον των ιταλικών περιφερειακών σχολείων τα οποία -ως αποτέλεσμα της νέας μεταρρύθμισης "Gelmini" ενδέχεται να εξαφανισθούν σε ορισμένες μικρότερες, γεωγραφικά μειονεκτούσες κοινότητες.
<SPEAKER ID="235" NAME="Cristian Silviu Buşoi  " AFFILIATION="ALDE">
γραπτώς. - Οι διαδικασίες που αναλήφθηκαν από την Ευρωπαϊκή Ένωση κατά τις τελευταίες δεκαετίες και η συνεχής εξέλιξη του εκπαιδευτικού συστήματος σημαίνουν ότι πρέπει να ληφθεί υπόψη μια νέα προοπτική σχετικά με τον ρόλο και τη σημασία των ευρωπαϊκών σχολείων. Λαμβάνοντας υπόψη την τελευταία διεύρυνση της ΕΕ σε 27 κράτη μέλη, με την αύξηση του προσωπικού της ΕΕ που αυτή συνεπάγεται, η σημασία μιας καλής μεταρρύθμισης των ευρωπαϊκών σχολείων έχει γίνει θέμα υψηλής προτεραιότητας.
<P>
Προκειμένου να βελτιώσουμε τις μελλοντικές προσδοκίες από τα ευρωπαϊκά σχολεία, πρέπει να προσεγγίσουμε τα ευαίσθητα θέματα που αντιμετωπίζει το υπάρχον σύστημα και να προσδιορίσουμε τα προβλήματα, ώστε να σχεδιάσουμε τις προβλεπόμενες αλλαγές. Επομένως, πρέπει να καταρτισθεί μια νέα και συνολική μεταρρύθμιση των ευρωπαϊκών σχολείων, ώστε να καταστούν πιο ανταγωνιστικά και να αποκτήσουν μεγαλύτερη διαφάνεια σε ευρωπαϊκό επίπεδο και να σχεδιασθεί ο βαρυσήμαντος σκοπός τους με πιο επικαιροποιημένο τρόπο.
<P>
" εφαρμογή της αρχής της απαγόρευσης των διακρίσεων αναγνωρίζοντας παράλληλα τις θεμελιώδεις ελευθερίες των μαθητών πρέπει να βρίσκεται στο επίκεντρο του νέου συστήματος, προκειμένου αυτό να καταστεί πλήρως λειτουργικό και επωφελές για τους μαθητές. Παρόλ' αυτά, η χρηματοδότηση των ευρωπαϊκών σχολείων πρέπει να αξιολογηθεί εκ νέου λαμβάνοντας υπόψη μέτρα που δεν εισάγουν διακρίσεις για τους μαθητές, όσον αφορά τη διαίρεσή τους σε κατηγορίες.
