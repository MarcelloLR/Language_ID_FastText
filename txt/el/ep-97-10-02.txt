<CHAPTER ID=1>
Έγκριση των συνοπτικών πρακτικών
<SPEAKER ID=1 NAME="Πρόεδρος">
Τα συνοπτικά πρακτικά της χθεσινής συνεδρίασης έχουν διανεμηθεί.
<P>
Υπάρχουν παρατηρήσεις;
<P>
(Εγκρίνονται τα συνοπτικά πρακτικά)

<SPEAKER ID=2 LANGUAGE="EN" NAME="Andrews">
Η Ομάδα Ένωση για την Ευρώπη της οποίας είμαι μέλος, την περασμένη εβδομάδα ξεκίνησε μια ειρηνευτική αποστολή στην Αγκόλα. Πήραμε βίζες για να επισκεφθούμε την Αγκόλα με τον καθαρά ειρηνικό σκοπό να διασφαλίσουμε ότι και οι δύο πλευρές συμμετέχουν πλήρως στην εφαρμογή των Συμφωνιών της Λουσάκα. Δυστυχώς, όταν φτάσαμε στη Λισαβώνα, οι βίζες μας ακυρώθηκαν από τον πρεσβευτή της Αγκόλας στην Πορτογαλία.
<P>
Νομίζω ότι το να εμποδίζεται η μετάβαση στην Αγκόλα του αντιπροέδρου της Συνέλευσης Ίσης Εκπροσώπησης των χωρών ΑΚΕ, κας van Bladel, Αντιπροέδρου της Υποεπιτροπής για τα Ανθρώπινα Δικαιώματα και πέντε μελών του Πορτογαλικού Κοινοβουλίου σημαίνει πως κάτι δεν πηγαίνει καθόλου καλά στην περιοχή αυτή. Εκ μέρους της τρίτης μεγαλύτερης ομάδος του Κοινοβουλίου αυτού, ζητώ από εσάς κ. Πρόεδρε να διαμαρτυρηθείτε για την αντιμετώπιση που επεφύλαξε η κυβέρνηση της Αγκόλας στα Μέλη του Ευρωπαϊκού Κοινοβουλίου. Για να υπάρξει λύση τόσο στην Αγκόλα, όσο και σε σχέση με την ένταση που υπάρχει στην περιοχή, πρέπει να υπάρχουν δύο πλευρές, η Unita και το MPLA, που θα εφαρμόσουν τις συμφωνίες της Λουσάκα.
<P>
Όλοι θεωρήσαμε ότι η αντιμετώπισή μας με τον τρόπο αυτό αποτέλεσε πρόκληση στη νομιμότητα της κυβέρνησης της Αγκόλας. Σας ζητώ να στείλετε επιστολή στον πρεσβευτή της Αγκόλας στην Ευρωπαϊκή Ένωση στις Βρυξέλλες, ώστε να δοθεί εξήγηση σχετικά με τους λόγους για τους οποίους την τελευταία στιγμή δεν μας επετράπη να επισκεφθούμε την χώρα αυτή.

<SPEAKER ID=3 NAME="Πρόεδρος">
Ευχαριστώ πολύ κύριε Andrews. Η παρατήρησή σας όχι μόνο θα εγγραφεί στα Συνοπτικά Πρακτικά σύμφωνα με τον Κανονισμό, αλλά, ως Πρόεδρος της συνεδρίασης, θα συγκεντρώσω τις παρατηρήσεις σας και θα τις δώσω στον Πρόεδρο του Σώματος.

<CHAPTER ID=2>
Σχέσεις ΕΕ-ΑΚΕ στις απαρχές του 21ου αιώνα
<SPEAKER ID=4 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0274/97) του κυρίου Martens, εξ ονόματος της Επιτροπής Ανάπτυξης και Συνεργασίας, για το Πράσινο Βιβλίο της Επιτροπής σχετικά με τις σχέσεις ανάμεσα στην Ευρωπαϊκή Ένωση και τις χώρες AΚΕ στις απαρχές του 21ου αιώνα - Προκλήσεις και δυνατότητες για μια νέα συνεργασία (COM(96)0570-C4-0639/96).

<SPEAKER ID=5 NAME="Martens">
Κύριε Πρόεδρε, αξιότιμοι συνάδελφοι, δεν μπορώ να επεκταθώ στις λεπτομέρειες του πολύπλοκου θέματος της έκθεσής μου. Θα επιχειρήσω όμως να περιγράψω τις κύριες γραμμές της έκθεσής μου σχετικά με την Πράσινη Βίβλο της Επιτροπής για της σχέσεις μεταξύ της Ευρωπαϊκής Ένωσης και των χωρών ΑΚΕ στο κατώφλι του 21ου αιώνα - προκλήσεις και εναλλακτικές προτάσεις για μια νέα εταιρική σχέση. Επιδίωξή μου ήταν μια πραγματικά γενική αποδοχή της πρότασης ψηφίσματος στην Επιτροπή Ανάπτυξης και Συνεργασίας. Και ευχαριστώ ιδίως τον πρόεδρο της επιτροπής μας, τον κ. Michel Rocard, καθώς και όλους τους συναδέλφους μου. Ναι μεν, έχω αντιρρήσεις σε ορισμένες τροπολογίες, αλλά μόνον επειδή απειλούν τη συνοχή του ψηφίσματος.
<P>
Μαζί με τους συνάδελφους στην επιτροπή, επιχείρησα έναν πολιτικό απολογισμό των συμφωνιών Λομέ. Και τέθηκε το ερώτημα αν έχει νόημα να συνεχίζεται η συνεργασία μεταξύ της Ευρωπαϊκής Ένωσης και των χωρών ΑΚΕ. Η συνθήκη έχει ηλικία άνω των 20 ετών. Λήγει στις 29 του Φεβρουαρίου του έτους 2000. Επιδέχθηκε πολλές επικρίσεις και κάνοντας τον απολογισμό της, πολλοί μένουν δυσαρεστημένοι. Επιβάλλεται λοιπόν να αναλογισθούμε την ουσία των δεσμών της Ευρωπαϊκής Ένωσης με τις χώρες ΑΚΕ, με τις χώρες λοιπόν στην Αφρική, στην Καραϊβική και στο Ειρηνικό Ωκεανό με τις οποίες συνήψαμε αυτή τη συνθήκη.
<P>
Η απάντηση της επιτροπής και η δική μου σ' αυτό το πρώτο βασικό ερώτημα είναι σαφής και απερίφραστη: η συνεργασία με τις χώρες ΑΚΕ πρέπει να συνεχισθεί, όχι μόνον από αλληλεγγύη προς τους εταίρους ΑΚΕ ή επειδή μας συμφέρει, αλλά επίσης επειδή, όπως θέτει το ψήφισμα, "το πνεύμα και η πολιτική της Λομέ αποτελούν θεμελιώδη στοιχεία της πολιτικής ταυτότητας της Ευρωπαϊκής Ένωσης». Βγάλαμε το συμπέρασμα ότι η αναπτυξιακή πολιτική και πιο συγκεκριμένα οι συμφωνίες Λομέ είναι απαραίτητες για τη λειτουργία και τη ρύθμιση της παγκόσμιας οικονομίας.
<P>
Επιθυμία μας είναι να συνεχίσουμε τη συνεργασία χωρίς να ζημιώνονται η συνοχή και η αλληλεγγύη μεσ' στην ομάδα των χωρών ΑΚΕ. Επομένως, πιστεύουμε ότι κατ' αρχήν η σύνθεση της ομάδας ΑΚΕ μπορεί να επεκταθεί ή να τροποποιηθεί μόνον με τη σύμφωνη γνώμη των χωρών ΑΚΕ. Προτείνουμε λοιπόν τη συνέχιση της συνεργασίας, αλλά και την αναπροσαρμογή της, να εκσυγχρονισθεί και να της δοθούν νέες βάσεις. Στη νέα συνθήκη, πρέπει να ενσωματωθεί πλήρως το πολιτικό σκέλος. Για πολλά χρόνια η συνεργασία ανάμεσα στην Ευρωπαϊκή Ένωση και τις χώρες ΑΚΕ, υπήρξε κυρίως οικονομική. Η ίδια η Ευρώπη βρισκόταν ακόμα στο στάδιο της κοινής αγοράς και πιστευόταν γενικά ότι ήταν δυνατόν να χωρίζεται η οικονομία από την πολιτική. Η πείρα μας δίδαξε το αντίθετο.
<P>
Για την επίτευξη των στόχων των συμφωνιών Λομέ, πρέπει να ληφθούν υπόψη όλες οι πτυχές της αναπτυξιακής πολιτικής και πρέπει να αποδεχθεί πλήρως η πολιτική διάσταση. Η Επιτροπή Ανάπτυξης και Συνεργασίας διατύπωσε εδώ μια σειρά από εντυπωσιακές προτάσεις.
<P>
Δεύτερη κύρια σκέψη, ο ειρμός που θα βρείτε στο σύνολο των προτάσεών μας, είναι ότι πρέπει να βρεθούμε πιο κοντά στον άνθρωπο - πιο κοντά σε άνδρες και γυναίκες που δραστηριοποιούνται, διότι η αναπτυξιακή συνεργασία πρέπει να στηριχθεί σε μεγάλη μερίδα των συμπολιτών μας. Για πολύ καιρό, η συνεργασία αποτελούσε κι από τις δύο πλευρές το προνόμιο των ολίγων. Πρέπει να συμμετέχουν νέοι παράγοντες, τόσο στη λήψη αποφάσεων όσο και στην εκτέλεσή τους. Υπάρχει ουσιαστικό καθήκον για πολλές οργανώσεις της κοινωνίας: τις τοπικές Αρχές, τον ιδιωτικό τομέα, τα πανεπιστήμια, τα συνδικαλιστικά σωματεία, τις μη κυβερνητικές οργανώσεις, τις νεολαίες. Επίσης, δίδεται μεγάλη έμφαση στον ρόλο της γυναίκας.
<P>
Τρίτη κύρια γραμμή των προτάσεών μας είναι η δραστική απλοποίηση της συνεργασίας. Με το πέρασμα του χρόνου, η συμπλήρωση και ο εμπλουτισμός της την έχουν καταστήσει τόσο πολύπλοκη, ώστε η πρακτική της εκτέλεση γίνεται ολοένα πιο δύσκολη. Διατυπώσαμε συγκεκριμένες προτάσεις, οι οποίες συμβαδίζουν κατά μεγάλο μέρος με τις ιδέες της Πράσινης Βίβλου.
<P>
Τέταρτο στοιχείο είναι ότι η νέα εταιρική σχέση πρέπει να χαρακτηρίζεται από την πλήρη συμμετοχή των λαών στην συνεργασία, πράγμα που απαιτεί διαφάνεια και δυνατότητα πρόσβασης. Συγχρόνως, η νέα εταιρική σχέση πρέπει να λάβει δεόντως υπόψη τις ανάγκες των λαών. Στο ψήφισμα γράφουμε ότι μέχρι το έτος 2015, θέλουμε να έχουμε επιτύχει την κατά το ήμισυ μείωση της υπερβολικής φτώχειας στις χώρες ΑΚΕ. Επίσης η προστασία του περιβάλλοντος πρέπει να είναι αναπόσπαστο μέρος όλων των πολιτικών μέτρων.
<P>
Η πρωτοτυπία των συμφωνιών Λομέ βρίσκεται ακριβώς σ' αυτή την έννοια της εταιρικής σχέσης που δημιουργήθηκε πριν από 20 χρόνια και που σήμερα αναγνωρίζεται και γίνεται αποδεκτή απ' όλους, συμπεριλαμβανομένων του ΟΟΣΑ και της G8. Αυτή η εταιρική σχέση πρέπει να διατηρηθεί σαν βασικό στοιχείο της υλοποίησης της συνεργασίας μεταξύ της Ευρωπαϊκής Ένωσης και των χωρών ΑΚΕ. Να διατηρηθεί και να ανανεωθεί, και εδώ η Συνέλευση Ίσης Εκπροσώπησης καλείται να παίξει βασικό ρόλο.
<P>
Τέλος, λίγα λόγια ευχαριστίας. Ευχαριστώ την Ευρωπαϊκή Επιτροπή και ιδιαίτερα τον Επίτροπο κ. Pinheiro. Η Πράσινη Βίβλος άνοιξε μια ευρεία συζήτηση στους κόλπους της Ευρωπαϊκής Ένωσης. Μπορούμε να πούμε σήμερα ότι το σχήμα της συνεργασίας Ευρωπαϊκής Ένωσης - χωρών ΑΚΕ άλλαξε και ανανεώθηκε ήδη από τώρα. Ευχαριστώ επίσης τον πρόεδρο της Επιτροπής Ανάπτυξης και Συνεργασίας, τον κ. Rocard, καθώς και όλους τους συναδέλφους μου. Απευθύνομαι ακόμα στους συνεργάτες της Επιτροπής Ανάπτυξης και Συνεργασίας στο Κοινοβούλιο, οι οποίο μου παραστάθηκαν έμπειρα και αποτελεσματικά στην εκπόνηση της παρούσας έκθεσης.
<P>
(Χειροκροτήματα)

<SPEAKER ID=6 LANGUAGE="IT" NAME="Vecchi">
Κύριε Πρόεδρε, το ζήτημα των μελλοντικών σχέσεων μεταξύ της Ευρωπαϊκής Ένωσης και των χωρών ΑΚΕ είναι αναπόσπαστο μέρος των μελλοντικών εξωτερικών σχέσεων της Ένωσης, θεμελιώδης πτυχή των πολιτικών συνεργασίας για την ανάπτυξη και πρωταρχικής σημασίας στοιχείο για τον προσδιορισμό την εσωτερικής μορφής της διαδικασίας της ευρωπαϊκής ολοκλήρωσης. Επιδοκιμάζω την πρωτοβουλία των περασμένων μηνών εκ μέρους της Ευρωπαϊκής Επιτροπής για την εγκαθίδρυση ευρύτατου διαλόγου στον οποίο συμμετέχουν ήδη χιλιάδες συνομιλητών τόσο θεσμικού όσο και κοινωνικού επιπέδου. Σήμερα, καλείται να γνωμοδοτήσει το Ευρωπαϊκό Κοινοβούλιο, πριν καθοριστεί η διαπραγματευτική εντολή της Επιτροπής, για να συζητηθεί με τις χώρες ΑΚΕ το μέλλον της Σύμβασης.
<P>
Από την εικοσάχρονη και πλέον εμπειρία των Συμβάσεων Λομέ αναδύονται ουσιαστικά, κατά τη γνώμη μου, δυο υποδείξεις: πρώτον, η επικαιρότητα των αρχών της σφαιρικής, ισότιμης και συμβατικής συμφωνίας, βασισμένης στο πνεύμα της εταιρικής σχέσης, που μάλιστα πρέπει να υιοθετηθούν έμπρακτα, με περισσότερο σθένος και συνέπεια στη νέα πραγματικότητα της παγκοσμιοποίησης και αλληλεξάρτησης και, δεύτερον, πρέπει να τροποποιηθούν και να εκσυγχρονιστούν πολλοί ουσιαστικοί μηχανισμοί και προτεραιότητες της συνεργασίας μας για την ανάπτυξη, για να συμβαδίσουν με τις σύγχρονες ανάγκες εκείνων των χωρών όπου η ώθηση στον εκσυγχρονισμό και η υπανάπτυξη συμβιώνουν μέσα από κραυγαλέες αντιθέσεις.
<P>
Συνεπώς, ευελπιστούμε ολόψυχα στην ύπαρξη της πέμπτης Σύμβασης Λομέ μετά το έτος 2000, θεμελιωμένης στο ίδιο γεωγραφικό πλαίσιο και στις βασικές αρχές της σημερινής Σύμβασης αλλά συνάμα με ριζική αναθεώρηση των προσανατολισμών των περιεχομένων της. Στη βάση, όμως, πρέπει να διαμορφωθεί νέα συνείδηση της Ευρωπαϊκής Ένωσης ότι η ανάπτυξη των σχέσεων με τις χώρες ΑΚΕ εκφράζει στρατηγική επικερδή επιλογή για όλα τα συμβαλλόμενα μέρη, για την από κοινού αντιμετώπιση των προκλήσεων της καθολίκευσης.
<P>
Ως εκ τούτου, η ευρωπαϊκή συνεργασία για την ανάπτυξη πρέπει να διαφύγει από τον χαρακτήρα της πολιτικής περιθωριοποίησης και να αναδειχθεί σε κυρίαρχη θέση της εξωτερικής μας πολιτικής, με καθοριστική συμβολή στον επαναπροσανατολισμό των στρατηγικών μας επιλογών. Στο σύνολό τους, οι χώρες ΑΚΕ, και κυρίως οι αφρικανικές χώρες, υπέστησαν έντονη διαδικασία περιθωριοποίησης που τις ώθησε, έστω και με μερικές εξαιρέσεις, στην όξυνση της υπανάπτυξης. Στα πλαίσια αυτά, η καταπολέμηση της ανέχειας και η στήριξη της ένταξης των φτωχότερων χωρών στο διεθνές σύστημα πρέπει να αποτελέσουν τις δυο όψεις του ιδίου νομίσματος.
<P>
Για την επίτευξη του ως άνω στόχου, πρέπει να κατέχουν απόλυτη προτεραιότητα οι προσπάθειες στην κατεύθυνση της υποφερτής ανθρώπινης ανάπτυξης, της συμμετοχής και της αποκέντρωσης, για την κατάκτηση εκ μέρους των φτωχότερων χωρών της ανάπτυξης με την αξιοποίηση ανθρωπίνων πόρων.
<P>
Μαζί με τις χώρες ΑΚΕ, η Ένωση πρέπει να συμβάλει στον επαναπροσδιορισμό των μηχανισμών που ρυθμίζουν τις διεθνείς σχέσεις. Από το γεγονός αυτό δεν εξαρτάται μόνο το μέλλον εκατοντάδων εκατομμυρίων ατόμων των χωρών ΑΚΕ αλλά και η δυνατότητα της Ευρωπαϊκής Ένωσης να διαδραματίσει πρωταγωνιστικό ρόλο στο παγκόσμιο στερέωμα, για την προώθηση των αρχών της ισότητας, της δικαιοσύνης και της ευημερίας σε όλες τις γωνίες του κόσμου.

<SPEAKER ID=7 LANGUAGE="NL" NAME="Maij-Weggen">
Κύριε Πρόεδρε, τα συγχαρητήριά μου στον κ. Martens για την έξοχη έκθεσή του. Διακρίνεται για την ευρεία διορατικότητά της για τη σχέση μεταξύ της Ευρωπαϊκής Ένωσης και του Τρίτου Κόσμου. Διακρίνεται ακόμα διότι στην έκθεση υπάρχει πολλή κατανόηση για τη δύσκολη θέση πολλών αναπτυσσόμενων χωρών. Συγχρόνως, ο εισηγητής δεν παρασύρθηκε από συζητήσεις γεμάτες επικρίσεις για τις σχέσεις μας με τον Τρίτο Κόσμο όπως είναι τώρα της μόδας. Διατυπώθηκαν μια σειρά συγκεκριμένων προτάσεων για τη βελτίωση, την απλοποίηση και την αναπροσαρμογή αυτής της σχέσεις στους νέους καιρούς που σημαδεύονται από την παγκοσμιοποίηση, τις νέες εμπορικές σχέσεις, και την ανάπτυξη της κοινωνίας των πολιτών .
<P>
Θέλω να κάνω τις εξής παρατηρήσεις για να τονίσω για άλλη μια φορά τη δική μας θέση. Πρώτον, η περιφερειακή πτυχή. Πολλές τριτοκοσμικές χώρες με τις οποίες συνεργαζόμαστε, εξαρτώνται για το εμπόριό τους πολύ από την Ευρώπη και τις μεγάλες οικονομικές δυνάμεις. Οι υποδομές τους προσανατολίζονται κυρίως προς τις ακτές για τις εξαγωγικές τους ανάγκες. Οι συγκοινωνίες με γειτονικές τους χώρες, συχνά υστερούν. Τονίζω ότι η οικοδόμηση μιας υγιούς οικονομίας συχνά στηρίζεται στην εσωτερική αγορά, στη συνέχεια στην αγορά των γειτονικών χωρών και μόνο μετά απ' αυτές στις μακρινές υπερπόντιες χώρες. Είναι λοιπόν ουσιώδες να προωθηθεί η ανάπτυξη της περιφερειακής διασυνοριακής συνεργασίας. Το θεωρώ βασικό στοιχείο για τη νέα σύμβαση Λομέ Ε·.
<P>
Δεύτερη παρατήρηση αφορά τον εκδημοκρατισμό και την προστασία των ανθρωπίνων δικαιωμάτων και των δικαιωμάτων των μειονοτήτων. Συνέβη αρκετές φόρες να κατεδαφισθούν όσα κατορθώθηκαν με τόσους κόπους, επειδή μικρές ομάδες άρπαξαν την εξουσία, ξέσπασαν εσωτερικοί πόλεμοι ή εξαπλώθηκε παντού η διαφθορά. Μου φαίνεται απόλυτα αναγκαίο να αφιερώσουμε περισσότερη προσοχή σε αυτά τα φαινόμενα και να διατυπώσουμε τις σχετικές προϋποθέσεις. Ακόμα πρέπει να δοθούν περισσότερες ευκαιρίες και δυνατότητες στην προληπτική διπλωματία, όπως έθεσε και ο κ. Rocard σε μια προηγούμενη έκθεση.
<P>
Η τρίτη παρατήρησή μου αφορά την κοινωνία των πολιτών . Δεν μπορούμε να τονίσουμε αρκετά ότι οι χώρες δεν μπορούν να αναπτύσσονται μόνο βάσει των εθνικών αρχών και του επιχειρηματικού κόσμου κλπ. Διότι και οι κοινωνικές οργανώσεις παίζουν ρόλο-κλειδί στην οικοδόμηση μιας κοινωνίας. Αυτό έχει εξαιρετική σημασία, και έμεινα ικανοποιημένη διότι και ο κ. Martens τόνισε ότι στις νέες δομές για τη 5η σύμβαση Λομέ πρέπει να δοθεί στο θέμα η δέουσα σημασία.
<P>
Τέλος, μια παρατήρηση για τις υπερπόντιες χώρες και περιοχές, τις ΥΧΠ. Συχνά βρίσκονται στη μέση χωρών ΑΚΕ, αλλά η σχέση τους με την Ευρωπαϊκή Ένωση και με τις χώρες ΑΚΕ είναι ιδιαίτερα πολύπλοκη. Καλώ τον Επίτροπο κ. Pinheiro να υποβάλει το συντομότερο τις αποφάσεις σχετικά με τις ΥΧΠ και να φροντίσει ώστε να βελτιωθούν οι σχέσεις ανάμεσα στις ΥΧΠ, τις χώρες ΑΚΕ και την ίδια την Ευρωπαϊκή Ένωση. Να μην καταλήγουν σε καταστροφές όπως έγινε στη διαμάχη για το ρύζι. Επρόκειτο για μια θλιβερή υπόθεση, που πρέπει να τεθεί επί τάπητος και στα πλαίσια της παρούσας συζήτησης.
<P>
Κύριε Πρόεδρε, ο κ.Martens έκανε έξοχη δουλειά. Δόθηκαν αρκετές ιδέες για την ανανέωση της 5ης σύμβασης Λομέ. Θέλουμε τη σύμβαση, αυτό να είναι σίγουρο, αλλά μια καλή σύμβαση που να ακολουθήσει τις κατευθύνσεις που περιέγραψε με τόση σαφήνεια ο κ. Martens.

<SPEAKER ID=8 LANGUAGE="FR" NAME="Aldo">
Κύριε Πρόεδρε, η Σύμβαση Λομέ, κατεξοχήν πρότυπο συνεργασίας, ετοιμάζεται σήμερα, παρά τις ατέλειές της, να μπει στην τρίτη χιλιετία.
<P>
Τα ποικίλα προβλήματα που θίγονται, εξετάζονται και επιλύονται από την Πράσινη Βίβλο της Επιτροπής καθώς και η σπουδαία συνεισφορά της Επιτροπής Ανάπτυξης και Συνεργασίας - και θα ήθελα στο σημείο αυτό να επαινέσω τον εισηγητή μας - χρησίμευσαν ως βάση για την εκπόνηση αυτού του σχεδίου ψηφίσματος, απ' το οποίο προκύπτει πρόδηλα η βούληση του Ευρωπαϊκού Κοινοβουλίου να δει να γεννιέται η Λομέ V που θα έχει κύριο στόχο να καλύψει τα κενά της συνεργασίας.
<P>
Όλοι εδώ μέσα γνωρίζουμε ότι η παγκοσμιοποίηση της οικονομίας προκαλεί κοινωνικές ανισότητες, κι επομένως η οικονομική ενίσχυση της ανάπτυξης, που αποτελεί το αξίωμα της σύμβασης της Λομέ, θα πρέπει να χρησιμεύει ως όργανο οικονομικής ρύθμισης για καλύτερη κατανομή του πλούτου στον πλανήτη. Η νέα αυτή συμμαχία που αναδύεται μεταξύ των χωρών ΑΚΕ και της Ευρωπαϊκής Ένωσης θα πρέπει να προσεγγισθεί κατά τρόπο σφαιρικό και συντονισμένο, λαμβάνοντας υπόψη τις ανομοιογενείς παρεμβάσεις των κρατών μελών όσον αφορά την πολιτική συνεργασίας για την ανάπτυξη.
<P>
Κυρίες και κύριοι, μόνο μια ανταλλαγή απόψεων μεταξύ της Ευρωπαϊκής Ένωσης και των κρατών μελών της, για μια αποτελεσματική ενίσχυση της ανάπτυξης, θα μπορούσε να επιτρέψει σταδιακά την ένταξη των χωρών ΑΚΕ στην παγκόσμια οικονομία. Εάν οι βασικές αρχές που κυριάρχησαν κατά την επεξεργασία της Σύμβασης Λομέ του 1975, με άλλα λόγια ο συμβατικός χαρακτήρας, η ύπαρξη εταίρων, η ασφάλεια, η δυνατότητα πρόβλεψης, πρέπει να διατηρηθούν, είναι ευχής έργον να αποδεσμευθούν τα καταλληλότερα και συνεπέστερα μέτρα από την Ευρωπαϊκή Ένωση για την ικανοποίηση των πραγματικών αναγκών που διαφαίνονται στη διάρκεια των διαπραγματεύσεων.
<P>
Έτσι, για παράδειγμα, η ένταξη του ΕΤΑ στον προϋπολογισμό της Ευρωπαϊκής Ένωσης γίνεται νομική υποχρέωση με σκοπό να εξασφαλίσει τη διατήρηση ενός ικανοποιητικού επιπέδου κονδυλίων, αλλά και μεγαλύτερη συμμετοχή του Κοινοβουλίου μας στη διαχείριση αυτών. Επιπλέον, ο συμβιβασμός του καθήκοντος της Ευρωπαϊκής Ένωσης για αλληλεγγύη προς τις χώρες που επί χρόνια ήταν ευρωπαϊκές αποικίες και η διασφάλιση των εμπορικών μας συμφερόντων χάρη στη συνεργασία μας με τις χώρες ΑΚΕ, που κι αυτή με τη σειρά της αποτελεί νομική υποχρέωση, είναι πρώτ' απ' όλα καθήκον ηθικής τάξεως το οποίο συμμερίζεται καθένας από εμάς. Είναι βέβαιο ότι καμία πρόοδος δεν είναι δυνατή, καμία καινοτομία δεν θα πραγματοποιηθεί, εάν το πνεύμα των ελεύθερων συναλλαγών παραμείνει ο μοναδικός φορέας του διεθνούς εμπορίου. Ωστόσο, η αμφισβήτηση της ΚΟΑ της μπανάνας, επιβεβαιώνει και ενισχύει τις πεποιθήσεις μας σχετικά με το θέμα αυτό.
<P>
Τέλος, θα ήθελα να επιμείνω στην ανάγκη να ληφθεί υπόψη και η διάσταση της περιφερειακής ένταξης και της αποκεντρωμένης συνεργασίας με την εφαρμογή νομικών μηχανισμών και των κατάλληλων μέσων που θα επιτρέψουν την ανάπτυξη συγκεκριμένων σχέσεων μεταξύ, κυρίως, των χωρών ΑΚΕ και ορισμένων εξόχως απομακρυσμένων περιοχών της Ευρωπαϊκής Ένωσης.

<SPEAKER ID=9 LANGUAGE="IT" NAME="Fassa">
Κύριε Πρόεδρε, συμμερίζομαι την άποψη όσων επικρότησαν την εργασία του συναδέλφου κ. Martens, ενώ ταυτόχρονα θα ήθελα να εξετάσω δυο επικριτέα σημεία της έκθεσης που υπέβαλε ο ίδιος στην Ολομέλεια.
<P>
Πρώτον, στην παράγραφο 9, τρίτη σειρά ο συνάδελφος κ. Martens επιδιώκει την αντικατάσταση στη σύμβαση της ανεξέλεγκτης συσσώρευσης πολυάριθμων όρων. Εγώ και η ομάδα μου επιδοκιμάζουμε την ανάγκη μείωσης του αριθμού των όρων, πρέπει ωστόσο να τονιστεί συγχρόνως ότι ο προσδιορισμός όρων αποτελεί τον καλύτερο τρόπο για τη δρομολόγηση της χώρας προς τη δημοκρατία και το σεβασμό των ανθρωπίνων δικαιωμάτων. Πιστεύουμε, συνεπώς, ότι η απλοποίηση των όρων της συμφωνίας πρέπει να έπεται του σεβασμού εκ μέρους των ενδιαφερόμενων χωρών των ανθρωπίνων δικαιωμάτων και των αρχών της δημοκρατίας.
<P>
Η ίδια επίκριση ισχύει για την παράγραφο 83, όπου διακηρύσσεται ότι οι αναπτυσσόμενες χώρες μπορούν να αθετήσουν τις αρχές της Παγκόσμιας Οργάνωσης Εμπορίου. Η πίστη στις αρχές της φιλελεύθερης οικονομίας στις οποίες βασίζεται η Ευρωπαϊκή Ένωση προϋποθέτει την επιδίωξη των προκαθορισμένων στόχων. Όταν κάποια αναπτυσσόμενη χώρα είναι πια σε θέση να ορθοποδήσει, δεν υπάρχει πια λόγος αθέτησης των αρχών της Οργάνωσης.
<P>
Αυτό είναι το περιεχόμενο των δυο τροπολογιών που προτάθηκαν από τη δική μας ομάδα και που υποστηρίζουμε στην Ολομέλεια.

<SPEAKER ID=10 LANGUAGE="ES" NAME="Carnero Gonzαlez">
Κύριε Πρόεδρε σ' ένα πλαίσιο οικονομικής παγκοσμιοποίησης και σε μια στιγμή, δυστυχώς, της ύφεσης της αναπτυξιακής συνεργασίας σε πολλές χώρες, είναι πιο σωστό από ποτέ να διαβεβαιώσει η Ευρωπαϊκή Ένωση, όπως το απαιτεί το ελάχιστο καθήκον της διεθνούς αλληλεγγύης, την πολιτική της οικονομική και οικονομική υπόσχεση με τις εβδομήντα χώρες ΑΚΕ.
<P>
Από την πλευρά μας, είναι απαραίτητο να επωφεληθούμε της συζήτησης γύρω από την Πέμπτη Σύμβαση Λομέ για κάποια σημαντικά θέματα. Κατ' αρχήν, για να μπορέσουμε να έχουμε μία μεγαλύτερη συνάφεια των οργάνων ανάμεσα στην πολιτική της αναπτυξιακής συνεργασίας και άλλες επιμέρους πολιτικές, ειδικά αυτήν του εμπορίου. Και σ' αυτό το σημείο δεν μπορούμε να ξεχάσουμε το αρνητικό και λυπηρό παράδειγμα της οδηγίας γύρω από το κακάο.
<P>
Δεύτερον, είναι απαραίτητο, από την Ευρωπαϊκή Ένωση, να μεταδοθεί το μήνυμα ότι οι χώρες ΑΚΕ δεν μπορούν να είναι τόσο στενά συνδεδεμένες στους κανονισμούς του ΠΟΕ, γιατί οι χώρες ΑΚΕ δεν βρίσκονται σε κατάσταση τέτοια να ανταγωνιστούν με σχέση ισότητας με τις χώρες τις περισσότερο οικονομικά και βιομηχανικά ανεπτυγμένες. Έτσι λοιπόν είναι απαραίτητο να διατηρήσουμε τα όργανα της πολιτικής ΑΚΕ που εγγυώνται στις χώρες AΚΕ την παρουσία δια μέσου προτιμησιακών συστημάτων των ευρωπαϊκών χωρών όσον αφορά τις εξαγωγές. Και εδώ μπορούμε χωρίς αμφιβολία, να θυμηθούμε το παράδειγμα της μπανάνας, το οποίο επίσης είναι αρνητικό.
<P>
Χωρίς καμία αμφιβολία, είναι απαραίτητο να ενταθεί εκ νέου ο πολιτικός διάλογος με τις χώρες ΑΚΕ και να περάσει από ένα σύστημα βοήθειας και συνεργασίας σε ένα σύστημα κυρίως πολιτικής συνυπευθυνότητας.
<P>
Και, τελικά, είναι απαραίτητο, σ' αυτήν την συζήτηση γύρω από την Πέμπτη Σύμβαση Λομέ να ξεκαθαριστεί επίσης ποιο είναι αυτό το μοναδικό πλαίσιο αναφοράς το οποίο θα αναφέρεται ειδικά στους πολιτικούς σκοπούς της συνεργασίας της Ένωσης με τις χώρες ΑΚΕ, αν και θα μπορούσαν επίσης να εγκαθιδρυθούν και άλλοι μηχανισμοί οι οποίοι να ευνοούν την περιφερειακή συνεργασία καθώς και την περιφερειακή ένταξη.

<SPEAKER ID=11 LANGUAGE="DE" NAME="Telkδmper">
Κύριε Πρόεδρε, ο κ. Martens έχει υποβάλει εδώ μια έκθεση που υποστηρίζεται από μια ευρύτατη πλειοψηφία, και αυτό γιατί φρόντισε επίσης να υπάρξει σχετικά ένας ευρύς διάλογος μεταξύ των πολιτικών ομάδων. Αυτό ανταποκρίνεται και σε ότι έκανε πριν από αυτό ο κ. Pinheiro, ο οποίος περιήλθε τις πρωτεύουσες των κρατών μελών για να σχηματίσει μια γνώμη σχετικά με την περαιτέρω συνέχιση της συνέλευσης ίσης εκπροσώπησης, στα πλαίσια των σχέσεων ΕΕ -ΑΚΕ, και βάσει αυτού του διαλόγου καταλήγουμε σήμερα σε μία σαφή θέση, από την πλευρά μας, ως Ευρώπη. Αυτό που λείπει κατά την άποψη μου είναι μια σαφής έκφραση από την πλευρά των χωρών ΑΚΕ, για το ποιες είναι οι προσδοκίες τους και ποιά είναι τα αιτήματα τους.
<P>
Μπορούμε απλώς να πούμε: Αυτό ήταν ένα ιδιαίτερο πρόγραμμα. Θα πρέπει και να είναι επίσης ένα ιδιαίτερο πρόγραμμα. Εδώ έχουμε να κάνουμε με τους φτωχότερους των φτωχών και γι' αυτό βασική προϋπόθεση είναι να σκεφτούμε ως Ευρωπαϊκή πλευρά ένα πρόγραμμα όπου......
<P>
(Ο πρόεδρος διακόπτει τον ομιλητή ) Νομίζω ότι δεν πρέπει να ακολουθήσουμε την πολιτική του "διαίρει και βασίλευε» και να ξεχωρίσουμε, στο μέλλον, τις χώρες ΑΚΕ σε χώρες Α, Κ και Ε. Επειδή πρόκειται, ακριβώς, για τις φτωχότερες χώρες πρέπει να σταθούν ενώπιον μας ως σύνολο και να έχουν μια γραμμή διαλόγου από την πλευρά του Νότου. Οι μηχανισμοί που είχαμε κατά το παρελθόν, όπως ο STABEX για την σταθεροποίηση των τιμών, απετέλεσαν σημαντικούς μηχανισμούς προκειμένου οι χώρες αυτές να απαλλαγούν από αποικιοκρατικές εξαρτήσεις. Βάσει όμως των μέχρι τώρα εμπειριών μας, πρέπει να αναθεωρηθούν, επειδή βασίστηκαν συχνά σε μονοκαλλιέργειες. Οι ειδικοί επιστήμονες μας έχουν υποβάλει εδώ τα μοντέλα, νομίζω ότι οφείλουμε να τα εφαρμόσουμε.
<P>
Δεν θα μπορούσε κανείς από πλευράς αναπτυξιακής πολιτικής να υποστηρίξει και να πιστέψει τα λεγόμενα του κ. Fassa, ότι δηλαδή τα κράτη αυτά αναπτύσσουν διακανονισμούς στα πλαίσια του ΠΟΕ και μπορούν να σταθούν στην ίδια θέση με τα βιομηχανικά κράτη ή με την παγκόσμια αγορά. Κάτι τέτοιο δεν προκύπτει από την μέχρι τούδε εμπειρία. Χρειαζόμαστε μέτρα προστασίας για τα φτωχά κράτη, προκειμένου να καταφέρουν να αναπτυχθούν, αναπληρώνοντας την καθυστέρηση.
<P>
Αυτό που λείπει είναι, να συμπεριληφθούν περαιτέρω και οι γυναίκες στην ανάπτυξη. Στις χώρες αυτές αποτελούν ως επί το πλείστον τα κύρια πρόσωπα που υποστηρίζουν την αναπτυξιακή πορεία. Αυτό που κυρίως χρειαζόμαστε και το οποίο ελάχιστα υπογραμμίζεται στην έκθεση του κ. Martens είναι η συνέλευση ίσης εκπροσώπησης. Η ιστορία των σχέσεων μας είναι μια ιστορία εταιρικής σχέσης, την οποία και πρέπει να διατηρήσουμε. Για τον λόγο αυτό χρειαζόμαστε ένα τόπο πολιτικού διαλόγου, κοινών αντιπαραθέσεων, και τούτο συνιστά επίσης την ιδιαιτερότητα της Συμφωνίας του Λομέ, πρέπει αυτό να συνεχιστεί και στο μέλλον.
<P>
Με λίγα λόγια, είναι απαραίτητη μία πέμπτη συμφωνία - πλαίσιο, ώστε να συνεχιστεί αυτή η ιστορία για την ανάπτυξη κι όχι για την δέσμευση των χωρών αυτών στην πορεία εκβιομηχανισμού, ώστε να επιτευχθούν αναδιαρθρώσεις, ώστε να γνωρίζουμε τα σχετικά με τους προϋπολογισμούς, ώστε και το Κοινοβούλιο να συμμετέχει στην συνολική αυτή πορεία, και προπάντων, για να μεταφερθούν όλα αυτά τα πράγματα στην πράξη σ' αυτές τις χώρες ώστε να μπορέσουν να ακολουθήσουν μια δημοκρατική ανάπτυξη σαν της ΕΕ, κι επίσης να σέβονται τα ανθρώπινα δικαιώματα. Αυτά πρέπει να αποτελέσουν και τις σημαντικότερες βάσεις της νέας σύμβασης. Ο κ. Martens περιέγραψε αυτά ακριβώς τα πράγματα και για τον λόγο αυτό θα υποστηρίξουμε αυτήν την έκθεση.

<SPEAKER ID=12 LANGUAGE="NL" NAME="Blokland">
Κύριε Πρόεδρε, στην Πράσινη Βίβλο η Επιτροπή συμπεραίνει δικαιολογημένα ότι ο απολογισμός της Λομέ είναι μέτριος. Παρά τα εμπορικά προνόμια, το μερίδιο των χωρών ΑΚΕ στην εσωτερική αγοράς της Ένωσης, υποχώρησε από 6, 7 % το 1975 σε 3, 7 % το 1994. SYSMIN και STABEX δεν συνέβαλαν στη διαφοροποίηση των εξαγωγών των χωρών ΑΚΕ. Τα προγράμματα βοήθειας δεν αύξησαν την ευημερία.
<P>
Η κύρια αντίρρησή μου κατά του ψηφίσματος του κ. Martens είναι ότι, παρά την έκτασή του, αγνοεί πλήρως την ανάλυση της Επιτροπής. Στο ψήφισμα τονίζονται σαν αφετηρία μιας νέας Σύμβασης Λομέ θέματα όπως η εταιρική σχέση, η προβλεπτικότητα και η ασφάλεια. Ευγενής αφετηρία, αλλά μετά από 20 και πλέον χρόνια, δεν έδωσαν καμία βελτίωση στην κατάσταση στις χώρες ΑΚΕ. Το να συνεχίσουμε λίγο-πολύ όπως παλαιά, σύμφωνα με τις προτάσεις του εισηγητή, δεν είναι προς όφελος των χωρών ΑΚΕ. Στην τελική ψηφοφορία, θα καταψηφίσω λοιπόν το ψήφισμα.
<P>
Παρά ταύτα, μπορώ να συμφωνήσω δίχως άλλο με πολλές παραγράφους του ψηφίσματος. Ειδικότερα την παράγραφο 20 για την αποκεντρωμένη συνεργασία και την παράγραφο 43 για την ενίσχυση της εμπορικής συνεργασίας και την κατάργηση των τελευταίων εμποδίων, τις υποστηρίζω θερμά.
<P>
Αντιθέτως, έχω μεγάλες αντιρρήσεις στην παράγραφο 80, στην οποία εκφράζεται η απογοήτευση ότι η συνεργασία για την ανάπτυξη δεν κοινοτικοποιήθηκε επαρκώς. Κρίνω ότι τα κράτη μέλη πρέπει να παραμένουν υπεύθυνα για την αναπτυξιακή πολιτική. Αυτός είναι και ο λόγος για τον οποίον μου φαίνεται υπερβολικός παρατραβηγμένος ο μόνιμος πολιτικός διάλογος που προτείνει η Επιτροπή.

<SPEAKER ID=13 LANGUAGE="FR" NAME="Scarbonchi">
Κύριε Πρόεδρε, αγαπητοί συνάδελφοι, σήμερα καθίσταται αναγκαίο να δώσει το Κοινοβούλιο ένα δυνατό πολιτικό στίγμα ενόψει της διάσκεψης κορυφής των αρχηγών κρατών ΑΚΕ που θα πραγματοποιηθεί στη Libreville.
<P>
Η ομάδα μου, η Ευρωπαϊκή Ριζοσπαστική Συμμαχία, είναι πεπεισμένη για την απόλυτη ανάγκη διατήρησης του πλαισίου αναφοράς της σύμβασης της Λομέ, αναβαθμίζοντας όμως το περιεχόμενό της. Είμαστε επομένως απόλυτα σύμφωνοι με τον εισηγητή, του οποίου το αξιοθαύμαστο έργο θα είναι, όπως ελπίζω, να πείσει, τόσο το Συμβούλιο, την Επιτροπή και τους εταίρους των χωρών ΑΚΕ, όσο και το σύνολο των ευρωπαίων πολιτών για την ανάγκη μιας πέμπτης σύμβασης Λομέ.
<P>
Θα υπενθυμίσω ορισμένα σημαντικά σημεία. Θα πρέπει να αγωνιστούμε κατά της απώλειας ενδιαφέροντος για την οικονομική ενίσχυση της ανάπτυξης και κατά της δήθεν κρίσης νομιμότητας από την οποία έπασχε. Υπάρχει πάντοτε μια κοινότητα ενδιαφέροντος μεταξύ των χωρών της Ένωσης και της ανάπτυξης.
<P>
Πρέπει επίσης να αγωνιστούμε κατά της τάσης που έχει παρουσιαστεί για επανεθνικοποίηση των πολιτικών συνεργασίας για την ανάπτυξη. Η Ευρωπαϊκή Ένωση είναι εκείνη που οφείλει να παραμείνει χωνευτήρι της κρατικής ενίσχυσης για την ανάπτυξη διότι είναι ο εταίρος εκείνος που έχει το προνόμιο να είναι σε θέση να αντιστέκεται στους Αμερικανούς και τους Ασιάτες. Κατά την ίδια λογική, θα πρέπει να προσέχουμε να μη χρησιμοποιηθεί η διεύρυνση της Ευρωπαϊκής Ένωσης ως πρόσχημα για ν' απομακρυνθεί η Ένωσή μας από τις προϋπάρχουσες μορφές αλληλεγγύης, κυρίως προς τις χώρες ΑΚΕ.
<P>
Σ' αυτές τις βάσεις θα πρέπει να προσηλωθούμε για να επαναθεμελιώσουμε τη συνεργασία ΑΚΕ-Ευρωπαϊκής Ένωσης στο πλαίσιο μιας υπεύθυνης εταιρικής σχέσης. Ας πάρουμε τα μέτρα μας πάντως για να ισοσταθμιστεί σωστά η σχέση αυτή των εταίρων και να μη προσανατολιστεί εκ νέου μόνο προς την ικανοποίηση των ευρωπαϊκών ανησυχιών. Η εταιρική όμως αυτή σχέση μας δημιουργεί και καθήκοντα. Διαδικασίες εκδημοκρατισμού, κατάρτιση των ατόμων, ανάπτυξη οικονομικών δομών τοπικά και με διάρκεια.
<P>
Για τον σκοπό αυτό, σημειώνουμε με ενδιαφέρον και ικανοποίηση ότι το Τόγκο, χώρα που φιλοξένησε τη σύναψη της σύμβασης Λομέ, συνδυάζει σήμερα ποσοστό ανάπτυξης 6 % το χρόνο και θετική και ταχεία εξέλιξη των δημοκρατικών θεσμών της. Πρόκειται για ένα ενθαρρυντικό σημάδι για τη διεξαγωγή της επόμενης συνέλευσης ίσης εκπροσώπησης που θα πραγματοποιηθεί στα τέλη Οκτωβρίου.

<SPEAKER ID=14 LANGUAGE="FR" NAME="Antony">
Κύριε Πρόεδρε, αγαπητοί συνάδελφοι, ως οπαδός όχι μιας Ευρώπης συνασπισμών και σύγχυσης, αλλά μιας Ευρώπης ομοσπονδιακής, που σέβεται την ελευθερία και την κυριαρχία των λαών μας, δεν θα προκαλούσα έκπληξη αν έλεγα πως δεν επικροτούμε το πνεύμα της Πράσινης Βίβλου στο σύνολό του κι επομένως της έκθεσης σχετικά μ' αυτήν, του συναδέλφου Martens.
<P>
Είναι αυτονόητο βέβαια πως είμαστε σύμφωνοι ως προς τις επιθυμίες και τις βασικές αρχές, τις σχέσεις μεταξύ των εταίρων, την έκκληση για συμμετοχή όλου του κόσμου. Δεν πιστεύουμε όμως πως μία σφαιρική άποψη, που θα καθορίζει κατά κάποιο τρόπο τις σχέσεις από συνασπισμό σε συνασπισμό, θα είναι ικανοποιητική. Επιδοκιμάζουμε βέβαια τη ρύθμιση των τιμών, όμως για τη συγκεκριμένη οικονομική ενίσχυση της ανάπτυξης, της γεωργίας, της βιομηχανίας, της υγείας, του περιβάλλοντος, πιστεύουμε πως μάλλον πρέπει να επικαλεστούμε έναν ελαστικό συντονισμό παρά μια συγκεντρωτική οργάνωση.
<P>
Οι χώρες μας, πράγματι, έχουν αναπτύξει με τις χώρες της Αφρικής δεσμούς με κάποιο παρελθόν και κάποια ιστορία, μαθήματα πολύτιμης εμπειρίας. Η Γαλλία είναι η χώρα εκείνη που μπορεί να συνεργαστεί καλύτερα με τη Σενεγάλη, την Ακτή του Ελεφαντοστού, ή το Τόγκο, ενώ χωρίς αμφιβολία η Πορτογαλία είναι η χώρα εκείνη που θα είχε αντίστοιχες σχέσεις με την Αγκόλα ή τη Μοζαμβίκη. Φοβάμαι λοιπόν ότι στον τομέα της ανάπτυξης και οι λαοί επίσης εξακολουθούν να πληρώνουν πολύ ακριβά τον ιδεολογικό κονστρουκτιβισμό.

<SPEAKER ID=15 NAME="Barthet-Mayer">
Κύριε Πρόεδρε, έχω πράγματι την τιμή να είμαι συντάκτρια γνωμοδότησης της Επιτροπής Γεωργίας για τον φάκελο αυτό. Λυπάμαι ωστόσο που το πιεσμένο πρόγραμμα δεν επέτρεψε στην Επιτροπή Ανάπτυξης και Συνεργασίας να λάβει υπόψη τη γνωμοδότηση αυτή. Θα σας ζητούσα λοιπόν, αγαπητοί συνάδελφοι, να δώσετε σήμερα την προσοχή που αρμόζει.
<P>
H Πράσινη Βίβλος της Επιτροπής έχει αξία διότι μας παρουσιάζει τα ενδιαφέροντα στάδια προβληματισμού πάνω σε νέες μορφές συνεργασίας με τους εταίρους μας των χωρών ΑΚΕ. Αντικατοπτρίζει τη συγκεκριμένη βούληση διατήρησης της συνεργασίας μεταξύ της Ευρωπαϊκής Ένωσης και των χωρών ΑΚΕ. Κάποιες όμως από τις επιλογές που τίθενται ενώπιόν της θα μπορούσαν να είναι επικίνδυνες, τελικά, για την ίδια την ύπαρξη μιας εταιρικής σχέσης ΑΚΕ - ΕΕ.
<P>
Όπως και ο κ. Martens, τον οποίο συγχαίρω ειλικρινά για το εξαιρετικό έργο του, κι εγώ συνηγορώ με την Επιτροπή Γεωργίας υπέρ της διατήρησης και της διεύρυνσης των σχέσεων ΑΚΕ - ΕΕ. Δεν πρέπει να ξεχνάμε ότι η Σύμβαση Λομέ είναι το πιο προοδευτικό πρότυπο συνεργασίας για την ανάπτυξη, παρά τους περί του αντιθέτου ισχυρισμούς. Η συνεισφορά της, τόσο για τις χώρες ΑΚΕ όσο και για την Ευρωπαϊκή Ένωση, κάθε άλλο παρά αμελητέα είναι. Σήμερα, το Ευρωπαϊκό Κοινοβούλιο καλείται να δώσει, όπως ήδη είπαμε, έντονο πολιτικό στίγμα με κατεύθυνση τους μελλοντικούς διαπραγματευτές. Επιθυμούμε την ανανέωση της συνεργασίας ΕΕ - ΑΚΕ, επί τη βάσει εταιρικής σχέσης της οποίας η πολιτική διάσταση πρέπει να ενισχυθεί και η οποία αρμόζει να συνδεθεί στενότερα με τους λαούς στη διαδικασία συνεργασίας για την ανάπτυξη.
<P>
Όμως, το πρότυπο αυτό συνεργασίας για την ανάπτυξη βάλλεται σήμερα απ' τη μια μεριά από την αυξημένη παγκοσμιοποίηση των συναλλαγών και, απ' την άλλη, από τις πιέσεις μιας Ευρωπαϊκής Ένωσης που εξελίσσεται διαρκώς, αναγκασμένη από το αναπόφευκτο άνοιγμα της ευρωπαϊκής ηπείρου. Ωστόσο, μου φαίνεται πως αποκλείεται η Ευρωπαϊκή Ένωση να αμφισβητήσει τις υπάρχουσες και ουσιαστικές δράσεις αλληλεγγύης. Κι αυτό ισχύει ιδιαίτερα για τα γεωργικά ζητήματα.
<P>
Για τον λόγο αυτό, λυπάμαι που η γεωργία και η ανάπτυξη της υπαίθρου δεν λήφθηκαν σοβαρά υπόψη στην Πράσινη Βίβλο. Δεν χρειάζεται ιδιαίτερη προσπάθεια για να διαπιστώσουμε πως τα γεωργικά ζητήματα βρίσκονται στην καρδιά και της διαδικασίας ανάπτυξης των περισσοτέρων χωρών ΑΚΕ και των εμπορικών σχέσεων. Από τότε που συνήφθη η Σύμβαση Λομέ, οι γεωργικές συναλλαγές είναι εκείνες που κυριάρχησαν στις σχέσεις μας με τις χώρες αυτές. Προσοχή, όμως, μ' αυτό δεν εννοώ ότι τα αποτελέσματα στέκονταν πάντοτε στο ύψος των ελπίδων και των προσδοκιών μας. Και δεν έχω καμία πρόθεση να υποτιμήσω τις εκφυλισμένες συνέπειες που δημιουργήθηκαν από τη λανθασμένη λειτουργία των συστημάτων εμπορικής προτίμησης, ούτε και τις καταστάσεις εξάρτησης που προκάλεσαν.
<P>
Γι' αυτόν ακριβώς τον λόγο πρέπει να δώσουμε πολύ μεγάλη σημασία στα γεωργικά ζητήματα. Εάν επιθυμούμε να μπει τέλος στις καταστάσεις εξάρτησης, εάν επιθυμούμε να στραφούμε προς την αυτοϊκανοποίηση των εθνικών και περιφερειακών αγορών, εάν επιθυμούμε να διευκολύνουμε την ένταξη των χωρών ΑΚΕ στις παγκόσμιες αγορές, πρέπει η Ευρωπαϊκή Ένωση να αναλάβει τις ευθύνες της τόσο σε εσωτερικό, όσο και σε εξωτερικό επίπεδο. Για να καταστεί αποτελεσματική η πολιτική συνεργασίας πρέπει να ενσωματωθεί με τις άλλες πολιτικές. Για παράδειγμα, η μεταρρύθμιση της ΚΓΠ δεν θα πρέπει να αφήνει απ' έξω τις δεσμεύσεις που ανέλαβε η Ένωση απέναντι σε 70 χώρες ΑΚΕ.
<P>
Ομοίως, η Ευρωπαϊκή Ένωση πρέπει να υπερασπίσει τις υπάρχουσες δράσεις αλληλεγγύης στο διεθνή στίβο, κι έχω υπόψη μου τον Παγκόσμιο Οργανισμό Εμπορίου. Η θλιβερή ιστορία της μπανάνας μας υπενθυμίζει πως μπορούμε εύκολα να πέσουμε στην υπερβολή του φιλελευθερισμού. Η Ευρωπαϊκή Ένωση οφείλει να προασπίζει τις δεσμεύσεις της. Προσωπικά, για παράδειγμα, είμαι υπέρ της διατήρησης των μηχανισμών προτίμησης, διότι συμμετέχουν στις προσπάθειες διαφοροποίησης των γεωργικών προϊόντων, μοναδικό μέσο που μπορεί να θέσει τέλος στις επικίνδυνες εξαρτήσεις.
<P>
Για να τελειώνω, πέρα από τον επαναπροσδιορισμό των εμπορικών σχέσεων για τα γεωργικά προϊόντα, μια ισορροπημένη σχέση ΕΕ - ΑΚΕ θα πρέπει να επιτρέψει την προώθηση της ανάπτυξης της υπαίθρου, την πραγματική κινητήριο δύναμη της διαδικασίας της κοινωνικο-οικονομικής ανάπτυξης που εξασφαλίζει την οικονομική ποικιλία στις αγροτικές περιοχές, επιτρέπει την αποτελεσματική συμμετοχή των τοπικών πληθυσμών και τη δημιουργία περιφερειακών και ενδοπεριφερειακών δυναμικών και συνεργιών και επιτρέπει, τέλος, τη επισιτιστική ασφάλεια των ενδιαφερομένων περιοχών καθώς και τη διαρκή εκμετάλλευση των φυσικών πόρων.
<P>
Αυτές, αγαπητοί συνάδελφοι, είναι οι κατευθύνσεις τις οποίες είναι επιτακτική ανάγκη να υιοθετήσουμε, εάν θέλουμε πραγματικά να ξαναζωντανέψουμε τις σχέσεις μας με τους εταίρους μας των χωρών ΑΚΕ.

<SPEAKER ID=16 NAME="Πρόεδρος">
Ευχαριστώ πολύ κυρία Barthet-Mayer. Το Προεδρείο θα πρέπει να κάνει μια διπλή γενική παράκληση στην Συνέλευση. Κατ' αρχήν, να φροντίζετε, στην προετοιμασία των παρεμβάσεών σας, να σέβεστε τον χρόνο που σας έχουν δώσει οι ομάδες σας. Ξέρω πόσο δύσκολο είναι να πείτε τα σημαντικά πράγματα που θέλετε στην Συνέλευση σε τόσο σύντομο χρόνο. Αλλά η επανάληψη αυτού, στο τέλος δεν μας επιτρέπει να εφαρμόσουμε το χρονοδιάγραμμα.
<P>
Η δεύτερη παράκληση είναι, παρά τον περιορισμένο χρόνο που διαθέτετε, να κάνετε τις παρεμβάσεις σας σε πιο αργό ρυθμό, γιατί, αν δεν γίνει αυτό, κάνετε δυσχερένεται ακόμη περισσότερο το ήδη δύσκολο έργο των διερμηνέων. Διαρκώς λαμβάνω μηνύματα από τις καμπίνες των διερμηνέων για τη δυσκολία που έχουν στο να μπορέσουν να παρακολουθήσουν τις παρεμβάσεις σας.
<P>
Κύριοι, γνωρίζετε ότι ποτέ δεν περιορίζω τον λόγο, απλώς σας ειδοποιώ, θα μπορούσε να πει κανείς έντονα, αλλά σας ειδοποιώ όταν εσείς έχετε εξαντλήσει τον χρόνο σας. Σας παρακαλώ να αυτοσυγκρατείστε για την καλή τάξη των εργασιών μας.
<P>
Και λέγοντας αυτό κύριοι, και χωρίς να θέλω να κάνω καμία ειδική σύσταση σε κανέναν, δίνω τον λόγο για χρόνο δύο λεπτών στον κύριο Rocard.

<SPEAKER ID=17 NAME="Rocard">
Κύριε Πρόεδρε, ο συνάδελφος Martens παρουσίασε μία εξαιρετικής ποιότητας έκθεση. Η έκθεση αυτή θα αποτελεί τιμή για το Κοινοβούλιο και ταυτόχρονα θα είναι ιδιαίτερα πολύτιμη για την Επιτροπή και τις διαπραγματεύσεις. Σας ευχαριστούμε!
<P>
Η έκθεση αυτή έχει δύο αρετές: τη δύναμη του γραπτού λόγου, τη δύναμη των πεποιθήσεών της και το άνοιγμα που θα διευκολύνει τα στάδια που περιγράφονται να συμπληρωθούν από πολλές τροποποιήσεις και συμπληρωματικές λεπτομέρειες, πράγμα που προσδίδει στο σύνολο του ψηφίσματος ιδιαίτερα έντονο νεωτεριστικό χαρακτήρα.
<P>
Η οιονεί ομοφωνία της επιτροπής μας, προάγγελος, ελπίζω, μιας οιονεί ομοφωνίας αυτού του Κοινοβουλίου, επιθυμεί να διατηρήσει μια σύμβαση, επιβεβαιώνει ότι δεν πρέπει να μεταβληθεί το γεωγραφικό πεδίο, το οποίο σύμφωνα με αίτημα των χωρών ΑΚΕ, επιμένει στο γεγονός ότι πέρα από το οικονομικό μέρος, η βασική καινοτομία που μπορούμε να προσδοκούμε θα αφορά το πολιτικό μέρος, το οποίο απουσιάζει από τις τέσσερις πρώτες συμβάσεις.
<P>
Αυτό στοχεύει στη στήριξη της μάθησης και των δομών της δημοκρατίας. Αυτό στοχεύει στην ολοκλήρωση. Έχετε μάλιστα μια τροποποίηση που θα σας ξαφνιάσει με τον τεχνικό χαρακτήρα της, είναι όμως σπουδαία, ως προς την πρόληψη κρίσεων και την επίλυση των συγκρούσεων. Στοχεύει ακόμη και στις αλληλέγγυες, διαφρικανικές διατάξεις, αναμφίβολα, για την ενθάρρυνση και τον έλεγχο της σωστής διακυβέρνησης. Εάν οι χώρες ΑΚΕ συμφωνούν μεταξύ τους, η ιδέα που παρουσιάζουμε θα είναι σημαντική.
<P>
Στο οικονομικό επίπεδο, είμαστε βέβαια λιγότερο καινοτόμοι, όμως, παρ' όλ' αυτά, θυμίζω πρώτα-πρώτα τη σπουδαιότητα του να δώσουμε στο Sysmin, την υπηρεσία μας για τις υποδομές μέσα σε μια αγορά που γενικεύεται, την προηγούμενη ισχύ του, και κυρίως την πολύ πρόσφατη άποψη, την αναγνώριση αυτής της λαϊκής οικονομίας, την οποία θα πρέπει να πάψουμε να αποκαλούμε άτυπη για να μην την μπερδεύουμε με τα ναρκωτικά και την εγκληματικότητα, αφού η ασήμαντη οικονομία της βάσης είναι το άλφα και το ωμέγα ακόμη και για την ανάπτυξη. Όταν κάνουμε λόγο, κυρία Barthet-Mayer, για τον κόσμο της υπαίθρου, αυτό ακριβώς έχουμε στο μυαλό μας, και πιστεύω πως το έχετε ξεχάσει.
<P>
Επιπλέον, κύριε Πρόεδρε, κι εδώ θα τελειώσω, η πλέον πρόσφατη ίσως πλευρά της έκθεσης είναι η μέριμνα όχι τόσο του να περιμένουμε μια άμεση βοήθεια για την ανάπτυξη, όσο το να εξαλείψουμε την τροχοπέδη, να άρουμε τα εμπόδια που περιορίζουν την ανάπτυξη. Η πρώτη είναι να θέσουμε ένα τέρμα στην πνευματική λεηλασία της Αφρικής και να προστατεύσουμε τις σπάνιες ευρεσιτεχνίες και άδειες καθώς και τις νέες δημιουργίες της, ώστε να αποφευχθεί η κυρίευση της πνευματικής της ιδιοκτησίας από τις πολυεθνικές των εύπορων κρατών. Η δεύτερη είναι να υπογραμμίσουμε την αναγκαιότητα της περιφερειακής ολοκλήρωσης ως στηρίγματος της ανάπτυξης. Και η τρίτη είναι να στοιχηματίσουμε για την αποκεντρωμένη συνεργασία, εμμένοντας, κύριε Επίτροπε, στο γεγονός ότι στην αποκεντρωμένη συνεργασία η τοπική αυτοδιοίκηση δεν αντιμετωπίζεται όπως οι ΜΚΟ, αλλά ως διαφορετική κατηγορία.
<P>
Τελευταίο σημείο τέλος, εμμένουμε στην ανάδειξη αυτής της νέας και πολύ πρωτοποριακής έννοιας των μικροπιστώσεων. Η τράπεζα αναπτύχθηκε από όλες τις μικρές μονάδες δανείων, στηριζόμενη στην εμπιστοσύνη και στη βάση των μικρών ομάδων, χωρίς όμως υλικές εγγυήσεις. Πρόκειται για έναν άλλο κόσμο. Η έξοδος από τη φτώχεια είναι μπροστά μας. Είμαστε υπερήφανοι για το ότι η έκθεση αυτή ενσωματώνει τόσες καινοτομίες.

<SPEAKER ID=18 LANGUAGE="DE" NAME="Schwaiger">
Κύριε Πρόεδρε, η έκθεση του προέδρου της πολιτικής μας ομάδας Wilfried Martens, τον οποίο προτίθεμαι σταθερά να υποστηρίξω και στα πλαίσια της παράταξής μας, αντικατοπτρίζει την μακρόχρονη εμπειρία του Ευρωπαϊκού Κοινοβουλίου, στον τομέα της αναπτυξιακής συνεργασίας, όχι μόνο στην Επιτροπή Ανάπτυξης αλλά και στην Συνέλευση ίσης εκπροσώπησης ΑΚΕ/ΕΕ. Η έκθεση αυτή που περιέχει ένα ευρύ φάσμα συμπερασμάτων, αποτελεί έκφραση της συναίνεσης του Ευρωπαϊκού Κοινοβουλίου και παρακαλώ για αυτό τον Επίτροπο Pinheiro, να συμπεριλάβει τα ουσιαστικότερα στοιχεία της έκθεσης αυτής στην επικείμενη διαπραγματευτική εντολή με τις χώρες ΑΚΕ.
<P>
Επιτρέψτε μου να αναφερθώ επιλεκτικά σε 3 στοιχεία - κλειδιά της έκθεσης Martens. Πρώτον: Επιθυμούμε μια εταιρική σχέση, κατά προτίμηση με Δημοκρατίες των χωρών ΑΚΕ και τις χώρες εκείνες που χάραξαν ανεπιστρεπτί και αποφασιστικά τον δρόμο προς την δημοκρατία, το κράτος του δικαίου και τα ανθρώπινα δικαιώματα και διαμόρφωσαν την πορεία τους αυτή επιτυχώς με θετικά επιτεύγματα τόσο από την πλευρά των κυβερνήσεων, όσο και από την πλευρά των Κοινοβουλίων. Για μας είναι αδιανόητο νε επεκταθεί η συνεργασία αυτή προς την κατεύθυνση διεφθαρμένων δικτατόρων. Οι δικτάτορες αυτοί, ούτε τώρα επιτρέπεται να διαδραματίσουν κάποιον ρόλο στην διαπραγμάτευση της νέας συμφωνίας.
<P>
Δεύτερον: Η αφρικανική ήπειρος πρέπει να αποτελέσει το κέντρο βάρους της αναπτυξιακής μας συνεργασίας. Η πολιτική της καλής γειτονίας, της γεωγραφικής εγγύτητας με την Αφρική, η ιστορική ευθύνη πολλών ευρωπαϊκών χωρών, αλλά και τα μετριότατα έως τώρα αποτελέσματα της εταιρικής σχέσης μας, συνιστούν μια ιδιαίτερη πρόκληση για την βελτίωση των μηχανισμών μας και για την εμβάθυνση της πλατιάς βάσης συνεργασίας μας σε πολλούς τομείς. Η Αφρική είναι, σ' όλη την υδρόγειο, η ήπειρος που περισσότερο μειονεκτεί στην ανάπτυξη της οικονομίας, της κοινωνίας και των δημοκρατικών δομών της. Γι' αυτό είναι απολύτως αναγκαία μια νέα ώθηση στις υφιστάμενες σχέσεις.
<P>
Τρίτον: Η αναπτυξιακή πολιτική των χωρών ΑΚΕ, σαν τμήμα της σφαιρικής στρατηγικής ανάπτυξης, σημαίνει ότι πρέπει επίσης να επανεξετάσουμε τους μηχανισμούς συνεργασίας με τις χώρες της Καραϊβικής και του Ειρηνικού. Οι λιγότερο ευνοημένες αναπτυσσόμενες χώρες, είναι όσες γειτονεύουν με τις χώρες, εταίρους μας στην Καραϊβική και τον Ειρηνικό, και πρέπει επίσης να μπορούν να συμμετέχουν σε μία βιώσιμη οικονομική και κοινωνική ανάπτυξη. Για τους λόγους αυτούς παρακαλούμε την Ευρωπαϊκή Επιτροπή, αν θα μπορούσε να αναληφθεί μια αντίστοιχη διαμόρφωση των γενικών προτιμήσεων για τις φτωχότερες αναπτυσσόμενες χώρες στην Κεντρική και Νότια Αμερική και Νοτιοανατολική Ασία, οι οποίες είναι γειτονικές χώρες των εταίρων μας της Καραϊβικής και του Ειρηνικού, ή πέραν τούτου αν θα μπορούσε η Ευρωπαϊκή Ένωση, στο πλαίσιο των διαθέσιμων πόρων, να δημιουργήσει επιπλέον μηχανισμούς με εμβέλεια και πέραν της γεωγραφικής βάσης των κρατών της Σύμβασης Λομέ; Το ερώτημα αυτό - επιτρέψτε μου κ. Επίτροπε Pinheiro να σας απευθύνω την ρητή μου παράκληση - να διερευνηθεί ενδελεχώς κατά την επεξεργασία της διαπραγματευτικής εντολής μεταξύ ΕΕ / ΑΚΕ.

<SPEAKER ID=19 LANGUAGE="DA" NAME="Dybkjζr">
Κύριε Πρόεδρε, υπάρχουν πολλές σημαντικές σκέψεις και αναλύσεις και συμπεράσματα στο Πράσινο Βιβλίο της Επιτροπής και στην έκθεση του κυρίου Martens και η συζήτηση δεν μπορεί γι' αυτό τον λόγο να τελειώσει σήμερα. Εγώ θα υπογραμμίσω συγκεκριμένα τρία πράγματα, στα οποία δίνω μεγάλη σημασία.
<P>
1.Η Επιτροπή λέει, ότι η αρνητική εικόνα που πολλοί έχουν για την Αφρική ως μια ήπειρο σε διάλυση, δεν ανταποκρίνεται στις πραγματικές συνθήκες στην Αφρική σήμερα. Η Αφρική παρουσιάζει μια πολύχρωμη εικόνα. Με άλλα λόγια, δεν είναι απελπιστικό να τη βοηθήσει κανείς. Είναι χρήσιμο. Για να το πούμε με άλλο τρόπο: Δεν έχουμε καμία δικαιολογία για να μην τη βοηθήσουμε. Μπορούμε να βοηθήσουμε για να δώσουμε στους ανθρώπους μια ζωή, που θα δώσει με τη σειρά της ελπίδα για τα παιδιά τους. Η ΕΕ έχει μεγάλη ευθύνη σ' αυτό το πλαίσιο, εν μέρει με την ομαδική ενέργεια, εν μέρει με την ενέργεια που οι χώρες αναλαμβάνουν χωριστά.2.Δεν συζητούμε για σχέδια συμπαράστασης σήμερα, αλλά πρέπει να το πούμε κάθε φορά όταν συζητούμε για τη βοήθεια στις υποανάπτυκτες χώρες και για τη στάση μας προς τις υποανάπτυκτες χώρες γενικά, ότι είναι ένα όνειδος ότι η ΕΕ δεν εκπληρώνει ούτε κατά προσέγγιση τον σκοπό που τέθηκε των 0, 7 %.3.Οι φτωχοί είναι πάντα καλοπληρωτές. Αυτό το αξίωμα προβάλλω επίσης ως σύμβολο για το πόσο μπορεί να είναι ωφέλιμο, να δώσουμε τα πράγματα με τον σωστό τρόπο, δηλαδή με το να υποστηρίξουμε την αξιοπρέπεια και την ίση αξία των ανθρώπων. Το λέω επίσης, διότι ανεξάρτητα από όλες τις επιφυλάξεις για την προσβολή των ανθρώπινων δικαιωμάτων από τις κυβερνήσεις, και τους περιορισμούς της συμπαράστασης γι' αυτό τον λόγο, πάντοτε πρέπει να είναι σκοπός μας να βοηθάμε εκεί που μας χρειάζονται περισσότερο.
<SPEAKER ID=20 LANGUAGE="FR" NAME="Souchet">
Κύριε Πρόεδρε, η έκθεση Μartens θίγει ένα ουσιαστικό θέμα, το οποίο από την αρχή αποτέλεσε ένα από τα ξεχωριστά χαρακτηριστικά της Ευρωπαϊκής Κοινότητας, την βούληση να θεσπιστεί μια σχέση μεταξύ εταίρων, ένα είδος συγκεκριμένης συνεργασίας που θα βασίζεται στην κρατική ενίσχυση για την ουσιαστική ανάπτυξη εντός ενός γεωγραφικού πλαισίου που έχει ευνοηθεί από τη συνεργασία.
<P>
Το παράδειγμα αυτό είναι μοναδικό, τα αποτελέσματά του θετικά. Η επιθυμία των χωρών ΑΚΕ είναι να επιδιώξουν αυτήν την εταιρική σχέση. Επομένως, πρέπει προφανώς να διατηρηθεί η φιλοδοξία. Αυτό ακριβώς πολύ σωστά συστήνει ο κ. Martens, όταν επιμένει στην αναγκαιότητα να διατηρηθεί ένα σφαιρικό πλαίσιο Ευρωπαϊκής Ένωσης - χωρών ΑΚΕ, καθώς και τα όργανα που στεφάνωσαν με επιτυχία τη Σύμβαση Λομέ - πρωτόκολλο - προϊόντα, Stabex, Sysmin - που εγγυώνται στις χώρες ΑΚΕ το ελάχιστο της προβλεψιμότητας και ασφάλειας, απαραίτητων στοιχείων που θα τους επιτρέψουν τον έλεγχο της ανάπτυξής τους.
<P>
Όμως βαριές απειλές σκιάζουν την επιδίωξη αυτής της πολιτικής. Στην πραγματικότητα, βρισκόμαστε σε πλήρες αδιέξοδο διότι αφήσαμε την Επιτροπή να ασκήσει εκ παραλλήλου δύο αλληλοσυγκρουόμενες πολιτικές: μία εξωτερική εμπορική πολιτική της απόλυτα ελεύθερης συναλλαγής και μία πολιτική ενίσχυσης της ανάπτυξης με προνομιούχους εταίρους. Η αντίφαση παρουσιάζεται σήμερα ολοφάνερα με τη συντριβή ενός πρώτου στοιχείου του μηχανισμού της Λομέ από τον ΠΟΕ, με το πρωτόκολλο "μπανάνες».
<P>
Εάν δεν θέλουμε να αφήσουμε τον ΠΟΕ να κατακερματίζει εκ συστήματος τον μηχανισμό της Λομέ, το ένα όργανο μετά το άλλο, καιρός θα ήταν να χρησιμοποιήσει επιτέλους το Συμβούλιο τον ηγετικό ρόλο και την αναγνωρισμένη υπεροχή ώστε να προσδιορίσει με συνοχή και να υπερασπίσει με αποφασιστικότητα, στους σημαντικούς τομείς κοινής ωφελείας όπως ο τομέας της ανάπτυξης, τους σαφείς και μακροπρόθεσμους προσανατολισμούς, συμπεριλαμβάνοντας το σύνολο των οργάνων εξωτερικής πολιτικής. Μόνο κατ' αυτόν τον τρόπο, κύριε Πρόεδρε, θα μπορέσει η Ευρωπαϊκή Ένωση να αποφύγει να γίνει φερέφωνο των πολιτικών επιλογών ξένων συμφερόντων.
<P>
Λυπούμαστε που η έκθεση Martens δεν εμμένει αρκετά σ' αυτό το απόλυτα κρίσιμο σημείο. Ωστόσο θα την υπερψηφίσουμε λόγω της θετικής βούλησης που επιβεβαιώνει ξεκάθαρα να υποστηρίξει με αποφασιστικότητα την εταιρική σχέση που έχουμε με τις χώρες ΑΚΕ.

<SPEAKER ID=21 LANGUAGE="EN" NAME="Kinnock, Glenys">
Kύριε Πρόεδρε, και εγώ εκφράζω την ικανοποίησή μου για την έκθεση αυτή και την συνιστώ στο Κοινοβούλιο.
<P>
Ο Επίτροπος κ. Pinheiro θα θυμάται ότι πολλοί από εμάς εξέφρασαν ορισμένες επιφυλάξεις σχετικά με την Πράσινη Βίβλο, όμως είμαστε ιδιαίτερα ευτυχείς για τις διαβουλεύσεις που έλαβαν χώρα και την ευκαιρία για διάλογο που δόθηκε από τη δημοσίευση της Πράσινης Βίβλου. Ελπίζω ότι η θέση που θα πάρει η Επιτροπή θα αντικατοπτρίζει τις εν λόγω διαβουλεύσεις του Κοινοβουλίου, της Ομάδος ΑΚΕ και βεβαίως των ΜΚΟ με τις οποίες είχατε συζητήσεις.
<P>
Υπάρχει ένας αριθμός πολύ σημαντικών θεμάτων στην έκθεση του κ. Martens, ότι δηλαδή η σύνθεση των χωρών ΑΚΕ δεν πρέπει να αμφισβητηθεί πριν οι ίδιες αποφασίσουν ότι αυτό πρέπει να γίνει. Η εμπιστοσύνη αποκλειστικά στις αγορές και στη γενική απελευθέρωση, σε καμία περίπτωση δεν αποτελεί πανάκεια για τις φτωχότερες χώρες.
<P>
Η Επιτροπή πρέπει να συνεχίσει να υποστηρίζει τη θέση μας ότι χωρίς τη βοήθεια και το σύστημα εμπορικών προτιμήσεων για την παροχή των δικτύων κοινωνικής ασφάλειας, δεν πρόκειται ποτέ να υπάρξει δίκαιη ανάπτυξη στις φτωχότερες χώρες. Η ΕΕ είναι ο μεγαλύτερος εμπορικός συνασπισμός παγκοσμίως και είναι καιρός να σταματήσουμε να υποκύπτουμε στον ΠΟΕ και τις ΗΠΑ.
<P>
Υπάρχει ένας αριθμός σημαντικών προτεραιοτήτων που η Επιτροπή Ανάπτυξης έχει προσδιορίσει σχετικά με τον κεντρικό ρόλο των γυναικών στην αναπτυξιακή διαδικασία. Πρέπει επίσης να εισαγάγουμε ένα ανεξάρτητο μηχανισμό υποβολής παραπόνων από άτομα ή κοινότητες που θεωρούν ότι τα συμφέροντά τους δεν έχουν εκπροσωπηθεί. Επιπλέον, πρέπει να ζητηθεί η γνώμη της Συνέλευσης Ίσης Εκπροσώπησης ΑΚΕ/ΕΕ, εάν ποτέ υπάρξει επίκληση του άρθρου 5 σχετικά με την προσωρινή αποβολή των εν λόγω χωρών.
<P>
Ζητώ να υποστηρίξουμε την πλήρως συγκροτημένη πρόταση, ότι δηλαδή οι χώρες αποδέκτες πρέπει να χορηγήσουν και να αυξήσουν τις βασικές κοινωνικές τους δαπάνες. Επίσης, η Επιτροπή πρέπει να προχωρήσει σε μια εκτίμηση των επιπτώσεων των συρράξεων σε ασταθείς περιοχές, ώστε να διασφαλίσει ότι μπορούμε να προστατεύσουμε ευπαθείς ομάδες και κοινότητες. Έχουμε τώρα μια πολύ καλή ευκαιρία να υποστηρίξουμε με σθένος την μακροπρόθεσμη πολυμερή ανάπτυξη. Έχει γίνει μια σημαντική αλλαγή στο λεξιλόγιο που έχει υιοθετηθεί από τον Επίτροπο κ. Pinheiro: Δεν λέμε πλέον "μετά τη Λομέ», λέμε "Λομέ V» και χαιρετίζουμε ιδιαίτερα την αλλαγή αυτή.

<SPEAKER ID=22 LANGUAGE="FR" NAME="Stasi">
Κύριε Πρόεδρε, ο παρών προβληματισμός, που αφορά εκείνο που θα έπρεπε να αποτελεί νέα εταιρική σχέση μεταξύ της Ευρωπαϊκής Ένωσης και των χωρών ΑΚΕ, θα πρέπει να συνιστά για το Ευρωπαϊκό Κοινοβούλιο ευκαιρία για να θυμίσει με σθένος έναν συγκεκριμένο αριθμό στοιχείων. Πρώτ' απ' όλα, το εξής: η πολιτική συνεργασίας δεν αποτελεί για την Ευρωπαϊκή Ένωση περιθωριακή πολιτική. Θα πρέπει να βρίσκεται στην καρδιά της πολιτικής της Ευρωπαϊκής Ένωσης, στην καρδιά της ευρωπαϊκής βούλησης.
<P>
Η Ευρώπη, δεν μπορεί πράγματι, να κλειστεί στον εαυτό της. Το άνοιγμα στον κόσμο, η βούληση να συμβάλει σε μια νέα αλληλεγγύη μεταξύ των λαών, είναι κάποια από τα αναπόσπαστα στοιχεία της ευρωπαϊκής ταυτότητας. Η Ευρωπαϊκή Ένωση πρέπει να αποτελεί πρότυπο όσον αφορά τη συνεργασία με τις φτωχές χώρες. Θα πρέπει μάλιστα να υπενθυμίσουμε πως δεν αρμόζει διόλου στην Ευρωπαϊκή Ένωση να επιβάλει ένα μοντέλο στις χώρες που βρίσκονται στις άλλες ηπείρους και ανήκουν σε κάποιον άλλο πολιτισμό. Φιλοδοξία μας πρέπει να είναι η βοήθειά μας στο να διαφυλάττουν ό, τι πιο αξιοσέβαστο υπάρχει στις παραδόσεις τους, στον τρόπο σκέψης τους, στον τρόπο ζωής τους, παρά τους κινδύνους που γεννάει για τις εύθραυστες χώρες η όλο και ευρύτερη παγκοσμιοποίηση.
<P>
Πρέπει να θυμίσουμε επίσης, τη στιγμή που η Ευρωπαϊκή Ένωση ξεκινά τη διαδικασία μιας νέας διεύρυνσης, πως αυτή η διαδικασία, που οπωσδήποτε θα δημιουργήσει καινούργιες ευθύνες για την Ευρωπαϊκή Ένωση, δεν πρέπει να γίνει εις βάρος της συνεργασίας μας με τις χώρες ΑΚΕ. Θα ήταν σα να ξεχνάμε τις ευθύνες μας απέναντι στις χώρες αυτές και την υψηλή αποστολή που έχουμε σ' αυτόν τον κόσμο.
<P>
Τέλος, πρέπει να υπενθυμίσουμε πως η επιτυχία της νέας αυτής εταιρικής σχέσης απαιτεί τη συμμετοχή των λαών. Από αυτήν την άποψη, η αποκεντρωμένη συνεργασία που εφαρμόζεται από έναν αυξανόμενο αριθμό τοπικών αυτοδιοικήσεων καλείται να παίξει ένα ρόλο ολοένα και πιο σημαντικό. Αυτό το είδος συνεργασίας ενισχύει τη διαδικασία αποκέντρωσης και εκδημοκρατισμού των χωρών ΑΚΕ, ενώ ταυτόχρονα ευαισθητοποιεί τους λαούς των ευρωπαϊκών χωρών απέναντι στα προβλήματα των εταίρων τους.
<P>
Η αποκεντρωμένη συνεργασία προσδίδει στις σχέσεις Ευρωπαϊκής Ένωσης και χωρών ΑΚΕ την ανθρώπινη διάσταση χωρίς την οποία δεν θα μπορούσαν να επιτευχθούν οι στόχοι της, όπως προσδιορίζονται στην εξαιρετική έκθεση του κ. Martens.

<SPEAKER ID=23 LANGUAGE="DE" NAME="Junker">
Κύριε Πρόεδρε, αγαπητοί κυρίες και κύριοι! Η έκθεση Martens αποτελεί μια καλή πρόφαση για μια μελλοντική συζήτηση και ελπίζω να δρομολογηθεί τελικά, μέσω αυτής, και η διαμόρφωση της συμφωνίας Λομέ V, με μελλοντικούς προσανατολισμούς. Θα ήθελα να επιλέξω μια άποψη του θέματος που κατά την γνώμη μου δεν έχει ληφθεί επαρκώς υπόψη. Γι' αυτό και η παράταξή μου υπέβαλε σχετικές συμπληρωματικές προτάσεις, που νομίζω όμως ότι συμφωνούν με την γραμμή της Επιτροπής Ανάπτυξης και τις οποίες θα μπορούσε να εγκρίνει ο εισηγητής. Πρόκειται για την πρόσβαση των γυναικών στις βασικές κοινωνικές παροχές, τόσο με την εκπαίδευση, όσον και με τις ιατρικές παροχές, αλλά και για την ισότιμη συμμετοχή τους στην πορεία λήψης των αποφάσεων, γιατί το κλειδί για την ανάπτυξη βρίσκεται στην ενίσχυση των δικαιωμάτων της γυναίκας. Αυτό αναγνωρίζεται απ' όλους και αποτελεί βασικό θέμα συζητήσεων, εδώ και χρόνια. Έχουμε την αντίληψη του mainstreaming για την Ευρωπαϊκή Ένωση και πιστεύω το mainstreaming πρέπει επίσης να ισχύσει και στα πλαίσια της αναπτυξιακής συνεργασίας μας. Με την έννοια αυτή, ελπίζω ότι κι εμείς θα επιτύχουμε κατά την ψηφοφορία, την συμπλήρωση της έκθεσης.

<SPEAKER ID=24 NAME="Gόnther">
) Κύριε Πρόεδρε, αγαπητοί κυρίες και κύριοι! Η επιτυχημένη συνεργασία της Ευρώπης με τις χώρες ΑΚΕ πρέπει να συνεχιστεί και στο μέλλον κι ευχαριστώ προσωπικά και πολύ θερμά, για μια ακόμη φορά, τον συνάδελφο Martens που ανέλαβε το καθήκον να δρομολογήσει μια τέτοια πορεία. Στην συνεργασία όμως μεταξύ της Ευρώπης και των αναπτυσσόμενων χωρών υπάρχει, εν τούτοις, μία σειρά σημείων που ασφαλώς χρήζουν βελτιώσεων, παρά κάποιες επιτυχίες κατά το παρελθόν κι αυτό είναι ένας λόγος που τόσο διεξοδικά μας απασχολεί σήμερα αυτό το θέμα.
<P>
Σ' αυτό το πλαίσιο διαφαίνεται επίσης, ότι η σύγκριση της Πράσινης Βίβλου με την έκθεση, αποτελούν μια ένδειξη για το ποια κατεύθυνση θα ακολουθήσει τελικά η συζήτηση. Κατά την γνώμη μου, δεν είναι διόλου αμελητέα και μερικά θέματα με τους εταίρους μας που παραμένουν ανοιχτά και χρειάζονται σχετική συζήτηση. Και πρώτο έρχεται το ερώτημα σχετικά με την αποτελεσματική διαχείριση. Εμείς διαβλέπουμε δυσκολίες, σχετικά με την αποδοχή εκ μέρους των βόρειων χωρών της συνεργασίας, αν δεν γίνουν εμφανείς προσπάθειες για την διασφάλιση της βοήθειας, μέσω μιας λειτουργικής διαχείρισης.
<P>
Δεύτερον: Ένα άλλο σημείο αποτελούν οι δαπάνες για τον εξοπλισμό. Μερικές μεμονωμένες αναπτυσσόμενες χώρες, συνεχώς, κατά τα τελευταία χρόνια, δαπάνησαν περισσότερα χρήματα για τον στρατό από όσα είχαν διαθέσει για την παιδεία των πολιτών τους! Ένα τρίτο σημείο αποτελούν οι εν μέρει πλούσιοι, φυσικοί πόροι. Εδώ τίθεται το ερώτημα, πόσο πολύ επωφελείται ο πληθυσμός από τους θησαυρούς της χώρας του ή μήπως αυτοί ανήκουν μόνο σε λίγους; Θα ήθελα να ρωτήσω ακόμη, αν οι χώρες ΑΚΕ βρίσκονται όλες στο ίδιο επίπεδο ένδειας ή θα έπρεπε εδώ να προβούμε σε κάποια διαφοροποίηση.
<P>
Οι αναπτυσσόμενες χώρες πρέπει να ενισχυθούν ώστε να αναλάβουν περισσότερες υπευθυνότητες για το ίδιο το μέλλον τους, και θα ήταν υπέροχο να φθάσει κάποια μέρα, που να μη χρειάζονταν, στην σημερινή έκταση, η μεταφορά επιτευγμάτων από εμάς προς εκείνες. Όμως μέχρι τότε πρέπει οι χώρες αυτές να είναι βέβαιες για την δική μας αλληλεγγύη.

<SPEAKER ID=25 LANGUAGE="SV" NAME="Lφφw">
Κύριε Πρόεδρε, τώρα που είμαστε σύμφωνοι να προχωρήσουμε σε μια νέα συμφωνία με τις χώρες της Σύμβασης Λομέ είναι επίσης σημαντικό να τολμήσουμε να παραδεχθούμε τις ελλείψεις της παλαιάς. Αυτό γίνεται στην Πράσινη Βίβλο επίσης, π.χ. με την επισήμανση ότι η ιδέα της συνεταιρικής σχέσης δεν λειτουργεί σε πολλές χώρες, λόγω του ότι υπάρχει μια ισχνή θεσμική επάρκεια για να ασκήσει αυτήν την εταιρική σχέση. Αυτό είναι ένα μόνο παράδειγμα για το ότι πρέπει να διαφοροποιηθεί η συνεργασία εντός του μεγάλου ετερογενούς πλήθους που αποτελούν οι 70 χώρες ΑΚΕ. Κατά την άποψή μου όταν γίνεται μια τέτοια διαφοροποίηση αυτό που πρέπει να τεθεί στο επίκεντρο, είναι το κίνητρο της φτώχειας και η βιώσιμη ανάπτυξη. Πέραν αυτού πρέπει, όπως επεσήμανε νωρίτερα ο κ. Junker, να τύχει η κατάσταση των γυναικών της προσοχής μας πολύ περισσότερο από όσο έχουμε κάνει σήμερα.

<SPEAKER ID=26 LANGUAGE="FI" NAME="Paasio">
Αξιότιμε κύριε Πρόεδρε, θέλω να στρέψω την προσοχή στην χρονική στιγμή που θα υλοποιηθούν οι διαπραγματεύσεις για την συνέχιση της συμφωνίας Λομέ. Από την άποψη της Ευρωπαϊκής Ένωσης, η επιτυχία των διαπραγματεύσεων διεύρυνσης και το ξεκίνημα του τρίτου σταδίου της ΟΝΕ, θα είναι ζητήματα καθοριστικά για όλη την Ευρώπη. Έχοντας υπόψη αυτό, πρέπει να τονιστεί η σημασία των διαπραγματεύσεων για την συνέχιση της συμφωνίας Λομέ. Μιλάμε για το γεωπολιτικό εύρος της Ευρωπαϊκής Ένωσης, για την αποδοτικότητα της καθώς και για τον ρόλο της Ένωσης σε ένα διεθνές πλαίσιο. Εύχομαι πραγματικά πως η ΕΕ θα κατανοήσει καλύτερα από ότι πριν, ότι οι σχέσεις της με τις αναπτυσσόμενες χώρες συνδέονται άρρηκτα στα πλαίσια μιας κοινής εξωτερικής και αμυντικής πολιτικής. Κατά συνέπεια δεν πρέπει οι διαπραγματεύσεις διεύρυνσης - που εύχομαι να είναι επιτυχημένες - να έχουν σαν επακόλουθο να δυσχεραίνεται η θέση των αναπτυσσόμενων χωρών.

<SPEAKER ID=27 LANGUAGE="EN" NAME="Smith">
Κύριε Πρόεδρε, στις σκέψεις που διατύπωσε η Επιτροπή Εξωτερικών Οικονομικών Σχέσεων, γνώριζε πολύ καλά ότι οι εμπορικές διατάξεις της Σύμβασης της Λομέ είναι από οικονομική άποψη το πλέον σημαντικό στοιχείο της σχέσης ΕΕ/ΑΚΕ. Για τον λόγο αυτό, πιστεύουμε ότι για τις μεμονωμένες χώρες πρέπει να γίνει μια λεπτομερής ανάλυση και εκτίμηση των οικονομικών επιπτώσεων των προτεινόμενων προτάσεων αλλαγής.
<P>
Η ανάλυση αυτή δεν υπάρχει στην Πράσινη Βίβλο και ίσως αυτό αποτελεί μια εργασία που πρέπει η ίδια η Επιτροπή Εξωτερικών Οικονομικών Σχέσεων να αναλάβει τους επόμενους μήνες. Σε κάθε περίπτωση, το Κοινοβούλιο πρέπει να επιμείνει για τη διενέργεια μιας κατάλληλης εκτίμησης πριν δώσει την υποστήριξή του σε οποιαδήποτε από τις εμπορικές προτάσεις.
<P>
Η έκθεση Martens αναφέρει πολύ ορθά ότι το σύστημα των μη αμοιβαίων εμπορικών προτιμήσεων είναι κρίσιμο μέτρο ανάπτυξης και πρέπει να αναγνωριστεί ως τέτοιο. Θεωρώ επίσης ότι η Επιτροπή μπορεί να κάνει πολύ περισσότερα για την προστασία των αναπτυξιακών της εταίρων έναντι της ΠΟΕ. Κύριε Επίτροπε, σας παρακαλώ να διαβάσετε το παρόν κείμενο και να ενεργήσετε αναλόγως.
<P>
Όταν η Επιτροπή Εξωτερικών Οικονομικών Σχέσεων απηύθυνε πρόσκληση για την επεξεργασία μιας θέσης σχετικά με το εμπόριο και την ανάπτυξη στα πλαίσια του ΠΟΕ, είχε το θέμα αυτό ιδιαίτερα υπόψη της. Η θέση αυτή πρέπει να αντιμετωπίζει με πιο ριζικό τρόπο απ' ό, τι οι υπάρχοντες κανόνες του ΠΟΕ το θέμα των αμοιβαίων και των μη αμοιβαίων εμπορικών ρυθμίσεων μεταξύ των αναπτυσσόμενων και των ανεπτυγμένων χωρών. Επίσης, αντίθετα από ό, τι οι τωρινοί κανόνες του ΠΟΕ, η εν λόγω θέση πρέπει να πάρει πλήρως υπόψη της τα διαφορετικά επίπεδα ανάπτυξης και τα μεγέθη των αντίστοιχων οικονομιών.
<P>
Ο ΠΟΕ υποστηρίζει την ύπαρξη ίσων κανόνων για όλους, όμως, εάν διδαχθήκαμε κάτι από τις συζητήσεις για τη Νότιο Αφρική και το πάνελ για τη μπανάνα είναι το εξής: εάν αντιμετωπίζουμε άνισους εταίρους ισότιμα, οι συνέπειες θα είναι άνισες και άδικες.

<SPEAKER ID=28 NAME="Pinheiro">
Κύριε Πρόεδρε, θα ήθελα πρώτα απ' όλα να πω πως κατά το παρελθόν, το Ευρωπαϊκό Κοινοβούλιο πάντα αποτελούσε σημαντικό εταίρο στον προσδιορισμό και την επιδίωξη της πολιτικής συνεργασίας. Ποτέ όμως δεν περίμενα πως μετά τη δημοσιοποίηση της Πράσινης Βίβλου, στην οποία εντοπίστηκαν τα προβλήματα χωρίς να αναζητήσουμε και τη λύση τους, θα μπορούσαμε να επωφεληθούμε πραγματικά από ένα πλαίσιο προσανατολισμού, ένα πλαίσιο απάντησης στα τόσα προβλήματα όπως αυτά που θίγει η έκθεση του κ. Martens. Ευτυχώς, τώρα πια διαθέτουμε μια έκθεση που θα αποτελέσει το αναγκαίο πλαίσιο, λόγω των αρετών της, των πολιτικών προτάσεων και των προσανατολισμών της Επιτροπής. Αυτό το λέω με κάθε ειλικρίνεια, αφού, κατά τη γνώμη μου, πρόκειται για μια έκθεση όντως εξαιρετικής ποιότητας. Κλείνοντας την εισαγωγή μου, απευθύνοντας τις ευχαριστίες μου στον κ. Martens καθώς και στην Επιτροπή Ανάπτυξης και Συνεργασίας και τις άλλες επιτροπές, διότι το καθήκον και το έργο μου θα απλοποιηθούν ιδιαίτερα από εδώ και πέρα, θα ήθελα εντούτοις να αναφερθώ σε δυο-τρία σημεία τα οποία θίγονται στην έκθεση.
<P>
Πρώτον, το ζήτημα του εμπορίου. Πιστεύω ειλικρινά πως κάτι πρέπει να γίνει στο επίπεδο του ΠΟΕ. Οι ίδιοι οι υπουργοί είχαν αναγνωρίσει, τον περασμένο Δεκέμβριο στη Σιγκαπούρη, ότι οι λιγότερο ανεπτυγμένες χώρες είχαν ανάγκη ειδικών κανόνων. Όμως μέχρι τώρα, δεν έχουμε λάβει καμιά απάντηση από πλευράς ΠΟΕ. Κι ας είμαστε δίκαιοι, δεν πρόκειται απλώς για την εφαρμογή κανόνων που θα είναι ίδιοι για όλο τον κόσμο. Όπως λέγαμε πριν από λίγο καιρό, θα μπορούσα να παλέψω με τον Mike Tyson με τους ίδιους κανόνες, όμως βέβαια, σε καμία περίπτωση δεν θα κέρδιζα, ακόμη και αν του δάγκωνα τ' αυτιά! Δεν αρκεί να ισχύσουν οι ίδιοι κανόνες για όλο τον κόσμο. Οι πιο εύθραυστες οικονομίες, είτε μικρών νησιών, είτε φτωχότερων χωρών, έχουν ανάγκη από κάτι παραπάνω, πρέπει να το πούμε ξεκάθαρα και με σθένος.
<P>
(Χειροκροτήματα) Μία άλλη πλευρά, η οποία δυστυχώς δεν είναι της αρμοδιότητάς μας, αφορά το ζήτημα του εξωτερικού χρέους. Αγαπητοί μου φίλοι, η συνεργασία μας θα μπορούσε να είναι θαυμάσιο πρότυπο. Εάν όμως η πλειοψηφία των χωρών εξακολουθήσει να ασφυκτιά μέσα στη διάσταση του χρέους, τότε η δράση μας θα πάει θεωρητικά χαμένη. Ειλικρινά ελπίζω πως κατά κάποιον τρόπο, τουλάχιστον πολιτικό, όλοι εμείς, θα έχουμε τη δύναμη να ασκήσουμε πίεση στον θεσμό του Bretton Woods, ώστε οι πρωτοβουλίες υπέρ των πιο χρεωμένων χωρών να αποκτήσουν λίγη περισσότερη φιλοδοξία. Θα πρέπει σ' αυτό το σημείο να υπογραμμίσω την αξιοθαύμαστη προσπάθεια δύο κρατών μελών, της Γαλλίας και του Ηνωμένου Βασιλείου, για τη διαγραφή του χρέους, σε περιπτώσεις που θα πρέπει να τονιστούν. Θα πρέπει να υποστηρίξουμε την προσπάθεια αυτή και να απαιτήσουμε κι από τις άλλες αρχές να πράξουν το ίδιο.
<P>
Τέλος, πρέπει να πω πως η ανθρώπινη και κοινωνική ανάπτυξη πρέπει σε όλες τις περιπτώσεις να πλαισιώνει τη δική μας προσπάθεια. Μπορεί να συζητάμε για τη μακροοικονομία, το εμπόριο, τις μικροπιστώσεις, τη λαϊκή οικονομία, όμως ψυχή της Σύμβασης πρέπει να είναι ο αγώνας κατά της φτώχειας και η μακροπρόθεσμη άποψη της ανθρώπινης και κοινωνικής ανάπτυξης. Πιστεύω ειλικρινά ότι η έκθεση Martens το τονίζει στις περισσότερες πλευρές, και ότι απ' αυτήν την άποψη, είμαστε απολύτως σύμφωνοι. Το ίδιο ισχύει και όσον αφορά την απλοποίηση της σύμβασης, τη συμμετοχή των γυναικών, την αποτελεσματικότητα της ενίσχυσης, την εγγραφή του ΕΤΑ στον προϋπολογισμό.
<P>
Για δε το τελευταίο, προς τί τέτοια διάκριση; Δεν μπορώ να καταλάβω. Έχω συμμετάσχει σε διαπραγματεύσεις τόσο ως υπουργός, όσο και ως επίτροπος, όμως αγαπητοί μου φίλοι ουδέποτε άκουσα ένα ορθό επιχείρημα υπέρ της σημερινής κατάστασης. Το αντίθετο μάλιστα. Αποτελεί διάκριση. Και κατά τη γνώμη μου, είτε η Επιτροπή, είτε το Κοινοβούλιο οφείλουν να συνεχίσουν κάθε προσπάθεια για εγγραφή του ΕΤΑ στον προϋπολογισμό.
<P>
Τέλος, κύριε Πρόεδρε, θα ήθελα πολύ ειλικρινά να πω ότι η Επιτροπή αποφάσισε να κάνει προτάσεις εντολής των διαπραγματεύσεων σε δύο στάδια. Το πρώτο στάδιο θα είναι αυτό της πολιτικής πλαισίωσης των διαπραγματεύσεων, που θα υποβάλλουμε στο Συμβούλιο και το Κοινοβούλιο. Το λέω εκ των προτέρων στο Κοινοβούλιο, κύριε Μartens, κι εσείς θα αναγνωρίσετε στο μεγαλύτερο μέρος των προσανατολισμών τη δική σας έκθεση. Δεύτερον, στο τέλος της χρονιάς, θα προτείνουμε με λεπτομέρειες τις τεχνικές πλευρές που θέλουμε να εντάξουμε στην έγκριση της πολιτικής πλαισίωσης. Ελπίζω πως το Κοινοβούλιο θα μπορέσει να μας υποστηρίξει σ' αυτήν την κατά μέτωπο προσέγγιση, γιατί κατά τη γνώμη μου αποτελεί τον καλύτερο τρόπο για να θέσουμε τα θεμέλια για μια Λομέ V.

<SPEAKER ID=29 NAME="Πρόεδρος">
Κύριε Επίτροπε, σας ευχαριστώ. Πιστεύω ότι οι παρατηρήσεις σας σημειώθηκαν με ιδιαίτερη ευχαρίστηση εκ μέρους του εισηγητή, όλων των μελών της επιτροπής, που κατέβαλαν μεγάλες προσπάθειες για την έκθεση, και όλων των μελών του Κοινοβουλίου.
<P>
Η συζήτηση έληξε.
<P>
Η ψηφοφορία θα διεξαχθεί στις 11.00 π.μ.

<CHAPTER ID=3>
Μεταφορά ζώντων ζώων
<SPEAKER ID=30 NAME="Πρόεδρος">
Η ημερήσια διάταξη προβλέπει τη συζήτηση της έκθεσης του κ. Van Dijk (A4-0266/97) εξ ονόματος της Επιτροπής Μεταφορών και Τουρισμού σχετικά με τη μεταφορά ζώντων αλόγων και άλλων ζώντων ζώων.

<SPEAKER ID=31 NAME="Van Dijk">
Κύριε Πρόεδρε, η έκθεση για τη μεταφορά αλόγων και άλλων ζώντων ζώων δεν μας ήρθε ουρανοκατέβατη. Τον Οκτώβριο του 1994, επιδόθηκε στον Πρόεδρο του Κοινοβουλίου μια αναφορά με πάνω από 3 εκατομμύρια υπογραφές. Εν τω μεταξύ ξεκίνησε μια νέα εκστρατεία για την περισυλλογή υπογραφών, πάλι για το θέμα της μεταφοράς ζώων, και έχουν συγκεντρωθεί ήδη πάνω από μισό εκατομμύριο υπογραφές. Είναι ένδειξη της δημόσιας αγανάκτησης για τον τρόπο με τον οποίον μεταφέρουμε ζώντων ζώων μέσα στην Ευρώπη, προς την Ευρώπη, και απ' την Ευρώπη αλλού στον κόσμο.
<P>
Οι συνθήκες υπό τις οποίες εκτελούνται αυτές οι μεταφορές, είναι συχνά φρικτές. Τα μέλη του Κοινοβουλίου και πολύς κόσμος που μπόρεσαν να δουν τις εικόνες που έδειξε η τηλεόραση σε πολλά κράτη μέλη, κατάλαβαν ότι τα ζώα συχνά παθαίνουν αφυδάτωση, είναι εξαντλημένα, βαριά τραυματισμένα.. Αλογα κι άλλα ζώα φτάνουν στα σύνορά μας με σπασμένα πόδια, αλλά και μέσα στην Ευρωπαϊκή Ένωση υπάρχουν τέτοιες παρεκτροπές. Συχνά τα ζώα βρίσκονται στο δρόμο για μέρες ολόκληρες και φτάνουν εντελώς εξαντλημένα και αφυδατωμένα. Τέτοιες καταστάσεις είναι απαράδεκτες. Το Κοινοβούλιο θέλει να λάβει μέτρα κατά του φαινομένου και υπάρχει μεγάλη κοινωνική πίεση να το πράξουμε.
<P>
Επιπλέον, είναι ασυμβίβαστο με το κοινοτικό δίκαιο. Διότι κάτω από τις πιέσεις της κοινής γνώμης, η οδηγία για τη μεταφορά ζώων τροποποιήθηκε το 1995. Η οδηγία του 1995 ορίζει ότι ο χρόνος μεταφοράς δεν πρέπει να υπερβαίνει τις 8 ώρες. Μετά, πρέπει να εκφορτωθούν και να υπάρξει ανάπαυση διαρκείας 24 ωρών, πρέπει να τα ταΐσουν και να τους δοθεί νερό. Η οδηγία σφύζει από μέριμνα για τα ζώα, αλλά στην πράξη απέδωσε εξαιρετικά λίγα. Υπάρχουν γι' αυτό διάφορες αιτίες.
<P>
Πρώτον, σε πέντε κράτη μέλη η οδηγία ακόμη δεν έχει ενταχθεί στην εθνική νομοθεσία. Κι εκεί που εντάχθηκαν, η τήρηση της οδηγίας είναι εντελώς ανεπαρκής και δεν ελέγχεται δεόντως. Και η Ευρωπαϊκή Επιτροπή στέκεται και κοιτάζει και δεν έχει πολλές δυνατότητες, δεν έχει πολλά ισχυρά μέσα για να επέμβει.
<P>
Το δεύτερο πρόβλημα με την οδηγία είναι, ότι προβλέπει πως θα εκπονηθούν και δύο άλλες οδηγίες. Μια πρώτη οδηγία αφορά τους ενδιάμεσους σταθμούς· έγινε σκληρή δουλειά και η οδηγία εκπονήθηκε. Η δεύτερη οδηγία αφορά τα κριτήρια που πρέπει να πληρούν τα μέσα μεταφοράς για να επιτρέπεται να ταξιδέψουν τα ζώα πάνω από 8 ώρες. Μια που λείπουν αυτά τα κριτήρια, η πράξη είναι τώρα ότι κάθε κοινό φορτηγό μεταφοράς ζώων μπορεί να χρησιμοποιείται σαν να ήταν αυτό το κατάλληλο όχημα με το οποίο τα ζώα μπορούν να μεταφέρονται πάνω από 8 ώρες. Έτσι, η οδηγία του 1995 αποτελεί νεκρό γράμμα. Είναι απόλυτα αναγκαίο να εγκρίνει το Συμβούλιο, βάσει πρότασης βεβαίως της Επιτροπής, να εγκρίνει επιτέλους την οδηγία για τα κριτήρια των οχημάτων μεταφοράς ζώων, ώστε να αλλάξει η σημερινή κατάσταση.
<P>
Η αδράνεια των κρατών μελών δεν έχει αρνητικές επιπτώσεις μόνον για τα ζώα που μεταφέρονται. Δεν είναι ούτε προς όφελος του καταναλωτή. Δεν θα προκαλέσει έκπληξη ότι, μια που τα ζώα υπέστησαν κατά τη μεταφορά τους τέτοιο στρες, ώστε η ποιότητα του κρέατός τους θα είναι υποβαθμισμένη. Τα ζώα τραυματίστηκαν, τα ζώα έπαθαν αφυδάτωση. Στα σφαγεία επιδιώκουμε να είναι η κατάσταση έτσι ώστε τα ζώα υποστούν το λιγότερο δυνατόν στρες, ώστε να διατηρηθεί η ποιότητα του κρέατος. Αλλά κατά τις μεταφορές δεν προσέχουμε τίποτα, κι αυτό είναι ακατανόητο.
<P>
Στην έκθεση ζητείται ρητώς ότι ο χρόνος μεταφοράς των ζώων για σφαγή δεν πρέπει να ξεπερνά τις 8 ώρες. Για ζώα προς πάχυνση ή αναπαραγωγή, εξαίρεση επιτρέπεται μόνον εφόσον μεταφέρονται σε εξαιρετικά καλά οχήματα, τα κριτήρια τα οποία απαριθμώνται στην έκθεση. Ακόμη και σε αυτή την περίπτωση, πρέπει να βγουν μετά από 8 ώρες από το όχημα, να σιτιστούν και να ποτιστούν, να ξεκουραστούν και ενδεχομένως μετά πάλι μέσα στο φορτηγό.
<P>
Είναι αδιανόητο ότι η Ευρωπαϊκή Ένωση προκαλεί τη μεταφορά ζώντων ζώων μέσω εξαγωγικών επιδοτήσεων. Στην έκθεση απαιτείται να τεθεί τέρμα σ' αυτό. Αλλωστε, ούτως ή άλλως στο προσεχές μέλλον πρέπει να καταργηθούν οι επιδοτήσεις εξαγωγών, λόγω των συμφωνιών της ΠΟΕ.
<P>
Έχω εμπιστοσύνη ότι το Κοινοβούλιο θα εγκρίνει το ψήφισμα όπως έχει. Βασίζομαι στο ότι η Επιτροπή θα λάβει το ψήφισμα σοβαρά υπόψη και ότι Επιτροπή και Συμβούλιο θα αναλάβουν την υπόθεση.

<SPEAKER ID=32 NAME="Provan">
Κύριε Πρόεδρε, ευχαριστώ την εισηγήτρια για την πλήρη συμμετοχή και αφοσίωση που έδειξε κατά την προετοιμασία της έκθεσης αυτής. Ήταν θαυμάσιο που παρουσίασε σήμερα την εν λόγω έκθεση στο Κοινοβούλιο.
<P>
Είναι η πρώτη φορά που η Επιτροπή Μεταφορών ασχολήθηκε με το θέμα της μεταφοράς των ζώων. Είμαι ιδιαίτερα ευτυχής για τη συμμετοχή τους, διότι οι κανόνες μπορούν να εφαρμοστούν σωστά μόνο εάν συμμετέχουν όλοι οι παράγοντες του κυκλώματος μεταφοράς των ζώων και ζητηθεί η γνώμη τους.
<P>
Χαίρομαι ιδιαίτερα για την παρουσία στα θεωρεία εκπροσώπων από τη Διεθνή Ένωση για την Προστασία των Αλόγων. Αυτοί είναι που ξεκίνησαν την εκστρατεία συγκέντρωσης υπογραφών που είναι η μεγαλύτερη που έγινε ποτέ στην Ευρώπη. Συγκεντρώθηκαν σχεδόν τρεισήμισι εκατομμύρια υπογραφές από όλη την Ευρωπαϊκή Ένωση. Αυτό δείχνει σε ποιο βαθμό οι λαοί της Ένωσης θεωρούν πως κάτι πρέπει να γίνει στον τομέα αυτό.
<P>
Είναι σαφές από έναν αριθμό τηλεοπτικών προγραμμάτων ότι οι άνθρωποι θεωρούν ότι τα θέματα σχετικά με την προστασία των τροφίμων και την ευημερία των ζώων είναι ιδιαίτερα σημαντικά. Πρόκειται λοιπόν για ένα θέμα που ενδιαφέρει πάρα πολλούς ανθρώπους, ένα θέμα αυξανόμενης σημασίας και είναι ορθό που απασχολεί σήμερα το Κοινοβούλιο.
<P>
Ο κύριος στόχος πρέπει να είναι η πλήρης διακοπή της περιττής μεταφοράς των ζώων σε μεγάλες αποστάσεις με σκοπό τη σφαγή τους. Δεν υπάρχει λόγος να μη σφαγούν όσο το δυνατόν πλησιέστερα στο μέρος παραγωγής, στο μέρος όπου ζουν. Η μεταφορά ζώων με τον τρόπο που απάδει στην ανθρώπινη αξιοπρέπεια, όπως έχει συμβεί στο παρελθόν, είναι τελείως άδικη.
<P>
Ας πάρουμε για παράδειγμα τα άλογα που μεταφέρονται από τα βάθη της ρωσικής ανατολής σε χώρες της Κοινότητας, σε μία απόσταση ίσως δυόμισι ή τριών χιλιάδων μιλίων, δηλαδή πέντε χιλιάδων χιλιομέτρων. Πρόκειται για κάτι τελείως περιττό, αλλά είναι μία μορφή εμπορίου ιδιαίτερα κερδοφόρα γι' αυτούς που εμπλέκονται σε αυτήν, λόγω της χαμηλής αξίας που έχει το ρώσικο ρούβλι. Οι άνθρωποι αυτοί εκμεταλλεύονται τα ζώα χωρίς λόγο και είμαι ευτυχής που το Κοινοβούλιο θα ορθώσει το ανάστημά του και θα επιβάλει ορισμένους κανόνες ώστε να εξασφαλιστεί ότι η μεταφορά των ζώων αυτών γίνεται τουλάχιστον με κάποια αξιοπρέπεια.
<P>
Τελικά, όπως είπα, πρέπει να εξασφαλίσουμε ότι θα σφάζονται όσο το δυνατόν πλησιέστερα προς τον τόπο όπου ζουν. Όμως, τίποτε αυτά δεν μπορεί πραγματικά να γίνει αποτελεσματικά, εάν δεν έχουμε κατάλληλους μηχανισμούς ελέγχου στα σημεία εισόδου στην Ευρωπαϊκή Ένωση. Είναι κάτι που η Επιτροπή οφείλει να αντιμετωπίσει και το οποίο θα της υπενθυμίζουμε αδιάκοπα έως ότου γίνει με τον δέοντα τρόπο.
<P>
Υπάρχουν πολλές εθελοντικές οργανώσεις σε όλη την Ευρώπη που έχουν την ευκαιρία να διασφαλίσουν ότι θα έχουμε την κατάλληλη συμβουλευτική υποστήριξη όταν δεν γίνονται αυτά που χρειάζεται. Η έκθεση αυτή παρέχει πράγματι αυτό που θεωρώ ότι είναι οι ελάχιστες αναγκαίες προϋποθέσεις για την εξασφάλιση της ευημερίας των ζώων κατά τη μεταφορά τους.

<SPEAKER ID=33 NAME="Eisma">
Κύριε Πρόεδρε, όπως ανέφερε ο κ. Provan στην έκθεσή του εξ ονόματος της Επιτροπής Γεωργίας, υπήρξα ήδη το 1983 εισηγητής για το ίδιο θέμα. Νιώθω σαν ηχώ του εαυτού μου. Διότι από το 1983 και μετά δεν άλλαξαν πολλά για την προστασία των ζώων κατά τη μεταφορά. Διότι όποια νομοθεσία αποκτήσαμε, δεν υιοθετείται ή υιοθετείται ανεπαρκώς από τα κράτη μέλη. Κι όταν υιοθετείται, δεν ελέγχεται η εφαρμογή της. Αυτό μας παραξενεύει και μας ανησυχεί.
<P>
Φυσικά θέλουμε να περιορισθούν όσο γίνεται περισσότερο οι μεταφορές ζώντων ζώων. Και όσες μεταφορές είναι αναπόφευκτες, να πραγματοποιούνται όσο γίνεται περισσότερο ανώδυνα για τα ζώα. Η κ. Van Dijk μίλησε για τους σταθμούς ανάπαυσης. Ευτυχώς, τα κριτήρια για αυτούς καθορίστηκαν τον περασμένο Μάιο κατά την Ολλανδική προεδρία. Απευθύνω όμως προς την Επιτροπή το ερώτημα: Πώς γίνονται οι έλεγχοι ότι γίνονται σεβαστά τα κριτήρια που ορίσαμε γι' αυτούς τους σταθμούς ανάπαυσης; Από τους 100 κτηνιατρικούς επιθεωρητές που έχει πρόσφατα προσλάβει η Επιτροπή, πόσοι θα χρησιμοποιηθούν γι' αυτό το έργο; Πώς θα συμμετέχουν οι αξιόπιστες ΜΚΟ στον έλεγχο όλων όσων ρυθμίσθηκαν;
<P>
Διότι πάλι διαπιστώνουμε, όπως είπε και η κ. Van Dijk, ότι το σημερινό όριο των 8 ωρών, αποτελεί νεκρό γράμμα. Τα ζώα να μεταφέρονται για 8 ώρες κι όχι παραπάνω, αλλά κανείς δεν το ελέγχει. Αρα δεν γίνεται.
<P>
Και μιλώντας για τα πολυτελή οχήματα μεταφοράς ζώων, τα οχήματα διακεκριμένης θέσης όπως ονομάστηκαν, αναρωτιέμαι πότε η Επιτροπή θα προχωρήσει στη διατύπωση των κριτηρίων τους, ώστε αυτά τα πολυτελή οχήματα μεταφοράς ζώων να γίνουν πραγματικότητα.
<P>
Είναι αξιοπερίεργο ότι οι σημερινές επιδοτήσεις εξαγωγών της Ένωσης προκαλούν πάντα τις μεταφορές ζώντων ζώων σε μεγάλες αποστάσεις. Ποιες δυνατότητες στα πλαίσια της ΠΟΕ βλέπει η Επιτροπή για τη σταδιακή κατάργηση αυτών των εξαγωγικών επιδοτήσεων;
<P>
Ευελπιστώ σε μια σαφή απάντηση της Επιτροπής στις προτάσεις της έξοχης έκθεσης της κ. Van Dijk, καθώς και στις συγκεκριμένες ερωτήσεις μου.

<SPEAKER ID=34 LANGUAGE="DE" NAME="Schierhuber">
Κύριε Πρόεδρε, αγαπητοί κυρίες και κύριοι! Είμαι ευτυχής που συζητούμε, σήμερα, το θέμα αυτό στο Ευρωπαϊκό Κοινοβούλιο, γιατί στην συνείδηση των Ευρωπαίων, η προστασία και το καλό των ζώων αποτελεί προτεραιότητα. Για τον λόγο αυτό ενδείκνυνται οι έλεγχοι των όρων μεταφοράς και της κατάστασης των ζώων, τόσο στις εισαγωγές όσο και στις εξαγωγές. Φυσικά χρειάζονται κυρώσεις, στην περίπτωση, που κατά τους ελέγχους διαπιστώνονται παραβιάσεις των προτύπων κανόνων της ΕΕ. Η κύρωση μπορεί λόγου χάρη να συνίσταται σε αφαίρεση της εξαγωγικής άδειας ή να επιβάλλεται κατά την χορήγηση των ποσοστών εισαγωγής από τρίτες χώρες. Η άδεια εξαγωγών για ζώντα ζώα πρέπει να εξαρτάται από την γνωμάτευση του αρμόδιου αστίατρου, που βεβαιώνει τις συνθήκες κανονικής μεταφοράς.
<P>
Οι πολύ αυστηροί κανόνες, που ισχύουν στην Αυστρία, δηλ. το ανώτερο επιτρεπτό όριο μεταφοράς των 6 ωρών, θα πρέπει να αποκτήσουν πανευρωπαϊκή ισχύ. Κι αυτό το βλέπω σαν ένα πρώτο βήμα για την επιβολή ενός ορίου 8 ωρών, στις διασυνοριακές μεταφορές, σε διεθνές επίπεδο. Μπορούμε να προσθέσουμε ότι η εξαγωγή ζώντων βοοειδών σημείωσε κατά τα τελευταία χρόνια, στο σύνολο των εξαγωγών, μια μείωση από 16 % σε 10 %. Πρέπει επίσης να ληφθεί υπόψη ότι στους αριθμούς αυτούς περιλαμβάνεται και η εξαγωγή βοοειδών για χρήση ή κτηνοτροφία, των οποίων ο αριθμός εξαγωγών αυξήθηκε από 16 % σε 28 %, που από αυτή την άποψη, μπορεί να θεωρηθεί σαν μια θετική εξέλιξη.
<P>
Πρέπει επίσης να αναφερθεί ότι το ύψος των πληρωμών για ζώντα βοοειδή είναι πολύ χαμηλότερο από ότι για σφάγια βοοειδών. Από την άποψη των κτηνοτρόφων θα ήθελα επίσης να υποδείξω ότι η πλήρης κατάργηση της μεταφοράς ζώντων ζώων είναι αδύνατη, πάντως η διαδρομή μεταφοράς πρέπει να κρατηθεί σε όσο το δυνατόν πιο σύντομα όρια. Οι κτηνοτρόφοι της Ευρώπης έχουν το μεγαλύτερο συμφέρον απ' όλους να μη ταλαιπωρούνται κατά την μεταφορά τα ζώντα ζώα που προορίζονται για κτηνοτροφία ή τα σφάγια, γιατί η ταλαιπωρία και το στρες επιδρούν αρνητικά και στην ποιότητα του κρέατος.
<P>
Υποστηρίζω γενικά την εξαγωγή κρέατος, συγχρόνως όμως πρέπει να προωθηθεί η κατασκευή σφαγείων και χώρων καταψύξεως σ' εκείνες τις τρίτες χώρες που δέχονται το κρέας της ΕΕ και δεν διαθέτουν δυνατότητες για την καλή διατήρησή του. Για τον λόγο αυτό πρέπει να κατασκευαστούν αντίστοιχες εγκαταστάσεις σφαγείων στην Ευρωπαϊκή Κοινότητα, ώστε οι πελάτες των τρίτων χωρών να έχουν την δυνατότητα να αγοράζουν νωπό κρέας αντί ζωντανά ζώα. Η πλειοψηφία της κοινής γνώμης είναι ευαίσθητη, πάνω σ' αυτό το θέμα, κι είμαι πολύ ευτυχής γι' αυτό.

<SPEAKER ID=35 LANGUAGE="DE" NAME="Antilla">
Αξιότιμε κύριε Πρόεδρε, πολλές ευχαριστίες στην συντάκτρια γνωμοδότησης κ. van Dijk για μια πολύ εμβριθή γνωμοδότηση, στην οποία κάνει πολύ καλές προτάσεις για να ρυθμιστούν οι μεταφορές των ζώων έτσι ώστε να δοθεί φροντίδα στην ευημερία τους καθ' όλη την διάρκεια της μεταφοράς. Η Ευρωπαϊκή Ένωση θα έπρεπε να στοχεύει στην πλήρη κατάργηση των μεταφορών των ζώων που προορίζονται για σφαγή, επειδή εξαντλούνται και υποφέρουν κατά την διάρκεια των μεταφορών αυτών. Αυτή είναι η επίσημη θέση της Φινλανδίας. Η ΕΕ πρέπει να ασχοληθεί με το θέμα στον επόμενο γύρο των διαπραγματεύσεων του ΠΟΕ, καθώς το θέμα απαιτεί παγκόσμια συνεννόηση.
<P>
Με τις μεταφορές των ζώων για σφαγή, έχει μειωθεί η υπερπαραγωγή ειδικά του βοδινού κρέατος, που οφείλεται μεταξύ άλλων στην έλλειψη εμπιστοσύνης των καταναλωτών, λόγω της κρίσης της ΣΕΒ. Ο συντάκτης της γνωμοδότησης προτρέπει την Επιτροπή να σταματήσει τις επιχορηγήσεις για τις εξαγωγές προς τρίτες χώρες. Δεν μπορώ ακόμα να συμφωνήσω μ' αυτήν την πρόταση, επειδή θα σήμαινε υπερπαραγωγή βοδινού κρέατος, περισσότερες επιχορηγήσεις εξαγωγών και πιέσεις στον προϋπολογισμό του αγροτικού τομέα. Αυτό το πρόβλημα πρέπει να λυθεί πρώτα.
<P>
Στη συνέχεια ο συντάκτης της γνωμοδότησης προτείνει επίσης να αυξηθεί το προσωπικό της Επιτροπής και να δεσμευτούν πόροι για την εποπτεία των στάσεων ξεκούρασης και των σφαγείων. Δεν μπορώ να στηρίξω αυτήν την πρόταση επειδή πιστεύω πως η εποπτεία πρέπει να γίνει από τις αρμόδιες αρχές των κρατών μελών, δηλ. εκεί όπου γίνονταν οι μεταφορές. Είναι ανέφικτο να μπορεί να ελεγχθεί στις Βρυξέλλες τι συμβαίνει στην διάρκεια των μεταφορών στην Γερμανία, Ιταλία, Γαλλία.
<P>
Τελειώνοντας, απαιτώ να ενσωματωθούν οι υπάρχουσες οδηγίες στις εθνικές νομοθεσίες όλων των κρατών μελών, συμπεριλαμβανομένων και των πέντε κρατών μελών που δεν το έχουν πράξει ακόμα. Ο συντάκτης της γνωμοδότησης θα έπρεπε να είχε ανακοινώσει τα ονόματα αυτών των πέντε κρατών για να αυξήσουμε την πίεση προς τα κράτη αυτά. Η Επιτροπή πρέπει να προβεί σε επείγουσες ενέργειες για να πραγματοποιηθούν οι πράξεις επικύρωσης από αυτά τα κράτη. Ο νόμος πρέπει να ισχύσει σ' όλα τα κράτη και η ευθύνη για την εποπτεία της εφαρμογής του ανήκει στην Επιτροπή, η οποία οφείλει να το απαιτήσει από τα κράτη μέλη.

<SPEAKER ID=36 LANGUAGE="SV" NAME="Sjφstedt">
Κύριε Πρόεδρε, η κ. Van Dijk εκπόνησε μια καλή και σημαντική έκθεση. Παρά το ότι η Ε.Ε. έχει κάνει αυστηρότερους τους κανόνες για τις μεταφορές ζώων, και παρά την πίεση της κοινής γνώμης σ' αυτό το θέμα, στην πραγματικότητα συνεχίζονται οι περιττές και βάναυσες μεταφορές ζώων σε μεγάλη έκταση. Η μείωση που έχει συμβεί στις μεταφορές οφείλεται κυρίως στην κρίση του Σ.Ε.Β. και όχι σε αυξημένη μέριμνα για τα ζώα.
<P>
Επίσης, σοβαρό είναι ότι οι σημαντικότερες συνακόλουθες οδηγίες της αυστηρής οδηγίας της Ε.Ε., δεν είναι εν λειτουργία ακόμη, δηλαδή οι οδηγίες για τον σχεδιασμό των οχημάτων και τους ενδιάμεσους σταθμούς. Για όσο διάστημα δεν είναι εν λειτουργία δεν θα έπρεπε να επιτρέπονται μεταφορές διαρκείας πέραν ενός συνολικού χρόνου οκτώ ωρών.
<P>
Είναι καλό επίσης το ότι η κ. Van Dijk επιτίθεται περισσότερο στα θεμέλια του συστήματος, στην έκθεσή του. Σκέφτομαι κυρίως την παράγραφο 35 για την κατάργηση των επιδοτήσεων εξαγωγών, οι οποίες βέβαια στην πράξη σημαίνουν ότι η Ε.Ε. υποβαστάζει αυτό το σύστημα. Επίσης σημαντική είναι η αρχή της σφαγής όσο το δυνατόν πλησιέστερα στον τόπο εκτροφής.

<SPEAKER ID=37 LANGUAGE="DE" NAME="Bloch von Blottnitz">
Κύριε Πρόεδρε, αιτία του σκανδάλου και των αφόρητων βασάνων και ταλαιπωρίας των ζώων - άδικης ταλαιπωρίας και βασάνων - είναι ότι αντιμετωπίζουμε τα ζώα σαν εμπόρευμα που μπορεί κανείς να τα μεταχειρίζεται κατά το δοκούν, και προς μεγαλύτερο ίδιον όφελος. Κι όταν κανείς δεν τα χρειάζεται πια, τα πετάει! Το ίδιο γίνεται με τα άλογα, για παράδειγμα, τους πιο παλιούς συντρόφους του ανθρώπου. Ο άνθρωπος δεν θα σημείωνε καμία πρόοδο χωρίς τα άλογα, κι αυτός μόλις γεράσουν τα σκοτώνει. Εφόσον δεν καταλάβουμε ότι τα ζώα δεν αποτελούν εμπόρευμα, για το δικό μας όφελος και μόνο, τίποτα δεν θα αλλάξει.
<P>
Επιτρέψτε μου να σας διαβάσω ένα απόφθεγμα του Φραγκίσκου της Ασίζης, από τον 12ο αιώνα. Αυτό δείχνει πόσα λίγα μάθαμε, παρόλο που υποστηρίζουμε ότι αποτελούμε και ένα μεγάλο πολιτισμένο έθνος: "Όλα τα πλάσματα της γης αισθάνονται όπως εμείς. Όλα τα πλάσματα της γης μοχθούν για την ευτυχία τους. Όλα τα πλάσματα της γης αγαπούν, υποφέρουν και πεθαίνουν όπως και μείς. Είναι λοιπόν αντάξια και ίσα με μας δημιουργήματα του παντοδύναμου Δημιουργού». Αυτό πρέπει να το ενστερνιστούμε κάποτε. Αποτελούμε κι εμείς ένα κομμάτι της Δημιουργίας, όπως τα ζώα, κι εμείς τα κακομεταχειριζόμαστε και τα εκμεταλλευόμαστε. Σκεφτείτε τί συμβαίνει με τη μεταφορά αλόγων για χιλιάδες ολόκληρα χιλιόμετρα! Τα άλογα είναι ζώα που όταν φοβούνται τρέχουν. Τα αρπάζουν από τους δικούς τους στάβλους και τα τοποθετούν σε ξένους στάβλους κι έπειτα σε μεταφορικά οχήματα χωρίς νερό και τροφή. Τα δένουν τόσο κοντά, που δεν μπορούν να σταθούν, να πατήσουν, να κάνουν τίποτα απολύτως, μέχρι να ποδοπατηθούν μεταξύ τους μέχρι θανάτου. Κι επιτρέπουμε στους εαυτούς μας ακόμη, κάτι τέτοιο. Κι αυτό συμβαίνει καθημερινά. Το ίδιο συμβαίνει και με την μεταφορά χοίρων ή και βοοειδών. Βγάζουμε μεγαλοπρεπείς λόγους, αποφασίζουμε πολλά για χαρτί και οδηγίες και κανείς δεν ενδιαφέρεται για το τί θα γίνει. Αυτό πρέπει να αλλάξει! Αν θέλουμε να μπορούμε να κοιτάξουμε ακόμη τον εαυτό μας στον καθρέφτη ή - όπως πολλοί, μεταξύ των οποίων κι εγώ, κάνουν σήμερα - να πηγαίνουν και να προσεύχονται στην εκκλησία, τότε δεν έχουμε το δικαίωμα να μεταχειριζόμαστε τα δημιουργήματα του ίδιου Πλάστη έτσι όπως σήμερα. Πρέπει να δοθεί ένα τέλος σ' αυτό και μπορώ μόνο να ελπίζω ότι η Ευρωπαϊκή Επιτροπή θα σταθεί επί τέλους στα πόδια της και θα διεξάγει πιο αυστηρούς ελέγχους στα επί μέρους κράτη μέλη.

<SPEAKER ID=38 LANGUAGE="FR" NAME="Blot">
Κύριε Πρόεδρε, αγαπητοί συνάδελφοι, είμαι φυσικά υπέρ της ψήφισης της έκθεσης της κ. Van Dijk, η οποία θέτει σωστά το πρόβλημα, περιγράφει τη δικαιολογημένη αγανάκτηση πολλών συμπολιτών μας και τα σκάνδαλα που συνδέονται με τη μεταφορά των ζώων.
<P>
Εντούτοις, πιστεύω πως το πρόβλημα δεν μπορεί να εξεταστεί αποκλειστικά υπό το πρίσμα του ρομαντισμού και της ηθικής αγανάκτησης, αλλά και ως ευκαιρία να δούμε ποιοι είναι οι εκφυλισμένοι μηχανισμοί του διεθνούς εμπορίου, οι οποίοι επιτρέπουν την εξάπλωση όλων αυτών των παρανομιών.
<P>
Οι προτάσεις της κ. Van Dijk είναι σωστές όσον αφορά στη βελτίωση των συνθηκών μεταφοράς, αλλά και γιατί προβλέπουν τη μείωση των μεταφορών αυτών. Σ' αυτό ακριβώς το σημείο βρίσκεται το κεντρικό ζήτημα. Μόλις προηγουμένως κάναμε λόγο για τις δύσκολες συνθήκες στις τρίτες χώρες. Αυτό ακριβώς πρέπει να καταπολεμήσουμε. Βλέπουμε ξεκάθαρα τις παρανομίες που συνεπάγεται το ελεύθερο εμπόριο σ' αυτήν την υπόθεση, και η παράγραφος 38 δεν βοηθάει ιδιαίτερα, από αυτήν την άποψη.
<P>
Γιατί να μην προβλέπουμε έναν φόρο στις εισαγωγές των ζώντων ζώων. Κάτι τέτοιο, από οικονομικής απόψεως, θα ήταν λογικό σε σχέση με την παράγραφο 35, η οποία προτείνει να μπει ένα τέλος στις επιστροφές. Επομένως, είναι ευκαιρία να αναρωτηθούμε και για τους οικονομικούς μηχανισμούς και τις παρανομίες που αυτοί συνεπάγονται, ενός πολιτισμού καθαρά εμπορικού στον οποίο είμαστε σήμερα βυθισμένοι.

<SPEAKER ID=39 LANGUAGE="DA" NAME="Sindal">
Κύριε Πρόεδρε, πρώτα θα εκφράσω τη λύπη μου, που ο συνάδελφος Seal δεν ήταν εδώ. Θέλω επίσης να ευχαριστήσω τον ομιλητή για την καλή του έκθεση και την πρωτοβουλία του. Είναι μια έκθεση πρωτοβουλίας και δυστυχώς δεν είναι έπαινος. Αλλά είναι απίστευτο, και εδώ βέβαια επαναλαμβάνω αυτό που είπαν οι συνάδελφοί μου, αλλά πραγματικά είναι απίστευτο, ότι συνέχεια θα ασχοληθούμε με το θέμα μολονότι υπάρχουν οι οδηγίες από το 1991 και το 1995. Όπως αναφέρθηκε αρκετές φορές σήμερα, είναι κατακριτέο, ότι η μεταφορά αλόγων, μοσχαριών, χοίρων και προβάτων συνεχίζεται να γίνεται υπό τις συνθήκες που τόσες φορές μας έχουν δείξει τα ΜΜΕ, μολονότι υπάρχουν οδηγίες και καλές προθέσεις.
<P>
Πρώτα απ' όλα η μεταφορά ζώντων ζώων είναι αναγκαία, αλλά όχι επιθυμητή, εν μέρει για την υγεία των ζώων είναι απαράδεκτο, ότι η μεταφορά των ζώων θα γίνει σε κακά εξοπλισμένα φορτηγά για τεράστιες αποστάσεις. Τα ζώα υποφέρουν από στρες, και αυτό επιφέρει συχνά ασθένεια και θάνατο. Όσον αφορά τον κίνδυνο μολύνσεως, αυξάνεται ο κίνδυνος μεταβίβασης μεταδοτικών ασθενειών κατά τη διάρκεια των μακρών μεταφορών.
<P>
Αλλά ίσως είναι ο συνδυασμός των δύο, ότι έχουμε μεγάλα σφαγεία, και ότι η μεταφορά στην Ευρώπη είναι πάρα πολύ φτηνή, που δημιουργεί αυτή την κατάσταση. Εδώ χρειάζεται δράση. Είναι πάρα πολύ φτηνό να μεταφέρεις ζώα για μακριές αποστάσεις. Εδώ πρέπει να ορίσουμε και να βελτιώσουμε τους κανονισμούς από τα φορτηγά που θα μεταφέρουν τα ζώα, όταν είναι ανάγκη. Χρειάζονται πιο αυστηροί κανονισμοί στα σύνορα και στον έλεγχο. Χρειάζονται ακριβή κριτήρια, π.χ. σχετικά με τους ενδιάμεσους σταθμούς. Τα μέτρα που αναφέραμε μπορούν να βελτιώσουν τη ζωή των ζώων και να μειώσουν τον κίνδυνο για τη μετάδοση μεταδοτικών ασθενειών. Αλλά ο σκοπός πρέπει πάντοτε να είναι, ότι τα ζωντανά ζώα δεν πρέπει να μεταφέρονται σε μεγάλες αποστάσεις, και ότι η σφαγή πρέπει να γίνει όσο το δυνατόν πιο κοντά στον τόπο εκτροφής. Ορισμένα πράγματα έγιναν σήμερα πιο εύκολα με την ψυκτική τεχνική κλπ., αλλά πρέπει ίσως να δούμε, αν η τοπική αυτοεξυπηρέτηση θα έπρεπε να ξαναφερθεί, ώστε να μη χρειάζεται να μεταφέρουν τα ζώα στα σφαγεία σε μεγάλες αποστάσεις.
<P>
Συνάδελφοι, όλοι μας έχουμε αισθανθεί πόνο. Είναι ένα συναίσθημα που το έχουν όλα τα θηλαστικά. Γι' αυτό είναι ανάγκη να δείξουμε σεβασμό στα ζώα, και αυτό μπορούμε να το κάνουμε με το να μειώσουμε τους πόνους που θα περάσουν. Στον εισηγητή ομιλητή και στον κ. Eisma θέλω να πω το εξής: είναι ένα πρόβλημα, ότι μεταφέρουμε τα μοσχαράκια από τη Δανία στην Ολλανδία για να τα παχύνουν, και μετά τα μεταφέρουν πάλι πίσω. Νομίζω, λοιπόν, ότι ο καθένας μας μπορεί να αρχίσει να κοιτάζει την κατάσταση στη δική μας χώρα.

<SPEAKER ID=40 LANGUAGE="NL" NAME="Maij-Weggen">
Κύριε Πρόεδρε, εφόσον τρία εκατομμύρια άτομα έκαναν τον κόπο να στείλουν στο Κοινοβούλιο γράμματα και υπογραφές, παρακαλώντας να κάνουμε κάτι σχετικά με τις αξιοθρήνητες μεταφορές ζώων στην Ευρώπη, τότε όντως κάτι συμβαίνει. Εάν επιπλέον από εικόνες ομάδων επιτήρησης των οργανώσεων για την προστασία των ζώων, προκύπτει ότι οι προσπάθειες της Ένωσης να βελτιωθεί η κατάσταση για τα ζώα, έμειναν σε ορισμένες χώρες χωρίς αντίκρισμα, ότι δεν γίνεται σεβαστή η νομοθεσία, ότι δεν γίνεται εφαρμογή των υφισταμένων διατάξεων, πρέπει να παραδεχθούμε ότι οι διαμαρτυρίες των πολιτών δικαιολογούνται. Πρέπει να παραδεχθούμε επίσης ότι η Ένωση πρέπει να ρυθμίσει το θέμα καλύτερα.
<P>
Σημειώνω τέσσερα θέματα. Τα ζώα να σφάζονται όσο πιο κοντά γίνεται στον τόπο όπου μεγάλωσαν. Τα κρέατα μπορούν να μεταφέρονται κατεψυγμένα. Οι μεταφορές ζώντων ζώων είναι συχνά περιττές. Μεταφορές πάνω από έξι μέχρι οκτώ ώρες πρέπει απλώς να απαγορευθούν. Είναι παραφροσύνη να ταλαιπωρούμε τόσην ώρα τα ζώα πριν από τη σφαγή. Οι μεταφορές ζώων έξω από την Ένωση να επιτραπούν μόνον εφόσον εκτελούνται κατά τον ίδιο τρόπο που ισχύει μέσα στην Ένωση. Οι μεταφορές αλόγων από την Πολωνία, την Λευκορωσία και την Λιθουανία αποτελούν μέγα σκάνδαλο. Η νομοθεσία για τις μεταφορές ζώων πρέπει να εφαρμόζεται. Αν όχι, η Επιτροπή πρέπει να επέμβει.
<P>
Κύριε Πρόεδρε, η Nel van Dijk εκπόνησε μια πολύ καλή έκθεση και ο Jimmy Provan αξίζει της εκτίμησης όλων μας για τις δραστηριότητες που ανέπτυξε. Συχνά μιλάμε για την Ευρώπη των πολιτών και ιδού ένα θέμα που έθεσαν 3 εκατομμύρια άτομα. Περιμένουμε τώρα σωστές προτάσεις και ενέργειες της Επιτροπής, ώστε να τεθεί τέρμα σε αυτή την επονείδιστη και οδυνηρή κατάσταση.

<SPEAKER ID=41 LANGUAGE="FI" NAME="Ojala">
Αξιότιμε κύριε Πρόεδρε, κατ' αρχήν θέλω να ευχαριστήσω θερμά την κ. Van Dijk για την εξαιρετική της γνωμοδότηση. Μπορώ ανεπιφύλακτα να υποστηρίξω όλα τα σημεία που αναφέρονται στη γνωμοδότησή της, συμπεριλαμβανομένου και του σημείου 35 που συζητείται εδώ. Είμαι όμως τελείως πεπεισμένος πως χρειάζονται νέοι κανονισμοί από την Επιτροπή. Οι ισχύοντες κανονισμοί, παρ' όλο που δεν έχουν τεθεί σε εφαρμογή, δεν επαρκούν. Χρειάζονται χειροπιαστές διατάξεις από την Επιτροπή.
<P>
Φοβερές θηριωδίες συμβαίνουν στις μεταφορές των ζώων, όπως διαπιστώθηκε εδώ κατ' επανάληψη. Προσωπικά πιστεύω πώς ο μόνος τρόπος να σταματήσουν είναι να επιβληθούν οικονομικές κυρώσεις. Επειδή η ανακοπή των επιδοτήσεων εξαγωγών για τις οποίες καταβλήθηκαν 300 εκατ. ECU για παράδειγμα το 1995-1996 δεν θα πετύχει σύντομα, θα πρέπει να δράσει η Επιτροπή τώρα, ώστε να επιστραφούν οι επιδοτήσεις μεταφορών από τις εταιρείες που έχουν κάνει καταχρήσεις. Πιστεύω ότι αυτό θα ήταν ένα μέτρο αντίδρασης.
<P>
Δεν μπορούμε όμως να ξεφύγουμε από τη διαπίστωση ότι η ευθύνη ανήκει σε τελική ανάλυση στα ίδα τα κράτη μέλη. Παρ' όλα αυτά, χρειάζεται και από την πλευρά της Επιτροπής να αυξηθεί το προσωπικό για την εποπτεία, χρειάζεται να είμαστε πιο ανοικτοί, είναι σημαντικό να δημοσιοποιηθούν όλες οι καταχρήσεις. Πρέπει επίσης να δημοσιοποιηθούν τα ονόματα αυτών των εταιρειών που παραβιάζουν τα δικαιώματα των ζώων.

<SPEAKER ID=42 LANGUAGE="SV" NAME="Schφrling">
Κύριε Πρόεδρε, θέλω να συγχαρώ την κ. Van Dijk γι' αυτή τη σημαντική έκθεση. Ας ελπίσουμε τώρα ότι πράγματι θα οδηγήσει σε βελτιώσεις! Πραγματικά, ελπίζω ότι σήμερα το Ευρωκοινοβούλιο θα έχει το θάρρος να εγκρίνει αυτή την έκθεση στο σύνολό του.
<P>
Είναι εύκολο να είναι κανείς απαισιόδοξος όταν διαβάζει ότι το Ευρωκοινοβούλιο ήθελε στην πραγματικότητα βελτιώσεις στον τομέα της προστασίας των ζώων ήδη από το 1983. Στην πραγματικότητα, δεν έχουν γίνει ιδιαίτερα πολλά πράγματα. Ακόμη, εξακολουθούν να εξάγονται και να εισάγονται ζωντανά ζώα σε μία έκταση και με μορφές που δεν θα συνέβαιναν, αν δεν οδηγούσε όντως σε αυτό, και δεν στήριζε με την μορφή των εισαγωγικών και εξαγωγικών επιδοτήσεων, η πολιτική της ίδιας της Ε.Ε., η αγροτική πολιτική, και επομένως ενθαρρύνει το να συνεχίζεται αυτό έτσι όπως γίνεται. Είναι επίσης ακατανόητη αμέλεια το ότι η Επιτροπή δεν έχει καθορίσει τις προδιαγραφές και τις προϋποθέσεις, που είπε ότι θα κάνει, όσον αφορά τα μέσα μεταφοράς και τους ενδιάμεσους σταθμούς ή χώρους ανάπαυσης, κάτι που έχει ως συνέπεια να είναι αυτή η οδηγία αναποτελεσματική σε ορισμένους τομείς. Έχουμε λοιπόν μια απολύτως απαράδεκτη κατάσταση.
<P>
Η κ. Van Dijk αναφέρεται σε τεχνικές βελτιώσεις των οχημάτων και των ενδιάμεσων σταθμών που βέβαια πρέπει να γίνουν. Δύο σημεία όμως, τα οποία είναι τα μόνα λογικά, με χαροποιούν ιδιαίτερα, συγκεκριμένα, να μπει τέλος στην επιδότηση εξαγωγών, ή σε άλλες μορφές άμεσης ή έμμεσης ενίσχυσης για τις μεταφορές ζώντων ζώων για σφαγή, και πέραν αυτού ότι η πολιτική της Ε.Ε. θα πρέπει να είναι ότι τα ζώα που προορίζονται για κατανάλωση θα πρέπει να σφάζονται όσο το δυνατόν πλησιέστερα στον χώρο εκτροφής. Είναι απόλυτα το μόνο λογικό! Σήμερα εν έτει 1997 υπάρχουν φορτηγά ψυγεία και οχήματα καταψύκτες. Για όνομα του Θεού χρησιμοποιείστε τα.
<P>
Την φρίκη και την βάναυση αντιμετώπιση που έχουμε δει σε κινηματογραφικά ντοκιμαντέρ που περιγράφουν την καθημερινότητα των ζώων καθ' οδόν κάθε μέρα στην Ευρώπη. Αυτό δεν μπορεί να επιτρέπεται σε μια πολιτισμένη κοινωνία. Αξιότιμοι συνάδελφοι, υπερψηφίστε τώρα αυτήν την έκθεση στο σύνολό της.

<SPEAKER ID=43 LANGUAGE="DE" NAME="Linser">
Κύριε Πρόεδρε, η έκθεση της κ. van Dijk έχει την πλήρη υποστήριξη μου. Όλα τα αιτήματα για τεχνικά και κτηνιατρικά μέτρα, προκειμένου να βελτιωθούν οι όροι μεταφοράς των ζώων, είναι εύλογα. Είναι καλά μελετημένα και κυρίως εφικτά. Θα πρέπει να εφαρμοστούν, το συντομότερο, δυνατόν.
<P>
Επιτρέψτε μου την υπενθύμιση ότι στην Αυστρία οι φιλελεύθεροι έχουν περισσότερο ανταποκριθεί στο θέμα των ζώντων ζώων που βασανίζονται κατά την μεταφορά τους. Οι μέχρι τώρα ενέργειες μας ξεκινούν από ανοικτές επιστολές που απευθύνονται στον Επίτροπο κ. Fischler και συλλογή υπογραφών καθώς και ημέρες - δράσης, και φθάνουν σε αποκλεισμούς νευραλγικών κόμβων διάβασης των συνόρων, γιατί στην Αυστρία υπάρχει μία εντελώς ιδιαίτερη κατάσταση σχετικά με τον αυστριακό νόμο μεταφοράς ζώων. Ο καθορισμός της συνολικής διάρκειας μεταφοράς δεν έχει εναρμονιστεί ακόμη με τις σχετικές αυστηρές διατάξεις των Οδηγιών της ΕΕ, παρόλο που η συνολικά επιτρεπόμενη διάρκεια μεταφοράς των 6 ωρών στην Αυστρία, προβλέπει ένα αυστηρότερο περιορισμό από την ΕΕ, ένας μεταφορέας ακόμη κι αν βρισκόταν 6 ώρες, καθ' οδόν στο εξωτερικό, δεν μπορεί να μηνυθεί, αν δεν έχει υπερβεί αυτήν την προθεσμία εντός των ορίων της Αυστρίας. Αυτό είναι - συγγνώμη αν το εκφράζω τόσο καθαρά - μια τεράστια ανοησία που περιφρονεί την ίδια τη ζωή! Αποτελεί μία πρόκληση για καταχρηστική χρήση μιας νομικής διατάξεως, με καλές προθέσεις.
<P>
Κι έτσι βρισκόμαστε στο βασικό πρόβλημα. Χωρίς αποτελεσματικούς και αυστηρότερους ελέγχους και προπάντων χωρίς αποτελεσματικές ποινικές διατάξεις, η κάθε Οδηγία μένει σαν μια ξεδοντιασμένη τίγρη. Τούτο σημαίνει ότι οι ως άνω Οδηγίες της ΕΕ οδηγούν σε σοβαρά ελλείμματα εφαρμογής τους, απλώς και μόνον επειδή δεν περιλαμβάνουν ποινικές διατάξεις. Γι' αυτό πιστεύω ότι πρέπει να διατυπωθούν αιτήματα για αυστηρότερες σχετικές ποινικές διατάξεις. Στην Αυστρία, πχ. με δική μας πρωτοβουλία από φέτος τον Απρίλιο, εγκαταστήσαμε στον αυτοκινητόδρομο με την μεγαλύτερη κυκλοφορία έναν ελεγκτή μεταφοράς ζώων, που οδηγεί αναγκαστικά, όλα τα μεταφορικά οχήματα με ελλείψεις στη στρώμνη, το πότισμα και την τροφή των ζώων, σε ένα ειδικό σταθμό, που οργανώσαμε εμείς, για το πότισμα και το τάισμα των ζώων.
<P>
Αλλά για μια ακόμη φορά, χωρίς αποτελεσματικές ποινικές διατάξεις, χωρίς τσουχτερά πρόστιμα, λογαριάζουμε χωρίς τον ξενοδόχο! Οι μεταφορές ζώντων ζώων παρουσίασαν μια εκρηκτική αύξηση, στο χρονικό σημείο ακριβώς που η Ευρωπαϊκή Επιτροπή τις υποστήριξε με τις τόσο γενναιόδωρες χρηματοδοτήσεις της. Αυτό δείχνει ότι πάρα πολλοί, στον κλάδο, γνωρίζουν καλά την γλώσσα του χρήματος και βασανίζοντας τα ζώα, αυτοί κερδίζουν ακόμη περισσότερα χρήματα. Εκεί βρίσκεται και ο πυρήνας του προβλήματος.

<SPEAKER ID=44 LANGUAGE="DE" NAME="Swoboda">
Κύριε Πρόεδρε, κύριε Επίτροπε, αγαπητοί και αγαπητές συνάδελφοι! Θα ήθελα να συγχαρώ την κ. Van Dijk γι' αυτήν την εξαιρετική έκθεση. Επρόκειτο και πρόκειται για μια φρικτή κατάσταση, μπροστά μας, να μεταχειρίζονται έτσι τα ζώα, σε τέτοια έκταση και με τέτοιο τρόπο που δείχνουν πραγματική απανθρωπιά. Επιθυμώ να υποστηρίξω απόλυτα το αίτημα προς την Επιτροπή για την έκδοση Οδηγίας σχετικά με την καταλληλότητα των μεταφορικών οχημάτων, ασχέτως εάν πρόκειται για αυτοκίνητα, σιδηροδρομικά βαγόνια ή οποιαδήποτε άλλα μεταφορικά μέσα.
<P>
Και στην ταινία είδαμε επίσης το ποδοπάτημα των ζώων, πώς πεθαίνουν τα ζώα στα μεταφορικά οχήματα, πώς σήμερα δεν γίνεται απολύτως τίποτα για μια πιο ορθολογισμένη μεταφορά που σέβεται τα δικαιώματα των ζώων. Δεύτερο, ορθότατα, θίχτηκε το ζήτημα του εξοπλισμού των σφαγείων. Σε ένα μέρος τους δεν υπάρχει προσωπικό τα Σαββατοκύριακα. Τα ζώα ψοφούν, τα ζώα μένουν έτσι εκτεθειμένα, κανείς δεν τα μαζεύει όταν ψοφούν. Ασύλληπτη κατάσταση!
<P>
Τρίτον: Κατάργηση κάθε επιδότησης, κάθε χρηματοδοτικής υποστήριξης για αυτές τις μεταφορές που δεν είναι σύμφωνες με τα χρονικά και λοιπά όρια. Αντιθέτως χρειάζονται αυστηρές ποινές για να παρεμποδιστεί η συνέχιση αυτού του φαινομένου. Μέσω αυτού του χρηματοδοτικού συστήματος πρέπει επίσης να επιτευχθεί και κάτι που όλοι δεχόμαστε συναισθηματικά, δηλ. οι λιγότερες δυνατές μεταφορές ζώων, ζώντων ζώων μέσα στην Ευρώπη, αφού υπάρχει φυσικά η δυνατότητα μεταφοράς κατεψυγμένων. Αυτός πρέπει να είναι και ο απώτερος στόχος μας.
<P>
Εδώ δεν πρόκειται για ζήτημα υψηλού πολιτικού ενδιαφέροντος, σύμφωνα με τα μέτρα των πολιτικών και των δημοσιογράφων, αλλά εδώ πρόκειται για ένα θέμα, όπου η Ευρώπη θα μπορούσε να δείξει ότι παίρνει σοβαρά και στις λεπτομέρειες υπόψη τις ανησυχίες των πολιτών της. Το ίδιο και η Ευρωπαϊκής Επιτροπή, το Συμβούλιο και αυτό εδώ το Κοινοβούλιο θα μπορούσαν να δείξουν ότι όταν απασχολεί τους πολίτες ένα ζήτημα, ακόμη κι αν πρόκειται για πρόβλημα συναισθηματικής φύσεως, η ΕΕ αναλαμβάνει εδώ και τώρα διαπραγματεύσεις. Μ' αυτή την έννοια, επιτρέψτε μου να σας παρακαλέσω όχι για μια απλή έγκριση αλλά επιτρέψτε μου την παράκληση προς τον Επίτροπο και την Ευρωπαϊκή Επιτροπή, να αδράξουν αυτή την ευκαιρία και να αποδείξουν στους Ευρωπαίους πολίτες ότι η ΕΕ είναι ικανή να διαπραγματευτεί γρήγορα, θέματα που ενοχλούν τον πολίτη, να διαπραγματευθεί γρήγορα, εκεί όπου οι πολίτες θεωρούν ότι χρειάζονται διαπραγματεύσεις.

<SPEAKER ID=45 LANGUAGE="IT" NAME="Bellerι">
Κύριε Πρόεδρε, αγαπητοί συνάδελφοι, τον Νοέμβριο του 1996 ζητήθηκε εκ μέρους της Επιτροπής Μεταφορών και Τουρισμού προς το Ευρωπαϊκό Κοινοβούλιο η οριστική επίσπευση της έκθεσης Van Dijk, που εκπονήθηκε βάσει πρότασης ψηφίσματος του συναδέλφου κ. Provan και άλλων. Ενδιαφέρει δια γνωμοδότησης και την Επιτροπή Γεωργίας και την Επιτροπή Περιβάλλοντος, Δημόσιας Υγείας και Προστασίας των Καταναλωτών. Η έκθεση αντιμετωπίζει το σοβαρό πρόβλημα της μεταφοράς αλόγων και άλλων ζώντων ζώων και η σοβαρότητα του αποδεικνύεται και από τον αριθμό των ενδιαφερόμενων επιτροπών γνωμοδότησης που αντιπροσωπεύονται εδώ από τους συναδέλφους κκ. Provan και Eisma.
<P>
Λόγω του ελάχιστου διαθέσιμου χρόνου, δεν θα χρονοτριβήσω στην εξέταση των γενικών συνθηκών - μέσα μεταφοράς, σημεία στάθμευσης, εισαγωγή, εξαγωγή ζώντων ζώων, βοοειδών, χοίρων, αιγοπροβάτων και ιδίως αλόγων - αλλά, καθώς όλα τα ζητήματα στα οποία αναφέρθηκα αποβλέπουν στη διαφύλαξη της υγείας των ζώων στη διάρκεια της μεταφοράς, είτε προορίζονται για την κατανάλωση είτε για την ανθρώπινη ψυχαγωγία, όπως τα αγωνιστικά άλογα, θα δηλώσω αντιθέτως ότι συμμερίζομαι τις αξιόλογες στο σύνολό τους προτάσεις του Κοινοβουλίου και τις υποδείξεις της εισηγήτριας, στην οποία απευθύνω τα συγχαρητήριά μου. Θα αναφερθώ στις σημαντικότερες: μέγιστη απόσταση των 500 χιλιομέτρων για την οδική μεταφορά, που δεν πρέπει να ξεπερνάει ποτέ τις οκτώ ώρες ταξιδιού, σφαγή των ζώων που προορίζονται για κατανάλωση και που πρέπει να πραγματοποιείται όσο το δυνατό πλησιέστερα στους τόπους παραγωγής, ενίσχυση του υπεύθυνου προσωπικού της υπηρεσίας κτηνιατρικού ελέγχου, εποπτεία των σημείων στάθμευσης, κυρίως σχετικά με τη διατροφή, το πότισμα, τη φόρτωση και εκφόρτωση των ζώων και τους στάβλους, μεγαλύτερη εποπτεία στην εξαγωγή και εισαγωγή. Επιδοκιμάζω, επίσης, το δικαίωμα προσφυγής, που αναγνωρίζει το δικαίωμα παραπομπής στη δικαιοσύνη των ατόμων και των επιχειρήσεων που υποβάλλουν τα ζώα στη διάρκεια της μεταφοράς σε επώδυνη συμπεριφορά. Επικροτώ και τις υποδείξεις της εκτελεστικής Επιτροπής.

<SPEAKER ID=46 NAME="Pinheiro">
Κύριε Πρόεδρε, κυρίες και κύριοι, όπως μπορείτε να δείτε από το προοίμιο στη θαυμάσια έκθεση της κ. Van Dijk, η μέριμνα για την ασφαλή μεταφορά των αλόγων και άλλων ζώων έχει μακρά προϊστορία στο Κοινοβούλιο αυτό. Η Επιτροπή επίσης θεωρεί την προστασία όλων των ζώων - περιλαμβανομένων φυσικά των αλόγων - κατά τη μεταφορά τους, θέμα μείζονος σημασίας.
<P>
Το Κοινοβούλιο, όπως και πολλές οργανώσεις και άτομα, έχει κατ' επανάληψη τονίσει την επιθυμία του να υιοθετήσει η Κοινότητα αποτελεσματικά μέτρα πάνω στο θέμα αυτό. Η Επιτροπή συμμερίζεται την άποψή σας ότι είναι αναγκαία η ύπαρξη ορθών και αποτελεσματικών κοινοτικών μέτρων σχετικά με την ευημερία των ζώων, και μπορώ να σας διαβεβαιώσω ότι πάντοτε έδινε και θα συνεχίσει να δίνει σημαντική προτεραιότητα στο εν λόγω θέμα.
<P>
Η Επιτροπή έχει δείξει αυξημένο ενδιαφέρον για την ευημερία των ζώων κατά τη μεταφορά τους, και ιδιαίτερα όταν μεταφέρονται σε μεγάλες αποστάσεις. Αν και η Ένωση έχει υιοθετήσει διάφορα μέτρα για την προστασία των μεταφερόμενων ζώων τόσο μέσα στο έδαφός της όσο και στις περιπτώσεις όπου μέρος του ταξιδιού περιλαμβάνει το έδαφος τρίτων χωρών, πρέπει να παραδεχθούμε ότι έχουν υπάρξει προβλήματα ανεπαρκούς εφαρμογής τους από τις αρμόδιες αρχές των κρατών μελών και ανεπαρκούς τήρησής τους από τους εμπορικούς φορείς εκμετάλλευσης. Η Επιτροπή έχει ξεκινήσει νομικές διαδικασίες σχετικά με τις παραβιάσεις αυτές, κατά των κρατών μελών που δεν εκτελούν τους σχετικούς νόμους.
<P>
Θα αναφερθώ τώρα σε ορισμένα από τα συγκεκριμένα θέματα που περιέχονται στο σχέδιο ψηφίσματος, όπως τα μέσα μεταφοράς, οι σταθμοί και οι εξαγωγικές επιδοτήσεις. Πρέπει να αναγνωριστεί ότι έχει σημειωθεί σημαντική πρόοδος στον τομέα της κοινοτικής νομοθεσίας σχετικά με την ευημερία. Θα αναφέρω σχετικά ορισμένα παραδείγματα. Μετά την έγκριση από το Συμβούλιο νέων προτύπων για την προστασία των ζώων κατά τη μεταφορά τους, η Επιτροπή είχε δύο βασικές υποχρεώσεις σχετικά με την πρόταση νέων λεπτομερών κανόνων. Όσον αφορά στους σταθμούς, η πρόταση της Επιτροπής εγκρίθηκε ήδη από τον περασμένο Ιούνιο. Επιπλέον, τον Ιούλιο η Επιτροπή προώθησε στο Συμβούλιο μια πρόταση σχετικά με τα πρότυπα για τα αναβαθμισμένα φορτηγά. Περιμένουμε ότι το θέμα αυτό θα ολοκληρωθεί κατά τη διάρκεια της Προεδρίας του Λουξεμβούργου.
<P>
Η Επιτροπή παρουσίασε επίσης μια πρόταση στο Συμβούλιο με την οποία η πληρωμή των εξαγωγικών επιδοτήσεων υπόκειται στη συμμόρφωση με τις διατάξεις περί προστασίας των ζώων κατά τη μεταφορά τους. Όπως γνωρίζετε καλά, η Επιτροπή Γεωργίας και Ανάπτυξης της Υπαίθρου συζήτησε την εν λόγω πρόταση μόλις πριν λίγες ημέρες και το θέμα αναμένεται να συζητηθεί κατά την τμηματική σύνοδο του Νοεμβρίου. Μόλις ο κανονισμός αυτός εγκριθεί από το Συμβούλιο, η Επιτροπή στη συνέχεια θα αποφασίσει πάνω στους λεπτομερείς κανόνες εφαρμογής που βαθμιαία θα αυξήσουν τον βαθμό προστασίας των βοοειδών που μεταφέρονται στις εν λόγω χώρες.
<P>
Όσον αφορά στις μεθόδους εφαρμογής και παρακολούθησης, οι ειδικοί κτηνίατροι από την Υπηρεσία Τροφίμων και Κτηνιατρικού Ελέγχου έχουν διενεργήσει επιτόπιους ελέγχους σε όλα τα κράτη μέλη. Οι έλεγχοι αυτοί έδειξαν ότι η ομοιόμορφη εφαρμογή της σχετικής οδηγίας του Συμβουλίου δεν έχει ακόμη επιτευχθεί από όλα τα κράτη μέλη. Έχουν διαπιστωθεί τρία βασικά μειονεκτήματα. Σε πολλά κράτη μέλη διαπιστώθηκε ότι σε αρκετές περιπτώσεις τα ζώα υπέφεραν κατά τη μεταφορά τους. Έλεγχοι που έγιναν από ορισμένα κράτη μέλη κρίθηκαν ανεπαρκείς ή ελλιπείς, ενώ τα μέσα μεταφοράς ήταν αρκετά συχνά ιδιαίτερα ανεπαρκή.
<P>
Η Επιτροπή, μέσω της Υπηρεσίας Τροφίμων και Κτηνιατρικού Ελέγχου θα συνεχίσει την αποστολή της να παρακολουθεί την κατάσταση στα κράτη μέλη, παρά το γεγονός ότι η εφαρμογή των σχετικών μέτρων αποτελεί ευθύνη του κάθε κράτους μέλους.
<P>
Τελειώνοντας, ο συνάδελφός μου κ. Fischler με παρακάλεσε να σας διαβεβαιώσω πως η Επιτροπή δείχνει την ίδια μέριμνα με το Κοινοβούλιο για την παροχή του νομοθετικού πλαισίου μέσα στο οποίο τα κράτη μέλη θα διασφαλίσουν ότι όλα τα ζώα μεταφέρονται σύμφωνα με τις προϋποθέσεις που προβλέπονται από το νόμο, δίνοντας έτσι στους φορείς εκμετάλλευσης ένα σαφές σύνολο κανόνων το οποίο θα πρέπει να ακολουθήσουν.

<SPEAKER ID=47 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί στις 11.00 π.μ.

<CHAPTER ID=4>
Ψηφοφορίες
<SPEAKER ID=48 NAME="Τρακατέλλης">
Κυρία Πρόεδρε, θα ήθελα να σας γνωρίσω ότι βρίσκονται ως επισκέπτες μας βουλευτές του εθνικού Κοινοβουλίου της Ελλάδος και θα παρακαλούσα το Προεδρείο, εάν είναι δυνατόν, να τους χαιρετίσει.

<SPEAKER ID=49 NAME="Πρόεδρος">
Βεβαίως, κύριε Τρακατέλλη. Δεν σας κρύβω ότι η συνήθης πρακτική δεν προβλέπει τον χαιρετισμό παρά μόνο των επίσημων προσκεκλημένων. Ωστόσο, χαιρετίζω θερμά τους φίλους βουλευτές από την Ελλάδα.
<P>
(Χειροκροτήματα)

<SPEAKER ID=50 NAME="Pettinari">
Κυρία Πρόεδρε, σχετικά με τη συζήτηση της χθεσινής συνεδρίασης και μετά από την εργασία που διεκπεραιώθηκε με την Επιτροπή Εξωτερικών Υποθέσεων και Ασφάλειας και την Επιτροπή Αναπτύξεως και Συνεργασίας, θα ήθελα να ζητήσω από την Ολομέλεια την αναπομπή της έκθεσής μου στην επιτροπή, καθώς η έκθεση είχε ψηφιστεί στα πλαίσια της Επιτροπής Αναπτύξεως και Συνεργασίας τον Ιούνιο, όταν η κατάσταση στην Καμπότζη ήταν διαφορετική σε σχέση με εκείνη που διαμορφώθηκε στη συνέχεια.
<P>
Διαπιστώθηκε από τη χθεσινή συζήτηση η ανάγκη αναβολής, καθώς επιβάλλονται τροποποιήσεις των αιτιολογήσεων εκ μέρους της επιτροπής και του εισηγητή και περαιτέρω εκτενής επεξεργασία, για να συμβάλει επίσης στην ειρηνική διευθέτηση των τωρινών εντάσεων της Καμπότζης. Για όλους αυτούς τους λόγους, ζητάμε παράταση του χρονοδιαγράμματος για την ολοκλήρωση της έκθεσης, με πάγιο στόχο την επίτευξη της επικύρωσης της συμφωνίας σε ειρηνικό πολιτικό πλαίσιο. Συνεπώς, ζητώ από την Ολομέλεια την αποδοχή της πρότασης, όπως διατυπώθηκε, αναπομπής στην επιτροπή.
<P>
(To Σώμα αποφασίζει την αναπομπή σε επιτροπή)

<SPEAKER ID=51 NAME="Hindley">
 - (ΕΝ) Κυρία Πρόεδρε, θα ήθελα να εξηγήσω ένα απλό διαδικαστικό σημείο. Λόγω διοικητικής παράλειψης, το ψήφισμα της Επιτροπής Εξωτερικών Υποθέσεων, Ασφάλειας και Αμυντικής Πολιτικής δεν περιλαμβάνεται στο κείμενο όπως θα έπρεπε. Οι υπηρεσίες σας συμφώνησαν ότι αυτό μπορεί να γίνει με μια προφορική τροποποίηση. Ερωτώ εάν αυτό θα έχει την υποστήριξη του Κοινοβουλίου. Για να βοηθηθούν οι υπηρεσίες, ίσως το καλύτερο θα ήταν εάν περιλαμβανόταν μετά το άρθρο 16 του δικού μου ψηφίσματος. Προτείνω λοιπόν να ψηφίσουμε πάνω σε όλα μέχρι την παράγραφο 16, στη συνέχεια να ψηφίσουμε πάνω στις παραγράφους από 2 έως 7 της Επιτροπής Εξωτερικών Υποθέσεων συνολικά, και ύστερα να συνεχίσουμε με την παράγραφο 17. Ελπίζω ότι αυτό είναι σαφές. Προσθέτω σαν οδηγία προς το Κοινοβούλιο, ότι η Επιτροπή Εξωτερικών Υποθέσεων ενέκρινε το ψήφισμά της ομόφωνα. Κατά συνέπεια, δεν υπάρχει θέμα πολιτικής διαφωνίας.

<SPEAKER ID=52 NAME="Πρόεδρος">
Υπάρχουν ενστάσεις; Δεν υπάρχουν.
<P>
Κύριε Hindley, προχωρούμε επομένως κατ' αυτόν τον τρόπο.
<P>
(Το Σώμα εγκρίνει το ψήφισμα)

<SPEAKER ID=53 NAME="Willockx">
Κυρία Πρόεδρε, αξιότιμοι συνάδελφοι, από τη χθεσινοβραδυνή ενδιαφέρουσα συζήτηση για την έκθεσή μου προέκυψε μια συμβιβαστική πρόταση με μορφή προφορικής τροπολογίας, η οποία αποτελεί έναν συνδυασμό του δικού μου κειμένου και της τροπολογίας του ΕΛΚ για την εν λόγω παράγραφο. Θα σας διαβάσω το συνδυασμένο κείμενο, το οποίο έχει ως εξής: "2. υπενθυμίζει ότι η δημοσιονομική πειθαρχία και η πραγματοποίηση μιας νομισματικής ένωσης, συμβιβάζονται με μια πολιτική για σταθερή ανάπτυξη και δημιουργία απασχόλησης. Ωστόσο, ούτε η παρακολούθηση των κριτηρίων σύγκλισης, ούτε η ημερομηνία της τρίτης φάσης δεν μπορούν να σταθούν αφορμή να παραβλάψουν τις απαραίτητες προσπάθειες της Ένωσης και των κρατών μελών για τη δημιουργία απασχόλησης και τη διατήρηση ενός υψηλού επιπέδου κοινωνικής προστασίας.» Πιστεύω ότι ο συμβιβασμός αυτός ανταποκρίνεται στο πνεύμα της χθεσινοβραδυνής συζήτησης· ζητώ λοιπόν απ' τους συναδέλφους να τον εγκρίνουν με μορφή προφορικής τροπολογίας.

<SPEAKER ID=54 NAME="Πρόεδρος">
Υπάρχουν ενστάσεις για αυτήν την προφορική τροπολογία;
<P>
Δεν υπάρχουν παρατηρήσεις.
<P>
Όσον αφορά την τροπολογία 4

<SPEAKER ID=55 NAME="Willockx">
Κύριε Πρόεδρε, πρόκειται για κλασσική περίπτωση διατύπωσης και μετάφρασης. Στο ολλανδικό κείμενο της τροπολογίας για τις ανανεωτικές τεχνολογίες, γράφεται: "πιο συγκεκριμένα στον τομέα της προστασίας του περιβάλλοντος». "Πιο συγκεκριμένα» στενεύει τον ορισμό. Πρέπει να γίνει: "Μεταξύ άλλων στον τομέα της προστασίας του περιβάλλοντος». Είναι μία απ' τις δυνατότητες. Έτσι θέλω να ερμηνεύσω το κείμενο, και επιθυμώ να υλοποιηθεί αυτό, αντικαθιστώντας στο ολλανδικό κείμενο τις λέξεις "πιο συγκεκριμένα» από "μεταξύ άλλων». Διαβουλεύθηκα με την Ομάδα των Πρασίνων σχετικά.

<SPEAKER ID=56 NAME="Πρόεδρος">
Υπάρχουν ενστάσεις γι' αυτήν την προφορική τροπολογία;
<P>
Δεν υπάρχουν παρατηρήσεις.
<P>
(Το Σώμα εγκρίνει το ψήφισμα)

<SPEAKER ID=57 NAME="Πρόεδρος">
Συγχαίρω τον κ. Alber, του οποίου δυστυχώς είναι η τελευταία έκθεση...
<P>
(Ζωηρά χειροκροτήματα) ... δίνοντάς του την ευχή να έχει και πάλι πολλές επιτυχίες στα νέα του καθήκοντα στο Ευρωπαϊκό Δικαστήριο.
<P>
(Χειροκροτήματα)
<SPEAKER ID=58 LANGUAGE="FR" NAME="Barthet-Mayer">
Κυρία Πρόεδρε, η τροπολογία αυτή αντικατοπτρίζει την ομόφωνη γνώμη της Επιτροπής Γεωργίας. Ως εισηγητής της γνωμοδότησης, λυπάμαι που η ημερήσια διάταξη δεν επέτρεψε στην Επιτροπή Ανάπτυξης να λάβει υπόψη τη γνωμοδότηση αυτή που επιτρέπει την παραχώρηση των αρμοδιοτήτων της στη γεωργία. Kαλώ λοιπόν τους συναδέλφους να ψηφίσουν υπέρ αυτής της τροπολογίας.
<P>
(Το Σώμα εγκρίνει το ψήφισμα)

<SPEAKER ID=59 LANGUAGE="EN" NAME="Provan">
Κυρία Πρόεδρε, παρακαλώ να δοθεί κάποια διευκρίνιση από τον εισηγητή σχετικά με την παράγραφο 22 όπου αναφέρεται σαφώς: "έχει την άποψη ότι η διασυνοριακή μεταφορά, κλπ.» Σε ό, τι αφορά στην ομάδα μας, δεν υπάρχουν πλέον εσωτερικοί φραγμοί στην Κοινότητα. Θα ήθελα μια διαβεβαίωση από τον εισηγητή ότι η αναφορά γίνεται καθαρά στα εξωτερικά σύνορα μέσα στην Κοινότητα.
<P>
Σχετικά με την παράγραφο 26, υπάρχει μια λεπτή διαφορά στις διάφορες γλώσσες. Στη γερμανική μετάφραση αναφέρεται: "Επιπλέον θα ήταν κατάλληλο για ένα μέρος του ελέγχου αυτού.» Στο αγγλικό κείμενο αναφέρεται: "Θα ήταν καταλληλο για τμήμα της παρακολούθησης αυτής» Υποστηρίζουμε τον όρο "παρακολούθησης», αλλά όχι τον όρο "ελέγχου». Θα ήθελα τη διαβεβαίωση ότι ισχύει το αγγλικό κείμενο.

<SPEAKER ID=60 NAME="Van Dijk">
Κυρία Πρόεδρε, δεν έχω καμία αντίρρηση να προστεθεί στην παράγραφο 22 η λέξη "εξωτερικά». Διότι ασφαλώς εννοώ κι εγώ "τα εξωτερικά σύνορα της Ένωσης» και όχι τα "εσωτερικά σύνορα». Διότι τα τελευταία δεν πρέπει να υπάρχουν πια. Αυτό για την παράγραφο 22.
<P>
Ως προς την παράγραφο 26, η αγγλική λέξη "monitoring » είναι πράγματι καλύτερη από τη λέξη "έλεγχος». Ισως στο ολλανδικό κείμενο η λέξη "επιτήρηση» θα ήταν καλύτερη, οπότε το ίδιο ισχύει και στα Γερμανικά.

<SPEAKER ID=61 LANGUAGE="SV" NAME="Schφrling">
Κυρία Πρόεδρε, θέλω μόνο να σας παρακαλέσω να ελέγξετε επίσης και την παράγραφο 5 στην σουηδική έκδοση, όταν ελέγξετε τις διάφορες γλωσσικές εκδόσεις, διότι έχει γίνει κάποιο λάθος εκεί. Πιστεύω ότι θα πρέπει να είναι εκτροφή και αναπαραγωγή αντί εκτροφή και σίτιση. Υπάρχουν και κάποιες άλλες ασυναρτησίες επίσης εκεί. Γι' αυτό σας παρακαλώ ελέγξτε τα και αυτά επίσης.

<SPEAKER ID=62 NAME="Πρόεδρος">
Βεβαιότατα, μπορώ να δεσμευτώ για ό, τι είναι να γίνει κατ' αυτόν τον τρόπο.
<P>
(Το Σώμα εγκρίνει το ψήφισμα)

<SPEAKER ID=63 NAME="Holm">
 - (SV) Η Σύμβασης του Ο.Η.Ε. είναι μεγάλης σημασίας για τη ρύθμιση, σε ένα πραγματικά διεθνές επίπεδο, των προβλημάτων που υπάρχουν όσον αφορά τα θαλάσσια δικαιώματα και τα δικαιώματα που αναφέρονται στο υδάτινο περιβάλλον. Ως εκ τούτου δεν έχω τίποτα εναντίον του πρακτικού περιεχομένου της Σύμβασης.
<P>
Αυτό το οποίο αντίθετα κατακρίνω είναι να καταστεί η Ε.Ε. "συμβαλλόμενο μέρος» σε αυτήν την Σύμβαση. Αυτό συνεπάγεται ότι γίνεται αποδεκτό να καταστεί η Ε.Ε. νομικό πρόσωπο, δηλ. ένα κράτος. Αυτό δεν μπορώ να το εγκρίνω. Το συμβαλλόμενο μέρος απέναντι στον Ο.Η.Ε. σε διεθνείς συμφωνίες πρέπει να είναι το κάθε ένα από τα διάφορα κράτη μέλη της Ε.Ε.. Η Ε.Ε. δεν είναι κράτος!

<SPEAKER ID=64 NAME="Lindqvist">
 - (SV) Δεν υπάρχει κανένας απολύτως λόγος να είναι η Ε.Ε. ένας επίσημος εταίρος στην υπογραφή της Σύμβασης και όχι τα διάφορα κράτη μέλη. Αυτό είναι ακόμη περισσότερο ακατανόητο, καθώς δεν την έχουν επικυρώσει όλα τα κράτη μέλη. Ως εκ τούτου, τα κράτη μέλη στερούνται κινήτρου για την μεταφορά, όπως προτείνεται στην έκθεση, αρμοδιοτήτων από τα κράτη μέλη στην Ε.Ε. όσον αφορά την εμπορική πολιτική, την αλιευτική πολιτική, τα ζητήματα του περιβάλλοντος, τα κυριαρχικά δικαιώματα σε θαλάσσιες περιοχές καθώς και τα αλιευτικά δικαιώματα. Με αυτό το σκεπτικό καταψήφισα την έκθεση.

<SPEAKER ID=65 NAME="Sjφstedt">
 - (SV) Ως υπέρμαχος της διακρατικής συνεργασίας, που σέβεται την κυριαρχία κάθε χώρας, διάκειμαι επικριτικά ως το προς να δοθεί αρμοδιότητα στην Ε.Ε. να εκπροσωπεί τα κράτη μέλη σε διεθνείς υποθέσεις.
<P>
Η Σύμβαση του Ο.Η.Ε. για το Δίκαιο της Θάλασσας είναι όμως μία τόσο σημαντική συμφωνία για την διάσωση του υδάτινου περιβάλλοντος, και μια δυνατότητα για τις χώρες του τρίτου κόσμου να μπορούν να διεκδικούν το δικαίωμά τους στις θάλασσες επί ίσοις όροις με τις πλούσιες χώρες. Ας ελπίσουμε ότι η συμμετοχή της Ε.Ε. Σύμβαση του Ο.Η.Ε. για το Δίκαιο της Θάλασσας θα την εξαναγκάσει να σεβαστεί, σε μεγαλύτερη έκταση, τις περιβαλλοντικές προϋποθέσεις και την επί ίσοις όροις συνεργασία με τις χώρες του Τρίτου Κόσμου. Γι' αυτό υπερψηφίζω τη σύσταση.
<P>
Έκθεση Pettinari (Α4-0221/97)
<SPEAKER ID=66 NAME="Van Dam">
Η θλιβερή ιστορία της Καμπότζης βάφτηκε στο αίμα. Είναι ενδεικτική για τις οδυνηρές αντιθέσεις στην περιφέρεια των χωρών ASEAN. Αν αυτός ο οργανισμός προσπαθεί να μεσολαβήσει στον εμφύλιο πόλεμο, η ΕΕ οφείλει να δείξει διακριτικότητα. Μετά τις εκλογές του 1993, η κατάσταση στην Καμπότζη φαινόταν να βελτιώνεται κάπως, αλλά η πρόσφατη διαμάχη μεταξύ του πρωθυπουργού Hun Sen και του πρίγκιπα Ranariddh, έφερε τη χώρα και πάλι στο χείλος του γκρεμού.
<P>
Πιστεύουμε ότι δεν ήρθε ακόμα η κατάλληλη ώρα για μια συμφωνία συνεργασίας με την Καμπότζη, αν και συμφωνούμε με το περιεχόμενό της. Πρέπει όμως να περιμένουμε πρώτα τις κοινοβουλευτικές εκλογές του 1998, και γι' αυτόν το λόγο δεν υπερψηφίσαμε στην έκθεση Pettinari.
<P>
Αλλωστε, μια συμφωνία με την Καμπότζη, αλλά και με το Βιετνάμ και το Λάος, αποτελεί κυρίως μια ευγενή χειρονομία προς υποστήριξη των μεταρρυθμίσεων στις χώρες αυτές. Σε καμία περίπτωση δεν πρέπει να θεωρηθεί έγκριση των πολιτικών καταστάσεων.
<P>
Στη συνεργασία με χώρες όπως το Λάος και η Καμπότζη, πρέπει να ελέγχεται αυστηρά ότι η χρηματική βοήθεια χρησιμοποιείται νομικά και αποτελεσματικά, και δεν καταλήγει στις τσέπες διεφθαρμένων υπαλλήλων.
<P>
Έκθεση Hindley (A4-0195/97)
<SPEAKER ID=67 LANGUAGE="PT" NAME="Cunha">
Κυρία Πρόεδρε, έχω και εγώ μια αιτιολόγηση ψήφου σχετικά με την έκθεση του κ. Martens, αλλά επίσης θα την καταθέσω γραπτώς.

<SPEAKER ID=68 LANGUAGE="PT" NAME="Ribeiro">
Κυρία Πρόεδρε, στην αιτιολογική έκθεση που συνοδεύει την έκθεση της Επιτροπής Εξωτερικών Οικονομικών Σχέσεων υπογραμμίζεται ότι η ASEAN σχεδιάστηκε ως ένας συνασπισμός κατά του κομμουνισμού. Πολύ αξιέπαινες προθέσεις, θα πουν ορισμένοι. Και με το δίκιο τους! Θα όφειλαν, ωστόσο, να θυμηθούν πόσες και πόσες σφαγές είχαν ήδη διαπραχθεί σ' εκείνα τα μέρη -στην Ινδονησία, λόγου χάρη- στον βωμό αυτού του αγώνα, πριν ακόμη δημιουργηθεί η ASEAN.
<P>
Όμως το μέλημα της REX, ως αρμόδια επί της ουσίας επιτροπή, είναι μάλλον περισσότερο η ενίσχυση των σχέσεων με τον σημαντικό αυτό οικονομικό συνομιλητή. Αναφέρω επί λέξει: »Για το λόγο αυτό, η πρότασή της επιδιώκει να συμβάλει στην επίλυση του αδιεξόδου που προέκυψε λόγω της αντίθεσης της Πορτογαλίας στην υπογραφή της συμφωνίας τρίτης γενιάς». Και μιλά δίχως καν να αναφερθεί στο βέτο της Πορτογαλίας και στις αιτίες που οδήγησαν σ' αυτό, παρακάμπτοντας το πρόβλημα με την προβολή πιθανών εναλλακτικών λύσεων προς την κατεύθυνση μιας νέας δυναμικής, όπως η υπογραφή συμπληρωματικών πρωτοκόλλων στη συμφωνία του 1980, η σύναψη ενεργητικών εταιρικών σχέσεων ή άλλα στρατηγήματα, τονίζοντας -με κάθε καλή πρόθεση- την αναγκαιότητα διαφύλαξης και προστασίας του περιβάλλοντος και των πολιτιστικών ιδιαιτεροτήτων εκεί όπου φρονεί πως θα πρέπει να συμπεριληφθεί η πορτογαλική γλώσσα και άλλα χαρακτηριστικά που εκδηλώνουν την ύπαρξη κάποιου ιστορικού παρελθόντος στο Τιμόρ. Και ακόμη υπογραμμίζοντας, επίσης με κάθε καλή πρόθεση, τη σημασία της προσήλωσης στην αρχή του σεβασμού των ανθρωπίνων δικαιωμάτων ως όρος για την περαιτέρω σύσφιξη των σχέσεων.
<P>
Τουναντίον, η γνωμοδότηση της Επιτροπής Εξωτερικών Υποθέσεων έχει περισσότερο πολιτική χροιά: αναφέρεται ρητά στο μπλοκάρισμα της συμφωνίας και διαβλέπει τη διέξοδο από την υπάρχουσα κατάσταση με τον εξαναγκασμό της Πορτογαλίας να άρει τις αντιρρήσεις της, με το επιχείρημα πως, με τον τρόπο αυτό, θα μπορέσει να δημιουργηθεί μια νομική βάση για την προστασία των ανθρωπίνων δικαιωμάτων στο Ανατολικό Τιμόρ. Παρά ταύτα, δεν απαιτεί τίποτα από την Ινδονησία, η οποία επιμένει σε μια στρατιωτική κατοχή που κρατά εδώ και πάνω από είκοσι χρόνια, αν και η γνωμοδότηση -και αυτό είναι προς τιμήν της- απευθύνει έκκληση προς τα κράτη μέλη ώστε να σεβαστούν το ψήφισμα του Κοινοβουλίου σχετικά με τις πωλήσεις όπλων στην Ινδονησία.
<P>
Γι' αυτό, βρισκόμαστε μπροστά σε μια άσκηση πολιτικής ακροβασίας, όπου αγνοείται η εισβολή και η στρατιωτική κατοχή μιας εδαφικής έκτασης η οποία πρέπει να αποαποικιστεί, όπου αγνοείται η φυσική και πολιτιστική γενοκτονία ενός ολόκληρου λαού, μια άσκηση πολιτικής ακροβασίας που παρακάμπτει τις αποφάσεις των Ηνωμένων Εθνών που απαιτούν τον έμπρακτο σεβασμό του δικαιώματος στην αυτοδιάθεση, που περιορίζει το μέλημα για προστασία των ανθρωπίνων δικαιωμάτων απλώς και μόνο στο κατά πόσο αποδεχόμαστε τη λήθη, ή όσα αγνοούνται και παρακάμπτονται, λες και το Τιμόρ αποτελεί αναπόσπαστο τμήμα της Ινδονησίας. Τελεία και παύλα! Στο βωμό της οικονομίας και της επιχειρηματικής δραστηριότητας, αναζητούνται διέξοδοι για ενοχλητικές καταστάσεις. Να μη βασίζεστε, όμως, στην ένοχη σιωπή μας, επειδή όντως υπάρχει μια εισβολή και μια στρατιωτική κατοχή, επειδή όντως υπάρχει καταπάτηση του δικαιώματος ενός λαού στην αυτοδιάθεση, επειδή πράγματι διαπράττεται μια φυσική και πολιτιστική γενοκτονία.

<SPEAKER ID=69 NAME="Souchet">
Η Ομάδα των Ανεξαρτήτων για την Ευρώπη των Εθνών συμμετείχε στην υπερψήφιση του συνόλου των εκθέσεων που ήταν εγγεγραμμένες στην ημερήσια διάταξη αυτής της συμπληρωματικής συνεδρίασης, οι οποίες πραγματεύονται τις εκθέσεις της Ευρωπαϊκής Ένωσης για τις χώρες της Ασίας, και κυρίως για τα κράτη μέλη του ASEAN, με τα οποία διατηρεί σχέσεις φιλίας χρόνων.
<P>
Η ανάπτυξη και η επαναφορά της ισορροπίας στις σχέσεις μας με το συγκεκριμένο μέρος του κόσμου αποτελεί πράγματι πρόκληση και στόχο κοινό για το σύνολο των κρατών μελών της Ένωσης.
<P>
Η Ευρωπαϊκή Ένωση πρέπει να λάβει υπόψη και τις δυνατότητες των αγορών των χωρών αυτών και την ιδιαίτερη εμπορική τους επιθετικότητα. Πρέπει επομένως να φροντίσει ιδιαίτερα για την ισορροπία των συμφωνιών και των αμοιβαίων υποχωρήσεων, μελετώντας προσεκτικά τις συνέπειες αυτών στο θέμα αξιοποίησής τους.
<P>
Η επέκταση των οφελών της συμφωνίας συνεργασίας στο Βιετνάμ αποτελεί για την Ένωση μέσο εκδήλωσης του ενδιαφέροντός μας για τη χώρα αυτή καθώς και της βούλησής μας να λάβουμε υπόψη την πραγματικότητα των πολιτικών και οικονομικών εξελίξεων στην περιοχή.
<P>
Όσον αφορά τη συμφωνία συνεργασίας με την Καμπότζη, η ομάδα μας έχει την πρόθεση να δηλώσει ότι συμφωνεί με την πολιτική που είναι φρόνιμη και λογική, διότι προσαρμόζοντας τη συνεργασία μας στη δύσκολη κατάσταση της χώρας αυτής, κατορθώνει να διατηρήσει το κεκτημένο και ενθαρρύνει, εκ των προτέρων, κάθε θετική εξέλιξη. Είναι απαραίτητο να υπογραμμίσουμε τη σπουδαιότητα που δίνουμε στην καλή έκβαση μιας δίκαιης εκλογικής διαδικασίας. Οι συνθήκες εντός των οποίων θα διεξαχθεί η ψηφοφορία θα πρέπει να καθορίζουν την ευρύτητα και τη φύση της συνεργασίας μας.
<P>
Το Κοινοβούλιό μας θα μπορούσε βέβαια, λαμβάνοντας υπόψη την εμπειρία του και την αρμοδιότητά του στον τομέα αυτό, να συνεισφέρει εποικοδομητικά στην παρακολούθηση αυτών των εκλογών. Η ουσία αυτή τη στιγμή είναι να τονίσουμε τη βούλησή μας να υποστηρίξουμε κάθε θετική εξέλιξη, να πατάξουμε κάθε βίαιη υποβάθμιση και να διατηρήσουμε το συμφέρον των λαών που ευεργετούνται από τις συνεργασίες ανθρωπιστικού τύπου.
<P>
Ο στόχος αυτός είναι επομένως απόλυτα συναφής με την παραπομπή σε κοινοβουλευτική επιτροπή της έκθεσης του κ. Pettinari, ο οποίος θα μας επιτρέψει να εντάξουμε στο ψήφισμά μας τις πιο πρόσφατες πλευρές της εξέλιξης της κατάστασης στην Καμπότζη.
<P>
Έκθεση Hindley (A4-0262/97)
<SPEAKER ID=70 NAME="Porto">
Δεδομένου ότι πρόκειται για έναν γεωγραφικό χώρο με τεράστιες δυνατότητες, κατανοούμε τις προσπάθειες που καταβάλλει η Ευρωπαϊκή Ένωση προς την κατεύθυνση μιας νέας δυναμικής στις σχέσεις της με τις χώρες της ASEAN.
<P>
Αυτό δεν σημαίνει, ωστόσο, ότι θα πρέπει να παραμελήσουμε τις αρχές που οφείλουμε να διαφυλάξουμε, και συγκεκριμένα στον οικονομικό και τον κοινωνικό τομέα. Εκτός τούτου, όμως, λαμβάνοντας ειδικότερα υπόψη τη σοβαρότατη κατάσταση που επικρατεί στο Ανατολικό Τιμόρ, θα ήταν σημαντικό να υπήρχε μια πολύ συγκεκριμένη μνεία στην ανάγκη σεβασμού των ανθρωπίνων δικαιωμάτων. Πρόκειται για ένα σημείο το οποίο εξετάστηκε διεξοδικά στην Επιτροπή Εξωτερικών Οικονομικών Σχέσεων, έχοντας συμπεριληφθεί μια ειδική αναφορά στο σημείο αριθ. 16 του εγκριθέντος ψηφίσματος, όπου επισημαίνεται η σημασία του και απαιτείται η «τήρηση της αρχής ότι ο σεβασμός των ανθρωπίνων δικαιωμάτων αποτελεί όρο για την ανάπτυξη των διμερών σχέσεων ανάμεσα στην ΕΕ και ορισμένα κράτη μέλη της ASEAN».
<P>
Όσο δυνατή και αν είναι η γοητεία των μεγάλων επιχειρηματικών δραστηριοτήτων, υπάρχουν αξίες τις οποίες η Ευρώπη δεν πρέπει να αποποιηθεί, διαφορετικά διατρέχει τον κίνδυνο να χάσει ολοκληρωτικά την αξιοπιστία της.

<SPEAKER ID=71 NAME="Van Dam">
Από το 1980, οι σχέσεις μεταξύ των χωρών ASEAN και της ΕΕ έχουν αλλάξει πολύ και οπωσδήποτε αναζητούν μια νέα δυναμική. Υποστηρίζουμε την επιλογή του Συμβουλίου και της Επιτροπής για τη δεύτερη εναλλακτική λύση. Μια κοινή δήλωση προσφέρει σε όλους τους συμβαλλομένους περισσότερη ευχέρεια να ανταποκριθούν σε νέες εξελίξεις, και μπορεί να συμπληρωθεί με ξεχωριστές συμφωνίες με τις επιμέρους χώρες ASEAN. Ο εισηγητής επισημαίνει ότι κατ' αυτόν τον τρόπο, η συμμετοχή του Κοινοβουλίου θα είναι κάπως πιο περιορισμένη. Εμείς δεν έχουμε αντίρρηση, διότι έτσι κι αλλιώς η εξωτερική πολιτική ανήκει στις αρμοδιότητες των κρατών μελών.
<P>
Μια στενή συνεργασία με τις χώρες ASEAN είναι οπωσδήποτε επιθυμητή. Εδώ πρέπει να δοθεί προτεραιότητα στις διαβουλεύσεις για τους εμπορικούς και επενδυτικούς φραγμούς. Η προώθηση εξαγωγών εκ μέρους της ΕΕ δεν αποτελεί άλλωστε παρά συμπλήρωμα στην εξαγωγική πολιτική των κρατών μελών - που είναι οι κύριοι αρμόδιοι. Και στο δικό τους επίπεδο θα πάρει σάρκα και οστά η συμμετοχή του επιχειρησιακού κόσμου. Καθήκον της ΕΕ είναι απλώς να δημιουργήσει σε πολυμερές επίπεδο τις απαραίτητες προϋποθέσεις.
<P>
Είμαι πεπεισμένος ότι στο θέμα "ανθρώπινα δικαιώματα», η αλαζονική στάση πολλών δυτικών χωρών προκαλεί δυσαρέσκεια στις χώρες ASEAN. Η υπεράσπιση των ανθρωπίνων δικαιωμάτων εξυπηρετείται καλύτερα, όταν η ΕΕ θα φέρεται προς τις ασιατικές χώρες σαν σε ισότιμες, ενήλικες χώρες. Αυτό δεν αλλάζει το γεγονός ότι ο άνθρωπος ως δημιούργημα του Θεού αξίζει της προστασίας. Και μπορεί να γίνει η παρατήρηση αυτή στις χώρες ASEAN. Οπότε, δεν υφίσταται για μένα θέμα αναπροσαρμογής της Οικουμενικής Διακήρυξης των Δικαιωμάτων του Ανθρώπου, αν και μπορώ να κατανοήσω τις επικρίσεις γι' αυτήν, έχοντας υπόψη τον έντονα ουμανιστικό χαρακτήρα της.
<P>
Δεν πέφτει λόγος στην ΕΕ για το ποιές χώρες σε αυτή την περιφέρεια μπορούν να συμμετέχουν στον ASEAN, όσο και να μας προβληματίζει η κατάσταση σε ορισμένες χώρες εκεί. Αυτός είναι και ο λόγος που μπορέσαμε να συμφωνήσουμε με την επέκταση της συμφωνίας μας στο Βιετνάμ.
<P>
Κατά τις επαφές με τις χώρες ASEAN, το Συμβούλιο οφείλει πάντως να επισημάνει τις καταχρηστικές καταστάσεις. Επομένως, η ΕΕ και τα κράτη μέλη της πρέπει να δίνουν προτεραιότητα σε προγράμματα για την προώθηση των ανθρωπίνων δικαιωμάτων. Η αποκρουστική σεξουαλική εκμετάλλευση παιδιών στην Ταϋλάνδη και στις Φιλιππίνες, αλλά και το εμπόριο γυναικών, απαιτούν κοινό αγώνα για την καταπολέμησή τους.
<P>
Τα μόνα θέματα των αναφορών για τις χώρες της νοτιοανατολικής Ασίας είναι συνήθως η εκρηκτική και η οικονομική ανάπτυξη, το εμπόριο, οι επενδύσεις. Ξεχνούν ότι η φτώχεια και η έλλειψη ανάπτυξης αποτελούν πάντα τα κύρια προβλήματα πολλών χωρών ASEAN. Ούτε στην ανακοίνωση της Επιτροπής δεν δίδεται αρκετή έμφαση σε αυτό. Κι όμως, πολλές ΜΚΟ εκτελούν σε αυτή την περιοχή χρήσιμο έργο. Δυστυχώς, η συμβολή τους συχνά δεν είναι παρά μια σταγόνα στον ωκεανό. Επομένως, ο αγώνας κατά της φτώχειας πρέπει να συνεχισθεί αμείωτος, σε συνεργασία με τις χώρες ASEAN.
<P>
Eκθέσεις Hindley (Α4-0195/97 και Α4-0262/97)
<SPEAKER ID=72 NAME="Sjφstedt">
Υπερψήφισα τις εκθέσεις για τις σχέσεις της Ε.Ε. με τις χώρες του ASEAN. Είναι όμως απαραίτητο να υπογραμμιστεί, σαφέστερα από ό, τι συμβαίνει στις εκθέσεις, η παράγραφος που αφορά τα ανθρώπινα δικαιώματα. Έχουν τονιστεί έντονα στις συμφωνίες συνεργασίας με το Βιετνάμ, αλλά όχι ακόμη με τα υπόλοιπα ενταγμένα στο ASEAN κράτη. Σε όλες αυτές τις χώρες επίσης γίνονται παραβιάσεις των ανθρωπίνων δικαιωμάτων, ειδικά στην Ινδονησία και τις Φιλιππίνες. Τα συνδικαλιστικά και λαϊκά κινήματα σε αυτές τις χώρες έχουν επί μακρόν υποστεί καταπίεση και διώξεις, πέραν των άλλων στην ύπαιθρο. Εκτός αυτού, η Ινδονησία είναι υπεύθυνη για την απίστευτη γενοκτονία στο Ανατολικό Τιμόρ και την κατοχή αυτής της χώρας.
<P>
Η Ε.Ε. πρέπει να προασπιστεί πολύ σθεναρά τα ανθρώπινα δικαιώματα σε ολόκληρη την περιοχή του ASEAN.
<P>
Έκθεση Graziani (A4-0140/97)
<SPEAKER ID=73 NAME="Berthu">
Η κοινή ευρωκαναδική διακήρυξη της 17ης Δεκεμβρίου 1996, και το πλαίσιο δράσης που προστέθηκε σ' αυτήν, μας δίνουν την εντύπωση ότι δεν σέβονται το ισχύον δίκαιο στην Ένωση και δεν καταλαβαίνουμε πώς οι εθνικές αντιπροσωπείες των κυβερνήσεων στο Συμβούλιο μπόρεσαν να την αποδεχτούν.
<P>
Πράγματι, μάταια θα ψάχναμε στη συνθήκη μία οποιαδήποτε νομική βάση η οποία θα επέτρεπε στην Ένωση να υπογράψει για τέτοιες δεσμεύσεις. Δεν πρόκειται για κοινή θέση του άρθρου Ι2, εφόσον βρισκόμαστε ενώπιον μιας συμφωνίας με τρίτη χώρα. Ούτε και πρόκειται για κοινή δράση του άρθρου J3, για τον ίδιο λόγο, αλλά και επειδή η προβλεπόμενη για την περίπτωση αυτή διαδικασία δεν εφαρμόστηκε. Επιπλέον, πρέπει επίσης να διατυπώσουμε κάποιες επιφυλάξεις σχετικά με τη φύση των τομέων που καλύπτονται από τη διακήρυξη και το πλαίσιο δράσης: ασχολούνται βέβαια με εμπορικές σχέσεις για τις οποίες η Κοινότητα είναι η αρμόδια, αλλά και με θέματα ασφάλειας, αφοπλισμού, δικαιοσύνης, μετανάστευσης, τρομοκρατίας, κτλ., τομέων δηλαδή αποκλειστικά εθνικών ή διακυβερνητικών. Η έκπληξή μας γίνεται ακόμη μεγαλύτερη όταν αντιλαμβανόμαστε ότι αυτό το έγγραφο που περιέχει λίγο απ' όλα συνυπογράφεται στο σύνολό του από την Επιτροπή, τη στιγμή που δεν έχει αρμοδιότητα διαπραγματεύσεων παρά μόνο για κάποια και πολύ συγκεκριμένα μέρη της.
<P>
Είναι αλήθεια ότι η Επιτροπή, από τότε που έκανε την πρώτη της ανακοίνωση στο Συμβούλιο, στις αρχές του 1996, εξηγούσε ψυχρά την ανάγκη να ληφθεί υπόψη "η μεταβολή της φύσης των εξωτερικών σχέσεων της Ένωσης μετά το Μάαστριχτ». Θα θέλαμε να μάθουμε σε τί συνίσταται αυτή η μεταβολή της φύσης, αφού μετά το Μάαστριχτ, όπως και πριν, η κοινή εξωτερική πολιτική παραμένει διακυβερνητικής φύσης. Αναμφίβολα γι' αυτό και ο Leon Brittan παρουσίαζε την πρότασή του στους Καναδούς, χωρίς καν να έχει την τυπική άδεια του Συμβουλίου: για να τονίσει αυτήν την υποτιθέμενη μεταβολή. Αναμφίβολα, με το ίδιο πνεύμα που διαπνέει το υπογεγραμμένο έγγραφο απ' την αρχή ως το τέλος του, παρουσιάστηκε ηΈνωση σε ισότιμη νομική βάση με τον Καναδά, σα να αποτελούσε Κράτος, ενώ δεν έχει καν τη νομική υπόσταση. Στην πραγματικότητα, οι συμφωνίες αυτές θα έπρεπε να είχαν συνυπογραφεί από το σύνολο των ευρωπαϊκών χωρών, ή από εκείνες που ήταν άμεσα ενδιαφερόμενες. Με τη μορφή που έχουν τώρα, δεν έχουν νομική αξία.
<P>
Στη βούληση των συντακτών να προβάλουν την Ευρωπαϊκή Ένωση ως ένα είδος ομοσπονδιακού κράτους, προστίθεται και η επιμονή τους να εξαλείψουν από το σώμα του κειμένου κάθε αναφορά ονόματος κράτους μέλους, ακόμη και της Γαλλίας ή της Μεγάλης Βρετανίας, οι οποίες διατηρούν τους πιο ισχυρούς ιστορικούς δεσμούς με τον Καναδά. Θα πρέπει να έχουμε διαβάσει το εν λόγω έγγραφο για να συνειδητοποιήσουμε, με κατάπληξη και πάλι, αυτή τη μανία για εξαφάνιση των εθνών.
<P>
Πραγματικά, η ίδια η έννοια του κράτους μέλους μοιάζει να έχει εξοστρακισθεί. Δεν εμφανίζεται παρά προς το τέλος μιας φράσης σύντομης και σιβυλλικής, που προστέθηκε την τελευταία στιγμή των διαπραγματεύσεων: "Τα έγγραφα αυτά δεν έχουν επιπτώσεις στη νομική στάση της Ευρωπαϊκής Κοινότητας, των κρατών μελών της και του Καναδά». Αυτό είναι και το μοναδικό σημείο του κειμένου από το οποίο ο αναγνώστης πληροφορείται, παρεμπιπτόντως, την ύπαρξη κρατών μελών στην Ένωση. Θα παρατηρήσει κανείς το ασαφές ύφος ( "νομική στάση»), που σκοπό έχει την αποφυγή της γνωστοποίησης αυτής της ανομολόγητης αλήθειας: οι μόνοι ολοκληρωμένοι παράγοντες της εξωτερικής πολιτικής της Ένωσης είναι τα κυρίαρχα κράτη μέλη.
<P>
Αφού πάνω από όλα δεν πρέπει να γίνεται λόγος για τα κράτη μέλη και τις διαφορετικές εξωτερικές πολιτικές τους, τα ευρωκαναδικά έγγραφα πουθενά βέβαια δεν αναφέρουν την ύπαρξη ευνοϊκών δεσμών μεταξύ Γαλλίας και Κεμπέκ και την ανάγκη διατήρησης των δεσμών αυτών. Εδώ ακριβώς βλέπουμε τον ενταξιακό μηχανισμό επί τω έργω: αντί να διατηρεί τις διαφορές, όπως θα έπρεπε να γίνεται σύμφωνα με τη θεωρία, η Ένωση τείνει να τις εξαλείψει: αντί να αναβαθμίζει τα έθνη-μέλη και να τα υπερασπίζει, προσπαθεί να τα σβήσει για να ανεβεί ένα σκαλί παραπάνω και να τεθεί επικεφαλής.
<P>
Έχω την εντύπωση πως οι κυβερνήσεις και οι εθνικές διπλωματίες θα έπρεπε να μελετήσουν το κείμενο αυτό και να βγάλουν τα συμπεράσματά τους.

<SPEAKER ID=74 NAME="Sjφstedt">
Υπερψήφισα την έκθεση για τις σχέσεις της Ε.Ε. με τον Καναδά, αλλά καταψήφισα την κριτική της αλιευτικής πολιτικής του Καναδά. Θεωρώ ότι είναι σημαντικά πιο συνετή από αυτήν της Ε.Ε., διότι λαμβάνει υπόψη της τα μειωμένα αλιευτικά αποθέματα. Η πολιτική του Καναδά είναι απαραίτητη για την διασφάλιση της μη εξάντλησης των αλιευτικών αποθεμάτων.
<P>
Αντιτίθεμαι επίσης στην παράγραφο περί της αναπτυγμένης συνεργασίας μεταξύ Europol και των Καναδικών αστυνομικών αρχών. Ως αντίπαλος της ανάπτυξης της Europol θεωρώ ότι η διεθνής αστυνομική συνεργασία γίνεται καλύτερα εντός της Interpol.

<SPEAKER ID=75 NAME="Souchet">
Θα ήθελα να σημειώσω, όπως οι περισσότεροι από τους συναδέλφους, την ευτυχή σύμπτωση μεταξύ της εξαιρετικά σημαντικής επίσκεψης του πρωθυπουργού του Κεμπέκ στο Παρίσι και της συζήτησής μας για τις σχέσεις μεταξύ της Ευρωπαϊκής Ένωσης και του Καναδά.
<P>
Η σύμπτωση αυτή μας παροτρύνει να δώσουμε ιδιαίτερη σημασία στα προβλήματα που δεν έχουν ακόμη επιλυθεί στην καναδική ομοσπονδία, στα οποία δικαιολογημένα ο κ. Graziani επέστησε την προσοχή μας, προβλήματα που καθορίζουν το μέλλον των σχέσεών μας με τις διαφορετικές συνισταμένες τους. Ο Καναδάς, με τη σημερινή μορφή οργάνωσής του, κουβαλάει πάνω του σαν οδυνηρή πληγή και σπέρμα καταστροφικό το μη επιλυθέν ζήτημα της αναγνώρισης των ριζών του, εξαιτίας του ότι αποτελεί προϊόν δύο ιδρυτών λαών. Πρόβλημα ανεπίλυτο, εν πάση περιπτώσει, στο πλαίσιο της ομοσπονδιακής μορφής που αποδείχθηκε ανίκανη να του προσφέρει ικανοποιητική λύση, αφού ακόμη και η αναγνώριση του Κεμπέκ ως "ξεχωριστής κοινωνίας», στο πλαίσιο του Συμφώνου της Λίμνης Meach, το οποίο πάντως είχε δημιουργήσει πολλές ελπίδες, δεν μπόρεσε να καταλήξει παρά στην τροποποίηση του ομοσπονδιακού συντάγματος με τη συμφωνία του Charlottetown.
<P>
Η δραματική ιστορία του Καναδά και του Κεμπέκ πρέπει να μας ωθήσει να κινηθούμε στην Ευρώπη με πολλή σωφροσύνη και υπευθυνότητα, διότι αποδεικνύει πως καμια σταθερή ισορροπία δεν μπορεί να εξευρεθεί όταν οι λαοί έχουν το αίσθημα ότι η κυριαρχία τους αποτέλεσε αντικείμενο σφετερισμού. Ο στρατηγός de Gaulle, εδώ και τριάντα χρόνια, το είχε διαπιστώσει. Αυτός είναι και ο λόγος για τον οποίο βλέπουμε σήμερα μέσα στην Ευρώπη, αλλά και αλλού, τόσες ομοσπονδίες να διαλύονται.
<P>
Φυσικά, στον λαό του Κεμπέκ, αφού έχει την πρόθεση, επαφίεται η πρωτοβουλία να εκφραστούν με δημοκρατικό τρόπο για το μέλλον τους και σε μας ο σεβασμός της επιλογής τους, όποια κι αν είναι αυτή.
<P>
Εξάλλου, είναι δυνατόν, και είναι φανερό το παράδοξο, η επιβίωση του Καναδά, χώρα με την οποία μας συνδέουν τόσοι ιστορικοί και φιλικοί δεσμοί, να εξαρτηθεί από την αναγνώριση της κυριαρχίας των λαών που τον απαρτίζουν. Ο πρόεδρος της γαλλικής δημοκρατίας πρόσφατα δήλωσε πως όποια και αν είναι η επιλογή του Κεμπέκ, η Γαλλία θα ακολουθήσει στο δρόμο που επέλεξε. Δεν θα έπρεπε όμως να δηλώσουμε σαφώς στον Καναδά και στο Κεμπέκ, πως οποιαδήποτε κι αν είναι η επιλογή του τελευταίου, η Ευρώπη θα συμμεριστεί την επιλογή του αυτή;
<P>
Έκθεση Willockx (A4-0255/97)
<SPEAKER ID=76 NAME="Berthu">
Η έκθεση Willockx είναι απόρροια μιας πρωτοβουλίας του Ευρωπαϊκού Κοινοβουλίου το οποίο θέλησε να διευκρινίσει ποιοι είναι, κατά την άποψή του, οι δεσμοί μεταξύ των κριτηρίων σύγκλισης της νομισματικής ένωσης και της χρηματοδότησης των συστημάτων κοινωνικής ασφάλισης στα Κράτη μέλη. Κατέληξε σε ένα τόσο ενοχλητικό συμπέρασμα, ώστε προτίμησε να το αφήσει στην έκθεση των κινήτρων που συντάχθηκε επισήμως υπό την ευθύνη του εισηγητή, και να κρατήσει για το τελικό ψήφισμα που εγκρίθηκε από την ολομέλεια, μονάχα μια σειρά από κοινοτοπίες.
<P>
Το ψήφισμα αυτό πράγματι, μετά τη διατύπωση πως είναι δύσκολο αλλά απαραίτητο να καλυφθεί το έλλειμμα των κοινωνικών συστημάτων (ποιος θα έλεγε το αντίθετο; ), μεταθέτει το πρόβλημα προτείνοντας τη μείωση της φορολογίας επί της εργασίας προκειμένου να διευκολυνθεί, σε αντάλλαγμα, η κατάργηση των κοινωνικών εισφορών. Έτσι, η εν λόγω πρόταση δεν προσφέρει λύση με περιεχόμενο στο κοινωνικό έλλειμμα, ούτε και στο συνολικό πρόβλημα των κριτηρίων σύγκλισης, γιατί εάν μετατοπισθεί η φορολογία, οι πόροι θα πρέπει να εξευρεθούν αλλού.
<P>
Η συζήτηση ωστόσο, δεν θα πρέπει να λήξει εδώ. Η νομισματική ένωση θα έχει και άλλες συνέπειες στα κοινωνικά συστήματα, και το ζήτημα των κριτηρίων σύγκλισης, ως πιο άμεσο, δεν είναι ωστόσο και το πιο σημαντικό. Συνιστά μονάχα την κορυφή του παγόβουνου.
<P>
Πραγματικά, όπως φαίνεται από την έκθεση των κινήτρων, οι ουσιαστικότερες συνέπειες της νομισματικής ένωσης θα εμφανιστούν μετά την έναρξη ισχύος της: θα πρέπει να εφαρμοστεί μία συγκεντρωτική ανακατανομή σε ευρωπαϊκή κλίμακα, υπέρ των λιγότερο αναπτυγμένων περιοχών με σκοπό την κοινωνική τους προστασία. Προσπαθώντας να αξιολογήσει το κόστος αυτής της ανακατανομής, ο εισηγητής αναφέρει μελέτες οι οποίες καταλήγουν στην ανάγκη ύπαρξης ενός ευρωπαϊκού προϋπολογισμού γύρω στο 5 έως 7 % του ΑΕΠ της Ένωσης (έναντι του σημερινού 1, 2 %).
<P>
Στο σημείο αυτό προσκρούουμε στις πραγματικές δυσκολίες της νομισματικής ένωσης στον κοινωνικό τομέα, δυσκολίες με τις οποίες οι πολίτες θα έρθουν αντιμέτωποι στο μέλλον, μόλις βρεθούν εγκλωβισμένοι στο νέο σύστημα, τις οποίες όμως επισήμαινε εδώ και πολύ καιρό η ομάδα Ευρώπη των Ανεξαρτήτων για την Ευρώπη των Εθνών: θα καταστεί απαραίτητη η εφαρμογή, σε συγκεκριμένη χρονική προθεσμία, ενός ευρωπαϊκού προϋπολογισμού πολύ σημαντικότερου απ' ότι σήμερα με τις αντίστοιχες υποχρεωτικές εισπράξεις φόρων οι οποίες θα ακυρώσουν τα πλεονεκτήματα του ανταγωνισμού που θα μας παρέχει το ευρώ. Έτσι, οι επιχειρήσεις και οι πολίτες θα αποδειχτούν θύματα.

<SPEAKER ID=77 NAME="Fourηans">
Η συσχέτιση που προτείνει η έκθεση μεταξύ των κριτηρίων σύγκλισης και των συστημάτων κοινωνικής ασφάλισης δεν μου φαίνεται δικαιολογημένη.
<P>
Εάν ο εισηγητής μας αμφισβητεί την ορθότητα των κριτηρίων, δεν θα έλεγα πως συμμερίζομαι τη γνώμη του, σύμφωνα με την οποία τα κριτήρια σύγκλισης θα περιόριζαν το περιθώριο κινήσεων των Κρατών μελών ως προς την κοινωνική τους αποστολή. Πράγματι, μόλις τα ελλείμματα πέσουν κάτω από το ποσοστό του 3 %, επανερχόμενα στην ισορροπία που απαιτεί το σύμφωνο σταθερότητας και ανάπτυξης, τα κράτη μέλη θα έχουν στη διάθεσή τους πραγματικό περιθώριο κινήσεων: θα έχουν λοιπόν τη δυνατότητα να διευρύνουν το έλλειμμά τους μέχρι 3 % του ΑΕΠ προκειμένου να αντιμετωπίσουν τα ενδεχόμενα οικονομικά και κοινωνικά πλήγματα.
<P>
Εξάλλου, εάν επιδοκιμάζω το γεγονός πως θα πρέπει να μειωθούν οι εργοδοτικές εισφορές για να καλυφθεί η ανεργία μας, αυτό δε σημαίνει ότι θα δεχόμουν ευχαρίστως μία αντισταθμιστική άνοδο άλλων φόρων. Όπως προτείνει και ο εισηγητής, η διαφύλαξη των κοινωνικών μας συστημάτων δε θα πρέπει με κανέναν τρόπο να περνάει μέσα από νέες αυξήσεις φόρων επί των κεφαλαίων. Θα ερχόμασταν σε αντίθεση με την οικονομική αποτελεσματικότητα που τόσο αποζητάμε, δηλαδή ενάντια στην ανάπτυξη και την απασχόληση, χωρίς να κατορθώνουμε για το λόγο αυτό να λύσουμε τα ποικίλα κοινωνικά προβλήματα και τα ελλείμματα των κοινωνικών μας λογαριασμών. Θα ήταν πολύ φρονιμότερο να ρυθμίσουμε με ορθό τρόπο τις δαπάνες μας για την κοινωνική ασφάλιση, χωρίς βέβαια αυτό να θέτει σε κίνδυνο το κοινωνικό οικοδόμημα, αλλά το αντίθετο.

<SPEAKER ID=78 NAME="Holm">
Η έκθεση είναι εν μέρει μια παραδοχή ότι η κοινωνική κατάσταση στα περισσότερα κράτη μέλη της Ε.Ε. υπόκειται σε σκληρές δοκιμασίες, που οφείλονται κυρίως στον αγώνα για την ικανοποίηση των κριτηρίων σύγκλισης της ΟΝΕ. Παρά ταύτα, καθίσταται σαφές ότι η πολιτική της ΟΝΕ θα συνεχιστεί ως ο μοναδικός δρόμος.
<P>
Υπάρχουν πολλά ξένα προς εμένα συμπεράσματα στην έκθεση. Αφορά π.χ. την παράγραφο 4, όπου αναφέρεται ότι στο μέλλον θα χρειαστούν περισσότερα χρήματα στον τομέα των κοινωνικών υπηρεσιών, λόγω αυξημένων συνταξιοδοτικών ασφαλειών και ασφαλειών ασθενείας, και ότι αυτή η αύξηση των δαπανών θα "αντισταθμιστεί με μειωμένες δαπάνες για τα επιδόματα τέκνου και ανεργίας». Δεν μπορώ να ταχθώ υπέρ αυτής της πολιτικής. Για να βελτιωθούν τα οικονομικά του κράτους είναι προτιμότερο να εξοικονομηθούν χρήματα από τον στρατό και την κατασκευή αυτοκινητοδρόμων, και όχι από τα παιδιά - το μέλλον μας - και από αυτούς που είναι στην δυσκολότερη θέση.
<P>
Ο εισηγητής ωστόσο δεν ικανοποιείται με αυτό, αλλά απαιτεί εκτός αυτού τον συντονισμό των φορολογικών συστημάτων, να γίνουν δηλ. πολιτική της Ε.Ε. Αν γίνει αυτό, μεγάλα τμήματα του σουηδικού συστήματος κοινωνικής ευημερίας θα κατακερματιστούν, καθώς το φορολογικό επίπεδο της Σουηδίας είναι υψηλότερο αυτού των άλλων χωρών και ως εκ τούτου πρέπει να μειωθεί. Αυτό δεν πρόκειται επ' ουδενί να δημιουργήσει κάποια κοινωνική σιγουριά για τους πολίτες.
<P>
Δεν συμμερίζομαι αυτά τα οράματα για το κοινωνικό μοντέλο του μέλλοντος στις χώρες της Ε.Ε. και γι' αυτό καταψήφισα την έκθεση.

<SPEAKER ID=79 NAME="Kirsten Jensen και Sindal">
Οι Δανοί σοσιαλδημοκράτες ψήφισαν σήμερα υπέρ του ψηφίσματος του Frederik A. Willockx που ασχολείται με τη σχέση μεταξύ ΟΝΕ και των διατάξεων κοινωνικών ασφαλίσεων στα κράτη-μέλη της Ευρωπαϊκής Ένωσης. Το ψήφισμα διαπιστώνει ότι οι χώρες, στην προσπάθειά τους να συμμορφωθούν με τα κριτήρια συγκλίσεως, αντιμετώπισαν περιορισμό του πεδίου εντός του οποίου μπορούν να παίζουν με τον προϋπολογισμό. Οι Δανοί σοσιαλδημοκράτες συμφωνούν με αυτή τη διαπίστωση, αλλά επισημαίνουν ότι οι περιορισμοί των περιθωρίων του προϋπολογισμού συνέβησαν μόνο στις χώρες που επέλεξαν να προσέχουν τον εαυτό τους με τα κριτήρια συγκλίσεως, ενώ μια χώρα όπως η Δανία επέλεξε να προωθήσει την οικονομία για να συμμορφωθεί έτσι με τα κριτήρια συγκλίσεως.
<P>
Το ψήφισμα συνιστά έναν καλύτερο συνδυασμό των φορολογικών συστημάτων λαμβάνοντας υπόψη τις διαφορετικές ανάγκες για δημόσια αγαθά. Οι Δανοί σοσιαλδημοκράτες συμφωνούν, ότι ένας καλύτερος συνδυασμός των φορολογικών συστημάτων θα ήταν καλός, έχοντας επίσης υπόψη τους τις ατυχείς καταστάσεις που είδαμε στην Ιρλανδία, όταν η Ιρλανδία μείωσε δραματικά την φορολογία των εταιρειών και με αυτό τον τρόπο πήρε θέσεις εργασίας από άλλες χώρες, μεταξύ άλλων και από τη Δανία. Οι Δανοί σοσιαλδημοκράτες τονίζουν, ότι η κοινωνική πολιτική συνεχίζει να είναι μια υπόθεση της εθνικής κυριαρχίας.

<SPEAKER ID=80 NAME="Lienemann">
Συμμερίζομαι τις προθέσεις της έκθεσης για την αναγκαιότητα εξασφάλισης κοινωνικής προστασίας υψηλού επιπέδου στους κόλπους της Ευρωπαϊκής Ένωσης και την ανάλυση που διαπιστώνει ότι τα κριτήρια σύγκλισης περιορίζουν το περιθώριο κινήσεων του προϋπολογισμού το οποίο έχουν στη διάθεσή τους τα κράτη μέλη για να εκπληρώνουν τις κοινωνικές τους αποστολές. Αντίθετα, μου κάνει εντύπωση η μη αποδεδειγμένη επιβεβαίωση ότι ούτε αυτά τα κριτήρια, ούτε η ημερομηνία έναρξης ισχύος του ευρώ δεν μπορούν να υπονομεύουν τις συναινετικές προσπάθειες της ΕΕ για δημιουργία απασχόλησης και διατήρηση της τόσο απαραίτητης κοινωνικής ασφάλισης και μάλιστα ενίσχυσή της!
<P>
Αντίθετα, σε πάρα πολλές χώρες της ΕΕ, οι απειλές συσσωρεύονται στο επίπεδο των συντάξεων ή στην εφαρμογή του δικαίου για την υγεία. Καμία συγκεκριμένη διάταξη δεν έχει εφαρμοστεί ταυτόχρονα με τη νομισματική ένωση, για να εγγυηθεί ότι και οι δύο στόχοι "υγιής οικονομική πολιτική» και "απασχόληση - κοινωνική προστασία ποιότητος» μπορούν να συμβιβαστούν.
<P>
Λυπάμαι ιδιαιτέρως για το ότι η αρχή των κοινωνικών συγκλίσεων, εναρμονιζόμενη με τα υψηλότερα κοινωνικά κεκτημένα, δεν επικράτησε καθώς και για το ότι κανένα κοινωνικό μέτρο δεν στοχεύει προς αυτήν την κατεύθυνση.
<P>
Τέλος, το Λευκό Βιβλίο της Επιτροπής έχει την τάση να προσαρμόζεται στην αυξανόμενη αβεβαιότητα των μισθωτών αλλά και να την δικαιολογεί στο όνομα της ευελιξίας. Το Λευκό Βιβλίο έχει την τάση να ευνοεί την ανάπτυξη στην Ευρώπη ενός συστήματος συντάξεων με καταμερισμό έναντι ενός μικτού συστήματος ελαχίστης σύνταξης που θα εξασφαλίζεται στους μισθωτούς με καταμερισμό, ενώ το υπόλοιπο θα εξασφαλίζεται από τα συνταξιοδοτικά ταμεία.
<P>
Έτσι, ανοίγεται ο δρόμος για μια κοινωνική ασφάλιση δύο ταχυτήτων καθώς και για την μακροπρόθεσμη μεταπήδηση προς την κεφαλαιοποίηση, που είναι πιο άδικο σύστημα.
<P>
Δεν μπορώ να επιδοκιμάσω αυτό το ανούσιο στήριγμα που προσφέρει η έκθεση προς το Λευκό Βιβλίο της Επιτροπής. Κατά συνέπεια, ψηφίζω κατά της σκέψης που προτείνεται στην έκθεση του κ. Willockx.

<SPEAKER ID=81 NAME="Lindqvist">
Συμφωνώ ότι τα κριτήρια της Συνθήκης του Μάαστριχτ για την ΟΝΕ δεν πρέπει να συνεπάγονται την κατεδάφιση των μοντέλων ευημερίας των κρατών μελών. Κατά την άποψή μου είναι μεγάλος ο κίνδυνος να είναι αυτές οι επιπτώσεις της ΟΝΕ. Γι' αυτό δεν μπορώ να συμφωνήσω με το κάπως παράλογο συμπέρασμα ότι η ΟΝΕ πρέπει να υλοποιηθεί μέχρι και την παραμικρή λεπτομέρεια. Ακόμη λιγότερο μπορώ να συμφωνήσω ότι θα οδηγούσε αυτομάτως σε χαμηλότερους τόκους, στο να ευνοηθεί η απασχόληση και στην μείωση των κοινωνικών δαπανών.
<P>
Αντιθέτως, ο κίνδυνος είναι μεγάλος να οδηγήσει η ΟΝΕ στο αντίθετο, δηλαδή σε αυξημένη περιφερειακή ανισορροπία, ισχυρή συγκέντρωση και τη συρρίκνωση της δημοκρατίας στην οικονομική πολιτική, και σε κίνδυνο αυξημένης ανεργίας μέσω της μονόπλευρης προτεραιότητας στα οικονομικά κριτήρια σύγκλισης και έλλειψης των αντίστοιχων προϋποθέσεων για την αύξηση της απασχόλησης.
<P>
Απορρίπτονται οι προτάσεις που προσανατολίζονται προς μια κοινή φορολογική πολιτική ενώ εγκρίνεται η σύσταση της αρμόδιας Επιτροπής για φορολογική αντιστροφή με απομάκρυνση από την φορολόγηση της εργασίας και προσέγγιση της φορολόγησης της ρύπανσης του περιβάλλοντος, των φυσικών πόρων, της ενέργειας και της κατανάλωσης.
<P>
Οι αρνητικές προτάσεις υπερτερούν. Γι' αυτό καταψήφισα την έκθεση.

<SPEAKER ID=82 NAME="Τheorin και Wibe">
Επιλέξαμε να απόσχουμε από την ψηφοφορία γι' αυτή την έκθεση, καθώς δεν συναινούμε με την ιδέα ενός κοινού νομίσματος για τα κράτη μέλη της Ε.Ε.
<P>
Θέλουμε όμως να κάνουμε την παρατήρηση, ότι ο εισηγητής γράφει στα συμπεράσματα, στην αιτιολογική έκθεση ότι "η επόμενη Διακυβερνητική Διάσκεψη πρέπει να αποκαταστήσει την ισορροπία μεταξύ μιας ενοποιητικής νομισματικής πολιτικής από την μία, και τις πολιτικές αρμοδιότητες της Ένωσης από την άλλη». Βρίσκουμε ότι οι φόβοι μας, ότι την ΟΝΕ, όταν έχει πλέον υλοποιηθεί, θα ακολουθήσει μια κοινή οικονομική πολιτική εντός της Ε.Ε., αποδεικνύονται πλήρως σ'αυτήν την έκθεση, έστω και αν η επιχειρηματολογία σ' αυτό το ζήτημα είναι αρκετά καλυμμένη.
<P>
Έκθεση Alber (A4-0276/97)
<SPEAKER ID=83 NAME="Berthu">
Στα ευρωπαϊκά ζητήματα συμβαίνουν πότε-πότε περίεργες συμπτώσεις: ακόμη και τη στιγμή που η έκθεση Alber του Ευρωπαϊκού Κοινοβουλίου ανησυχεί για τις αντιστάσεις των κρατών απέναντι στην παντοδυναμία του κοινοτικού δικαίου, το σχέδιο αναθεώρησης που ψηφίστηκε στο Συμβούλιο του Αμστερνταμ προτείνει τη λύση του προβλήματος αυτού κατά τρόπο δραστικό, και κατά τη γνώμη μας αντιδημοκρατικό: με την πλήρη υποταγή των εθνικών συνταγμάτων στο κοινοτικό δίκαιο.
<P>
Σε ευρωπαϊκό επίπεδο, το Ευρωπαϊκό Δικαστήριο έχει εδώ και πολύ καιρό διακηρύξει την υπεροχή του ευρωπαϊκού δικαίου σε σύγκριση με τα εθνικά δίκαια. Το αξίωμα αυτό το συνήγαγε επαγωγικά, χωρίς να απορρέει από την ίδια τη συνθήκη, η οποία ουδέποτε περιείχε γενικό κανόνα για το θέμα αυτό (εκτός του ειδικού κανόνα του άρθρου 189 σχετικά με τους κανονισμούς). Το Δικαστήριο δεν σταμάτησε σ' αυτό το σημείο: διακήρυξε αυτήν την υπεροχή, όχι μόνο από πλευράς προηγουμένων κανόνων, αλλά και από πλευράς μεταγενέστερων κανόνων, γεγονός μάλλον συζητήσιμο. Διευκρίνισε επίσης ότι η υπεροχή ίσχυε οποιαδήποτε κι αν είναι η φύση του εθνικού κανόνα, συμπεριλαμβανομένων και "των θεμελιωδών δικαιωμάτων όπως διαμορφώθηκαν από το σύνταγμα κράτους μέλους ή των αρχών της εθνικής συνταγματικής διάρθρωσής του». Έχει τέλος τελειοποιήσει την εξέλιξή του, προσδιορίζοντας τη συνθήκη του "βασικού συνταγματικού χάρτη» της Κοινότητας.
<P>
Απέναντι σ' αυτήν την πραγματική νομική επίθεση, τί συνέβη σε εθνικό επίπεδο; Στην αρχή δεν έγινε τίποτα. Οι τελευταίες δικαιοδοσίες ενέκριναν τη νομολογία του Ευρωπαϊκού Δικαστηρίου. Οι κυβερνήσεις δεν είπαν κουβέντα. Οι λαοί δεν αντελήφθησαν το πρόβλημα. Η συνθήκη ουδέποτε αναθεωρήθηκε για να συμπεριλάβει τις δήθεν νέες αρχές.
<P>
Στη συνέχεια όμως, ορισμένα εθνικά συνταγματικά δικαστήρια, κυρίως στη Δανία και στη Γερμανία, φάνηκαν να ανησυχούν για την αυξανόμενη έλλειψη δημοκρατικότητας που προκλήθηκε από την αρχή της απόλυτης υπεροχής του κοινοτικού δικαίου. Δεν φτάνουμε επομένως, από επαγωγικό συλλογισμό σε επαγωγικό συλλογισμό, στο συμπέρασμα ότι ένας απλός κανονισμός της Επιτροπής θα μπορούσε να έχει ανώτερη αξία απέναντι σε έναν εθνικό νόμο που ψηφίστηκε μετά από δημοψήφισμα;
<P>
Το συνταγματικό δικαστήριο της Καρλσρούης, στην απόφαση της 12ης Οκτωβρίου 1993, την λεγόμενη "απόφαση Μάαστριχτ», αντέδρασε ξεκάθαρα: διακηρύσσει την υπεροχή του γερμανικού συντάγματος καθώς και το εθνικό χρέος προστασίας των δικαιωμάτων των γερμανών πολιτών απέναντι στις ενδεχόμενες υπερβάσεις του κοινοτικού δικαίου. Επιβεβαιώνει τη μη εφαρμογή του κοινοτικού δικαίου σε περίπτωση που θα υπερέβαινε τις εντολές στις οποίες συναίνεσε ο γερμανικός λαός. Θίγει ακόμη και την περίπτωση υποχώρησης της Ένωσης εάν τα συνταγματικά δικαιώματα των γερμανών πολιτών δεν τηρούνταν.
<P>
Κι όμως η απόφαση αυτή έχοντας επιτρέψει την ψήφιση της συνθήκης του Μάαστριχτ εκ μέρους της Γερμανίας, συνιστά την επίσημη ερμηνεία της συνθήκης αυτής, με ίση προς αυτήν αξία. Ενώπιον αυτής της απειλητικής κατάστασης για την υπερεθνική εξουσία, οι ευρωπαϊκοί θεσμοί μελέτησαν επί μακρό διάστημα την αντεπίθεσή τους. Κατάφεραν τελικά, το 1997, τέσσερα χρόνια αργότερα, να εισάγουν στο προσχέδιο του Αμστερνταμ, προς το τέλος του πρωτοκόλλου για την επικουρικότητα, μια ανούσια έγκριση της νομολογίας του Ευρωπαϊκού Δικαστηρίου: η εφαρμογή της αρχής της επικουρικότητας "δεν προσβάλλει τις αρχές που τελειοποίησε το Ευρωπαϊκό Δικαστήριο όσον αφορά τη σχέση μεταξύ του εθνικού δικαίου και του κοινοτικού δικαίου», όπως αναφέρει, σαν να είχαν ήδη θεσπιστεί οι αρχές αυτές, σαν να ήταν αυτονόητες και σα να μην περιείχαν καμία επιφύλαξη.
<P>
Έτσι, σε περίπτωση που το προσχέδιο του Αμστερνταμ επικυρωνόταν, οι λαοί θα επιδοκίμαζαν εμμέσως τη συνολική υπεροχή του κοινοτικού δικαίου, ακόμη και ως προς τους μεταγενέστερους νόμους, συμπεριλαμβανομένων και των νόμων που ψηφίστηκαν κατόπιν δημοψηφίσματος, την απόλυτη υποταγή των εθνικών συνταγμάτων στο κοινοτικό δίκαιο, και την καθιέρωση ενός ευρωπαϊκού ομοσπονδιακού Κράτους, με την ισχυρότερη μορφή που μπορεί κανείς να φανταστεί, τη μορφή εκείνη που αναιρεί ξεκάθαρα και απλά το δικαίωμα της αυτοδιάθεσης των λαών.
<P>
Ας σταθούμε για λίγο στη μέθοδο που χρησιμοποιήθηκε εδώ: αυτή η ευρεία μεταρρύθμιση -όλοι θα παραδεχτούν- ουδέποτε συζητήθηκε με σαφήνεια στη διακυβερνητική διάσκεψη. Ούτε κανείς συνέταξε ποτέ ακριβή κατάλογο των νομολογιακών αρχών που θα καθιέρωνε η συνθήκη εάν το πρωτόκολλο της επικουρικότητας ψηφιζόταν. Βρισκόμαστε σε πλήρη ασάφεια, ακόμη και αν στο χώρο αυτό πραγματευόμαστε ζητήματα ευαίσθητα, ιδιαίτερα σημαντικά για την εθνική κυριαρχία και όπου δε θα έπρεπε να δεχόμαστε αντιπροσωπείες αρμοδιοτήτων παρά μόνο εάν είναι συγκεκριμένες και οριοθετημένες. Τέλος, εάν αποδεχόμασταν αυτήν την ασάφεια, θα ήταν σα να εμπιστευόμαστε το Ευρωπαϊκό Δικαστήριο για περαιτέρω ερμηνείες, για τις οποίες γνωρίζουμε εκ των προτέρων ότι θα είναι όσο το δυνατόν πιο εκτεταμένες προς όφελος των κοινοτικών αρμοδιοτήτων. Όλα αυτά δεν είναι σοβαρά, και μας κάνουν να αναρωτιόμαστε πώς σκέπτονται οι διαπραγματευτές μας για να θέλουν να μας κάνουν να αποδεχτούμε μια τέτοια προχειροδουλειά.
<P>
Επί της ουσίας, η ομάδα των Ανεξαρτήτων για την Ευρώπη των Εθνών είχε εδώ και πολύ καιρό παρουσιάσει τις αντιπροτάσεις της, κυρίως για το προσχέδιο της έκθεσης, ως προς τη θεσμική φύση της Ευρωπαϊκής ένωσης τις οποίες εγώ ο ίδιος είχα καταθέσει, και οι οποίες βέβαια δεν εφαρμόστηκαν από την πλειοψηφία των φεντεραλιστών που κυριαρχούν σ' αυτήν εδώ τη Συνέλευση. Εκτιμούμε ότι το δίκτυο αξιών, των νομικών κανόνων, της αλληλεγγύης, που αποτελούν συστατικά στοιχεία των εθνών μας, αποτελεί το φυσικό πλαίσιο της καλής εξάσκησης της δημοκρατίας. Η σημερινή ευρωπαϊκή επιχείρηση - η οποία συνίσταται στο να την καταστρέφει και να προσπαθεί να κατασκευάσει στη θέση της ένα αντίστοιχο δίκτυο, αποκλειστικά επινοημένο στο μυαλό των ευρωπαϊστών, που θα καλύπτει το σύνολο της Ένωσης - αυτή η επιχείρηση λοιπόν είναι παρανοϊκή. Έχοντας δε διαλύσει τα πάντα, δεν μπορεί να καταφέρει παρά μόνο να αφήσει τους πολίτες μας σ' ένα κενό απ' το οποίο κανένας δεν θα ωφελείται.
<P>
Εκτιμούμε επομένως πως πρέπει να διατηρηθούν οι δημοκρατίες των κρατών και στη βάση αυτή να εδραιωθούν σιγά-σιγά συμπληρωματικές συνεργασίες σε ευρωπαϊκό επίπεδο. Κατά συνέπεια, τα συντάγματα και οι εθνικοί νόμοι που προέρχονται από δημοψήφισμα θα πρέπει να αναγνωριστούν σαφώς ως ανώτεροι κανόνες της Ένωσης. Το Ευρωπαϊκό Δικαστήριο δεν είναι συνταγματικό υπερ-δικαστήριο, αλλά δικαστήριο επιφορτισμένο να ερμηνεύει με ειλικρίνεια μια συνθήκη και του οποίου οι αποφάσεις πρέπει να μπορούν να συμμορφώνονται με την ανώτατη ετυμηγορία των λαών εάν τροποποιούν την αρχική έννοια των κανόνων. Για όλους αυτούς τους λόγους, απορρίπτουμε το προσχέδιο του Αμστερνταμ και αν χρειάζεται και την έκθεση Alber σχετικά με το κοινοτικό δίκαιο.
<P>
Lindqvist (ELDR), Seppδnen και Sjφstedt (GUE/NGL), Holm, Lindholm και Schφrling (V), Bonde, Krarup και Sandbζk (I-EDN), γραπτώς. (DA) Η πρόταση ψηφίσματος περιλαμβάνει αφενός μια λεπτομερή απόδοση ενός των βασικών μηχανισμών ολοκληρώσεως της ΕΕ, δηλαδή η αρχή ότι το δίκαιο της ΕΕ υπερισχύει του εθνικού δίκαιου (αρχή της προτεραιότητος, σημ. 1, 3-8, 10 και 13), αφετέρου μια σειρά δικαιοπολιτικών συστάσεων, που έχει σκοπό να επεκτείνει και να στερεώσει την αρχή της προτεραιότητος, και με αυτό τον τρόπο και την ολοκλήρωση (σημ. 2, 11, 12 και 14-17), και ακόμη τη δημιουργία μιας απόστασης "από την εξέλιξη εντός ορισμένων τομέων της εθνικής δικαιοσύνης, με την οποία λαμβάνεται υπόψη η δυνατότητα στο δίκαιο της κοινότητας να εξετάσει κανείς το κοινοτικό δίκαιο» (σημ. 9). Με το τελευταίο, το ψήφισμα αναφέρεται αφενός την πρακτική του γερμανικού συνταγματικού δικαστηρίου με βάση την απόφαση για το Maastricht της 12ης Οκτωβρίου 1993, αφετέρου την απόφαση του δανικού Ανωτάτου Δικαστηρίου της 12ης Αυγούστου 1996, που επιτρέπει στα δανικά δικαστήρια να εξετάσουν τη σημασία του δανικού συντάγματος σχετικά με τη συνθήκη του Maastricht.
<P>
Εμείς αντιστρατευόμαστε τις τάσεις που εκφράζονται στις διαπιστώσεις και συστάσεις του ψηφίσματος. Αυτές οι τάσεις θέλουν συγχρόνως να ενισχύσουν την ολοκλήρωση και να μειώσουν τη σημασία μιας προστασίας εκ μέρους του εθνικού συντάγματος έναντι της εξάσκησης εξουσίας από την ΕΕ.
<P>
Εμείς, λοιπόν, καταψηφίζουμε το ψήφισμα.

<SPEAKER ID=84 NAME="Theorin και Wibe">
Δεν μπορούμε να υπερψηφίσουμε αυτήν την έκθεση, διότι η άποψή μας είναι ότι η Ε.Ε. θα πρέπει να είναι μια συνεργασία μεταξύ κυρίαρχων και δημοκρατικών κρατών.
<P>
Έκθεση Martens (A4-0274/97)
<SPEAKER ID=85 LANGUAGE="NL" NAME="Thyssen">
Κύριε Πρόεδρε, η ομάδα του ΕΛΚ ψήφισε κατά της παραγράφου 87 του ψηφίσματος της έκθεσης Martens. Θεωρήσαμε χρήσιμο να εξηγήσουμε το γιατί. Η παράγραφος 87 αναφέρεται στην πρόταση της Επιτροπής για μια νέα οδηγία για το κακάο. Όλοι γνωρίζουν ότι το θέμα είναι πολύπλοκο και ευαίσθητο. Ο φάκελος απαιτεί προσεκτική μελέτη. Δεν είναι δυνατόν να διατυπώσουμε εδώ στα γρήγορα τις απόψεις μας, επ' ευκαιρία μιας πολύ γενικότερης έκθεσης. Ιδίως επειδή η πρόταση για το κακάο συζητείται τώρα στην Επιτροπή Περιβάλλοντος και στην επόμενη Ολομέλεια θα την συζητήσουμε και εμείς. Μπορώ να αναγγείλω όμως από τώρα ότι το ΕΛΚ προσπαθεί με όλα τα μέσα να συμβάλει στο να δημιουργηθεί στο Κοινοβούλιο μια τόσο μεγάλη πλειοψηφία, ώστε να μπορέσουμε να ρίξουμε όλο το βάρος μας στις απαραίτητες τροποποιήσεις της πρότασης της Επιτροπής.

<SPEAKER ID=86 NAME="Andersson, Hulthιn, Lφφw, Theorin, Wibe και Waidelich">
Υποστηρίζουμε την έκθεση, διότι λαμβάνει σοβαρά υπόψη την αρχή της εταιρικής σχέσης και την καταπολέμηση της φτώχειας καθώς και την μεγαλύτερη συμφωνία μεταξύ της αναπτυξιακής πολιτικής και της αγροτικής πολιτικής. Όμως δεν μπορούμε να συμφωνήσουμε με τις παραγράφους 84 και 85, καθώς θεωρούμε ότι πρέπει να υπάρξει συμμόρφωση προς τους εμπορικούς κανόνες του Π.Ο.Ε. σε όλους τους τομείς. Θεωρούμε ότι οι εξαιρέσεις από τους εμπορικούς κανόνες του Π.Ο.Ε. δεν είναι, μακροπρόθεσμα, δυνατόν να υποστηριχθούν, διότι αφαιρούν την απαραίτητη προβλεψιμότητα που πρέπει να υπάρχει στην οικονομία όλων των χωρών.

<SPEAKER ID=87 NAME="Cunha">
Η Πράσινη Βίβλος της Επιτροπής σχετικά με τη μελλοντική πορεία των σχέσεων ανάμεσα στην Ευρωπαϊκή Ένωση και τις χώρες της Αφρικής, της Καραϊβικής και του Ειρηνικού (ΑΚΕ) συνιστά μια πρωτοβουλία μεγάλης πολιτικής εμβέλειας, τόσο από άποψης στρατηγικών επιλογών όσο και σε επιχειρησιακό επίπεδο. Αξίζει, επομένως, τα συγχαρητήριά μας η Επιτροπή, και ειδικότερα ο Επίτροπος Joγo de Deus Pinheiro, καθ' ύλην αρμόδιος για τον τομέα.
<P>
Αφετηρία για την υπογραφή μιας νέας Σύμβασης της Λομέ, που θα ισχύει κατά την περίοδο 2000-2010, είναι η συνειδητοποίηση του ότι το πνεύμα και η πολιτική της Λομέ αποτελούν βασικό στοιχείο της πολιτιστικής ταυτότητας της Ευρωπαϊκής Ένωσης, καθώς και του γεγονότος ότι οι τέσσερις Συμβάσεις της Λομέ που έχουν ήδη παρέλθει αντιπροσωπεύουν το πιο προχωρημένο όργανο συνεργασίας Βορρά-Νότου.
<P>
Ταυτόχρονα, αναλαμβάνεται η δέσμευση πως η παγκοσμιοποίηση της οικονομίας, που καταρχάς πλήττει τους φτωχότερους, θα πρέπει να αντισταθμισθεί με την ενίσχυση της αλληλεγγύης προς τους περισσότερο αδύναμους και πως η προσπάθεια αυτή θα πρέπει να είναι συμπληρωματική προς τη στήριξη της αειφόρου αναπτύξεως αυτών των χωρών, καθώς και της σταθερής τους ενσωμάτωσης στην παγκόσμια οικονομία.
<P>
Θα ήθελα να υπογραμμίσω τρεις πλευρές, που εισάγουν βαθιές καινοτομίες στις πολιτικές συνεργασίας και στήριξης της ανάπτυξης:
<P>
Την καθιέρωση μορφών συνεργασίας οι οποίες υπερβαίνουν το παραδοσιακό εθνικό επίπεδο και προσβλέπουν στην ενίσχυση της πορείας περιφερειακής ολοκλήρωσης των οικονομιών των χωρών ΑΚΕ, ιδίως της Αφρικής.-Τον επιλεκτικό χαρακτήρα της μελλοντικής συνεργασίας, προσδίδοντας απόλυτη προτεραιότητα στις φτωχότερες χώρες, μεταξύ των οποίων συγκαταλέγονται οι περισσότερες πορτογαλόφωνες αφρικανικές χώρες.-Τη συμπερίληψη μηχανισμών πρόβλεψης των συρράξεων σε όλα τα εθνικά και περιφερειακά ενδεικτικά προγράμματα, κατά τρόπο ώστε να εξασφαλισθεί μεγαλύτερη πολιτική αποτελεσματικότητα όσον αφορά τη σχέση μεταξύ των μέσων που διατίθενται για ανθρωπιστική βοήθεια και των αποτελεσμάτων που επιτυγχάνονται στις πολεμικές συγκρούσεις, που δυστυχώς μαίνονται τόσο συχνά σε πολλές από αυτές τις χώρες.Η έκθεση του συναδέλφου μας Wilfried Martens, προέδρου της Ομάδας του Ευρωπαϊκού Λαϊκού Κόμματος (ΕΛΚ), υπογραμμίζει όλες τις ιδέες που ανέπτυξα παραπάνω, ενισχύοντάς τις με μια σειρά σημαντικών καινοτόμων αντιλήψεων, όπως είναι συγκεκριμένα η προτεραιότητα που πρέπει να δοθεί στα παιδιά αυτών των χωρών, στους αποστρατευμένους του πολέμου, στις επιχειρήσεις αποναρκοθέτησης, όπως επίσης στην πλήρη απαγόρευση της κατασκευής ναρκών κατά προσωπικού και στον περαιτέρω περιορισμό και έλεγχο των πωλήσεων όπλων.
<P>
Για όλους αυτούς τους λόγους τάσσομαι υπέρ της παρούσας έκθεσης, και καλώ όλους τους συναδέλφους να κάνουν το ίδιο.

<SPEAKER ID=88 NAME="Sandbζk">
Επέλεξα να ψηφίσω υπέρ της έκθεσης Martens μολονότι έχω επιφυλάξεις. Το Πράσινο Βιβλίο της Επιτροπής ήταν σαν σκέψη ένας κατάλογος ιδεών, αλλά όπως είναι σήμερα παρουσιάζει πολλά ελαττώματα. Ο κ. Martens έκανε πολύ δουλειά στην έκθεσή του, αλλά το αποτέλεσμα είναι δυστυχώς μόνο ένας συμβιβασμός. Ένας συμβιβασμός που καλύπτει μια μακρά σειρά πολύ ουσιωδών σημείων, με τα περισσότερα των οποίων συμφωνώ.
<P>
Η Σύμβαση Λομέ είναι μοναδική στη φύση της και πρέπει να διατηρηθεί, δεν υπάρχει αμφιβολία γι' αυτό. Αλλά, η Σύμβαση Λομέ δεν λειτούργησε όσο καλά θα μπορούσε. Στην έκθεση Martens μου λείπουν λοιπόν οι μεγάλες γραμμές και τα οράματα, πως θα μπορούσε να σχηματιστεί μια καινούργια συνεργασία. Μου λείπει μια άμεση κριτική του Πράσινου Βιβλίου της Επιτροπής και μια προτεραιότητα για τα πολλά ουσιαστικά στοιχεία, που ο κ. Martens ήδη διαπιστώνει. Προτεραιότητες, όπου βρίσκω εγώ ο ίδιος ότι ο προσανατολισμός προς τη φτώχεια και την εταιρκή σχέση - ίσως με ένα πιο συγκεκριμένο περιεχόμενο - πρέπει να έχουν την πρώτη θέση. Χωρίς αυτές οι μεγάλες γραμμές στα οράματα και τις προτεραιότητες είναι δύσκολο να χρησιμοποιήσουμε την εισφορά του Ευρωπαϊκού Κοινοβουλίου εποικοδομητικά, όταν εκδοθούν οι τελικές ευρωπαϊκές οδηγίες και εντολές διαπραγματεύσεων.

<SPEAKER ID=89 NAME="Schwaiger">
Για τους ακόλουθους λόγους υπερψήφισα την έκθεση Martens:
<P>
1.Κατά τα 3 τελευταία χρόνια στην Συνέλευση Ίσης Εκπροσώπησης ΑΚΕ/ΕΕ επεξεργαστήκαμε, μαζί με τους εταίρους μας τις ΑΚΕ, κάποιες κεντρικές εκθέσεις με τις κατατοπιστικές προσδοκίες τους. Σ' αυτές ανήκουν μεταξύ άλλων: -η απόλυτη αναγκαιότητα μιας διασυνοριακής περιφερειακής συνεργασίας με την Αφρική.-η καλύτερη χρησιμοποίηση των μηχανισμών για την βιομηχανική συνεργασία, δηλ. η προώθηση, λόγου χάρη, των νέων αφρικανικών επιχειρηματιών και των μικρών και μεσαίων επιχειρήσεων, -η ολοκλήρωση των υποδομών από τις Ακτές έως και το εσωτερικό της Αφρικής με μια διασυνοριακή ανάπτυξη ολόκληρων περιφερειών, -οι ελάχιστες προϋποθέσεις για την ανάπτυξη πόλεων.Για όλα αυτά έχουν υποβληθεί στην Ευρωπαϊκή Επιτροπή συγκεκριμένες εκθέσεις από την πλευρά της Συνέλευσης Ίσης Εκπροσώπησης. Οι εκθέσεις αυτές πρέπει τώρα να ενταχθούν στην διαπραγματευτική εντολή της Επιτροπής και του Συμβουλίου.
<P>
2.Η επικουρικότητα και η βοήθεια προς την κατεύθυνση της αυτοβοήθειας είναι ένα άλλο σημαντικό κέντρο βάρους των δικών μας προσδοκώμενων στόχων. Η κοινωνική και οικολογική οικονομία της αγοράς είναι μόνον τότε δυνατή, όταν οι προσπάθειες της NRO, της διεθνούς αναπτυξιακής βοήθειας και της ευρωπαϊκής συνεργασίας, αποτελέσουν ένα δίχτυ και συντονιστούν μεταξύ τους. Αυτό είναι μια ασφαλής διαπίστωση που προέκυψε από τις συνομιλίες μας με τους εκπροσώπους από την Αφρική.3.Έναντι των εταίρων μας από τις χώρες ΑΚΕ, χρειαζόμαστε μια ενιαία εξωτερική ευρωπαϊκή πολιτική, που θα συνδυάζει την εξασφάλιση της ειρήνης, πρόληψη από πολεμικές συγκρούσεις και ανθρωπιστική βοήθεια από τη μια και η οποία θα προωθεί ιδιαίτερα την συνεργασία εξωτερικών οικονομικών σχέσεων και εξωτερικού εμπορίου με τις χώρες ΑΚΕ και μέσω αυτής θα συντονίζει τους μηχανισμούς της αναπτυξιακής μας συνεργασίας, από την άλλη.4.Η νέα εταιρική σχέση, προπάντων με την Αφρική, απαιτεί επίσης μεγάλη αποτελεσματικότητα και ελέγχους για επιτυχή χρήση των χρηματοδοτικών παροχών. Η χρηματοδότηση της αναπτυξιακής συνεργασίας ως τμήμα του κοινοτικού προϋπολογισμού, ο αποτελεσματικός έλεγχος εκ μέρους του Ευρωπαϊκού Κοινοβουλίου για την αποτελεσματική και φειδωλή χρήση των πόρων, μέσω της Επιτροπής Ελέγχου του Προϋπολογισμού καθώς και η συστηματική προώθηση της βοήθειας για αυτοβοήθεια και η τήρηση της αρχής της επικουρικότητας είναι περαιτέρω αναγκαίες και αποφασιστικές πρακτικές αλλαγές που πρέπει να οριοθετήσουν το πλαίσιο της νέας σύμβασης.Οι ιδιωτικοί τοπικοί οργανισμοί ανάπτυξης και το πλήθος των αναπτυξιακών πρωτοβουλιών της Ευρώπης για την αφρικανική ήπειρο πρέπει να προωθηθούν περαιτέρω σαν βάση της αλληλεγγύης των λαών της Ευρώπης προς τους λαούς της Αφρικής.

<SPEAKER ID=90 NAME="Verwaerde">
Θα ήθελα να συγχαρώ τον εισηγητή για το έργο το οποίο μας παρουσίασε. Συμμερίζομαι κι εγώ την άποψή του για την Πράσινη Βίβλο της Επιτροπής, η οποία επιτρέπει τη διατήρηση του διαλόγου και προβληματισμών για τις μελλοντικές μας σχέσεις με τους εταίρους των χωρών ΑΚΕ, και θέλω να επιμείνω σε κάποια σημεία τα οποία θεωρώ ιδιαιτέρως σημαντικά.
<P>
Πρώτον, υπάρχει λόγος να χαιρόμαστε για την πρωτοβουλία της Ευρωπαϊκής Επιτροπής. Παρουσιάζοντας την Πράσινη Βίβλο, επιτρέπει την εδραίωση πραγματικού διαλόγου σχετικά με τις διάφορες εναλλακτικές λύσεις, χωρίς αυτό να προκαταλαμβάνει τις προτάσεις που θα κάνει αργότερα.
<P>
Η ανανέωση, αλλά κυρίως η ενίσχυση, που εγκωμιάστηκαν από τον εισηγητή για το μέλλον των σχέσεων της ΕΕ και των χωρών ΑΚΕ με ικανοποιούν απόλυτα. Η 5η Σύμβαση θα πρέπει να παρέχει μια σφαιρική συμφωνία με δυνατότητα εφαρμογής σε όλες τις χώρες ΑΚΕ, και η οποία θα συνοδεύεται από μοναδικούς θεσμούς που θα προάγουν τον ενδοκοινοβουλευτικό διάλογο, ενώ θα περιλαμβάνει όργανα προσαρμοσμένα στα διαφορετικά επίπεδα ανάπτυξης των εταίρων μας.
<P>
Είμαι υπέρ της ανάπτυξης του επιπέδου της περιφερειακής συνεργασίας η οποία θα επιτρέψει την καλύτερη πρόληψη ορισμένων κρίσεων. Η επιδοκιμασία της συνεργασίας από τον ενδιαφερόμενο πληθυσμό μου φαίνεται ότι αποτελεί ένα καλό μέσο για την εξασφάλιση περισσότερης διαφάνειας και προσβασιμότητας στα προγράμματα.
<P>
Στο μέλλον, θα πρέπει να ληφθούν μέτρα που να στοχεύουν στην ενθάρρυνση της ένταξης των χωρών ΑΚΕ στην παγκόσμια οικονομία και θα αφορούν κυρίως τη δημιουργία πραγματικών περιφερειακών οικονομικών χώρων, τη διαφοροποίηση των πολιτισμών και της παραγωγής και την προσαρμογή στους διεθνείς κανόνες εμπορίου.
<P>
Η ΕΕ θα πρέπει να επιδιώξει και να εμβαθύνει τις σχέσεις της με αυτές τις χώρες και να συμβάλλει, χάρη σε μία γνήσια εταιρική σχέση, στον αγώνα κατά την φτώχειας, στη διεύρυνση της συνειδητοποίησης των περιβαλλοντικών προβλημάτων, στην επέκταση των αστικών κοινωνιών της και στο να ληφθεί καλύτερα υπόψη η κοινωνική διάσταση των προβλημάτων που συναντούν.
<P>
Για όλους αυτούς τους λόγους, υποστηρίζω απόλυτα την έκθεση του συναδέλφου.
<P>
Έκθεση Van Dijk (A4-0266/97)
<SPEAKER ID=91 LANGUAGE="DE" NAME="Kreissl-Dφrfler">
Κυρία Πρόεδρε, θα ήθελα να συγχαρώ, ρητά, την κυρία Nel van Dijk, για την έκθεσή της σχετικά με τις μεταφορές ζώων. Θεωρώ ότι αυτό είναι το πρώτο βήμα μας, ως Κοινοβουλίου, για να ξεφύγουμε από αυτή την κατάσταση και να καταστήσουμε κάπως πιο υποφερτά τα βάσανα των ζώων. Σαν γεωργός όμως θα ήθελα να προσθέσω τα εξής: Τα πάθη των ζώων αρχίζουν πριν την μεταφορά τους. Αυτή έρχεται σαν επιστέγασμα σε όλα όσο υπέστησαν. Ο τρόπος αρμέγματος, ο τρόπος εκτροφής, ο τρόπος σφαγής των ζώων είναι τελικά βάρβαρος. Είναι βάρβαρο ό, τι κάνουμε. Δεν έχει καμία σχέση με το ποια νομίζουμε ότι μπορεί και πρέπει να είναι η συμπεριφορά μας προς τα άλλα πλάσματα. Δεν μας βοηθά να τρέχουμε κάθε Κυριακή στην εκκλησία να προσευχόμαστε και να λέμε ότι όλα είναι πλάσματα του Θεού και ύστερα τους συμπεριφερόμαστε έτσι. Είναι ντροπή και αίσχος, ό, τι κάνουμε! Γι' αυτό είμαι ευτυχής που η έκθεση αυτή εγκρίθηκε από το Κοινοβούλιο με ισχυρή πλειοψηφία, γιατί ίσως και στα εθνικά Κοινοβούλια ξυπνήσουν κάποτε οι άνθρωποι και σκεφτούν τί επιτέλους σημαίνει να μοιράζονται αυτόν τον κόσμο και μ' άλλα πλάσματα. Όπως είπα, τα πάθη των ζώων αρχίζουν πριν από τη μεταφορά τους και ζητώ από τον κ. Fischler να συνεχίσει σ' αυτήν την κατεύθυνση να εφαρμόσει επιτέλους μια άλλη γεωργική πολιτική όπου να αναφέρεται και μια αξιοπρεπής εκτροφή ζώων, να βρεθεί ένας τρόπος συμπεριφοράς στα ζώα που να αξίζει το όνομά της.

<SPEAKER ID=92 LANGUAGE="EN" NAME="Elliott">
Κυρία Πρόεδρε, επιθυμώ να εκφράσω τη μεγάλη μου χαρά που η έκθεση αυτή εγκρίθηκε χωρίς καμία τροποποίηση. Συγχαίρω τον εισηγητή. Η έκθεση αποτελεί ένα σημαντικό βήμα μπροστά για τον ορισμό των κατάλληλων προϋποθέσεων επί όσο χρονικό διάστημα συνεχίζουμε τη μεταφορά ζώων. Κατά τη γνώμη μου, που είναι και γνώμη πολλών άλλων, είναι ανάγκη να εργαστούμε προς την κατάργηση οποιασδήποτε μεταφοράς ζώντων ζώων σε μεγάλες αποστάσεις. Η μεταφορά κρέατος πρέπει να γίνει όταν τα ζώα είναι ήδη νεκρά και όχι όταν ζουν ακόμη, που τότε μπορούν και πράγματι υποφέρουν ιδιαίτερα.
<P>
Με εξαιρετική ευχαρίστηση δηλώνω ότι την εβδομάδα αυτή έγιναν ανακοινώσεις από τη νέα Εργατική κυβέρνηση ότι στο μέλλον οι μάλλον βολικές αλλά μη ικανοποιητικές ρυθμίσεις με τις οποίες οι κτηνίατροι που προσλαμβάνονταν από γνωστούς τους μεταφορείς για να κάνουν τους ελέγχους, θα αντικατασταθούν από κτηνιάτρους που θα οριστούν από το Βρετανικό Υπουργείο Γεωργίας. Οι μεταφορείς θα πρέπει να πληρώσουν τους πολύ αυστηρούς ελέγχους που θα διενεργούνται από τους εν λόγω κτηνιάτρους. Επειδή είναι βασικό σε όλη αυτή την υπόθεση να έχουμε την κατάλληλη εποπτεία και παρακολούθηση των όσων συμβαίνουν, οι έλεγχοι θα γίνουν αυστηρότεροι, ενώ έχουν δοθεί διαβεβαιώσεις πως σε όποιους μεταφορείς παραβιάζουν τους ευρωπαϊκούς κανονισμούς σχετικά με τα θέματα αυτά, θα αφαιρεθούν αμέσως οι άδειες μεταφοράς που έχουν. Αυτός είναι ο μόνος τρόπος για να διασφαλίσουμε την εφαρμογή προτύπων αξιοπρέπειας και ανθρωπιστικής συμπεριφοράς.

<SPEAKER ID=93 LANGUAGE="DE" NAME="Flemming">
Κυρία Πρόεδρε, επιτρέψτε μου πρώτα να επιμείνω για τα συνοπτικά πρακτικά, ότι τόσο εγώ όσο και συνάδελφος μου Habsburg - Lothringen απορρίψαμε ή επιθυμούμε να απορρίψουμε κατά την ψηφοφορία τις παραγράφους 16 και 17. Δεν είμαστε σίγουροι αν και τα μηχανήματα έπραξαν το ορθό. Εμείς επιθυμούμε και ψηφίσαμε κατά των παραγράφων 16 και 17. Οφείλω να διευκρινίσω στους Αυστριακούς βουλευτές της Ομάδας EVP, αλλά και στον συνάδελφο Frischenschlager των Φιλελευθέρων, γιατί αρνηθήκαμε τις 8 ώρες. Όχι γιατί υποστηρίζαμε μια μεγαλύτερη μεταφορική διάρκεια, αλλά αντίθετα γιατί θεωρούμε τις 8 ώρες πάρα πολλές και στην Αυστρία έχουν ήδη κατοχυρωθεί οι 6 ώρες, ως ανώτατο όριο μεταφορών. Ασφαλώς ακούραστα θα συνεχίσουμε, στο Κοινοβούλιο αυτό, να αγωνιζόμαστε, προκειμένου οι 6 ώρες να γίνουν αποδεκτές και σε άλλα ευρωπαϊκά κράτη, κράτη της Ένωσης. Απλώς δεν το εγκρίναμε αυτό, επειδή κάθε τι άλλο συντείνει στο βασανισμό των ζώων και κατά την γνώμη μας θα έπρεπε σε όλα τα ευρωπαϊκά κράτη να τιμωρείται σαν αξιόποινη πράξη.

<SPEAKER ID=94 LANGUAGE="FR" NAME="Fabre-Aubrespy">
Κυρία Πρόεδρε, απείχα από την ψηφοφορία επί της έκθεσης της κ. Van Dijk, παρόλο που είμαι υπέρ της προστασίας των ζώων, και κατά συνέπεια υπέρ όλων των διατάξεων που επιτρέπουν την εξασφάλιση της ευημερίας τους κατά τη μεταφορά τους, ιδιαίτερα δε σε μεγάλες αποστάσεις.
<P>
Για τρεις λόγους αναρωτιέμαι πραγματικά. Πρώτον, πιστεύω ότι ορισμένες διατάξεις είναι ιδιαίτερα αυστηρές, κι αναφέρομαι σ' εκείνη της παραγράφου 16, που αφορά τη χρονική διάρκεια των οκτώ ωρών. Στην ομοιογένειά του επί του συνόλου των χωρών, θέτει κάποια προβλήματα. Δεν είμαι βέβαιος πως έχουν εκτιμηθεί όλες οι συνέπειες.
<P>
Ούτε είμαι σίγουρος πως έχουν εκτιμηθεί όλες οι οικονομικές επιπτώσεις της έκθεσης αυτής, η οποία στην αρχή αφορούσε τη μεταφορά αλόγων, και στη συνέχεια επεκτάθηκε στη μεταφορά άλλων ζώων. Πιστεύω πως χρειαζόταν να υποβληθεί στην Επιτροπή Γεωργίας.
<P>
Αναρωτιέμαι τέλος για την απουσία μιας διάταξης, και μ' αυτό θα ήθελα να κλείσω. Δεν αναφέρεται τίποτα για την περιστασιακή μεταφορά αλόγων. Κι όμως, όπως γνωρίζετε, πολλές από τις παραδοσιακές μας γιορτές, και κυρίως στην Προβηγκία, οι παραδοσιακές γιορτές της Αγίας Ιloi, φέρνουν στο νου τα οχήματα μεταφοράς ζώων τα οποία χρησιμεύουν για την μεταφορά αλόγων σε μικρές αποστάσεις και περιστασιακά. Καλό θα ήταν να μην τους επιβάλουμε ισχυρές πιέσεις.

<SPEAKER ID=95 NAME="Cox">
Η έκθεση αυτή είναι μη ρεαλιστική και ριζικά εσφαλμένη. Η κ. Van Dijk υποστηρίζει εκ νέου τον κανόνα περί οκτάωρης μεταφοράς, παρά το συμβιβασμό που είχε γίνει από τα κράτη μέλη. Επιπλέον, καλεί την Επιτροπή να δώσει ένα τέλος στη χορήγηση εξαγωγικών επιδοτήσεων σχετικά με την εξαγωγή σε τρίτες χώρες ζώντων βοοειδών που προορίζονται για κατανάλωση. Οι Πράσινοι ξανά "πετούν την καρδάρα μαζί με το γάλα».
<P>
Το θέμα των εξαγωγικών επιδοτήσεων αποτελεί βασικό μέρος του συστήματος ενισχύσεων της ΚΓΠ. Χωρίς αυτές, το πλεόνασμα βόειου κρέατος της ΕΕ θα μετατραπεί σε τεράστιες δαπανηρές ποσότητες που θα μείνουν αζήτητες. Υπάρχει ζήτηση ζώντων βοοειδών σε τρίτες χώρες. Εάν τα βοοειδή αυτά δεν παρέχονται από τα κράτη μέλη, τότε θα βρεθούν από άλλες χώρες. Τα κράτη μέλη της ΕΕ, περιλαμβανομένης της Ιρλανδίας, έχουν προχωρήσει σε σημαντικά μέτρα από τον Ιανουάριο του έτους αυτού για να βελτιώσουν τις συνθήκες μεταφοράς των ζώων.
<P>
Εάν, όπως ζητούν οι Πράσινοι, καταργηθούν οι εξαγωγικές επιδοτήσεις, η ζήτηση ζωντανών βοοειδών δεν θα μειωθεί και κερδισμένες θα είναι οι χώρες χωρίς προστατευτική νομοθεσία - σε βάρος των ζώων.

<SPEAKER ID=96 NAME="Cushnahan">
Καταψήφισα την έκθεση Van Dijk διότι καθιστά σχεδόν αδύνατη τη μεταφορά ζώντων βοοειδών έξω από την Ιρλανδία. Οι Ιρλανδοί παραγωγοί βόειου κρέατος αντιμετωπίζουν ήδη σοβαρή οικονομική κρίση. Εάν εφαρμοστούν οι προτάσεις της έκθεσης Van Dijk, τα προβλήματά τους θα οξυνθούν. Πολλοί δεν θα επιβιώσουν εάν χάσουν την ευκαιρία πώλησης ζώντων βοοειδών σε αγορές εκτός Ιρλανδίας και Ευρώπης. Εάν χάσουν αυτή τη δυνατότητα, θα βρεθούν ακόμη περισσότερο στο έλεος εκείνων που έχουν μονοπώλια και καρτέλ στο ιρλανδικό εμπόριο βοοειδών.
<P>
Εξάλλου, το ιστορικό των ιρλανδών κτηνοτρόφων σε σχέση με την ευημερία των ζώων είναι άψογο.

<SPEAKER ID=97 NAME="des Places">
Πάνω απ' όλα, δεν μπορούμε παρά να λυπούμαστε για τη διαδικασία που καθιερώθηκε γι' αυτήν την έκθεση πρωτοβουλίας από την επιτροπή μεταφορών και τουρισμού. Πράγματι, είναι απολύτως αφύσικο το γεγονός ότι η επιτροπή γεωργίας και ανάπτυξης της υπαίθρου αποκλείστηκε από τη νομοθετική διαδικασία και ότι ποτέ δεν της δόθηκε η δυνατότητα να συζητήσει και να διατυπώσει τη γνώμη της για το θέμα αυτό, το οποίο έχει άμεση επίπτωση και στην αγορά κρέατος και στους γεωργούς, αλλά και στο σύνολο όσων απασχολούνται στο κύκλωμα.
<P>
Η ομάδα των Ανεξαρτήτων για την Ευρώπη των Εθνών ζήτησε την ονομαστική ψηφοφορία για δύο κύρια σημεία. Η ρήτρα 16 της συγκεκριμένης πρότασης ψηφίσματος: "εκτιμά ότι η οδική μεταφορά των ζώων που προορίζονται για σφαγή δεν πρέπει να ξεπερνά σε διάρκεια τις 8 ώρες». Ψηφίσαμε βέβαια κατά του σημείου αυτού. Πράγματι, υπό την επίφαση μιας έκθεσης πρωτοβουλίας για τη μεταφορά των αλόγων, καλύπτεται από το κείμενο το σύνολο των μεταφορών των ζώων (βοοειδή, πρόβατα...). Αυτή η τακτική του κοινοβουλίου είναι απολύτως αφύσικη.
<P>
Στο σημείο 35, διευκρινίζεται ότι: "καλεί την Επιτροπή να θέσει τέρμα στις επιστροφές των εξαγωγών ζώντων ζώων που προορίζονται για κατανάλωση προς τρίτες χώρες». Παίρνω το θάρρος να σας υπενθυμίσω, σ' αυτό το συγκεκριμένο σημείο, ότι η Ευρωπαϊκή Ένωση εξάγει ζώντα ζώα με προορισμό τρίτες χώρες, και πιο συγκεκριμένα ορισμένες αραβικές χώρες, οι οποίες προτιμούν να σφαγιάζονται στο έδαφός τους τα ζώα για θρησκευτικούς λόγους, για λόγους ψυκτικής υποδομής ή απλώς απασχόλησης. Εάν πάψουμε να εξάγουμε προς αυτές τις χώρες, κάποιοι άλλοι θα το κάνουν στη θέση μας. Αναρωτιέμαι μήπως δεν υπάρχει σχέση μεταξύ των ομάδων πίεσης και ορισμένων τρίτων χωρών που επιθυμούν να έχουν μερίδιο στις παραδοσιακές αγορές της Ευρωπαϊκής Ένωσης.
<P>
Τέλος, συνεχίζοντας την ίδια συλλογιστική, μου κάνει εντύπωση που οι ίδιες ομάδες πίεσης, υπερασπιστές της ευημερίας των ζώντων ζώων, δεν ανησυχούν για τις συνθήκες μεταφοράς ζώντων ζώων που εισάγει η Ευρωπαϊκή Ένωση από τρίτες χώρες. Η επιτροπή μεταφορών, που βρίσκεται κοντά σ' αυτές τις ομάδες πίεσης, θα μπορούσε, για παράδειγμα, να ζητήσει την κατάργηση των προτιμησιακών προνομίων που παρέχουμε σε ορισμένες τρίτες χώρες. Γιά ποιό λόγο να τιμωρούμε τις ευρωπαϊκές εξαγωγές και να μην προτείνουμε την ποινικοποίηση των εισαγωγών;
<P>
Ως μέλος της Επιτροπής Γεωργίας, έχω χρέος να υπενθυμίσω ότι η Ευρωπαϊκή Ένωση εδραιώθηκε πάνω σε μια κοινή γεωργική πολιτική στην οποία ενσωματώνεται η έννοια της κοινοτικής προτίμησης. Τα πάντα συντείνουν, ακόμη και στους κόλπους αυτού του Κοινοβουλίου, στην καταστροφή ολόκληρης της ευρωπαϊκής γεωργίας και της γεωργικής πολιτικής.

<SPEAKER ID=98 NAME="Holm">
Οι μεταφορές ζώων χαρακτηρίζονται περισσότερο από την σκληρότητα, την εξαχρείωση και την μη δεοντολογική αντιμετώπιση που τα ζώα εξαναγκάζονται να υφίστανται. Τα τελευταία χρόνια έχουμε δεί πολλά παραδείγματα επ'αυτού μέσω της οθόνης της τηλεόρασης. Πρέπει να έχουμε ως βάση ότι αυτές οι μεταφορές πρέπει να καταργηθούν.
<P>
Γι' αυτό είναι σημαντική αυτή η έκθεση και σημαίνει μία μεγάλη επιτυχία για τα ζώα αν υλοποιηθεί. Αφορά κυρίως την παράγραφο 1 που συνεπάγεται ότι, όσον αφορά τα ζώα προς σφαγή, αυτό θα πρέπει να γίνει όσο το δυνατόν πλησιέστερα στον χώρο εκτροφής τους, την παράγραφο 16, όπου το όριο του μέγιστου συνολικού χρόνου για την διάρκεια των μεταφορών ζώων χωρίς ανάπαυση τίθεται στις 8 ώρες και η παράγραφος 35, όπου γίνεται έκκληση στην Επιτροπή να σταματήσει να καταβάλει επιδοτήσεις εξαγωγών για εξαγωγές, σε τρίτη χώρα, ζώντων ζώων που προορίζονται για κατανάλωση.
<P>
Θεωρώ ότι αυτές οι τρεις παράγραφοι έχουν μεγάλη σημασία. Θεωρώ ότι αν πραγματοποιηθούν πολλά από τα προβλήματα που υπάρχουν σήμερα θα μπορούσαν να αποφευχθούν. Είναι σημαντικό επίσης να καταστεί σαφές ότι αυτές οι προϋποθέσεις είναι ελάχιστα επίπεδα μόνον. Επαφίεται στην κάθε χώρα ή περιφέρεια ξεχωριστά να εφαρμόσει αυστηρότερους κανόνες, π.χ. όσον αφορά την χρονική διάρκεια των μεταφορών.
<P>
Βάσει των ανωτέρω υπερψηφίζω την έκθεση στο σύνολό της.

<SPEAKER ID=99 NAME="Lindqvist">
Δεν πρέπει να υφίσταται καν καταβολή επιδότησης εξαγωγών, για μεταφορές ζωντανών ζώων. Αντιμάχεται όλη την επιδίωξη της έκθεσης. Ο έλεγχος των μεταφορών είναι πρωτίστως ένα εθνικό θέμα. Δεν πρέπει να εγκριθούν νέοι πόροι για θέσεις εντός της Επιτροπής με ελεγκτικά καθήκοντα. Η επεξεργασία των λεπτομερών διατάξεων για την διαμόρφωση των αποβαθρών φόρτωσης κ.ά. θα πρέπει να γίνει σε επίπεδο υπηρεσίας και να μην συμπεριληφθεί στην κατ' αρχήν απόφαση.
<P>
Η έκθεση είναι βασικά καλή, και γι' αυτό την υπερψήφισα.

<SPEAKER ID=100 NAME="McCartin">
Καταψηφίζω την έκθεση Van Dijk σχετικά με τη μεταφορά ζώντων ζώων, διότι θα καταστήσει αδύνατη ολόκληρη την επιχείρηση εμπορίας ζώντων βοοειδών. Η πλήρης εφαρμογή των προτάσεων που περιέχονται στην έκθεση αυτή θα αυξήσει τόσο πολύ το κόστος της μετακίνησης ζώντων ζώων που η τιμή του κοινοτικού κρέατος θα είναι απλησίαστη για τον καταναλωτή. Η έκθεση αγνοεί το γεγονός ότι ενώ ασκείται άκαμπτη πίεση στους ευρωπαίους κτηνοτρόφους να δεχθούν το ελεύθερο εμπόριο για τα γεωργικά προϊόντα, δεν έχουμε τα μέσα ώστε να διασφαλίσουμε πως τα δαπανηρά πρότυπα που επιχειρούμε να επιβάλουμε στους κτηνοτρόφους μας θα τηρηθούν από τους ανταγωνιστές μας σε τρίτες χώρες.
<P>
Η πρόταση της έκθεσης για τη δημιουργία κινητών σφαγείων δεν είναι καθόλου ρεαλιστική και αγνοεί το γεγονός ότι η Επιτροπή, μέσω των πόρων του EΓΤΠΕ, έχει ενθαρρύνει την εγκαθίδρυση μεγαλύτερων σφαγείων και αγορών βοοειδών για την εξασφάλιση χαμηλότερου κόστους και τη διατήρηση υψηλότερων προτύπων.
<P>
Η πρόταση στην παράγραφο 35 για την απόσυρση των εξαγωγικών επιδοτήσεων σχετικά με τα ζώντα βοοειδή αποτελεί επιβολή σοβαρών διακρίσεων σε βάρος των κτηνοτρόφων που μένουν σε απομακρυσμένες περιοχές, όπου το εμπόριο ζώντων βοοειδών είναι απαραίτητο για την εξασφάλιση του ανταγωνισμού και τη διατήρηση λογικών τιμών.

<SPEAKER ID=101 NAME="McKenna">
Η υπό συζήτηση έκθεση αναφέρει ότι "η μεταφορά σε μεγάλη απόσταση των ζώων που προορίζονται για κατανάλωση δεν είναι μόνον απευκταία, αλλά και περιττή». Συμφωνώ απολύτως με την εν λόγω δήλωση. Δεν υπάρχει καμία δικαιολογία -οικονομική, πολιτιστική ή οποιαδήποτε άλλη - για την υποβολή τους στη σκληρότητα των συνθηκών που συνεπάγεται το εξαγωγικό εμπόριο ζώντων ζώων.
<P>
Καθώς οι επικεφαλής κρατών και κυβερνήσεων συγκεντρώνονται σήμερα στο Αμστερνταμ για να υπογράψουν τη νέα Συνθήκη, η στιγμή είναι κατάλληλη για να θυμηθούμε ότι μία από τις δεσμεύσεις στις οποίες συμφώνησαν είναι "να υπάρξει πλήρης σεβασμός στις ανάγκες για την ευημερία των ζώων», κατά την εφαρμογή πολιτικών σε σχέση με τη γεωργία, τις μεταφορές, την εσωτερική αγορά και την έρευνα. Εάν πρόκειται να τιμήσουν την εν λόγω δέσμευση, τότε πρέπει να δοθεί τέλος στη μεταφορά των ζώων σε μεγάλες αποστάσεις.
<P>
Στην Ιρλανδία, η βιομηχανία αγροτικών ζώων προβάλλει με μεγάλη ένταση το επιχείρημα ότι οι εξαγωγές ζώντων ζώων, ιδιαίτερα στη Μέση Ανατολή και τη Βόρειο Αφρική, αποτελεί μια βασική πηγή εισοδήματος για την ιρλανδική γεωργία. Ο μόνος λόγος που συμβαίνει αυτό, είναι ότι οι αρχές έχουν επικεντρώσει το ενδιαφέρον τους στη διατήρηση του εμπορίου αυτού, σε βάρος άλλων γεωργικών δραστηριοτήτων. Οργανισμοί όπως η Ιρλανδική Ένωση Φορέων Επεξεργασίας Κρέατος, έχουν προβάλει το επιχείρημα ότι θα ήταν λογικότερο για την κυβέρνηση να θέσει τέλος στις εξαγωγές ζώντων ζώων και στη θέση τους να αναπτύξει τη δημιουργία θέσεων εργασίας στον τομέα επεξεργασίας του κρέατος με τη σφαγή των ζώων στην Ιρλανδία, αντί της εξαγωγής τους ενώ είναι ζώντα. Δυστυχώς, οι διαδοχικές κυβερνήσεις έχουν αγνοήσει τις φωνές αυτές.
<P>
Περίπου 1.000 θέσεις εργασίας εξαρτώνται από τις εξαγωγές ζώντων ζώων από την Ιρλανδία. Το λόμπυ του τομέα επεξεργασίας του κρέατος εκτιμά ότι μπορούν αν δημιουργηθούν τριπλάσιες θέσεις εάν υιοθετηθεί ως εναλλακτική λύση η πολιτική της σφαγής των ζώων στην Ιρλανδία. H κρίση σχετικά με την σπογγώδη εγκεφαλοπάθεια των βοοειδών θα έπρεπε να οδηγήσει στην επανεκτίμηση του θέματος. Επί χρόνια η Αίγυπτος ήταν ο βασικός εισαγωγέας βοοειδών από την Ιρλανδία, αλλά τώρα έχει απαγορεύσει τις εισαγωγές αυτές, λόγω φόβων μετάδοσης της εν λόγω νόσου. Πρόσφατα δημοσιεύματα των εφημερίδων αναφέρουν ότι η Αίγυπτος ενδέχεται να άρει την απαγόρευση στο προσεχές μέλλον ύστερα από έντονες παρασκηνιακές δραστηριότητες Ιρλανδών αξιωματούχων.
<P>
Αυτό θα ήταν ένα βήμα οπισθοχώρησης, με καταστρεπτικές συνέπειες για την ευημερία των ζώων. Τον περασμένο χρόνο 5.000 βοοειδή εγκαταλείφθηκαν στο αιγυπτιακό λιμάνι της Αλεξάνδρειας, με λιγοστές προμήθειες τροφών, διότι οι αιγυπτιακές αρχές δεν δέχονταν την παράδοσή τους. Όσοι κανονισμοί και εάν εγκριθούν, παρόμοια γεγονότα θα επαναλαμβάνονται εάν η κυβέρνηση επιμείνει στη διατήρηση την πολιτικής της όσον αφορά στις εξαγωγές ζώντων ζώων.
<P>
Υπάρχουν αρκετές άλλες καταγραφείσες περιπτώσεις όπου ζώα που μεταφέρονταν προς τη Μέση Ανατολή ή τη Βόρειο Αφρική υπέφεραν ιδιαίτερα. Τον Φεβρουάριο του 1995, 140 βοοειδή από μια αποστολή 1000 ζώων με προορισμό την Αίγυπτο, πέθαναν όταν το πλοίο που τα μετέφερε εισήλθε στα ταραγμένα νερά του Βισκαϊκού Κόλπου.
<P>
Τελειώνοντας, θεωρώ ότι μικροβελτιώσεις που δεν στρέφονται στην καρδιά του προβλήματος δεν πρόκειται να θέσουν τέλος στη βαναυσότητα που είναι σύμφυτη με τις μεταφορές ζώντων ζώων σε μεγάλες αποστάσεις. Προτρέπω όλους τους βουλευτές του Κοινοβουλίου να κινητοποιηθούν για την πλήρη διακοπή των μεταφορών ζώντων ζώων σε μεγάλες αποστάσεις.

<SPEAKER ID=102 NAME="Souchet">
Πριν απ' οποιοδήποτε άλλο σχόλιο για την έκθεση Van Dijk, θα ήθελα με την ιδιότητά μου ως μέλους της Επιτροπής Γεωργίας και Ανάπτυξης της Υπαίθρου, να εκφράσω την έκπληξή μου μπροστά στο γεγονός ότι για την έκθεση αυτή που αφορά τη μεταφορά αλόγων και άλλων ζώντων ζώων δεν ζητήθηκε η γνωμοδότηση της Επιτροπής Γεωργίας, η οποία όμως έχει άμεση σχέση.
<P>
Η ομάδα μου, για την έγκριση αυτού του ψηφίσματος, απαίτησε ορισμένες τμηματικές χωριστές ψηφοφορίες, καθώς και δύο ονομαστικές ψηφοφορίες, προκειμένου να αποφύγει ασάφειες, εξάγοντας από το ψήφισμα τα σημεία εκείνα που αδικαιολόγητα προστέθηκαν και τα οποία δεν αφορούν τον άμεσο στόχο του: τη μεταφορά δηλαδή των αλόγων. Στόχος, βέβαια, της διαδικασίας αυτής ήταν ο εξοστρακισμός από το ψήφισμα οποιουδήποτε στοιχείου δεν αφορούσε τη μεταφορά αλόγων.
<P>
Πράγματι, υπό την πίεση ορισμένων συλλόγων, κατόπιν αιτήματος που παρουσιάστηκε από τη Διεθνή Ένωση Προστασίας των Αλόγων, η οδηγία του 1991 είχε ήδη τροποποιηθεί το 1995. Είναι απολύτως αφύσικο να ανέλαβε η Επιτροπή Μεταφορών του Ευρωπαϊκού Κοινοβουλίου, υπό την επιρροή των ίδιων ομάδων πίεσης, αυτή την έκθεση πρωτοβουλίας με σαφέστατη πρόθεση να αμφισβητήσει ένα κείμενο που τροποποιήθηκε ούτε καν δυο χρόνια πριν, και το οποίο γνωρίζουμε πόσο δύσκολο είναι να εφαρμοστεί.
<P>
Η ομάδα μας ζήτησε ονομαστική ψηφοφορία για το σημείο 35 και φυσικά ψήφισε κατά του προτεινομένου κειμένου. Πράγματι, η επιτροπή μεταφορών επιθυμούσε απλούστατα να καταργήσει όλες τις επιστροφές για την εξαγωγή ζώντων ζώων από την Ευρώπη με προορισμό τρίτες χώρες (συμπεριλαμβανομένων βέβαια και των βοδινών κρεάτων...)
<P>
Θα ήθελα να υπενθυμίσω ότι η Ευρωπαϊκή Ένωση εξάγει προς έναν ορισμένο αριθμό τρίτων χωρών, κυρίως αραβικών, σχεδόν 500.000 ζώντα ζώα. Εάν εμείς οι ίδιοι εμποδίζαμε τις εξαγωγές μας προς τις χώρες αυτές, κάποιοι άλλοι θα κυρίευαν αμέσως αυτήν την σημαντική αγορά. Από τη στιγμή που γνωρίζουμε την κατάσταση της ευρωπαϊκής αγοράς βοδινού κρέατος, δεν μπορούμε βέβαια παρά να αντιτεθούμε κατηγορηματικά στην πρόταση αυτή.
<P>
Διαπιστώνουμε με έκπληξη ότι η Επιτροπή Μεταφορών και Τουρισμού δεν πρότεινε την κατάργηση των δασμολογικών προνομίων που παρέχουμε σε ορισμένες τρίτες χώρες ενώ εισάγουμε ζώντα ζώα. Αυτός ο παραλογισμός δείχνει καθαρά ποιες είναι οι πραγματικές προθέσεις των εμπνευστών και των πρωτεργατών του κειμένου αυτού: για μια ακόμη φορά, οι ομάδες πίεσης χρησιμοποιούν όλες τις προφάσεις για να επιχειρήσουν να κατακερματίσουν την κοινή αγροτική πολιτική και την κοινοτική προτίμηση.

<SPEAKER ID=103 NAME="Πρόεδρος">
Η ώρα των ψηφοφοριών περατώθηκε.

<CHAPTER ID=5>
Διακοπή της συνόδου
<SPEAKER ID=104 NAME="Πρόεδρος">
Κηρύσσω τη διακοπή της συνόδου του Ευρωπαϊκού Κοινοβουλίου.
<P>
(Η συνεδρίαση λήγει στις 12.25 μ.μ.)

