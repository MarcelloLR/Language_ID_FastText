<CHAPTER ID=1>
Έγκριση των συνοπτικών πρακτικών
<SPEAKER ID=1 NAME="Πρόεδρος">
Τα συνοπτικά πρακτικά της συνεδρίασης έχουν διανεμηθεί.
<P>
Υπάρχουν παρατηρήσεις;

<SPEAKER ID=2 LANGUAGE="FR" NAME="Berthu">
Κύριε Πρόεδρε, θα ήθελα να επισημάνω ότι στην σελίδα 5, στην " Νεκρολογία», αναφέρεται ότι ο Sir James Goldsmith, απεβίωσε στις 19 Ιουνίου 1997. Όμως απεβίωσε στις 19 Ιουλίου.
<P>
Θα ήθελα να επισημάνω, με την ευκαιρία αυτή, ότι στην πρώτη σελίδα του χθεσινού εγγράφου " Info- session» αναφέρεται ότι αποτίσαμε φόρο τιμής στην μητέρα Τερέζα και στην Λαίδη Νταϊάνα. Πιστεύω ότι χωρίς να γίνει σπατάλη, θα μπορούσαμε προσθέσουμε και το όνομα του Sir James Goldsmith.

<SPEAKER ID=3 NAME="Πρόεδρος">
Σχετικά με το πρώτο σημείο που αναφέρατε, θα διορθώσουμε τα πρακτικά. Στο δεύτερο σημείο, τα πρακτικά στην αγγλική γλώσσα αναφέρουν σαφώς ότι και ο Πρόεδρος απέτισε φόρο τιμής στον Sir James Goldsmith.
<P>
(Εγκρίνονται τα συνοπτικά πρακτικά)

<CHAPTER ID=2>
Ισότητα ευκαιριών μεταξύ ανδρών και γυναικών
<SPEAKER ID=4 NAME="Πρόεδρος">
Η ημερήσια διάταξη προβλέπει την κοινή συζήτηση των κάτωθι εκθέσεων:
<P>
(A4-0257/97) της κ. Kestelijn-Sierens, εξ ονόματος της Επιτροπής για τα Δικαιώματα της Γυναίκας, σχετικά με την ετήσια έκθεση της Επιτροπής: Ίσες ευκαιρίες για τις γυναίκες και τους άνδρες στην Ευρωπαϊκή Ενωση (1996) (COM(96)0650 - C4-0084/97)-(A4-0251/97) της κ. Κοκκόλα, εξ ονόματος της Επιτροπής για τα Δικαιώματα της Γυναίκας, σχετικά με την ανακοίνωση της Επιτροπής με θέμα: "ενσωμάτωση της ισότητας των ευκαιριών μεταξύ των γυναικών και των ανδρών στο σύνολο των κοινοτικών πολιτικών και στόχων» (COM (96) 0067 - C4-0148/96).
<SPEAKER ID=5 NAME="Kestelijn-Sierens">
Κύριε Πρόεδρε, συνάδελφοι, εξ ονόματος των συναδέλφων μου της Επιτροπής για τα Δικαιώματα της Γυναίκας, θέλω πρωτ' απ' όλα να εκφράσω τη μεγάλη μας ικανοποίηση. Διότι πρόκειται για επίτευγμα το ότι σε μία και μόνο συζήτηση, την Τρίτη το πρωί, μπόρεσαν να διεκπεραιωθούν τέσσερις - και παρά λίγο πέντε - εκθέσεις. Απ' όσα γνωρίζω, κύριε Πρόεδρε αυτή η προνομιούχος μεταχείριση δεν έχει ξαναγίνει σχεδόν ποτέ. Αποδεικνύει ότι λαμβάνεται σοβαρά υπόψη η πολιτική των ίσων ευκαιρών, κι έτσι πρέπει άλλωστε.
<P>
Κύριε Πρόεδρε, συνάδελφοι, η παρούσα ετήσια έκθεση είναι η πρώτη του είδους, και απ' αυτή την άποψη πρόκειται για μια πρωτιά. Και επιδοκιμάζουμε θερμά την πρωτοβουλία της Επιτροπής. Πρώτον, διότι αποτελεί αξιόλογο μέσον για να μετρούνται οι προόδοι από χρόνο σε χρόνο και, δεύτερον, διότι πρέπει να θέσουμε σε κίνηση τη συζήτηση για το μέλλον της πολιτικής των ίσων ευκαιριών.
<P>
Εφόσον πρόκειται για πρώτη έκθεση, κύριε Πρόεδρε, επιβάλλονται ορισμένες παρατηρήσεις επί της μορφής της έκθεσης, ώστε να βοηθήσουμε την Επιτροπή να πάρει από δω και πέρα το σωστό δρόμο. Διότι η έκθεση είναι μεν εκτενής, αλλά χωρίς σωστή υποδομή, πολλά στοιχεία και λίγη αξιολόγηση των στοιχειών. Δευτερη κριτική παρατήρηση: λείπουν σημαντικά θέματα όπως η βία κατά της γυναίκας. Ως προς την ουσία της έκθεσης, προβαίνω σε μια ανασκόπηση των έξι κεφάλαιων που καλύπτουν περίπου τους στόχους του τετάρτου προγράμματος δράσης. Το πρώτο και κατά τη γνώμη μου σημαντικότερο κεφάλαιο αφορά το mainstreaming , ή μάλλον την καλύτερη ένταξη της ισότητας στις άλλες πολιτικές. Η Επιτροπή για τα Δικαιώματα της Γυναίκας συμφωνεί απολύτως με αυτές τις νέες προσεγγίσεις. Για την προώθηση του mainstreaming ειδικά ζητάμε περισσότερη φροντίδα ώστε οι στατιστικές να χωρίζονται ανά φύλο. Ζητάμε επίσης να συνοδεύονται τα σχέδια νόμου από μια έκθεση για τις συνέπειες ως προς τις διακρίσεις φύλου, σε αναλογία με τις υπάρχουσες έκθεσεις για τις οικολογικές ή επιχειρησιακές συνέπειες. Τρίτον, ζητάμε mainstreaming στο ίδιο το Κοινοβούλιο, μέσω της σύστασης ενός γραφείου παρακολούθησης του mainstreaming, στο οποίο θα συμμετέχουν δύο μέλη από κάθε κοινοβουλευτική επιτροπή, όπως προτάθηκε από τη συνάδελφο κ. Hadar Cars. Τα ίδια θέματα, κύριε Πρόεδρε, επαναλαμβάνονται στην έκθεση Κοκκόλα, έκθεση που υποστηρίζουμε πλήρως.
<P>
Το δεύτερο κεφάλαιο αναφέρεται στην παγκοσμία διάσκεψη του Πεκίνου. Εδώ θέλω να επισημάνω τις ευθύνες της ΕΕ να αναλάβει την πρωτοβουλία. Δυστυχώς, διαπιστώνουμε ότι η ΕΕ δεν έκανε σχεδόν τίποτα για ορισμένους πρωταρχικούς στόχους της πλατφόρμας του Πεκίνου: Οι γυναίκες και το περιβάλλον, η βία κατά των γυναικών, η γυναίκα και η υγεία. Μόνο για το τελευταίο θέμα η πρόσφατη ανακοίνωση σχετικά με τη γυναίκα και την υγεία προαναγγέλει κάποια πρόοδο.
<P>
Τρίτον, το θέμα της υποεκπροσώπησης της γυναίκας στα κέντρα λήψης αποφάσεων. Συνάδελφοι, η φωτογραφία με τους επικεφαλής κρατών και κυβερνήσεων που ολοκλήρωσαν τη νέα συνθήκη του Αμστερνταμ, μιλάει μόνη της. Εκτός από τη βασίλισσα Βεατρίκη, καμία γυναίκα. Δικαιολογημένως η επιτροπή επισημαίνει ότι η υπεκπροσώπηση της γυναίκας στη λήψη πολιτικών αποφάσεων, αποτελεί μια απ' τις κύριες αιτίες του δημοκρατικού ελλείμματος. Εδώ επιβάλλεται ουσιαστική δράση και πρέπει να τονίσουμε τα εξής μέτρα. Πρώτον, η εισαγωγή προσωρινών ποσοστώσεων ή επιδιωκομένων ποσοτήτων. Μπορούν ν'αποτελέσουν αποτελεσματικό, καμιά φορά και απαραίτητο μέσον επίτευξης ισόρροπης συμμετοχής της γυναίκας στη λήψη αποφάσεων. Αναφέρουμε επίσης τις επιπτώσεις των εκλογικών συστημάτων για την εκπροσώπευση των γυναικών στα διάφορα πολιτικά όργανα. Μια μελέτη της κοινοβουλευτικής υπηρεσίας ερευνών έδειξε, ότι τα πλειοψηφικά συστήματα όπως αυτά του Ηνωμένου Βασιλείου και της Γαλλίας, έχουν σαφώς αρνητικές επιπτώσεις στην ισόρροπη συμμετοχή ανδρών και γυναικών.
<P>
Το τέταρτο κεφάλαιο αφορά τις γυναίκες στην αγορά εργασίας. Επιβάλλεται μια ευρεία διάδοση του ευρωπαϊκού κώδικα συμπεριφοράς για την ίση αμοιβή. Ελπίζουμε να αξιολογήσει η Επιτροπή στην επόμενη ετήσια έκθεσή της, τα αποτελέσματα αυτού του κώδικα συμπεριφοράς. Για τη βελτίωση της θέσης της γυναίκας στην αγορά εργασίας, ζητάμε περαιτέρω έρευνα για την εξατομίκευση των δικαιωμάτων στις κοινωνικές ασφαλίσεις, ένα καλύτερο καταστατικό για τη σύζυγο που εργάζεται και εκείνη μέσω της πολυπόθητης αναμενόμενης αναθεώρησης των υπαρχουσών οδηγιών.
<P>
Το πέμπτο κεφάλαιο αφορά τον συνδυασμό οικογενειακών και επαγγελματικών υποχρεώσεων. Αν θέλουμε πράγματι ίσες ευκαιρίες ανδρών και γυναικών στην αγορά εργασίας, θα χρειασθεί άνδρες και γυναίκες να μπορέσουν να συνδυάσουν καλύτερα την οικογένεια με το επάγγελμα. Εδώ ζητάμε ελαστικό ωράριο καταστημάτων και δημοσίων υπηρεσιών, καθώς και προώθηση πρωτοβουλιών για την υποδοχή και φροντίδα μικρών παιδιών.
<P>
Το τελευταίο κεφάλαιο ασχολείται με τα δικαιώματα της γυναίκας. Μια δημοσκόπηση του ευρωβαρομέτρου φανερώνει ότι οι περισσότερες γυναίκες δεν έχουν συνειδητοποιήσει τα δικαιώματά τους. Ενημερωτικές εκστρατείες πρέπει να διορθώσουν αυτή την κατάσταση. Εδώ έχω υπόψη μου την πρωτοβουλία "Πρώτα οι πολίτες».
<P>
Κύριε Πρόεδρε, συνάδελφοι, η Επιτροπή για τα Δικαιώματα της Γυναίκας μπόρεσε να υποστηρίξει ομόφωνα την έκθεσή μου. Ελπίζουμε, κύριε Επίτροπε, ότι όλες οι προτάσεις και οι παρατηρήσεις του Κοινοβουλίου θα ληφθούν υπόψη κατά την σύνταξη της επομένης και των μετέπειτα ετησίων εκθέσεων. Θέλω να ευχαριστήσω ακόμη τη γραμματεία της Επιτροπής για τα Δικαιώματα της Γυναίκας κι όλους όσοι συνεργάσθηκαν για την αξιόλογη συμβολή τους στην παρούσα έκθεση. Τέλος, ευχαριστώ επίσης τις τρεις εισηγήτριες που συνέβαλαν στη σημερινή μας συζήτηση. Τις συγχαίρω για το έργο τους.

<SPEAKER ID=6 NAME="Κοκκόλα">
Κύριε Πρόεδρε, κύριε Επίτροπε, αγαπητοί συνάδελφοι, μετά την παρέλευση αρκετού χρόνου και ύστερα από συζητήσεις και αναλύσεις με θέμα την πολιτική της ενσωμάτωσης της ισότητας των ευκαιριών μεταξύ γυναικών και ανδρών στο σύνολο των κοινοτικών πολιτικών και στόχων, το λεγόμενο mainstreaming, και με δεδομένη πλέον τη νέα μορφή της Συνθήκης του 'Αμστερνταμ, φθάσαμε σήμερα στην τελική ευθεία. Καλείται η Ολομέλεια του Ευρωπαϊκού Κοινοβουλίου να συζητήσει και να υιοθετήσει, ελπίζω, αυτή την έκθεση.
<P>
Η προσπάθεια, όμως, που καταβάλαμε όλο αυτό το διάστημα, έτσι ώστε να διαμορφωθεί ένα ψήφισμα για την πολιτική του mainstreaming που να ανταποκρίνεται στις σημερινές πραγματικές ανάγκες των γυναικών δεν πρέπει να σταματήσει ή να ανακοπεί. Δεν είναι αρκετή μία έκθεση του Ευρωκοινοβουλίου ώστε από τη μια στιγμή στην άλλη να αλλάξουν η νοοτροπία και οι παραδόσεις και να έχει πρακτική εφαρμογή στη ζωή η πολιτική του mainstreaming. Χρειάζεται να ενώσουμε τις δυνάμεις μας όλοι σ'αυτή την προσπάθεια για να αλλάξουμε τη σημερινή μορφή της κοινωνίας και να επιτύχουμε μία κοινωνία όπου οι πρώτοι άνεργοι δεν θα είναι άνεργοι λόγω φύλου, μία κοινωνία της οποίας τα μέλη δεν θα αποκλείονται από τις θέσεις λήψης αποφάσεων λόγω φύλου, ή δεν θα έχουν την ίδια δυνατότητα πρόσβασης στην πληροφόρηση ή σε εκπαιδευτικά και επιμορφωτικά προγράμματα λόγω φύλου. Νομίζω ότι οφείλομε αυτή την προσπάθεια στις γενιές που έρχονται.
<P>
Πριν συνεχίσω τη σύντομη ανάλυσή μου θα ήθελα να διατυπώσω τη θέση μου σχετικά με την ονομασία αυτής της πολιτικής. Ο όρος mainstreaming, δανεισμένος από την ορολογία των οικολόγων, είναι ατυχής. Η Ευρωπαϊκή 'Ενωση έχει την τάση να ενδύει τις πολιτικές της με διάφορες ονομασίες που όμως δεν είναι κατανοητές ή δεν αποδίδονται ακριβώς σ'όλες τις γλώσσες της Ευρωπαϊκής 'Ενωσης; αποτέλεσμα αυτού είναι να δημιουργείται σύγχυση μεταξύ των ενδιαφερομένων και στην προκειμένη περίπτωση σύγχυση για την τόσο σημαντική έννοια της προώθησης των ίσων ευκαιριών και στόχων. Η καλύτερη ονομασία στην προκειμένη περίπτωση νομίζω πως είναι »δράση για την ενσωμάτωση της ισότητας» και αυτόν τον όρο θα χρησιμοποιήσω από δω και πέρα.
<P>
Η επίτευξη της δράσης για την ενσωμάτωση της ισότητας θα μπορούσε να θεωρηθεί το ιδεώδες για την ισότητα των φύλων. Ως εισηγήτρια, όμως, οφείλω να επιστήσω την προσοχή όλων μας, διότι η δράση για την ενσωμάτωση της ισότητας ενέχει τον κίνδυνο της εξομοίωσης, ενώ η ισότητα αναδεικνύει την ποικιλομορφία και περιέχει συμπαράσταση στα πλαίσια της διαφορετικότητας. Είναι, λοιπόν, σαφές ότι οι θετικές δράσεις πρέπει να συνεχίσουν να ασκούνται εκ παραλλήλου με την εφαρμογή της πολιτικής αυτής.
<P>
Τα Διαρθρωτικά Ταμεία είναι ένας χώρος όπου η δράση για την ενσωμάτωση της ισότητας μπορεί να βρει πρόσφορο έδαφος για να αναπτυχθεί; τούτο σημαίνει ότι οι ίσες ευκαιρίες και τα ίσα δικαιώματα πρέπει να συμπεριληφθούν στους στόχους των εν λόγω ταμείων. Θα διευκόλυνε δε περισσότερο η κατάρτιση καταλόγου δεικτών αξιολόγησης ποιοτικού και ποσοτικού χαρακτήρα όσον αφορά την ένταξη αυτής της πολιτικής στο πεδίο δράσεως αυτών των ταμείων, καθώς και η παρουσίαση των στατιστικών και των στοιχείων για τα δύο φύλα ξεχωριστά. 'Οταν δε οι ίσες ευκαιρίες και τα ίσα δικαιώματα θα έχουν συμπεριληφθεί σ'όλους τους κανονισμούς και τις πολιτικές στην 'Ενωση, τότε η δράση για την ενσωμάτωση της ισότητας θα έχει ολοκληρωθεί. Στο σημείο αυτό πρέπει να επισημανθεί ο ενεργητικός ρόλος που καλούνται να παίξουν οι μη κυβερνητικές οργανώσεις και φορείς στον σχεδιασμό των προγραμμάτων.
<P>
Κύριε Επίτροπε, όπως καλά γνωρίζετε, όση καλή διάθεση και εάν υπάρχει, όσο βαρύγδουπες δηλώσεις και εάν γίνονται, όσο και εάν συμφωνούμε εσείς ως Επιτροπή και εμείς ως Κοινοβούλιο, εάν δεν εξασφαλισθούν τα κατάλληλα χρηματοδοτικά μέσα και οι απαραίτητες διοικητικές δομές έτσι ώστε να υπάρχει συντονισμός και να μπορεί να αξιολογηθεί το εάν κάθε δράση προωθεί την ισότητα των ευκαιριών, φοβάμαι ότι η δράση για την ενσωμάτωση της ισότητας θα παραμείνει μια ιδέα στα συρτάρια αυτών που χειρίζονται το θέμα. Γι'αυτό σας ζητώ να ασκήσετε κάθε δυνατή πίεση προς όλες τις πλευρές, ώστε να δημιουργηθούν οι δομές και να διατεθούν τα απαραίτητα κονδύλια.
<P>
Επιθυμώ να ολοκληρώσω λέγοντας ότι πιστεύω ότι την ισότητα δεν την έχουν ανάγκη μόνον οι γυναίκες; την έχει ανάγκη η Ευρώπη, την έχει ανάγκη όλη η παγκόσμια κοινότητα. Η δράση για την ενσωμάτωση της ισότητας θα έπρεπε να είναι η πολιτική μιας εκστρατείας ενημέρωσης, μιας εκστρατείας δικής μας, όλων μας στα εθνικά κοινοβούλια, στις κυβερνήσεις μας, στους κοινωνικούς φορείς και μια διαδικασία όπου στόχος παραμένει η πλήρης ισότητα.
<P>
(Χειροκροτήματα)

<SPEAKER ID=7 NAME="Sonrosa Martνnez">
Κύριε Πρόεδρε, εκλεκτοί συνάδελφοι, θα ήθελα να ξεκινήσω εκφράζοντας την ικανοποίησή μου για το πακέτο των εκθέσεων που έχουμε σε αυτή την συνεδρίαση της ολομέλειας με θέμα τη γυναίκα, και ημέρα Τρίτη αντί για Παρασκευή όπως συνήθως.
<P>
Δεν γίνονται συχνά συζητήσεις επί θεμάτων σχετικών με την ισότητα ευκαιριών και θα ήταν ευχής έργο να συνεχιστεί κάτι τέτοιο ούτως ώστε να επιτευχθεί η ισότητα των ευκαιριών. Ο στόχος της ενσωμάτωσης της ισότητας σε όλες τις πολιτικές της Ευρωπαϊκής Ένωσης παραμένει ακόμη μακρινός. Για αυτό το λόγο λοιπόν έχει σημασία αυτή η συζήτηση.
<P>
Η Επιτροπή παρουσίασε, στην πρώτη ετήσια έκθεσή της σχετικά με την ισότητα ευκαιριών, μια διεξοδική και τεκμηριωμένη έκθεση η οποία μας προσφέρει όντως μια ευρεία άποψη του θέματος σε όλα τα κράτη μέλη. Ωστόσο κύριε Επίτροπε, έχοντας μελετήσει το έγγραφο μπορώ να πω μόνο πως δημιουργεί μια αίσθηση ανικανότητας. Ανικανότητα που οφείλεται στην χαμηλή αποτελεσματικότητα των μέτρων που αφορούν στην ισότητα, ανικανότητα που οφείλεται στην αβεβαιότητα εργασίας στην οποία υποκείμεθα εμείς οι γυναίκες, ανικανότητα λόγω της μικρής σημασίας που έχουμε εμείς οι γυναίκες στις θέσεις λήψης αποφάσεων και τέλος ανικανότητα ιδίως λόγω της έλλειψης στρατηγικών που επιδεικνύει η Επιτροπή σε αυτή την ανακοίνωσή της.
<P>
Έχουμε μια καλή μελέτη, καλά στατιστικά στοιχεία και μια αξιολόγηση της γενικής κατάστασης. Αλλά ρωτώ, τώρα τι γίνεται; Η κυρία Kestelijn, στην καλή έκθεσή της, τονίζει ενδιαφέρουσες προτάσεις που εγώ υποστηρίζω πλήρως, και επίσης κύριε Επίτροπε ζήτω από την Επιτροπή στις επόμενες εκθέσεις της να λάβει υπόψη τις προτάσεις αυτές για να κατευθυνθεί γρηγορότερα προς την ισότητα.
<P>
Επειδή θα μιλήσω παράλληλα για την έκθεση της κας. Κοκκόλα, θέλω να πω πως από τις τέσσερις αυτές εκθέσεις για την ισότητα που παρουσιάζονται σήμερα, ημέρα Τρίτη, αυτή είναι αναμφίβολα εκείνη που τελειώνοντας θα συνδράμει περισσότερο στην βελτίωση της κατάστασης των γυναικών στην ευρωπαϊκή κοινωνία. Αυτό που ζητά και που προτείνει η έκθεση της κας. Κοκκόλα είναι μια πραγματική ενσωμάτωση της αρχής της ισότητας σε όλες τις πολιτικές και στρατηγικές της Ευρωπαϊκής Ένωσης.
<P>
Συγχαίρω την κυρία Κοκκόλα για το έργο της και για την κριτική ανάλυση που κάνει σχετικά με την ανακοίνωση της Επιτροπής και είμαι μαζί της όταν απαιτεί περισσότερη διαφάνεια. Η σύγχυση ξεκινά από τον ίδιο τον όρο mainstreaming και λήγει στην συγκεχυμένη διαχωριστική γραμμή ανάμεσα στις κοινοτικές αρμοδιότητες και την αρχή της επικουρικότητας. Αν η Επιτροπή εκπροσωπεί την υπευθυνότητα στα κράτη μέλη, και αυτά θέτουν άλλες προτεραιότητες δεν θα υπάρξει μια πραγματική αλλαγή στις πολιτικές ισότητας. Για αυτό το λόγο, είναι ζωτικής σημασίας η ενίσχυση που θα παραχωρηθεί στις διάφορες χώρες να περιέχει διατάξεις που θα διέπονται από την αρχή της ισότητας και που επίσης θα είναι δεσμευτικές.
<P>
Η ενσωμάτωση της ισότητας θα πρέπει να αποτελεί στόχο όλων και σε όλα τα πεδία των εσωτερικών πολιτικών, καθώς επίσης και στις συμφωνίες αναπτυξιακής συνεργασίας και γιατί όχι, και στις διαπραγματεύσεις για την διεύρυνση. Για να φτάσουν επιτυχώς σε πέρας οι πολιτικές αυτές, είναι απαραίτητο να γίνουν επενδύσεις και τα διαρθρωτικά ταμεία σίγουρα δύνανται να είναι τα καλύτερα εργαλεία για την επιτυχία του mainstreaming και των εγκάρσιων πολιτικών για την ισότητα σε όλες τις πολιτικές της Ευρωπαϊκής Ένωσης.
<P>
Κύριε Επίτροπε, περιμένουμε, τουλάχιστον εγώ αυτό περιμένω, τις προτάσεις της Επιτροπής σχετικά με αυτό το θέμα για να επιτευχθεί ταχύτερα η ισότητα όλων των γυναικών στην Ευρωπαϊκή Ένωση και για να μπορέσουμε επίσης να εξαγάγουμε αυτό το πρότυπο.

<SPEAKER ID=8 NAME="Ojala">
Κύριε Πρόεδρε, κατ' αρχάς επιθυμώ να συγχαρώ τους συντάκτες και των δυο εκθέσεων. Η έκθεση της κυρίας Κοκκόλα πραγματεύεται πολύ διεξοδικά και ολοκλρωμένα την σημαντικότερη τη στιγμή αυτή έννοια πολιτικής της ισότητας της ΕΕ, την έννοια «δράση για την ενσωμάτωση της ισότητας» του mainstreaming .
<P>
Η ίδια είχα την τιμή να είμαι συντάκτης της γνωμοδότησης της Επιτροπής Περιφερειακής Πολιτικής σχετικά με το θέμα αυτό και να μεριμνήσω την συμπερίληψη της ισότητας στα διαρθρωτικά ταμεία της ΕΕ. Παρά το γεγονός πως η αρχή του mainstreaming έχει συμπεριληφθεί στη διάταξη περί των διαρθρωτικών ταμείων τέσσερα χρόνια πριν, υπάρχουν ακόμα μεγάλα προβλήματα ως προς την υλοποίησή της. Στους στόχους και τα μέσα της περιφερειακής και διαρθρωτικής πολιτικής προτεραιότητα έχει δοθεί σε τεχνικούς και ορθολογικούς παράγοντες στους οποίους οι άντρες κατέχουν ισχυρή θέση λόγω των παραδοσιακών επιλογών του επαγγελματικού προσανατολισμού. Τα μέτρα διαρθρωτικής πολιτικής, τα οποία είναι επιφανειακά ουδέτερα ως προς το γένος, προσφέρουν στην πραγματικότητα δυνατότητες και ευκαιρίες μόνο στο έτερο φύλο, στους άντρες.
<P>
Για την υλοποίηση του στόχου της ισότητας των ευκαιριών, επιβάλλεται να ληφθούν υπόψη στην πράξη οι ειδικές περιοχές των ενδιαφερόντων των γυναικών. Τα ενδιαφέροντα των γυναικών συσχετίζονται σε μεγαλύτερο των αντρών βαθμό με τα θέματα των υποδομών καθημερινής ανάγκης, δηλαδή με θέματα τοπικά και κοινωνικά. Επιπλέον, η γυναίκα έχει επωμισθεί μεγαλύτερη του ανδρός οικογενειακή ευθύνη. Ως εκ τούτου, οι δυνατότητες των γυναικών να συμμετάσχουν στην επαγγελματική ζωή και την εκπαίδευση εξαρτώνται αποφασιστικά από τις υπηρεσίες που η κοινωνία προσφέρει, όπως την πρόνοια για τα παιδιά και τα άτομα τρίτης ηλικίας, το σχολικό επισιτισμό και τα μαζικά μέσα συγκοινωνίας. Η δραστηριότητα των διαρθρωτικών ταμείων πρέπει να ενισχύσει και αυτές τις υπηρεσίες.
<P>
Οι ανάγκες των γυναικών δεν δύνανται να βρούν ικανοποιητική ανταπόκριση, εάν δεν επαυξηθεί η συμμετοχή τους σε όλα τα επίπεδα, σχεδιασμού της διαρθρωτικής πολιτικής, λήψης αποφάσεων και εποπτείας. Κύριε Επίτροπε, τοιουτοτρόπως πρέπει να λειτουργούμε, από την Επιτροπή ως τις περιφερειακές ομάδες συνεργασίας. Συνηθίζεται να λέγεται, ότι είναι δύσκολη η ανεύρεση γυναικών εμπειρογνωμόνων για τα σχετικά όργανα, μέχρι και αδύνατη. Στη Φινλανδία έχουμε κάνει τα βήματα προόδου επί του ζητήματος με την εφαρμογή της αρχής πως πρέπει πάντα οι αρμόδιοι φορείς προτείνουν εκπροσώπους και των δυο φύλων από τους οποίους γίνεται επιλογή του ενός. Έτσι επιτυγχάνεται η καλύτερη εκπροσώπηση των γυναικών στα θεσμικά όργανα. Προτείνω την υιοθέτηση του μέτρου αυτού και από την ΕΕ.

<SPEAKER ID=9 NAME="Izquierdo Rojo">
Κύριε Πρόεδρε, βρισκόμαστε ενώπιον μίας πολύ σημαντικής πολιτικής για δράση όσον αφορά την ενσωμάτωση της ισότητας και ενώπιον ενός εξαίρετου κοινοβουλευτικού έργου που πραγματοποιήθηκε από την κυρία Κοκκόλα. Η Επιτροπή Θεσμικών Θεμάτων διεξήγαγε μια εργασία ενημέρωσης αυτού του κοινοβουλευτικού έργου υπό το φως του νέου σχεδίου της Συνθήκης του Αμστερνταμ, έκανε μια σημαντική συνεισφορά προτείνοντας μια νέα ονομασία, και ευχαριστώ πολύ την κυρία Κοκκόλα που την δέχτηκε, καθώς και πρότεινε επίσης την δημιουργία μίας ομάδας διοργανικών εργασιών.
<P>
Σχετικά με το νέο σχέδιο της Συνθήκης του Αμστερνταμ, πρέπει να σημειώσουμε, πως σε αντίθεση με άλλα θέματα σχετικά με τα οποία η νέα Συνθήκη μόλις κάνει κάποια βήματα και μάλλον παραμένει στάσιμη ή ίσως οπισθοχωρεί, στο πεδίο της υπεράσπισης των δικαιωμάτων της γυναίκας πρέπει να παραδεχτούμε πως υπάρχει ξεκάθαρη πρόοδος όσον αφορά στην συνειδητοποίηση των διακρίσεων που γίνονται κατά των γυναικών καθώς και στην υπεράσπιση της ίσης μεταχείρισης των γυναικών.
<P>
Εδώ, στην νέα αυτή Συνθήκη, θα μπορέσουμε να βρούμε στις πολιτικές απασχόλησης και στις κοινωνικές πολιτικές μια αποτελεσματική διέξοδο. Πρέπει επίσης να ειπωθεί πως αυτό δεν είναι εξασφαλισμένο, γιατί η νέα Συνθήκη είναι πολύ αμφίρροπη και η αποτελεσματικότητά της εξαρτάται από το αν χρησιμοποιείται ο ένας ή ο άλλος τρόπος. Εν πάση περιπτώσει όμως, πρέπει να παραδεχτούμε πως επιτέλους στα πρόθυρα του 21ου αιώνα, η νέα Συνθήκη της Ευρωπαϊκής Ένωσης ασχολείται με αυτό το τεράστιο πρόβλημα των διακρίσεων κατά των γυναικών, που αφορά περισσότερο από το ήμισυ των ευρωπαίων. Για πρώτη φορά σχηματίζουμε σαφή εικόνα του προβλήματος και αυτό δεν είναι λίγο γιατί γνωρίζουμε ήδη πως στην πολιτική η παραδοχή ενός προβλήματος αποτελεί και το πρώτο βήμα για την επίλυσή του.

<SPEAKER ID=10 LANGUAGE="PT" NAME="Torres Marques">
Κύριε Πρόεδρε, επιτέλους έφθασε ένα ευγενικό πρωί για ν' ασχοληθούμε με ένα ευγενές θέμα. Για ένα θέμα που αφορά το σύνολο των πολιτών της Ευρωπαϊκής Ενωσης, και όχι μόνο τις γυναίκες. Τα συγχαρητήριά μου, λοιπόν, στη Διεύθυνση του Ευρωπαϊκού Κοινοβουλίου επειδή παραδέχθηκε το γεγονός αυτό. Τα συγχαρητήριά μου επίσης σε όλους τους συντάκτες των εκθέσεων και των γνωμοδοτήσεων που παρενέβησαν στην παρούσα συζήτηση.
<P>
Καιρός ήταν πλέον να καταρτίσει η Επιτροπή και να υποβάλει στο Ευρωπαϊκό Κοινοβούλιο μια έκθεση με θέμα την ισότητα ευκαιριών ανάμεσα σε άνδρες και γυναίκες στους κόλπους της Ευρωπαϊκής Ενωσης. Και το έκανε την κατάλληλη στιγμή, εν έτει 1996. Μόνο που δεν αρκεί να χαράσσουμε πολιτικές που σφύζουν από καλές προθέσεις: εφόσον δεν μελετάμε τις εφαρμογές τους και τα αποτελέσματά τους, η αποδοτικότητα τέτοιων πολιτικών μπορεί να μην είναι επαρκής, δίχως καν να το αντιληφθούν οι πολιτικοί υπεύθυνοι. Εχει, επομένως, ουσιαστική σημασία, όχι μόνο οι στατιστικές να παραθέτουν χωριστά αποτελέσματα ανάλογα με το φύλο, αλλά και να χρησιμοποιούνται δείκτες οι οποίοι θα διευκολύνουν την παρακολούθηση και τον έλεγχο των αποτελεσμάτων των εφαρμοζόμενων πολιτικών.
<P>
Στην Πορτογαλία, λόγου χάρη, για πρώτη φορά η κυβέρνηση υπέβαλε φέτος ένα πρόγραμμα που προσβλέπει στην ενσωμάτωση, σε όλες τις τομεακές πολιτικές, της διάστασης της ισότητας μεταξύ ανδρών και γυναικών. Με στόχο τη στήριξη της υλοποίησης αυτού του προγράμματος, η κυβέρνηση απασχολεί σε κάθε υπουργείο γυναίκες συμβούλους επί θεμάτων ισότητας, οι οποίες λογοδοτούν απευθείας στην Υπατη Αρμοστή για την Ισότητα και την Οικογένεια, που είναι αρμόδια για την παρακολούθηση και τον έλεγχο της υλοποίησης του εν λόγω προγράμματος.
<P>
Πέραν τούτου, τον Ιούνιο του 1998, το πορτογαλικό κοινοβούλιο θα διοργανώσει, στο πλαίσιο του Τετάρτου Προγράμματος Δράσης υπέρ της Ισότητας, τη δεύτερη διακοινοβουλευτική διάσκεψη των αρμοδίων κοινοβουλευτικών επιτροπών για θέματα δικαιωμάτων της γυναίκας των δεκαπέντε χωρών της Ευρωπαϊκής Ενωσης. Στόχος αυτής της πρωτοβουλίας είναι ακριβώς η μελέτη του τρόπου με τον οποίο προωθήθηαν και ποια αποτελέσματα επιτεύχθηκαν από την εφαρμογή των πολιτικών που προωθούν την ισότητα μεταξύ ανδρών και γυναικών, είτε αυτές χαράσσονται σε επίπεδο Ευρωπαϊκής Ενωσης είτε στο επίπεδο της κάθε χώρας. Ευελπιστούμε ότι η παραπάνω διακοινοβουλευτική διάσκεψη της Λισαβόνας θα βοηθήσει την Επιτροπή ώστε να καταρτίσει με πιο συγκεκριμένο τρόπο και να προβεί σε αποτελεσματικότερη αξιολόγηση των πολιτικών υπέρ της ισότητας, στην επόμενή της έκθεση, η οποία θα αφορά το έτος 1997.
<P>
Επίτροπε Flynn, ελπίζω ότι η Επιτροπή θα βρεθεί σε θέση, με τη βοήθεια του Ευρωπαϊκού Κοινοβουλίου και των κοινοβουλίων της Ευρωπαϊκής Ενωσης, να καταρτίσει την επόμενη έκθεσή της ενσωματώνοντας τις διάφορες υποδείξεις που σας υποβάλλουμε σήμερα εδώ.
<P>
Σε ό, τι αφορά την πολιτική του mainstreaming , δηλαδή της ενσωμάτωσης της διάστασης της ισότητας ανδρών-γυναικών σε όλες τις τομεακές πολιτικές, τη θεωρώ ένα καθοριστικό βήμα για την επίτευξη της ομαλότητας στην κοινωνία, με άλλα λόγια, να πετύχουμε ώστε οι άνδρες και οι γυναίκες όχι μόνο να έχουν τα ίδια δικαιώματα και τις ίδιες υποχρεώσεις, αλλά και να μπορούν να τα ασκούν εμπράκτως. Για το λόγο αυτό, φρονώ πως η παρούσα έκθεση, την οποία με τόσο έξοχο τρόπο συνέταξε η κ. Αγγέλα Κοκκόλα, αποτελεί ένα από τα σημαντικότερα κείμενα που συζητήθηκαν ποτέ στο Ευρωπαϊκό Κοινοβούλιο σχετικά με την πολιτική της ισότητας. Μετά την κύρωση της Συνθήκης του Αμστερνταμ, η πολιτική του mainstreaming θα αναδειχθεί ως ένας από τους στόχους της Ενωσης και, συνεπώς, οι δυνατότητες έμπρακτης εφαρμογής της θα ενισχυθούν κατά πολύ.
<P>
Προς την κατεύθυνση αυτή, κύριε Επίτροπε, θα αναμένουμε προσεκτικά τις εξελίξεις, και θα σας ήμουν ευγνώμων αν ενημερώνατε όλα τα μέλη της Επιτροπής σχετικά με αυτή μας τη στάση. Αλλά δεν είμαστε αφελείς: εφόσον δεν κατοχυρωθεί η ισότητα, δεν μας ικανοποιεί η προώθηση οριζοντίων πολιτικών στις οποίες απλώς και μόνο θα ενσωματώνεται, σε τομεακό επίπεδο, αυτός ο στόχος. Είναι απολύτως αναγκαίο να συνεχίσει και να επεκταθεί η δρομολόγηση δράσεων και προγραμμάτων που θα στοχεύουν ειδικά στη στήριξη των γυναικών. Αν πράγματι επιθυμούμε την ισότητα, είναι ανάγκη να ληφθούν, για πολύ καιρό ακόμη, ειδικά μέτρα με σκοπό την κάλυψη της απόστασης που υπάρχει σήμερα. Εάν θέλουμε γυναίκες οικονομικά ανεξάρτητες, γυναίκες που να είναι επικεφαλής επιχειρήσεων, που να δημιουργούν θέσεις απασχόλησης, που να συμβάλλουν στην επίτευξη μιας ανάπτυξης περισσότερο ανθρώπινης και πιο φιλικής προς το περιβάλλον, το mainstreaming δεν αρκεί, παρ' ότι η εν λόγω πολιτική έχει μεγάλη σημασία. Οι δράσεις προς όφελος των γυναικών θα πρέπει να συνεχίσουν να προωθούνται και να επεκταθούν. Και είναι απαραίτητο να εφαρμόζονται πιο αποτελεσματικά οι νέες τεχνολογίες που ήδη διατίθενται στη σημερινή κοινωνία. Είμαι απολύτως πεπεισμένη ότι η προσδοκώμενη ισότητα δεν θα μπορέσει πράγματι να επιτευχθεί παρά μόνο όταν εμείς οι γυναίκες θα λαμβάνουμε τις αποφάσεις από κοινού με τους άνδρες.

<SPEAKER ID=11 LANGUAGE="NL" NAME="Maij-Weggen">
Κύριε Πρόεδρε, θα επικεντρώσω την παρέμβασή μου στην έκθεση της κ.Kestelijn - μια έξοχη έκθεση άλλωστε, και η συνάδελφός μου κ. Peijs θα σχολιάσει την έκθεση της κ. Κοκκόλα.
<P>
Είναι πολύ θετικό ότι η Επιτροπή παρουσίασε αυτή την ετήσια έκθεση και σχεδιάζει να την επαναλαμβάνει κάθε χρόνο. Συγχαίρω τον Επίτροπο κ. Flynn με την πρωτοβουλία του. Πέρασαν ήδη δεκαπέντε χρόνια από τότε που το Κοινοβούλιο συνέταξε μια εκτενή αναφορά-έρευνα για τη θέση της γυναίκας στην Ευρώπη. Και πολλά συνέβησαν σ'αυτό το διάστημα. Σας υπενθυμίζω ότι έκεινη την εποχή, η κ. Veil ήταν πρόεδρος του Κοινοβουλίου, η Yvette Roudi ήταν πρόεδρος της εξεταστικής επιτροπής και εγώ ως νέο μέλος του Κοινοβουλίου ήμουν γενική εισηγήτρια της εξεταστικής επιτροπής. Αυτή η ενέργεια το 1981 ανακίνησε πολλά. Από τότε, η Ευρωπαϊκή Επιτροπή έγραψε το θέμα "γυναίκες» ψηλά στον κατάλογό της κι από τότε αποκτήσαμε τη δική μας επιτροπή για τις γυναίκες. Πολλά άλλαξαν προς το καλύτερο. Βάσει ευρωπαϊκών οδηγιών, το κράτη μέλη έλαβαν πολλά νομοθετικά μέτρα για να επιβληθεί η ίση μεταχείριση των γυναικών. Βελτιώθηκε λοιπόν η θέση των γυναικών στην παιδεία, στην αγορά εργασίας, στην πολιτική, στα διοικητικά όργανα. Επεκτάθηκαν αισθητά οι διευκολύνσεις για άνδρες και γυναίκες να συνδυάσουν την εργασία με την φροντίδα των παιδιών. Εν τούτοις, υπάρχουν ακόμα πολλά που δεν ρυθμίστηκαν καλά ή επαρκώς. Είναι αδιανόητο ότι 25 χρόνια μετά από το τρίτο κύμα χειραφέτησης και 15 χρόνια μετά από τη δράση της εξεταστικής επιτροπής του Ευρωπαϊκού Κοινοβουλίου, τα παιδιά μας, οι κόρες μας - συγγνώμη που μιλάω για τη δική μας γενεά - αντιμετωπίζουν πάντα τα ίδια προβλήματα, μόνο και μόνο επειδή είναι γυναίκες. Ιδού μερικά παραδείγματα: Στην παιδεία, αγόρια και κορίτσια φτάνουν στις ημέρες μας στο ίδιο επίπεδο, κι αυτό αποτελεί μεγάλη πρόοδο. Αλλά οι κοπέλες έχουν παντα μειωμένη προσέλευση στην τεχνική εκπαίδευση, οπότε οι γυναίκες μειονεκτούν στον τομέα της νέας τεχνολογίας. Στην αγορά εργασίας οι γυναίκες έφτασαν στον ποσοστό του 40 % και πάλι καλά. Πριν από δεκαπέντε χρόνια, το ποσοστό αυτό στην ολλανδική αγορά εργασίας έφτανε μόνον το 20 %. Συνεχίζεται όμως το φαινόμενο ότι κατά μέσον όρο, οι αποδοχές των γυναικών είναι χαμηλότερες. Επιπλέον, η παρουσία των γυναικών στην αγορά εργασίας συγκεντρώνεται σ'ενα περιορισμένο μέρος της, όποτε οι γυναίκες είναι πολύ πιο τρωτές από την ανεργία. Χρειάζονται πάντα επιπλέον ενέργειες για να λυθούν αυτά τα προβλήματα. Ο συνδυασμός εργασίαςοικογένειας κατέστη λιγότερο πολύπλοκος για τις γυναίκες. Πάντως η κατάσταση είναι κάθε άλλο παρά ιδανική. Μια πρόσφατη έρευνα στις Κάτω Χώρες απέδειξε ότι οι μισές από τις νέες μητέρες που αρχικά επιχείρησαν να συνεχίσουν την εργασία τους, την εγκατέλειψαν μετά από μερικούς μήνες, μ' όλα τα επακόλουθα για τη θέση τους στην αγορά εργασίας.
<P>
Ως προς τις γυναίκες στις ανώτερες θέσεις και στα κέντρα λήψης αποφάσεων, υπήρξα η ίδια επί πέντε χρόνια υπουργός σε μια κυβέρνηση όπου συμμετείχαν μόνο τρείς γυναίκες υπουργοί. Η σημερινή ολλανδική κυβέρνηση, αριθμεί τέσσερεις γυναίκες υπουργούς. Η πρόοδος είναι λοιπόν πολύ μικρή κι αυτό δεν ισχύει μόνο για τις Ολλανδικές κυβερνήσεις, αλλά κατά βάθος για όλες τις κυβερνήσεις. Το ίδιο ισχύει για τις ανώτερες θέσεις στη δημόσια διοίκηση, στις επιχειρήσεις, στα συνδικάτα και στις κοινωνικές οργανώσεις. Ακόμα και τα ευρωπαϊκά όργανα παρουσιάζουν μια ανισόρροπη εικόνα. Ο αριθμός των γυναικείων μελών της Επιτροπής, ο αριθμός των γυναικείων γενικών διευθυντών και διευθυντών, δεν είναι καθόλου ικανοποιητικός. Κι αυτό είναι ανησυχητικό, διότι η Ευρωπαϊκή Επιτροπή οφείλει να δίνει το καλό παράδειγμα, αλλιώς οι επικρίσεις της προς τα κράτη μέλη δεν θά'ναι πολύ πειστικές. Ζητώ απ' τον Επίτροπο κ. Flynn να συμπεριλαμβάνει στο εξής στις ετήσιες εκθέσεις του τη θέση των γυναικών στα κοινοτικά όργανα.
<P>
Συνοψίζοντας, η θέση των γυναικών κοντά στο έτος 2000 είναι πολύ καλύτερη απ' ό, τι ήταν πριν από 25 χρόνια, αλλά δεν λύθηκαν τα προβλήματα και μάλιστα προστέθηκαν κι άλλα. Είναι όμως θετικό ότι η Επιτροπή θα εκπονεί στο μέλλον ετήσιες εκθέσεις. Ενδιαφέρον και ενέργειες για τον ρόλο των γυναικών στην κοινωνία μας θα χρειασθούν για χρόνια ακόμα και οι γυναίκες πρέπει να'αλληλοσυμπαραστέκονται, μαζί με τους άνδρες που τις υποστήριζουν. Διότι η ισότητα ανδρών και γυναικών θα δημιουργήσει έναν καλύτερο κόσμο.

<SPEAKER ID=12 NAME="Δασκαλάκη">
Κύριε Πρόεδρε, μαζί με τις συναδέλφους μου θα ήθελα και εγώ να υπογραμμίσω πόσο σημαντικό θεωρώ το γεγονός ότι γίνεται η συζήτηση αυτή σήμερα το πρωί με άνεση χρόνου και ότι έχουμε τη δυνατότητα να αναπτύξουμε θέματα που είναι πάρα πολύ σημαντικά, τα οποία και πρέπει να προσέξουμε.
<P>
Ειδικότερα θα ήθελα να αναφερθώ στην έκθεση της κ. Κοκκόλα, η οποία ζητεί από την Επιτροπή και τα κράτη μέλη να δράσουν σε δύο μέτωπα, προωθώντας ταυτόχρονα τόσο μια πολιτική ισότητας ευκαιριών ανδρών και γυναικών όσο και θετικά μέτρα διακριτικής μεταχείρισης υπέρ των γυναικών στους τομείς όπου ακόμα οι γυναίκες μειονεκτούν. Η εισηγήτρια εκτιμά ότι θα έπρεπε να επενδύσουμε πολύ περισσότερο, ιδίως στον τομέα της χρηματοδότησης, ώστε να αναπτύξουμε πραγματικά τις δομές υποστήριξης που έχουν στόχο να επιτρέψουν στις γυναίκες να εξασφαλίσουν πιο δραστήριο ρόλο στον επαγγελματικό τομέα και κυρίως να διευκολυνθεί η επαγγελματική επανένταξη εκείνων οι οποίες για λόγους που ισχύουν μόνο για το δικό τους φύλο αναγκάστηκαν να διακόψουν τη σταδιοδρομία τους.
<P>
Μεταξύ πολλών άλλων εξαιρετικά σημαντικών προτάσεων στις οποίες προβαίνει, η εισηγήτρια επιθυμεί όλες οι υπηρεσίες που είναι αρμόδιες για την πραγματοποίηση της αρχής του mainstreaming να υποδείξουν έναν υπάλληλο, έναν αρμόδιο εν πάση περιπτώσει, υπεύθυνο για τον έλεγχο της εφαρμογής των κριτηρίων του mainstreaming, ο οποίος και να υποβάλλει προτάσεις βελτίωσης.
<P>
Η έκθεση, όπως ελέχθη ήδη, είναι εξαιρετικά λεπτομερής. Είναι μελετημένη και πρέπει να την προσέξουμε και να την υποστηρίξουμε. 'Εχει δίκιο η κ. Κοκκόλα όταν ζητεί κονδύλια για την επίτευξη της ισότητας και επιμένει στη συγκρότηση διοργανικής ομάδας εργασίας προκειμένου να υπάρξει μέριμνα σε κάθε κοινοτική δράση για την ισότητα ανδρών και γυναικών. 'Οπως υποστηρίχθηκε και πριν σ'αυτή την αίθουσα, μπορούμε να λέμε ό, τι θέλουμε, να αναπτύσσουμε όσες θεωρίες θέλουμε. Τα λόγια είναι ωραία και μπορούν να γράφονται και να προφέρονται, αλλά όταν λείπουν τα υλικά μέσα για να υλοποιούνται οι πολιτικές, τότε τα λόγια μένουν απλώς λόγια και έχουμε τύχει όλοι μάρτυρες αυτής της πραγματικότητας, ιδίως σε ό, τι αφορά τα θέματα των γυναικών. Δεν μπορούμε, λοιπόν, παρά να συμφωνήσουμε μαζί της ότι για να εφαρμοσθεί το mainstreaming πρέπει να υπάρξουν αυτές οι απαραίτητες προϋποθέσεις.
<P>
Παράλληλα όμως, πρέπει να παραμερισθούν και οι προαιώνιες προκαταλήψεις και αντιλήψεις σε ό, τι αφορά τη συμμετοχή των γυναικών στο κοινωνικό γίγνεσθαι. Δεν είναι η ώρα να τις αναπτύξουμε, ξέρουμε όλοι πάρα πολύ καλά τί εννοούμε με την έννοια της προκατάληψης αυτής. Γιατί, κι αυτό ελέχθη πριν από λίγο εδώ, κανείς δεν μπορεί να υποστηρίξει ότι υπάρχει πραγματική ισότητα μεταξύ ανδρών και γυναικών, και κυρίως όσον αφορά τις ευκαιρίες στον επαγγελματικό τομέα, ακόμα και στις χώρες της Ευρωπαϊκής 'Ενωσης ή στις χώρες της Δύσης γενικότερα. Σ'αυτές τις χώρες οι οποίες εμείς θεωρούμε ότι είναι εξαιρετικά πολιτισμένες και οι οποίες εν τούτοις υστερούν πολύ σε βασικά ζητήματα πολιτισμού, όπως είναι τα ζητήματα της ισότητας και των ίσων ευκαιριών μεταξύ ανδρών και γυναικών.

<SPEAKER ID=13 LANGUAGE="DA" NAME="Dybkjζr">
Αν αμφιβάλλει κανείς για την ανάγκη αυτής της συζήτησης, ας προσπαθήσει να θυμηθεί τις εικόνες των ρεπορτάζ του τελευταίου καιρού από την πολιτική ζωή υπό την ευρεία έννοια. Να δείτε τις εικόνες από τις διαπραγματεύσεις για τη συνθήκη του Αμστερνταμ: 15-30 άνδρες αποφασίζουν και υπογράφουν. Για τη διεύρυνση του ΝΑΤΟ: το ίδιο και εδώ, άνδρες είναι αυτοί που αποφασίζουν. Οι δημοκρατικά εκλεγμένοι ανώτατοι πολιτικοί είναι άνδρες. Ας δούμε τώρα τις γυναίκες που τράβηξαν την προσοχή μας τον τελευταίο καιρό, πρόκειται για δυο πρόσωπα που έφυγαν από τη ζωή και που εύκολα έρχονται στο νου μας: η Μητέρα Τερέζα και η Νταϊάνα. Ο ρόλος της γυναίκας είναι άραγε αυτός της Φλόρενς Ναϊτιγκεϊλ ή αυτός της όμορφης πριγκίπισσας που βρήκε τραγικό θάνατο; Με άλλα λόγια: ο δρόμος για την ισότητα των δύο φύλων είναι μακρύς.
<P>
Αν κοιτάξουμε στις δικές μας τάξεις τα πράγματα είναι βέβαια λίγο καλύτερα, αλλά δεν είναι όμως και τόσο καλά όπως ανέφεραν και οι δύο ομιλητές, για την εργασία των οποίων θέλω να τους ευχαριστήσω θερμώς. Κάτι έχει γίνει, αλά δεν είναι αρκετό. Ως γυναίκα με την ηλικία που έχω, και όταν έχω συμμετάσχει σε όλη μου τη ζωή, άμεσα ή έμμεσα στο γυναικείο ζήτημα, θα πρέπει να προσέχει κανείς να μην τον καταλαμβάνει ένα συναίσθημα αδυναμίας, όπως είπε και ένας άλλος ομιλητής. Τα έχουμε ξαναπεί όλα αυτά. Το συναίσθημα αδυναμίας ως γνωστό, δεν σε οδηγεί σε τίποτε το θετικό, και εγώ για το λόγο αυτό θα χαρώ με αισιοδοξία για όσα έχουμε ως τώρα πετύχει. Και αν κοιτάξω πίσω μου, είναι φυσικά πολλά αυτά που έχουν επιτευχθεί, αλλά δεν είναι αρκετά.
<P>
Το σημαντικότερο από όσα έχουν επιτευχθεί είναι ότι παρόλα αυτά δεν συζητούμε πλέον - ή τουλάχιστον όχι πια δημόσια - για το αν οι γυναίκες και οι άντρες είναι εξ ίσου ικανοί. Αλλά αφού είναι εξ ίσου ικανοί γιατί αυτό δεν αντανακλά πιο καθαρά στους αριθμούς; Αυτό είναι το σημερινό θέμα συζήτησης.
<P>
Υπάρχει, παρ'όλα αυτά, μια αόρατη διαχωριστική γραμμή, είναι το ζήτημα δηλ. ότι σε ορισμένα μέρη δεν δέχονται γυναίκες, ή η αιτία συνδέεται με τις συνθήκες της καθημερινής ζωής, π.χ. με την οικογένεια και τα παιδιά;
<P>
Δυστυχώς, υφίσταται συνεχώς ένα κράμα και από τις δύο αιτίες, και γι'αυτό πρέπει να αντιμετωπίσουμε το πρόβλημα και από τις δύο όψεις του. Σε κάθε περίπτωση, εμείς οι γυναίκες πρέπει να καταλάβουμε καλά, ότι η εξουσία δεν παραδίδεται ποτέ εκούσια, και ότι ποτέ δεν θα αποκτήσουμε αληθινή ισότητα αν και εμείς οι γυναίκες δεν παραχωρήσουμε κάτι από τη δική μας εξουσία..

<SPEAKER ID=14 LANGUAGE="PT" NAME="Ribeiro">
Κύριε Πρόεδρε, γι' άλλη μια φορά συμμετέχουμε σε μια συζήτηση σχετικά με την ισότητα των ευκαιριών, με την πάγια πρόθεση να συμβάλουμε ώστε η ισότητα να γίνει όντως πραγματικότητα, αλλά επίσης με πρόθεση να προστεθεί και μια ανδρική φωνή στις φωνές των γυναικών συναδέλφων που διεκδικούν και απαιτούν την ισότητα.
<P>
Στον εξαιρετικά λιγοστό χρόνο που διαθέτουμε, θα κάνω δυο πολύ σύντομες παρατηρήσεις: πρώτον, θέλω να υπογραμμίσω το γεγονός ότι η παρούσα συζήτηση διεξάγεται σήμερα, ημέρα Τρίτη, και όχι το πρωί της Παρασκευής, όπως δυστυχώς είχαμε συνηθίσει για θέματα τέτοιου περιεχομένου και για άλλα παρόμοια θέματα, που «παραπέμπονταν» στο πρωί της Παρασκευής. δεύτερον, διαπιστώνω ότι υπάρχουν κάποια θετικά μυνήματα σε θεσμικό επίπεδο, με την εισαγωγή, στη Συνθήκη του Αμστερνταμ, του νέου άρθρου 61-Α και με την προσθήκη που γίνεται στο άρθρο 21.
<P>
Εντούτοις, όπως τονίζει η συνάδελφος Κοκκόλα -την οποία θέλουμε να συγχαρούμε, όπως και όλες τις άλλες εισηγήτριες, για την εργασία που έφεραν σε πέρας-, είναι αναγκαίο οι αλλαγές αυτές να μη μείνουν μονάχα στα λόγια, χωρίς πρακτικές συνέπειες, να μη καταλήξουν να είναι ένα απλό ευχολόγιο, όπως αυτό που διαφαίνεται στην πολιτική του mainstreaming , δίχως να υπάρξει, εκ των προτέρων και εκ των υστέρων, μια ποιοτική και ποσοτική αξιολόγηση.
<P>
Θέλουμε επίσης να εκφράσουμε την ικανοποίησή μας για την πρόταση να προσδιοριστεί και να ερμηνευθεί σωστά το mainstreaming , κάτι που θα αντικατοπτρίζει την ευαισθητοποίηση της ανάγκης οικουμενικότητας. Και συμφωνούμε με τη φράση, στην πορτογαλική γλώσσα: »δράσεις υπέρ της ισότητας». Τέτοιες δράσεις είναι αναγκαίες!

<SPEAKER ID=15 LANGUAGE="FI" NAME="Hautala">
Κύριε Πρόεδρε, η συνθήκη του Αμστερντάμ προσφέρει σίγουρα νέα μέσα για την προώθηση της ισότητας των δυο φύλων, γεγονός που πρέπει να εκληφθεί ως νίκη των γυναικών. Είναι όμως ??????? ???? ??? ???? ? ????? Dybkjζr. Η κατάσταση είναι ορατή και στην ηγεσία της Ευρωπαϊκής Ένωσης. Η οικογενειακή εικόνα της Ευρωπαϊκής Ένωσης καλύπτεται από άνδρες με σκούρα κοστούμια και ανάμεσά τους η Βασίλισσα Βεατρίκη και δυο γυναίκες υπουργοί εξωτερικών.
<P>
Χρειάζονται εργαλεία για την προώθηση του ζητήματος της ισότητας των δυο φύλων, όπως έχει υποστηριχθεί εδώ και σε άλλες ομιλίες. Ένα απ' αυτά είναι η κατάρτιση ετήσιου προγράμματος ισότητας σ' όλες τις επιχειρήσεις και τις δημόσιες υπηρεσίες. Σε αυτό μπορεί να συμπεριληφθεί η προσωρινή θέσπιση ποσοστώσεων συμμετοχής των γυναικών ή του ολιγαριθμότερου φύλου για την επίτευξη ισόρροπης σχέσης. Επίσης, η παιδεία αποτελεί ουσιαστικό μέσο της προώθησης της ισότητας στις επιχειρήσεις και τις δημόσιες υπηρεσίες. Σε αυτά τα ζητήματα πρέπει να έχουμε σε συνεχή βάση στραμμένη την προσοχή μας. Πρέπει να διδαχθούμε από αυτά και ακριβώς για αυτό το λόγο η έννοια "δράση για την ενσωμάτωση της ισότητας», το mainstreaming , είναι δίκοπο μαχαίρι, αφού πρέπει με ενεργητικό τρόπο να έχουμε στραμμένη την προσοχή μας. Δεν υλοποιείται από μόνη της.
<P>
Κατά την προετοιμασία προς τη νομισματική ένωση πρέπει να τεθεί υπ' όψη το ζήτημα της ισότητας και της θέσης της γυναίκας, γιατί, όπως αναφέρεται στην έκθεση της κυρίας Κοκκόλα, η προσαρμογή των δημόσιων οικονομιών στις συνθήκες που δημιουργεί η ΟΝΕ πιθανόν να πλήξει πολύ δυνατά τις γυναίκες. Η ΟΝΕ περιορίζει τις θέσεις εργασίας στο δημόσιο τομέα και στις υπηρεσίες, οι οποίες είναι ο χώρος απασχόλησης των γυναικών.
<P>
Τέλος, θέλω να υπενθυμίσω, ότι το Συμβούλιο κατήρτισε το 1992 σύσταση για τη δημιουργία στα κράτη μέλη παιδικών σταθμών. Στο θέμα αυτό πρέπει να έχουμε πρόοδο, ωστε να επιτραπεί η συμμετοχή της γυναίκας στην επαγγελματική ζωή.

<SPEAKER ID=16 NAME="Leperre-Verrier">
) Κύριε Πρόεδρε, η προσπάθεια ισότητας των ευκαιριών ανδρών και γυναικών στο σύνολο των κοινοτικών δράσεων και πολιτικών είναι μια αξιέπαινη προσπάθεια και θα ήθελα να συγχαρώ την κυρία Κοκκόλα, για την εξαίρετη έκθεση της.
<P>
Τα περιεχόμενα της έκθεσης και οι προσπάθειες της εκτελεστικής Επιτροπής είναι καθησυχαστικά. Η αρχή του mainstreaming περικλείει όλες τις πολιτικές της Ένωσης σε όλα τα επίπεδα. Αφορά όλες τις κοινοβουλευτικές επιτροπές. Θα πρέπει να είμαστε ικανοποιημένοι που ο στόχος της ισότητας ανδρών και γυναικών απασχολεί το σύνολο των δράσεων μας.
<P>
Παραμένουν ωστόσο ορισμένες ανησυχίες. Πως μπορούμε να εφαρμόσουμε την αρχή της ισότητας των ευκαιριών ως προς τους άνδρες, χωρίς να προβλεφθούν μέτρα θετικών διακρίσεων υπέρ των γυναικών, εάν ο στόχος είναι η πραγματική ισότητα: Το κενό αυτό το οποίο αφήνει ορισμένες αμφιβολίες με ενοχλεί. Η εισηγήτρια φαίνεται ότι το έχει λάβει υπόψη της, καθώς ζητά της εφαρμογή μέτρων αυτής της μορφής στους τομείς στους οποίους οι γυναίκες βρίσκονται σε μειονεκτική θέση.
<P>
Αυτοί οι τομείς είναι δυστυχώς πάρα πολλοί και σημαντικοί, και σε πολιτικό και σε οικονομικό επίπεδο. Είναι σπάνιο γυναίκες να κατέχουν θέσεις λήψης αποφάσεων. Στα δεκαπέντε κράτη μέλη, οι γυναίκες δεν κατέχουν ούτε μια στις πέντε υπεύθυνες θέσεις και μπορούσε να είμαστε ικανοποιημένοι γιατί στην εκτελεστική επιτροπή οι γυναίκες κατέχουν το 25 % των θέσεων λήψης αποφάσεων. Πρόκειται για αξιοσημείωτη πρόοδο, πρέπει όμως να προχωρήσουμε περισσότερο.
<P>
Εκτιμώ λοιπόν, αγαπητοί συνάδελφοι, ότι η αρχή του mainstreaming θα πρέπει κατά κυριο λόγο να λειτουργήσει προς όφελος των γυναικών. Πλήττονται περισσότερο από οποιοδήποτε άλλο από την ανισότητα για την οποία γίνεται η συζήτηση αυτή. Η τρέχουσα κατάσταση απαιτεί την θέσπιση αντισταθμιστικής ανισότητας, η οποία θα μπορεί να οδηγήσει στην πραγματική ισότητα ανδρών και γυναικών!

<SPEAKER ID=17 NAME="Antony">
 Κύριε Πρόεδρε, ως εκπρόσωπος του γαλλικού λαού, θα ήθελα να διευκρινίσω ότι στις συγκεκριμένες συνθήκες, δηλαδή σε ότι αφορά τον σχολιασμό της έκθεσης της κυρίας Kestelijn-Sierens, θα μιλήσω εκ μέρους της συζύγου μου, των τεσσάρων κορών μου, και των δύο γυναικών συναδέλφων μου στο Περιφερειακό Συμβούλιο του Midi-Pyrenees. Θα ήθελα να προσθέσω ότι έχω εργασθεί επί δεκαπέντε χρόνια σε μια επιχείρηση όπου το μισό περίπου προσωπικό και 60 % των ανώτερων στελεχών ήταν γυναίκες.
<P>
Η σύζυγος μου, οι κόρες μου, οι φίλες μου, μου δήλωσαν με κομψότητα, χιούμορ αν όχι ειρωνεία, ότι δεν ήθελαν με κανένα τρόπο την ισότητα την υποστηρίζει η κυρία Kestelijn. Μου είπαν ότι οι γυναίκες ζουν κατά μέσον όρο τουλάχιστον δέκα χρόνια περισσότερο από τους άνδρες και πολύ καλώς μάλιστα! Μου είπαν ότι οι γαλλίδες δεν θέλουν τις δουλειές των ανδρών και δεν έχουν την σοσιαλιστική νοσταλγία σοβιετικών γυναικών οι οποίες χειρίζονται κομπρεσέρ και αγροτικά μηχανήματα.
<P>
Είπαν ότι δεν θέλουν την επιείκεια αυτή και την ρήξη με την αρχή της ισότητας των πολιτών, η οποία σύμφωνα με την κυρία Kestelijn, επιφέρει "μια ιδιαίτερη βοήθεια στις γυναίκες επικεφαλής επιχειρήσεων» και συμπλήρωσαν ότι δεν τους ενδιαφέρουν τα πρότυπα του δανικού ταχυδρομείου και της σουηδικής διοίκησης, και ότι αρνούνται τον σκαιό ιμπεριαλισμό ο οποίος "θα αλλάξει την πολιτική», καθώς η πολιτική κατά την γνώμη τους περικλείει τρεις χιλιάδες χρόνια ελληνορωμαϊκού και χριστιανικού πολιτισμού, και έχει μεγάλες ηρωίδες όπως η Αντιγόνη και η Ιωάννα της Λορένης, η Αγια Genevieve και η μητέρα Τερέζα αλλά και μυριάδες ταλέντα σε όλους τους τομείς του πνεύματος, της τέχνης και των γραμμάτων. Μου εξέφρασαν την κατάπληξη τους για αυτό το κείμενο το οποίο δεν μιλάει ούτε για θηλυκότητα, ούτε για μητρότητα αλλά αρκείται να αναφέρεται με ανδρική ευτέλεια "σε περίπτωση εγκυμοσύνης».
<P>
Λες και η ισορροπία και η ομορφιά της ανθρώπινης φύσης δεν υλοποιούνται με την λαμπρότητα, την αρμονία δύο συμπληρωματικών αρχών, της αρρενωπότητας και της θηλυκότητας, όπως το θέλησε ο δημιουργός, Λες και η μετάδοση της ζωής μετά από την γονιμοποίηση δεν αποτελεί άνισα και θαυμαστά προνόμιο των γυναικών. Λες και, εκτός από ιδιαίτερες περιπτώσεις - δεν είναι η γυναίκα αυτή που μπορούσε καλύτερα να νανουρίσει, να ασχοληθεί, να αγαπήσει, να παρηγορήσει, να μορφώσει. Λες και το έργο της Blanche de Castille, το οποίο προετοίμασε την ζωη του Saint Louiς δεν αντιστοιχεί σε ένα από τα πιο αξιοθαύμαστα ταλέντα, την μητρότητα.

<SPEAKER ID=18 LANGUAGE="DE" NAME="Grφner">
Κύριε Πρόεδρε, αξιότιμες κυρίες και κύριοι συνάδελφοι! Στην Επιτροπή για τα Δικαιώματα της Γυναίκας και στην Ομάδα μου χαιρετίζουμε ιδιαίτερα την ιδέα του mainstreaming και πιστεύω πως έχουμε πολλή δουλειά μπροστά μας. Η συζήτηση που γίνεται είναι πολύ σημαντική, δεν βρισκόμαστε όμως στα πρωτοσέλιδα των εφημερίδων. Πρέπει να θεμελιώσουμε την ιδέα αυτή στον νου των ανθρώπων. Συγχρόνως είναι απαραίτητο να συνεχίσουμε την πορεία μας σε δύο κατευθύνσεις. Πρέπει να διατηρήσουμε τα θετικά μέτρα για την προώθηση των γυναικών! Κάτι τέτοιο δεν μπορεί να γίνει χωρίς ποσοστά. Πρέπει να εδραιώσουμε την ισότητα των ευκαιριών και σε άλλους τομείς πολιτικών.
<P>
Θέλω να αναφερθώ στη διαδικασία προϋπολογισμού, διότι παρουσιάζει μεγάλο ενδιαφέρον. Για πρώτη φορά πέρυσι προωθήσαμε τη φεμινικοποίηση και εισαγάγαμε στις παρατηρήσεις θέματα σχετικά με τις γυναίκες και το φύλο! Στα διαρθρωτικά ταμεία, στα μεγάλα προγράμματα PHARE, TACIS, MEDA κλπ. καταφέραμε να εισαγάγουμε παρατηρήσεις. Μέσα από εντατικές επαφές με τις Γενικές Διευθύνσεις της Επιτροπής εξαγάγαμε ένα αποτέλεσμα ενδεικτικό του πόσο καλά λειτουργεί το mainstreaming σε μεμονωμένες περιπτώσεις, ενώ σε άλλους τομείς λειτουργεί ακόμα πολύ άσχημα, όπως για παράδειγμα στη βιομηχανική πολιτική, όπου το mainstreaming είναι ακόμα ελλιπέστατο. Στην περιφερειακή πολιτική γίνονται μεγάλες προσπάθειες, ενώ στην πολιτική της πληροφόρησης υπάρχουν πολλές δυνατότητες ανοιχτές. Σε ένα έγγραφο εργασίας που κατέθεσα στην Επιτροπή για τα Δικαιώματα της Γυναίκας επισημαίνονται περισσότερες λεπτομέρειες.
<P>
Πρέπει να δημιουργήσουμε μία συνείδηση. Διότι εάν συνεχίσουμε με αυτόν τον ρυθμό, όπως επισημαίνει η ετήσια έκθεση της Επιτροπής, για να κατοχυρώσουμε την ισότητα των ευκαιριών θα χρειαστούμε 100 χρόνια ακόμα μέχρι την τελική επιβολή της.
<P>
Στη Σουηδία υπάρχει ένα ενδιαφέρον μοντέλο. Όλα τα στελέχη, πριν αναλάβουν μια ηγετική θέση μέσα σε μια επιχείρηση, είναι υποχρεωμένα να κάνουν ένα κύκλο κατάρτισης για θέματα φύλου, δηλαδή gender training . Αυτό ισχύει ακόμα και για τους υπουργούς, όλους τους υπουργούς, ενώ ακόμα και για επισκόπους είναι υποχρεωτική μια τέτοια κατάρτιση.
<P>
Πιστεύω πως ο δρόμος είναι σωστός. Θα αγωνιστούμε ώστε η ισότητα των ευκαιριών να εδραιωθεί στο μυαλό όλων, να βρει έκφραση σε όλα τα πολιτικά πεδία, σε όλες τις διατάξεις. Καλώ πάνω από όλα τους άνδρες να στηρίξουν τις γυναίκες σε αυτό το θέμα.

<SPEAKER ID=19 LANGUAGE="NL" NAME="Peijs">
Κύριε Πρόεδρε, θα μπορούσα λίγο-πολύ ν' αποδεχθώ την περιγραφή της κ. Κοκκόλα όσον αφορά τον ορισμό του "mainstreaming ». Ωστόσο, λείπει απ' το δικό της ορισμό ένα στοιχείο, δηλαδή η πραγματική σημασία του mainstreaming : ότι συμμετέχει κανείς στο κύριο ρεύμα και δεν βρίσκεται στο περιθώριο. Είναι το μόνο που λείπει ακόμα στον ορισμό, τον οποίο κατά τα άλλα μπορώ να δεχθώ ως έχει.
<P>
Συζητάμε για μια έκθεση που έχει σημασία για γυναίκες και άνδρες. Η εφαρμογή της αρχής της ίσης μεταχείρισης σε όλους τους τομείς της κοινωνίας, φαίνεται μεν αυτονόητη, αλλά στην πράξη δεν είναι καθόλου. Θα σας πω μια ιστορία που δεν είναι ανέκδοτο, αλλά που έγινε πραγματικά την περασμένη εβδομάδα - σε μια συνεδρίαση στην Ολλανδία όπου συζητήθηκε το γιατί οι γυναίκες δεν προχωρούν απ' τις μεσαίες στις ανώτερες διοικητικές θέσεις. Και ρώτησε ένα ανώτερο διοικητικό στέλεχος ένα άλλο: Θα έβλεπες ευχαρίστως γυναίκες στην κορυφή της επιχείρησής σου; Και το άλλο ανώτερο στέλεχος απάντησε: "Να τις δώ μεν, αλλά να μην τις ακούσω...»
<P>
Εφόσον ακούγονται ακόμα τέτοια απ' τα στόματα ανωτάτων στελεχών, δεν θα υπάρχει ίση μεταχείριση και ίση παρουσία των δύο φύλων. Οπότε, οι ενέργειες που σχεδιάζει η Ευρωπαϊκή Επιτροπή είναι ακόμη περισσότερο αναγκαίες. Την συγχαίρω λοιπόν, αλλά η πράξη θά'ναι δύσκολη. Ευτυχώς, η συνθήκη του Αμστερνταμ προσφέρει δυνατότητες ν'αναπτυχθεί μια πλήρης πολιτική. Μας προσφέρει τη βάση για την απαραίτητη νομοθεσία ώστε να ενταχθούν σε όλους τους τομείς οι ίσες ευκαιρίες για άνδρες και γυναίκες. Επισημαίνω ακόμη ότι η Συνθήκη προσφέρει επίσης τη δυνατότητα λήψης συγκεκριμένων μέτρων στον τομέα του επαγγέλματος, μέτρα που μπορούν να δώσουν ιδιαίτερη ώθηση σε μια μειονεκτούσα ή υποεκπροσωπούμενη ομάδα. Συγκεκριμένες ενέργειες λοιπόν.
<P>
Σχολιάζοντας τις τροπολογίες, η τροπολογία της κ. Thyssen μας αφορά απόλυτα, μια που πρόκειται για μια ομάδα ανθρώπων που παρά τις μεγάλες προσδοκίες, έχει εγκαταληφθεί από το Συμβούλιο: οι συζύγοι που εργάζονται και οι δύο. Και βεβαίως, η τροπολογία της κ. Cederschiοld έχει τη συμπάθεια όλων μας μια που είναι και τόσο αυτονόητη. Επισημαίνει ότι για άνδρες και γυναίκες, η ικανότητά έχει τον πρώτο λόγο. Οπωσδήποτε, αλλά προκαλεί έκπληξη ότι το θέμα της ικανότητας κατά τους διορισμούς, αναφέρεται μόνον όταν τίθεται επί τάπητος η ισόρροπη εκπροσώπηση γυναικών σε ορισμένες θέσεις. Φαίνεται ότι για τους άνδρες η ικανότητα είναι δεδομένη, ενώ γνωρίζουμε πολύ καλά ότι δεν είναι. Η δική μου άποψη είναι να ψηφίσουμε κατά της τροπολογίας αυτής, διότι κατά βάθος αποτελεί διάκριση. Για τις γυναίκες η ικανότητα αποτελεί αυτονόητη προϋπόθεση, όπως και για τους άνδρες. Για τους άνδρες δεν τό'χουμε αναφέρει ποτέ, γιατί λοιπόν να το αναφέρουμε για τις γυναίκες; Όσον αφορά την τροπολογία στο άρθρο 20, θά'λεγα να ψηφίσουμε κατά του τελευταίου μέρους της. Σύμφωνοι, ας κοιτάξουμε πώς θα χρηματοδοτούνται όλα όσα αναφέρονται στην τροπολογία: μεταφορές, εκπαίδευση κ.λπ. Αλλά δεν χρειάζονται όλες οι γυναίκες χρηματοδοτική υποστήριξη. Θεωρώ ότι τα διαρθρωτικά ταμεία πρέπει να χρησιμοποιούνται εκεί που χρειάζεται, κι όχι απλώς για θέματα αρχής.
<P>
Στο άρθρο 14, ζητείται αξιολόγηση. Θά'θελα να το θέσω πιο έντονα. Στον οικονομικό κόσμο, διαμορφώθηκε ο ορισμός benchmarking , μια μέθοδος για να συγκρίνεται η ατομική απόδοση με την απόδοση των άλλων. Κύριε Επίτροπε Flynn, μήπως μπορείτε να καταρτίσετε κριτήρια benchmarking για να μετρήσουμε προσεχώς τα αποτελέσματα του mainstreaming ;
<P>
Τέλος, επιμένω να καταστεί σαφές στις υποψήφιες για ένταξη χώρες της Κεντρικής και της Ανατολικής Ευρώπης, ότι η πολιτική των ίσων ευκαιριών αποτελεί μέρος του κοινοτικού κεκτημένου. Η Ατζέντα 2000 τηρεί σιγήν ιχθύος για το mainstreaming στην Κεντρική και Ανατολική Ευρώπη.
<P>
Ολοκληρώνοντας, θά'θελα να συστήσω στο Ευρωπαϊκό Κοινοβούλιο να κοιτάξει καλά τί γίνεται με το δικό του προσωπικό. Μιλάμε για όλους αλλά όχι για τον εαυτό μας. Διότι ούτε στο Κοινοβούλιο υπάρχουν γυναίκες στην κορυφή.

<SPEAKER ID=20 LANGUAGE="FI" NAME="Ryynδnen">
Κύριε Πρόεδρε, κύριε Επίτροπε, η πρώτη ετήσια έκθεση της Επιτροπής για την ισότητα των ευκαιριών μεταξύ ανδρών και γυναικών είναι καθ' εαυτή ένα θετικό βήμα προόδου. Πιστεύω πως η έκθεση συμβάλλει στην πορεία σχεδιασμού και υλοποίησης της ισότητας, αν και είναι δυσάρεστο το γεγονός της μη συμπερίληψης στην έκθεση εμπεριστατωμένης αξιολόγησης και ανάλυσης, αναγκαίας για την επιτάχυνση της πορείας αυτής. Εύχομαι να υλοποιηθούν οι προτάσεις για τη λήψη μέτρων, που εισηγούνται οι συντάκτες της έκθεσης.
<P>
Η συμμετοχή των γυναικών στις διαδικασίες λήψης αποφάσεων επιβάλλεται σε όλα τα επίπεδα. Πιστεύω πως η υιοθέτηση της αρχής των ποσοστώσεων για ορισμένη περίοδο θα αποτελέσει αποτελεσματικό μέτρο. Όταν επιτευχθεί η ισομερής συμμετοχή των γυναικών στα όργανα λήψης των αποφάσεων, η αρχή των ποσοστώσεων μπορεί να αποσυρθεί. Θεωρώ ότι οι εμπειρίες από την εφαρμογή αυτής της αρχής στη Φινλανδία, θα επιβεβαιώσουν τη θέση.
<P>
Θεωρώ δυσάρεστο το γεγονός πως παρά την ύπαρξη κοινοτικού δικαίου και εθνικής νομοθεσίας σε πολλά κράτη μέλη, απέχουμε ακόμη πολύ από την εφαρμογή της αρχής των ίσων αποδοχών. Πρέπει να ξεπερασθεί το χάσμα επί των μισθολογικών αμοιβών και οι διακρίσεις στην αγορά εργασίας. Επιπλέον, πρέπει να υιοθετηθούν αποτελεσματικά μέτρα αξιολόγησης της εργασίας, με βάση τα οποία θα γίνει δυνατή η αναβάθμιση της σημασίας της εργασίας που προσφέρουν οι τομείς που απασχολούν χαμηλόμισθη γυναικεία εργατική δύναμη.
<P>
Οι γυναίκες έχουν επίσης χαμηλή συμμετοχή και στα προγράμματα περιφερειακής ανάπτυξης. Αυτό έχει ως επακόλουθο τη μη συμπερίληψη των προγραμμάτων και των επιχειρήσεων με κύρια εργατική δύναμη τη γυναικεία, στα περιφερειακά αναπτυξιακά προγράμματα και στην χρηματοδοτική υποστήριξη των Διαρθρωτικών ταμείων. Πρέπει, λοιπόν, να επαυξηθεί η συμμετοχή των γυναικών στα όργανα λήψης των αποφάσεων και σε περιφερειακό επίπεδο.

<SPEAKER ID=21 NAME="Ghilardotti">
Κύριε Πρόεδρε, θα ήθελα κι εγώ να υπογραμμίσω θετικά το γεγονός ότι μια Τρίτη πρωί, μεγάλο μέρος της συζήτησης αφιερώνεται στο πρόβλημα των ίσων ευκαιριών. Αυτό σημαίνει ότι όχι μόνο όσα είπε η Επιτροπή και το Κοινοβούλιο για τα Δικαιώματα της Γυναίκας αρχίζουν να λαμβάνονται υπόψη, αλλά επίσης ότι μετατρέπονται σε ένα από τα κεντρικά προβλήματα, μαζί με άλλα, της πολιτικής της Ευρωπαϊκής Ένωσης.
<P>
Ας μιλήσουμε τώρα για δύο σημαντικές εκθέσεις. Η πρώτη, η ετήσια έκθεση της Επιτροπής Ίσων Ευκαιριών μεταξύ Ανδρών και Γυναικών, όπου η εισηγήτρια, η κ. Kestelijn - Sierens, επιθυμεί να ενημερώσει για τις προόδους που έγιναν αυτά τα χρόνια σε σχέση με την εφαρμογή της πολιτικής των ίσων ευκαιριών, να επαληθεύσει την πρόοδο που πραγματοποιήθηκε, να διευρύνει τον ορίζοντα της κοινοτικής πολιτικής για τις ίσες ευκαιρίες, να ενθαρρύνει τη συζήτηση για μελλοντικές στρατηγικές και να προσεγγίσει το ευρύ κοινό διότι, από τα στοιχεία που προκύπτουν από αυτή την έκθεση, βγάζουμε το συμπέρασμα ότι ακόμα οι γυναίκες έχουν λίγες γνώσεις για τα δικαιώματά τους και την ανάγκη και δυνατότητα σεβασμού των δικαιωμάτων τους. Η έκθεση διαρθρώνεται σε έξι κεφάλαια και ουσιαστικά ακολουθεί τη διατύπωση του Τετάρτου Προγράμματος Δράσης. Πρόκειται για ένα θετικό γεγονός, που σημαίνει ότι υπάρχει συνέχεια και είναι συγκεκριμένες οι πραγματοποιηθείσες επιλογές και η πολιτική που εφαρμόστηκε αυτά τα χρόνια.
<P>
Συνολικά, και σε αυτό το σημείο συμφωνώ με την εισηγήτρια, η έκθεση παρέχει μια μεγάλη ποσότητα πληροφοριών από τις οποίες βγάζουμε το συμπέρασμα ακριβώς ότι, παρά τις προόδους που έχουν γίνει, η αρχή των ίσων ευκαιριών δυστυχώς απέχει πολύ από τη πραγματική συνειδητοποίηση. Θα ήθελα να σας δώσω κάποια παραδείγματα, αρχίζοντας από την εργασία. Παρά την αύξηση του γυναικείου πληθυσμού στην αγορά εργασίας, διατηρείται ένας πολύ έντονος, εργασιακός αποκλεισμός των γυναικών, τόσο οριζόντιου όσο και καθέτου τύπου. Μεταξύ των γυναικών, καταγράφεται ένα υψηλότερο ποσοστό ανεργίας, κυρίως μεταξύ των μακροχρόνια ανέργων. Παρ'όλες τις εθνικές νομοθεσίες και τη νομοθεσία της Ευρωπαϊκής Ένωσης, διαπιστώνουμε ότι υπάρχει ακόμα μια διαφορά η οποία ανέρχεται κατά μέσο όρο, περίπου στο 20 % μεταξύ των αμοιβών των γυναικών και ανδρών. Ένα άλλο παράδειγμα αποτελείται από την ανάγκη μιας ισορροπημένης συμμετοχής γυναικών και ανδρών στις διαδικασίες λήψης αποφάσεων. Και σε αυτή τη περίπτωση, παρ'όλα τα βήματα προόδου που έγιναν - η Διάσκεψη του Πεκίνου, η ανακοίνωση της Επιτροπής - στην Ευρωπαϊκή Ένωση έχει καταγραφεί κατά μέσο όρο και βεβαίως σε διαφορετικό επίπεδο ανάλογα με τα κράτη μέλη, μικρότερη πρόοδος για ό, τι αφορά τις γυναίκες, παρά το γεγονός ότι διαπιστώνεται μια σημαντική εξέλιξη της συνεισφοράς των γυναικών και του ρόλου τους, με καταστάσεις πολύ διαφορετικές από χώρα σε χώρα.
<P>
Όλες οι πληροφορίες που διαθέτουμε γύρω από τις διάφορες απόψεις, δεν συνοδεύονται από μια ακριβή ανάλυση και κυρίως, από μια προσεκτική αξιολόγηση και επίπτωση στην πολιτική. Γι'αυτό το λόγο, προσκαλώ την Επιτροπή να λάβει υπόψη τις υποδείξεις τις οποίες προτείνει η εισηγήτρια στην ανακοίνωσή της, έτσι ώστε η επόμενη ετήσια έκθεση να είναι πιο ευέλικτη, να μπορεί να χρησιμοποιηθεί ευρέως και να είναι πιο προσεκτική όσον αφορά τις συμβουλές τις οποίες έδωσε το Ευρωπαϊκό Κοινοβούλιο εδώ και καιρό μέσα από τις διάφορες εκθέσεις του, εμπλουτισμένες με παραδείγματα καλών πρακτικών και συγκεκριμένων εργαλείων, ούτως ώστε το mainstreaming , θέμα για το οποίο ασχολήθηκε ειδικά στην έκθεσή της κ. Κοκκόλα, να γίνει πράγματι η αρχή έμπνευσης όλων των πολιτικών, είτε σε επίπεδο της Ένωσης είτε των Κρατών - Μελών.
<P>
Η κ. Κοκκόλα εξετάζει με ξεκάθαρο τρόπο την εφαρμογή της αρχής του mainstreaming και τονίζει όχι μόνο τις θετικές απόψεις αλλά και όλα τα κενά που υπάρχουν ακόμη, καθώς δίνει και μια σειρά από συμβουλές που πιστεύω πως η Επιτροπή πρέπει να λάβει υπόψη με δεσμευτικό τρόπο. Το mainstreaming δεν αποτελεί εναλλακτική λύση στις θετικές ενέργειες: λαμβάνοντας υπόψη ότι βρισκόμαστε μακριά από τη πραγματική εφαρμογή των ίσων ευκαιριών, πρέπει να προχωρήσουν και τα δύο. Το mainstreaming πρέπει να εφαρμοστεί σε όλες τις πολιτικές, ωστόσο, οι ευθύνες ανήκουν στην Επιτροπή και στα κράτη μέλη. Η Επιτροπή πρέπει να έχει στη διάθεσή της και μπορεί να ασκήσει ένα πιο δεσμευτικό ρόλο σε ό, τι αφορά τα σχέδια των Κρατών - Μελών σε επίπεδο επιμόρφωσης έχει την ευθύνη της όσον αφορά τη κατάρτιση του προσωπικού το οποίο εν συνεχεία εφαρμόζει τις ίσες ευκαιρίες. Στη συζήτηση για την αναθεώρηση του Διαρθρωτικού Ταμείου πρέπει να εισαχθούν υποχρεωτικά στοιχεία ώστε να γίνει σεβαστή από τα κράτη μέλη η αρχή αυτή, με ποινή την επέμβαση στις χρηματοδοτήσεις. Πράγματι, είναι ανάγκη οι ενδείξεις οι οποίες μέχρι τώρα προέκυψαν, να μετατραπούν σε δεσμευτικά στοιχεία και συγκεκριμένα εργαλεία μιας πραγματικής πολιτικής ίσων ευκαιριών της Ευρωπαϊκής Ένωσης.

<SPEAKER ID=22 LANGUAGE="FR" NAME="Lulling">
Κύριε Πρόεδρε, κύριε Επίτροπε, όπως πολλοί από τους συναδέλφους μου, θα ήθελα κατ· αρχήν να εκφράσω την ικανοποίηση μου. Αντίθετα με την ιδιαίτερα ενοχλητική συνήθεια του Κοινοβουλίου, οι εκθέσεις της Επιτροπής για τα δικαιώματα της γυναίκας βρίσκονται για πρώτη φορά, στην ημερήσια διάταξη της Τρίτης και όχι της Παρασκευής, εφόσον οι περισσότεροι από τους συναδέλφους έχουν την συνήθεια να εγκαταλείπουν το Στρασβούργο νωρίτερα.
<P>
Όπως και εμείς, έτσι και η Επιτροπή ελπίζει ότι η συζήτησή μας θα επηρεάσει ένα ευρύ κοινό καθώς πρόκειται για την βελτίωση της κατανόησης και την ανάπτυξη πολιτικών ισότητας ευκαιριών. Στις δυο εκθέσεις, το ενδιαφερόμενο κοινό και εμείς αντιμετωπίζουμε μια νέα γλώσσα, η οποία φοβούμαι πως δεν βελτιώνει την κατανόηση των όσων αναφέρουμε. Αναφέρομαι στα εκατομμύρια γυναίκες στις οποίες θέλουμε να εξασφαλίσουμε ισότητα στην αντιμετώπιση και στις ευκαιρίες.
<P>
Είναι αξιέπαινη η δημιουργία του όρου mainstreaming, είναι όμως δύσκολο να μεταφραστεί στην γλώσσα του Βολτέρου. Όπως ορθώς διαπιστώνει η εισηγήτρια κυρία Κοκκόλα την οποία συγχαίρω, όρος ο οποίος μεταφέρει μια έννοια άγνωστη, εκτός από μια μικρή μειονότητα ειδικών. Όμως η πρόθεση της Επιτροπής για ενσωμάτωση της ισότητας ευκαιριών για γυναίκες και άνδρες στο σύνολο των κοινοτικών πολιτικών και δράσεων έχει την υποστήριξή μας και εννοείται ότι το mainstreaming θα καταστήσει περιττή την πολιτική ισότητας υπό την έννοια του άρθρου 119 και στη βάση συγκεκριμένων οδηγιών και προγραμμάτων, στα οποία εννοείται ότι πρέπει να δοθούν επαρκείς πόροι, κάτι το οποίο δεν συμβαίνει σήμερα.
<P>
Η έκθεση της κυρίας Kestelijn-Sierens, την οποία θα ήθελα επίσης να συγχαρώ, δείχνει τον δρόμο που πρέπει να ακολουθήσουμε, σαράντα χρόνια μετά από την ημέρα που τέθηκε σε ισχύ η Συνθήκη της Ρώμης, για την κατάργηση των διακρίσεων των οποίων οι γυναίκες είναι τα θύματα στους περισσότερους τομείς.
<P>
Υπάρχει επίσης το ζήτημα της ένταξης στο mainstreaming της έννοιας του γένους. Η ενίσχυση της έννοιας του γένους στο στάδιο της επεξεργασίας σχεδίων προγραμμάτων, ευαισθητοποίησης των δημοσίων υπαλλήλων σε ζητήματα γένους, είναι θέματα τα οποία θίγονται στις εισηγήσεις.
<P>
Όσον αφορά τον όρο γένος, ένας από τους Γάλλους συναδέλφους, ο κ. Bourlanges, επισήμανε ότι η λέξη γένος ανήκει αρχικά στη γραμματική.Η λέξη που χρησιμοποιείται από τους ανθρώπους, είναι φύλο. Μου επισήμανε ότι στο έργο του Marcel Proust η λέξη γένος χρησιμοποιείται με σεξουαλική συνδήλωση. Στο τέλος του έργου "Ένας Έρωτας του Swann», ο μυθιστοριογράφος αναφέρει ότι ο Swann σπατάλησε την ζωή του για μια γυναίκα που δεν ήταν του φύλου του. Πρόκειται για ένα κρυφό παιχνίδι λέξεων έτσι ώστε να εννοηθεί ότι το γένος που προτιμούσε ο Swann δεν ήταν το θηλυκό.
<P>
Πρέπει να σκεφτούμε, ότι αυτή η έννοια του φύλου η οποία έκανε την εμφάνιση της στα κείμενα μας γιατί φοβόμαστε την λέξη φύλο; Δεν το πιστεύω, καθώς οι διακρίσεις λόγω φύλου παραμένουν και δεν περιορίζονται με την δημιουργία νέων χαρακτηρισμών για μια πολιτική η οποία πρέπει να στηρίζεται στην ισχυρή θέληση να μεταχειρίζονται τα δύο φύλα, που ευτυχώς διαφέρουν, σε μια βάση ισότητας σε ότι αφορά τα δικαιώματα και τις ευκαιρίες ανδρών γυναικών.

<SPEAKER ID=23 LANGUAGE="EN" NAME="Crawley">
Κύριε Πρόεδρε, αισθάνομαι ντροπή που δεν θα μπορέσω να παραθέσω αποσπάσματα από τον Βολταίρο και τον Προυστ όπως έκανε με τόση γνώση του αντικειμένου η κ. Lulling. Θέλω και εγώ να συμπράξω με τους συναδέλφους μου, λέγοντας πόσο θαυμάσιο είναι που αφιερώσαμε ένα ολόκληρο πρωινό για να γιορτάσουμε την πρόοδο που έχουν σημειώσει οι γυναίκες στην Ευρωπαϊκή Ενωση, καθώς και να εκφράσουμε τη σοβαρότατη ανησυχία μας για τη στάση και την έλλειψη αποτελεσματικής δράσης από την πλευρά των κυβερνήσεων και της Ευρωπαϊκής Ενωσης όσον αφορά τη μειονεκτική θέση στην οποία βρίσκονται ακόμη οι γυναίκες.
<P>
Χαιρετίζω θερμά τις εκθέσεις των δύο συναδέλφων μου. Η έκθεση της κ. Kestelijn-Sierens ορθά επικροτεί το γεγονός ότι για πρώτη φορά έχουμε ετήσια έκθεση από την Ευρωπαϊκή Ενωση πάνω στην ισότητα των ευκαιριών μεταξύ των ανδρών και των γυναικών. Η εν λόγω έκθεση μπορεί να αποτελέσει ένα έγγραφο για να διασαφηνιστεί και να εξηγηθεί η πολιτική ισότητας στους πολίτες της Ευρωπαϊκής Ενωσης και ιδιαίτερα στις γυναίκες, που από καιρό ζητούσαν την ίδρυση μιας αναγνωρισμένης δομής μέσω της οποίας θα μπορούν να αντιληφθούν την πρόοδο που έχει σημειώσει, τα χρονοδιαγράμματα που έχει θέσει και τις αποφάσεις που έχει πάρει. Η ετήσια έκθεση της Επιτροπής είναι μια σοβαρή και σημαντική συμβολή στη συζήτηση περί ισότητας της Ευρωπαϊκής Ενωσης στο τέλος του εικοστού αιώνα.
<P>
Ομως, η κ. Kestelijn-Seiers έχει επίσης δίκαιο όταν εφιστά την προσοχή στα αρνητικά σημεία της ετήσιας έκθεσης, όπως είναι η ανάγκη για περισσότερη ανάλυση και αξιολόγηση, το γεγονός ότι δεν έλαβε υπόψη τη σημαντική εργασία του Κοινοβουλίου πάνω στην ισότητα και η έλλειψη προσοχής σε μείζονος σημασίας θέματα, για τα οποία δείχνουμε ιδιαίτερη ευαισθησία, όπως είναι η βία κατά των γυναικών, οι πιθανές επιπτώσεις της Διακυβερνητικής Διάσκεψης πάνω στην ισότητα των ευκαιριών, καθώς και οι επιπτώσεις από τη διεύρυνση της Ευρωπαϊκής Ενωσης.
<P>
Σε σχέση με το θέμα του mainstreaming , συγχαίρω θερμά τη συνάδελφό μου κ. Κοκκόλα για την έκθεσή της. To mainstreaming είναι μια πολύ σοβαρή προσπάθεια των οργάνων της Ευρωπαϊκής Ένωσης να επιφέρουν μια πολιτιστική αλλαγή σε σχέση με τη στάση που υπάρχει, σε όλη την έκταση των τομέων άσκησης πολιτικής. Η πολιτιστική αυτή αλλαγή θα απαιτήσει χρόνο. Έχουν εκφραστεί παράπονα ότι μόνο μία μικρή ομάδα ενδιαφερομένων ατόμων, ειδικών, και εκείνων που συμμετέχουν στο θέμα περί ισότητας καταλαβαίνει τι είναι το mainstreaming . Για να πετύχει και για να έχουν οι γυναίκες ίση μεταχείριση στα πλαίσια των πολιτικών της Ευρωπαϊκής Ένωσης, η Επιτροπή και το Κοινοβούλιο οφείλουν να καταβάλουν προσπάθειες για την προώθηση του mainstreaming από τώρα μέχρι τον εικοστό πρώτο αιώνα.

<SPEAKER ID=24 NAME="Colombo Svevo">
Κύριε Πρόεδρε, ο Επίτροπος έλαβε σήμερα και δικαιολογημένα άλλωστε, μια σειρά επαίνων στους οποίους προσθέτω και τους δικούς μου, επεκτείνοντάς του και στις δύο εισηγήτριες. Πρόκειται για μια σημαντική συζήτηση, τόσο για το θέμα όσο και για τη πληρότητα της και αποτελεί μια σημαντική συζήτηση όχι μόνο για εμάς. Σ'αυτό το σημείο θα ήθελα να υπογραμμίσω πόσο σημαντική είναι η συζήτηση για την υποστήριξη που μπορεί να δώσει στους λεγόμενους θεσμούς ισότητας που είναι τα κράτη μέλη μας, οι επιτροπές και οι ενώσεις.
<P>
Από τη παρούσα συζήτηση θα ήθελα να υπογραμμίσω μερικά σημεία και πρώτα απ'όλα την εγκυρότητα αυτής της ετήσιας έκθεσης. Είναι ένα αξιόλογο μέσο για ό, τι μπορεί να εκπροσωπήσει ήδη σήμερα και για ό, τι μπορεί να γίνει, σύμφωνα με τη γνώμη μου, κυρίως από την άποψη της ορατότητας του προβλήματος - εάν είναι αλήθεια ότι μόνο το 20 % των γυναικών έχουν αντιληφθεί ότι υπάρχουν πολιτικές ισότητας - και για αυτό που μπορεί να γίνει από την άποψη της ανάλυσης και της επαλήθευσης των πολιτικών, εκείνων της Κοινότητας και εκείνων των εθνικών κρατών.
<P>
Αυτή η έκθεση μπορεί να γίνει, εάν καταφέρουμε να την υλοποιήσουμε, ένα παρατηρητήριο για τη πορεία των δυσκολιών που αντιμετωπίζονται από τις πολιτικές για τις ίσες ευκαιρίες. Αλλά ακριβώς επειδή το εργαλείο είναι σημαντικό, ο Επίτροπος θα κατανοήσει τις υπογραμμίσεις που έκανε η Επιτροπή και τις πολύ ακριβείς ενδείξεις, που η εισηγήτρια κ. Kestelijn προσέφερε με την έκθεσή της, κυρίως όταν αναφέρεται στην ανάγκη μιας στρατηγικής άποψης. Εγώ αναρωτήθηκα: τι σημαίνει «στρατηγική άποψη»; Σημαίνει ότι αυτή η έκθεση θα έπρεπε να εκφράσει μια θέση που βρίσκεται στο σταυροδρόμι των κοινοτικών και των εθνικών πολιτικών, καθώς και στο σταυροδρόμι των διαφόρων προβλημάτων που συζητούνται στο εσωτερικό της Κοινότητας για το θέμα των ίσων ευκαιριών. Συνεπώς, αυτό σημαίνει ότι πρέπει να κατανοήσουμε βέβαια τους στόχους του 4ου Προγράμματος - εξάλλου, εάν δεν ήταν επίκαιρα σήμερα θα σήμαινε ότι κάναμε λάθος για τους ίδιους στόχους - αλλά σημαίνει επίσης ότι γνωρίζουμε πώς να αντιληφθούμε στη Κοινότητα και στα κράτη μέλη, όλα όσα σημαντικά και σπουδαία αναπτύχθηκαν σε αυτό τον τομέα, χωρίς να παραλείψουμε εκείνες τις πλευρές που μερικές φορές είναι δραματικές και δεν μπορούν να προγραμματιστούν. Εάν σήμερα, π.χ. έχουμε και την έκθεση Waddington, θα μπορούσαμε να αντιληφθούμε την απόσταση μεταξύ ενός προβλήματος όπως αυτό που αφορά τη κυκλοφορία των ανθρωπίνων όντων και την έλλειψη που αντίθετα, παρατηρείται μέσα στην έκθεση.
<P>
Τέλος, ένα δεύτερο συμπέρασμα για ό, τι αφορά κυρίως την έκθεση της κ. Κοκκόλα. Θεωρώ ότι το επίκεντρο αυτής της στρατηγικής πρέπει να είναι το καλό παράδειγμα που η Κοινότητα καταφέρνει να δώσει, κυρίως σε ό, τι αφορά μια άποψη: στη σχέση μεταξύ ίσων ευκαιριών και Κοινωνικού Ταμείου, Διαρθρωτικού Ταμείου της Ευρωπαϊκής Κοινότητας, τόσο κατά τη διάρκεια του προγραμματισμού - είναι αλήθεια ότι η Επιτροπή, ήδη τον Απρίλιο του 1996, είχε δηλώσει ξεκάθαρα την εισαγωγή και στα Κράτη - Μέλη αυτής της ισότητας - αλλά γνωρίζουμε ότι αυτός είναι ένας απλός προσανατολισμός που δεν βρήκε ακόμα συγκεκριμένη υλοποίηση - είτε κυρίως, τη στιγμή κατά την οποία τροποποιείται το Διαρθρωτικό Ταμείο. Θεωρούμε ότι μια απλοποίηση των στόχων θα μπορούσε να επιτρέψει να συμπεριληφθούν συστηματικά αυτές οι ίσες ευκαιρίες και τέλος, μια αξιολόγηση της επίπτωσης στη διάσταση των ισοτήτων σε όλες τις πολιτικές.
<P>
Δεν είναι τυχαίο, αλλά το απόγευμα θα συζητηθεί στο Παρατηρητήριο των μικρομεσαίων βιομηχανιών, όπου έγινε μια αξιολόγηση τέτοιου είδους που θα μπορούσε να είναι σημαντική...
<P>
(Ο Πρόεδρος διακόπτει την ομιλήτρια)

<SPEAKER ID=25 LANGUAGE="NL" NAME="Van Lancker">
Κύριε Πρόεδρε, κύριε Επίτροπε, συνάδελφοι, θά'θελα να χρησιμοποιήσω τα δύο λεπτά μου για μια ανασκόπηση του μέλλοντος. Ναι μεν, με την ανακοίνωση και την ετήσια έκθεση της Επιτροπής - για τις οποίες σας ευχαριστούμε, κύριε Επίτροπε - αποκτήσαμε άλλο ένα χρήσιμο μέσον. Τώρα όμως χρειάζεται να μετατρέψουμε όλες αυτές τις ωραίες αρχές σε απτή πράξη, σε δυναμικά μέτρα.
<P>
Είναι ολοφάνερο ότι στα περισσότερα κράτη μέλη το mainstreaming δεν αποτελεί καθόλου αυτονόητη πραγματικότητα. Και είμαι πεπεισμένη ότι δεν είναι θέμα ορολογίας, ότι δεν καταλαβαίνουν τη λέξη, αλλά θέμα έλλειψης πολιτικής νοοτροπίας. Κι όμως, στο προσεχές μέλλον καλούμεθα ν'αντιμετωπίσουμε μεγάλες προκλήσεις, όπου η αντίληψη του mainstreaming καλείται να δείξει τη χρησιμότητά της.
<P>
Πρώτ' απ' όλα, η απασχόληση και η διάσκεψη κορυφής του Λουξεμβούργου. Μετά τη διάσκεψη στο Εσσεν, καταρτίστηκαν πολυετή προγράμματα που στα περισσότερα κράτη μέλη δεν πληρούν τα κριτήρια τις ίσης ευκαιρίας. Στα περισσότερα προγράμματα, στην πλειοψηφία των κρατών μελών, δεν αναφέρονται οι γυναίκες, ή παραμερίσθηκαν στη γωνία των επισφαλών ομάδων. Οπότε θεωρώ βασικότατο, κύριε Επίτροπε, το ότι στην Διάσκεψη Κορυφής του Λουξεμβούργου να καταλάβουν ότι ο αγώνας κατά της ανεργίας είναι και αγώνας υπέρ των ίσων ευκαιριών.
<P>
Δεύτερο θέμα, όπως ήδη αναφέρθηκε επανειλημμένα, αποτελεί η χρήση των διαρθρωτικών ταμείων. Ιδίως στα περιφερειακά και γεωργικά ταμεία, οι πόροι χρησιμοποιούνται σπανίως για πρωτοβουλίες που προωθούν και τη συμμετοχή των γυναικών.
<P>
Οπότε, είναι για μένα πια σαφές ότι κατά την μεταρρύθμιση των διαρθρωτικών ταμείων, πρέπει να φροντίσουμε ώστε σ'όλη τη γραμμή οι πόροι να χρησιμοποιηθούν πολύ πιο θετικά για τις γυναίκες. Αρα, θα πρέπει να υλοποιήσουμε το mainstreaming , να διατυπώσουμε ξεκάθαρους στόχους, να καθορίσουμε κριτήρια και προδιαγραφές, καθώς και μεθόδους αξιολόγησης βάσει στατιστικών στοιχειών διαχωρισμένων ανά φύλο. Όπως ειπώθηκε προηγουμένως, κύριε Επίτροπε, περιμένουμε από σας την εκπόνηση συστήματος αναφοράς για γυναίκες και την διατύπωση κριτηρίων ίσων ευκαιριών.
<P>
Το πιο δυναμικό μέσον θά'ταν βέβαια να συμμετέχουν περισσότερες γυναίκες στη λήψη αποφάσεων, όπως επισημάνθηκε επανειλημμένα στη σημερινή συζήτηση. Δυστυχώς, η Συνθήκη του Αμστερνταμ δεν μας προσέφερε εδώ νέες προοπτικές. Ελπίζω να χρησιμοποιήσει ο Επίτροπος τη Συνθήκη του Αμστερνταμ κατά τρόπο δημιουργικό ώστε να σημειώσουμε και σ'αυτο τον τομέα κάποια πρόοδο.

<SPEAKER ID=26 LANGUAGE="DE" NAME="Mann, Thomas">
Κύριε Πρόεδρε, στην εφαρμογή της ισότητας ευκαιριών γυναικών και ανδρών έχει σημειωθεί περιορισμένη πρόοδος στην Ευρωπαϊκή Ένωση, όπως προκύπτει από την ετήσια έκθεση 1996 της Επιτροπής και από την έκθεση της κυρίας Kestelijn-Sierens. Υπάρχουν ακόμα σημαντικά ελλείμματα τόσο σε κοινοτικό όσο και σε εθνικό επίπεδο. Οι ομιλήτριες πριν από εμένα δικαίως επεσήμαναν αυτό το γεγονός.
<P>
Όμως το mainstreaming ως κύρια τάση αποτελεί μια σημαντική ιδέα για την υλοποίηση της από καιρό αναγκαίας ισότητας, με την προϋπόθεση ότι θα ενσωματωθεί σε όλα τα σχέδια και μέτρα της Ευρωπαϊκής Ένωσης και δεν θα εκτοπιστεί σε δευτερεύουσα θέση. Για να καταστούν δυνατές οι θετικές αλλαγές με διαρκές αποτέλεσμα είναι απαραίτητα ειδικά προγράμματα, από την πληροφόρηση και την ευαισθητοποίηση μέχρι την ποιοτική ανάλυση προγραμμάτων και δράσεων.
<P>
Το σχέδιο συνθήκης του Αμστερνταμ ενίσχυσε τις νομικές βάσεις για μέτρα ισότητας. Κάποτε το άρθρο 119 αποτελούσε τη μόνη αναφορά. Τώρα το άρθρο 2 συμπληρώνεται με την αρχή της ισότητας. Η κοινότητα έχει λοιπόν το καθήκον να εξαλείψει τις ανισότητες και να απαγορεύσει τις διακρίσεις βάσει του φύλου. Αλλά και το κοινωνικό πρωτόκολλο όπως και το κεφάλαιο της απασχόλησης περιλαμβάνουν, όπως διαπιστώσαμε με ικανοποίηση στην Επιτροπή για τα Δικαιώματα της Γυναίκας, σημαντικές τροποποιήσεις. Το mainstreaming , όπως αναφέρει η εισηγήτρια κ.Αγγέλα Κοκκόλα στην εμπεριστατωμένη επεξεργασία του θέματος, αφορά τους πάντες, τόσο τις γυναίκες όσο και τους άνδρες. Είναι απαραίτητη η αλλαγή του τρόπου σκέψης των ανδρών, η απομάκρυνση από μακροχρόνιες παραδόσεις και η διάθεση για αλλαγή. Αυτό φαίνεται στην επαγγελματική ζωή, όπου οι ηγετικές θέσεις καταλαμβάνονται ακόμα με βάση το φύλο, παρά το αποδεδειγμένα υψηλό επίπεδο ειδικών προσόντων και τις κοινωνικές ικανότητες των γυναικών.
<P>
Στην αγορά εργασίας οι γυναίκες αποτελούν ακόμα ένα αποθεματικό για την κάλυψη συγκυριακών αναγκών. Τις καλές εποχές προσελκούνται σε θέσεις εργασίας, ενώ τις κακές εποχές απολύονται. Τους λείπει η εξασφάλιση και οι προοπτικές. Τα μέτρα στήριξης είναι ακόμα ελλειπή, αφορούν ίσως την καλύτερη επαγγελματική κατάρτιση, την επιμόρφωση, ακόμα και σε τεχνικούς τομείς - που ακόμα αποτελούν παραδοσιακό χώρο των ανδρών! Ή μπορεί να αφορούν την επάνοδο στην αγορά εργασίας μετά από την περίοδο μητρότητας.
<P>
Η έκθεση συστήνει κριτήρια για την αξιολόγηση της ισότητας και δικαίως ζητά να εκπονηθούν μελέτες σχετικά με την επίδραση του mainstreaming στα κράτη μέλη. Στη λίστα με τις κοινές επιθυμίες μας περιλαμβάνονται επίσης οι ποικίλες δυνατότητες προώθησης των γυναικών στο πλαίσιο των διαρθρωτικών ταμείων με πιλοτικά προγράμματα με σκοπό την αύξηση του ποσοστού γυναικών. Κύριε Επίτροπε, βασιζόμαστε πολύ στην ικανότητα κινητοποίησης και επιβολής της Ευρωπαϊκής Επιτροπής.

<SPEAKER ID=27 NAME="Flynn">
Κύριε Πρόεδρε, επιθυμώ να ξεκινήσω εκφράζοντας τις ευχαριστίες μου σε όλους όσοι συνέβαλαν, για την πολύ σημαντική υποστήριξή τους προς το νέο μας έγγραφο - την ετήσια έκθεση που έτυχε ιδιαίτερα θερμής υποδοχής, πράγμα για το οποίο αισθάνομαι μεγάλη ικανοποίηση. Θέλω ιδιαίτερα να εκμεταλλευθώ την ευκαιρία για να ευχαριστήσω τις εισηγήτριες της Επιτροπής για τα Δικαιώματα της Γυναίκας, την κ. Kestelijn-Sierens και την κ. Κοκκόλα, για τη θαυμάσια εργασία τους στην προετοιμασία των εκθέσεων για την ετήσια έκθεση της Επιτροπής του 1996 σχετικά με την ισότητα των ευκαιριών μεταξύ των γυναικών και των ανδρών στην Ευρωπαϊκή Ενωση και την ανακοίνωση της Επιτροπής - ένταξη της ισότητας των ευκαιριών μεταξύ των γυναικών και των ανδρών στο σύνολο των κοινοτικών πολιτικών και στόχων.
<P>
Επισημαίνω βεβαίως με ξεχωριστή ικανοποίηση ότι αυτή η πρώτη ετήσια έκθεση της Επιτροπής για την ισότητα των ευκαιριών μεταξύ των γυναικών και των ανδρών έτυχε θερμής υποδοχής. Από τότε που δημοσιεύθηκε έχει σχολιαστεί θετικότατα από τον Τύπο και από την Ευρωπαϊκή Συμβουλευτική Επιτροπή Ισότητας των Ευκαιριών μεταξύ των Γυναικών και των Ανδρών, την Οικονομική και Κοινωνική Επιτροπή, καθώς και από πολλές άλλες οργανώσεις για την ισότητα των ευκαιριών.
<P>
Πολλές από τις υποδείξεις της έκθεσης της κ. Kestelijn-Seiers εξ ονόματος της Επιτροπής για τα Δικαιώματα της Γυναίκας είναι πολύ εποικοδομητικές και χρήσιμες σε εμάς και θα προσπαθήσουμε να τις λάβουμε όσο το δυνατόν περισσότερο υπόψη μας κατά την προετοιμασία της επόμενης έκθεσης.
<P>
Η πρώτη έκθεση έχει ως στόχο να ανταποκριθεί σε τρεις κύριους στόχους: τη διαφάνεια, την ύπαρξη στρατηγικής και τη σύγκλιση. Η εισηγήτρια θεωρεί ότι ο στόχος σχετικά με τη στρατηγική δεν έχει ακόμη αναπτυχθεί πλήρως. Αυτό είναι κάτι στο οποίο πρόκειται να εργαστούμε και το οποίο θα τύχει περαιτέρω επεξεργασίας στο μέλλον.
<P>
Εκφράζω την ικανοποίησή μου για τις υποδείξεις σε θέματα που πρόκειται να περιληφθούν στις επόμενες ετήσιες εκθέσεις και θα τις λάβουμε υπόψη ως πολύ χρήσιμες προτάσεις. Οπωσδήποτε, οι επόμενες εκθέσεις θα αναφερθούν περισσότερο στις εξελίξεις του εν λόγω έτους. Όσον αφορά το κεφάλαιο για την υλοποίηση της διακήρυξης του Πεκίνου από τα κράτη μέλη, η συγγραφή του έγινε στη βάση των πληροφοριών που συγκεντρώθηκαν από τα κράτη μέλη και καλύπτει την περίοδο μέχρι τον Ιούνιο του 1996. Σε σχέση με την υλοποίηση της διακήρυξης σε εθνικό επίπεδο, θα περιληφθούν πρόσθετες πληροφορίες στην έκθεση για το 1997, η οποία ετοιμάζεται ήδη. Όπως ζητήθηκε, η έκθεση του έτους αυτού θα περιλαμβάνει περισσότερες πληροφορίες πάνω στις εξελίξεις σε εθνικό επίπεδο. Έτσι λοιπόν, όπως είπε η κ. Van Lacker, με την ετήσια έκθεση διαθέτουμε ένα πολύ χρήσιμο έγγραφο που μπορεί να χαρακτηριστεί ένα είδος οργάνου μέτρησης και καθώς προχωρούμε προσβλέπουμε στη βελτίωσή του σύμφωνα με τις επιθυμίες σας.
<P>
Σχετικά με την έκθεση που ετοίμασε η κ. Κοκκόλα για το mainstreaming , εκφράζω την ικανοποίησή μου που διαπιστώνω την ταυτότητα απόψεων μεταξύ Κοινοβουλίου και Επιτροπής πάνω σε αυτό το βασικό θέμα της προώθησης της ισότητας μεταξύ των φύλων και την ένταξη της σχετικής προοπτικής σε όλες τις κοινοτικές πολιτικές. Πρόκειται για ένα στόχο που μπορεί να επιτευχθεί μόνο εάν όλα τα ευρωπαϊκά όργανα τον αναγνωρίσουν και δεσμευτούν για τη λήψη συγκεκριμένων μέτρων.
<P>
Η έκθεσή της τονίζει μία σειρά σημαντικών θεμάτων που η Επιτροπή έχει ήδη περιλάβει στο τέταρτο πρόγραμμα δράσης της, όπως είναι η ανάγκη αλλαγής των δομών και των στάσεων και την ανάπτυξη πολιτικών εάν πρόκειται να υπάρξει πρόοδος προς την ισότητα μεταξύ των γυναικών και των ανδρών. Η Επιτροπή έχει ήδη προχωρήσει σε συγκεκριμένες ενέργειες προς το mainstreaming της ισότητας σε όλες τις πολιτικές και ιδιαίτερα στις πολιτικές σχετικά με την αγορά εργασίας και επαγγελματικής κατάρτισης, όπως τονίζεται στην έκθεση.
<P>
Στο πλαίσιο αυτό, πρόσφατα έχει εγκριθεί ένα έγγραφο στρατηγικής που σκιαγραφεί τα μέτρα για την ανάληψη μελλοντικής δράσης. Σε αυτά, περιλαμβάνονται η ενίσχυση της ενδοϋπηρεσιακής συνεργασίας, η ανάπτυξη διαδικασιών και κατευθύνσεων για την εκτίμηση των επιπτώσεων στο φύλο και η παρακολούθηση των αποτελεσμάτων. Τα εν λόγω μέτρα εκφράζουν επίσης ορισμένους από τους βασικούς προβληματισμούς του Κοινοβουλίου. Εικοσιεννέα Γενικές Διευθύνσεις και οριζόντιες υπηρεσίες συμμετέχουν στην υλοποίηση της στρατηγικής στα πλαίσια της ίδιας της Επιτροπής. Σημειώνω με ικανοποίηση ότι η εισηγήτρια υπογραμμίζει τη σχέση μεταξύ του mainstreaming και της συμμετοχής των γυναικών στη διαδικασία λήψης αποφάσεων.
<P>
Η πολιτική της Επιτροπής σε θέματα προσωπικού και σχετικά με την ισότητα μεταξύ των γυναικών και των ανδρών έχει σχεδιαστεί κατά τέτοιον τρόπο ώστε να επιτυγχάνει μια πραγματική αλλαγή προς τη συγκεκριμένη αυτή κατεύθυνση. Επιθυμώ ιδιαίτερα να χαιρετίσω την έμφαση που δίνεται στη σημασία της υιοθέτησης μιας διττής προσέγγισης που ενσωματώνει τόσο την ανάληψη θετικής δράσης όσο και τις δραστηριότητες σε σχέση με το mainstreaming , την ανάγκη να αυξήσουμε τη συμμετοχή των γυναικών στη διαμόρφωση και την υλοποίηση των διαρθρωτικών ταμείων, να βελτιώσουμε τα στατιστικά στοιχεία σχετικά με τη χρήση των διαρθρωτικών ταμείων από τις γυναίκες και τους άνδρες και, τέλος, την ανάγκη να καταστήσουμε την πολιτική για το mainstreaming ένα ουσιαστικό στοιχείο των διαπραγματεύσεων σχετικά με τη διεύρυνσή μας. Η Επιτροπή θα λάβει υπόψη της τους προβληματισμούς του Κοινοβουλίου και θα προσπαθήσει να εντείνει τις προσπάθειές της για την επίτευξη των στόχων στους οποίους η έκθεσή της δίνει προτεραιότητα.
<P>
Ορισμένοι βουλευτές αναφέρθηκαν στην ερμηνεία και τον ορισμό του όρου "mainstreaming» και στη σύγχυση που ορισμένες φορές τον περιβάλλει. Ο όρος αυτός δεν αποτελεί εφεύρεση της Επιτροπής, αλλά προέρχεται από το ίδιο το γυναικείο κίνημα. Είναι ιδιαίτερα σαφές σε όλους όσοι είμαστε εδώ, και μάλιστα και στα όργανα της Ενωσης, ότι αυτό που εννοούμε με τον εν λόγω όρο, είναι στην πραγματικότητα η ένταξη σε άλλες πολιτικές και μηχανισμούς χρηματοδότησης. Η κ. Crawley το συνόψισε πολύ εύστοχα όταν είπε, ότι εδώ χρειαζόμαστε μια πολιτιστική αλλαγή. Ο ευρύτερος αυτός ορισμός μπορεί να συνοψιστεί ως εξής: μία ενεργότερη στρατηγική που θα περιλαμβάνει ένα ευρύτερο φάσμα τομέων για την προώθηση της ισότητας των ευκαιριών μέσω της κινητοποίησης όχι μόνο της θετικής δράσης καθεαυτής, αλλά και όλων των γενικών πολιτικών και μέτρων για τον σκοπό αυτό.
<P>
Θα επικεντρώσουμε τις προσπάθειές μας για την επίτευξη ουσιαστικής προόδου για την ένταξη των προβληματισμών σχετικά με την ισότητα στην πρακτική εφαρμογή όλων των σχετικών δράσεων. Αυτό αποτελεί και το κλειδί της προσπάθειάς μας: ανεξάρτητα από οποιονδήποτε ορισμό και γνώση έχουμε, πρέπει οπωσδήποτε να προχωρήσουμε σε κάποια δράση.
<P>
Αναφέρθηκε ότι για τη νέα μας έκθεση μπορεί να είναι χρήσιμο ένα γλωσσάριο όρων που συνήθως χρησιμοποιούνται σε συζητήσεις πάνω σε θέματα ισότητας. Το γλωσσάριο αυτό ενδεχομένως να μείωνε σε μεγάλο βαθμό τη σύγχυση σχετικά με την έννοια συγκεκριμένων όρων που χρησιμοποιούμε. Η δική μου πρόταση είναι πως αυτό μπορεί να γίνει με την επόμενη ευκαιρία.
<P>
Η κ. Maij-Weggen υποστήριξε ιδιαίτερα την ετήσια έκθεση, πράγμα για το οποίο την ευχαριστώ. Όμως, προέβη σε μία πολύ συγκεκριμένη αναφορά σχετικά με την κατάληψη ανώτερων θέσεων στα όργανα της Κοινότητας από γυναίκες. Αυτό είναι ένα σημείο στο οποίο ασφαλώς αξίζει να σταθούμε με ιδιαίτερη προσοχή.
<P>
Κυρία Maij-Weggen, η Επιτροπή έχει επιτελέσει σημαντική πρόοδο στο θέμα αυτό, για την οποία θα ήθελα να σας μιλήσω. Μεταξύ της 1ης Ιανουαρίου του 1994 και του 1997, ο αριθμός των γυναικών σε θέσεις βαθμού Α1 και Α2 που είναι οι υψηλότερες που έχουμε στις υπηρεσίες της Επιτροπής, υπερτριπλασιάστηκε από 5 σε 18, γεγονός που αποτελεί μια πολύ σημαντική βελτίωση στο εν λόγω θέμα. Δεν είναι αρκετή, αλλά είναι αρκετά σημαντική, και ειλικρινά ελπίζω ότι θα μπορέσουμε να έχουμε την ίδια θετική εξέλιξη και στα άλλα όργανα.
<P>
Η κ. Van Lancker προέβη σε μια συγκεκριμένη αναφορά για τη Σύνοδο Κορυφής με θέμα την απασχόληση και τί μπορούμε να κάνουμε γι' αυτό. Πρόκειται για ένα θέμα που με απασχολεί ιδιαίτερα και θέλω να σας διαβεβαιώσω ότι η ισότητα των ευκαιριών θα περιληφθεί στις κατευθύνσεις σχετικά με την απασχόληση που θα προτείνω στην Επιτροπή στο πολύ προσεχές μέλλον. Νομίζω ότι αυτό πρέπει να θεωρηθεί ως μια πολύ θετική είδηση.
<P>
Η Επιτροπή είναι ειλικρινής στη δέσμευση που έχει αναλάβει για την υλοποίηση της στρατηγικής σχετικά με το mainstreaming . Εχουμε επίσης δεσμευτεί για μια μακροπρόθεσμη στρατηγική κινητοποίησης όλων των πολιτικών και των μέτρων για την επίτευξη της ισότητας γυναικών και ανδρών. Υπάρχει πολύ περιορισμένη εμπειρία από την οποία μπορούμε να αντλήσουμε σε σχέση με τo mainstreaming , αλλά καθώς προχωρούμε, μπορούμε να βελτιωνόμαστε. Έχουμε ξεκινήσει καλά και είμαι αισιόδοξος για το μέλλον. Το mainstreaming σχετικά με το φύλο πρέπει εφεξής να επιδιώκεται σαν μια αρχή που αποτελεί μέρος του νέου Σχεδίου Συνθήκης και οπωσδήποτε υπάρχουν θετικά βήματα και προς αυτή την κατεύθυνση, γεγονός που θα μας επιτρέψει να προχωρήσουμε σε πολύ σημαντικότερες ενέργειες στο μέλλον.
<P>
Από την άποψη αυτή, η συμβολή σας είναι πολύ σημαντική. Σας ευχαριστώ όλους από κοινού, ιδιαίτερα στα πλαίσια της διαδικασίας συναπόφασης, οπουδήποτε η συμβολή αυτή είναι η δέουσα. Έχει σημειωθεί πρόοδος, πράγμα που πρέπει να αναγνωρίσουμε, η οποία ήταν πολύ σημαντική όλα αυτά τα χρόνια. Όμως, τα θέματα που τέθηκαν απαιτούν τη συνεχή προσοχή μας και πρέπει να αυξήσουμε το επίπεδο της ενημέρωσης και να ενισχύσουμε το προφίλ αυτού του θέματος περί ισότητας σε όλους τους χώρους. Η σημερινή συζήτηση της Τρίτης, δίνει σημαντική ώθηση σε αυτά που η Επιτροπή και το Κοινοβούλιο επιθυμούν να κάνουν στον τομέα αυτό.
<P>
Οι ετήσιες εκθέσεις μας και η υλοποίηση του πρόγραμματός μας θα μας απασχολούν σε μόνιμη βάση και θα συνεχίσουν να αποτελούν την κύρια προτεραιότητα της θητείας μου ως Επιτρόπου.

<SPEAKER ID=28 NAME="Πρόεδρος">
Η κοινή συζήτηση έληξε.
<P>
Η ψηφοφορία θα διεξαχθεί σήμερα, στις 12 το μεσημέρι.

<CHAPTER ID=3>
Βία κατά των γυναικών
<SPEAKER ID=29 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0250/97) της κ. Eriksson εξ ονόματος της Επιτροπής για τα Δικαιώματα της Γυναίκας σχετικά με την ανάγκη καθιέρωσης εκστρατείας σε όλη την Ευρωπαϊκή Ενωση για την αντιμετώπιση της βίας κατά των γυναικών.

<SPEAKER ID=30 NAME="Eriksson">
Κύριε Πρόεδρε, δεν βρίσκονται τόσοι πολλοί εδώ, αλλά αυτό δεν σημαίνει ότι δεν είναι πάρα πολλοί αυτοί που τους ενδιαφέρει ενεργά αυτό το θέμα. Μερικές φορές ακούω με δυσπιστία αυτή τη φράση εδώ στο Κοινοβούλιο, δηλ. ότι πρόκειται για ένα ζήτημα που ενδιαφέρει ενεργά πάρα πολλούς. Σ'αυτήν την περίπτωση ωστόσο γνωρίζω ότι είναι πάρα πολλοί, διότι είχα την ευκαιρία ένα ολόκληρο χρόνο τώρα να εργαστώ μ'αυτήν την έκθεση και να συναντήσω επίσης ανθρώπους που έχουν ενεργά υποστεί σωματική βία, ή εργάζονται με την στήριξη ανθρώπων που έχουν υποστεί.
<P>
Μερικές φορές απορούμε πώς γίνεται και υπάρχουν μισθολογικές διακρίσεις, πώς έχουμε τόσο λίγες γυναίκες σε θέσεις όπου λαμβάνονται οι αποφάσεις, κάτι για το οποίο μόλις προηγουμένως μιλούσαμε. Ποιά είναι η αιτία και ποιό είναι το αποτέλεσμα; Μπορούμε να διαπιστώσουμε ότι από τότε που ο Αριστοτέλης υποστήριζε ότι η γυναίκα ήταν ένα "ελαττωματικό και υποδεέστερο όν, το μοναδικό καθήκον του οποίου θα ήταν να γεννήσει νέους άνδρες», έχουμε καλύψει ένα μέρος της διαδρομής. Όμως εξακολουθεί να υπάρχει σε πολύ μεγάλο βαθμό στις κοινωνίες που ζούμε η αριστοτελική νοοτροπία. Με λίγα λόγια ζούμε σε πατριαρχικές δομές, όπου ο άνδρας είναι ανώτερος και η γυναίκα κατώτερη σε όλους τους τομείς και με όλους τους τρόπους. Ακόμη και εμείς οι γυναίκες αντιλαμβανόμαστε επίσης τον εαυτό μας ως υποδεέστερες των ανδρών. Όσο το κάνουμε αυτό εξακολουθούμε να βρισκόμαστε στην εποχή του Αριστοτέλη.
<P>
Οι τελικές συνέπειες αυτών των κοινωνικών δομών είναι η σωματική βία που ασκείται κατά των γυναικών. Πρόκειται για βιασμούς και άλλες σεξουαλικές παραβιάσεις, κακοποίηση, σεξουαλική παρενόχληση, πορνεία και πορνογραφία. Αυτές είναι οι τελικές συνέπειες μέσα στις οποίες ζούμε.
<P>
Στην πατρίδα μου την Σουηδία, πεθαίνει σήμερα μια γυναίκα κάθε δέκα μέρες λόγω βαριάς κακοποίησης από κάποιον οικείο σ'αυτήν άνδρα. Κατά την διάρκεια του περασμένου καλοκαιριού είχαμε την εκδίκαση πολλών υποθέσεων βιασμών, όπου μπορούμε άμεσα να δούμε την αντανάκλαση της πορνογραφίας στην πράξη, με τους λεγόμενους ομαδικούς βιασμούς μεμονωμένων γυναικών.
<P>
Η βία στο σπίτι εξακολουθεί να αντιμετωπίζεται ως μια ιδιωτική υπόθεση. Αλλά γνωρίζουμε σήμερα ότι δεν είναι. Δεν γνωρίζουμε πόσο κοστίζει, με οικονομικούς όρους, στους φορολογούμενους αυτή η μαζική βία που στρέφεται κατά των γυναικών, όχι μόνο στην ΕΕ αλλά σ'ολόκληρο τον κόσμο. Σ'αυτήν την έκθεση, εμείς από την αρμόδια επιτροπή επισημαίνουμε επίσης ότι ίσως ήρθε η ώρα να δούμε πόσο μεγάλο είναι αυτό το κόστος, ώστε να μπορούμε να συζητήσουμε με τους ανθρώπους οι οποίοι μπορούν να συζητήσουν και να προβληματιστούν μόνο σε οικονομική βάση.
<P>
Νομίζω ότι είναι μια καλή έκθεση που υποβάλλουμε στην Ολομέλεια. Την συζητήσαμε πολλές φορές. Θέλω όμως να εκμεταλλευτώ την ευκαιρία να αναφερθώ, αυτήν την τελευταία στιγμή, σε κάτι που δεν αναφέρεται, αυτό που αποτελεί μια διαμάχη που σημαίνει ότι εγώ έχω τώρα την μέγιστη ατυχία. Αφορά το πώς βλέπουμε την πορνογραφία και την πορνεία καθώς και την ποινικοποίηση των πελατών των ιερόδουλων αντί των ίδιων των ιερόδουλων. Αυτές οι τροπολογίες δεν αναφέρονται λόγω μεγίστης ατυχίας στον διοικητικό χειρισμό. Γι'αυτό κάνω έκκληση στο Σώμα και στους συναδέλφους μου να μου επιτραπεί να τις υποβάλω ως προφορικές τροπολογίες και επίσης να έχουμε ονομαστική ψηφοφορία γι'αυτές. Διότι αυτό αποτελεί μια διαμάχη μεγίστου μεγέθους, πέραν των άλλων στο σύνολο του γυναικείου κινήματος ολόκληρης της ΕΕ. Νομίζω ότι θα ήταν δίκαιο να βάλουμε αυτά τα θέματα στο τραπέζι και να δούμε πόσο μεγάλες διαφορές έχουμε σ'αυτό το Σώμα, ώστε να γνωρίζουμε πώς θα εργαστούμε αργότερα μ'αυτά ακριβώς τα ζητήματα.
<P>
Εφόσον έχουμε την Επίτροπο κ. Gradin εδώ, είμαι φυσικά περίεργη πώς δέχεται η Επιτροπή αυτήν την έκθεση, και ως συνήθως, τι γίνεται με τις οικονομικές δυνατότητες και πόρους για να γίνει το έτος 1999 ένα Ευρωπαϊκό Έτος κατά της βίας ενάντια στις γυναίκες.

<SPEAKER ID=31 LANGUAGE="EN" NAME="Waddington">
Κύριε Πρόεδρε, θα ήθελα να συγχαρώ την κ. Eriksson για τη θαυμάσια έκθεσή της και τον κ. David Martνn που έφερε αυτή την ιδέα στο Κοινοβούλιο, κατά πρώτο λόγο. Θέλω να σας δώσω πέντε λόγους για την αναγκαιότητα μιας εκστρατείας σε ολόκληρη την Ευρωπαϊκή Ενωση εναντίον του φαινομένου της βίας κατά των γυναικών.
<P>
Πρώτον, υπάρχει ανάγκη αύξησης της ενημέρωσης σχετικά με την επικράτηση της βίας κατά των γυναικών σε κάθε χώρα, πόλη και σε όλες τις κοινωνικές τάξεις. Για παράδειγμα, δέκα μελέτες που αναφέρθηκαν φέτος από το Συμβούλιο της Ευρώπης διαπίστωσαν μια εντυπωσιακή σταθερότητα στο ότι το 25 % των γυναικών ήταν θύματα βίας στο σπίτι και ένα ποσοστό μεταξύ 6 και 10 % είναι θύματα βίας κάθε χρόνο.
<P>
Δεύτερον, έχει ζωτική σημασία να κληθούν όλα τα κράτη μέλη να αναθεωρήσουν τα συστήματα νομικής, οικονομικής και κοινωνικής υποστήριξης στα θύματα βίας και την προστασία που παρέχεται σε περαιτέρω επιθέσεις. Οι γυναίκες που αποτέλεσαν θύματα βίας - και η πλειοψηφία τους υποφέρει σιωπηλά - και τα παιδιά τους πρέπει να έχουν την εμπιστοσύνη να αναφέρουν τις επιθέσεις, νοιώθοντας ασφάλεια από το γεγονός ότι θα γνωρίζουν πως θα τους παρασχεθεί αποτελεσματική υποστήριξη.
<P>
Τρίτον, η βία κατά των γυναικών πρέπει να θεωρηθεί απαράδεκτη από όλους. Οι δημόσιες αρχές πρέπει να αναλάβουν δέσμευση ότι δεν θα ανεχθούν την παραμικρή βία, ενώ πρέπει να αναληφθούν ενημερωτικές εκστρατείες ώστε να αλλάξει η άποψη που ακόμη υπάρχει σε πολλές περιοχές ότι, για παράδειγμα, η βία κατά των γυναικών μέσα στην οικογένεια είναι ιδιωτικό και εξαιρετικά ήσσονος σημασίας ζήτημα.
<P>
Τέταρτον, οι μη κυβερνητικές οργανώσεις με ειδίκευση στην υποστήριξη των γυναικών και στην καταπολέμηση της βίας, πρέπει να έχουν τη δυνατότητα ανταλλαγής ιδεών και υγιών πρακτικών. Ορισμένες θαυμάσιες και πρωτοποριακές τοπικές εκστρατείες κατά της βίας μπορούν να έχουν ευρύτερο αντίκτυπο στην ευρωπαϊκή σκηνή.
<P>
Πέμπτον, χρειάζεται περαιτέρω έρευνα σχετικά με τα αίτια της βίας και τους τρόπους πρόληψής της: πώς είναι δυνατόν να εκπαιδευτούν τα παιδιά μας, αγόρια και κορίτσια, να επιλύουν τις διαφορές χωρίς τη χρήση βίας, πώς μπορεί να αντιμετωπιστεί η κακομεταχείριση, πώς μπορεί να αναπτυχθεί ο αμοιβαίος σεβασμός για τα ανθρώπιννα δικαιώματα των ανδρών και των γυναικών και πώς μπορεί να αλλάξει η στάση και η συμπεριφορά των βίαιων ανδρών.
<P>
Ελπίζω ότι το Κοινοβούλιο αυτό και η Επιτροπή θα υποστηρίξουν το κάλεσμα της Επιτροπής για τα Δικαιώματα της Γυναίκας για την ανάληψη μιας πανευρωπαϊκής εκστρατείας εναντίον της βίας κατά των γυναικών. Ελπίζω ότι το 1999 θα είναι ένα έτος που θα θυμόμαστε μελλοντικά, όταν η Ευρώπη ως σύνολο ξεκινούσε να αγωνίζεται εναντίον της βίας κατά των γυναικών και να δείχνει σεβασμό για τα ανθρώπινα δικαιώματα.

<SPEAKER ID=32 LANGUAGE="ES" NAME="Bennasar Tous">
Κύριε Πρόεδρε, απουσία της κ. Banotti θα προσπαθήσω να πάρω λίγο από τον χρόνο της και λίγο από τον δικό μου για να μπορέσω να μιλήσω προσωπικά και εξ ονόματος της ομάδας μου.
<P>
Πριν απ' όλα, θα ήθελα να ευχαριστήσω την κυρία Eriksson για την λεπτομερή και διεξοδική έκθεσή της σχετικά με την ανάγκη για μια προσπάθεια αλληλεγγύης και ανοχής και θετικών δράσεων ενώπιον της βίας που υφίσταται εναντίον των γυναικών και των παιδιών.
<P>
Η έκθεση αυτή αποτελεί άλλη μια κραυγή για την απόσπαση της προσοχής. Πόσες ακόμη θα χρειαστούν για να μετατραπούν οι μεγάλοι και εύγλωττοι λόγοι σε αποτελεσματικές αλλαγές στη στάση των ευρωπαϊκών κυβερνήσεων απέναντι στη βία; Η Διάσκεψη του Πεκίνου έδωσε ένα σαφή ορισμό του τι σημαίνει βία που βασίζεται στο φύλο -απειλές, ανασφάλεια, σωματικά και ψυχολογικά βασανιστήρια, κακοποίηση και πόνος, εξαναγκασμός, κακοποιήσεις, αιμομιξία, σεξουαλική παρενόχληση, άσχημη μεταχείριση, εμπόριο λευκής σαρκός και βιασμοί- και αυτά συμβαίνουν καθημερινά σε μια δημοκρατική Ευρώπη η οποία υπερασπίζεται τις ανθρώπινες ελευθερίες και τα δικαιώματα.
<P>
Τα θύματα είναι στην πλειοψηφία τους γυναίκες και παιδιά και το απόκρυφο μέρος όπου λαμβάνει χώρα το μεγαλύτερο μέρος αυτών των κακοποιήσεων είναι η οικογένεια. Οι αιτίες είναι: η ένδεια, η κατάχρηση του αλκοόλ, τα ναρκωτικά, ο υπερπληθυσμός και ένα μεγάλο ανερχόμενο εμπόριο πορνογραφίας, η πορνεία και η παιδεραστία. Η αναγνώριση των αιτιών που ευνοούν την βία οδηγεί στην αναζήτηση λύσεων. Η κοινωνική απομόνωση, η έλλειψη στήριξης, η συνείδηση και παιδεία των γονέων, και πάνω από όλα, η εμπειρία μίας άσχημης παιδικής ηλικίας. Πρόκειται στην πλειοψηφία τους για οικογένειες που από την αρχή θεωρούντο ομάδες υψηλού κινδύνου, αλλά ακόμη και σήμερα η βία μέσα στην οικογένεια αποτελεί ιδιωτικό θέμα, ένα αόρατο αδίκημα του οποίου τα θύματα από φόβο δεν το καταγγέλλουν.
<P>
Τί μέτρα κοινωνικής πολιτικής πρέπει να ληφθούν για να ολοκληρωθεί μια πρώτη πρόληψη όλων αυτών; Τα κράτη μέλη έχουν υιοθετήσει στην πλειοψηφία τους νομικές διατάξεις σχετικά με την σεξουαλική βία στον έγγαμο βίο και την θεωρούν αδίκημα. Τα στοιχεία που υπάρχουν είναι λιγοστά, αλλά γνωρίζουμε πως στα παντρεμένα ζευγάρια αυτός που αποτελεί την πιο διαδεδομένη μορφή βίας απέναντι στη γυναίκα είναι ο άνδρας.
<P>
Η νομική κατάσταση των γυναικών έχει βελτιωθεί και έχουμε κάνει επίσης πρόοδο στην αγορά εργασίας, υπάρχει όμως ακόμη μεγάλη ανισορροπία στις σχέσεις ισχύος. Η εισηγήτρια καταγγέλλει τα ταμπού που υπάρχουν όταν μιλάμε για την βία και την καταγγελία της σεξουαλικής παρενόχλησης ή της ανεπιθύμητης προσέγγισης στον χώρο εργασίας, στην οποίο υπόκεινται πολλές γυναίκες, ιδιαίτερες οι πιο νέες. Δεδομένης της έλλειψης εθνικών στατιστικών στοιχείων σχετικά με αυτά τα θέματα, είναι πολύ δύσκολο να προσδιορίσουμε αν η συνειδητοποίηση της αύξησης της βίας προς τις γυναίκες και τα παιδιά αντανακλά μια πραγματική αύξηση ή απλά ότι έρχονται στο φως ολοένα και περισσότερες περιπτώσεις ως συνεπακόλουθο της μεγαλύτερης ενημέρωσης και συνειδητοποίησης όσον αφορά στο πρόβλημα.
<P>
Αυτό που όμως είναι βέβαιο είναι πως η βία που ασκείται στις γυναίκες, αρχικά θεωρούμενη ως ένα από τα θέματα των ανθρωπίνων δικαιωμάτων, έχει αναγνωριστεί επίσης σαν πρόβλημα δημόσιας υγείας. Το υγειονομικό δίκτυο των γυναικών της Ευρώπης που δημιουργήθηκε στην Βιέννη το 1994 περιλαμβάνει την βία απέναντι στις γυναίκες ανάμεσα στους έξι θεμελιώδης προβληματισμούς του όσον αφορά την υγεία, και παρότι αυτή η βία δεν γνωρίζει όρια κοινωνικο-οικονομικά, θρησκείας ή φυλετικά, πιο ευπρόσβλητοι στη βία, μαζί με τα παιδιά, είναι οι πιο νέες γυναίκες, οι μετανάστες και οι φτωχοί.
<P>
Υπάρχουν πολύ λίγες μελέτες σχετικά με τις σωματικές και ψυχολογικές επιπτώσεις της βίας, αλλά η ανάγκη για ψυχολογική θεραπεία και τα ένστικτα αυτοκτονίας που διακρίνουν πολλές κακοποιημένες γυναίκες αποτελούν ένα ολοένα αυξανόμενο φαινόμενο. Οι πληγές ξεκινούν από τον θάνατο και φτάνουν μέχρι την ανεπιθύμητη εγκυμοσύνη, τις ψυχολογικές διαταραχές, τις διαταραχές στον ύπνο και την διατροφή, την ενοχή και τον φόβο, τον έντονο φόβο. Υπάρχουν εκθέσεις που δείχνουν πως σε κάποια ευρωπαϊκή χώρα ένα στα τρία ανήλικα κορίτσια κάτω των 16 ετών έχουν υποστεί κάποια σεξουαλική παρενόχληση ή βιασμό.
<P>
Η εισηγήτρια ζητά, καθώς επίσης και εγώ εξ ονόματος της ομάδας μου, μια συντονισμένη διϋπουργική τοποθέτηση καθώς και ειδική και υποχρεωτική κατάρτιση των δικηγόρων, δικαστών, της αστυνομίας και του υγειονομικού προσωπικού, ανδρών και γυναικών, σχετικά με την βία, την πορνεία, το εμπόριο λευκής σαρκός και την πορνογραφία, καθώς επίσης και μια αύξηση της αποτελεσματικότητας των υπηρεσιών περίθαλψης των θυμάτων, της προστασίας, της ασυλίας, των συμβουλευτικών υπηρεσιών και επανένταξης, συντονίζοντάς τις καλά με το έργο των ΜΚΟ. Είναι απαραίτητη η εισαγωγή σε ευρωπαϊκό επίπεδο της δωρεάν τηλεφωνικής γραμμής βοηθείας και της επεξεργασίας αξιόπιστων στατιστικών στοιχείων που να οδηγούν στην καταγγελία των περιπτώσεων βίας. Είναι επίσης απαραίτητο να δημιουργηθεί mainstreaming για την μη βία στην εκπαίδευση και την διαφήμιση.
<P>
Ο Επίτροπος κ. Flynn έφυγε, αλλά ζητώ από την κυρία Gradin να του διαβιβάσει πως τον παρακαλώ να ενσωματώσει την μη βία σε όλες τις πολιτικές και δράσεις για την ισότητα ευκαιριών.
<P>
Προσδοκούμε πολλά από το πρόγραμμα DAPHNE. Έχουμε λίγους χρηματικούς πόρους για να συμπεριλάβουμε ένα τόσο σοβαρό πρόβλημα, αλλά θα κάνουμε προσπάθειες για να αυξηθεί το κονδύλι του προϋπολογισμού για τον επόμενο χρόνο.

<SPEAKER ID=33 LANGUAGE="FR" NAME="Schaffner">
Κύριε Πρόεδρε, κύριε Επίτροπε, ποιος θα μπορούσε να αμφισβητήσει το ενδιαφέρον της ευρωπαϊκής εκστρατείας για την μη ανοχή των εκδηλώσεων βίας κατά των γυναικών; Τα δραματικά γεγονότα που αποκαλύφθηκαν πρόσφατα σε ορισμένες χώρες της Ένωσης έφεραν στο φως την ανάγκη να καταπολεμήσουμε την πορνογραφία και την παιδεραστία, φαίνεται ότι όλο και περισσότερο η πορνεία και η εκμετάλλευση της είναι μια από τις πλευρές του οργανωμένου εγκλήματος - οι έμποροι φοβούμενοι ότι η γενικευμένη αποποινικοποίηση θα έκανε το εμπόριο των ναρκωτικών λιγότερο επικερδές και χρησιμοποιώντας τις γυναίκες ως νόμισμα, ένα είδος ενιαίου νομίσματος, πολύ πιο αποδοτικού ως μέσο πληρωμής στην διακίνηση κλοπιμαίων. Έτσι, μια γυναίκα στο πεζοδρόμιο για την πληρωμή ενός κλεμμένου αυτοκινήτου αποφέρει περισσότερο από χρήματα, χωρίς τους περιορισμούς των κυκλωμάτων ξεπλύματος χρημάτων.
<P>
Επίσης, η βία στα πλαίσια του γάμου δεν έχει αντιμετωπισθεί, καθώς παραμένει ταμπού. Οι γυναίκες θύματα της βίας κρατούν το δράμα τους κρυφό, είτε από φόβο αντιποίνων, είτε από ντροπή απέναντι στο περίγυρο. Μια ευρωπαϊκή εκστρατεία θα μπορούσε, όπως στην περίπτωση της παιδεραστίας και της αιμομιξίας, να απελευθερώσει τα θύματα, να τους πει ότι μπορούν να μιλήσουν, ότι θα τους ακούσουν ίσως. Αξιόπιστες στατιστικές σε αυτό τον τομέα μας δίνουν μια εικόνα του προβλήματος και συμβάλλουν στο να βοηθηθούν οι γυναίκες θύματα βίας να μιλήσουν.
<P>
Μου φαίνεται ωστόσο ότι η έκθεση της κυρίας Eriksson δεν επιμένει αρκετά στο πρόβλημα των παιδιών που βιώνουν καθημερινά την βία στην οποία υποβάλλεται η μητέρα τους. Οι υπάρχουσες μελέτες δείχνουν σε πιο σημείο οι δράστες βίας στα πλαίσια του γάμου ήταν είτε θύματα, είτε μάρτυρες βίας στην παιδική τους ηλικία. Πάρα πολύ συχνά, οι γυναίκες που έχουν κακοποιηθεί δεν παρουσιάζουν το πρόβλημα τους, πιστεύοντας ότι προστατεύουν τα παιδιά τους.
<P>
Η έκθεση προτείνει να πολλαπλασιαστούν τα καταφύγια για τις γυναίκες. Δεν πιστεύω ότι αυτό αποτελεί πραγματική απάντηση. Ως τοπικός εκπρόσωπος, έχω συχνά δεχθεί γυναίκες οι οποίες μου ζητούσαν βοήθεια, ίσως γιατί είμαι γυναίκα. Η θεσμική απάντηση η οποία θέλω να δώσω προτείνοντας τους στέγαση μακριά από την κατοικία τους δεν είναι μια λύση που δέχονται. Δεν θέλουν εκτός από το τραύμα της βίας, να ξεριζώσουν και τα παιδιά τους αποκόβοντας τους δεσμούς με τους φίλους και σχολείο, στερώντας τους την αίσθηση ότι ανήκουν κάπου. Είναι άδικο να πρέπει το θύμα και τα παιδιά της, να είναι αυτοί που πρέπει να απομακρυνθούν από τον δράστη της βίας. Πιστεύω ότι πρέπει να σκεφτούμε πολλά, υλικό το οποίο δεν έχει εξετασθεί επαρκώς και το οποίο πρέπει να αποτελέσει το υλικό για την επόμενη έκθεση.

<SPEAKER ID=34 LANGUAGE="NL" NAME="Larive">
Κύριε Πρόεδρε, επιτέλους χαρακτηρίσθηκε στα περισσότερα κράτη μέλη σαν ποινική πράξη ο βιασμός μέσα στο γάμο, αλλά παρά ταύτα υπάρχουν πάντα πολλά ταμπού, πολλή άγνοια, παρεξήγηση και απροθυμία να εγγραφεί η βία κατά της γυναίκας ψηλά στον κατάλογο των πολιτικών προτεραιοτήτων. Και η περισσότερη βία διαδραματίζεται μέσα στους τέσσερις τοίχους της ευτυχισμένης οικογένειας. Παροχή βοήθειας και καταφύγια δεν υπάρχουν καθόλου ή υπάρχουν λίγα. Η επιμόρφωση της αστυνομίας και των δικαστικών αρχών είναι συχνά ελλιπής. Πώς μπορεί άραγε να συμβάλει η Ευρωπαϊκή Ενωση;
<P>
Πρώτον, προάγοντας την συνειδητοποίηση, τη γνώση, την αλλαγή νοοτροπίας, ακόμα και στις υποψήφιες για ένταξη χώρες της Κεντρικής και Ανατολικής Ευρώπης, ώστε οι χώρες που έχουν μείνει πίσω να εκσυχρονίσουν την εθνική νομοθεσία τους. Διότι μια πλήρης εναρμόνιση είναι και επιθυμητή, και εφικτή.
<P>
Δεύτερον, μια δυναμική υιοθέτηση της πρότασης της εισηγήτριας για την διοργάνωση Ευρωπαϊκού Ετους καταπολέμησης της βίας κατά των γυναικών. Και τα πιο επιτυχή στοιχεία των εθνικών εκστρατειών, να καταγραφούν και να ενταχθούν σε μια ευρωπαϊκή εκστρατεία με αποκεντρομένες δομές και προσαρμοσμένη στις τοπικές ανάγκες.
<P>
Τρίτον, θα χρειασθεί να βγούν επιτέλους στο φως όλα τα στοιχεία, όλες οι στατιστικές. Στις Κάτω Χώρες, η βία κατά της γυναίκας αποτελεί μέρος της ετήσιας έρευνας του Κεντρικού Γραφείου Στατιστικής. Κι έμαθα ότι η Φινλανδία διεξάγει φέτος μια μεγάλη δημοσκόπηση. Η Επιτροπή να παροτρύνει όλους να γίνει παντού, ώστε να ξέρουμε πράγματι τί έχουμε να αντιμετωπίσουμε. Συχνά δεν υπάρχουν βοηθητικές γραμμές ή καταφύγια επειδή υποτίθεται πως θα ήταν πολύ ακριβά. Επισημαίνω ότι αυτά τα μέτρα μπορούν ίσα-ίσα να μειώνουν τα έξοδα για τους εθνικούς προϋπολογισμούς. Το κέντρο γυναικών στο Rοntofte της Δανίας, έκανε τους υπολογισμούς του, όπως θά'πρεπε να το πράξουν όλοι. Λοιπόν, το κέντρο γυναικών εξοικονόμησε στις τοπικές υπηρεσίες στέγασης ένα ποσόν 1, 8 εκατ. Ecu. Κάτι τέτοιο θα σήμαινε μια αξιόλογη οικονομία για τα εθνικά ταμεία, παντού στην Ευρωπαϊκή Ενωση.
<P>
Η ομάδα μου ευχαριστεί την κ. Eriksson για την καλή της εργασία, αλλά τώρα πρόκειται να προχωρήσουμε σε πράξεις. Τα 3 εκατ. Ecu στον προϋπολογισμό 1997 δεν πρέπει ν'αποτελέσουν μόνο μια επίκαιρη χειρονομία προς μια οδυνηρή κατάσταση στο Βέλγιο. Επιβάλλεται μόνιμο έργο. Χρειαζόμαστε τουλάχιστον 5 εκατ. Ecu στον επόμενο προϋπολογισμό και να μην ξεχάσουμε να συμπεριλάβουμε τη συμμετοχή της Ανατολικής Ευρώπης.

<SPEAKER ID=35 LANGUAGE="ES" NAME="Sierra Gonzαlez">
Κύριε Πρόεδρε, η αυξανόμενη βία απέναντι στις γυναίκες αποτελεί ένα από τα σοβαρά προβλήματα της σύγχρονης κοινωνίας. Πολλές γυναίκες ζουν μέσα στην αβεβαιότητα και τον φόβο ακριβώς εκεί που θα έπρεπε να νοιώθουν ασφαλείς, μέσα στα ίδια τους τα σπίτια. Μερικές ακόμη πεθαίνουν μέσα σε αυτά ως αποτέλεσμα της κακομεταχείρισης ή δολοφονημένες μπροστά στα μάτια των ίδιων τους των παιδιών, 54 γυναίκες πέθαναν τον περασμένο χρόνο στην Ισπανία
<P>
Μερικές γυναίκες θα μπορούσαν να είχαν σώσει τις ζωές τους αν είχαν εισακουστεί οι εκκλήσεις τους για βοήθεια, και το γεγονός αυτό αποδεικνύει πως το πρόβλημα της βίας κατά των γυναικών δεν έχει σχέση μόνο με δύσκολες καταστάσεις οικογενειακής απομόνωσης ή την ένδεια, σε όλες τις κοινωνικές τάξεις υπάρχει η βία κατά των γυναικών, αλλά με τις εδραιωμένες αξίες σε αυτή την κοινωνία που δικαιώνουν τον θύτη.
<P>
Είναι απαραίτητο να συνειδητοποιήσουμε πως τα αίτια της βίας βρίσκονται μέσα στην ίδια την κοινωνία, και για αυτό το λόγο πρέπει να αναλάβουμε δράσεις πέρα από την τιμωρία των θυτών και την στήριξη προς τα θύματα. Σίγουρα είναι απαραίτητα και τα δύο αυτά μέτρα, τόσο λόγω του αποτρεπτικού χαρακτήρα της τιμωρίας όσο και λόγω του καταπραϋντικού χαρακτήρα της ψυχολογικής στήριξης των θυμάτων, αλλά χρειάζεται και κάτι άλλο, είναι απαραίτητο να συνειδητοποιήσουμε το μέγεθος αυτού του πολύπλευρου προβλήματος, που ξεκινά από την βία στο σπίτι και φτάνει μέχρι τον βιασμό, τις σεξουαλικές κακοποιήσεις και την σεξουαλική παρενόχληση στον χώρο εργασίας.
<P>
Μέσα προόδου αποτελούν οι προτάσεις που παρουσιάζονται στην παρούσα έκθεση σχετικά με την ασυλία ή για να αποτελέσει η προστασία των δικαιωμάτων της γυναίκας απαραίτητη προϋπόθεση για την σύναψη συμβάσεων με τρίτες χώρες, καθώς επίσης και η διακήρυξη του 1999 ως "Ευρωπαϊκό Έτος ενάντια στη βία κατά των γυναικών», και η ομάδα μου τις υποστηρίζει. Πάνω από όλα όμως θα ήταν απαραίτητη η λήψη πραγματικών και αποτελεσματικών μέτρων για την εξάλειψη της βίας, ώστε να πάψει να αποτελεί θέμα κοινοβουλευτικών συζητήσεων. Τα μέτρα αυτά θα πρέπει να προβλέπουν αειφόρες νομικές αλλαγές όσον αφορά την κατηγοριοποίηση της βίας και την πρόληψή της.

<SPEAKER ID=36 LANGUAGE="NL" NAME="Van Dijk">
Κύριε Πρόεδρε, πριν από ένδεκα χρόνια, το 1986, εγκρίναμε εδώ στο Κοινοβούλιο την τελευταία έκθεση για τη βία κατά της γυναίκας, μια έκθεση της κ. d'Ancona. Σ'αυτά τα ένδεκα χρόνια, η βία κατά γυναικών και κοριτσιών ναι μεν βγήκε πια από την σιωπή, αλλά παρά ταύτα συμβαίνει πάρα πολύ συχνά. Όπως ειπώθηκε πολλές φορές, η βία κατά των γυναικών ασκείται κυρίως στην οικογένεια ή από γνωστούς. Και σ'αυτά τα ένδεκα χρόνια, ασκήθηκαν συνεχείς πιέσεις για τη χρηματοδότηση π.χ. οίκων διαφύλαξης σωματικής ακεραιότητας ή των ΜΚΟ που ασχολούνται με την περιστολή της βίας κατά των γυναικών. Λογικό είναι λοιπόν που ζητάμε τώρα μια πανευρωπαϊκή εκστρατεία κατά της βίας κατά των γυναικών, καθώς και να καθιερωθεί ένα ειδικό Έτος γι'αυτό.
<P>
Όμως, ας μην έχουμε αυταπάτες. Η βία κατά της γυναίκας δεν αποτελεί αποκλειστικότητα συγγενών ή γνωστών. Και κρατικές αρχές συνέβαλαν στο παρελθόν. Αναφέρομαι στις αναγκαστικές στειρώσεις που τις περασμένες εβδομάδες βρίσκονταν τόσο πολύ στην επικαιρότητα - και έγιναν όχι σε ένα μόνο κράτος μέλος, αλλά σε πολλά. Και υπάρχουν και κράτη μέλη που ναι μεν δεν βγήκαν στο φως της δημοσιότητας, αλλά το ίδιο έγινε. Σε ορισμένες χώρες, η νομοθεσία όντως ισχύει ακόμη, αν και η εφαρμογή της μάλλον πάγωσε. Οι εθνικές αρχές φέρουν μεγάλη ευθύνη, διότι όλες οι ευρωπαϊκές χώρες συνυπέγραψαν την συνθήκη του ΟΗΕ κατά των διακρίσεων εις βάρος της γυναίκας. Και σ'αυτή την ίδια την Συνθήκη του ΟΗΕ γράφονται πολλά για τη βία. Αρα οι εθνικές αρχές φέρουν μεγάλες ευθύνες πρέπει αμέσως να θέσουν τέρμα στις αναγκαστικές στειρώσεις.

<SPEAKER ID=37 LANGUAGE="FR" NAME="Leperre-Verrier">
Κύριε Πρόεδρε, ευχηθήκαμε η σημερινή συζήτηση να ωθήσει τις κυβερνήσεις να δώσουν περισσότερη βαρύτητα στην βία κατά των γυναικών και να αντιμετωπίσουν το ζήτημα αυτό ως ένα από τα κυριότερα πολιτικά προβλήματα.
<P>
Μια πρόσφατη έκθεση της UNICEF μας δίνει μια ιδέα του μεγέθους του προβλήματος. Σύμφωνα με την έκθεση, μια στις έξι γυναίκες είναι θύμα βιασμού, και η βία αυτή δεν πλήττει μόνο τις γυναίκες στις αναπτυσσόμενες χώρες. Εκτιμάται ότι στις δυτικές χώρες επίσης κακοποιείται μια γυναίκα κάθε δέκα δευτερόλεπτα. Όμως δεν διαθέτουν όλες οι χώρες του κόσμου νομοθεσία που να καταστέλλει την βία κατά των γυναικών και ιδιαίτερα στα πλαίσια της οικογένειας.
<P>
Πιστεύω, λοιπόν αγαπητοί συνάδελφοι, ότι πρέπει επείγοντος να υιοθετήσουμε μια προσέγγιση μέσω πολλών θεσμικών οργάνων. Σε κάθε περίπτωση, το κόστος θα είναι μικρότερο από τις κόστος που έχει η βία στον τομέα της υγείας, της στέγασης και των κοινωνικών υπηρεσιών.
<P>
Χωρίς άλλωστε να επιθυμούμε μια γενικευμένη εναρμόνιση της νομοθεσίας σε ολόκληρη την Ευρώπη, αποδεικνύεται ότι μια αυστηρή και ομοιογενής νομοθεσία θα έπρεπε να αποτρέψει τους δράστες τέτοιων πράξεων και να προβλέπει την κατάλληλη αρωγή, υλική και τεχνική στα θύματα.
<P>
Μια εκστρατεία πληροφόρησης θα είχε ιδιαίτερη σημασία και θα βοηθούσε τις γυναίκες να γνωρίσουν ποιά είναι τα θεμελιώδη δικαιώματα τους.

<SPEAKER ID=38 LANGUAGE="DE" NAME="Raschhofer">
Κύριε Πρόεδρε, κυρίες και κύριοι! Η βία κατά των γυναικών και των παιδιών είναι αναμφίβολα ένα από τα πιο αποτρόπαια αποκυήματα της κοινωνίας μας. Παρόλο που η βία καθ΄εαυτή απορρίπτεται, επικρατεί σε μεγάλα τμήματα του πληθυσμού η αντίληψη ότι η βία μέσα στην οικογένεια είναι σε τελευταία ανάλυση ιδιωτική υπόθεση. Με αυτόν και μόνο τον τρόπο μπορούν παιδιά και γυναίκες να γίνονται επί έτη αντικείμενο κακοποίησης μέσα στο ίδιο τους το σπίτι.
<P>
Οι γείτονες, συγγενείς και γνωστοί, συχνά κλείνουν τα μάτια μπρος στα ίχνη της βίας γιατί επικρατεί η αντίληψη ότι πρέπει να αποφεύγει κανείς τα προβλήματα κυρίως με την αστυνομία ή τα δικαστήρια. Τα θύματα, σπάνια μόνο καταφέρνουν να ξεφύγουν από τη μιζέρια. Τα κοινωνικά ιδρύματα όπως τα ειδικά σπίτια για γυναίκες, που θα μπορούσαν να προσφέρουν μια δυνατότητα διαφυγής, συνήθως είναι συγκεντρωμένα στα πυκνοκατοικημένα αστικά κέντρα, ενώ συχνά χρηματοδοτούνται από ιδιωτικούς φορείς. Οι γυναίκες που θέλουν να διαφύγουν από μια τέτοια κατάσταση βρίσκονται ως εκ τούτου συχνά αντιμέτωπες με την οικονομική αδυναμία.
<P>
Για τους λόγους αυτούς, όπως και για πολλούς άλλους ακόμα, μια εκστρατεία για την πλήρη αποκήρυξη της βίας κατά των γυναικών είναι ευπρόσδεκτη. Ας ελπίσουμε ότι με τον τρόπο αυτό θα διεισδύσουμε σε μέχρι τώρα αποκλειστικά ιδιωτικούς τομείς της ζωής, όπως είναι η οικογένεια.

<SPEAKER ID=39 NAME="Baldi">
Κύριε Πρόεδρε, αξιότιμοι συνάδελφοι. Είναι αναμφίβολο γεγονός ότι η βία οφείλεται επίσης και στην εκτίμηση που δίδεται από τις ίδιες τις γυναίκες. Επιτέλους, αυτό το Κοινοβούλιο συζητά τα δικαιώματα της γυναίκας το πρωί μιας Τρίτης: αυτό σημαίνει ότι τουλάχιστον η σημασία γι'αυτό το ζήτημα είναι μεγάλη σε αυτή τη Συνέλευση. Η συμπεριφορά που υιοθετείται και που οδηγεί φυσικά στη βία, συνδέεται εξίσου και με το θέμα της ισότητας. Δυστυχώς, είμαστε ακόμα πίσω και πρέπει να γίνουν ακόμη πολλά πράγματα για να επιτύχουμε την ισότητα.
<P>
Για ό, τι αφορά τη βία με σεξουαλικό υπόβαθρο, υπάρχουν προκαταλήψεις που ακόμα δεν έχουν εξαλειφθεί. Αναμφίβολα, πολλοί δικαιολογούνται λέγοντας ότι η συμπεριφορά της γυναίκας, μερικών ειδών γυναίκας, επιτρέπει αυτό το είδος της βίας. Πράγματι, αυτό είναι πολύ σοβαρό. Πρέπει να αρχίσουμε να αλλάζουμε τη νοοτροπία της κοινωνίας. Δεν είναι μόνο η πορνεία, η πορνογραφία και ο βιασμός που επιτρέπουν αυτές τις μορφές βίας. Γνωρίζουμε τι σημαίνει ένα είδος μηνύματος που δόθηκε με κάποιο τρόπο.
<P>
Πρέπει να γίνουν πολλά ακόμη. Η οικογενειακή βία, όπως ήδη υπογραμμίστηκε, θεωρείται ακόμη ιδιωτικό ζήτημα. Μόνο μια στις πέντε γυναίκες καταγγέλλει τι συμβαίνει μέσα στο σπίτι, πίσω από τους τοίχους του σπιτιού. Αυτές τις ημέρες εξάλλου, στην Ιταλία έγινε ένα ξεχωριστό γεγονός: στη περιφέρεια Βένετο, ένας σύζυγος κάλεσε την αστυνομία γιατί η σύζυγός του δεν ήθελε να έχει μαζί του σεξουαλικές σχέσεις. Αναμφίβολα, αυτό αποτελεί αρκετά απίστευτο συμβάν: επίσης σημαίνει ότι βρισκόμαστε ενώπιον μιας συμπεριφοράς σύμφωνα με την οποία δεν θεωρείται ότι όσα συμβαίνουν μέσα στην οικογενειακή ζωή, ή καλύτερα στις ανθρώπινες σχέσεις, αποτελούν ένα εντελώς διαφορετικό ζήτημα.
<P>
Συνεπώς, υπάρχει βία που δεν καταγγέλλεται και είναι πολλά τα επεισόδια βίας γιατί η γυναίκα φοβάται και ντρέπεται: για μια κοινωνία που της επιτρέπει ούτε να εκφράζεται ελεύθερα, φοβάται και ντρέπεται δηλαδή για τις κοινωνικές συνέπειες.
<P>
Πρέπει να επεξεργαστούν ευρωπαϊκές στρατηγικές για τη δημιουργία κέντρων υποδοχής και αποκατάστασης. Πρέπει να δούμε τι συμβαίνει, να συγκρίνουμε αυτά που συμβαίνουν σε ευρωπαϊκό επίπεδο. Επίσης, πρέπει να αναθεωρήσουμε κατά κάποιο τρόπο και το δικαστικό καθεστώς. Σε κάθε περίπτωση, υπάρχει έλλειψη του πολιτισμού της ισότητας, παιδείας και πληροφόρησης και ακόμα πρέπει να γίνουν πολλά για να συνειδητοποιήσουμε τα όσα συμβαίνουν.

<SPEAKER ID=40 LANGUAGE="SV" NAME="Ahlqvist">
Κύριε Πρόεδρε, η έκθεση της Σουηδέζας συναδέλφου μου κ. Eriksson που συζητάμε τώρα αναφέρεται σε ένα θεμελιώδες πρόβλημα. Θέλω να την ευχαριστήσω για την πολύ καλή αυτή έκθεση.
<P>
Η βία κατά των γυναικών είναι, δυστυχώς, μέρος της κοινωνίας της ευημερίας και μπορεί να μας πλήξει όλους, ανεξαρτήτως ηλικίας, περιβάλλοντος και κοινωνικής τάξης. Στην Σουηδία μόνον καταγγέλονται κάθε χρόνο 18.000 υποθέσεις κακοποίησης γυναικών. Σ'όλες σχεδόν τις περιπτώσεις είναι ένας άνδρας που ζεί ή έχει ζήσει με την εμπλεκόμενη γυναίκα. Αυτό όμως είναι ένα μέρος μόνον του πραγματικού αριθμού υποθέσεων.
<P>
Είναι μύθος να πιστεύουμε ότι μόνο ορισμένοι πλήττονται. Εκτός αυτού είναι ένας επικίνδυνος μύθος που συχνότερα συντηρούμε για να προστατεύσουμε τον εαυτό μας από το να αποκτήσει επίγνωση του προβλήματος. "Δεν συμβαίνει σε εμένα», λένε πολλοί μέχρι να συναντήσουν το πρόβλημα στο πιο άμεσο οικογενειακό ή φιλικό περιβάλλον. Τότε ο φόβος, η ντροπή, η σιωπή και οι ενοχές είναι συχνά οι καλύτεροι σύμμαχοι της βίας.
<P>
Για να έχει επιτυχία ο αγώνας μας απέναντι σ' αυτά τα κρυφά εγκλήματα, όπως είναι η κακοποίηση των γυναικών, πρέπει να κάνουμε ορατή την βία. Τότε μόνον θα έχουμε την δυνατότητα να επιφέρουμε μια αλλαγή. Αυτός ο αγώνας πρέπει να διεξαχθεί σ'όλα τα επίπεδα. Χρειαζόμαστε μια νομοθεσία που να προστατεύει τις γυναίκες και να τιμωρεί τους άνδρες που χρησιμοποιούν βία ανεξαρτήτως του αν είναι σύζυγοι, προαγωγοί ή βιαστές. Χρειαζόμαστε επίσης προληπτικό έργο από τις εθελοντικές, μεταξύ άλλων, οργανώσεις. Συχνά αισθάνεται κανείς αυτές τις οργανώσεις να είναι πιο κοντά και ίσως πιο εύκολο για επικοινωνία απ' ό, τι με μια υπηρεσία. Γι'αυτό θέλαμε επίσης να ενισχύσουμε αυτές τις οργανώσεις στην Σοσιαλιστική Ομάδα, και τις συμπεριλάβαμε στην έκθεση.
<P>
Η βιαιοπραγία κατά των γυναικών μας αφορά όλους. Πρέπει να εργαστούμε για την γαλήνη των γυναικών στην Ευρώπη. Θέλω επίσης να υποστηρίξω την κ. Eriksson στην έκκλησή της να της επιτραπεί να υποβάλει τις προφορικές τροπολογίες της στην Ολομέλεια.

<SPEAKER ID=41 NAME="Καραμάνου">
Κύριε Πρόεδρε, κυρία Επίτροπε, αγαπητοί συνάδελφοι, ασφαλώς οι πράξεις βίας κατά των γυναικών είναι αποτέλεσμα ενός πλέγματος, ενός συστήματος αξιών και πράξεων που έχουν την ανοχή της κοινωνίας και των θεσμών. Βία εις βάρος των γυναικών δεν θα υπήρχε χωρίς τη συμβολή κάθε άνδρα ξεχωριστά και χωρίς την κοινωνική ανοχή σε κάθε ατομική πράξη βίας. Πρόκειται για την πιο διαδεδομένη καταπάτηση ανθρωπίνων δικαιωμάτων σε παγκόσμια κλίμακα. Συγκλονιστικά είναι τα πρόσφατα στοιχεία της UNICEF για τις κακοποιήσεις που υφίστανται οι γυναίκες. Αναφέρονται συγκλονιστικά στοιχεία για κακοποιήσεις εις βάρος των γυναικών στις ΗΠΑ, στην Ινδία, στην Αφρική, όπου 2.000.000 γυναίκες τον χρόνο ακρωτηριάζονται σεξουαλικά ενώ περίπου 130.000.000 έχουν υποστεί αυτό το φρικτό βασανιστήριο. Αλλά και στην Ευρώπη μη νομίζετε ότι πάμε πίσω. Τα πρόσφατα αποτροπιαστικά γεγονότα του Βελγίου το επιβεβαιώνουν. Οι έρευνες αποκαλύπτουν πως σε Δύση και Ανατολή ελάχιστες γυναίκες φθάνουν στην ενηλικίωση χωρίς να έχουν υποστεί κάποιας μορφής βία, ασέλγεια, βιασμό, αιμομειξία, σεξουαλική παρενόχληση, ξυλοδαρμό ή ακόμη και βασανιστήρια.
<P>
Ωστόσο, η βία εις βάρος των γυναικών δεν εκφράζεται μόνο μέσα από τη σωματική κακοποίηση. Σοβαρές μορφές βίας είναι και οι διακρίσεις και οι σεξουαλικές παρενοχλήσεις που αντιμετωπίζουν οι γυναίκες στην αγορά εργασίας, ο ουσιαστικός αποκλεισμός τους από τα δημόσια αξιώματα και τα πολιτικά κέντρα αποφάσεων, η συνήθης άρνηση των ανδρών να στηρίξουν ηθικά και υλικά τα παιδιά τους έπειτα από διαζύγιο, η κακομεταχείριση των γυναικών από τις διαφημίσεις και τα ΜΜΕ, η πορνογραφία, η πορνεία.
<P>
Ασφαλώς, η βία κατά των γυναικών αποτελεί το τείχος του αίσχους της ανδροκρατούμενης κοινωνίας μας και χρειάζεται να αναληφθεί δράση σε ατομικό, συλλογικό και θεσμικό επίπεδο για την εξάλειψή της. Είναι ανάγκη, λοιπόν, να αναληφθεί αμέσως μεγάλη ευρωπαϊκή εκστρατεία και να διατεθούν ικανοί πόροι. Τα 3 εκατ. ΕCU που διατέθηκαν κατά το 1997 με αφορμή τα γεγονότα του Βελγίου ασφαλώς δεν είναι αρκετά για να αντιμετωπίσουν το φαινόμενο. Χρειαζόμαστε υπηρεσίες παροχής βοήθειας και στέγασης, κατάρτισης ειδικών μονάδων καταστολής της εγκληματικής βίας κατά των γυναικών και των παιδιών, εκστρατείες ενημέρωσης, προγράμματα πρόληψης, έρευνες και μελέτες για το οικονομικό και κοινωνικό κόστος της ανδρικής βίας. Υποστηρίζω ακόμη την πρόταση της εισηγήτριας για καθιέρωση του 1999 ως έτους κατά της βίας εις βάρος των γυναικών και την συγχαίρω για την εισήγησή της.

<SPEAKER ID=42 LANGUAGE="DA" NAME="Blak">
Κυρία Επίτροπε, κύριε Πρόεδρε, η καταπίεση και η δυσμενής διάκριση των γυναικών ήταν στην ημερήσια διάταξη για περισσότερο χρόνο από ότι θα έπρεπε. Καιρός είναι πλέον μετά τα πολλά λόγια να ακολουθήσουν οι πράξεις, και να γίνει κάτι για την επίλυση των προβλημάτων. Είναι λοιπόν ευχάριστο, ότι θα διαθέτουμε τώρα ετησίως τρία εκατομμύρια ECU για την καταπολέμηση της βίας σε βάρος των γυναικών. Η βία κατά των γυναικών είναι η ωμή και τραγική συνέπεια της έλλειψης ισότητας μεταξύ των δύο φύλων, και όταν στη σημερινή Ευρώπη υπάρχει σε σταθερή βάση πολλή βία κατά των γυναικών, αυτό αποτελεί ένδειξη ότι ο δρόμος είναι ακόμα πολύ μακρύς για να αποκτήσουμε μια κοινωνία όπου τα δύο φύλα θα έχουν τις ίδιες δυνατότητες και τα ίδια δικαιώματα. Όταν λοιπόν θέλουμε να καταπολεμήσουμε τη βία που ασκείται σε βάρος των γυναικών, είναι απόλυτη ανάγκη να εργαστούμε για μια μεγαλύτερη ισότητα των φύλων σε ένα ευρύτερο πεδίο.
<P>
Θέλω επίσης να προσθέσω μερικά σχόλια στην επόμενη έκθεση. Η έλλειψη ισότητας μεταξύ ανδρών και γυναικών είναι περισσότερο κραυγαλέα στον χώρο της διαφήμισης. Στον χώρο της διαφήμισης εξακολουθεί να προβάλλεται είτε το πρότυπο μιας γυναίκας - νοικοκυράς που πάει σπίτι της, είτε η εικόνα μιας γυναίκας - αντικείμενο του σεξ. Πάρα πολύ συχνά προσπαθούν οι διαφημιστικές εταιρείες με χυδαίο τρόπο να προσελκύσουν τον κόσμο για να αγοράσει εμπορεύματα με τη βοήθεια εικόνων γυμνών ή ημίγυμνων γυναικών. Αυτό είναι προσβλητικό τόσο για τις γυναίκες που εμφανίζονται στις διαφημίσεις όσο και γι'αυτούς που είναι αναγκασμένοι να κοιτάζουν αυτές τις εικόνες. Και αυτό συμβάλλει στο να διατηρούνται απαρχαιωμένα πρότυπα για τους αντίστοιχους ρόλους των δύο φύλων. Ο κόσμος γίνεται όλο και μικρότερος αυτά τα χρόνια. Το πέρασμα των συνόρων με μέσα σαν την δορυφορική τηλεόραση και με το Ιντερνέτ, αποκτά ολοένα και μεγαλύτερη σημασία. Γι'αυτό και χρειαζόμαστε διεθνείς κανόνες για τον τομέα αυτό, διαφορετικά ο κλάδος θα αρχίσει να ασκεί τη δική του "αυτοκριτική». Εάν οι διαφημιστικές εταιρείες δεν μπορούν μόνες τους να διαμορφώσουν ένα δεοντολογικό πλαίσιο, τότε θα πρέπει εμείς οι πολιτικοί να επέμβουμε, και από την άποψη αυτή αποτελεί σημαντικό μήνυμα αυτό που αποστέλλουμε εμείς από το Ευρωκοινοβούλιο με την έγκριση των εκθέσεων Eriksson και Lenz. Για να προσεγγίσουμε και να καταπολεμήσουμε τη βία σε βάρος των γυναικών θα πρέπει οι περισσότεροι από τους άρρενες συναδέλφους μας να είχαν επιδείξει αλληλεγγύη και να ήσαν παρόντες στην παρούσα συζήτηση. Μια τέτοια χειρονομία θα ήταν προς τιμή τους.

<SPEAKER ID=43 NAME="Gradin">
Κύριε Πρόεδρε, η βία ενάντια στις γυναίκες είναι ένα μεγάλο κοινωνικό πρόβλημα. Είναι κατά βάση ένα ζήτημα που αφορά τα ανθρώπινα δικαιώματα. Η βία ενάντια στις γυναίκες είναι η ακραία έκφραση της ελιπούς ισότητας που επικρατεί μεταξύ γυναικών και ανδρών. Η χειροπιαστή βία είναι μια εκ των πολλών στρατηγικών καταπίεσης. Είναι ξεκάθαρα ένα ζήτημα εξουσίας των ανδρών επί των γυναικών. Γι'αυτό χαιρετίζω το γεγονός ότι το Ευρωκοινοβούλιο αφιερώνει σήμερα μια ουσιαστική συζήτηση σ·αυτό το σημαντικό θέμα και θέλω να συγχαρώ την εισηγήτρια, κ. Eriksson, για την εμπεριστατωμένη έκθεσή της.
<P>
Η βία κατά των γυναικών θεωρείτο επί μακρόν ως κάτι ιδιωτικό. Η γενική άποψη ήταν ότι οι γυναίκες που έπεφταν θύματα ξυλοδαρμού και βιασμού, έφταιγαν οι ίδιες. Ωστόσο, η κατάσταση άλλαξε. Τώρα το ζήτημα της βίας κατά των γυναικών θεωρείται, και διεθνώς επίσης, ένα πραγματικό πρόβλημα. Η Διάσκεψη της Βιέννης του 1993 για τα ανθρώπινα δικαιώματα κατέστησε σαφές ότι ανθρώπινα δικαιώματα είναι επίσης τα δικαιώματα των γυναικών. Αυτό ήταν μια πραγματική καμπή και οδήγησε, μεταξύ άλλων, στη σύσταση ενός ειδικού επιτηρητή για το πρόβλημα της βίας κατά των γυναικών.
<P>
Στην Διάσκεψη του ΟΗΕ στο Πεκίνο θίχτηκε επίσης η βία κατά των γυναικών. Στο πρόγραμμα καθίσταται σαφές ότι η βία κατά των γυναικών είναι ένα εμπόδιο για την επίτευξη του στόχου: ισότητα, ανάπτυξη και ειρήνη. Η Γενική Συνέλευση του ΟΗΕ ενέκρινε το 1993 μια διακήρυξη για την κατάργηση της βίας κατά των γυναικών. Στο ψήφισμα τονίζει η Γενική Συνέλευση ότι η βία κατά των γυναικών σημαίνει ότι οι γυναίκες εξαναγκάζονται σε μια υποδεέστερη θέση σε σχέση με τους άνδρες.
<P>
Το ζήτημα έχει επίσης τεθεί και σε άλλες διεθνείς συναντήσεις. Σε σχέση μ'αυτό θέλω να αποδώσω στο Ευρωκοινοβούλιο έναν έπαινο για το έργο που επιτέλεσε σ'αυτόν τον τομέα. Το Κοινοβούλιο έθιξε, ήδη το 1986, το θέμα των γυναικών και της βίας σε μια ειδική έκθεση. Υπήρξε συνέχεια με πολλά ψηφίσματα και έχουμε λοιπόν την έκθεση Eriksson για μια εκστρατεία κατά της βίας ενάντια στις γυναίκες. Είναι μια σοβαρότατη έκθεση. Θέλω να τονίσω ιδιαιτέρως την θαυμάσια πρόταση να οριστεί το έτος 1999 ως ένα ευρωπαϊκό έτος κατά της βίας ενάντια στις γυναίκες. Κυρία Eriksson, πραγματικά ελπίζω ότι η Επιτροπή για τα Δικαιώματα της Γυναίκας θα αναλάβει την επόμενη φορά την πρωτοβουλία για ένα ειδικό πόρο στον προϋπολογισμό, ώστε και εμείς επίσης να έχουμε οικονομικούς πόρους για να μπορούμε να χρηματοδοτήσουμε και μαζί να υλοποιήσουμε αυτό το έτος.
<P>
Για να μπορεί να υπάρξει πρόοδος απαιτείται να προβάλλονται και να γίνονται ορατά τα προβλήματα. Μια ενημερωτική εκστρατεία είναι ένας τρόπος να αποκτήσει το έργο κατά της βίας έρεισμα στην κοινή γνώμη. Το έργο κατά της βίας ενάντια στις γυναίκες πρέπει να επιτελεστεί σε διαφορετικούς τομείς και επίπεδα ταυτόχρονα. Πρέπει να φροντίσουμε να βοηθήσουμε τις γυναίκες που υπέστησαν βία και να ενισχύσουμε τις εθελοντικές οργανώσεις που εργάζονται σ'αυτόν τον τομέα. Οι γυναικείες οργανώσεις ήταν παντού οι πρώτες που δημιούργησαν ξενώνες για γυναίκες θύματα ξυλοδαρμού και στήριξαν αυτές και τα παιδιά τους.
<P>
Όταν συζητάμε την βία ενάντια στις γυναίκες δεν πρέπει να ξεχνάμε τον ρόλο που έχει ο άνδρας. Επικεντρωνόμαστε στις γυναίκες, καθώς αυτές είναι τα θύματα. Αλλά οι γυναίκες δεν είναι η αιτία του ίδιου του προβλήματος. Όταν ήμουν Υπουργός Ισότητας στην Σουηδική Κυβέρνηση κατανόησα ότι δεν θα προχωρούσαμε παραπέρα την ισότητα αν δεν εμπλέκαμε επίσης τον άνδρα. Γι'αυτό συνέστησα μια ανδρική ομάδα η οποία μέσω σεμιναρίων και μελετών παρότρυνε τους άνδρες να αρχίσουν οι ίδιοι να συζητούν τους ανδρικούς ρόλους. Είχε πολύ καλή απήχηση και οδήγησε σε ένα αυξανόμενο ενδιαφέρον μεταξύ των ανδρών για να συζητήσουν τον δικό τους ρόλο σε σχέση με τις γυναίκες και τα παιδιά.
<P>
Φυσικά, αυτό είναι ουσιαστικό και σε ευρωπαϊκό επίπεδο επίσης. Χρειαζόμαστε περισσότερη έρευνα όσον αφορά τους άνδρες και την βία. Πέραν τούτου, χρειαζόμαστε ομάδες ανδρών να αναλάβουν οι ίδιοι το θέμα του δικού τους ανδρικού ρόλου. Ας μου επιτραπεί να τονίσω ότι η Επιτροπή θα συνεχίσει να κάνει ό, τι μπορεί εντός του πλαισίου των αρμοδιοτήτων της για να αντιστρατευτεί την βία ενάντια στις γυναίκες.
<P>
Το δουλεμπόριο γυναικών του καιρού μας είναι μία μορφή βίας με την οποία εργάστηκα πολύ τα τελευταία χρόνια. Σε αυξανόμενο βαθμό νεαρές γυναίκες μεταφέρονται από χώρες της Ανατολικής και Κεντρικής Ευρώπης στην Δυτική Ευρώπη και εξαναγκάζονται στην πορνεία. Είναι ένα σοβαρό πρόβλημα όπου εμπλέκονται μεγάλα χρηματικά ποσά. Προφανώς, το εμπόριο των γυναικών έχει γίνει μια επικερδής δραστηριότητα για το διεθνώς οργανωμένο έγκλημα. Μετά την εκ μέρους μου κατάθεση του σχεδίου δράσης κατά του δουλεμπορίου εργαζόμαστε σ'ένα ευρύ μέτωπο. Κάνουμε παρεμβάσεις στο πλαίσιο του τρίτου πυλώνα, αλλά και σε άλλους τομείς επίσης. Το δουλεμπόριο γυναικών είναι όπως κάθε είδους βία ενάντια στις γυναίκες ένα πρόβλημα που πρέπει να προσεγγιστεί από πολλές πλευρές ταυτόχρονα.
<P>
Έχουμε τώρα έναν αριθμό προγραμμάτων που λαμβάνουν χώρα εντός του προγράμματος Stop. Απευθύνονται σε δικαστές, νομικούς και άλλους οι οποίοι έρχονται σε επαγγελματική επαφή με γυναίκες που έχουν εκτεθεί σε δουλεμπόριο και σεξουαλική εκμετάλλευση. Ο σκοπός είναι η αύξηση της επίγνωσης και των γνώσεων του προβλήματος καθώς και να μάθουμε ο ένας από τον άλλον. Έχουμε 6, 5 εκατομμύρια Εcu για το πρόγραμμα που εκτείνεται από το έτος 1996 έως το έτος 2000. Επίσης εντός της Ευρωπαϊκής Μονάδας για τα Ναρκωτικά δηλ. την βάση της Europol, η οποία βέβαια ακόμη δεν έχει επικυρωθεί από τα κράτη μέλη, λαμβάνει χώρα ένα έργο πρόληψης του δουλεμπορίου γυναικών. Εφέτος μπορέσαμε, χάρη στην πρωτοβουλία του Κοινοβουλίου, να ξεκινήσουμε την πρωτοβουλία Daphne. Όπως γνωρίζετε, αφορά τις εθελοντικές οργανώσεις που εργάζονται με θέματα βίας ενάντια σε παιδιά, νέους και γυναίκες. Όλοι όσοι έχουμε εργαστεί με αυτά τα ζητήματα επί πολλά έτη γνωρίζουμε ότι οι γυναίκες που έχουν υποστεί βία, συχνά προτιμούν να στρέφονται σε μια εθελοντική οργάνωση παρά σε μια υπηρεσία. Είχαμε μεγάλη απήχηση, και προχθές έλαβα ένα συγκεντρωτικό κατάλογο όλων των προγραμμάτων που είναι τώρα έτοιμα να ξεκινήσουν. Επίσης τώρα, έξω στην κοινωνία, ένας δεύτερος γύρος αποστολής αιτήσεων λαμβάνει χώρα.
<P>
Σύντομα θα είμαστε σε θέση να ξεκινήσουμε προγράμματα που αφορούν την ενίσχυση των γυναικών και των παιδιών που υπέστησαν βία. Έχουμε προγράμματα για μετανάστριες, για συνεργασία μεταξύ αστυνομίας και γυναικείων οργανώσεων όσον αφορά γυναίκες που έχουν βιασθεί, για την δημιουργία δικτύων και για ανταλλαγή εμπειριών και τρόπων προσέγγισης. Σ'αυτό το τελευταίο πρόγραμμα συμπεριλαμβάνονται επίσης και ομάδες ανδρών. Ελπίζω ότι τα πιλοτικά προγράμματα του Daphne θα αποφέρουν χρήσιμες εμπειρίες για να προχωρήσουν παραπέρα όλοι όσοι εργάζονται κατά της βίας ενάντια στις γυναίκες και τα παιδιά. Ελπίζω ότι από τώρα και στο εξής και το Κοινοβούλιο επίσης θα στηρίξει αυτήν την πρωτοβουλία ώστε να μπορέσουμε να συνεχίσουμε το πρακτικό και συγκεκριμένο έργο σε ένα ευρύ φάσμα. Η ανάγκη είναι εμφανώς μεγάλη. Αν έχουμε χρήματα μπορούμε επίσης να κάνουμε σημαντικές παρεμβάσεις αυτού του είδους.
<P>
Πολλές από τις συστάσεις της έκθεσης της κ. Eriksson απευθύνονται στα κράτη μέλη. Είναι σημαντικό να γίνεται ένα συνεχές έργο τόσο σε τοπικό όσο και σε εθνικό επίπεδο. Ταυτόχρονα, μελετάμε με ενδιαφέρον τις συστάσεις που απευθύνονται στην Επιτροπή. Είναι καίριο να εργάζεται η Επιτροπή ενεργά κατά της βίας ενάντια στις γυναίκες και αυτό να γίνεται μ'έναν τρόπο που συμπληρώνει το έργο των κρατών μελών. Όπως είπα νωρίτερα, νομίζω ότι η πρόταση για το Ευρωπαϊκό Έτος κατά της βίας ενάντια στις γυναίκες είναι μια σκέψη που αξίζει κάθε στήριξη. Θα έθετε το ζήτημα της βίας κατά των γυναικών στο επίκεντρο και θα σήμαινε επίσης μια πραγματική στήριξη για όλους αυτούς, που μέσα από τις υπηρεσίες και τις εθελοντικές οργανώσεις, εργάζονται κατά της βίας.

<SPEAKER ID=44 LANGUAGE="NL" NAME="Larive">
Κύριε Πρόεδρε, μια ερώτηση για όταν θά'χει ολοκληρωθεί η συζήτηση: Στην αίθουσα κάνει παγωνιά. Ελπίζω ότι δεν υπάρχει εδώ κάποια στρατηγική για να κρατήσουν τις γυναίκες ψύχραιμες κατά τη συζήτηση για θέματα γυναικών, να μην ανάψουν δηλαδή τα αίματά μας. Μπορείτε παρακαλώ πολύ να κάνετε κάτι για τη θέρμανση;

<SPEAKER ID=45 NAME="Πρόεδρος">
Κυρία Larive, οι αρμόδιες υπηρεσίες άκουσαν τη παρέμβασή σας και ελπίζω να μεριμνήσουν δεόντως το ταχύτερο.
<P>
Η συζήτηση έληξε.
<P>
Η ψηφοφορία θα διεξαχθεί στις 12.00 το μεσημέρι.

<CHAPTER ID=4>
Διακρίσεις σε βάρος των γυναικών στη διαφήμιση
<SPEAKER ID=46 NAME="Πρόεδρος">
Η ημερήσια διάταξη προβλέπει τη συζήτηση της έκθεσης της κ. Lenz (A40258/97), εξ ονόματος της Επιτροπής για τα Δικαιώματα της Γυναίκας, σχετικά με τις διακρίσεις σε βάρος των γυναικών στη διαφήμιση.

<SPEAKER ID=47 NAME="Lenz">
Κύριε Πρόεδρε, για άλλη μια φορά γυναίκες! Πρόκειται πάλι για ένα θέμα διακρίσεων, αυτή τη φορά για τις διακρίσεις κατά των γυναικών στη διαφήμιση. Ένα παράδειγμα: διαφήμιση ενός παραγωγού οινοπνευματωδών ποτών. Μια εικόνα με μια γυναίκα πιασμένη σε ένα δίχτυ, που εκτός των άλλων είναι και μαύρη. Ο τίτλος: δεν θα θέλατε να την ανοίξετε; Ποιά, τη φιάλη;
<P>
Η Επιτροπή του Ευρωπαϊκού Κοινοβουλίου για τα Δικαιώματα της Γυναίκας έχει ανοίξει "τη φιάλη» για τις διακρίσεις κατά των γυναικών στη διαφήμιση. Κατά πόσον άγγιξε το νεύρο του κλάδου της διαφήμισης το διαβάσαμε ήδη σε κάποια άρθρα. Έτσι ήταν άλλωστε πάντα τα πράγματα, ακόμα και όταν είχαμε υποβάλει πριν δέκα χρόνια μια έκθεση για τις γυναίκες και τα μέσα μαζικής ενημέρωσης, η οποία περιλάμβανε κι αυτή ένα κεφάλαιο με τον τίτλο "Γυναίκες και διαφήμιση».
<P>
Περιέργως, η πρώτη κριτική είχε προέλθει από τους κόλπους του Γερμανικού Συμβουλίου για τη Διαφήμιση, παρόλο που αυτό το ίδιο ασκεί τον έλεγχο - και μάλιστα καθόλου άσχημα σε σύγκριση με τα διεθνή δεδομένα, όπως φαίνεται και από τα παραδείγματα που το ίδιο το συμβούλιο είχε καταδικάσει. Ασκούμε λοιπόν κριτική σε πονήματα εκ των πραγμάτων δύσκολα να επιτευχθούν; Το ερώτημα είναι, νομίζω, εύλογο.
<P>
Η διαφήμιση έγινε με τα χρόνια εντονότερη και πιο σκανδαλιστική. Αυτό φαίνεται από τα παραδείγματα, ενώ ο αποθαρρυντικός για τις γυναίκες τρόπος προβολής τους - καμμιά φορά όμως και ανδρών, όπως έχω διαπιστώσει - συχνά χωρίς καμμία σχέση με το προσφερόμενο προϊόν ή με άσεμνους υπαινιγμούς είναι οδυνηρός για τις γυναίκες. Αυτός ο τρόπος προβολής προωθεί τις διακρίσεις κατά των γυναικών ως διαθέσιμων σεξουαλικών αντικειμένων. Το ίδιο συμβαίνει και με πιο ακίνδυνα κλισέ με τα οποία παρουσιάζονται οι γυναίκες, από όπου φαίνεται η μη αποδοχή του ρόλου της γυναίκας στη σύγχρονη ζωή. Ο μεγαλύτερος όγκος καταγγελιών στις οργανώσεις ελέγχου της διαφήμισης αφορούν την εικόνα των γυναικών, ενώ γίνονται λίγες μόνο επίσημες επικρίσεις, καθώς το 90 % των καταγγελώμενων εικόνων ή φωτογραφιών αποσύρονται νωρίτερα.
<P>
Το πώς ελίσσονται τα μέσα ενημέρωσης το είδαμε αυτές τις εβδομάδες, και δεν φαίνεται να είναι κοντά ένα τέλος σε όλα αυτά. Δεν μπορεί να προσποιείται κανείς ότι υπάρχει ένας ξεκάθαρος διαχωρισμός των κλάδων σε αυτά τα πράγματα. Τα δικαιώματα των γυναικών είναι ανθρώπινα δικαιώματα. Αυτό το έδειξε η Παγκόσμια Διάσκεψη για τις Γυναίκες στο Πεκίνο και ιδιαίτερα η Διάσκεψη για τα Ανθρώπινα Δικαιώματα στη Βιέννη. Οι εθνικές διατάξεις για τη διαφήμιση και οι εποπτικές αρχές στα μεμονωμένα κράτη μέλη είναι πολύ διαφορετικές. Η εθνική και η κοινοτική νομοθεσία δεν προστατεύουν από την υποβαθμιστική προβολή των γυναικών στα μέσα ενημέρωσης. Η οδηγία για την τηλεόραση, για παράδειγμα, δεν περιλαμβάνει ορισμό της διάκρισης των φύλων. Η αύξηση της διασυνοριακής εκπομπής εμπορικών διαφημίσεων αλλά και η προβολή βίας φέρνει τη βασιζόμενη στους υπάρχοντες ελεγκτικούς μηχανισμούς διαφημιστική δεοντολογία αντιμέτωπη με νέες προκλήσεις. Η γνωμοδότηση απαιτεί μεγαλύτερη σαφήνεια και συστήνει να κλείσουν τα παραθυράκια των εθνικών ελεγκτικών μηχανισμών διαφήμισης, να αναπτυχθεί μια συγκλίνουσα διαφημιστική δεοντολογία σε ολόκληρη την Ευρωπαϊκή Ένωση και να εξελιχθεί η υφιστάμενη ένωση των ευρωπαϊκών ιδρυμάτων διαφημιστικής δεοντολογίας μακροπρόθεσμα σε ένα πραγματικό ευρωπαϊκό όργανο ελέγχου της διαφήμισης.
<P>
Η γνωμοδότηση προτείνει επίσης τη δημιουργία ενός συμβουλευτικού ευρωπαϊκού συμβουλίου μέσων ενημέρωσης που θα απαρτίζεται από εκπροσώπους της Ευρωπαϊκής Επιτροπής και του ευρωπαϊκού κλάδου διαφήμισης, το οποίο θα ήταν σε θέση να εκπονήσει έναν κώδικα δεοντολογίας κατά των διακρίσεων στη διαφήμιση. Αυτό δεν είναι άλλωστε άγνωστο σε αυτά τα όργανα. Με αυτή την έννοια μπορεί να ληφθεί υπόψη και η πρόταση για τη σύσταση μιας επιτροπής δεοντολογίας που θα υπάγεται στα εθνικά τηλεοπτικά συμβούλια.
<P>
Θέλουμε ακόμα, όπως και παλαιότερα, προκειμένου να δημιουργήσουμε κίνητρα για την προαγωγή μιας πιο ρεαλιστικής εικόνας των γυναικών στη διαφήμιση, να προκηρύξουμε ένα βραβείο για την καλύτερη ευρωπαϊκή διαφήμιση σύμφωνα με τη δική μας αντίληψη. Οι γυναίκες στον κλάδο της διαφήμισης θα πρέπει ωστόσο να λάβουν κάποτε μόνες τους το θάρρος να ασκούν μεγαλύτερη επιρροή στη διαδικασία της διαφημιστικής παραγωγής και λήψης αποφάσεων και να ιδρύσουν εναλλακτικά πρακτορεία που θα προβάλλουν έξυπνες διαφημίσεις. Με αυτόν τον τρόπο θα βοηθήσουν ώστε η εικόνα της γυναίκας στη διαφήμιση να ανταποκρίνεται περισσότερο στην αρχή της ποικιλότητας των ρόλων, της πρωτοτυπίας και της δημιουργικότητας των γυναικών του σήμερα και να αποχαιρετίσουμε για πάντα τον μύθο, σύμφωνα με τον οποίο "η γυμνή σάρκα είναι ο καλύτερος πόλος έλξης».
<P>
Γνωρίζουμε πως η έκθεση αυτή δεν ικανοποιεί τους πάντες και ξέρω επίσης ότι ο κλάδος αυτός είναι ευαίσθητος. Όμως εμείς από την Επιτροπή Γυναικών - ακούσαμε άλλωστε σήμερα το πρωϊ μια σειρά από άλλα παραδείγματα - πρέπει να ασχοληθούμε με αυτά τα θέματα και να επιστήσουμε την προσοχή με αυτόν τον τρόπο, ώστε να πάψουν να συμβαίνουν τέτοια πράγματα. Υπάρχουν τόσες πολλές δυνατότητες να προβληθούν οι γυναίκες - μέσα στην ποικιλότητά τους, τη δραστηριότητά τους. Αυτό θα πρέπει κάποτε να το σκεφθεί και ο κλάδος της διαφήμισης με τα αστρονομικά ποσά που διακινούνται σε αυτόν.

<SPEAKER ID=48 LANGUAGE="DE" NAME="Grφner">
Κύριε Πρόεδρε! Οι γυναίκες δεν είναι εμπόρευμα που μπορεί να αγοράσει κάθε άνδρας. Μέχρι τώρα ωστόσο αυτή η εντύπωση επικρατούσε. Αντί του προϊόντος, τοποθετείται η γυμνή σάρκα στο προσκήνιο για το επιθυμητό αποτέλεσμα της διαφήμισης. Ήδη το 1995 είχα υποβάλει μια αίτηση ψηφίσματος για να μελετηθούν οι διακρίσεις κατά των γυναικών στη διαφήμιση.
<P>
Με την έκθεση Lenz δραστηριοποιήθηκε η Επιτροπή για τα Δικαιώματα των Γυναικών σε αυτή την κατεύθυνση. Αυτό που μας απασχολεί όμως δεν είναι η ηθική, το λέω αυτό ξεκάθαρα, ακόμη λιγότερο η λογοκρισία. Δεν θέλουμε να λογοκρίνουμε τον κλάδο της διαφήμισης, θέλουμε να τηρούνται συγκεκριμένα ελάχιστα πρότυπα για την προστασία της αξιοπρέπειας των γυναικών.
<P>
Μας απασχολεί η εφαρμογή της συμφωνίας του ΟΗΕ για κάθε μορφή διάκρισης κατά των γυναικών. Χρειαζόμαστε έναν κώδικα δεοντολογίας - η κυρία Lenz το ανέφερε αυτό - ο οποίος θα προχωρήσει πέρα από την εθελοντική αυτοεποπτεία του κλάδου της διαφήμισης. Σε μια αγορά ύψους περίπου 250 δισεκατομμυρίων ECU σε όλο τον κόσμο ενέχεται ο κίνδυνος να ξεπεράσει κανείς κάποια όρια, να προβάλει σοκαριστικές εικόνες, γυμνή σάρκα και να χρησιμοποιήσει κάθε μέσο προκειμένου να πάρει ένα κομμάτι από την πίτα.
<P>
Στην περίπτωση ενός μεγάλου διεθνούς παραγωγού μεταλλικού νερού στο Βέλγιο, είδαμε ωστόσο τι δύναμη έχουν οι καταναλώτριες. Η επιχείρηση απεικόνιζε σε μεγάλες αφίσες τρεις γυμνόστηθες γυναίκες, η οποίες είχαν καλυμμένες μόνο τις θηλές τους με τα μεταλλικά καπάκια της εν λόγω εταιρίας.
<P>
Μετά από διαμαρτυρίες της Επιτροπής Γυναικών και το επαπειλούμενο μποϊκοτάζ από τους ευρωπαϊκούς συνδέσμους γυναικών, η διαφήμιση αυτή αποσύρθηκε από την εταιρία. Όπως είπα: οι καταναλώτριες έχουν μεγάλη δύναμη. Αλλά κι εμείς στο Κοινοβούλιο έχουμε μεγάλη ευθύνη. Η Συνθήκη του Αμστερνταμ με τη ρήτρα για τη μη-διάκριση θα μας χαρίσει μεγαλύτερο πεδίο δράσης. Έχουμε τη δυνατότητα να επέμβουμε - και η έκθεση Lenz είναι ένα μόνο συστατικό στοιχείο - για να καταφέρουμε κάτι σε ολόκληρο το ζήτημα της ισότητας ευκαιριών. Πρέπει να επεκτείνουμε τις εργασίες μας και στους άλλους τομείς των νέων μέσων. Δεν είναι μόνο η διαφήμιση που πρέπει να σέβεται την αρχή της μη-διάκρισης, αλλά και οι άλλοι τομείς.

<SPEAKER ID=49 LANGUAGE="DE" NAME="Mann, Thomas">
Κύριε Πρόεδρε, αξιότιμες κυρίες και κύριοι συνάδελφοι! Η διαφήμιση που χρησιμοποιεί σεξιστικά στερεότυπα και γυναικεία σώματα για να τραβήξει την προσοχή στην προσφορά προϊόντων κάνει διακρίσεις, αφού υποτιμά την αξιοπρέπεια των γυναικών. Η ηθελημένη πολυσημία των υπαινικτικών κειμένων, η προκλητική προβολή γυμνών γυναικείων σωμάτων δεν μπορούν να τυγχάνουν της ανοχής μας. Από την άλλη πλευρά δεν μπορούν πάντα να καθοριστούν σαφώς τα όρια μεταξύ ερωτικής εμφάνισης, αισθητικής φωτογραφίας και πορνογραφικού περιεχομένου. Στα κράτη μέλη της Ευρωπαϊκής Ένωσης υπάρχουν διαφορετικές κρίσεις λόγω των διαφορετικών πολιτισμικών αντιλήψεων για το τι δεν λέγεται, δεν διαβάζεται ή δεν δείχνεται. Ωστόσο αυτό δεν μπορεί να μας απαλλάξει από την υποχρέωση για αναζήτηση κοινών ευρωπαϊκών ρυθμίσεων, ακόμα και όταν οι προσπάθειές μας κατηγορούνται για σεμνοτυφία, επαρχιωτισμό ή και παλαιομοδιτισμό.
<P>
Εγώ θεωρώ παλαιομοδίτικο και ξεπερασμένο όταν οι γυναίκες στη διαφήμιση ανάγονται στη λειτουργία ενός αντικειμένου. Από καιρό διακρίνονται στην ενάσκηση ποικίλων καθηκόντων, από την ψυχολογία της καθημερινής ζωής, τα διευθυντικά προσόντα στο επάγγελμα μέχρι την ενεργό συμμετοχή στην πολιτική, πολιτιστική και κοινωνική ζωή. Η επεξεργασία αυτής της πραγματικότητας μπορεί να αποτελέσει ελκυστική αποστολή της διαφήμισης και να στηρίξει την πειστικότητα των μηνυμάτων της.
<P>
Σε εθνικό επίπεδο υπάρχουν ρυθμίσεις για τους κεντρικούς παράγοντες της διαφήμισης και της επικοινωνίας. Χωρίς μεν να δημιουργούνται πάντα σε εθελούσια βάση, οι ρυθμίσεις αυτές περιλαμβάνουν κάποιες διαδικασίες προσανατολισμού και ελέγχου. Έτσι, το γερμανικό Συμβούλιο για τη Διαφήμιση, που μόλις συμπλήρωσε 25 χρόνια ύπαρξης, έχει συμβάλει αποτελεσματικά στην ανάληψη υπευθυνότητας στον κλάδο, μεταξύ άλλων με δημόσιες επικρίσεις και έγγραφες επιπλήξεις σε περιπτώσεις υποτροπής. Όπου υπάρχει αποτελεσματικός έλεγχος δεν χρειάζονται περαιτέρω νομικές διατάξεις. Ωστόσο λείπει ακόμα ένας ευρωπαϊκός κώδικας δεοντολογίας καθώς και τα σύμφωνα σε εθνικό επίπεδο.
<P>
Η διαφήμιση που κάνει διακρίσεις κατά των γυναικών πρέπει να εμποδιστεί πριν μεταδοθεί ή τυπωθεί ακόμα. Γι΄αυτό πρέπει να ευαισθητοποιηθούν οι παραγωγοί διαφημίσεων. Εγώ εργάστηκα περισσότερα από 20 χρόνια στον δημιουργικό τομέα της διαφήμισης. Προσπαθούσαμε να δίνουμε ένα θετικό αποτέλεσμα, να μεταδίδουμε ιδέες για προϊόντα και επικοινωνιακά περιεχόμενα με σεβασμό προς την ομάδα στόχο, να επιτύχουμε συμπάθεια και αποδοχή για τα προϊόντα και τις δηλώσεις μας και να προτρέπουμε στην αγορά, χωρίς όμως να καταφεύγουμε στο κουτί με τα κλισέ, χωρίς να δημιουργούμε προσβλητικούς υπαινιγμούς και χωρίς να δυσφημούμε. Αυτή αποτελούσε και αποτελεί μια πνευματική πρόκληση για δημιουργικούς ανθρώπους του χώρου της επικοινωνίας και πελάτες.
<P>
Η άριστη και λεπτομερής έκθεση της Marlene Lenz και η ακρόαση που η ίδια εισήγαγε στο πλαίσιο της Επιτροπής για τα Δικαιώματα της Γυναίκας έδειξαν ότι δεν πρέπει να υποχωρήσουμε κατά την εφαρμογή της δήλωσης για τη μη-διάκριση. Αυτό ισχύει πολύ περισσότερο μετά την ενσωμάτωση σημαντικών αποσπασμάτων στο σχέδιο συνθήκης του Αμστερνταμ.

<SPEAKER ID=50 NAME="Santini">
Κύριε Πρόεδρε, οφείλω να σας πω αμέσως ότι πρέπει θα ταράξω τα λιμνάζοντα ύδατα. Όμως πριν μου βγάλουν τα μάτια, θέλω να κάνω μια δήλωση συμβιβαστικού τύπου. Κι εγώ, όπως και πολλοί άλλοι, βεβαίως- συντάσσομαι, είμαι αλληλέγγυος με οποιαδήποτε ενέργεια υπέρ των ίσων ευκαιριών και αντίθετος με κάθε μέσο ή πράξη βίας κατά της γυναίκας. Νομίζω ότι είναι πιο σημαντικό ακόμη, όπως παρατηρήθηκε και από τους άλλους συναδέλφους, ότι αυτές οι δηλώσεις γίνονται από άτομα ανδρικού φύλου για να αποφευχθεί η δημιουργία αμφιβολιών συντεχνιακού τύπου σε αυτά τα ζητήματα.
<P>
Όμως, είμαι αντίθετος και σε κάθε υπερβολή των προβλημάτων και νομίζω ότι αυτή η έκθεση κινδυνεύει κατ'αυτό τον τρόπο. Ήδη, στον τίτλο π.χ. όταν μιλάμε για διάκριση, αλλά κυρίως στο ύφος και σε μερικά θέματα που αναφέρονται σε αυτή, θα έλεγα ότι με μια τόσο βίαιη επίθεση υπερβαίνουμε κι αυτό τον στόχο. Υπάρχει μια βία κατά της βίας και πιστεύω ότι αυτό είναι παράδοξο.
<P>
Σε αυτή τη περίπτωση και σε αυτό τον τομέα η λέξη διάκριση πρέπει να ερμηνευτεί τουλάχιστον από δύο οπτικές γωνίες.
<P>
Πρώτον: λέγεται ότι υπάρχει διάκριση για τη γυναίκα ως ενεργό άτομο κάποιας διαφήμισης. Θα μπορούσε να είναι αλήθεια, μάλλον είναι αλήθεια, αναμφισβήτητα. Ταυτόχρονα όμως με αυτή την πράξη υπάρχει διάκριση για τον άνδρα, ως παθητικό άτομο ή ανόητο υποκείμενο αυτής της γυναικείας διάκρισης.
<P>
Δεύτερον: όλο και περισσότερο ο άνδρας είναι πρωταγωνιστής ολόιδιων ενεργητικών μηνυμάτων. Σκεφτείτε τους "ωραίους» αμφιβόλου φύλου με αρρενωπά στήθη, τέρατα γεμάτα μυς που επιδεικνύονται προκλητικά. Συνεπώς, έχει ξεπεραστεί η προϋπόθεση της έκθεσης που αναφέρει κυριολεκτικά «στερεότυπα που παρουσιάζουν άνδρες με επαγγελματικές υποχρεώσεις, καλoύς στις εμπορικές υποθέσεις και παραγωγικούς, σε αντίθεση με την εικόνα μιας χωρίς αυτονομία και παθητικής νοικοκυράς που ασχολείται με τα οικιακά, , εικόνες που δεν ανταποκρίνονται στην ευρωπαϊκή κοινωνική πραγματικότητα».
<P>
Όμως, αυτά δεν ανταποκρίνονται ούτε στη πραγματικότητα της διαφήμισης. Σας παρακαλώ, παρακολουθείστε κάποιο σημερινό, διαφημιστικό μήνυμα. Ας μη σταματήσουμε στον Μεσαίωνα της διαφήμισης.
<P>
Επομένως, και σε αυτή τη περίπτωση πρέπει να υπερασπιστούμε μέχρι τέλους τις ίσες ευκαιρίες. Εκεί όπου χρειάζεται επαγρύπνηση -αυτό είναι σαφές- είναι εκεί όπου κάποια μηνύματα προσβάλλουν την καλαισθησία και υπερβαίνουν τα όρια της πορνογραφίας. Αυτό ισχύει για τις γυναίκες, τους άνδρες, τα παιδιά και γενικότερα για όλους.
<P>
Επίσης, δεν υπάρχει πάντα βία στην παρουσία της γυναικείας εικόνας στη διαφήμιση, γιατί η γυναίκα, κατά βάθος, είναι ελεύθερη να αποδεχθεί ή να απορρίψει τον ρόλο που της προτείνεται. Αντιθέτως, υπάρχει συνωστισμός γυναικών - πηγαίνετε να δείτε έξω από τα διαφημιστικά γραφεία - που επιθυμούν να ασχοληθούν με αυτό το επάγγελμα. Επίσης, επαναλαμβάνω, είναι δική τους υπόθεση το πώς θα ασκήσουν το επάγγελμα αυτό και μέχρι ποιο σημείο καλού γούστου. Πέρα από αυτές τις πρωτοβουλίες, λοιπόν, εκεί όπου η γυναίκα συνδυάζει ομορφιά και εξυπνάδα είναι τελικώς νικήτρια.
<P>
Εάν παρατηρήσετε, είτε στην εξ αποστάσεως σχέση μεταξύ μηνύματος και τηλεθεατή, είτε κυρίως στον καταμερισμό των ρόλων στα διαφημιστικά μηνύματα, είναι πάντα ο άνδρας που παρουσιάζεται ως ο πιο αδύναμος αφού εμφανίζεται να δελεάζεται από τη σαγηνευτική λάμψη κάποιων εκατοστών γυναικείας επιδερμίδας που επιδεικνύεται πάντα με πονηριά, σίγουρα, αλλά μερικές φορές με χάρη, γιατί να το κρύψουμε άλλωστε; Εάν σκεφτούμε ότι υπάρχουν άνδρες που μπορούν να επιλέξουν κάτι μόνο γιατί μια γυναίκα αποκαλύπτει λίγο δέρμα, πιστεύω ότι σ'αυτό το σημείο ο άνδρας γελοιοποιείται σε αυτή τη σύγκριση. Συνεπώς κύριε Πρόεδρε, εάν μου επιτρέπετε να ολοκληρώσω με λίγη ειρωνεία ένα θέμα που αντιλαμβάνομαι ότι είναι δίχως άλλο πολύ σοβαρό, ζητώ μια έκθεση κατά της διάκρισης του άνδρα ως ακούσιου θύματος της διάκρισης της γυναίκας στη διαφήμιση.

<SPEAKER ID=51 NAME="Πρόεδρος">
Νομίζω ότι θα είναι δύσκολο αυτό το Κοινοβούλιο να κάνει αποδεκτό αυτό το αίτημα, πάντως είναι νόμιμο να υποβληθεί μια τέτοια πρόταση.

<SPEAKER ID=52 LANGUAGE="NL" NAME="Larive">
Κύριε Πρόεδρε, ο κάπως παρατραβηγμένος χαρακτήρας της αρχικής έκθεσης Lenz κατά μεγάλο μέρος εξαλείφθηκε, ευτυχώς. Διότι κάπως δύσκολο φαντάζομαι μια διαφήμιση για εσώρουχα χωρίς καμία γυναικεία συμμετοχή. Όπως μου είπε πριν από λίγο η Winny Ewing, γεγονός είναι ότι οι γυναίκες έχουν πιο ευχάριστο παρουσιαστικό απ' ό, τι οι άνδρες.
<P>
Σύμφωνοι, πολλές διαφημίσεις, αυτές για τα απορρυπαντικά π.χ., τις θεωρώ αρκετά χαζές, και πολλοί θα συμμερίζονται αυτή την άποψη. Αλλά είναι άραγε καθήκον του διαφημιστικού τομέα ν'αναλάβει την πρωτοβουλία για την εξάλειψη παραδοσιακών πρότυπων συμπεριφοράς; Πιστεύω ότι κάθε χώρα έχει την διαφήμιση που της αξίζει. Εάν η διαφήμιση δεν ακολουθεί τις νέες εξελίξεις ή δεν παρουσιάζεται αξιοπρεπώς, οι καταναλωτές θα την επιπλήξουν μόνοι τους - μια που πάνω από το μισό απ' αυτούς είναι γυναίκες. Τα όρια της ελευθερίας του Τύπου, της ελεύθερης έκφρασης οριοθετούνται για τους φιλελεύθερους στη διάκριση, την προσβολή της αξιοπρέπειας, την περιττή εκμετάλλευση του ανθρωπίνου σώματος.
<P>
Πρόκειται για ηθικά όρια, κι επιπλέον υπάρχουν ήδη πολλοί νομικοί περιορισμοί. Υπάρχουν μάλιστα και με το παραπάνω: εθνική νομοθεσία, αυτορρύθμιση, Ευρωπαϊκή νομοθεσία, κώδικας του Διεθνούς Εμπορικού Επιμελητηρίου, EASA, το άρθρο 19 της Συνθήκης ΟΗΕ για τα αστικά δικαιώματα και τα δικαιώματα του πολίτη. Κι έτσι απαγορεύτηκε δικαίως η περιβόητη διαφήμιση για το Perrier.
<P>
Μήπως ασχολείται η έκθεση Lenz μ' ένα ανύπαρκτο πρόβλημα; Εν μέρει μόνον, διότι δεν είναι άσχημο ν'αναφέρεται το θέμα στο Ευρωπαϊκό Κοινοβούλιο. Ωστόσο δεν νομίζω ότι χρειαζόμαστε νέα νομοθεσία ή εναρμόνιση των εθνικών νομοθεσιών. Δεν νομίζω να χρειαζόμαστε ένα Ευρωπαϊκό Συμβούλιο για τα μέσα ενημέρωσης που ν'ασχοληθεί ειδικά με τη διάκριση ή επιτροπές εθνοτήτων. Γι'αυτόν το λόγο, η ομάδα μου τάχθηκε κατά των παραγράφων 15, 20 και 23, για τις οποίες υποβάλαμε τροπολογίες.
<P>
Σωστά η κ. Lenz απευθύνει έκκληση στο διαφημιστικό τομέα ώστε να υπάρξουν περισσότερες γυναίκες στα κέντρα λήψης αποφάσεων, καλύτερη πρόσβαση στους εθνικούς κώδικες, καλύτερες διαδικασίες για τη διεκπεραίωση παραπόνων. Σαν αληθινό Ευρωπαϊκό όργανο αυτορρύθμισης, το EASA οφείλει να καταρτίσει και να εφαρμόσει ευρωπαϊκές προδιαγραφές για διαφήμιση χωρίς διακρίσεις. Οπότε δεν χρειαζόμαστε ειδική νομοθεσία. Εαν ο κόσμος των διαφημίσεων ακούει πράγματι τί θέλουν οι καταναλωτές, δηλαδή οι πολλές γυναίκες, θ'αποκτήσουμε αυτομάτως μία αξιοπρεπή διαφήμιση που ν'ανταποκρίνεται στις επιθυμίες των σύγχρονων και ώριμων ανδρών και γυναικών.

<SPEAKER ID=53 NAME="Van Dijk">
Κύριε Πρόεδρε, αρχίζω με την παρατήρηση ότι θεωρώ πρώτη ένδειξη mainstreaming ότι οι συζητήσεις για γυναικεία θέματα δεν παρακολουθούνται μόνον από έναν, αλλά από περισσότερους Επιτρόπους, και ότι παίρνουμε απαντήσεις κι από άλλους Επιτρόπους. Ως προς το θέμα γυναίκες στη διαφήμιση, θεωρώ επίτευγμα των γυναικείων κινητοποιήσεων ότι τα τελευταία χρόνια εμφανίστηκαν στις διαφημίσεις και ελκυστικοί άνδρες. Στις διαφημίσεις έκαναν την εμφάνισή τους άνδρες του τύπου Chippendale. Αν τώρα αυτό προσφέρει μια ρεαλιστική εικόνα των ανδρών, πολύ αμφιβάλλω. Διότι δεν βλέπουμε και κάθε μέρα τόσο ωραίους άνδρες. Κοιτάζοντας εδώ την αίθουσα του Κοινοβουλίου, πρέπει να ψάξει κανείς καλά, παρόλο που υπάρχουν πάρα πολλοί άνδρες εδώ.
<P>
Δηλαδή, οι διαφημίσεις δίνουν μια παραποιημένη εικόνα της πραγματικότητας, κι αυτός είναι βέβαια και ο σκοπός τους. Ομολογώ ότι δεν θεωρώ σωστή την λογοκρισία των διαφημίσεων. Σύμφωνοι, η στερεότυπη παρουσίαση των γυναικών αποτελεί ακόμα πολύ συχνό φαινόμενο, αν και σημειώθηκε κάποια βελτίωση. Και, πράγματι, δεν είναι κακή η προσπάθεια να υποχωρήσει αυτή η στερεότυπη παρουσίαση. Δεν θά'θελα όμως να φτάσω στο σημείο να ισχυρισθώ ότι δεν είναι δουλεία των διαφημίσεων να πρωτοστατήσουν εδώ. Φυσικά επιτρέπεται στις διαφημίσεις να πρωτοστατήσουν. Ωστόσο, καλό θά'ταν ν'ασχολούνται οι ίδιες οι γυναίκες πολύ περισσότερο με τις διαφημίσεις και την παραγωγή διαφημίσεων. Ετσι θα συμβάλουν οι ίδιες στο ν'αλλάξει η εικόνα της γυναίκας στις διαφημίσεις. Συνοψίζοντας, όχι λογοκρισία, αλλά αυτοέλεγχος και κώδικες συμπεριφοράς. Πιστεύω ότι κατ' αυτόν τον τρόπο θα μπορέσουμε να συνεχίσουμε να βελτιώνουμε την κατάσταση - μια βελτίωση οπωσδήποτε απαραίτητη, αφού στον τομέα των διαφημίσεων δεν τα πάμε ακόμα όπως θά'πρεπε.

<SPEAKER ID=54 LANGUAGE="EN" NAME="McNally">
Κύριε Πρόεδρε, στο κατώφλι του εικοστού πρώτου αιώνα, τα σώματα των γυναικών συχνά χρησιμοποιούνται δωρεάν για την πώληση αγαθών ώστε να κερδίσουν χρήματα άλλοι. Αναρωτηθείτε ακριβώς γιατί η Νταϊάνα, η Πριγκίπισσα της Ουαλίας καταδιωκόταν παντού όπου πήγαινε: για να κερδίσουν χρήματα άλλοι. Οι γυναίκες παρουσιάζονται ακόμη με στερεότυπο τρόπο, ακόμη και εάν έχουν προστεθεί μερικά νέα στερεότυπα. Πρόκειται για ένα θέμα με ευρωπαϊκή διάσταση. Η δορυφορική και η καλωδιακή τηλεόραση έχουν φροντίσει γι' αυτό. Στις περισσότερες ευρωπαϊκές χώρες η κατάσταση είναι κακή και σε μερικές προκαλεί αποτροπιασμό. Νωρίτερα, ακούσαμε αυτά που είχε να πει ο πολίτης μιας από αυτές. Πολλές διαφημίσεις προχωρούν σαφώς πέρα από το ερωτικό στοιχείο και φτάνουν μέχρι την πορνογραφία, με υπερβολικές δόσεις βίας και σαδισμού. Η διαφήμιση εξευτελίζει όλες τις γυναίκες, εξευτελίζει τον καθένα μας και τις κόρες μας, καταργεί την ατομικότητα και την ανθρωπιά μας. Η στερεότυπη παρουσίαση των γυναικών είναι πολύ πιο επικίνδυνη από εκείνη των ανδρών. Ωθεί τις γυναίκες στην αναζήτηση της τελειότητας με συνέπειες όπως οι διαταραχές στη διατροφή. Γνωρίζουμε ένα πρόσφατο θύμα αυτής της κατάστασης. Η τωρινή νομοθεσία και αυτορρύθμιση είναι ανεπαρκείς. Ολες οι διάφορες συμφωνίες και συμβάσεις είναι ανεπαρκείς. Οι προτάσεις της κ. Lerz θα συμβάλλουν προς τη βελτίωση της κατάστασης αυτής.
<P>
Κυρίες και κύριοι συνάδελφοι, όταν εισάγετε θέματα ηθικής στη διαδικασία του κέρδους, αυτό δεν είναι ποτέ ευπρόσδεκτο από εκείνους που κερδίζουν χρήματα, διότι δεν θέλουν να ακούν για θέματα ηθικής. Όμως, τα θέματα αυτά έχουν σημασία για τους ανθρώπους που εκπροσωπούμε. Κατά συνέπεια, ελπίζω ότι αυτό θα ληφθεί σοβαρά υπόψη και ότι η έκθεση της κας Lerz θα υποστηριχθεί από όλες τις ομάδες.

<SPEAKER ID=55 LANGUAGE="FR" NAME="Monfils">
Κύριε Πρόεδρε, η έκθεση αυτή είναι ανησυχητική για την ελευθερία της έκφρασης. Στην πραγματικότητα, δεν εκθειάζει μόνο τον αυτοέλεγχο των επαγγελματιών, η οποία άλλωστε υπάρχει εδώ και πολύ καιρό, αλλά προχωράει παραπέρα εκτιμώντας ότι μπορούμε να περιορίσουμε την ελευθερία της έκφρασης για να προστατεύσουμε το δημόσιο ήθος.
<P>
Ποιά είναι τέλος πάντων αυτή η έννοια η οποία δεν παρουσιάζεται στην ευρωπαϊκή σύμβαση για τα δικαιώματα του ανθρώπου! Ποιά είναι αυτή η θέληση να περιορισθεί, όχι μια σαφής επίθεση κατά των χρηστών ηθών, αλλά απλά μια κοινωνική συμπεριφορά την οποία απαγορεύεται να παραβεί κανείς, όπως ορίζεται από οποιαδήποτε δημόσια αρχή σε ευρωπαϊκό επίπεδο την στιγμή που στον Βορρά και στο Νότο υπάρχουν στον τομέα αυτό μεγάλες διαφορές. Στο παρελθόν στην Ευρώπη, όπως και σήμερα σε πολλές ευρωπαϊκές χώρες, έτσι άρχισε και αρχίζει ο ολοκληρωτισμός.
<P>
Τέλος μου φαίνεται ότι η έκθεση αυτή έχει ξεπεραστεί από την πραγματικότητα. Δεν χρησιμοποιείται μόνο η εικόνα της γυναίκας, αλλά και αυτή του άνδρα. Η τελευταία διαφήμιση της Dae Woo παρουσίαζε την εικόνα ενός άνδρα και μιας γυναίκας στην ίδια θέση και σχεδόν γυμνούς. Σήμερα, στο Βέλγιο, στις εφημερίδες, η Credit Lyonnais παρουσιάζει το γυμνό σώμα ενός άνδρα. Πρέπει να κάνουμε τις συγκρίσεις. Μπορεί να είναι δυσάρεστο για τις γυναίκες να μην είναι η Αφροδίτη του Μποτιτσέλλι, αλλά είναι επίσης δυσάρεστο για τους άνδρες να μην είναι ο Δαυίδ του Μιχαήλ Αγγέλου η ο Απόλλωνας του Πραξιτέλη. Η εξωτερική ομορφιά, της οποίας την κατάχρηση κρίνουμε στο σημείο 10, υπήρξε πάντοτε και θα είναι πάντα ένα πρόσχημα σε διάφορες περιπτώσεις.
<P>
Θα μου επιτρέψετε να τελειώσω παραθέτοντας ένα απόσπασμα από το βιβλίο της Amelie Nothomb, "Απόπειρα», όπου αναφέρει: "όταν ο Κουασιμόδος ερωτεύεται την Εσμεράλδα, θέλουμε να φωνάξουμε στην καλλονή: μην σταματάς στην εξωτερική εμφάνιση! Όμως, τι διαφορετικό έκανε αυτός από το να σταματήσει στην εξωτερική εμφάνιση. Θα έπρεπε να ερωτευθεί μια γριά χωρίς δόντια. Τότε θα ήταν αξιόπιστος. Όμως η εκλεκτή της καρδίας του είναι μια καταπληκτική περιπλανώμενη την οποία είναι εύκολο να ερωτευθεί κανείς».
<P>
Ευτυχώς, αυτή η έκθεση δεν θα αλλάξει την όψη των πραγμάτων.

<SPEAKER ID=56 NAME="Marinucci">
Κύριε Πρόεδρε, κι εγώ επιθυμώ να υπογραμμίσω την εκτίμηση που ήδη εκφράστηκε και από άλλους συναδέλφους για την απόφαση της Προεδρίας να συζητηθούν όλες, μαζί τη Τρίτη το πρωί, οι τέσσερις εκθέσεις της επιτροπής για τα δικαιώματα της γυναίκας, αναγνωρίζοντας κατ'αυτό τον τρόπο, τη μέγιστη σημασία που δίδεται σε αυτά τα θέματα. Είναι ένα πολύ θετικό σημείο: σίγουρα αυτό σημαίνει ότι η μακρά εργασία όλων μας, που κάποτε απετέλεσε στόχο αντιρρήσεων και υποτίμησης, αρχίζει να δίνει κάποια αποτελέσματα και ότι η προσοχή προς αυτά τα θέματα δεν μειώνεται, αντιθέτως μπορούμε να ισχυριστούμε το αντίθετο. Τα φεμινιστικά αιτήματα γίνονται κοινή αίσθηση, γνώμη που πολλοί συμμερίζονται..
<P>
Δεν είναι έτσι όμως ακόμα για ό, τι αφορά την εικόνα της γυναίκας - το ακούσαμε - στη διαφήμιση και γενικώς στα πλαίσια των Μέσων Μαζικής Ενημέρωσης. Παρ'όλες τις συστάσεις του Συμβουλίου της Ευρώπης, τις αποφάσεις του Συμβουλίου και του Ευρωπαϊκού Κοινοβουλίου, βασιζόμενες όλες στις βασικές αρχές που εκφράζονται στις διεθνείς πράξεις και συμφωνίες. Παρ'όλη την ενεργό προσπάθεια των γυναικείων ενώσεων, οι αποφάσεις που υιοθετήθηκαν από τους μηχανισμούς για την ισότητα στις χώρες μας, στα υπουργεία και στις επιτροπές, η χρήση του γυναικείου σώματος για τη πώληση καταναλωτικών προϊόντων, η στερεότυπη εικόνα συνδεδεμένη με τον παραδοσιακό ρόλο της γυναίκας, συνεχίζουν να ρυπαίνουν τους τοίχους των πόλεών μας, τις τηλεοπτικές εκπομπές σε κάθε ώρα της ημέρας, τις σελίδες περιοδικών και εφημερίδων. Στην Ιταλία, δύο σοβαρά, εβδομαδιαία περιοδικά τα οποία κάποτε ανήκαν στον χώρο της αριστεράς, συνέχισαν για πολλά χρόνια το κυνήγι της υψηλής κυκλοφορίας, βάζοντας στο εξώφυλλό τους γυναικεία γυμνά. Επίσης, πρόσφατα ένας διευθυντής διηγήθηκε με τόνο αντιπαράθεσης, ότι η προσπάθεια να χρησιμοποιηθεί το ανδρικό γυμνό προκάλεσε πτώση της κυκλοφορίας.
<P>
Ταυτόχρονα συνεχίζει - και είναι η αντίθετη όψη του ίδιου νομίσματος για ό, τι αφορά τη σχέση γυναίκας/Μέσα Μαζικής Ενημέρωσης - να είναι δύσκολο, σχεδόν αδύνατο για τις ενώσεις αλλά και για τα υπουργεία που εργάζονται για την αναγνώριση των δικαιωμάτων της γυναίκας, να γνωστοποιήσουν τις πρωτοβουλίες τους. Και εδώ, παρ'όλη τη σωστή από πολιτική άποψη, τοποθέτηση, αυτής της συζήτησης, όπως μπορούμε να διαπιστώσουμε δεν παρευρίσκεται κανένας σταθμός ή κανάλι που μεταδίδει τις σημαντικές συζητήσεις: τα δικαιώματα του μεγαλυτέρου μέρους των Ευρωπαίων δεν είναι αρκετά σημαντικά για τα ευρωπαϊκά μέσα ενημέρωσης. Ίσως εάν κάποια από εμάς, μάλλον νεότερη και ομορφότερη μιλούσε γυμνή....! Ίσως!
<P>
Συνεπώς, πολύ καλά ο κ.Grφner θέλησε να επαναφέρει στη προσοχή της Ευρωπαϊκής Ένωσης αυτό το πρόβλημα που παραμένει εντελώς άλυτο και πολύ σωστά η βουλευτής Lenz, την οποία συγχαίρω, στη σοφή της έκθεση ζητά επίμονα νομοθετικές πρωτοβουλίες εκ μέρους των κρατών μελών καθώς και κώδικες συμπεριφοράς για τους διαφημιστές. Επίσης, υποβάλλει στην επιτροπή μια σειρά σημαντικών προτάσεων στις οποίες, εύχομαι, ο Επίτροπος Flynn θα θελήσει να απαντήσει δεόντως.

<SPEAKER ID=57 LANGUAGE="ES" NAME="Izquierdo Rojo">
Κύριε Πρόεδρε, από επιστημονικής απόψεως, η σημασιολογία αναγνωρίζει σήμερα την γλώσσα της διαφήμισης σαν ένα άκρως αποτελεσματικό μήνυμα. Στις μέρες μας, περισσότερο από οποτεδήποτε άλλοτε, πρέπει να παραδεχτούμε πως το διαφημιστικό αυτό μήνυμα έχει επινοηθεί και δημιουργηθεί με σκοπό να δελεάζει, να αφομοιώνεται και να παρακινεί εκατομμύρια ανθρώπους να δράσουν προς μια συγκεκριμένη κατεύθυνση. Πρέπει να λάβουμε υπόψη μας πως πρόκειται για εικόνες και συνθήματα πολύ επεξεργασμένα, προσεγμένα και προμελετημένα για να συγκινούν, να επηρεάζουν ψυχολογικά, να επιδρούν, και εμείς οι άνθρωποι μπροστά σε αυτά ενεργούμε μάλλον σαν υπομονετικά και ανυπεράσπιστα υποκείμενα. Κατά κάποιο τρόπο δηλαδή, μπορούμε να μιλάμε για μια επιβολή οπτικών, ακουστικών, χρωματικών και αισθησιακών θαυμάτων. Όλα αυτά αποτελούν σήμερα, στην εποχή των μέσων μαζικής ενημέρωσης, την διαφήμιση. Η διαφήμιση σήμερα μπορεί να κάνει θαύματα, αλλά μπορεί όμως να φέρει και πολλές καταστροφές, είναι ένα πολύ ισχυρό μέσο, το γνωρίζουμε, και το θέμα είναι πως αυτό το ισχυρό μέσο δεν πρέπει να πηγαίνει ενάντια σε ορισμένες αρχές. Είναι γεγονός πως το μέσο αυτό θα πρέπει να εξυπηρετεί επίσης τους καλούς σκοπούς των ανθρώπων και γιατί όχι και την μη-διάκριση κατά των γυναικών.
<P>
Προσοχή, κύριοι Επίτροποι, γιατί είναι αδιανόητο να τελειοποιούμε τόσο μερικές φορές τα κείμενα των νόμων και των κανονισμών και να αφήνουμε ένα δηλητηριώδες διαφημιστικό μήνυμα διακρίσεων να μπαίνει στις φλέβες χιλιάδων, εκατομμυρίων ευρωπαίων, με ελκυστικά μηνύματα. Πρέπει επιπλέον να λάβουμε υπόψη μας πως η επανάληψη των μηνυμάτων διακρίσεων διαιωνίζει ακριβώς αυτές τις διακρίσεις. Επομένως είναι η κατάλληλη στιγμή, πέρα από ηθικολογίες και λογοκρισίες που δεν επιθυμούμε, για να πούμε πως σε ότι αφορά τα ανθρώπινα όντα δεν επιτρέπονται τα πάντα σε αυτή την Ευρώπη των εμπορευμάτων στην οποία μερικοί προσπαθούν να μετατρέψουν την γυναίκα σε εμπόρευμα. Διαθέτουμε πολιτικούς μηχανισμούς για να πούμε: όχι! Για αυτό το λόγο η έκθεση αυτή αποτελεί μια θαυμάσια πρωτοβουλία του Ευρωπαϊκού Κοινοβουλίου για την έναρξη μιας πολιτικής, που πρέπει να είναι ενεργή, κατά των διακρίσεων και υπέρ της ίσης μεταχείρισης.

<SPEAKER ID=58 NAME="Flynn">
Κύριε Πρόεδρε, παίρνω την ευκαιρία για να ευχαριστήσω το Ευρωπαϊκό Κοινοβούλιο σχετικά με την πρωτοβουλία αυτή και ιδιαίτερα την κ. Lenz για τη θαυμάσια εργασία της. Η Επιτροπή έχει πλήρη συναίσθηση της σημασίας της προστασίας των γυναικών κατά των διακρίσεων στη διαφήμιση και της ανάγκης να βρεθεί η χρυσή τομή ανάμεσα στον σεβασμό του θεμελιώδους δικαιώματος της ελευθερίας της έκφρασης και του σεβασμού της ανθρώπινης αξιοπρέπειας.
<P>
Η έκθεση τονίζει μια σειρά σημαντικών θεμάτων, γεγονός για το οποίο εκφράζω την ικανοποίησή μου. Κάνει πολύ εποικοδομητικές προτάσεις, οι περισσότερες από τις οποίες είναι σύμφωνες με την ανάπτυξη των πολιτικών και των δραστηριοτήτων της Επιτροπής στον συγκεκριμένο αυτό τομέα. Το Κοινοβούλιο, μαζί με την Επιτροπή, επέμεινε να περιληφθεί στο κείμενο της νέας Συνθήκης μια ρήτρα για την κατάργηση των διακρίσεων και ζήτησε ιδιαίτερα οι διακρίσεις σε βάρος των γυναικών να περιληφθούν στις διάφορες κατηγορίες των διακρίσεων.
<P>
Το άρθρο 6(α) του σχεδίου Συνθήκης του Αμστερνταμ ανταποκρίνεται στο αίτημα αυτό και παρέχει τις δυνατότητες για κατάλληλη δράση στον προαναφερόμενο τομέα. Θέλω επίσης να υπενθυμίσω στο Κοινοβούλιο την υπ' αριθ. 97/31 οδηγία του Συμβουλίου και του Κοινοβουλίου που εγκρίθηκε τον Ιούνιο, με θέμα τον συντονισμό των δραστηριοτήτων σχετικά με την τηλεοπτική μετάδοση που αποτελεί το σημαντικότερο ευρωπαϊκό μέσο τηλεοπτικής διαφήμισης. Η οδηγία αυτή ορίζει ότι η διαφήμιση δεν θα περιλαμβάνει οποιαδήποτε διάκριση για λόγους που έχουν σχέση με το φύλο. Η ένταξη μιας πτυχής σχετικά με το φύλο στην πολιτική για τα μέσα ενημέρωσης είναι μία από τις προτεραιότητες της Επιτροπής, στα πλαίσια της πολιτικής της για το mainstreaming όσον αφορά το φύλο. Στο τέταρτο πρόγραμμα ίσων ευκαιριών τίθενται συγκεκριμένα μέτρα.
<P>
Η Επιτροπή ενθαρρύνει την ανταλλαγή πληροφοριών και εμπειριών μεταξύ των κρατών μελών και μεταξύ των σχετικών εθνικών οργανισμών. Ενθαρρύνει επίσης την ισομερής συμμετοχή γυναικών και ανδρών στα διάφορα επίπεδα λήψης αποφάσεων της διαφημιστικής βιομηχανίας και των μέσων ενημερωσης, ώστε να ενισχυθεί η επιρροή των γυναικών στον τομέα αυτό. Αργότερα φέτος, έχει προγραμματιστεί μία συνάντηση όπου θα έρθουν σε επαφή σημαντικοί παράγοντες, ειδικοί και ΜΚΟ του τομέα των μέσων ενημέρωσης με σκοπό να γίνει μια γόνιμη ανταλλαγή εμπειριών.
<P>
Η πρόταση της κ. Lenz να περιληφθεί η διαφήμιση στις μελέτες μας λαμβάνεται υπόψη. Η Επιτροπή υποστηρίζει μια μελέτη επισκόπησης της εικόνας των γυναικών στη διαφήμιση και τα μέσα και την ενθάρρυνση της συνεργασίας μεταξύ των επαγγελματικών ενώσεων, των γυναικείων οργανώσεων και των επικεφαλής σχεδίων που δραστηριοποιούνται σε κοινοτικό επίπεδο. Δεν μπορούμε να απαντήσουμε θετικά στο αίτημα για τη θεσπιση ενός ευρωπαϊκού βραβείου διαφήμισης, όμως το βραβείο NIKI που υποστηρίζεται από την Επιτροπή και έχει ως στόχο να βελτιωθεί η παρουσίαση των γυναικών στην τηλεόραση, θα απονεμηθεί και πάλι φέτος για την υιοθέτηση υγιών πρακτικών στον διαφημιστικό τομέα.
<P>
Τέλος, η Επιτροπή θα εξετάσει προσεκτικά τη σύσταση για την ίδρυση μιας συμβουλευτικής επιτροπής για όλα τα μέσα ενημέρωσης, με σκοπό τη σύνταξη ενός κώδικα δεοντολογίας για τη διαφημιστική βιομηχανία που θα καταργήσει όλες τις μορφές διάκρισης από την άποψη αυτή. Θέλω να υπενθυμίσω στο Κοινοβούλιο ότι η πρόσφατη οδηγία για την τηλεόραση προβλέπει τη δημιουργία μιας επιτροπής επαφής υπό την προεδρία της Επιτροπής, που θα αποτελείται από εκπροσώπους των αρμόδιων αρχών των κρατών μελών με αποστολή τη διευκόλυνση της εφαρμογής της οδηγίας. Η Επιτροπή μπορεί να εξετάσει την πιθανότητα δημιουργίας μιας υποομάδας μέσα στην επιτροπή, για την προετοιμασία του κώδικα αυτού, πράγμα που θα αποτελούσε καλό παράδειγμα mainstreaming σε σχέση με το φύλο.
<P>
Όλοι γνωρίζουμε ότι η ισότητα στην πράξη δεν θα γίνει πραγματικότητα έως ότου υπάρξουν βαθειές αλλαγές σε πολλούς τομείς, και κυρίως σχετικά με τις ιδέες, την αντιμετώπιση και την εικόνα στα μέσα ενημέρωσης. Η Επιτροπή θα συνεχίσει και θα ενισχύσει λοιπόν τη δράση της προς την κατεύθυνση αυτή, παίρνοντας υπόψη τις υποδείξεις σας. Ευχαριστώ όλους όσοι συνέβαλαν στη συζήτηση.

<SPEAKER ID=59 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί στις 12.00 το μεσημέρι.
<P>
(Η συνεδρίαση διακόπτεται στις 11.55 π.μ. συνεχίζεται στις 12.00)

<CHAPTER ID=5>
Ψηφοφορίες
<SPEAKER ID=60 NAME="Eriksson">
Για να καταστήσω σαφές ότι υποβάλλω μια προφορική τροπολογία, ανέφερα στην συζήτηση στην Ολομέλεια ότι πρόκειται για μέγιστη ατυχία σε επίπεδο διοικητικού χειρισμού. Γι'αυτό ελπίζω πραγματικά ότι τώρα θα με ακούσετε πολύ προσεκτικά, και ότι επίσης θα στηρίξετε την τροπολογία μου. Θέλω επίσης να επισημάνω ότι και οι δύο τροπολογίες είναι επίμαχες, όχι μόνο σ'αυτό το Σώμα αλλά και ότι τις παρακολουθούν με πολύ μεγάλη αγωνία οι ψηφοφόροι μας εκτός Βουλής σ'όλα τα κράτη μέλη.
<P>
Με την τροπολογία μου η παράγραφος 14 θα διατυπωνόταν ως ακολούθως: "ζητεί τα προγράμματα της Επιτροπής κατά του σωματεμπορίας γυναικών με σκοπό την σεξουαλική εκμετάλλευση και κατά της βίας εις βάρος των γυναικών να μην περιορίζονται σε δράσεις πληροφόρησης και πρόληψης της πορνείας, αλλά να προβλέπουν επίσης την στήριξη πρωτοβουλιών επανένταξης των θυμάτων και την ενεργή δράση κατά της πορνογραφίας και της πορνείας ». Η προφορική μου τροπολογία είναι συνεπώς η προσθήκη "για την ενεργή δράση κατά της πορνογραφίας και της πορνείας».

<SPEAKER ID=61 LANGUAGE="DE" NAME="Grφner">
Κύριε Πρόεδρε, η συζήτηση αυτή έγινε διεξοδικά στην Επιτροπή για τα Δικαιώματα της Γυναίκας και πιστεύω πως δεν μπορούμε να δεχθούμε στην ολομέλεια τροπολογίες σε προφορική μορφή.

<SPEAKER ID=62 NAME="Πρόεδρος">
Εάν το Σώμα δεν έχει αντίρρηση, θα θέσω σε ψηφοφορία την προφορική τροπολογία της εισηγήτριας επί της παραγράφου 14.
<P>
(Περισσότεροι των 13 βουλευτών εγείρονται, εκφράζοντας την αντίρρησή τους, και συνεπώς το Σώμα απορρίπτει την πρόταση να τεθεί σε ψηφοφορία η προφορική τροπολογία επί της παραγράφου 14)
<P>
Επί της παραγράφου 17

<SPEAKER ID=63 NAME="Eriksson">
Με την τροπολογία μου, η παράγραφος 17 θα διατυπωνόταν επομένως ως ακολούθως: "χαιρετίζει την πρωτοβουλία που ανέλαβαν κάποια κράτη μέλη για την ανάπτυξη, πέρα από την επιβολή αποτελεσματικών κυρώσεων, προγραμμάτων για τους δράστες που ενθαρρύνουν τους άνδρες να αναλαμβάνουν την ευθύνη των πράξεων τους, και καλεί όλα τα κράτη μέλη να επιδείξουν μεγαλύτερη δέσμευση ως προς την υιοθέτηση τέτοιων πρωτοβουλιών» και, έπειτα, με την τροπολογία μου, επί παραδείγματι, την ποινική δίωξη των πελατών των ιεροδούλων .

<SPEAKER ID=64 NAME="Πρόεδρος">
Εάν το Σώμα δεν έχει αντίρρηση, θα θέσω σε ψηφοφορία την προφορική τροπολογία της εισηγήτριας επί της παραγράφου 17.
<P>
(Περισσότεροι των 13 βουλευτών εγείρονται, εκφράζοντας την αντίρρησή τους, και συνεπώς το Σώμα απορρίπτει την πρόταση να τεθεί σε ψηφοφορία η προφορική τροπολογία επί της παραγράφου 17)
<P>
(Το Σώμα εγκρίνει την πρόταση ψηφίσματος)

<SPEAKER ID=65 NAME="Caudron">
Η πρόταση τροποποίησης της σχετικής με την παραπλανητική διαφήμιση οδηγίας, εισάγοντας στο περιεχόμενο τις διατάξεις για την συγκριτική διαφήμιση με ικανοποιεί, και όχι μόνο ως τίτλος.
<P>
Αυτή η πρόταση συναπόφασης είναι καρπός αποδοτικής συνεργασίας της Επιτροπής και του Κοινοβουλίου. Το κείμενο κινείται στην κατεύθυνση μιας απαραίτητης εναρμόνισης στο τομέα της διαφήμισης και το τελικό αποτέλεσμα αυτής της απόφασης μοιάζει ισορροπημένο.
<P>
Η εισαγωγή της συγκριτικής διαφήμισης θα πρέπει να επιτρέψει στους καταναλωτές να έχουν μια καλύτερη πληροφόρηση και για αυτό έχω πάντοτε αγωνιστεί. Οι τροπολογίες που πρότεινε το Κοινοβούλιο και αποδέχθηκε η Επιτροπή θα περιορίσουν τις καταχρήσεις, ενισχυόμενες από τις ήδη υπάρχουσες διατάξεις για την παραπλανητική διαφήμιση.
<P>
Η Επιτροπή έχοντας αρνηθεί να συμπεριλάβει στην οδηγία αυτή την δημιουργία ενός ευρωπαϊκού οργάνου ελέγχου αφήνει τον έλεγχο της αλήθεια των δοκιμών αυτών σε ευρωπαϊκό επίπεδο στους οργανισμούς προστασίας των καταναλωτών. Θα πρέπει πολιτικού υπεύθυνοι των κρατών μελών να ενθαρρύνουν ενέργειες προς αυτή την κατεύθυνση.
<P>
Σύντομα θα πρέπει να θέσουμε το ερώτημα της δημιουργίας ενός ευρωπαϊκού οργάνου ελέγχου.
<P>
επί της πρότασης κανονισμού για την αμπελοοινική αγορά
<SPEAKER ID=66 NAME="Wibe">
Καταψηφίζω αυτό το έγγραφο. Θεωρώ ότι μια αγορά με ένα σύστημα ενίσχυσης της παραγωγής οίνου είναι ούτως ή άλλως λάθος.

<SPEAKER ID=67 NAME="des Places">
Η ομάδα μας κατέθεσε δυο τροπολογίες στην πρόταση της Επιτροπής. Η Επιτροπή επιθυμούσε να βοηθήσει την επεξεργασία ανασυσταθέντων συμπυκνωμένων γλευκών στις αμπελουργικές ζώνες ΙΙΙ. Η απόφαση αυτή αφορά άμεσα τις περιοχές Languedoc- Roussillon, Provence - Alpes-Cote-d' Azur και Midi-Pyrenιes.
<P>
Η ομάδα μας είναι ευχαριστημένη με την έκβαση της ψηφοφορίας των δυο τροποποιήσεων οι οποίες υιοθετήθηκαν σχεδόν ομόφωνα από τους ευρωβουλευτές και λυπάται γιατί η Επιτροπή επιθυμεί να επιφέρει τροποποιήσεις ουσίας μέσω ενός φαινομενικά ανώδυνου κανονισμού. Πρέπει να υπενθυμίσουμε στην Επιτροπή ότι αναμένουμε ακόμη το νέο κείμενο σχετικά με την πρόταση αναθεώρησης της Κοινής Οργάνωσης της αμπελο-οινικής αγοράς; Το Ευρωπαϊκό Κοινοβούλιο, την άνοιξη του 1995, συζήτησε, ψήφισε και τροποποίησε την πρώτη πρόταση της Επιτροπής.
<P>
Μέσω της πρότασης, η Επιτροπή επιθυμούσε να αρχίσει η συζήτηση για την προσθήκη ζάχαρης και εμπλουτισμού των ανασυσταθέντων συμπυκνωμένων γλευκών. Κατά την διάρκεια της πρώτης συζήτησης, η Επιτροπή απάντησε στο Συμβούλιο ότι ανέμενε την γνωμοδότηση του Κοινοβουλίου πριν υιοθετήσει την πρόταση. Το σύνολο των ευρωβουλευτών ήταν προσεκτικό και απέρριψε την πρόταση της Επιτροπής.
<P>
Η ομάδα για την Ευρώπη των Εθνών είναι ικανοποιημένη με το αποτέλεσμα και θα ήθελε να ευχαριστήσει το σύνολο των ευρωβουλευτών για την υποστήριξη τους στις τροπολογίες.
<P>
επί της σύστασης Simpson (Α4-0271/97)
<SPEAKER ID=68 NAME="Donnay">
Το Ευρωπαϊκό Κοινοβούλιο αποφαίνεται πάνω σε ένα κείμενο κλειδί για το μέλλον των δημοσιών υπηρεσιών στην Ευρώπη.
<P>
Η ανάπτυξη της Ευρωπαϊκής Ένωσης οδηγεί σε ένα αναπόφευκτο άνοιγμα των μεγάλων δημοσίων εμπορικών υπηρεσιών είτε πρόκειται για τον τομέα των τηλεπικοινωνιών, είτε του ταχυδρομείου, είτε των αεροπορικών, είτε των σιδηροδρομικών μεταφορών. Πρόκειται για μια επιθυμητή και χρήσιμη εξέλιξη, σε ένα πλαίσιο όλο και πιο ανταγωνιστικό σε παγκόσμιο επίπεδο, και προκειμένου να υπάρξει παροχή υπηρεσιών καλύτερα προσαρμοσμένων στις ανάγκες των χρηστών και των πελατών των υπηρεσιών.
<P>
Το ταχυδρομείο είναι ένας τομέας σημαντικών δραστηριοτήτων στην Ευρώπη. Η διακίνηση μέσω ταχυδρομείου στην Ευρώπη αντιπροσωπεύει 80 δισεκατομμύρια αντικείμενα τον χρόνο, από τα οποία 3 δισεκατομμύρια ανάμεσα στα κράτη μέλη, δηλαδή ένα κύκλο εργασιών που αντιστοιχεί στο 1, 3 % του ΑΕΠ της Κοινότητας και σε 1, 5 εκατομμύρια θέσεις εργασίας.
<P>
Οι ανταλλαγές μέσα στην Κοινότητα εμποδίζονται από τις μεγάλη ανομοιογένεια η οποία υπάρχει ανάμεσα στις εθνικές ταχυδρομικές υπηρεσίες, τόσο στην καθυστέρηση της διανομής όσο και στα τιμολόγια. Είναι, συνεπώς, επείγον να υπάρξει ένας κοινοτικός κανονισμός είτε για να ανοίξει η αγορά είτα για να δοθεί η απαραίτητη ευελιξία για την ανάπτυξή της.
<P>
Έχουμε ωστόσο την ένθερμη υποχρέωση να διατηρήσουμε το πνεύμα και την πρακτική της δημόσιας υπηρεσίας που αποτελεί αναπόσπαστο τμήμα και ιδιαίτερο στοιχείο της ζωής των ευρωπαίων πολιτών. Έχουμε επίσης την δυνατότητα, χάρις στην συζήτηση κειμένων τέτοιας σημασίας να προσδιορίσουμε την έννοια της ευρωπαϊκής δημόσιας υπηρεσίας. Μια δημόσια υπηρεσία η οποία λειτουργεί σε οικονομικό επίπεδο, η οποία είναι ένας από τους παράγοντες της χωροταξίας και η οποία πληροί κάποια ελάχιστη ποιότητα υπηρεσιών για τους συμπολίτες μας.
<P>
Ένα παράδειγμα το οποίο γνωρίζω καλά είναι αυτό της Γαλλίας. Το ταχυδρομείo πραγματοποιεί καθημερινά 73.000 διανομές από τις οποίες οι 38.000 σε κοινότητες με λιγότερους από 10.000 κατοίκους. Έχει 17.000 σημεία συνδιαλλαγής με το κοινό, δηλαδή μια θυρίδα για κάθε 800 κατοίκους αγροτικών περιοχών. Σε ορισμένους τομείς είναι συχνά η τελευταία υπηρεσία η οποία υπάρχει. Από το παράδειγμα θα πρέπει να καλύπτει και πολλά άλλα κράτη μέλη της Ένωσης.
<P>
Πιστεύω ότι, σήμερα, έχουμε την ευκαιρία να αποφανθούμε για το μέλλον των ταχυδρομικών υπηρεσιών στην Ευρώπη. Πιστεύω ότι την άποψη μου την συμμερίζεται και η κοινή θέση του Συμβουλίου, και χαίρομαι για αυτό.
<P>
Το σχέδιο σύστασης για δεύτερη ανάγνωση του κ. Brian Simpson επαναλαμβάνει και ενισχύει την συμβιβαστική λύση την οποία υιοθέτησε με ομοφωνία το Συμβούλιο, τον περασμένο Απρίλιο, μετά από μακροχρόνιες διαπραγματεύσεις. Ο εισηγητής επισημαίνει ότι το κείμενο της κοινής θέσης "αντικατοπτρίζει σε μεγάλο βαθμό τους προσανατολισμούς του Ευρωπαϊκού Κοινοβουλίου».
<P>
Επιπλέον, οι τροπολογίες που προτείνει ο εισηγητής για το σχέδιο σύστασης κινούνται στην κατεύθυνση της ενίσχυσης και της διατήρησης των δημοσίων υπηρεσιών και ενθαρρύνουν την υιοθέτηση της ισόρροπης θέσης του Συμβουλίου.
<P>
Πολλά σημεία της κοινής θέσης αξίζουν υπογράμμισης.
<P>
Πρόκειται, κατ·αρχήν, για μια βαθμιαία και ελεγχόμενη απελευθέρωση των ταχυδρομικών υπηρεσιών.
<P>
Εν συνεχεία, τηρούνται οι ελάχιστοι κανόνες των δημοσίων υπηρεσιών δίνοντας προσοχή στην ισότητα τις πρόσβασης στις ταχυδρομικές υπηρεσίες σε όλους τους πολίτες. Υπάρχουν λοιπόν καθολικές υπηρεσίες, παντού, προσιτές σε κάθε άτομο, σε προσιτή τιμή. Είναι μια υπηρεσία η οποία εγγυάται την ουδετερότητα, το απόρρητο, το απαραβίαστο και τη μυστικότητα της αλληλογραφίας.
<P>
Τέλος, οργανώνονται ειδικές υπηρεσίες. Η ύπαρξη ενός τομέα ο οποίος δεν εξαρτάται από τον ανταγωνισμό είναι απαραίτητη για την οικονομική επιβίωση της καθολικής υπηρεσίας.
<P>
Η υιοθέτηση αυτού του κειμένου μας δίνει τα μέσα να υπερασπιστούμε τα συμφέροντα των δημοσίων υπηρεσιών παρέχοντας τα μέσα για την υιοθέτηση του και της εισόδου του στην αγορά.

<SPEAKER ID=69 NAME="Fayot">
Η κοινή θέση την οποία είμαστε έτοιμοι να υιοθετήσουμε είναι αποδεκτή για τις δημόσιες υπηρεσίες. Ανοίγει τον δρόμο για την απελευθέρωση των ταχυδρομικών υπηρεσιών και επιτρέπει ένα άνοιγμα προς τον ανταγωνισμό τον οποίο επιθυμούν οι καταναλωτές και οι επιχειρήσεις.
<P>
Ορισμένοι σημαντικοί τομείς ωστόσο, όπως η διασυνοριακή αλληλογραφία και η διαφήμιση μέσω ταχυδρομείου παραμένουν μονοπώλιο της δημόσιας επιχείρησης των ταχυδρομείων. Το Κοινοβούλιο, στις διαβουλεύσεις του, σέβεται την ευαίσθητη ισορροπία η οποία επετεύχθη στο Συμβούλιο. Οι υπεύθυνοι για τα ταχυδρομεία υπουργοί, ήταν στην πλειοψηφία τους περισσότερο θετικά διακείμενοι υπέρ των δημοσίων υπηρεσιών από ό, τι η Επιτροπή. Θα πρέπει να ελπίζουμε ότι η προεδρία του Λουξεμβούργου - στο πρόσωπο της κυρίας Mady Delvaux, στην οποία αποτίω φόρο τιμής για την σαφή και ειλικρινή στάση της υπέρ των δημοσίων ταχυδρομικών υπηρεσιών - θα κλείσει σύντομα το φάκελο και θα φέρει σε πέρας την διαδικασία του Συμβουλίου.
<P>
Πρέπει τέλος να διερωτηθούμε γιατί το παντοδύναμο κύμα της απελευθέρωσης στο οποίο πρωταγωνιστεί η Επιτροπή σταμάτησε στις ταχυδρομικές υπηρεσίες.
<P>
Πιστεύω ότι ένας από τους κυριότερους λόγους είναι η σημασία των ταχυδρομικών υπηρεσιών για την κοινωνική συνοχή και την χωροταξία. Ο παράγον αυτός συχνά παραμένει όταν οι περισσότερες από τις δημόσιες υπηρεσίες αποσύρονται λόγω κόστους ή παραγωγικότητας....
<P>
Ας ελπίσουμε ότι η παύση αυτή στη διαδικασία ελευθέρωσης και στην απορρύθμιση θα επιτρέψει σε αυτούς που λαμβάνουν τις αποφάσεις να σκεφτούν και στο ταχυδρομείο να μεριμνά πάντα για την καλύτερη εξυπηρέτηση των πελατών.

<SPEAKER ID=70 NAME="Wibe">
Υπερψήφισα την έκθεση. Θεωρώ ότι οι αλλαγές του εισηγητή βελτιώνουν ουσιαστικά τις προτάσεις της Επιτροπής, αλλά θέλω να αποσαφηνίσω μια άποψη. Η διεκπεραίωση των υπηρεσιών του ταχυδρομείου είναι μια δραστηριότητα του δημόσιου τομέα. Εμπειρίες από άλλες δραστηριότητες δείχνουν ότι η απελευθέρωση δεν αποφέρει αυξημένη αποτελεσματικότητα, αλλά, αντιθέτως, έχει συχνά ως αποτέλεσμα αυξημένη ανεργία και αυξημένη περιφερειακή ανισότητα.
<P>
επί της έκθεσης Scapagnini (A4-0268/97)
<SPEAKER ID=71 NAME="Lindqvist και Olsson">
Η πυρηνική ενέργεια είναι μια μη ανανεώσιμη πηγή ενέργειας. Σοβαρά πυρηνικά ατυχήματα έχουν συμβεί στο Three Mile Island και στο Τσέρνομπιλ. Τα προβλήματα με τα απόβλητα της πυρηνικής ενέργειας δεν έχουν επιλυθεί. Η Σουηδία αποφάσισε, μετά από δημοψήφισμα, την κατάργηση της πυρηνικής ενέργειας. Ένας αντιδραστήρας στο Barsebδck θα καταργηθεί πριν από τις βουλευτικές εκλογές στη Σουηδία τον Σεμπτέμβριο του 1998. Το κόμμα του Κέντρου προωθεί την κατάργηση της πυρηνικής ενέργειας στην Σουηδία.
<P>
Η απόφαση για το κλείσιμο του πυρηνικού σταθμού στο Τσέρνομπιλ θα πρέπει να υλοποιηθεί. Κατά την άποψή μας, δεν πρέπει να ενισχύσει η ΕΕ, ως αντιστάθμισμα σ'αυτό, την ανέγερση άλλων αντιδραστήρων. Ως εκ τούτου, αντιτιθέμεθα στην κοινοτική ενίσχυση των αντιδραστήρων Khmenilitskij 2 και Rovno 4 στην Ουκρανία και με αυτό το σκεπτικό καταψηφίσαμε την πρόταση ψηφίσματος. Αντιθέτως, υποστηρίζουμε τις προσπάθειες για την βελτίωση της ασφάλειας στους υπάρχοντες αντιδραστήρες τόσο σε εθνικό όσο και σε κοινοτικό επίπεδο. Το ενεργειακό σύστημα πρέπει το συντομότερο δυνατόν να περάσει σε ανανεώσιμες και μακροπρόθεσμα βιώσιμες πηγές ενέργειας.
<P>
επί της έκθεσης Azzolini (A4-0252/97)
<SPEAKER ID=72 NAME="Novo Belenguer">
Θέλω να εκφράσω την υποστήριξη της ομάδας μου προς την έκθεση Azzolini, εφόσον το πολιτιστικό περιβάλλον ευνοεί την άμεση και έμμεση απασχόληση, ενισχύοντας την συντήρηση και την δημιουργία ΜΜΕ σχετικών με τον πολιτιστικό τομέα, προσφέροντας προσδοκίες στην δημιουργία θέσεων εργασίας.
<P>
Πρέπει επίσης να τονίσω πως ο τουρισμός και ο πολιτισμός ενισχύονται αμοιβαία και μπορούν, με τη δική μας στήριξη, να αυξήσουν την επίδραση των διαρθρωτικών ταμείων στον τομέα της απασχόλησης.
<P>
Δυστυχώς, τα πολιτιστικά έργα που χρηματοδοτούνται από την κοινοτική διαρθρωτική πολιτική, εκπροσωπούν μόνο το 3 %, ένα ποσοστό πάρα πολύ χαμηλό αν λάβουμε υπόψη την επιρροή του πολιτισμού στην ανάπτυξη των περιφερειών και στην δημιουργία της οικονομικής και κοινωνικής συνοχής. Για αυτό το λόγο θα έπρεπε να συμπεριληφθεί ένα εδάφιο στη νέα Συνθήκη της Ευρωπαϊκής Ένωσης η οποία να ενισχύει τη σαφή στήριξη των πολιτιστικών έργων και να αυξάνει τον αριθμό των κοινοτικών πρωτοβουλιών με πολιτιστικές πτυχές περιφερειακής ανάπτυξης, στόχος των οποίων θα είναι η ενδυνάμωση της σχέσης ανάμεσα στα διαρθρωτικά ταμεία και την ίδια την πολιτιστική δράση.
<P>
Τέλος, θέλω να τονίσω την σημασία που θα πρέπει να συνεχίσουν να έχουν οι τοπικοί και περιφερειακοί φορείς για την καλή επιτυχία της αναπτυξιακής στρατηγικής της Ευρωπαϊκής Ένωσης που βασίζεται στον πολιτισμό και την δημιουργία θέσεων εργασίας.

<SPEAKER ID=73 NAME="Novo">
Ψηφίζουμε υπέρ της έκθεσης Azzolini με θέμα τη διασύνδεση μεταξύ της πολιτικής της συνοχής και του πολιτισμού ως παράγοντα που συμβάλλει στην προώθηση της απασχόλησης, για μια σειρά λόγων, εκ των οποίων θα υπογραμμίσουμε τους εξής:
<P>
1.Για πρώτη φορά επιδιώκεται μία πιο συστηματική και συνεκτική προσέγγιση των τεραστίων δυνατοτήτων που πρσφέρουν η διαφύλαξη της πολιτιστικής και φυσικής κληρονομιάς -είτε είναι στην ύπαιθρο είτε στις πόλεις, σε εθνικό, περιφερειακό ή τοπικό επίπεδο- και, γενικότερα, οι επενδύσεις στον πολιτιστικό τομέα, ώστε να επιτευχθεί η αειφόρος ανάπτυξη, η προάσπιση των ταυτοτήτων, η πάλη κατά της εγκατάλειψης και της περιθωριοποίησης.2.Αναγνωρίζεται ότι η παραπάνω προσέγγιση σημειώνει σοβαρές καθυστερήσεις και ότι η σχετική διάθεση χρηματοδοτκών πόρων -ιδίως η προβλεπόμενη χρηματοδότηση διαρθρωτικών δράσεων, που επιπλέον δυσχεραίνεται από την ύπαρξη ενός ακατάλληλου, μέχρι και περιοριστικού κανονιστικού πλαισίου- εμφανίζει σημαντικές ελλείψεις, μια κατάσταση που θα πρέπει να αλλάξει όσο το δυνατόν συντομότερα, και κατά προτίμηση μέσα στο τρέχον χρηματοδοτικό πλαίσιο. Και όλα αυτά με την επιφύλαξη της υποβολής προτάσεων και της χάραξης κατευθύνσεων με στόχο την αύξηση των γνώσεων και τη δρομολόγηση κοινών και συμπληρωματικών δράσεων ανάμεσα στις πολιτικές της συνοχής, του πολιτισμού και της απασχόλησης.3.Αναγνωρίζεται -θα θέλαμε όμως να το τονίσουμε ώστε να το καταστήσουμε ακόμη πιο σαφές- ότι έχει σημασία να αποτρέψουμε μια καταχρηστική ερμηνεία και ταύτιση ανάμεσα στην τουριστική βιομηχανία και την προώθηση πολιτικών στον τομέα του πολιτισμού. Δίχως να αμφισβητούμε το γεγονός ότι ένας συσχετισμός μεταξύ τουρισμού και πολιτισμού είναι ευκταίος και χρήσιμος, θα αποτελούσε οπωσδήποτε μια διεστραμμένη και βαθιά περιοριστική αντίληψη η οποιαδήποτε εξάρτηση και/ή ο καθορισμός των ενισχύσεων για την προαγωγή του πολιτισμού από τις στρατηγικές της τουριστικής βιομηχανίας.4.Επισημαίνονται οι συνέπειες των δημοσιονομικών περικοπών στο βωμό της επίτευξης των κριτηρίων ονομαστικής σύγκλισης, που ενδέχεται να οδηγήσουν στην εξασθένιση ή στην ανατροπή των τάσεων δημιουργίας περισσότερων θέσεων απασχόλησης στις πολιτιστικές δραστηριότητες, μιας και αυτές συναρτώνται, τουλάχιστον εξαρχής, από τις δημόσιες χρηματοδοτικές ενισχύσεις, είτε αυτές είναι εθνικές είτε περιφερειακές.- επί της έκθεσης Kestelijn-Sierens (A4-0257/97)
<SPEAKER ID=74 NAME="Vanhecke">
Η παρούσα έκθεση δεν με εντυπωσιάζει και πολύ, διότι κατά βάθος ξεχειλίζει από κοινοτοπίες. Φυσικά κανένας λογικός άνθρωπος δεν είναι κατά των ίσων ευκαιριών για άνδρες και γυναίκες.
<P>
Και πάλι φυσικά δεν είμαι υπέρ μιας σειράς μέτρων ποσοστώσεων τα οποία στο κάτωκάτω είναι για τις γυναίκες αρκετά ταπεινωτικά. Ακούγοντας σήμερα το πρωί διάφορες ομιλήτριες να παραπονούνται για το γεγονός ότι πάντα υπάρχουν πολύ λιγότερα κορίτσια παρά αγόρια στην τεχνική εκπαίδευση - κι ότι κάτι πρέπει να γίνει γι'αυτό - αναρωτιέμαι αν γνωρίζουμε ακόμα τη διαφορά ανάμεσα σε "ίσες ευκαιρίες» και "ισοπέδωση».
<P>
Ως προς το συνδυασμό επαγγέλματος-οικογένειας, το κόμμα μου στη Φινλανδία ζητά χρόνια τώρα έναν πραγματικό μισθό ανατροφής τέκνου, ώστε ένας απ' τους δύο γονείς να μπορεί να μεγαλώνει και να φροντίζει τα παιδιά στο σπίτι τους. Αυτό θα'ταν μια πραγματική προσφορά επιλογής, μια επιλογή βασισμένη στην ελεύθερη βούληση κι όχι υπαγορευμένη από οικονομικές ανάγκες. Είναι αξιοσημείωτο ότι η έκθεση Kestelijn προχωρεί πολύ σε πολλά σημεία, αλλά ως προς τη γονική άδεια σκάλωσε στα πεπατημένα. Ασφαλώς αυτό έχει σχέση με το γεγονός ότι δεν επιτρέπεται πλέον να θεωρούμε την ανατροφή των παιδιών στην οικογένειά τους ως ένα αξιόλογο και κοινωνικά άκρως σημαντικό έργο - κι ότι τις γυναίκες που το επιλέγουν με την ελεύθερη θέλησή τους, τις κοιτάζουν κάπως αφ' υψηλού.
<P>
Λυπάμαι λοιπόν πολύ ότι και το σημαντικό κεφάλαιο για το επάγγελμα και την οικογένεια, παρέμεινε στο σημερινό "πολιτικά ορθό».
<P>
επί της έκθεσης Κοκκόλα (Α4-0251/97)
<SPEAKER ID=75 NAME="Jackson">
, γραπτώς. (ΕΝ) Σχετικά με την έκθεση (Α4-0251/97) της κ. Κοκκόλα πάνω στην ανακοίνωση της Επιτροπής "ενσωμάτωση της ισότητας των ευκαιριών μεταξύ των γυναικών και των ανδρών στο σύνολο των κοινοτικών πολιτικών και στόχων» και την έκθεση (Α4-0257/97) της κ. Kestelijn-Sierens πάνω στην ετήσια έκθεση της Επιτροπής "Ίσες ευκαιρίες για γυναίκες και άνδρες στην Ευρωπαϊκή Ενωση - 1996».
<P>
Εγώ και πολλοί Συντηρητικοί του Ευρωπαϊκού Κοινοβουλίου υποστηρίζουμε ολόψυχα την αρχή της ισότητας ευκαιριών για τις γυναίκες και τους άνδρες και συμφωνούμε ότι το mainstreaming είναι ένα πολύτιμο εργαλείο που θα μας βοηθήσει στην εφαρμογή της αρχής αυτής. Εκφράζουμε την ικανοποίησή μας για την αυξανόμενη αναγνώριση που έχουν τα προβλήματα τα οποία αντιμετωπίζουν ιδιαίτερα οι γυναίκες και τις εντεινόμενες προσπάθειες που γίνονται σε όλα τα επίπεδα ώστε να διορθωθεί η κατάσταση. Όμως, δεν είμαστε πεπεισμένοι ότι ο καλύτερος τρόπος για την επίτευξη της ίσης συμμετοχής των γυναικών στη διαδικασία λήψης αποφάσεων, για παράδειγμα, είναι η τεχνητή δημιουργία διακρίσεων με τη μορφή που προτείνεται τόσο στις εκθέσεις της κ. Κοκκόλα όσο και της κ. Kestelijn-Sierens. Ο καθορισμός προσωρινών ποσοστώσεων, αν και ίσως φαίνεται ελκυστικός, βραχυπρόθεσμα, δεν λύνει το πρόβλημα. Θεωρούμε ότι η πρόταση στην έκθεση Κοκκόλα πως οι ομάδες εργασίες και οι επιτροπές ειδικών της Επιτροπής πρέπει να αποτελούνται από ίσο αριθμό ανδρών και γυναικών είναι ιδιαίτερα ανέφικτη και αλυσιτελής. Πιστεύουμε σταθερά ότι οι διορισμοί στις θέσεις αυτές πρέπει να γίνονται με βάση την αξία και τα προσόντα του καθενός. Η επιβολή των λεγόμενων θετικών διακρίσεων με τον τρόπο που προτείνεται μπορεί να έχει το βραχυπρόθεσμο όφελος της αύξησης των αριθμών των γυναικών αντιπροσώπων στα όργανα λήψης αποφάσεων, μακροπρόθεσμα όμως θα έχει μόνο αρνητικά αποτελέσματα στη θέση των γυναικών γενικά.
<P>
Η πρόταση στην έκθεση Kestelijn-Sierens ότι η Επιτροπή πρέπει να περιλάβει μια εκτίμηση των επιπτώσεων για το φύλο στις νομοθετικές της προτάσεις, είναι επίσης ανέφικτη. Αυτό που χρειάζεται είναι συγκεκριμένα πρακτικά μέτρα που θα δίνουν στις γυναίκες την ευκαιρία απόκτησης των τυπικών προσόντων και των δυνατοτήτων να συναγωνιστούν δίκαια και ισότιμα με τους άνδρες στην αγορά εργασίας και στο πεδίο της λήψης αποφάσεων και όχι επιπόλαιες δηλώσεις σχετικά με τις πιθανές επιπτώσεις της προτεινόμενης νομοθεσίας, οι οποίες στην πλειοψηφία των περιπτώσεων είναι αδύνατο να προσδιοριστούν ή να ποσοτικοποιηθούν με οποιοδήποτε βαθμό ακρίβειας.
<P>
Χρειάζονται βελτιώσεις σε πολλούς τομείς και κυρίως σχετικά με το δύσκολο καθήκον συνδυασμού της εργασίας εκτός σπιτιού με τις οικογενειακές ευθύνες. Όμως, το να προτείνεται, όπως γίνεται στην έκθεση της κ. Κοκκόλα, ότι οι κοινωνικές υπηρεσίες όπως η φροντίδα των παιδιών και των ηλικιωμένων, τα γεύματα στο σχολείο και οι δημόσιες μεταφορές, πρέπει να χρηματοδοτούνται από τα διαρθρωτικά ταμεία είναι εντελώς γελοίο. Χαίρομαι που το Κοινοβούλιο καταψήφισε στο σύνολό του την πρόταση αυτή, αν και σημειώνω ότι πολλοί Βρετανοί εργατικοί ευρωβουλευτές την υπερψήφισαν.
<P>
Επίσης, δεν πιστεύουμε ότι είναι αρμοδιότητα της Επιτροπής να αποφασίσει πώς μπορούν τα φορολογικά μέτρα και τα επιδόματα κοινωνικής ασφάλειας να χρησιμοποιηθούν για να βοηθήσουν ώστε να υπάρχει εισφορά της εργασίας μέσα στην οικογένεια στην επίσημη οικονομία. Όλα τα θέματα του τομέα αυτού πρέπει να αντιμετωπιστούν σε εθνικό, περιφερειακό και τοπικό επίπεδο, σύμφωνα με την αρχή της επικουρικότητας.
<P>
Οι εκθέσεις Koκκόλα και Kestelijn-Sierens ορθά τονίζουν τις δυσκολίες που υπάρχουν σήμερα για την επίτευξη της ισότητας ευκαιριών μεταξύ ανδρών και γυναικών και περιέχουν ορισμένα πολύ εύστοχες παρατηρήσεις. Εγώ και οι συνάδελφοί μου θα τις υπερψηφίσουμε, διότι ο τελικός τους στόχος και το κίνητρο είναι προς όφελος των γυναικών στην Ευρώπη. Παρ' όλα αυτά, θέλουμε να εκφράσουμε τη λύπη μας για το γεγονός ότι περιέχουν ορισμένες προτάσεις οι οποίες δεν φαίνεται πιθανό ότι θα βοηθήσουν τις γυναίκες και κινδυνεύουν να θέσουν σε ανυποληψία το έργο του Ευρωπαϊκού Κοινοβουλίου για το γυναικείο φύλο.
<P>
επί της έκθεσης Eriksson (A4-0250/97)
<SPEAKER ID=76 LANGUAGE="EN" NAME="Ηοwitt">
Κύριε Πρόεδρε, μιλώ από την εμπειρία μου σε τοπικό επίπεδο σχετικά με την εκστρατεία για την αντιμετώπιση της βίας που έγινε στο Thurrack στην περιφέρειά μου. Συνάδελφοι από την οργάνωση "Rape and Incest Crisis Line» με πληροφορούν ότι οι αφίσες σε καταστήματα, μπαρ και στάσεις λεωφορείων, έδωσαν την ευκαιρία ώστε το θέμα της βίας κατά των γυναικών να συζητηθεί ανοιχτά και επιβεβαίωσαν τις προσωπικές εμπειρίες πολλών γυναικών για πρώτη φορά. Το τοπικό αυτό πρόγραμμα στηρίζει πλήρως την επέκταση των εκστρατειών για την αντιμετώπιση της βίας σε άλλες ευρωπαϊκές χώρες με την υποστήριξη τηλεφωνικών γραμμών βοήθειας σε περιπτώσεις βιασμού που δεν υπάρχουν σε πολλές από τις χώρες μας.
<P>
Ένα άλλο τοπικό πρόγραμμα για τις γυναίκες στην περιφέρειά μου - το Καταφύγιο Γυναικών στο Southend - υποστηρίζει επίσης την πρωτοβουλία αυτή. Πρόσφατα, τους βοήθησα να ξεκινήσουν το νέο πρόγραμμα "dove» - ένα κέντρο επίσκεψης και παροχής συμβουλών για γυναίκες που είναι θύματα βίας μέσα στο σπίτι τους. Σε λίγες μόλις εβδομάδες, έρχονται καθημερινά πέντε γυναίκες για πρώτη φορά για να ζητήσουν συμβουλές.
<P>
Τα δύο αυτά τοπικά παραδείγματα δείχνουν σε πόσο μεγάλο βαθμό η σεξουαλική βία αποτελεί πργματικότητα σήμερα για τη γυναίκα και δικαιολογούν πλήρως τη σημερινή απόφαση του Κοινοβουλίου να ανταποκριθεί με μία πανευρωπαϊκή εκστρατεία.

<SPEAKER ID=77 NAME="Gahrton, Holm, Lindholm και Schφrling">
Στην πολυπολιτισμική και πλουραλιστική Ευρωπαϊκή Ένωση υπάρχουν προφανώς δυσκολίες όσον αφορά τον σεβασμό αυτών που έχουν διαφορετικές αντιλήψεις. Το Κοινοβούλιο απέρριψε με γέλια και ειρωνικά χαμόγελα την δυνατότητα να ψηφιστούν οι δύο προφορικές τροπολογίες της κ. Eriksson για την ενίσχυση του ενεργού έργου κατά της πορνογραφίας και της πορνείας, καθώς και το να γίνουν ευπρόσδεκτες οι πρωτοβουλίες των κρατών μελών αναφορικά με την ποινικοποίηση των πελατών των ιεροδούλων. Αυτές είναι τροπολογίες που φυσικά θα είχαμε υποστηρίξει.
<P>
Είμαστε πεπεισμένοι ότι η πορνεία και η πορνογραφία είναι η αιτία των διαστρεβλωμένων αντιλήψεων για τις γυναίκες, οι οποίες, εν συνεχεία, συχνά οδηγούν σε βιασμούς, κακοποιήσεις κ.λ.π., και λυπούμαστε διότι το Κοινοβούλιο δεν τόλμησε να πάρει θέση ως προς τις τροπολογίες αυτές.
<P>
Θέλουμε επίσης να επισημάνουμε πόσο σημαντικό είναι να βοηθήσει η κοινωνία με εθνική νομοθεσία τις εκτεθειμένες γυναίκες και τα εκτεθειμένα παιδιά, αλλά επίσης και με την βοήθεια για την απόκτηση νέας ταυτότητας, νέου τόπου κατοικίας και νέας εργασίας, δίνοντας έτσι την δυνατότητα να ξεφύγουν από τον βασανιστή. Κάνουμε επίσης έκκληση στα κράτη μέλη να δώσουν οικονομική ενίσχυση για τους λεγόμενους ξενώνες γυναικών και για νομική βοήθεια.
<P>
Η βία ενάντια στην γυναίκα αφορά κατά βάση τα ανθρώπινα δικαιώματα, κάτι που οι περισσότεροι λέγουν ότι υπερασπίζονται. Παρά ταύτα εξακολουθεί να ασκείται βία ενάντια στις γυναίκες παντού στον κόσμο και σε όλες τις κοινωνικές τάξεις. Η ανάδειξη του έτους 1999 σε ένα έτος εκστρατείας στην ΕΕ κατά της βίας σε βάρος των γυναικών θα επικέντρωνε το πρόβλημα και θα συνέβαλε στο να έκθει το ζήτημα στο προσκήνιο στα κράτη μέλη. Αυτό προϋποθέτει όμως την διάθεση επαρκών πόρων στον επόμενο προϋπολογισμό της ΕΕ, κάτι που το ελπίζουμε.
<P>
επί της έκθεσης Lenz (Α4-0258/97)
<SPEAKER ID=78 LANGUAGE="EN" NAME="Crawley">
Κύριε Πρόεδρε, συγχαίρω την κ. Lenz για την έκθεσή της που ζητεί να τερματισθούν οι διακρίσεις σε βάρος των γυναικών στη διαφήμιση. Πρόκειται για ένα κάλεσμα που αγνοείται, αποτελεί αντικείμενο ειρωνικών σχολίων και θεωρείται ξεπερασμένο από τη διαφημιστική βιομηχανία.
<P>
Η διαφημιστική βιομηχανία πιστεύει ότι, στον βαθμό που μια σαρδόνια παρατήρηση ή βλέμμα μπορεί να μπει στη διαφήμιση, ο δρόμος είναι ανοικτός για την παρουσίαση του γυναικείου σώματος με οποιονδήποτε υποτιμητικό τρόπο, για να πουληθεί ο, τιδήποτε, από αυτοκίνητα μέχρι εσώρουχα.
<P>
Στην τοπική εφημερίδα της περιφέρειάς μου, τη Birmingham Mail , διάβασα ότι αυτή την εβδομάδα στο Μπίρμιγχαμ πρόκειται να αποκαλυφθεί μια διαφήμιση με τη μορφή ενός ηλεκτρονικού πίνακα ύψους 20 ποδιών που δείχνει μια γυναίκα να βγάζει συνέχεια τα ρούχα της. Η Ενωση Αυτοκινήτων προειδοποιεί ότι μπορεί να αποτελέσει αιτία περισπασμού και να οδηγήσει σε ατυχήματα. Το αναφέρω αυτό ως παράδειγμα για να δείξω μέχρι πού μπορεί να προχωρήσει σήμερα η διαφημιστική βιομηχανία στη Βρετανία για να πουλήσει προϊόντα: γυναίκες με αλυσίδες για την πώληση καλλυντικών, γυναίκες υπέρβαρες που παρουσιάζονται με τους πλέον υποβιβαστικούς τρόπους.
<P>
Το κάλεσμα της κ. Lenz για αυτορύθμιση είναι επαινετό, φοβάμαι όμως ότι η βιομηχανία θα το αγνοήσει. Τα όργανα της Ευρωπαϊκής Ενωσης πρέπει να κινηθούν συνδυασμένα και να αναγνωρίσουν ότι πρόκειται για ένα αυξανόμενης σημασίας πρόβλημα μέσα στη δεκαετία του «90. Πρέπει να ενεργήσουν για την κατάρτιση ενός πανευρωπαϊκού κώδικα δεοντολογίας που θα αφορά στη διαφημιστική βιομηχανία, ώστε να σταματήσουν οι διακρίσεις.

<SPEAKER ID=79 NAME="Πρόεδρος">
Κυρία Crawley, σας άφησα ευχαρίστως να υπερβείτε τον χρόνο σας γιατί και η προηγούμενη εμπειρία σας ως Πρόεδρος της Επιτροπής για τα Δικαιώματα της Γυναίκας επί αρκετά χρόνια και όλη η δράση σας μέσα σ'αυτό το Σώμα σάς δίνουν το δικαίωμα να διεκδικείτε και υπέρβαση χρόνου ομιλίας, όταν βέβαια το Προεδρείο μπορεί να την επιτρέψει, και χάρηκα διότι μπορέσατε να συμπληρώσετε τις σκέψεις σας.

<SPEAKER ID=80 NAME="Kirsten Jensen, Blak, Sindal και Iversen">
Οι Δανοί σοσιαλοδημοκράτες ψηφίζουν με δική τους πρωτοβουλία υπέρ της έκθεσης της κ. Lenz. Αφού τα μέσα μαζικής επικοινωνίας είναι υπερσυνοριακά, είναι ανάγκη να συζητηθεί το ζήτημα σε επίπεδο ΕΕ. Θα ήταν ευχής έργο, αν ο κλάδος της διαφήμισης ήταν σε θέση να ασκήσει περισσότερη αυτοκριτική, και να παραδεχτεί ότι αποτελεί δυσμενή διάκριση το να δείχνουν γυμνές ή ημίγυμνες γυναίκες σε διαφημίσεις. Εάν ο κλάδος δεν είναι σε θέση να καθορίσει και να τηρεί ορισμένους κανόνες για τον κόσμιο επηρεασμό του αγοραστικού κοινού, τότε ίσως καταστεί αναγκαίο να ρυθμίσουμε το θέμα αυτό σε επίπεδο ΕΕ.

<SPEAKER ID=81 NAME="Πρόεδρος">
Η ώρα των ψηφοφοριών έληξε .
<P>
(Η συνεδρίαση, διακοπείσα στη 13.00, επαναλαμβάνεται στις 15.00)

<CHAPTER ID=6>
Σχέδιο γενικού προϋπολογισμού για το 1998
<SPEAKER ID=82 NAME="Πρόεδρος">
Η ημερήσια διάταξη προβλέπει την παρουσίαση από το Συμβούλιο του σχεδίου γενικού προϋπολογισμού για τη χρήση του 1998.

<SPEAKER ID=83 NAME="Fischbach">
Κύριε Πρόεδρε, κυρίες και κύριοι βουλευτές, κύριε Επίτροπε, όπως το θέλει η παράδοση, στη διαδικασία του προϋπολογισμού πρέπει να παρουσιάσω ενώπιον της ολομέλειας το σχέδιο προϋπολογισμού για την χρήση του 1998, όπως καθορίστηκε από το Συμβούλιο στις 24 του περασμένου Ιουλίου.
<P>
Κύριε Πρόεδρε, πρέπει να πω ότι από την αρχή υπήρχε συνεργασία στην διαδικασία του προϋπολογισμού, μια ειλικρινής συνεργασία ανάμεσα στα τρία θεσμικά όργανα, για την οποία χαίρομαι. Πριν από την κατάρτιση του σχεδίου προϋπολογισμού από το Συμβούλιο, τα τρία θεσμικά όργανα είχαν μια πραγματική ανταλλαγή απόψεων. Κάθε ένας είχε διάθεση να ακούσει και να συμπορευτεί όπου ήταν δυνατό.
<P>
Η διαδικασία του προϋπολογισμού, όπως παρουσιάζεται στην συνθήκη, είναι μια ξεχωριστή στιγμή συνεργασίας ανάμεσα στους θεσμούς. Η συμφωνία ανάμεσα στα τρία θεσμικά όργανα το 1993 προβλέπει το πλαίσιο αυτό. Από τότε, το ενδιαφέρον και η ανάγκη συνεργασίας βαίνουν αυξανόμενα κάθε χρόνο.
<P>
Η έναρξη της διαδικασίας του προϋπολογισμού του 1998, ήταν κατά την γνώμη μας παραδειγματική. Έτσι, στα πλαίσια της συζήτησης των τριών θεσμικών οργάνων για τις ενδεχόμενες προτεραιότητες για την προσεχή χρήση, έγιναν στις 21 Απριλίου, σε βάθος ανταλλαγές απόψεων ανάμεσα στην Προεδρία του Συμβουλίου, το Κοινοβούλιο και την Επιτροπή, με αποτέλεσμα να υπάρξουν στοιχεία τα οποία οδηγούν σε συγκλίσεις. Εν συνεχεία, στην τριμερή συζήτηση στις 26 του περασμένου Ιουνίου, το Συμβούλιο κατανόησε ποιές ήταν οι βασικές επιθυμίες του Κοινοβουλίου. Αυτή η νέα ανταλλαγή απόψεων ήταν ιδιαίτερα σημαντική για την συνάντηση της 24ης Ιουλίου, ημέρας του Συμβουλίου Προϋπολογισμού.Αυτή η συνάντηση επέτρεψε σε όλους να παρουσιάσουν τα σημεία που θεωρούσαν σημαντικά και να κατανοήσουν τις δυσκολίες οι οποίες τους φαίνονταν αξεπέραστες γι' αυτή την ιδιαίτερα δύσκολη χρήση.
<P>
Οι εκπρόσωποί σας, κύριε Πρόεδρε, επανέλαβαν ιδιαίτερα τις προτεραιότητες οι οποίες ενισχύουν τα μέτρα για την δημιουργία θέσεων εργασίας, την έρευνα, την ανάπτυξη, την προετοιμασία των υποψηφίων για προσχώρηση χωρών, τα προγράμματα για την νεολαία και τον πολιτισμό, το περιβάλλον και την συνέχιση της αναδιάρθρωσης της διοίκησης της Κοινότητας, προκειμένου να υπάρξει αποτελεσματικότητα και επιπλέον ευελιξία στη διάθεση των πόρων.
<P>
Εξ ονόματος του Συμβουλίου, είχα την ευκαιρία να υπογραμμίσω ότι το θεσμικό όργανο το οποίο εκπροσωπώ, σε ό, τι αφορά το σχέδιο προϋπολογισμού 1998, εμπνεύστηκε από τις ίδιες αρχές δημοσιονομικής αυστηρότητας που έχουν τα κράτη μέλη και οι πολίτες τους για την επιδίωξη των στόχων που ξεκίνησαν το 1997. Ο ad hoc αυτός συλλογισμός επέτρεψε, κατά την γνώμη μου, μια προσέγγιση των απόψεων, αν όχι πλήρη, ανάμεσα στις αρμόδιες επί του προϋπολογισμού κλάδους, με την συνδρομή της Επιτροπής, ιδιαίτερα στο τομέα των αγροτικών δαπανών και τηςαλιείας. Εν ολίγοις, κατά την γνώμη μου, οι επαφές αυτές ήταν πολύ χρήσιμες.
<P>
Σε ό, τι αφορά την ΚΕΠΠΑ, και πέρα από τη συναίνεση για το συνολικό ύψος των εγγεγραμμένων πιστώσεων στον προϋπολογισμό του 1998, αποφασίσαμε να συνεχίσουμε τις διαβουλεύσεις που προβλέπονται από τη διοργανική συμφωνία η οποία υπεγράφη στις 15 του περασμένου Ιουλίου. Υπό το φως των αποτελεσμάτων της συνάντησης αυτής, το Συμβούλιο κατήρτισε το σχέδιο προϋπολογισμού του 1998, όπως όφειλε.
<P>
Προκειμένου να ανταποκριθούμε στις απαιτήσεις για δημοσιονομική αυστηρότητα, το Συμβούλιο εκτιμά ότι είναι απαραίτητες ορισμένες ουσιαστικές διατάξεις. Δηλαδή, η διατήρηση των πιστώσεων στο προσχέδιο το προϋπολογισμού για την στήλη Ι των οικονομικών προβλέψεων, λαμβανομένης υπόψη της ισχύουσας αγροτικής νομοθεσίας σε ότι αφορά αρόσιμες καλλιέργειες και την τιμή βάσης για το 1997-8, απαλλαγή ενός δισεκατομμυρίου ECU για πιστώσεις πληρωμών, σε σχέση με το προσχέδιο του προϋπολογισμού, στην στήλη 2, "διαρθρωτικές δράσεις», σημαντική απαλλαγή των πιστώσεων πληρωμών στις στήλες 3, "εσωτερικές πολιτικές», και 4 "εξωτερικές δράσεις», με αντίστοιχη αλλαγή των πιστώσεων ανάληψης υποχρεώσεων. Τέλος, υπάρχει μια πολύ αυστηρή προσέγγιση στα διοικητικά έξοδα.
<P>
Κύριε Πρόεδρε, σύμφωνα με το Συμβούλιο, τα μέτρα αυτά αποτελούν ένα αδιαίρετο σύνολο. Και όταν λέω αδιαίρετο σύνολο, εννοώ μια συμμετρική αντιμετώπιση των αγροτικών δαπανών και των διαρθρωτικών αλλαγών, η οποία λαμβανομένων υπόψη των προτεραιοτήτων του Συμβουλίου, είναι και θα παραμείνει σημαντική. Το Συμβούλιο βασίζεται κυρίως στην στήριξη του Κοινοβουλίου για την στρατηγική αυτή.
<P>
Σε αυτό το πλαίσιο, το Συμβούλιο, σημείωσε με ικανοποίηση ότι, στους προσανατολισμούς του προϋπολογισμού του 1998, το Κοινοβούλιο αναγνώρισε και αποδέχθηκε την ανάγκη οι εγγραφές του προϋπολογισμού να ανταποκρίνονται σε όσο το δυνατό περισσότερο ρεαλισμό. Ακριβώς σε αυτό το σημείο συγκλίνουν τα μέτρα του Συμβουλίου, δηλαδή να περιορισθούν οι επιδοτήσεις στα άκρως απαραίτητα, δεδομένων και των δυνατοτήτων εκτέλεσής τους, χωρίς ωστόσο να εμποδιστούν οι βασικές πολιτικές της Κοινότητας, με σεβασμό των δεσμεύσεων και ιδίως αυτών του Ευρωπαϊκού Συμβουλίου του Εδιμβούργου.
<P>
Κύριε Πρόεδρε, επιτρέψετε μου να παρουσιάσω εν συντομία τα βασικά συστατικά στοιχεία του προϋπολογισμού που κατήρτισε το Συμβούλιο σε πρώτη ανάγνωση. Θα ξεκινήσω με τις αγροτικές δαπάνες. Σε αυτό το τομέα, το Συμβούλιο προχώρησε σε σημαντικές τροποποιήσεις του προσχεδίου του προϋπολογισμού της Επιτροπής. Κατ' αρχήν και δυνάμει της συνολικής στρατηγικής της οικονομίας την οποία ανάλυσα, το Συμβούλιο αποφάσισε να διατηρήσει την αύξηση των πιστώσεων για εγγραφή στο προϋπολογισμό του 1998 στο επίπεδο που πρότεινε η Επιτροπή στο προσχέδιο του προϋπολογισμού, δηλαδή 40, 987 δισ. ECU, ποσό μικρότερο από την κατευθυντήρια γραμμή των 2, 276 δισ. συμπεριλαμβανομένου και του αποθεματικού. Οι αγροτικές δαπάνες έχουν μια μικρή αύξηση 0, 44 % σε σχέση με την τρέχουσα χρήση.
<P>
Κύριε Πρόεδρε, κυρίες και κύριοι, μια τέτοια απόφαση επιφέρει μια σειρά από αυστηρά μέτρα. Προκειμένου να λάβουμε υπόψη τις ισχύουσες αγροτικές ρυθμίσεις, στο σχετικό κεφάλαιο των αρόσιμων καλλιεργειών υπάρχει αύξηση 1, 353 δισ. ECU, και η αύξηση των 55 εκατομμυρίων προέρχεται από τις αποφάσεις για την τιμή βάσης 1997-98. Προκειμένου να τηρηθεί ο προβλεπόμενος συνολικός φάκελος, το Συμβούλιο αποφάσισε μια οριακή απαλλαγή across the board ενός περίπου δισεκατομμυρίου 408 εκατομμυρίων ECU για το σύνολο των αγροτικών δαπανών. Αποφασίστηκε επίσης να εγγραφεί στο αποθεματικό Β-040 ένα ποσό 329 εκατομμυρίων ECU, το οποίο αντιστοιχεί σε συμπληρωματικές οικονομίες της Επιτροπής στα πλαίσια μια αρχικής υλοποίησης των προβλέψεων για τις δαπάνες του 1998. Το Συμβούλιο με τον τρόπο αυτό, έθεσε εφαρμογή, ότι είχε συζητηθεί στις 24 Ιουλίου.
<P>
Το Συμβούλιο θα επιθυμούσε το Κοινοβούλιο να αποδεχθεί την ενέργεια αυτή. Το αναφέρω αυτό καθώς τα μέτρα αυτά ελήφθησαν αναμένοντας την εκ μέρους της Επιτροπής υποβολή διορθωτικής επιστολής, το φθινόπωρο, λαμβανομένων υπόψη των προβλέψεων για τις ανάγκες.
<P>
Θα αναφερθώ τώρα στον τομέα των διαρθρωτικών δράσεων. Το Συμβούλιο έχει εγγράψει το σύνολο των πιστώσεων ανάληψης υποχρεώσεων τις οποίες πρότεινε η Επιτροπή για τα διαρθρωτικά ταμεία, δηλαδή 3, 482 δισ. ECU, σύμφωνα με τα συμπεράσματα του Συμβουλίου του Εδιμβούργου. Το ποσό αυτό συνεπάγεται μια σημαντική αύξηση 6, 14 %.
<P>
Αντίθετα, εδώ πρόκειται για ένα σημείο το οποίο συζητήθηκε ιδιαίτερα από την Επιτροπή Προϋπολογισμών στην ειδική συζήτηση. Οι πιστώσεις πληρωμής αυτής της στήλης μειώθηκαν κατά 1 δισεκατομμύριο ECU και με την απόφαση αυτή το Συμβούλιο θέλησε να εφαρμόσει την δεύτερη πτυχή της συνολικής του στρατηγικής για την οικονομία. Με τον τρόπο αυτό, το Συμβούλιο θέλει να δείξει ότι ένα τέτοιο μέτρο το οποίο προκύπτει από τις μεγάλες δυσκολίες που γνωρίζουμε, δεν θα πρέπει να θέσει υπό αμφισβήτηση την βασική πολιτική η οποία χρηματοδοτείται από τις πιστώσεις αυτές και αυτό ύστερα από την εκτέλεση στο πρόσφατο παρελθόν πίστωσαν πληρωμής σε διάφορους τομείς.
<P>
Αυτός είναι άλλωστε ο λόγος για τον οποίο το Συμβούλιο αποφάσισε να μην κάνει την παραμικρή μείωση στους στόχους 1 και 6 των διαρθρωτικών ταμείων και των μειονεκτουσών περιοχών. Οι χώρες οι οποίες προσχωρήσαν στην Ένωση τελευταία δεν θίγονται. Οι πιστώσεις αυτές, έχουν μια αύξηση 2, 95 % σε σχέση με το 1997.
<P>
Και αν όλα αυτά δεν αρκούσαν για να αποδραματοποιηθεί η συζήτηση, θα έλεγα επίσης ότι το Συμβούλιο συμφώνησε να μην πειράξει το Ταμείο Συνοχής. Το Ταμείο Συνοχής, δεν θίγεται από την απαλλαγή αυτή, η οποία είναι άλλωστε γραμμική. Το Συμβούλιο αποδέχθηκε το σύνολο των προβλεπόμενων επιδοτήσεων στο προσχέδιο του προϋπολογισμού για το Ταμείο Συνοχής, δηλαδή 2, 871 δισ. ECU, σε πιστώσεις υποχρεώσεων και 2, 649 δισ. σε πιστώσεις πληρωμών, δηλαδή αύξηση 4, 40 % σε πιστώσεις υποχρεώσεων σε σχέση με το 1997 και 13, 88 % σε πιστώσεις πληρωμών.
<P>
Σε ό, τι αφορά τις κοινοτικές πρωτοβουλίες, το Συμβούλιο αποφάσισε μια πρόσθετη επιχορήγηση 100 εκατομμυρίων ECU για πιστώσεις υποχρεώσεων, για την πρωτοβουλία PEACE, δηλαδή διαδικασία ειρήνευσης στην Βόρεια Ιρλανδία, να καλυφθεί στα πλαίσια ενός φακέλου πιστώσεων υποχρεώσεων για τις κοινοτικές πρωτοβουλίες.
<P>
Το Συμβούλιο, κατάργησε συνεπώς το αρνητικό αποθεματικό το οποίο ήταν εγγεγραμμένο στο προσχέδιο του προϋπολογισμού. Το ζήτημα αυτό, του οποίου δεν χρειάζεται να υπογραμμίσουμε τον πολιτικό αντίκτυπο, έτυχε αμοιβαίας κατανόησης κατά την διάρκεια της συνάντησης στις 24 Ιουλίου. Σε ό, τι αφορά τις διαρθρωτικές δράσεις, τα εγγεγραμμένα στο σχέδιο του προϋπολογισμού ποσά φθάνουν τα 33, 461 δισ. ECU σε πιστώσεις υποχρεώσεων και 27, 400 δισ. ECU για πιστώσεις πληρωμών. Υπάρχει συνεπώς αύξηση 980 εκατομμύρια ECU σε πιστώσεις υποχρεώσεων, δηλαδή 6, 3 % και 1 δισεκατομμύριο ECU σε πιστώσεις πληρωμών, δηλαδή αύξηση 4, 18 % αντίστοιχα.
<P>
Τέλος, κύριε Πρόεδρε, σε ό, τι αφορά τις διαρθρωτικές πολιτικές, καλώ το Ευρωπαϊκό Κοινοβούλιο να υιοθετήσει μια προσπάθεια στα πλαίσια αυτών του Συμβουλίου.
<P>
Σε ό, τι αφορά τις εσωτερικές πολιτικές, το Συμβούλιο, και την χρονιά αυτή, έδωσε ιδιαίτερη σημασία σε δύο βασικές πολιτικές της Κοινότητας, δηλαδή την έρευνα και τα διευρωπαϊκά δίκτυα. Το Συμβούλιο απεδέχθη το σύνολο των πιστώσεων υποχρεώσεων τις οποίες πρότεινε η Επιτροπή στην υποδιαίρεση B6, δηλαδή 3, 476 δισ. ECU, δηλαδή όσο περίπου το status quo του 1997. Σε ό, τι αφορά τις πιστώσεις πληρωμών, το Συμβούλιο αποφάσισε, δεδομένων των περιορισμών του προϋπολογισμού, να μειώσει το ποσό από 3, 216 δισ. ECU, σε 3, 66 δισ. ECU, δηλαδή συνολική μείωση 150 εκατομμύρια ECU, 5, 6 εκατομμύρια για το Κοινό Κέντρο Ερευνών και 144 εκατομμύρια για το τέταρτο πρόγραμμα-πλαίσιο.
<P>
Σε ό, τι αφορά τα διευρωπαϊκά δίκτυα, στα πλαίσια του τίτλου Β5-7, το Συμβούλιο διατήρησε τις επιχορηγήσεις του σχεδίου προϋπολογισμού για τις πιστώσεις υποχρεώσεων της οικονομικής υποστήριξης των δικτύων στο τομέα των μεταφορών, δηλαδή 475 εκατομμύρια ECU, το οποίο αντιπροσωπεύει σημαντική αύξηση 123 εκατομμυρίων ECU σε σχέση με το 1997, ή 35 % των εγγεγραμμένων πιστώσεων πληρωμών. Αν και είναι 27 εκατομμύρια λιγότερο από το προσχέδιο του προϋπολογισμού, η αύξηση είναι 56 %.
<P>
Στα ενεργειακά δίκτυα, το σχέδιο προϋπολογισμού είναι 2 δισ. ECU χαμηλότερο από το προσχέδιο του προϋπολογισμού για τις πιστώσεις πληρωμών. Στον τομέα των τηλεπικοινωνιών, το σχέδιο προϋπολογισμού είναι ελαφρώς χαμηλότερο σε πιστώσεις υποχρεώσεων και σε πιστώσεις πληρωμών.
<P>
Στον τίτλο αυτό, το Συμβούλιο έχει εγγράψει ιδιαίτερα σημαντικά ποσά, δηλαδή 560 εκατομμύρια ECU για υποχρεώσεις και 416 εκατομμύρια για πληρωμές, δηλαδή αύξηση 95 εκατομμυρίων ECU στις πιστώσεις υποχρεώσεων, δηλαδή περισσότερο από 20 %, και 86 εκατομμύρια για πιστώσεις πληρωμών, δηλαδή 26 % επιπλέον.
<P>
Με τον τρόπο αυτό, κύριε Πρόεδρε, κυρίες και κύριοι, το Συμβούλιο αποδεικνύει την προτίμηση του σε αυτές τις δύο σημαντικές πολιτικές, στους δυο αυτούς άξονες της Κοινότητας οι οποίες επιδρούν άμεσα στην ανάπτυξη και στην απασχόληση.
<P>
Συνεπώς, το Συμβούλιο έπρεπε, σε ό, τι αφορά τις άλλες εσωτερικές πολιτικές - και το κατανοείτε αυτό - να ακολουθήσει αυστηρές πολιτικές. Έτσι, έδωσε βάρος μόνο στις πραγματικά σημαντικές πολιτικές, όπως η εκπαίδευση, η επαγγελματική κατάρτιση και η νεολαία, αποδίδοντας τους 325 εκατομμύρια ECU σε πιστώσεις υποχρεώσεων, και 118 εκατομμύρια για τις άλλες κοινωνικές δράσεις.
<P>
Ενίσχυσε επίσης τις παγιωμένες πολιτικές, όπως το περιβάλλον με 135 εκατομμύρια ECU σε πιστώσεις υποχρεώσεων, δηλαδή 2, 45 % επιπλέον. Για την προστασία των καταναλωτών 18 και 16 εκατομμύρια ECU και για την εσωτερική αγορά 207 και 188 εκατομμύρια ECU. Το περιθώριο αυτό, και αυτό σαφώς σας ενδιαφέρει, εφόσον το Κοινοβούλιο έχει από την αρχή συσχετίσει το περιθώριο της στήλης 15, δηλαδή τις αγροτικές δαπάνες και τις δαπάνες στις στήλες 3 και 4, το περιθώριο που άφηνε το Συμβούλιο, στην στήλη 3 των δημοσιονομικών προοπτικών, ανέρχεται στο ποσό 619 εκατ. ECU.
<P>
Το Συμβούλιο εύχεται θερμά το έτερον σκέλος της αρμόδιας για τον προϋπολογισμό αρχής να εγκρίνει παρόμοια μέτρα τασσόμενο και αυτό υπέρ ρεαλιστικών εγγραφών στο προϋπολογισμό και χρησιμοποιώντας τις εισφορές του ευρωπαίου φορολογούμενου σε πολιτικές οι οποίες μπορούν να έχουν συγκεκριμένα αποτελέσματα.
<P>
Θα ασχοληθώ εν συντομία με την τελευταία από τις μεγάλες κοινοτικές πολιτικές που χρηματοδοτεί ο προϋπολογισμός, δηλαδή τις εξωτερικές δράσεις. Στο σύνολο του υποκεφαλαίου B7, το Συμβούλιο έχει εγγράψει, εκτός αποθεματικού για έκτακτη βοήθεια, ένα ποσό ύψους 5, 476 δισ. ECU για πιστώσεις υποχρεώσεων και 4, 207 δισ. για πιστώσεις πληρωμών, δηλαδή μείωση 145 εκατ. στις πιστώσεις υποχρεώσεων και 341 εκατ. στις πιστώσεις πληρωμών.
<P>
Το συνολικό αποτέλεσμα καλύπτει διάφορες ανάγκες. Στον τομέα αυτό, το Συμβούλιο θεωρεί ότι η αρμόδια επί του προϋπολογισμού αρχή δεν θα πρέπει να αποφύγει την ευθύνη να διαθέσει τα οικονομικά μέσα της Ένωσης μόνο σε ό, τι έχει προτεραιότητα. Έτσι έχει εγγράψει το σύνολο των πιστώσεων υποχρεώσεων που προβλέπονταν στο προσχέδιο για τις ΧΚΑΕ και τις τρίτες χώρες της Μεσογείου, δηλαδή 1, 125 δισ. και 1, 142 δισ. Ecu αντίστοιχα, δηλαδή αύξηση 15 % σύμφωνα άλλωστε με τα συμπεράσματα του Ευρωπαϊκού Συμβουλίου στις Κάννες.
<P>
Για τις διεθνείς αλιευτικές συμφωνίες, και δεδομένων των διευκρινίσεων της Επιτροπής κατά την διάρκεια της ανταλλαγής απόψεων για τις υποχρεωτικές δαπάνες, το Συμβούλιο απεδέχθη την μείωση του προβλεπομένου ποσού πιστώσεων υποχρεώσεων στα 5 εκατ. ECU, το οποίο δικαιολογείται μόνο από την υπερεκτίμηση των προβλέψεων. Για την εγγραφή αυτή, διατέθηκαν ποσά 292 και 297 εκατ. ECU, δηλαδή αύξηση 5, 7 % και 20.6 % αντίστοιχα για τις πιστώσεις πληρωμών.
<P>
Για την προσπάθεια συνεργασίας με την Λατινική Αμερική, την Ασία και την Νότια Αφρική, συμπεριλαμβανομένης και της Μεσημβρινής Αφρικής, ενεγράφησαν 730 εκ. για υποχρεώσεις και 334 εκ. για πιστώσεις πληρωμών.
<P>
Μια άλλη σημαντική πολιτική συνεργασία με τα ανεξάρτητα κράτη της πρώην Σοβιετικής Ένωσης, έλαβε 510 εκατ. ECU σε πιστώσεις υποχρεώσεων σύμφωνα με το προσχέδιο του προϋπολογισμού και 460 εκατ. σε πιστώσεις πληρωμών. Το τμήμα για το TACIS ανέρχεται σε 480 εκατ. ECU σε πιστώσεις υποχρεώσεων, όπως άλλωστε και στο προσχέδιο, και 445 εκατ. Ecu σε πιστώσεις πληρωμών.
<P>
Στην συνεργασία με την πρώην Γιουγκοσλαβία διατίθενται 259 εκ. για πιστώσεις υποχρεώσεων, σύμφωνα με το προσχέδιο και 180 εκατ. ECU για πιστώσεις πληρωμών.
<P>
Για μια φορά ακόμη, το σχέδιο προϋπολογισμού, ακολουθεί τις απαιτήσεις της Επιτροπής για τις δράσεις συνεργασίας, με 315 εκατ. για πιστώσεις υποχρεώσεων, ιδίως σε ό, τι αφορά τις δράσεις υπέρ της προάσπισης της δημοκρατίας και των δικαιωμάτων του ανθρώπου, είτε πρόκειται για την κεντρική και ανατολική Ευρώπη και ιδιαίτερα στην Γιουγκοσλαβία, είτε τα νέα ανεξάρτητα κράτη, την Μογγολία, την Λατινική Αμερική και την ζώνη MEDA.
<P>
Με τον τρόπο αυτό, το Συμβούλιο προσπάθησε να διατηρήσει τις κύριες πολιτικές στην στήλη 4, ψηφίζοντας σημαντικές πιστώσεις υποχρεώσεων, και εκτίμησε ότι και μπορεί και πρέπει να συνεισφέρει σε ό, τι αφορά τις πιστώσεις πληρωμών του 1998, σεβόμενο τις απαιτήσεις του δημοσιονομικού κανονισμού και τη διοργανική συμφωνία ιδιαίτερα σε ό, τι αφορά την σχέση κόστους -αποτελεσματικότητας, την δυνατότητα εκτέλεσης των πιστώσεων που ψηφίστηκαν, και εννοείται της νομικής βάσης.
<P>
Σε ό, τι αφορά την εξωτερική πολιτική και την πολιτική ασφάλειας, το Συμβούλιο υιοθέτησε μια νέα ονοματολογία, η οποία διατηρεί 6 άρθρα στα πλαίσια του κεφαλαίου Β-.801, ακολουθώντας τη σχετική με την χρηματοδότηση της κοινής εξωτερικής πολιτικής και πολιτικής ασφάλειας, η οποία υπεγράφη στις 16 Ιουλίου από το Κοινοβούλιο, το Συμβούλιο και την Ευρωπαϊκή Επιτροπή.
<P>
Αποδέχεται τις πιστώσεις που προτείνονται στο προσχέδιο του προϋπολογισμού, δηλαδή 30 εκατ. ECU για πιστώσεις υποχρεώσεων και 20, 25 εκατ. ECU, για πιστώσεις πληρωμών οι οποίες συζητήθηκαν στις 24 Ιουλίου. Μετέφερε πιστώσεις από το αποθεματικό Β- 0.40 στην νέα ονοματολογία, εφαρμόζοντας τη ιδοργανική συμφωνία. Το περιθώριο που παραμένει στην στήλη 4 των δημοσιονομικών προοπτικών είναι 725 εκατ. ECU στο σχέδιο προϋπολογισμού.
<P>
Κύριε Πρόεδρε, κυρίες και κύριοι, έρχομαι τώρα στην στήλη 5 των δημοσιονομικών προοπτικών, δηλαδή στις σχετικές με την διοίκηση των θεσμών της Ένωσης δαπάνες. Οι αποφάσεις του Συμβουλίου στον τομέα αυτό στηρίζονται στις ακόλουθες αρχές. Κατ' αρχήν, μηδενική αύξηση για το σύνολο των δαπανών, συμπεριλαμβανομένης της στήλης 5, χωρίς να αποκλείονται a priori οι αποκλίσεις, Κατ·αρχήν, άρνηση δημιουργίας θέσεων εργασίας, εκτός από τις ανάγκες που συνδεόνται με την διεύρυνση. Η απάντηση για τις λειτουργικές δαπάνες θα πρέπει να δοθεί με αναδιάταξη των υπαρχόντων πόρων. Το Συμβούλιο καθόρισε το σύνολο των διοικητικών πιστώσεων για το σύνολο των οργάνων, συμπεριλαμβανομένου του Κοινοβουλίου και των διαμεσολαβητών, στο ποσό των 4, 301 εκατ. ECU, δηλαδή αύξηση 18 εκατ. ECU, ήτοι 0, 42 % περισσότερο σε σχέση με το 1997. Εκτός από τον προϋπολογισμό του Κοινοβουλίου, το συνολικό ποσό είναι 3, 386 εκ. ECU, δηλαδή μείωση κατά 9, 7 εκατ. ECU ή 0, 29 % σε σχέση με τον προϋπολογισμό του 1997.
<P>
Κύριε Πρόεδρε, το Συμβούλιο έχει μια ανταλλαγή απόψεων για τον αντίκτυπο το πιστώσεων σχετικά με τις συντάξεις στις πιστώσεις για την λειτουργία της Επιτροπής. Το Συμβούλιο έχει την άποψη, ότι με τη βοήθεια των δύο σκελών της αρμόδιας επί του προϋπολογισμού αρχής, το βάρος των συντάξεων θα κατανεμηθεί ορθώς ανάμεσα στα θεσμικά όργανα. Δεν είναι άλλωστε λογικό να υπάρχει μια αρνητική αύξηση, δηλαδή 2, 4 % για της διοικητικές ανάγκες της Επιτροπής, λόγω ακριβώς του αυξανόμενου βάρους της εκκαθάρισης από τις υπηρεσίες της Επιτροπής, των συντάξεων που αφορούν άλλα όργανα.
<P>
Προχωρήσαμε, με την αντιπροσωπεία της οποίας ηγείτο ο Detlev-Samland, σε μια εκ βαθέων ανταλλαγή απόψεων για το ζήτημα αυτό, που σε περίπτωση συμφωνίας Συμβουλίου και Ευρωπαϊκού Κοινοβουλίου, θα απέδιδε στην Επιτροπή, για την χρήση 1998, ποσό 20 εκατ. Ecu, εάν δεν αμφισβητείτο η αρχή της μηδενικής αύξησης. Το περιθώριο, μετά τις εργασίες του Συμβουλίου, με βάση το ανώτατο όριο της στήλης 5, είναι 239, 7 εκατ. ECU.
<P>
Υπενθυμίζω εδώ την επιθυμία του Συμβουλίου, η οποία εκφράστηκε ήδη στην συνάντηση για τον προϋπολογισμό στις 24 Ιουλίου, να πειστεί το Κοινοβούλιο, ότι η αυστηρότητα αυτή ήταν απαραίτητη και να υιοθετηθούν οι διοικητικές δαπάνες εάν είναι δυνατό μόνο με μία ανάγνωση.
<P>
Ιδού λοιπόν, κύριε Πρόεδρε, κυρίες και κύριοι βουλευτές, τα κυριότερα στοιχεία του σχεδίου προϋπολογισμού που κατήρτισε το Συμβούλιο για την χρήση του 1998. Δεν χρειάζεται να σας υπενθυμίσω, τέλος, ότι το σχέδιο όπως παρουσιάστηκε, ενέχει μια αυστηρότητα την οποία το Συμβούλιο τελικώς ενέκρινε. Το σχέδιο, κυρίες και κύριοι είναι δύσκολο. Απαίτησε θυσίες από τα κράτη μέλη, όμως έχει την ισορροπία σε ό, τι αφορά τα μέτρα που αντιστοιχούν καλύτερα στους κύριους στόχους, που τα κράτη μέλη καλούνται να ακολουθήσουν σε εσωτερικό επίπεδο για την υλοποίηση της οικονομικής και νομισματικής Ενωσης.
<P>
Αλλωστε, το Συμβούλιο γνωρίζει ότι η στενή συνεργασία και μάλιστα η κατανόηση του Κοινοβουλίου είναι στοιχεία απαραίτητα για να υλοποιηθεί η προσπάθεια ενός ισορροπημένου προϋπολογισμού.
<P>
Η Προεδρία, κύριε Πρόεδρε, θα καταβάλει κάθε προσπάθεια, κατά την διάρκεια της διαδικασίας του προϋπολογισμού, προκειμένου μαζί με το Κοινοβούλιο και την Επιτροπή, να καταλήξει σε ένα προϋπολογισμό που ανταποκρίνεται καλύτερα στα συμφέροντα της Κοινότητας.
<P>
Τέλος, επιτρέψετε μου να ευχαριστήσω όλους όσοι συνέβαλαν στην κατεύθυνση αυτή και οι οποίοι θα συνεχίσουν στους προσεχείς μήνες. Εννοώ όσους ανήκουν στις τάξεις του Κοινοβουλίου, και ιδιαίτερα τα μέλη της Επιτροπής Προϋπολογισμών, και ιδιαίτερα τον πρόεδρο κ. Detlev Samland και τους εισηγητές κ.κ. Tillich και Tomlinson. Θα ήθελα επίσης, εκ μέρους της Επιτροπής, να ευχαριστήσω τον κύριο Erkki Liikanen και τις αρμόδιες για τον προϋπολογισμό υπηρεσίες, για την εξαίρετη συνεργασία την οποία προσέφεραν στην προεδρία τις εβδομάδες αυτές.
<P>
Αυτά είναι λοιπόν περιληπτικά τα βασικά σημεία του σχεδίου προϋπολογισμού του 1998. Το Συμβούλιο, και κυρίως η Προεδρία, είναι στη διάθεση του Κοινοβουλίου για να απαντήσουν στις ερωτήσεις που θα τεθούν. Απο πλευράς μου, κύριε Πρόεδρε, σας ευχαριστώ που μου δώσατε τον λόγο και σας ευχαριστώ για την προσοχή σας.

<SPEAKER ID=84 NAME="Liikanen">
Κύριε Πρόεδρε, κ. Fischbach, θα ήθελα απλώς να κάνω ορισμένες παρατηρήσεις σχετικά με το σχέδιο του κοινοτικού προϋπολογισμού για το 1998.
<P>
Σε γενικές γραμμές, οι Προεδρίες της Ολλανδίας και του Λουξεμβούργου έδειξαν και ασφαλώς θα συνεχίσουν να δείχνουν σοβαρότητα ώστε να συμβάλουν σε ένα λιτό και σταθερό κοινοτικό προϋπολογισμό για το 1998. Όμως, το σχέδιο προϋπολογισμού απέχει από το να πληρεί τις δύο αυτές προϋποθέσεις. Στον σημαντικότερο τομέα, τη γεωργία, φαίνεται ότι επιδεικνύεται πνεύμα λιτότητας, αλλά στηρίζεται σε αλλαγές στις εκτιμήσεις, ενώ σε άλλες περιπτώσεις τα μέτρα δεν είναι επαρκή, δεδομένων των δεσμεύσεων της Ενωσης. Σε σχέση με τις γεωργικές δαπάνες, ο παράγων κλειδί ώστε η Επιτροπή να ακολουθήσει μια γραμμή αυστηρής δημοσιονομικής πειθαρχίας, ήταν η προτεινόμενη περικοπή της βοήθειας ανά εκτάριο για τους παραγωγούς δημητριακών.
<P>
Περιορίζομαι απλώς να εκφράσω ξανά τη λύπη μου που το Συμβούλιο δεν μπόρεσε να συμφωνήσει σε αυτό ή οποιοδήποτε άλλο ισοδύναμο ουσιαστικό μέτρο σωτηρίας. Βεβαίως, το Συμβούλιο δεν υποστηρίχθηκε ιδιαίτερα και από το Κοινοβούλιο.
<P>
Χωρίς καμμία πραγματική εξοικονόμηση, οι προσπάθειες του Συμβουλίου περιορίζονται σε περικοπές των προβλέψεων. Τουλάχιστον υπάρχει η συμφωνία μεταξύ των οργάνων για μία διορθωτική επιστολή πριν από το τέλος Οκτωβρίου. Αυτό θα επιτρέψει να βελτιωθούν οι προβλέψεις στη βάση των πλέον πρόσφατων πληροφοριών.
<P>
Σχετικά με τα κονδύλια πληρωμών για τα διαρθρωτικά ταμεία, η πλέον πρόσφατη πληροφορία που έχει στη διάθεσή της η Επιτροπή επιβεβαιώνει το ποσό που καταχωρήθηκε στο προσχέδιο προϋπολογισμού. Ο ρυθμός εκτέλεσης του προϋπολογισμού του 1997 έφτασε σε πολύ υψηλά επίπεδα και οι διαθέσιμες πληροφορίες από τα κράτη μέλη δείχνουν ότι υπάρχουν φιλόδοξοι στόχοι δαπανών για το 1998.
<P>
Σχετικά με τις κατηγορίες 3 και 4, είναι φανερό πως το Κοινοβούλιο θα εκφράσει τις δικές του προτεραιότητες. Η Επιτροπή είναι έτοιμη να συνεργαστεί με το Κοινοβούλιο και την Προεδρία του Συμβουλίου για την εξεύρεση της πλέον αποτελεσματικής συμβολής του κοινοτικού προϋπολογισμού στη Σύνοδο Κορυφής του Νοεμβρίου με θέμα την απασχόληση. Παρ' όλα αυτά, το συνολκό αποτέλεσμα του προϋπολογισμού δεν πρέπει να αφήνει αμφιβολίες ότι όλα τα κοινοτικά όργανα δέχονται και υποστηρίζουν τη λιτότητα σχετικά με τον προϋπολογισμό που αποτελεί προϋπόθεση για το επιτυχημένο ξεκίνημα της οικονομικής και νομισματικής ένωσης.

<SPEAKER ID=85 NAME="Samland">
Κύριε Πρόεδρε του Συμβουλίου, κύριε Επίτροπε, αγαπητές κυρίες και κύριοι συνάδελφοι! Η τελευταία παρατήρηση του κυρίου Επιτρόπου μου δίνει το έναυσμα να αναφερθώ πρώτα στο θέμα με το οποίο επρόκειτο να ασχοληθώ στο τέλος. Για να μην βυθιστούν οι κυρίες και οι κύριοι εδώ στην απέραντη σύγχυση του Συμβουλίου όσον αφορά τις διάφορες γραμμές του προϋπολογισμού και δημιουργηθεί η εντύπωση ότι το 1998 στην Κοινότητα θα δαπανήσουμε περισσότερα χρήματα από το 1997 θέλω να επισημάνω για άλλη μια φορά μερικά στοιχεία: Το σχέδιο προϋπολογισμού της Επιτροπής ανέρχεται στο 1, 15 % του Ακαθάριστου Εθνικού Προϊόντος της Κοινότητας. 1, 15! Το 1992, πριν από έξι δημοσιονομικά έτη, το νούμερο αυτό, που αποτελούσε και το ανώτατο όριο δαπανών, ανερχόταν στο 1, 20 %. Το Συμβούλιο κατάφερε τώρα να το μειώσει από 1, 15 σε 1, 12 %, δείχνοντας έτσι ότι οι προκλήσεις της Κοινότητας που έχουμε μπροστά μας και θα ξεκινήσουν με το δημοσιονομικό έτος 1998 δεν είναι οικονομικής φύσης.
<P>
Ταυτόχρονα, η Επιτροπή μας καταθέτει την Ατζέντα 2000, στην οποία παρουσιάζεται η φάση που θα μας οδηγήσει στη διεύρυνση προς Ανατολάς ξεκινώντας από το έτος 1998. Επιπλέον το Συμβούλιο κάνει πρόσθετες περικοπές στον προϋπολογισμό και σαν αποκορύφωμα όλων αυτών λέει: Αγαπητή Επιτροπή, αν είστε φρόνιμοι και μας υποστηρίξετε στην πρόταση να μειώσουμε τους πόρους της κατηγορίας 2 του προϋπολογισμού, δηλαδή της διαρθρωτικής πολιτικής, θα σας επιστρέψουμε 20 εκατομμύρια για τα διοικητικά έξοδα. Αυτό είναι ένα παιχνίδι τουλάχιστον ψεύτικο, που δεν έχει καμμία απολύτως σχέση με τις προκλήσεις που έχει μπροστά της η Κοινότητα.
<P>
Έρχομαι τώρα στο σημείο με το οποίο ήθελα αρχικά να ξεκινήσω. Ήθελα να επαινέσω τον πρόεδρο του Συμβουλίου. Η προεδρία του Λουξεμβούργου είναι επιμελής και φιλόπονη. Μόνο που από τα αποτελέσματα της ψηφοφορίας στην πρώτη ανάγνωση του προϋπολογισμού βλέπει κανείς ότι όσο επιμελής και φιλόπονος αν είναι κανείς, όταν υπάρχουν κάποιοι στο Συμβούλιο που δεν θέλουν - και είναι η πλειοψηφία στο Συμβούλιο που δεν θέλει - τότε βγαίνει το αποτέλεσμα που έχουμε τώρα, δηλαδή καμμία επαρκής απάντηση στις προκλήσεις της Ευρωπαϊκής Ένωσης εντός και εκτός αυτής.
<P>
Κύριε Πρόεδρε του Συμβουλίου, θέλω να τοποθετηθώ σε κάποια σημεία που αναφέρατε, και πρώτα στην αγροτική πολιτική. Σας κάναμε μια δίκαιη προσφορά που δεν ήταν εύκολη για μας. Δεν ήταν εύκολη από τη δική μας πλευρά του Κοινοβουλίου γιατί υπήρχαν διαφορετικές απόψεις μεταξύ των υπευθύνων της πολιτικής προϋπολογισμού και εκείνων της αγροτικής πολιτικής. Προτείναμε όμως να γίνει μια περικοπή, η οποία δεν θα κινείτο οριζόντια σαν θεριστική μηχανή περικόπτοντας τις δαπάνες για την αγροτική πολιτική, αλλά θα στόχευε σε συγκεκριμένα κονδύλια που τα τελευταία χρόνια "πήγαιναν χαμένα». Τι καλύτερο από το να εξετάσει κανείς τα κονδύλια των τελευταίων ετών και να δει πού ήταν ρεαλιστικός ο προϋπολογισμός και πού δεν ήταν, και κατόπιν να μειώσει τους πόρους όπου ο προϋπολογισμός ήταν συνεχόμενα μη ρεαλιστικός; Για μια τέτοια περικοπή δεν είχατε ούτε το θάρρος ούτε τη διάθεση που επέδειξαν οι συνάδελφοί σας στο Συμβούλιο. Αρκεστήκατε να κάνετε το πιο απλό πράγμα που μπορεί να γίνει σε έναν προϋπολογισμό, να προβεί δηλαδή κανείς σε μια οριζόντια περικοπή όλων των κονδυλίων. Χαιρετίζω το αποθεματικό που δημιουργήσατε και θα σας καλούσα να το διατηρήσετε, γιατί είναι κάτι που χρειαζόμασταν. Χρειαζόμασταν ένα αποθεματικό και θα επιθυμούσαμε το αποθεματικό αυτό κατά τη διάρκεια των επόμενων εβδομάδων και μηνών μέχρι τη δεύτερη ανάγνωση του προϋπολογισμού στο Ευρωπαϊκό Κοινοβούλιο να γινόταν μάλιστα λίγο μεγαλύτερο.
<P>
Ένα τρίτο σημείο: Εκτονωθήκατε στο 20 % των δαπανών όπως το θέλατε, όπως κάνετε κάθε χρόνο. Αυτό δεν μας εξέπληξε, καθώς δεν ήταν κάτι το καινούργιο. Γνωρίζουμε άλλωστε τις γραμμές του προϋπολογισμού, ακόμα κι αυτές που πρέπει να περικοπούν. Όταν προβαίνεται σε περικοπές στο LEONARDO ή στο SOCRATES ή ακόμα στην εθελοντική θητεία για τους νέους - όλα αυτά δεν μας εκπλήσσουν. Το πρόβλημα όμως που παρουσιάζεται είναι ότι δημιουργείτε την εντύπωση με όλα αυτά ότι εσείς είστε οι ριζικοί οικονόμοι σε αυτή την Ευρωπαϊκή Ένωση. Εκεί όπου θίγεται περισσότερο ο πολίτης, εσείς εμφανίζεστε ως ριζικοί οικονόμοι.. Εκεί όμως που ο πολίτης θίγεται λιγότερο άμεσα εσείς επιδεικνύετε τέτοιο θάρρος ώστε να περικόπτετε τις δαπάνες κατά ένα δισεκατομμύριο! Εάν σας παρουσιάσω την αναλογία μεταξύ αγροτικών δαπανών και περικοπών και τη συγκρίνω με τις δαπάνες για την πολιτική για τους νέους, τότε στην πολιτική για τους νέους επεδείξατε 24 φορές μεγαλύτερο θάρρος από ό, τι στην αγροτική πολιτική!
<P>
(Χειροκροτήματα) Αυτή, αγαπητέ κύριε Πρόεδρε του Συμβουλίου, δεν μπορεί να αποτελέσει τη γραμμή του Κοινοβουλίου, και δεν μπορεί να αποτελέσει ούτε τη γραμμή, την οποία θα ακολουθήσουμε στην περαιτέρω διαδικασία του προϋπολογισμού κατά την πρώτη ανάγνωση του προϋπολογισμού του Κοινοβουλίου. Τότε θα γνωρίζουμε ήδη ότι πρέπει να κάνουμε διορθώσεις για να δείξουμε στον κόσμο, έναντι του οποίου έχουμε υποχρεώσεις, ότι το Ευρωπαϊκό Κοινοβούλιο υπηρετεί το συμφέρον του κόσμου. Η εξοικονόμηση χρημάτων δεν θα αποτελέσει για μας αυτοσκοπό, αλλά θα χρησιμεύσει για να εκπληρωθούν πραγματικά οι στόχοι που έχει θέσει αυτό το Κοινοβούλιο. Αφήστε με να πω και μια τελευταία πρόταση: Σε ολόκληρη τη συζήτηση τόσο στη χώρα μου όσο και στα άλλα κράτη μέλη σχετικά με τη νομισματική ένωση αλλά και ανεξάρτητα από αυτή - διότι οικονομία θα έπρεπε να κάνουμε και χωρίς νομισματική ένωση - σε όλη αυτή τη συζήτηση λοιπόν γίνεται λόγος μόνο για οικονομία. Αυτό που πρέπει να γίνει, πιστεύω, είναι από όλη αυτή τη συζήτηση περί οικονομίας να προκύψει μια συζήτηση περί χρηματοοικονομικής διοίκησης και διαχείρισης. Διότι η οικονομία από μόνη της δεν έχει αξία, αυτό που λείπει είναι η ορθή εκτέλεση του προϋπολογισμού, μια μορφή παρουσίασης του προϋπολογισμού και μια υλοποίησή του. Όλα αυτά εσείς τα απλοποιήσατε με το να αναβάλετε το θέμα για τον επόμενο ή τον μεθεπόμενο χρόνο, περικόπτοντας τα μέσα πληρωμής.
<P>
(Χειροκροτήματα από την αριστερή πτέρυγα)
<SPEAKER ID=86 NAME="Tillich">
Κύριε Πρόεδρε, κύριε Πρόεδρε του Συμβουλίου, κύριε Επίτροπε, αγαπητές κυρίες και κύριοι συνάδελφοι! Το Συμβούλιο εξήγαγε τα συμπεράσματά του στην πρώτη ανάγνωση στις 24.7. μετά την κοινή διαδικασία συνδιαλλαγής, και η προεδρία του Συμβουλίου προσπαθεί σήμερα να πουλήσει το δήθεν καλό προϊόν της, όπως θα έκανε κάθε καλός μάνατζερ δημοσίων σχέσεων. Το προϊόν δεν είναι όμως καλό, και ο στόχος που έχει θέσει το Συμβούλιο είναι να επιτύχει κατά παρέκκλιση από τις θέσεις της Επιτροπής και του Ευρωπαϊκού Κοινοβουλίου με κάθε δύναμη μια μηδενική ανάπτυξη. Ως εδώ καλά.
<P>
Όμως ακόμα και το Συμβούλιο συνειδητοποίησε ότι αυτό το σχέδιο εγκυμονεί κινδύνους. Δεν μπορεί κανείς να ερμηνεύσει διαφορετικά την επίσημη δήλωση του Συμβουλίου, σύμφωνα με την οποία αν δεν επαρκέσουν σε ορισμένους τομείς πολιτικών οι πόροι του προϋπολογισμού του 1998, κυρίως όσον αφορά τις πληρωμές, τότε θα προτίθετο να εξετάσει έναν συμληρωματικό προϋπολογισμό που θα πρότεινε η Επιτροπή. Επιτρέψτε μου να πω πως αυτό είναι πραγματικά ασυνήθιστο και δεν έχει καμμία σχέση με σοβαρές δημοσιονομικές πρακτικές!
<P>
Η πρόταση του Συμβουλίου αποκλίνει όσον αφορά τις πληρωμές από την πρόταση της Επιτροπής κατά 1, 8 δισεκατομμύρια ECU. Γι΄αυτόν τον λόγο το Ευρωπαϊκό Κοινοβούλιο ζήτησε από την Επιτροπή να γνωμοδοτήσει, εάν είναι νομικά δυνατό να αποδεχθεί το Κοινοβούλιο τον προϋπολογισμό κάτω από αυτές τις προϋποθέσεις, καθώς κατά την άποψή μας υπάρχουν σοβαρές πιθανότητες ότι οι προβλεπόμενοι πόροι του προϋπολογισμού για ορισμένες πολιτικές που προβλέπονται από τις συνθήκες δεν θα μπορέσουν να χρηματοδοτηθούν. Επ' αυτού του σημείου - και αυτή είναι μια έκκληση προς όλους τους συναδέλφους του Κοινοβουλίου - πρέπει να γνωμοδοτήσουν και οι μεμονωμένες ειδικές επιτροπές. Το 1985 αυτό είχε αποτελέσει τον λόγο για την απόρριψη του προϋπολογισμού. Η περίπτωση εκείνη είχε δε πολλές ομοιότητες με την παρούσα.
<P>
Η Επιτροπή δήλωσε χθές στη συνεδρίαση της Επιτροπής Προϋπολογισμού ότι από την πλευρά της δεν υπάρχουν ουσιαστικές επιφυλάξεις αλλά ότι στην δεύτερη κατηγορία - τη διαρθρωτική πολιτική - εξακολουθούν να υφίστανται σημαντικές αμφιβολίες. Σχετικά με την κατηγορία ένα - τις δαπάνες για τη γεωργία - ο πρόεδρος της επιτροπής κύριος Samland τοποθετήθηκε ήδη με σαφήνεια, γι΄αυτό δεν θέλω να αναφερθώ σε αυτό πάλι. Τον Απρίλιο συνάψαμε μια συμφωνία αναφορικά με τις δαπάνες για τη γεωργία και γνωρίζουμε ότι η ad hoc διαδικασία δεν έχει ολοκληρωθεί ακόμα. Μένουν πολλά να συζητηθούν ακόμα, και όσον αφορά τους ειδικούς πόρους που θέσατε στο γενικό αποθεματικό.
<P>
Ως προς την κατηγορία δύο τώρα: αναφερθήκατε διεξοδικά σε αυτή, κύριε Πρόεδρε του Συμβουλίου.Δεν πρόκειται και δεν μπορούμε να δεχθούμε τις περικοπές των πιστώσεων πληρωμών στα διαρθρωτικά ταμεία ύψους ενός δισεκατομμυρίου ECU. Ήδη τον Απρίλιο αυτού του έτους η Επιτροπή απέδειξε ότι η εκροή των πόρων έχει προ πολλού καλύψει τις καθυστερούμενες πληρωμές των προηγούμενων ετών και ότι τώρα είμαστε σχεδόν σύμφωνοι με το πρόγραμμα. Η Επιτροπή δεν απέκρυψε ότι αμφισβητεί τη νομιμότητα των πράξεών της όσον αφορά την περικοπή των πιστώσεων πληρωμών.
<P>
Αναμένουμε στις 6 Οκτωβρίου και από εσάς, κύριε Πρόεδρε του Συμβουλίου, αλλά κυρίως από την Επιτροπή, μια δεσμευτική απόφαση για το πώς θα πρέπει να αντιμετωπίσουμε την ειρηνευτική πρωτοβουλία στη Βόρεια Ιρλανδία. Τόσο η απόφαση της Επιτροπής όσο και η δική σας - αυτή της προεδρίας του Συμβουλίου - δεν είναι αποδεκτές από το Κοινοβούλιο. Εν τω μεταξύ όμως φαίνεται ότι και η Επιτροπή υποστηρίζει αυτή την άποψη και προτίθεται να υποβάλει μια πρόταση, βάσει της οποίας θα μπορέσουν να αξιοποιηθούν πόροι που δεν έχουν χρησιμοποιηθεί ακόμη, ανεξάρτητα από τις υφιστάμενες πρωτοβουλίες και άλλα προγράμματα - δηλαδή χωρίς να αποβεί σε βάρος αυτών. Το ίδιο θέλουμε και εμείς, να βοηθήσουμε δηλαδή τους ανθρώπους στη Βόρεια Ιρλανδία με απλό τρόπο.
<P>
Αναφορικά με την κατηγορία τρία έκανε επίσης μια γενική τοποθέτηση ο κύριος Samland: κάθε χρόνο τα ίδια, μόνο τη φετινή χρονιά λίγο χειρότερα. Αυτό είναι ουσιαστικά το αποτέλεσμα σε μία πρόταση. Στο Αμστερνταμ υπογραμμίστηκε η ανάγκη ενημέρωσης των πολιτών σχετικά με τα μεγάλα σχέδια για το Ευρώ και τη Συνθήκη του Αμστερνταμ, αλλά εσείς επισημειώσατε στους πόρους αυτούς ένα p.m., δηλαδή με άλλα λόγια - ως επεξήγηση προς τους ακροατές - τους εισαγάγατε στον προϋπολογισμό με μηδενικό ποσό. Αν είχατε βάλει αυτή την επισημείωση στη γενική πολιτική ενημέρωσης ίσως να το κατανοούσαμε, αλλά εσείς εισαγάγατε στο αποθεματικό τους πόρους για την πρωτοβουλία PRINCE, η οποία αφορά την εκστρατεία για το ευρώ και τη Συνθήκη του Αμστερνταμ, και επιπλέον τους περικόψατε και κατά το ήμισυ. Αυτό είναι ακατανόητο. Υπενθυμίζω επί λέξει την απόφαση που εσείς οι ίδιοι λάβατε στο Αμστερνταμ: Το Ευρωπαϊκό Συμβούλιο υπογραμμίζει την αποφασιστική σημασία της ανάγκης για απεριόριστη ενημέρωση των πολιτών και των οικονομικών κλάδων σχετικά με την εσωτερική αγορά. Τους πόρους για την εσωτερική αγορά τους περικόψατε κατά 17 εκατομμύρια, ενώ εκείνους για την ενημέρωση των πολιτών, κεφάλαιο Β-33, κατά 50 %.
<P>
Τα ίδια ισχύουν και για κοινωνικές δράσεις. Το Ευρωπαϊκό Συμβούλιο του Αμστερνταμ υπογραμμίζει εκ νέου πως αποδίδει μεγάλη σημασία στην προώθηση της απασχόλησης και τη μείωση του απαράδεκτα υψηλού ποσοστού ανεργίας στην Ευρώπη, ιδιαιτέρως στους νέους, στους μακροχρόνια ανέργους και στο λιγότερο ειδικευμένο εργατικό δυναμικό, και κατόπιν περικόπτετε τις κοινωνικές δράσεις κατά 25 %!
<P>
Στην κατηγορία τέσσερα δημιουργείται ουσιαστικά η εντύπωση ότι κι εδώ οι πρωτοβουλίες αποβλέπουν περισσότερο προς τη μηδενική ανάπτυξη παρά προς μια ισόρροπη πολιτική για όλα τα μέρη του κόσμου. Αλλιώς δεν μπορεί να κατανοήσει κανείς γιατί περιορίζετε τις προτεραιότητές σας μόνο στα κράτη του μεσογειακού χώρου και της κεντρικής και ανατολικής Ευρώπης. Γενικά μπορεί να πει κανείς ότι η ιδέα της επίτευξης μιας μηδενικής ανάπτυξης στο τέλος των διαβουλεύσεων για τον προϋπολογισμό του 1998 έχει ξεπεραστεί. Δεν βλέπω άλλωστε, παρόλο που η πρώτη ανάγνωσή σας μετά τη σύνοδο του Αμστερνταμ έχει ήδη λάβει χώρα, πού η πρώτη αυτή ανάγνωση δεν αντικατοπτρίζει αναφορικά με τη σημασία της πολιτικής απασχόλησης τις βάσεις συλλογισμών του σχεδίου προϋπολογισμού.
<P>
Θέλω να σας καλέσω, όπως επίσης και την Επιτροπή, να αναζητήσουμε μαζί λύσεις. Ξέρω πως η λουξεμβουργιανή προεδρία το επιθυμεί. Απευθύνω έκκληση στο σημείο αυτό και στα 14 άλλα κράτη μέλη: Μετά τις αποφάσεις σας στο Αμστερνταμ τίθεται τώρα θέμα αξιοπιστίας όλων μας!
<P>
(Χειροκροτήματα από τη δεξιά πτέρυγα)

<SPEAKER ID=87 NAME="Tomlinson">
Κύριε Πρόεδρε, θα ήθελα πρώτα να καλωσορίσω τον κ. Fishbach. Είμαι σίγουρος ότι θα καταλάβει εάν του πω ότι καλωσορίζω περισσότερο τον ίδιο παρά το μήνυμα που μας φέρνει. Σε μικρή ηλικία έμαθα ότι μερικές φορές φορές είναι προτιμότερο να καεί το μήνυμα χωρίς να πυροβοληθεί ο αγγελιοφόρος. Κατά τις συζητήσεις που είχαμε στο πλαίσιο του τριμερούς διαλόγου, ανέλαβα μια υποχρέωση εκ μέρους του Κοινοβουλίου, για την οποία το τελευταίο είχε ήδη δεσμευθεί. Αυτό έγινε για να τιμήσω τις συμφωνίες στις οποίες είχαμε πάντοτε καταλήξει ανεπίσημα, ότι δηλαδή το Κοινοβούλιο δεν θα υπερβεί πάνω από 20 % όσον αφορά τις πιστώσεις της κατηγορίας 5.
<P>
Χθες το βράδυ είχα μια συζήτηση με το Προεδρείο του Κοινοβουλίου και καταλήξαμε στους τρόπους με τους οποίους θα γίνει αυτό. Θα υπάρξει μια περικοπή περίπου 45 εκ. ECU στην πρώτη ανάγνωση του προϋπολογισμού του Κοινοβουλίου που θα εξασφαλίσει τις απαραίτητες περικοπές και θα οδηγήσει το Κοινοβούλιο, όπως πάντοτε λέγαμε ότι θα το κάνει, κάτω από το 20 % των κονδυλίων της κατηγορίας 5. Οι εν λόγω περικοπές θα προέλθουν κυρίως από το 11ο κεφάλαιο του προϋπολογισμού του Κοινοβουλίου και ο βασικός παράγοντας συμβολής θα είναι οι ευνοϊκές επιπτώσεις των συναλλαγματικών ισοτιμιών μεταξύ της ECU και του βελγικού φράγκου που καθιστά δυνατή την ουσιαστική εξοικονόμηση κονδυλίων.
<P>
Κατόπιν αυτού, τα προβλήματα σχετικά με τον προϋπολογισμό που αντιμετωπίζουμε ως Κοινοβούλιο είναι κυρίως οι επιπτώσεις των αποφάσεων που θα ληφθούν από το ίδιο το Συμβούλιο. Εάν δούμε τον προϋπολογισμό του Κοινοβουλίου και γιατί είχαμε ποτέ το πρόβλημα υπέρβασης του 20 % των κονδυλίων της κατηγορίας 5, πρέπει να δούμε τις τρεις εκείνες περιοχές τηςε Ευρώπης που έχουν κάτι κοινό - το Εδιμβούργο, το Μάαστριχτ και το Αμστερνταμ. Η μάλλον παράλογη απόφαση που ελήφθη στη μία και επικυρώθηκε στην άλλη, περιέχεται στο σχέδιο Συνθήκης το οποίο εγκρίθηκε στην τρίτη, όπου αναφέρεται ότι το Κοινοβούλιο θα πραγματοποιεί συναντήσεις γύρω-γύρω στην Ευρώπη όπως οι τσιγγάνοι, γεγονός που μας υποχρεώνει να δημιουργήσουμε πρόσθετα Κοινοβούλια, μια πληθώρα υπηρεσιών με δημόσια δαπάνη. Αυτά τα χαοτικά και δαπανηρά οργανωτικά πλεονάσματα είναι κάτι για το οποίο το Συμβούλιο πρέπει να αποδεχθεί την ευθύνη του.
<P>
Πέρα και ανεξάρτητα από το θέμα αυτό, όταν επιδιώξαμε να φροντίσουμε για την κατασκευή των απαραίτητων αυτών κτιρίων στο χαμηλότερο δυνατό κόστος, το ίδιο το Συμβούλιο μας έθεσε εμπόδια για να το κάνουμε. Το γεγονός ότι το Κοινοβούλιο θα πρέπει να αγοράσει το κτίριο DS στις Βρυξέλλες χρησιμοποιώντας ένα φορέα για τον ειδικό αυτό σκοπό, μπορεί να είναι προς το συμφέρον του φορολογούμενου στο Λουξεμβούργο που θα λάβει ορισμένα οφέλη από τους πρόσθετους φόρους που πληρώνουμε στο Λουξεμβούργο, αλλά θα κοστίσει στον ευρωπαίο φορολογούμενο περίπου 1 εκ. ECU τον πρώτο χρόνο, από ό, τι εάν είχαμε ακολουθήσει την πρόταση της Επιτροπής για απευθείας κοινοτική χρηματοδότηση της αγοράς των κτιρίων μας. Συνεπώς, η αγορά κτιρίων ως συνέπεια εκείνων των αποφάσεων αποτελεί ένα πρόβλημα, αλλά βεβαίως στον προϋπολογισμό μας για τον επόμενο χρόνο η διάθεση των επιπλέον κτιρίων μας είναι η άλλη πλευρά του ίδιου προβλήματος.
<P>
Ως εισηγητής του προϋπολογισμού του Κοινοβουλίου αισθάνθηκα πολύ λιγότερο σαν εισηγητής ενός προϋπολογισμού και περισσότερο σαν ένας πλανόδιος κτηματομεσίτης που προσπαθεί να διαθέσει τα πλεονάζοντα περιουσιακά μας στοιχεία σε οποιονδήποτε ενδιαφερόμενο. Βεβαίως, σε ό, τι αφορά στο Κοινοβούλιο, η πορεία του προϋπολογισμού του επόμενου έτους θα εξαρτηθεί ιδιαίτερα από την ικανότητά μας να διαθέσουμε τις μισθώσεις των κτιρίων 1 και 2 στο Belliard και των κτιρίων στο Van Maerlant. To Koινοβούλιο θα αποδεχθεί την πρόκληση, θα κάνει τα πράγματα αυτά, θα παρουσιάσει τον προϋπολογισμό του και θα λειτουργήσει στα πλαίσια του ανώτατου ορίου 20 % της κατηγορίας 5.
<P>
Κατόπιν αυτών, δεν νομίζω, καθώς προχωρούμε στις απαραίτητες περικοπές για να γίνει τούτο πραγματικότητα, ότι υπάρχει κανείς στο Κοινοβούλιο που θα χύσει κροκοδείλια δάκρυα για εκείνους που λένε ότι αυτό αποτελεί απαραίτητη συμβολή προς εκείνα τα κράτη μέλη που πρέπει να μειώσουν τις δαπάνες τους για να ανταποκριθούν στα κριτήρια σύγκλισης του Μάαστριχτ: πολλοί από εμάς βλέπουν τη γενναιοδωρία που τα εν λόγω κράτη δείχνουν σχετικά με ορισμένα από τα εγχώρια προγράμματα δαπανών τους και τη μάλλον φειδωλή στάση που υιοθετούν έναντι του προϋπολογισμού της Ευρώπης.
<P>
Το Κοινοβούλιο θα παίξει τον ρόλο του φέτος, αλλά το κάνουμε στο πλαίσιο ενός περιορισμένου ανώτατου ορίου για τον προϋπολογισμό, γεγονός άσκοπο εάν πρόκειται να ανταποκριθούμε στις επιθυμίες των ευρωπαίων πολιτών.
<P>
(Χειροκροτήματα από την Αριστερά)

<SPEAKER ID=88 NAME="Fischbach">
Κύριε Υπουργέ, κύριε Πρόεδρε, ζητάω το λόγο για λίγο, για να ευχαριστήσω αρχικά τον κ. Samland και τους δύο εισηγητές κ.κ. Tillich και Tomlinson, οι οποίοι παρουσίασαν την έκθεσή τους σε αυτή την συζήτηση. Ο κ. Liikanen απάντησε πολύ σύντομα και δεν έχω τίποτα να προσθέσω. Θα έλεγα απλά ότι το μήνυμα των μελών του Κοινοβουλίου, του Προέδρου και των δύο εισηγητών ήταν αρκετά σαφές.
<P>
Επιτρέψτε μου να εξετάσω συγκριτικά ορισμένες απόψεις οι οποίες εκτέθηκαν. Δέχομαι ότι συζητάμε ανοικτά, όμως θα πρέπει να ξέρουμε ότι ακόμη και ο Πρόεδρος του Συμβουλίου και όλοι οι πρόεδροι του Συμβουλίου οι οποίοι είναι είτε υπουργοί οικονομικών, είτε Εθνικής Οικονομίας, γνωρίζουν ότι η δημοσιονομική πολιτική δεν είναι οι πολλές δαπάνες αλλά οι καλύτερες δαπάνες. Είναι μια άσκηση στην οποία υποβαλλόμαστε καθημερινά στα κράτη μέλη. Πιστέψτε με, είμαστε πολύ προσεκτικοί στις εκφράσεις μας.
<P>
Θα ήθελα να προσθέσω σε όσα ανέφερε ο κ. Samland, ο οποίος το γνωρίζει άλλωστε, αλλά δεν ήθελε να το αναφέρει, ότι τα έξοδα φθάνουν του 1, 5 % του ΑΕΠ της Κοινότητας, ενώ εδώ και τέσσερα χρόνια, ήταν 1, 20 %. Γι' αυτό δεν θα πρέπει να ξεχνάμε ότι η βάση άλλαξε αυτά τα τρία τέσσερα χρόνια και το ΑΕΠ των κρατών μελών σε επίπεδο Κοινότητας αυξήθηκε κατά 2, 5 %. Πρέπει λοιπόν να συγκρίνουμε παρόμοια πράγματα και να μην υπαινισσόμεθα ότι η Κοινότητα θα δαπανούσε λιγότερα. Γνωρίζουμε ότι μεταβλήθηκαν οι δυσκολίες και ότι σε ορισμένους τομείς, οι απαιτήσεις είναι τέτοιες ώστε δεν έχουμε την πολυτέλεια να κάνουμε οικονομίες εις βάρος των πρωταρχικών συμφερόντων της Κοινότητας, ξεκινώντας από την Ευρωπαϊκή Ένωση.
<P>
Θα ήθελα να πω επίσης στον κ. Tillich ότι γνωρίζουμε ότι αυτές οι καταργήσεις, δηλαδή η μείωση των πιστώσεων πληρωμών τίθενται υπό συζήτηση, αλλά δεν δέχομαι να αμφισβητείται η θέση του Συμβουλίου να τηρήσει τις υποχρεώσεις της Ευρωπαϊκής Ένωσης. Δηλώσαμε σαφώς στο Συμβούλιο Υπουργών Προϋπολογισμού και πιστεύω ότι και το Κοινοβούλιο το γνωρίζει και το εκτιμά, ότι είμαστε διατεθειμένοι να εξετάσουμε ευνοϊκά κάθε πρόταση της Επιτροπής, εάν οι πληρωμές δεν επαρκούν για τις ανειλημμένες δεσμεύσεις. Πιστεύω ότι είναι ένα πολύ σημαντικό σημείο, με κίνδυνο να μου καταλογίσουν, ότι το Συμβούλιο έκανε μια δήλωση η οποία δεν ανταποκρίνεται στη θέληση και στην αποφασιστικότητά του για μηδενική μεγέθυνση στον προϋπολογισμό του 1998, θα έλεγα ότι το Συμβούλιο είναι αρκετά ρεαλιστικό και ορθολογικό προκειμένου να αποδεχθεί τις νομικές υποχρεώσεις της Ευρωπαϊκής Ένωσης.
<P>
Θα τελειώσω λέγοντας ότι η προεδρία του Συμβουλίου εξαρτάται από το Κοινοβούλιο. Θα πρέπει το τελευταίο να αναλάβει τις ευθύνες του. Περιμένω με ανυπομονησία τις συζητήσεις οι οποίες θα γίνουν σε αυτή την αίθουσα στις 21 Οκτωβρίου. Θα είμαι σίγουρα παρών. Θα είμαι ιδιαίτερα προσεκτικός στα μηνύματα του Κοινοβουλίου και στην συνέχεια βλέπουμε. Μην κατηγορείται την προεδρία του Λουξεμβούργου. Είμαστε μικροί αλλά αρκετά δυνατοί για να ωθήσουμε τις συζητήσεις του Συμβουλίου στην σωστή κατεύθυνση.

<SPEAKER ID=89 NAME="Πρόεδρος">
Η συζήτηση έληξε.

<CHAPTER ID=7>
Κοινή Οργάνωση Αγοράς στον τομέα της μπανάνας
<SPEAKER ID=90 NAME="Πρόεδρος">
Η ημερήσια διάταξη προβλέπει τη δήλωση της Επιτροπής σχετικά με τη θέση της ομάδας συζητήσεων για την Κοινή Οργάνωση Αγοράς στον τομέα της μπανάνας.

<SPEAKER ID=91 NAME="Fischler">
Κύριε Πρόεδρε, αξιότιμες κυρίες και κύριοι! Το δευτεροβάθμιο όργανο του Παγκόσμιου Οργανισμού Εμπορίου (ΠΟΕ) υπέβαλε πρόσφατα την έκθεσή για το κοινοτικό σύστημα μπανάνας. Η Ευρωπαϊκή Κοινότητα είχε προσφύγει στο δευτεροβάθμιο όργανο μετά το αρνητικό πόρισμα της ομάδας που είχε συσταθεί από τον ΠΟΕ κατόπιν αιτήματος των Ηνωμένων Πολιτειών, του Εκουαδόρ, της Γουατεμάλας, της Ονδούρας και του Μεξικού. Η έκθεσή του θα υιοθετηθεί στην επόμενη συνεδρίαση του οργάνου για τη διευθέτηση διαφορών του ΠΟΕ στις 25 Σεπτεμβρίου. Δεν μπορώ να κρύψω ότι η έκθεση αυτή έχει στενοχωρήσει την Ευρωπαϊκή Επιτροπή, γιατί το δευτεροβάθμιο όργανο καταλήγει στο συμπέρασμα, ότι αρκετές πτυχές του κοινοτικού συστήματος για τις μπανάνες είναι ασυμβίβαστες με τους κανόνες του ΠΟΕ. Στα μέτρα, που σύμφωνα με την απόφαση είναι ασυμβίβαστα με τη συμφωνία του ΠΟΕ, ανήκουν και εκείνα, με τα οποία αποσκοπούσαμε στην εκπλήρωση των υποχρεώσεών μας για την προστασία των λιγότερο σταθερών οικονομιών των χωρών ΑΚΕ.
<P>
Η εξαγωγές μπανάνας προς την ΕΚ αποτελούν σημαντικό στυλοβάτη της οικονομίας αυτών των χωρών καθώς και εγγύηση για την πολιτική σταθερότητά τους. Ακόμα και τα συστατικά μέρη του κοινοτικού συστήματος αδειών εισαγωγής, με τα οποία επιδιώκεται η προώθηση της εμπορίας μπανάνας από την ΕΚ και τις χώρες ΑΚΕ, κρίνονται ως ασυμβίβαστα με τους κανόνες του ΠΟΕ, όπως επίσης και κάποιες πτυχές της συμφωνίας μας με τις σημαντικότερες προμηθεύτριες χώρες, οι οποίες αποτελούν συστατικό στοιχείο του αγροτικού κεφαλαίου του Γύρου της Ουρουγουάης.
<P>
Η Ευρωπαϊκή Επιτροπή ανησυχεί πως η απόφαση του δευτεροβάθμιου οργάνου μπορεί να έχει ευρύτατες επιπτώσεις όχι μόνο στην ερμηνεία της ΚΟΑ μπανάνας, αλλά και σε μια ολόκληρη σειρά από σημαντικούς κανονισμούς του ΠΟΕ, επηρεάζοντας τις υποχρεώσεις και την πολιτική όλων των μελών του ΠΟΕ πολύ πέρα από το κοινοτικό σύστημα μπανάνας.
<P>
Η Επιτροπή αναρωτάται βεβαίως με κάποια ανησυχία τι επιπτώσεις θα έχει η απόφαση στο παρόν κοινοτικό σύστημα μπανάνας. Η Επιτροπή επί του παρόντος διεξάγει μια λεπτομερή αξιολόγηση των επιπτώσεων της προσφυγής στον ΠΟΕ. Λαμβάνοντας υπόψη τις διεθνείς υποχρεώσεις της Ευρωπαϊκής Ένωσης θα πρέπει να καταλήξουμε σε μια ορθή γνωμοδότηση σχετικά με το περιεχόμενο και τις επιπτώσεις της απόφασης. Συγχρόνως θα πρέπει να σταθμίσουμε τις υποχρεώσεις τις ΕΕ έναντι στους δικούς μας παραγωγούς μπανάνας, τις υποχρεώσεις έναντι των χωρών ΑΚΕ στο πλαίσιο της Σύμβασης Λομέ και τις επιπτώσεις των διαπραγματεύσεων του Γύρου της Ουρουγουάης στις σχέσεις μας με τις προμηθεύτριες χώρες της Λατινικής Αμερικής.

<SPEAKER ID=92 LANGUAGE="ES" NAME="Colino Salamanca">
Κύριε Πρόεδρε, είναι αλήθεια πως τα λόγια του κυρίου Fischler δεν είναι πολύ καθησυχαστικά. Αν κατάλαβα καλά την ομιλία του, μας μιλάει για απογοήτευση σχετικά με το ψήφισμα του ΠΟΕ, μας μιλά για τον προβληματισμό του, για τον προβληματισμό της Επιτροπής, αλλά πιστεύω πως αυτή θα ήταν η στιγμή για να ακούσουμε κάτι περισσότερο από τον κ. Επίτροπο. Όπως καλά θυμήθηκε, την 25η Σεπτεμβρίου σίγουρα θα επικυρωθεί το ψήφισμα προσφυγής και η Επιτροπή έχει ένα μήνα για να μάθει τι θα κάνει, αν θα συμμορφωθεί με αυτή την προσφυγή ή αν θα προτείνει κάποιο είδος αποζημιώσεων.
<P>
Θα προτιμούσαμε να ακούσουμε σήμερα από τον κ. Επίτροπο κάποια επιπλέον κατεύθυνση, γιατί μας φαίνεται σημαντικό κάτι για το οποίο εκείνος μιλά πολύ, και επειδή το καθεστώς της μπανάνας αποτελεί κάτι περισσότερο από ένα εμπόριο για την Κοινότητα και για τις χώρες ΑΚΕ. Όπως θα θυμάται καλά, για πολλές χώρες με ορεογραφικές δυσκολίες αποτελεί ουσιαστικά το μοναδικό κεφάλαιο εξαγωγών, είναι κάτι που επηρεάζει αποφασιστικά την κοινωνική, οικονομική και πολιτική τους διάρθρωση, ώστε η αμφισβήτηση αυτού του καθεστώτος να μπορεί για πολλές χώρες ΑΚΕ να σημαίνει αμφισβήτηση της ίδιας της οικονομίας τους και του πολιτικού τους βίου. Για αυτό το λόγο είναι σημαντικό να δώσουμε έμφαση σε αυτό το θέμα.
<P>
Και εμείς ζητάμε από την Επιτροπή να κάνει κάτι παραπάνω από το να προβληματίζεται, από το να απογοητεύεται. Θέλουμε να μας επιδείξει ποιές λύσεις προτείνει ούτως ώστε να επιλυθεί και να διευθετηθεί αυτό το θέμα, ζωτικής σημασίας για τις περιφερειακές περιοχές της Κοινότητας και για τις τρίτες χώρες με τις οποίες διατηρούμε μια παλιά και μακρά σχέση.
<P>
Επιμένω, δεν αρκεί απλά να απογοητευόμαστε. Θέλουμε η Επιτροπή, ως εκτελεστικό όργανο, να είναι ικανή να προσφέρει θετικές απαντήσεις για κάτι που στην οικονομία, τον κοινωνικό και πολιτικό βίο είναι εξαιρετικά σημαντικό για την ζωή των άλλων κρατών. Θέλουμε μια παραπάνω προσπάθεια εκ μέρους της Επιτροπής σχετικά με αυτό το πρόβλημα.

<SPEAKER ID=93 LANGUAGE="ES" NAME="Fernαnndez Martνn">
Κύριε Πρόεδρε, κύριε Επίτροπε, όπως στο "Χρονικό ενός ???????????????? ???????? ??? ?????? ? Gabriel Garcνa Mαrquez, έτσι και εμείς βλέπουμε πως οι οιωνοί που αναγγέλλαμε τα τελευταία χρόνια σχετικά με τις παραγωγές μπανανών της Κοινότητας και των χωρών ΚΑΕ πραγματοποιούνται σχεδόν αδυσώπητα.
<P>
Πρέπει να πω εξ ονόματος της Ομάδας του Ευρωπαϊκού Λαϊκού Κόμματος πως η ομάδα μας δέχεται, εφόσον δεν γίνεται διαφορετικά, την γνώμη της Επιτροπής Προσφυγής του ΠΟΕ σχετικά με το κοινοτικό καθεστώς για την εισαγωγή μπανανών. Η έκθεση αυτή περιέχει στοιχεία πολύ αρνητικά για τα γεωργικά και εμπορικά κοινοτικά συμφέροντα, όχι μόνο για τον τομέα της καλλιέργειας μπανανών, όπως το παραδέχτηκε απόψε κι ο ίδιος ο κ. Fischler.
<P>
Πρέπει επίσης να πω πως εμείς επικροτούμε την θέση της Επιτροπής, που γνωστοποιήθηκε εδώ σε μια συνεδρίαση της ολομέλειας τον περασμένο Μάιο και τις μεταγενέστερες ενέργειές της. Οι ενέργειες αυτές δυστυχώς δεν είχαν την επιτυχία που επεδίωκαν. Και λυπάμαι, για αυτό το λόγο, που από την Επιτροπή δεν είχαν ληφθεί νωρίτερα άλλες πρωτοβουλίες προς την επίτευξη της αλλαγής της προβλεπόμενης τροπής των γεγονότων.
<P>
Κανείς δεν μπορεί να αρνηθεί την υψηλή τεχνική κατάρτιση της επιτροπής εμπειρογνωμόνων που εξέδωσε την προκαταρκτική έκθεση του Παγκόσμιου Οργανισμού Εμπορίου, κάποια στιγμή πέρυσι την άνοιξη. Αλλά κανείς δεν θα τολμούσε να διαβεβαιώσει πως οι τρεις εκείνοι εμπειρογνώμονες από το Χονγκ Κονγκ, την Ελβετία και την Αυστραλία, είχαν από πριν λάβει θέση υπέρ της Κοινότητας.
<P>
Αναρωτιέμαι αν δεν θα έπρεπε να είχαμε λάβει κάποια πρωτοβουλία ούτως ώστε να αποφύγουμε να διοριστεί πρόεδρος του οργάνου προσφυγής του ΠΟΕ, κάποιος πολύ έμπιστος αμερικανός υπήκοος και που είχε πριν κάποια σχέση με την κυβέρνηση των Ηνωμένων Πολιτειών. Δεν πρόκειται για κρίση προθέσεων κύριε Επίτροπε, αλλά για απλή παρουσίαση κάποιων γεγονότων.
<P>
Είναι δίκαιο να παραδεχτούμε τώρα πως κάτι παραπάνω θα μπορούσε να είχε γίνει και δεν έγινε. Μερικοί από εμάς προειδοποιήσαμε, αλλά προφανώς, και είναι προφανές, ανεπιτυχώς. Δεν βρισκόμαστε όμως εδώ σήμερα για να παραπονεθούμε. Θα πρέπει να προσπαθήσουμε να είμαστε εποικοδομητικοί και να βρούμε λύσεις. Γνωρίζουμε πως ο ΚΟΑ των μπανανών είναι αποτέλεσμα μιας πολύπλοκης τυπικής διαδικασίας που αναζητά ένα σημείο ισορροπίας ανάμεσα σε συμφέροντα που δεν συμπίπτουν πάντα.
<P>
Η διατήρηση των κοινοτικών παραγωγών μπανανών και αυτές των χωρών ΑΚΕ όχι μόνο επιτρέπει να εξασφαλισθεί η επιβίωση μίας πηγής οικονομικών πόρων και απασχόλησης για λιγότερο ευνοημένες περιοχές και έθνη, αλλά οποιαδήποτε εναλλακτική λύση από τις γνωστές είναι η χειρότερη, και ίσως και η πιο ακριβή, για τον κοινοτικό προϋπολογισμό.
<P>
Η Επιτροπή έχει τώρα κάποιο χρόνο, έστω και περιορισμένο, και κάποιες πιθανές κατευθύνσεις να διαλέξει. Φαίνεται λογικό το γεγονός ότι ανακοίνωσε πως πριν διαλέξει οποιαδήποτε από αυτές τις κατευθύνσεις θα πρέπει να έχει στα χέρια της μια τεχνική έκθεση η οποία θα εκτιμά τις συνέπειες της γνώμης της Γενεύης. Έφτασε όμως η στιγμή των διαπραγματεύσεων: είναι απαραίτητο να βρεθεί ένας δρόμος διαλόγου που να επιτρέπει την εύρεση ενός κοινού σημείου ανάμεσα στα περιεχόμενα του ψηφίσματος του ΠΟΕ, ειδικά στα αναφερόμενα στο καθεστώς των αδειών, με την διατήρηση των παραγωγών μπανανών και των επιπέδων εισοδήματος των ευρωπαίων γεωργών και εκείνων των χωρών ΑΚΕ.
<P>
Στην αναζήτηση και την επίτευξη αυτών των στόχων, η Επιτροπή και εσείς κύριε Επίτροπε, έχετε την υποστήριξη της ομάδας μας και ίσως και την υποστήριξη μίας μεγάλης πλειοψηφίας των μελών αυτής της Συνεδρίασης.

<SPEAKER ID=94 NAME="Santini">
Κύριε Πρόεδρε, κύριε Επίτροπε, αναμφίβολα η τελευταία απόφαση του Παγκόσμιου Οργανισμού Εμπορίου, σε αυτό τον πόλεμο της μπανάνας, αρχίζει να αποκτά, όπως και τα προηγούμενα, δυσάρεστους πράγματι τόνους, για να μην πω απαράδεκτους για την Ευρωπαϊκή Ένωση. Ο Επίτροπος μας υπενθύμισε τους γραφειοκρατικούς όρους της διατριβής, όπως ήταν αρμοδιότητά του. Με την ιδιότητα του εισηγητή για λογαριασμό αυτού του Κοινοβουλίου στην ΚΟΑ στον τομέα της μπανάνας, αισθάνομαι την υποχρέωση να υπενθυμίσω κάποια άλλη όψη του προβλήματος, που δεν μπορεί να περιοριστεί μόνο σε καθαρά οικονομικούς ή νομικούς όρους.
<P>
Η παραγωγή της μπανάνας ΑΚΕ, στα Υπερπόντια Διαμερίσματα και στις κοινοτικές περιοχές, δεν ανταποκρίνεται μόνο σε ένα από τα κονδύλια του εμπορικού ισοζυγίου αλλά αποτελεί και έναν καθοριστικό παράγοντα της γενικής, οικονομικής και κοινωνικής ισορροπίας. Η παραγωγή της μπανάνας είναι μια ενδημική καλλιέργεια σε αυτές τις περιοχές, αποτελεί το ιστορικό παρελθόν των κατοίκων εκείνων των περιοχών, όμως κινδυνεύει να μην έχει μέλλον εάν συνεχιστεί η κλιμάκωση αυτής της παράλογης, εμπορικής συμφωνίας.
<P>
Το υψηλό κόστος παραγωγής και εμπορευματοποίησης δεν επιτρέπει στις μπανάνες ΑΚΕ να είναι ανταγωνιστικές στις παγκόσμιες αγορές σε σχέση με εκείνες που παράγονται στις περιοχές του δολαρίου, που παράγονται κατά κύριο λόγο στη Νότιο Αμερική και εμπορεύονται οι αμερικανικές πολυεθνικές εταιρείες. Αυτές οι μπανάνες μονοπωλούν την αγορά των Ηνωμένων Πολιτειών και κατακτούν τη παγκόσμια αγορά. Στην Ευρώπη καλύπτουν το 70 % της συνολικής ποσότητας, έναντι του 30 % που αντιπροσωπεύεται από τις μπανάνες από τα κράτη της Κοινότητας και της ΑΚΕ. Τουλάχιστον αυτό συνέβαινε μέχρι τώρα επειδή δραττόμενοι της πρόσφατης ΚΟΑ, υπάρχει η τάση να αφαιρεθεί και αυτή η μικρή μερίδα πάνω στην οποία στηρίζονταν ή στηρίζονται οι πόροι των φτωχότερων χάρη στον μηχανισμό των αποζημιώσεων.
<P>
Ο Παγκόσμιος Οργανισμός Εμπορίου ισχυρίζεται ότι όποιος δεν καταφέρνει να είναι ανταγωνιστικός, πρέπει να σταματήσει να παράγει μπανάνες, να εξυπηρετείται από αυτούς και να καλλιεργήσει κάτι άλλο. Είναι δύσκολο να φανταστεί κανείς μια διαφοροποίηση με προϊόντα εξίσου παραδοσιακά και ύστερα θα ήταν σαν να αλλάζαμε τα πολιτιστικά χαρακτηριστικά, πέρα από τα αντίστοιχα περιβαλλοντικά και τα οικονομικά σε ολόκληρες περιοχές. Εξάλλου, θα ήταν νομιμοποιημένο ένα σύστημα υψηλά κερδοσκοπικό: ένα χαρτοκιβώτιο, στο Εκουαντόρ, πληρώνεται στους παραγωγούς 3 με 4 δολάρια και μεταπωλείται 22 με 23. Ένα χαρτοκιβώτιο ΑΚΕ έχει καθαρό κόστος 8 με 9 δολάρια και πωλείται 16 με 18. Επιπλέον, οι μπανάνες της περιοχής του δολαρίου βασίζονται και σε μια ισχυρή μείωση των τελωνειακών τελών. Η αποζημίωση για τις χώρες ΑΚΕ χρειάζεται για να εγγυηθεί η επιβίωση αυτής της καλλιέργειας. Δεν γνωρίζω ακριβώς εάν αξίζει ο κόπος για μια εμπορική συμφωνία. Δοκιμάστε να το ρωτήσετε στη Γουαδελούπη, στη Μαρτινίκα, στη Δομινικανή Δημοκρατία ή στις Κανάριες Νήσους!
<P>
Τέλος, κύριε Επίτροπε: η Σομαλία. Μέχρι σήμερα, ούτε ένας από τους όρους που περιέχονται στο έγγραφο ΚΟΑ που ενέκρινε αυτό το Κοινοβούλιο δεν έχει εφαρμοστεί. Η κατάσταση του ενδημικού, εμφυλίου πολέμου συνεχίζει να εμποδίζει τις εξαγωγές της ποσότητας που αναγνωρίζεται στη Σομαλία. Το παράδοξο είναι ότι από τη μια πλευρά εμείς δεν τους βοηθούμε να είναι αυτάρκεις και από την άλλη σπεύδουμε να τους βοηθήσουμε με την ανθρωπιστική βοήθεια και αυτοί που κερδίζουν και σ'αυτή τη περίπτωση, κύριε Επίτροπε, είναι πάντοτε αυτές, οι αμερικανικές πολυεθνικές.

<SPEAKER ID=95 LANGUAGE="NL" NAME="Mulder">
Κύριε Πρόεδρε, όταν συμφωνήσαμε με τη ΓΣΔΕ, το επακόλουθο ήταν ότι συμφωνήσαμε επίσης πως ένα ανεξάρτητο όργανο θα διευθετούσε τις διαφορές μας. Και γνωρίζαμε ότι ορισμένες αποφάσεις του πάνελ εκείνου θα μπορούσαν νά'ταν εις βάρος μας. Οπως έγινε και τώρα, και νομίζω ότι δεν έχουμε παρά να σεβασθούμε την απόφαση.
<P>
Οπότε, το πρώτο ερώτημα είναι: τί σκοπεύει να κάνει τώρα η Επιτροπή; Και η ομάδα μου θέτει το βασικό ερώτημα: πώς θα θίξει αυτό τους παραγωγούς μπανάνας στην ίδια την Ευρωπαϊκή Ενωση; Η δική μας άποψη είναι ότι αυτοί οι παραγωγοί πρέπει να τύχουν της ίδιας μεταχείρισης με τους υπόλοιπους παραγωγούς γεωργικών προϊόντων στην Ευρώπη.
<P>
Δεύτερον, αν κατάλαβα καλά, η απόφαση δεν επηρεάζει τις συμφωνίες Λομέ. Οπότε, πρέπει να μάθουμε ποιά ποσότητα θα επιλέξει η Επιτροπή ως σημείο αναφοράς. Κατά την απόφαση, πρέπει να βασισθούμε στις ποσότητες πριν από το 1991. Τί σημαίνει αυτό ακριβώς; Πρίν από το 1991, δεν υπήρχε ακόμη κοινή αγορά για μπανάνες. Αρα πώς θα καθορισθεί η ποσότητα; Ως προς τη συμφωνία Λομέ, πρέπει να ξέρουμε ακόμη ποιές δυνατότητες υπάρχουν ενδεχομένως για κάποια αντιστάθμιση για τις χώρες ΑΚΕ.
<P>
Τέλος, κύριε Πρόεδρε, ίσως μπορεί ακόμα η Επιτροπή να αναφέρει στην ανακοίνωσή της το θέμα που έθεσα ήδη το Μάϊο, δηλαδή να δοθεί περισσότερη προτίμηση στις λεγόμενες μπανάνες fair crate , δηλαδή στις μπανάνες που παράγονται οικολογικά και κοινωνικά κατά σωστό τρόπο;

<SPEAKER ID=96 LANGUAGE="FR" NAME="Querbes">
Κύριε Πρόεδρε, κύριε Επίτροπε, οι Ηνωμένες Πολιτείες δεν παράγουν, ούτε εξάγουν μπανάνες. Διαμαρτυρήθηκαν στον ΠΟΕ κατά του κοινοτικού συστήματος εισαγωγής μπανάνας για να προστατεύσουν τα συμφέροντα των μεγάλων εταιριών μπανάνας της Λατινικής Αμερικής οι οποίες κυριαρχούν στην παγκόσμια αγορά. Το αρμόδιο όργανο του ΠΟΕ επιβεβαίωσε τα πρώτα συμπεράσματα απορρίπτοντας την έφεση της Επιτροπής. Αυτή η απόφαση είναι απαράδεκτη. Αποδεικνύει για μια ακόμη φορά, όπως στην περίπτωση του κρέατος με ορμόνες, ότι ο ΠΟΕ κατευθύνεται αποκλειστικά από την τυφλή επιδίωξη των ελεύθερων συναλλαγών, χωρίς να ενδιαφέρεται για τα συμφέροντα των φτωχών αναπτυσσόμενων χωρών και των παραγωγών της Κοινότητας.
<P>
Πρέπει να αναγνωρίσουμε ότι η ετυμηγορία του ΠΟΕ ευνοήθηκε από διαφωνίες κρατών μελών οι οποίες αποδυνάμωσαν την κοινοτική θέση. Από αυτή την άποψη, οι υπεύθυνοι της Γερμανίας διαδραμάτισαν ολέθριο ρόλο αμφισβητώντας ενώπιον του Δικαστηρίου, την κοινή οργάνωση της αγοράς μπανάνας. Οι παραγωγοί μπανάνας της Κοινότητας, όπως και οι γερμανοί εκτροφείς και παραγωγοί σιτηρών, έχουν δικαίωμα προστασίας του εισοδήματος τους και εφαρμογή της κοινοτικής προτίμησης.
<P>
Ο επίτροπος Brittan έκανε μόλις έκκληση στα κράτη μέλη να υπακούσουν στις προσταγές του ΠΟΕ αποδεχόμενα και τα καλά και τα κακά. Η θέση της ομάδας μας δεν είναι αυτή. Στον αγροτικό τομέα, είτε πρόκειται για μπανάνες, είτε για κρέας με ορμόνες, δεν υπάρχει κακό και χείριστο. Στην πρόταση ψηφίσματος η ομάδα μας επιμένει εκ νέου ώστε, να μην υποχωρήσουν ούτε η Ευρωπαϊκή Ένωση, ούτε τα κράτη μέλη στις προσταγές του ΠΟΕ και να κάνουν τα πάντα προκειμένου να προστατεύσουν τα ζωτικά συμφέροντα των παραγωγών της Κοινότητας και των χωρών ΑΚΕ.
<P>
Τι σκοπεύετε να κάνετε κύριε Επίτροπε; Εμείς υποστηρίζουμε ότι πρέπει να αρνηθούμε την τροποποίηση της ΚΟΑ της μπανάνας, όπως και τις οικονομικές αποζημιώσεις. Αντιστεκόμενοι στην ετυμηγορία του ΠΟΕ, θα μπορούσαμε να ανοίξουμε το δρόμο για την αναθεώρηση των μηχανισμών του οργανισμού αυτού και των διαδικασιών επίλυσης των διαφορών, έτσι ώστε να λαμβάνονται καλύτερα υπόψη τα κοινωνικά, υγειονομικά, πολιτιστικά και περιβαλλοντικά ζητήματα.

<SPEAKER ID=97 LANGUAGE="DE" NAME="Kreissl-Dφrfler">
Κύριε Πρόεδρε, ήδη το 1994, μετά το πόρισμα της ομάδας εμπειρογνωμόνων της GATT έπρεπε να είχε καταστεί σαφές ότι η ΚΟΑ μπανάνας δεν είναι σύμφωνη προς τους κανόνες του ελεύθερου διεθνούς εμπορίου. Η GATT και ο ΠΟΕ αγνοούν τις ανάγκες της προστασίας των καταναλωτών, του περιβάλλοντος και τα κοινωνικά πρότυπα. Η συμφωνία της GATT υπακούει μόνο στη λογική του ελεύθερου εμπορίου χωρίς περιορισμούς. Γι΄αυτό εμείς από την Ομάδα των Πρασίνων ήδη τον Δεκέμβριο του 1994 είχαμε απορρίψει την ιδρυτική συνθήκη του ΠΟΕ μέσα σε αυτό το Κοινοβούλιο και είχαμε επικριθεί γι΄αυτό. Ήδη όμως είναι εμφανές ότι μερικοί από τον μεγάλο συνασπισμό των αστόχαστων υποστηρικτών του ΠΟΕ έχουν φθάσει στο μεταξύ σε μια κάπως πιο ρεαλιστική θεώρηση του Παγκόσμιου Οργανισμού Εμπορίου, τόσο εδώ στο Κοινοβούλιο όσο - εάν δεχθούμε τα λόγια σας, κύριε Fischler - και στην Επιτροπή.
<P>
Ο ΠΟΕ θέτει σε κίνδυνο τους στόχους της αναπτυξιακής πολιτικής της Κοινότητας. Φοβούμαι ότι η απόφαση κατά της ΚΟΑ μπανάνας θα αποτελέσει προηγούμενο για την καταδίκη ολόκληρης της συνεργασίας με τις χώρες ΑΚΕ. Η Σύμβαση Λομέ υπόκειται μόνο μέχρι τον Φεβρουάριο του 2000 σε κατ' εξαίρεση αποδοχή από τον ΠΟΕ. Οι κανόνες του Παγκόσμιου Οργανισμού Εμπορίου θα υποχρεώσουν τότε τα κράτη της Ευρωπαϊκής Ένωσης να προβούν σε θεμελιώδη αλλαγή της αναπτυξιακής τους συνεργασίας. Με τούτο δεν θέλω να πω ότι η ΚΟΑ μπανάνας δεν είχε κάποια ελαττώματα. Αναμφίβολα δεν εξυπηρετούσε μόνο στόχους αναπτυξιακής πολιτικής, αλλά επιπλέον ενέτεινε μέσω τους κοινοτικού συστήματος αδειών εισαγωγής τον ανταγωνισμό των πολυεθνικών μπανάνας για μερίδια στην αγορά.
<P>
Οι ποσοσώσεις πρέπει να χορηγηθούν στις παραγωγούς χώρες αντί των εταιριών εισαγωγής. Οι μικρομεσαίες επιχειρήσεις, ιδίως δε οι πρωτοβουλίες για εμπόριο με ίσους όρους, πρέπει να έχουν κατάλληλη πρόσβαση στην ευρωπαϊκή αγορά. Θα πρέπει επιτέλους να εισαχθεί μια σαφής ποσόστωση εμπορίου με ίσους όρους, την οποία έχει ζητήσει επανειλημμένα το Ευρωπαϊκό Κοινοβούλιο. Ειδικά με μια τέτοια ποσόστωση με επιεικείς όρους για την παραγωγή από κοινωνικά και οικολογικά συμβατές καλλιέργειες μπορεί να καταστούν περισσότερο ορατοί οι στόχοι της ΕΕ για την αναπτυξιακή πολιτική.

<SPEAKER ID=98 LANGUAGE="ES" NAME="Novo Belenguer">
Κύριε Πρόεδρε, κύριε Επίτροπε, πραγματικά όλοι περιμέναμε να δούμε τι θα συνέβαινε και έπειτα από την σύντομη παρέμβασή σας, όλοι μας απογοητευτήκαμε λίγο. Εξ ονόματος της ομάδας μας, θέλω να σας εκφράσω την πιό ένθερμη στήριξή μας για οποιαδήποτε από τις πρωτοβουλίες που λαμβάνει η Επιτροπή ούτως ώστε, είτε δια της νομικής είτε δια της διοικητικής οδού, να μπορέσει να διατηρηθεί και να βελτιωθεί το κοινοτικό καθεστώς για τις μπανάνες και έτσι να εξασφαλισθούν τα συμφέροντα των παραγωγών μας καθώς και αυτών των χωρών ΑΚΕ.
<P>
Θα πρέπει να αποφύγουμε το βάρος των αμερικανικών πολυεθνικών, των οποίων μοναδικός στόχος είναι η απόκτηση υψηλού οικονομικού οφέλους, να αποδυναμώσει και να καταστρέψει ένα τομέα με τόσες κοινωνικές επιπτώσεις, όπως είναι ο τομέας της καλλιέργειας των μπανανών, ένας τομέας του οποίου η σημασία για συγκεκριμένες περιοχές της Ευρωπαϊκής Ένωσης, όπως είναι οι Κανάριες Νήσοι και τα γαλλικά υπερπόντια εδάφη, και για μερικές από τις χώρες ΑΚΕ, ξεπερνά το οικονομικό όφελος, το απλό κέρδος, αλλά αποτελεί σύστημα επιβίωσης. Ειλικρινά πιστεύω, κύριε Επίτροπε, πως πρέπει να λάβουμε σημαντικά υπόψη αυτή την πτυχή.

<SPEAKER ID=99 LANGUAGE="FR" NAME="Souchet">
Κύριε Πρόεδρε, κύριε Επίτροπε, νομίζω πως το πάνελ του ΠΟΕ, στις 25 Σεπτεμβρίου, πρόκειται να λάβει δυσμενή απόφαση για την Ευρώπη και τους εταίρους της ΑΚΕ σε ό, τι αφορά το κοινοτικό καθεστώς εισαγωγής μπανάνας. Μια τέτοια απόφαση θα είχε μεγάλη βαρύτητα και θα αποκάλυπτε σε όσους θέλουν ακόμη να το αγνοούν, την έκταση των αρνητικών συνεπειών του ΠΟΕ, που λειτουργεί σύμφωνα με μια κλειστή ομάδα πλουσίων χωρών. Αυτή η απόφαση θα αμφισβητούσε ένα τρόπο μοναδικής συνεργασίας, πρωτότυπης και αποτελεσματικής, η οποία στηρίζεται ιδίως σε ένα σύστημα εμπορικών προτιμήσεων και έχει δημιουργηθεί από την θέληση της Ευρωπαϊκής Ένωσης να αναπτύξει την οικονομία των εταίρων της Αφρικής, της Καραϊβικής και του Ειρηνικού, ενισχύοντας τους τομείς με μεγάλη προστιθέμενη αξία, όπως αυτός της μπανάνας, των οποίων οι συνέπειες γίνονται αισθητές στο σύνολο της οικονομίας τους.
<P>
Γνωρίζουμε υπό ποιες συνθήκες, παράγονται οι μπανάνες της Νότιας Αμερικής, οι οποίες αντιπροσωπεύουν ήδη το 75 % του συνόλου των εξαγωγών. Δεν έχουν καμία σχέση με αυτές των χωρών της ζώνης ΑΚΕ. Αναφέρομαι κυρίως στα υπερπόντια διαμερίσματα και εδάφη της Γαλλίας, όπου τα κοινωνικά πρότυπα είναι ίδια με αυτά της μητρόπολης. Πώς είναι δυνατόν να υπάρξει σύγκριση με τις τεράστιες φυτείες της νοτίου Αμερικής όπου οι οργανώσεις για την υπεράσπιση των ανθρώπινων δικαιωμάτων καταγγέλλουν τις μεθόδους καταναγκαστικής εργασίας.
<P>
Η καταδίκη της Ευρωπαϊκής Ένωσης θα ήταν καταστροφική από πολλές πλευρές. Θα έθετε υπό αμφισβήτηση την εμπιστοσύνη που δημιουργήθηκε μετά από χρόνια ανάμεσα σε όσους συμμετέχουν στην συνεργασία ΑΚΕ και Ευρωπαϊκής Ένωσης, διαγράφοντας τις υποχρεώσεις στα πλαίσια της ΚΟΑ "της μπανάνας». Θα έφερνε σε δύσκολη θέση το σύνολο της οικονομίας πολλών χωρών, όπου η παραγωγή μπανάνας αντιπροσωπεύει μερικές φορές έως το 60 % του ακαθάριστου εγχωρίου προϊόντος και αποτελεί παράγοντα πολιτικής σταθερότητας. Οι κοινωνικές συνέπειες θα ήταν καταστροφικές, τόσο για τους εταίρους μας των χωρών ΑΚΕ, όσο και για τις περιοχές της Ευρωπαϊκής Ένωσης όπου γίνεται παραγωγή μπανάνας.
<P>
Θα αφήσει λοιπόν η Επιτροπή να καταστραφεί από τον ΠΟΕ η συνεργασία την οποία οικοδομήσαμε με τις χώρες ΑΚΕ; Μετά από τα κρέατα με ορμόνες και τις μπανάνες, θα αφήσει να δημιουργηθεί μια συστηματική αμφισβήτηση των κανονισμών συμφωνίας από τον ΠΟΕ, ή η Επιτροπή θα αναρωτηθεί σοβαρά για τον τρόπο λειτουργίας και σύνθεσης των πάνελ του ΠΟΕ;

<SPEAKER ID=100 NAME="Πρόεδρος">
Ανακοινώνω ότι έλαβα έξι προτάσεις ψηφίσματος, που υπεβλήθησαν σύμφωνα με το άρθρο 371 παράγραφος 2 του Κανονισμού .

<SPEAKER ID=101 LANGUAGE="FR" NAME="Martνnez">
Κύριε Πρόεδρε, πρόκειται να βάλουμε τέλος στην ιστορία της μπανάνας, αλλά δεν πρόκειται για χάππυ έντ, δεν πρόκειται για επιτυχή κατάληξη. Ο φάκελος αυτός αποτελεί παράδειγμα. Δεν πρόκειται απλώς για ένα φάκελο άδειας εισαγωγής ή απλώς για τεχνικό φάκελο, ο οποίος εντάσσεται για μια ακόμη φορά στον μεγάλο υπερατλαντικό πόλεμο για τον έλεγχο των φυτικών και ζωικών πρωτεϊνών, για τον έλεγχο του όπλου της διατροφής σε όλα τα στάδια που γνωρίζουμε: τον πόλεμο του σιταριού, του αραβοσίτου, των γενετικά μεταλλαγμένων οργανισμών, τον πόλεμο των κρεάτων.
<P>
Μερικές φορές κερδίζουμε, ή τουλάχιστον κερδίζουμε χρόνο. Στο ζήτημα της σωματοτροπίνης, των ορμονών στο γάλα, μας έχει δοθεί ένας χρόνος επιπλέον από τον codex alimentarious. Έχουμε επίσης ένα χρόνο παράταση για τα τυριά από φρέσκο γάλα. Σε ό, τι αφορά τα μεταλλικά νερά, κατορθώσαμε να επιβάλουμε τον ορισμό μας, ο οποίος είναι ευρύτερος από αυτόν των Ηνωμένων Πολιτειών. Το νερό πρέπει να προέρχεται από την γη και όχι να είναι ένα είδος μεταλλικής κόκα-κόλας. Όμως, χάνουμε σε ό, τι αφορά τις ορμόνες και τις μπανάνες,
<P>
Την ιστορία την γνωρίζουμε: το Μεξικό, ο Ισημερινός, η Ονδούρα, η Γουατεμάλα, δηλαδή τέσσερα κράτη σκλάβοι των Ηνωμένων Πολιτειών, αποφάσισαν να διαμαρτυρηθούν - οι υπόλοιπες χώρες σύναψαν συμφωνίες με εμάς - με την υποστήριξη των Ηνωμένων Πολιτειών, οι οποίες δεν έχουν άμεσο συμφέρον για το ζήτημα, αν εξαιρέσουμε ότι στις χώρες αυτές έχουν την έδρα τους η Chiquita, η Delmonte και η Dole. Οι δισεκατομμυριούχοι αυτοί της μπανάνας του δολαρίου ισχυρίζονται ότι είναι θύματα διακρίσεων. Αμφισβητούν το προτιμησιακό καθεστώς για ορισμένες μικρές φτωχές χώρες της Αφρικής, της Καραϊβικής και του Ειρηνικού και με τον τρόπο αυτό αμφισβητούν τις πολιτικές της Ευρωπαϊκής Ένωσης, την ίδια την Ευρωπαϊκή Ένωση, άποψη η οποία θα ήταν η λιγότερο αρνητική σε όλο αυτό το θέμα.
<P>
Τίθεται με τον τρόπο αυτό υπό αμφισβήτηση η πολιτική συνεργασίας και ανάπτυξης. Αμφισβητείται η Λομέ IV. Πρόκειται για προτιμησιακό καθεστώς του Καμερούν, της Ακτής του Ελεφαντοστού, το οποίο ανάγεται από την εποχή του Στρατηγού de Gaulle, από το 1960. Ήταν επίσης ένας από τους όρους της κοινής αγοράς. Αυτοί οι μικροί παραγωγοί παλαιάς τεχνολογίας, οι οποίοι αντιπροσωπεύουν μόνο το 7 % της κοινοτικής αγοράς, δηλαδή 850.000 τόνους σε σχέση με τους 2..500 εκατομμύρια τόνους που προσφέρουν οι πολυεθνικές της νότιας Αμερικής, ενόχλησαν τους γίγαντες. Πρόκειται για την τέλεια έκφραση του οικονομικού ιμπεριαλισμού, αφού υπάρχει άρνηση αποζημίωσης. Ακόμη και εάν επιθυμούμε να αποζημιώσουμε, οι Ηνωμένες Πολιτείες δεν θέλουν, επιθυμούν την ολοκληρωτική συντριβή.
<P>
Αμφισβητείται η περιφερειακή μας πολιτική υπέρ των εξόχως απομακρυσμένων περιοχών - όπως τα Κανάρια, η Μαδέρα, η Γουαδελούπη, η Μαρτινίκα, γιατί εμείς παράγουμε εκεί με 50 ECU την ημέρα, ενώ οι πολυεθνικές με τους σκλάβους τους παράγουν με 50 ECU τον μήνα. Σε ό, τι αφορά την Ονδούρα, πρέπει να σας υπενθυμίσω ότι ο στρατός της βρίσκεται στα χέρια της πολυεθνικής και όταν οι φορολογικές υπηρεσίες θέλουν να επιβάλει φόρο για κάθε κιβώτιο από μπανάνες, τους το απαγορεύουν.
<P>
Τίθεται υπό αμφισβήτηση η δημοσιονομική μας πολιτική. Όντως, 75 ECU δασμού ανά τόννο, επί 2.500 εκατομμύρια τόνοι, υπό το πρόσχημα της εισόδου της Αυστρίας, της Σουηδίας και της Φιλανδίας, έχουμε ένα δώρο 2 δισεκατομμυρίων ECU από δασμούς. Δεν γνωρίζω σε ποιό σημείο βρίσκεται η κυρία Gradin, η οποία ασχολείται με τα οικονομικά συμφέροντα της Ευρωπαϊκής Κοινότητας και την απάτη, αλλά υπάρχει ένας ενδιαφέρον φάκελος για την απάτη, απάτη σχετική με τα κιβώτια, χωρίς να αναφερθούμε στα γερμανικά πολιτικά κόμματα, τα οποία δεν είναι αθώα σε σχέση με την Chiquita.
<P>
Τέλος, τίθεται υπό αμφισβήτηση η κανονιστική και νομοθετική κυριαρχία. Το ευρωπαϊκό δίκαιο καταδικάστηκε πρωτοδίκως και στο στάδιο της έφεσης από ένα μικρό πάνελ Αυστριακών, Ελβετών και Βρετανών στην Γενεύη. Αμφισβητείται η υπεροχή του ευρωπαϊκού δικαίου, του Δικαστηρίου των Ευρωπαϊκών Κοινοτήτων, η απόφαση Costa εναντίον ENEL του 1963 όπου το κοινοτικό δίκαιο υπερίσχυσε των εθνικών. Τώρα το κοινοτικό δίκαιο ελέγχεται από το δίκαιο της Γενεύης.
<P>
Είναι η νίκη της παγκοσμιοποίησης εναντίον των περιφερειών και επιτρέψτε μου να πω ότι το ενιαίο νόμισμα δεν θα άλλαζε πολλά πράγματα. Έχουμε στερηθεί την εθνική κυριαρχία από τις Βρυξέλλες και οι Βρυξέλλες θα την στερηθούν από την Γενεύη. Τι απομένει λοιπόν από την Ευρωπαϊκή Ένωση πριν ακόμη εγκαθιδρυθεί;

<SPEAKER ID=102 NAME="Wynn">
Κύριε Πρόεδρε, ευχαριστώ τον Επίτροπο για τις παρατηρήσεις του και χαίρομαι ιδιαίτερα για εκείνα που στην πραγματικότητα υποδήλωναν ότι οι επιπτώσεις θα προχωρήσουν πολύ πιο πέρα από τις μπανάνες, πράγμα που είναι αληθές. Η απόφαση αυτή αποτελεί καταστροφή για πολλές χώρες ΑΚΕ που τώρα αισθάνονται τρομερό φόβο για μελλοντικές απoφάσεις του ΠΟΕ.
<P>
Aντίθετα από ορισμένους συναδέλφους μου, δεν περίμενα πάρα πολλά πράγματα από τη δήλωση του Επιτρόπου στο σημείο αυτό και τούτο διότι ελπίζω ότι ακόμη συζητεί με τους συναδέλφους του ποιά προσέγγιση θα υιοθετήσει κατά τη διαιτησία που θα γίνει στις 25 Σεπτεμβρίου. Αυτό που χρειάζεται να γνωρίζουμε είναι εάν η Επιτροπή είναι αποφασισμένη να πετύχει ό, τι καλύτερο μπορεί. Πρέπει να κάνουμε το καλύτερο δυνατό παρά τις αντίξοες συνθήκες. Η απόφαση έχει ληφθεί, είτε μας αρέσει είτε όχι. Αυτό που πρέπει να κάνουμε είναι να διασώσουμε κάτι από αυτήν.
<P>
Όταν η κ. Kinnok, ο κ. Thomas και εγώ βρεθήκαμε στα νησιά Winward τον Μάιο, ήταν φανερό ότι οι παραγωγοί εκεί ζούσαν υπό καθεστώς φόβου - και το εννοώ - περιμένοντας την απόφαση του ΠΟΕ. Τώρα που η απόφαση αυτή αποτελεί πραγματικότητα, ένας θεός ξέρει τι αισθάνονται. Μας είπαν ότι δέχονται πως η απελευθέρωση και η παγκοσμιοποίηση είναι αναπόφευκτες στο μέλλον, όμως αυτό που χρειάζονται περισσότερο από ο, τιδήποτε είναι ο χρόνος - ο χρόνος για να προσαρμοστούν σε μία πολύ ανταγωνιστική αγορά. Σε μερικές περιπτώσεις αυτό μπορεί να κρατήσει τουλάχιστον πέντε χρόνια, ενώ σε άλλες θα διαρκέσει πολύ περισσότερο, έως ότου θα μπορούν να ανταγωνιστούν με τους παραγωγούς που εξάγουν μπανάνες στις ΗΠΑ.
<P>
Ζητώ, συνεπώς, από τον Επίτροπο να ασχοληθεί σοβαρά με το θέμα αυτό, πράγμα που έχει βασική σημασία. Εάν επιτύχει τις παραχωρήσεις εκείνες από τη συμφωνία διαιτησίας στις 25 Σεπτεμβρίου, θα έχει προσφέρει πάρα πολλά στα νησιά Winward. Το Κοινοβούλιο θέλει να βοηθήσει, θέλουμε να παίξουμε τον ρόλο μας: θα το κάνουμε και θα σας υποστηρίξουμε, αλλά θέλουμε την ανάληψη μιας δέσμευσης από την Επιτροπή ότι θα κάνει μια πραγματική προσπάθεια για να διασώσει κάτι από τη συμφωνία αυτή. Φοβάμαι πως στην περίπτωση αυτή, ελεύθερο εμπόριο σημαίνει ότι οι χώρες αυτές μπορούν ανεμπόδιστα να βλέπουν την οικονομία και τη δημοκρατία τους να καταρρέει. Το αποτέλεσμα που θα έχει η διαιτησία έχει θεμελιώδη σημασία.

<SPEAKER ID=103 LANGUAGE="DE" NAME="Liese">
Κύριε Πρόεδρε, κύριε Επίτροπε, αξιότιμες κυρίες και κύριοι! Συζητούμε επί μακρόν μέσα σε αυτό το Κοινοβούλιο για την ΚΟΑ μπανάνας, και σήμερα επαναλήφθηκαν πάλι πολλά επιχειρήματα, τα οποία ακούγονται από τότε που είμαι μέλος του Κοινοβουλίου, επί περισσότερα από τρία χρόνια. Έχει δημιουργηθεί όμως κάποια κινητοποίηση στη συζήτηση εδώ στο Κοινοβούλιο, και θέλω να επαναλάβω μερικά πράγματα για όσους δεν το έχουν κατανοήσει αυτό ακόμα.
<P>
Ήδη τον Μάϊο είχαμε διεξαγάγει μία συζήτηση σχετικά με την πρώτη απόφαση διαιτησίας του ΠΟΕ. Τότε είχε υπάρξει έντονη συζήτηση, ακόμα και στη δική μας κοινοβουλευτική ομάδα. Υπήρχαν μάλιστα και κάποιοι που ήταν της άποψης ότι αυτή η απόφαση δεν ήταν αποδεκτή. Η πλειοψηφία όμως αποφάσισε στη συνέχεια να μην υποστηρίξει αυτή την πρόταση. Δεν βρισκόμασταν πάντως εμείς πίσω από τη διατύπωση ότι δεν ήταν αποδεκτή η απόφαση. Παρατήρησα μάλιστα ότι και η ομάδα των φιλελευθέρων δεν συμφώνησε στο ψήφισμα με αυτό το σημείο. Συνεπώς κάτι έχει αρχίσει να κινείται σε αυτή τη μακροχρόνια συζήτηση.
<P>
Αν τώρα διαβάσετε την πρόταση ψηφίσματος της ομάδας του Ευρωπαϊκού Λαϊκού Κόμματος, θα απορήσουν πολλοί από εσάς γιατί ειδικά το Ευρωπαϊκό Λαϊκό Κόμμα προτρέπει την Επιτροπή να καταθέσει μια πρόταση για την τροποποίηση του κανονισμού αγοράς. Γιατί φθάσαμε σε αυτό το σημείο; Αυτό οφείλεται φυσικά κατά κύριο λόγο στον ΠΟΕ. Είμαι της γνώμης ότι δεν έχουμε καμμία άλλη εναλλακτική λύση, παρά να επιφέρουμε μία αλλαγή, καθώς δεν υφίσταται άλλη δυνατότητα προσφυγής στον ΠΟΕ. Πολλοί ίσως σκεφθούν ότι θα μπορούσαμε τώρα να προτείνουμε εμείς έναν συμβιβασμό, αλλά δεν υπάρχει τέτοια περίπτωση. Εκείνοι που διαμαρτυρήθηκαν μπορούν να μας προτείνουν οι ίδιοι έναν συμβιβασμό. Η μοναδική εναλλακτική λύση θα ήταν να αμφισβητήσουμε τον ΠΟΕ στο σύνολό του. Πιστεύω όμως ότι αυτό δεν το επιθυμεί η πλειοψηφία αυτού του Κοινοβουλίου. Μπορούμε ίσως να αναπτύξουμε περισσότερο τον ΠΟΕ, να εντάξουμε σε αυτόν δυναμικότερα κοινωνικά και περιβαλλοντικά πρότυπα, όμως η πλειοψηφία αυτής της αίθουσας δε θα έθετε ποτέ σε αμφισβήτηση τον ΠΟΕ καθ' εαυτόν.
<P>
Θα ήθελα ως δεύτερο σημείο να εξηγήσω γιατί εμείς επιθυμούσαμε μία αλλαγή στον κανονισμό αγοράς. Αυτή είναι ωστόσο μόνο η δική μου προσωπική άποψη, καθώς στην ομάδα μου υπάρχουν ακόμα έντονες διαφωνίες. Είμαι της γνώμης ότι εμφανίζει ουσιαστικές αδυναμίες. Δεν μιλώ επί του θέματος όπως μιλά ένας τυφλός για τα χρώματα. Είδα από κοντά την κατάσταση τόσο στην Γουαδελούπη όσο και στην Σάντα Λουτσία, αλλά και στην Λατινική Αμερική. Σε καμμία περίπτωση δεν μπορεί να ισχυριστεί κανείς ότι στις χώρες ΑΚΕ και στις ευρωπαϊκές περιφέρειες παραγωγής βρίσκονται οι καλοί, ενώ στην Λατινική Αμερική οι κακοί. Αυτό πολύ απλά δεν ισχύει. Στο Εκουαδόρ υπάρχουν περισσότεροι μικροπαραγωγοί από ό, τι σε όλα τα νησιά Windward μαζί. Το 60 % των μπανανών στο Εκουαδόρ προσφέρονται από μικροκαλλιεργητές που πλήττονται ιδιαίτερα από την ελλιπή πρόσβαση στην ευρωπαϊκή αγορά. Τώρα δε, υφίστανται ακόμη μεγαλύτερη πίεση από τις πολυεθνικές. Όλα αυτά δεν είναι δυνατόν να ανταποκρίνονται στις προθέσεις μας. Πιστεύω λοιπόν ότι είναι πια καιρός να επέλθει μία αλλαγή του κανονισμού αγοράς. Η ιδέα για ένα εμπόριο με ίσους όρους που πρότειναν οι κύριοι Mόller και Kreissl-Dφrfler, θα πρέπει να ληφθεί σοβαρά υπόψη, ανεξάρτητα από την προέλευση της μπανάνας - όσο αυτό βέβαια είναι δυνατό. Σε κάθε περίπτωση δεν μπορούμε να αποφύγουμε κάποια αλλαγή και χαίρομαι που έχει υπάρξει κινητοποίηση και σχετικά με αυτό το σημείο.

<SPEAKER ID=104 NAME="Aldo">
Κύριε Πρόεδρε, κύριες, κύριοι, αγαπητοί συνάδελφοι, πρέπει να σας υπενθυμίσω ότι ο κοινοτικός κανονισμός ο οποίος προβλέπει την ΚΟΑ της μπανάνας είναι το αποτέλεσμα ενός συμβιβασμού ο οποίος σέβεται την ισορροπία των συμφερόντων διαφορετικών πηγών εφοδιασμού ειδών διατροφής της Κοινότητας (ΑΚΕ και ζώνη δολαρίου) και λαμβάνει υπόψη τις προηγούμενες δεσμεύσεις της Ευρωπαϊκής Ένωσης, δηλαδή το προτιμησιακό καθεστώς, την προτιμησιακή πρόσβαση για τις μπανάνες των χωρών ΑΚΕ και τους κανόνες της GATT σε σχέση με τρίτες χώρες;
<P>
Τα στοιχεία τα οποία διαθέτουμε και η παρέμβαση σας, κύριε Επίτροπε, συγκλίνουν στην εξαφάνιση της ΚΟΑ της μπανάνας. Αν αυτό ισχύει, δεν τίθεται μόνο σε κίνδυνο το σύστημα εμπορική διάθεση της μπανάνας, αλλά ολόκληρη η κοινοτική πολιτική εμπορικής διάθεσης της μπανάνας.
<P>
Εκτός από την κοινοτική προτίμηση και την προνομιακή πρόσβαση για τους παραδοσιακούς εταίρους, θα ήθελα να αναφέρω ένα σημείο το οποίο ελλείψει συμφωνίας δικής μας με όσους κατηγορούν την παραγωγή μας, θα καταδίκαζε οριστικά την ευρωπαϊκή παραγωγή: πρόκειται για την κατανομή των αδειών, όπως προβλέπεται από τον κανονισμό 404/93.
<P>
Η κατανομή αδειών εισαγωγής βάσει ποσοστώσεων εφαρμόστηκε προκειμένου να υπάρξει ισορροπία, στην αγορά της Ευρωπαϊκής Ένωσης, για διαφόρους δικαιούχους. Εάν ο βασικός κανονισμός 404/93, είχε δώσει στους δικαιούχους πιστοποιητικά εισαγωγής με δασμολογικές ποσοστώσεις με βάση τις αγορές λατινοαμερικανικής μπανάνας οι οποίες πραγματοποιήθηκαν κατά την διάρκεια των τριών ετών πριν από την ΚΟΑ, οι δικαιούχοι που δεν θα είχαν παλαιοτέρα αγοράσει μπανάνες, δεν θα είχαν, σύμφωνα με αυτό το μοναδικό κριτήριο, πιστοποιητικό εισαγωγής.
<P>
Προβλέποντας μια ειδική διάταξη, δηλαδή την παραχώρηση του 30 % αδειών εισαγωγής λατινοαμερικανικής μπανάνας στους δικαιούχους, ο βασικός κανονισμός απέτρεψε την διατήρηση στο εσωτερικό της Ευρωπαϊκής Ένωσης του μονοπωλίου το οποίο πριν από την ΚΟΑ είχαν οι δικαιούχοι που εμπορεύονταν λατινοαμερικάνικες μπανάνες.
<P>
Η διατήρηση αυτού του μονοπωλίου θα αποτελούσε μεγαλύτερη κατάχρηση από την χαμηλή τιμή της λατινοαμερικάνικης μπανάνας, η οποία και θα ήταν επιπλέον η μοναδική, σύμφωνα με τον κανονισμό, που θα μπορούσε να ωφεληθεί από την αύξηση της κατανάλωσης στην κοινοτική αγορά, λόγω της μείωσης των παραδόσεων μπανάνας από την Κοινότητα και τις χώρες ΑΚΕ, ενώ η δασμολογική ποσόστωση προσαρμόζεται σε σχέση με την αύξηση της κατανάλωσης.
<P>
Πρέπει να γίνει καθετί δυνατό για να διατηρηθεί η ΚΟΑ της μπανάνας στην σημερινή μορφή. Οι παραγωγοί μπανάνας έχουν δικαίωμα, όπως και οι άλλοι παραγωγοί αγροτικών προϊόντων να απολαμβάνουν της στήριξης της Ένωσης και να επωφελούνται από το κοινοτικό προτιμησιακό καθεστώς.
<P>
Η παραγωγή των περιοχών της Καραϊβικής, η οποία πλήττεται συχνά από φυσικές καταστροφές, δεν θα διατηρηθεί εάν η αρχή της κατανομής των αδειών δεν προστατευθεί.
<P>
Θα ήθελα να υπενθυμίσω ότι στις εξόχως απομακρυσμένες περιοχές η μπανάνα αποτελεί τον κινητήριο μοχλό της οικονομίας.

<SPEAKER ID=105 LANGUAGE="ES" NAME="Sierra Gonzαlez">
Κύριε Πρόεδρε, ο κ. Πρόεδρος της Επιτροπής είπε πως η Ευρωπαϊκή Επιτροπή δεν ήταν διατεθειμένη να αρχίσει εμπορικό πόλεμο για την υπεράσπιση της κοινοτικής παραγωγής μπανανών, η αλήθεια είναι πως δε ζητάμε τόσα πολλά.
<P>
Δεν μπορούμε όμως να μιλάμε για το θέμα αυτό σαν να αποτελεί κάτι ασήμαντο, εφόσον το πρόβλημα αυτό εκτείνεται στην παραγωγή μπανανών, στον τομέα της γεωργίας, στις υπερπεριφερειακές περιοχές της Ευρωπαϊκής Ένωσης ή στο ίδιο το εμπόριο, πρόκειται για πολιτικό πρόβλημα, και το πρόβλημα που τώρα παρουσιάζεται στην περίπτωση των μπανανών δεν είναι άλλο από την αδυναμία της Ευρωπαϊκής Ένωσης ενώπιον των Ηνωμένων Πολιτειών. Η αδυναμία αυτή προσδιορίζεται από την θέση ηττοπάθειας της ίδιας της Επιτροπής στις διαπραγματεύσεις σε διεθνή δικαστήρια και από την ιδιαίτερη ευαισθησία της ενώπιον των θέσεων των πολυεθνικών εταιριών.
<P>
Πριν από τον Γύρο της Ουρουγουάης, η Επιτροπή είχε προβλέψει ήδη τις απαιτήσεις που θα παρουσίαζαν οι Ηνωμένες Πολιτείες. Ωστόσο, η ΚΟΑ των μπανανών επικυρώθηκε από 116 χώρες στη Συνθήκη του Μαρακές, και αυτό δεν ήταν τυχαίο, αυτό έγινε γιατί αποτελούσε την έκφραση μίας πολύπλοκης ισορροπίας ανάμεσα στους κοινοτικούς και μη παραγωγούς και εξαγωγείς. Όλοι θα επωφελούνταν.
<P>
Αυτή είναι η στιγμή για την Ευρωπαϊκή Ένωση να αντιμετωπίσει την πρόκληση και να επιτύχει την υπερίσχυση της δύναμης της λογικής. Τα συμπεράσματα του ΠΟΕ είναι αντίθετα με τα συμφέροντα των ευρωπαίων παραγωγών. Δεν υπερασπίζονται τα συμφέροντα των ευρωπαίων καταναλωτών, ούτε των χωρών ΑΚΕ, καθώς ούτε επίσης αυτά των μικροπαραγωγών της Λατινικής Αμερικής, ανταποκρίνονται μόνο στα συμφέροντα μιας χούφτας εταιριών. Αυτό αποδεικνύεται από το γεγονός ότι εκτός από τις μπανάνες συμπεριλαμβάνονται στον ΠΟΕ τα θέματα του κρέατος με ορμόνες, θέμα που θα αντιμετωπίσουμε αύριο.
<P>
Σίγουρα βρισκόμαστε μπροστά σε ένα πρόβλημα για την κυριαρχία της Ευρωπαϊκής Ένωσης και των θεσμικών της οργάνων, και μπροστά στο πρόβλημα του ποια συμφέροντα πρέπει να εξυπηρετεί η Ευρωπαϊκή Ένωση. Πέρα από την ελεύθερη συναλλαγή υπάρχουν κι άλλες αξίες. Εν πάση περιπτώσει και για να τελειώσω, η Ευρωπαϊκή Ένωση δεν είναι ένας φορέας αφηρημένου χαρακτήρα, αλλά ένας φορέας που προσδιορίζεται από την εσωτερική πολιτική του η οποία υιοθετείται από τους εκπροσώπους του κυρίαρχου λαού. Λόγω του σεβασμού προς την δημοκρατική νομιμότητα μερικών από τα νομοθετικά της όργανα, η Ευρωπαϊκή Ένωση δεν μπορεί να αποποιηθεί των κοινοτικών της πολιτικών.

<SPEAKER ID=106 LANGUAGE="EN" NAME="Newens">
Κύριε Πρόεδρε, η απόρριψη των προσπαθειών της Ευρωπαϊκής Ενωσης για τη διατήρηση του καθεστώτος της μπανάνας αποτελεί ολοσχερή καταστροφή για τους μικρούς καλλιεργητές μπανάνας στην Καραϊβική, την Ευρώπη και αλλού.
<P>
Η απόφαση αυτή δείχνει πώς το ελεύθερο σύστημα εμπορίου που δημιουργούμε επιτρέπει στις πλούσιες και πανίσχυρες πολυεθνικές να καταστρέφουν τις ζωές των φτωχών, αλλά σκληρά εργαζόμενων ανθρώπων. Οι παραγωγοί που πλήττονται δεν αποτελούσαν τον παραμικρό κίνδυνο στους βασικούς παραγωγούς και προμηθευτές μπανάνας της Λατινοαμερικανικής ηπείρου. Οι εργάτες στις φυτείες της Chiquita, της Del Monte και των άλλων πολυεθνικών δεν θα έχουν ιδιαίτερα οφέλη: η αμοιβή τους είναι χαμηλή, οι συνθήκες εργασίας τους κακές και τα δικαιώματά τους για να σχηματίσουν συνδικαλιστικές οργανώσεις περιορισμένα.
<P>
Στο παρόν στάδιο είναι δύσκολο να δούμε τι μπορεί να γίνει για την υπεράσπιση αυτών που πλήττονται από την κατάσταση αυτή. Ήλπιζα ότι η Επιτροπή θα εξηγούσε τις δυνατότητες με μεγαλύτερη προσοχή. Πρέπει να καταβληθεί κάθε δυνατή προσπάθεια για να παρασχεθεί βοήθεια εάν περάσουν οι αλλαγές, αλλά πρέπει επίσης να εξετάσουμε όλα τα εναλλακτικά μέσα υποστήριξης της βιομηχανίας της μπανάνας στις τωρινές συνθήκες. Πρέπει να ζητηθεί η γνώμη των κυβερνήσεων και των εκπροσώπων όλων όσων πλήττονται και να δηλώσουμε στον Παγκόσμιο Οργανισμό Εμπορίου ότι απόφαση αυτή είναι εντελώς απαράδεκτη.
<P>
Όμως, πρέπει να γίνουν περισσότερα πράγματα εάν το αποτέλεσμα θα είναι η καταστροφή των οικονομιών μικρής κλίμακας, η αυξημένη φτώχεια, η ενίσχυση της παραγωγής ναρκωτικών και η εγκληματικότητα. Οφείλουμε να επιδιώξουμε την λήψη μέτρων για την τροποποίηση του ίδιου του συστήματος. Η Επιτροπή, το Κοινοβούλιο και το Συμβούλιο πρέπει να συνέλθουν για τη διαμόρφωση ενός προγράμματος, ενδεχομένως τη σύγκληση μιας διάσκεψης και τη διεξαγωγή μιας εκστρατείας για την προστασία των συμφερόντων όλων των μικρών παραγωγών που βρίσκονται σε κίνδυνο, τυπικό παράδειγμα των οποίων αποτελούν οι μικροπαραγωγοί μπανάνας. Βεβαίως, οφείλουμε να συνεχίσουμε μέχρι τέλους να παρέχουμε κάθε δυνατή υποστήριξη σε εκείνους τους ανθρώπους που είναι τα θύματα αυτής της απόφασης.
<P>
(Χειροκροτήματα)

<SPEAKER ID=107 LANGUAGE="PT" NAME="Mendonηa">
Κύριε Πρόεδρε, κύριε Επίτροπε, πρωταρχικό καθήκον και ζήτημα προτεραιότητας της Ευρωπαϊκής Ενωσης είναι να βρίσκεται σε θέση να υπερασπιστεί, ανά πάσα στιγμή και σε κάθε ευκαιρία, τα συμφέροντα των κρατών μελών και των περιφερειών τους, όπως επίσης να τηρεί τις δεσμεύσεις που ανέλαβε έναντι τρίτων χωρών. Η θέση αυτή επιβάλλεται ακόμη πιο επιτακτικά όταν τίθεται θέμα υπεράσπισης συμφερόντων ευρωπαϊκών περιφερειών οι οποίες έχουν περιέλθει σε ιδιαίτερα μειονεκτική θέση λόγω αρνητικών διαρθρωτικών παραγόντων της οικονομίας τους και καθυστερήσεων στην ανάπτυξή τους, παράγοντες που επιδεινώνονται από την απόμακρη γεωγραφική τους θέση και το νησιωτικό τους χαρακτήρα.
<P>
Η παραγωγή μπανάνας σε κάποιες ευρωπαϊκές περιφέρειες, όπως είναι η Αυτόνομη Περιφέρεια της Μαδέρας, συνιστά την κυριότερη και πολύ συχνά τη μοναδική πηγή εισοδήματος για πολλές χιλιάδες οικογενειών του νησιού, ενώ συμβάλλει σε μεγάλο βαθμό στη διαφύλαξη της οικολογικής ισορροπίας της συγκεκριμένης περιφέρειας. Σε περίπτωση που επιβαλλόταν δραστική μείωση της παραγωγής μπανάνας στην περιφέρεια της Μαδέρας, ως αποτέλεσμα της πλήρους ελευθέρωσης του εμπορίου του εν λόγω προϊόντος, οι οικονομικές και περιβαλλοντικές ζημιές, μεταξύ άλλων, θα ήταν ανυπολόγιστες.
<P>
Θα ήταν απαράδεκτο αν η Ευρωπαϊκή Ενωση δεν εμμείνει στην υπεράσπιση μιας πολιτικής που προσβλέπει στην ποσοτική διαχείριση της ευρωπαϊκής αγοράς. Για τον πρόσθετο λόγο ότι -όπως είναι ευρέως γνωστό- οι κοινοτικοί παραγωγοί δεν απολαμβάνουν τις ίδιες συνθήκες με άλλους ώστε να είναι ανταγωνιστικοί στους κόλπους μιας πλήρως ελευθερωμένης αγοράς. Θεωρούμε σκόπιμο, επί τη ευκαιρία, να τονίσουμε πως, πέρα από την προαναφερθείσα πολιτική ποσοτικής διαχείρισης, η Ευρωπαϊκή Ενωση θα πρέπει να συνεχίσει να εφαρμόζει ένα σύστημα ενίσχυσης του εισοδήματος, το οποίο άλλωστε ήδη ισχύει και που θα πρέπει όχι μόνο να διατηρηθεί αλλά, κατά βάση, να ενισχυθεί.
<P>
Η πολιτική συνεργασίας και στήριξης της ανάπτυξης των χωρών ΑΚΕ, που έχει χαραχθεί εδώ και δεκαετίες και διατρανωθεί στις διαδοχικές συμβάσεις της Λομέ και στο πλαίσιο του Ευρωπαϊκού Ταμείου Ανάπτυξης, αποτελεί αναγκαίο και επαρκές υπόβαθρο ώστε να καθίσταται απαράδεκτη η άρση της προνομιακής μεταχείρισης, από μεριάς της Ευρωπαϊκής Ενωσης, αυτών των χωρών ΑΚΕ στον τομέα της μπανάνας, από τη στιγμή που μια τέτοια προνομιακή μεταχείριση διατηρείται σε πολλούς άλλους τομείς.
<P>
Για όλους τους λόγους που προανέφερα, αλλά και για πολλούς άλλους που δεν προλαβαίνω να αναπτύξω, θα θέλαμε εδώ να ενισχύσουμε και να υπογραμμίσουμε την πρόταση ψηφίσματος που υπεβλήθη από το Ευρωπαϊκό Λαϊκό Κόμμα. Όπως επίσης, ει δυνατόν, να γνωρίσουμε τι βρίσκεται πέρα από τις ανησυχίες του κυρίου επιτρόπου.

<SPEAKER ID=108 LANGUAGE="PT" NAME="Rosado Fernandes">
Κύριε Πρόεδρε, Κύριε Επίτροπε, ποτέ κανείς σαν κι εμένα, που καταψήφισα τη συμφωνία της ΓΣΔΕ, δεν θα μπορούσε να φανταστεί πως η εν λόγω συμφωνία ενδέχετο, στο όνομα του «δόγματος των ελευθέρων συναλλαγών», να εξελιχθεί σε ένα άκρως προστατευτικό οργανωτικό σχήμα. Και όμως, φθάσαμε σε αυτό ακριβώς το στρεβλό αποτέλεσμα: να βολεύουμε μια ολιγαρχία η οποία κατευθύνεται από τις Ηνωμένες Πολιτείες και που φροντίζει να αυτοπροστατεύεται. Μια ολιγαρχία όλο και πιο χορτάτη, όλο και πιο πλούσια, αποφασισμένη να εξαπολύσει έναν ανειρήνευτο εμπορικό πόλεμο. Αυτό είναι που στην πραγματικότητα προσδοκάται από τη σκοπιά των «ελευθέρων συναλλαγών», και όλοι μας εδώ μέσα το γνωρίζαμε. Μόνο που δεν βρέθηκαν παρά 80 ή 90 βουλευτές να το καταψηφίσουν. Δεν μπορώ να πω, βεβαίως, ότι χαίρομαι με τη δυστυχία των άλλων και με τις βλακείες που διεπράχθησαν, γεγονός όμως είναι ότι αυτό το Κοινοβούλιο δεν διαθέτει το ηθικό ανάστημα ώστε, την παρούσα στιγμή, να κατακρίνει το τερατούργημα που το ίδιο άφησε να δημιουργηθεί γύρω του. Το ίδιο το Κοινοβούλιο άφησε αυτό το τερατούργημα να δυναμώσει, το ίδιο του έδωσε τροφή, και κάθεται τώρα και κλαίει πάνω από το λείψανο του τέρατος που το ίδιο δημιούργησε!
<P>
Τι δικαίωμα έχω να διαμαρτύρομαι εδώ μέσα, εγώ που κατάγομαι από μια μικρή χώρα η οποία έχει ένα νησί όπου ζουν εννέα χιλιάδες παραγωγοί μπανάνας; »Εννέα χιλιάδες παραγωγοί μπανάνας; Ας ασχοληθούν με κάτι άλλο», θα έλεγαν οι Αμερικανοί! Με τι άλλο, όμως, όταν δεν έχουμε εναλλακτική λύση; »Να κάνετε κάτι άλλο, αλλιώς ρωτήστε τους Γιαπωνέζους πώς να κάνετε χαρακίρι». Αυτό θα ήταν μια διέξοδος, μιας και εναλλακτικές λύσεις δεν υπάρχουν, μιας και δεν υπάρχει καμία προστασία, εφόσον τη σήμερον ημέρα τον προστατευτισμό απολαμβάνουν μονάχα οι οπαδοί των ελευθέρων συναλλαγών, αφού έχουν με το μέρος τους συνηγόρους οι οποίοι, βεβαίως, σε τέτοιου είδους ζητήματα, μόνο αμερόληπτοι δεν είναι.
<P>
(Χειροκροτήματα)

<SPEAKER ID=109 LANGUAGE="ES" NAME="Medina Ortega">
Κύριε Πρόεδρε, καταλαβαίνω πως, λόγω της λεπτότητας του θέματος, ο Επίτροπος κ. Fischler ήταν πολύ προσεκτικός απόψε. Την επόμενη εβδομάδα η Επιτροπή θα πρέπει να λάβει μια σημαντική απόφαση, και πιστεύω πως θα ήταν καλό να είχαμε την ευκαιρία να εκφράσουμε τη γνώμη μας στον κ. Επίτροπο πριν από την λήψη της απόφασης από την Επιτροπή, και ελπίζω επίσης πως ο κ. Επίτροπος σημειώνει όλα όσα λέγονται αυτή τη στιγμή εδώ στο Κοινοβούλιο, που όπως θα δει αποτελούν ένα ευρύ πολιτικό και γεωγραφικό φάσμα στο οποίο δεν συμπεριλαμβάνονται μόνο οι χώρες που παράγουν μπανάνες αλλά επίσης και η πλειοψηφία του Κοινοβουλίου υπερασπιζόμενη ένα σταθερό καθεστώς.
<P>
Θα ήθελα να επιστήσω την προσοχή της Επιτροπής σε ένα σημείο που ίσως να μην τονίστηκε αρκετά απόψε. Ασχολούμαστε με την ελευθερία των εμπορικών συναλλαγών, και σκέφτηκε η Επιτροπή ή ο Παγκόσμιος Οργανισμός Εμπορίου πως η μεγαλύτερη απόπειρα κατά της ελευθερίας των εμπορικών συναλλαγών γίνεται αυτή τη στιγμή από τις πολυεθνικές εταιρίες που έχουν δημιουργήσει καρτέλ στο παγκόσμιο εμπόριο μπανανών; Τις προάλλες ταξίδευα αεροπορικώς με κάποιους ανεξάρτητους παραγωγούς από τον Ισημερινό, οι οποίοι εκπροσωπούν περίπου το 25 % των παραγωγών μπανανών, και με διαβεβαίωναν πως δεν έχουν καμία ελευθερία, δεν τους μένει άλλη λύση από το να δώσουν τα φρούτα τους στις πολυεθνικές.
<P>
Αυτή τη στιγμή στην κοινοτική αγορά, πέρα από την δημιουργία καρτέλ στην παγκόσμια αγορά και την κατοχή του 100 % της βορειοαμερικανικής αγοράς, που είναι μια πολύ πλούσια αγορά, τη στιγμή αυτή λοιπόν οι πολυεθνικές κατέχουν το 65 % της κοινοτικής αγοράς. Αν το καθεστώς που πρόκειται να εγκαθιδρυθεί επικαλούμενο την ελευθερία των εμπορικών συναλλαγών αφανίσει αυτό το μικρό ποσοστό του 30 % της κοινοτικής αγοράς, το μόνο που απομένει στους παραγωγούς της Κοινότητας και στις χώρες ΑΚΕ, που κατά παράδοση εξάγουν στην Ευρωπαϊκή Ένωση, θα έχουμε καταστρέψει την ελευθερία των εμπορικών συναλλαγών.
<P>
Κύριε Επίτροπε, πιστεύω πως αυτή τη στιγμή υπάρχουν στην Επιτροπή κάποιοι κανόνες Κοινοτικού Δικαίου σχετικά με τον ελεύθερο ανταγωνισμό, τους οποίους δεν έχει λάβει υπόψη του ο Παγκόσμιος Οργανισμός Εμπορίου, πρέπει να θυμηθούμε πως ο Παγκόσμιος Οργανισμός Εμπορίου είναι επίσης αρμόδιος όσον αφορά στις υπηρεσίες, και πως αυτό που πρόκειται να συμβεί είναι να καταστραφεί η ελευθερία των εμπορικών συναλλαγών. Δεν υπερασπίζεται εδώ η ελευθερία των εμπορικών συναλλαγών. Εμείς είμαστε αυτοί που πρέπει να υπερασπίσουμε την ελευθερία των εμπορικών συναλλαγών μπροστά στην δημιουργία καρτέλ στην αγορά των μπανανών από τις μεγάλες πολυεθνικές.

<SPEAKER ID=110 LANGUAGE="SV" NAME="Carlsson">
Κύριε Πρόεδρε, κύριε Επίτροπε, αγαπητοί συνάδελφοι, για την Ευρωπαϊκή Ένωση είναι σημαντικός ο σεβασμός των διεθνών συμφωνιών, και ως ένα βήμα σ'αυτό, οι αποφάσεις των διεθνών δικαστηρίων. Είναι σημαντικό για τον ίδιο λόγο που θέλουμε να σέβονται τα κράτη μέλη της ΕΕ τους κανόνες της ΕΕ. Αυτές τις συμφωνίες τις έχουμε συνάψει διότι το εθνικό κράτος είναι σε πολλές περιπτώσεις πολύ μικρό και διότι συμφέρει η συνεργασία εντός κοινού πλαισίου κανόνων, έστω και αν σε κάποιες περιπτώσεις θεωρούμε ότι οι κανόνες είναι εναντίον μας.
<P>
Αγαπητοί συνάδελφοι, η ΕΕ έχει θεμελιωθεί στην επίγνωση ότι το ελεύθερο εμπόριο ευνοεί την παγκόσμια οικονομία και την δική μας οικονομία. Γι'αυτό συμμετέχουμε στον Παγκόσμιο Οργανισμό Εμπορίου. Σ'αυτόν τον οργανισμό έχουμε αναλάβει, όπως και άλλες χώρες, ορισμένες δεσμεύσεις που πρέπει να τις σεβαστούμε. Αν τις αθετήσουμε διότι δεν μας συμφέρει, τότε θα αθετήσουν άλλες χώρες τις δικές τους δεσμεύσεις όταν συμφέρει αυτές - αλλά όχι εμάς.
<P>
Τα μεροληπτικά εισαγωγικά εμπόδια που συζητάμε τώρα έχουν επιβληθεί διότι οι καταναλωτές, αν τους επιτρεπόταν να επιλέξουν οι ίδιοι ελεύθερα, θα προτιμούσαν, σε σημαντικό βαθμό, να αγοράσουν μπανάνες από αλλού. Γι'αυτό, λαμβάνοντας υπ·όψη και τους καταναλωτές επίσης, πρέπει να απελευθερωθόυν οι εισαγωγές. Τα εμπόδια στις εισαγωγές οδηγούν στο να ακριβύνουν περισσότερο οι μπανάνες απ'ό, τι θα συνέβαινε σε διαφορετική περίπτωση. Αν αυτό το σύστημα εισαγωγών δεν ερχόταν σε σύγκρουση με τις διεθνείς συμφωνίες που έχουμε συνάψει, θα μπορούσε πιθανώς μια τέτοια αύξηση της τιμής να γινόταν αποδεκτή, αλλά εν τοιαύτη περιπτώσει μόνον με την προϋπόθεση ότι τα εμπόδια στις εισαγωγές αποτελούσαν πραγματικά μια καλή αναπτυξιακή ενίσχυση για τις χώρες του ΑΚΕ. Αλλά αυτό δεν συμβαίνει βέβαια! Η ρύθμιση των εισαγωγών είναι πολύ περίπλοκη και έχει οδηγήσει σε ένα εμπόριο αδειών ως επακόλουθο των επιπλέον χρημάτων που αναγκάζονται να πληρώνουν οι καταναλωτές. Αυτά τα χρήματα καταλήγουν κυρίως σε γραφειοκράτες μεσάζοντες.
<P>
Γι'αυτό η ΕΕ πρέπει, για πολλούς λόγους, να αλλάξει την υπάρχουσα ρύθμιση του εμπορίου μπανανών, διότι αυτό είναι σύμφωνο με τις διεθνείς μας δεσμεύσεις, και διότι θα ήταν υπέρ των καταναλωτών, και διότι υπάρχουν πιο αποτελεσματικές μορφές ενίσχυσης των αναπτυσσόμενων χωρών του ΑΚΕ στην επιδίωξή τους να βρούν παραγωγικές δομές προσανατολισμένες στο μέλλον. Αν δεν συμμορφωθούμε με την απόφαση του Π.Ο.Ε. θα αντιμετωπίσουμε δαπανηρά αντίμετρα. Η αξιοπιστία της ΕΕ, όταν μιλάμε στον Π.Ο.Ε. και σε άλλες περιστάσεις για ελεύθερο εμπόριο και σεβασμό των ανειλημμένων συμφωνιών, θα ζημιωνόταν.

<SPEAKER ID=111 LANGUAGE="EN" NAME="Kinnock, Glenys">
Kύριε Πρόεδρε, ευχαριστώ τον Επίτροπο κ. Fischler που μας έδωσε την ευκαιρία να συζητήσουμε ένα πολύ σημαντικό θέμα.
<P>
Είμαι σίγουρη ότι θα αναγνωρίσει όπως και εγώ ότι ο αναμφισβήτητος νικητής μετά από αυτή την απόφαση του ΠΟΕ είναι οι μπανάνες Chiquita. Αρχικά, το διάβημα έγινε στον ΠΟΕ ως άμεση συνέπεια της απαράδεκτης επιρροής που άσκησε η Chiquita προς την αμερικανική κυβέρνηση. Όπως είμαι σίγουρη ότι γνωρίζει, μια επιτροπή της Γερουσίας εξετάζει τις πτυχές της επιρροής αυτής και πιθανόν να ρίξει λίγο φως σε αυτή την αθλιότητα της προεδρικής εκλογικής εκστρατείας στις ΗΠΑ.
<P>
Οι παραγωγοί της Καραϊβικής αισθάνονται κάποια αμηχανία από την απόφαση του ΠΟΕ. Η πλήρης συμμετοχή τους στον ΠΟΕ δεν έγινε δεκτή, οι νόμιμοι εκπρόσωποί τους αποβλήθηκαν και στη συνέχεια, σαν να μην έφταναν αυτά, στην αίτηση προσφυγής προήδρευσε ένας Αμερικανός. Εάν θέλετε να το ονομάσετε αυτό αμερόληπτη στάση ή εάν μπορείτε να αναγνωρίσετε ότι τούτο αποτέλεσε έκφραση πλήρους αδιαφορίας στις ανάγκες της Καραϊβικής, τότε είμαι σίγουρη ότι θα το κάνετε.
<P>
Την περασμένη εβδομάδα επισκέφθηκα τις Ηνωμένες Πολιτείες και εξεπλάγην με το πόσες φορές χρειάστηκε να τους υπενθυμίσω ότι η βοήθεια δεν είναι υποκατάστατο του εμπορίου και ότι εδώ έχουμε αναλάβει μια πολύ σημαντική δέσμευση σχετικά με την ανάπτυξη. Δεν γνωρίζουν τίποτε γι' αυτή, όπως δεν γνωρίζουν τίποτε για τις επιπτώσεις της απόφασης στην Καραϊβική.
<P>
Θα ήθελα ορισμένες διευκρινίσεις από τον Επίτροπο εάν το προηγούμενο που δημιουργήθηκε με την ιαπωνική συμφωνία των 15 μηνών για τη συμμόρφωση είναι κάτι στο οποίο πρόκειται να επιμείνει η Επιτροπή. Θα ήθελα επίσης να ξέρω εάν η Επιτροπή γνωρίζει τη στιγμή αυτή τις αμερικανικές τροποποιήσεις που έχουν συνταχθεί πάνω στο καθεστώς μας και εάν προτίθεται να αντιδράσει σε αυτές, όπως ελπίζω ότι θα κάνει.
<P>
Τέλος, θα ήθελα να ρωτήσω εάν θα υπάρξει κάποια συνέπεια εκ μέρους της Επιτροπής. Ο Sir Leon Brittan λέει ότι έχουμε άλλα θέματα που μας απασχολούν και ότι, συνεπώς, πρέπει να αποδεχθούμε τόσο την απόφαση για τις ορμόνες και το βοδινό κρέας όσο και την απόφαση για τις μπανάνες. Ο Επίτροπος Pinheiro λέει ότι πρέπει να έχουμε πολύ σαφείς αναπτυξιακούς στόχους στις διεθνείς οικονομικές μας σχέσεις.
<P>
Ο Επίτροπος Fischler λέει ότι δεν πρέπει να εφαρμόσουμε τα πορίσματα της Επιτροπής για τις Ορμόνες, αλλά να δώσουμε αποζημιώσεις και έχει αναμφίβολα δίκιο. Συνεπώς, γιατί να μην εξετάσουμε μια παρόμοια προσέγγιση στη διαμάχη για τη μπανάνα με αυτή που υιοθέτησε στις διαμάχες που έλαβαν χώρα στην Επιτροπή για τις Ορμόνες;

<SPEAKER ID=112 LANGUAGE="PT" NAME="Correia">
Κύριε Πρόεδρε, κύριε Επίτροπε, είναι γνωστό ότι η κατανομή των αδειών εισαγωγής αποτελεί μία από τις βάσεις της ΚΟΑ στον τομέα της μπανάνας, που ισχύει από το 1993. Αυτή η διαδικασία στοχεύει στον περιορισμό των εισαγωγών μπανάνας από την Κεντρική Αμερική, κατά τρόπο ώστε να εξασφαλισθεί η εμπορία των κοινοτικών προϊόντων και αυτών που προέρχονται από τις χώρες ΑΚΕ.
<P>
Τα πορίσματα του Οργάνου Ελέγχου της Ονομασίας, που λειτουργεί στο πλαίσιο της Παγκόσμιας Οργάνωσης Εμπορίου, δικαίωσαν οριστικά τις χώρες που υπέβαλαν προσφυγή κατά του εφαρμοζόμενου σήμερα συστήματος της ΚΟΑ στον τομέα της μπανάνας. Εφόσον γνωρίζουμε ότι, με την αποδοχή της παραπάνω απόφασης, παύει να υπάρχει το κίνητρο που παρεχόταν στον εισαγωγέα για την αγορά κοινοτικής μπανάνας, αγοράζοντας στο εξής μπανάνες από εκείνον που θα του αποδώσει το μεγαλύτερο κέρδος, δηλαδή από τις αμερικανικές πολυεθνικές, τι μέτρα προτίθεται να λάβει η Επιτροπή ώστε:
<P>
να εξασφαλίσει τη διάθεση στην αγορά της κοινοτικής παραγωγής μπανάνας δίχως απώλεια εισοδήματος για τους παραγωγούς; -να αποτρέψει την εγκατάλειψη αυτής της καλλιέργειας, ούτως ώστε να διατηρηθούν οι ευεργετικές συνέπειες για το τοπίο και το περιβάλλον, παράγοντες που επηρεάζουν θετικά την τουριστική βιομηχανία, η οποία, με τη σειρά της, δημιουργεί δεκάδες χιλιάδων θέσεις απασχόλησης στις ιδιαίτερα απομακρυσμένες περιφέρειες, μεταξύ των οποίων συγκαταλέγεται και η Αυτόνομη Περιφέρεια της Μαδέρας;

<SPEAKER ID=113 LANGUAGE="EN" NAME="Mc Carthy">
Κύριε Πρόεδρε, είναι δύσκολο να βρεθούν μέσα σε ένα λεπτό δικαιολογίες για τον εξαιρετικά άδικο χαρακτήρα της απόφασης, αλλά θα προσπαθήσω να δώσω στα μέλη του Κοινοβουλίου μια εικόνα των συζητήσεων που η κ. Kinnock και εγώ είχαμε στην Ουάσιγκτον την περασμένη εβδομάδα. Πρέπει να πω ότι οι πρεσβευτές από την Καραϊβική ένοιωσαν τελείως συντετριμμένοι από την απόφαση. Αισθάνονται ότι δεν μπορούν να στραφούν σε κανένα, ότι τέθηκαν σε εξαιρετικά μειονεκτική θέση, ότι δέχθηκαν ένα συντριπτικό χτύπημα από μια μεγάλη χώρα και ότι τέθηκαν στο περιθώριο από τις πολυεθνικές. Θεωρούμε ότι αυτό είναι άδικο, διότι αντιπροσωπεύουν μόνο το 3 % του παγκόσμιου εμπορίου. Ως ευρωπαίοι καταναλωτές έχουμε το δικαίωμα να αγοράζουμε μπανάνες από τις περιοχές εκείνες όπου τα λεφτά μας θα πιάσουν τόπο και οι οποίες αντικατοπτρίζουν τα δημοκρατικά δικαιώματα και τα υγιή κοινωνικά πρότυπα που περιμένουμε και προωθούμε στις εν λόγω χώρες.
<P>
Πιστεύω ότι η Επιτροπή έχει τη σταθερή υποχρέωση να συνδράμει τις χώρες αυτές. Δεν έχει νόημα να πούμε, όπως μας είπαν οι ΗΠΑ, ότι η λύση έγκειται στη διαφοροποίηση. Μας είπαν με μεγάλη ετοιμότητα: "Η λύση βρίσκεται στην υφαντουργία», αλλά πρέπει να επισημανθεί ότι οι ΗΠΑ είναι μία χώρα που ασκεί μία από τις πλέον προστατευτικές πολιτικές παγκοσμίως στον τομέα της υφαντουργίας. Για τις χώρες αυτές η λύση δεν βρίσκεται εκεί. Θέλουμε να ασκήσουμε το δικαίωμά μας, να διασφαλίσουμε ότι έχουν το δικαίωμα να καλλιεργούν μπανάνες, ιδιαίτερα για το συμφέρον των πολλών ανθρώπων που ασχολούνται με την παραγωγή μπανάνας στις χώρες αυτές.

<SPEAKER ID=114 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί τη Πέμπτη, στις 12.00 το μεσημέρι.

<CHAPTER ID=8>
Εγκατάστση του Τσερνομπίλ και αντιδραστήρες Khmelnitsky II και Rovno IV στην Ουκρανία
<SPEAKER ID=115 NAME="Πρόεδρος">
Η ημερήσια διάταξη προβλέπει τη συζήτηση της προφορικής ερώτησης του κ. Scapagnini (B4-0519/97 - O-0087/97), εξ ονόματος της Επιτροπής Έρευνας, Τεχνολογικής Ανάπτυξης και Ενέργειας, προς την Επιτροπή, σχετικά με το κλείσιμο του εργοστασίου παραγωγής ατομικής ενέργειας του Τσερνομπίλ μέχρι το 2000 και την αποπεράτωση των πυρηνικών αντιδραστήρων Khmelnitsky II και Rovno IV στην Ουκρανία.

<SPEAKER ID=116 NAME="Scapagnini">
Κύριε Πρόεδρε, σήμερα η επιτροπή μας θέλει να υπενθυμίσει ότι έντεκα χρόνια μετά τη καταστροφή στο Τσερνομπίλ, το πρόβλημα παραμένει άλυτο μέχρι σήμερα. Η λύση είναι συνδεδεμένη με τη θέληση της επιβεβαίωσης του ρόλου της Ευρωπαϊκής Ένωσης στην ανάκαμψη και ανάπτυξη της οικονομίας των χωρών, όπως η Ουκρανία, όπου παραμένουν ακόμα διαστρεβλώσεις που έχουν σχέση με το πέρασμα από μια κρατική οικονομία σε μια οικονομία της ελεύθερης αγοράς, διαστρεβλώσεις που επιβαρύνουν τη καθημερινή ζωή. Ακούσαμε και θα ακούσετε από τον κ. Adam με ποιο τρόπο συνεχίζει να έχει αντίκτυπο αυτή η κατάσταση στη καθημερινή ζωή αυτών των χωρών.
<P>
Η Ευρωπαϊκή Ένωση διαθέτει ένα εργαλείο - αν και στην πραγματικότητα είναι αρκετά περιορισμένο - που είναι αυτό των δανείων της Euratom για τη βελτίωση της ασφάλειας και της αποτελεσματικότητας των ατομικών εργοστασίων παραγωγής ενέργειας των χωρών του Τρίτου Κόσμου. Πάντως είναι αλήθεια ότι εμείς, ως Κοινότητα, είμαστε ο κυριότερος συμβαλλόμενος της λεγόμενης «πυρηνικής ασφάλειας» στην ΕΤΑΑ, που δημιουργήθηκε για να διαχειρίζεται τη βοήθεια του G-24 στις ανατολικές χώρες. Το μνημόνιο κατανόησης που υπεγράφη στην Οτάβα τον Δεκέμβριο του 1995, προέβλεπε παρ'όλα αυτά το κλείσιμο του ατομικού εργοστασίου του Τσερνομπίλ το έτος 2000, συνοδευόμενο από μια μακρόχρονη ενεργειακή στρατηγική, όπου μεταξύ των άλλων υπήρχε σαν παράγων του επενδυτικού προγράμματος ελαχίστου κόστους, η αποπεράτωση των αντιδραστήρων K2 και R4, που εσείς κύριε Πρόεδρε αναφέρατε.
<P>
Την έκθεση, την ευθύνη σύνταξη της οποίας είχε ο καθηγητής Surrey του Πανεπιστημίου του Sussex, ακολούθησε, όπως πολύ καλά γνωρίζουμε, μια χιονοστιβάδα εγγράφων, περιλαμβανόμενης της έκθεσης Lahmeyer και Stone & Webster, αντικείμενο ανάλυσης εκ μέρους της κοινοβουλευτικής μας επιτροπής. Όλα αυτά δεν προσφέρουν τίποτε άλλο εκτός από το να προκαλέσουν περαιτέρω σύγχυση στο εν λόγω θέμα και δεν υπόδειξαν μια ξεκάθαρη πορεία για να ληφθεί μια απόφαση σε κοινοτικό επίπεδο. Υπενθυμίζουμε ότι λάβαμε υπόψη τις ειδικές ακροάσεις γι' αυτό το θέμα, ακούσαμε τους εμπειρογνώμονες, αναλύσαμε τις συνθήκες αυτών των χωρών, τις επιτροπές και τα πρακτορεία για την ενέργεια, αλλά γεγονός είναι ότι τίποτα δεν έχει αλλάξει. Η ίδια η ΕΤΑΑ σύστησε μια σειρά από ομάδες εργασίας με σκοπό να ξεκαθαρίσει έως ποιο σημείο οι συνθήκες οικονομικής και περιβαλλοντικής βιωσιμότητας και πυρηνικής ασφάλειας τηρούνται στην επιλογή - του επενδυτικού προγράμματος ελαχίστου κόστους - για την αποπεράτωση των αντιδραστήρων ρωσικής προέλευσης WWER ηλεκτρικής ισχύος 1000 megawatt, Khmelnitsky 2 και Rovno 4, σύμφωνα με τις προδιαγραφές ασφαλείας που εγκρίθηκαν από αυτόν που σχεδίασε τα πυρηνικά εργοστάσια.
<P>
Ο χρόνος περνά και ακόμα αναμένουμε την απόφαση της ΕΤΑΑ. Γι'αυτό το λόγο ζητάμε ένθερμα από την Ευρωπαϊκή Επιτροπή να μας γνωστοποιήσει τη θέση της γύρω από αυτό το ζήτημα και να ξεκαθαρίσει κατά πόσον θα πρέπει να αναμένουμε τη στάση της ίδιας της ΕΤΑΑ. Σε διαφορετική περίπτωση - αυτό είναι ξεκάθαρο - πρέπει να αξιολογήσουμε εάν η Ευρωπαϊκή Ένωση πρέπει να διαχωρίσει το έργο της όσον αφορά τα δάνεια της Euratom από τις δραστηριότητες της ΕΤΑΑ, η λογική της οποίας ίσως να διαφέρει από τον κοινοτικό τρόπο λειτουργίας σε αυτό το ειδικό ντοσιέ.
<P>
Κύριε Πρόεδρε, παρ'όλες τις πολλαπλές δυσκολίες που συναντήσαμε για να μπορέσουμε να προσεγγίσουμε την αλήθεια των γεγονότων, τώρα που γνωρίζουμε μια ποικιλία διαφορετικών ερμηνειών αυτών των γεγονότων, καταφέραμε να σχηματίσουμε μια γενική εικόνα της κατάστασης χάρη στην εξαιρετική εργασία του βουλευτή Gordon Adam. Γνωρίζετε ότι ο αντιπρόεδρος της επιτροπής μας επισκέφθηκε πολλές φορές την Ουκρανία, μας ενημέρωσε για ό, τι συνέβαινε εκεί και είναι σε θέση να περιγράψει συνοπτικά γνωστοποιώντας το ζήτημα σε αυτή τη Συνέλευση. Ακριβώς τον Μάϊο, επέστρεψε με άκρως σημαντικές ειδήσεις, συνοδευόμενος από τη διαβουλευτική αντιπροσωπεία υπό τη προεδρία της κυρίας Erika Mann. Πράγματι, η εξαιρετική έκθεση του κ. Adam ολοκληρώνεται με μια ανησυχητική ανάλυση σχετικά με την ανάγκη ανεξαρτησίας της Ουκρανίας σε σχέση με τις ενεργειακές της πηγές, σημερινές και μελλοντικές.
<P>
Κύριε Πρόεδρε, αναμένουμε με αγωνία την απάντηση της Επιτροπής σε αυτές τις επερωτήσεις. Δεν διαφεύγει από κανένα η σημασία αυτού του ζητήματος και η τραγικότητα μιας κατάστασης, στάσιμης εδώ και έντεκα χρόνια που μπορεί να έχει σε κάθε στιγμή, δραματικές επιπτώσεις για όλους εμάς.

<SPEAKER ID=117 LANGUAGE="EN" NAME="Κinnock, Glenys">
Κύριε Πρόεδρε, λυπάμαι που διακόπτω τη συζήτηση αυτή, αλλά αισθάνομαι κάποια σύγχυση. Κατάλαβα ότι επρόκειτο να μας δοθεί κάποια απάντηση από τον Επίτροπο σχετικά με την προηγούμενη συζήτηση και ότι δεν θα προχωρούσαμε απλώς στην επόμενη. Μήπως πρέπει να περιμένουμε μέχρι το τέλος της παρούσας συζήτησης για να δώσουμε στο Επίτροπο Fischler την ευκαιρία να απαντήσει; Τί ακριβώς συμβαίνει;

<SPEAKER ID=118 NAME="Πρόεδρος">
Κυρία Kinnock, η Επιτροπή δεν επιθυμούσε να απαντήσει στο προηγούμενο σημείο και γι'αυτό τον λόγο η συζήτηση έληξε ακριβώς διότι δεν υπήρξε αίτηση παρέμβασης. Τώρα προχωρήσαμε σε άλλο θέμα της ημερήσιας διάταξης.

<SPEAKER ID=119 NAME="Van den Broek">
Κύριε Πρόεδρε, ζητώ συγγνώμη που καθυστέρησα. Ευχαρίστως ν'απαντήσω στην ερώτηση του κ. Scapagnini για το Τσερνομπίλ, αρχίζοντας με μια σύντομη γενική εικόνα της υπόθεσης, πριν σχολίασω εν συνέχεια τις επί μέρους ερωτήσεις.
<P>
Τον Δεκέμβριο του 1995, αποφασίσθηκε στα πλάισια της G7 ένα σφαιρικό πρόγραμμα προς υποστήριξη της απόφασης του προέδρου Koutchma να κλείσσει το Τσερνομπίλ έως το έτος 2000. Το 1995, εκπονήθηκε το λεγόμενο μνημόνιο κατανόησης, με διάφορα μέτρα για την μεταρρύθμιση του τομέα της ενέργειας στην Ουκρανία, ώστε να δημιουργηθεί ένας τομέας ενέργειας σύμφωνος με τη λειτουργία της αγοράς. Το βάρος δόθηκε στη λήψη μέτρων για την πραγματοποίηση εξοικονόμησης ενέργειας και περισσότερη ενεργειακή αποτελεσματικότητα. Επίσης, προβλέπονταν μέτρα για τον εκσυγχρονισμό των μην πυρηνικών μορφών ενέργειας, καθώς και για την μεγαλύτερη ασφάλεια των υπαρχόντων πυρηνικών αντιδραστήρων.
<P>
Η G7 σημείωσε ήδη σημαντική πρόοδο στην εκτέλεση του προγράμματος. Διατέθηκαν περίπου 1 δισ. Αμερικάνικα δολάρια υπό μορφή δανείου για έργα στον μη πυρηνικό τομέα, και περίπου 500 εκατ. δολάρια συγκεντρώθηκαν για την αγορά εξοπλισμού, την επιδότηση τεχνικών μελετών και έργα για το κλείσιμο των εγκαταστάσεων του Τσερνομπίλ. Στο τελευταίο ποσόν των 500 εκατ., συμπεριλαμβάνονται τα 100 εκατ. που διέθεσε πρόσφατα η Επιτροπή για την ανανέωση του κελύφους.
<P>
Κύρια στοιχεία της πολιτικής της G7 είναι λοιπόν ο εκσυγχρονισμός των θερμικών και υδροδυναμικών εγκαταστάσεων, η προώθηση της εξοικονόμησης ενέργειας, αλλά επίσης - και δικαίως, όπως παρατήρησε το Ευρωπαϊκό Κονοβούλιο - η χρηματοδότηση της αποπεράτωσης των πυρηνικών εγκαταστάσεων Rovno 4 και Khmelnitsky 2. Ως γνωστόν, η χρηματοδότηση του έργου εκείνου αποτελεί αντικείμενο τακτικών διαβουλεύσεων στα πλαίσια της Ομάδας των 7. Και τίθενται εκεί μερικά σημαντικά θέματα. Διότι τα όσα συμφωνήθηκαν στο μνημόνιο κατανόησης πρέπει να τηρηθούν πλήρως. Σε καμία περίπτωση δεν επιτρέπεται να διακινδυνεύσει ο στόχος μας να κλείσει το Τσερνομπίλ μέχρι το 2000. Ιδίως που ο μόνος αντιδραστήρας που λειτουργεί ακόμη, η μονάδα 3, βρίσκεται σε άθλια κατάσταση, όπως επιβεβαιώθηκε και πάλι σε μια πρόσφατη έκθεση ανεξαρτήτων ειδικών.
<P>
Επιπλέον, η δική μας χρηματοδότηση αποτελεί τη μοναδική έγγυηση ότι η αποπεράτωση των μισοτελειωμένων εγκαταστάσεων γίνεται σύμφωνα με τις διεθνείς προδιαγραφές για την πυρηνική ασφάλεια. Οπως αναφέρεται στο υπόμνημα, η χρηματοδότηση του αντιδραστήρα θα υλοποιηθεί κατά την λεγόμεν αρχή του ελαχίστου κόστους, στην πράξη όμως αποδείχθηκε δύσκολο να φτάσουμε σ'αυτό το σημείο σε ξεκάθαρα συμπεράσματα. Φημισμένες διεθνείς οργανώσεις και ειδικοί έχουν διαφορετικές απόψεις βάσει ποίων παραμέτρων πρέπει να καταρτίζονται οι μελέτες για το ελάχιστο κόστος. Οι μελλοντικές οικονομικές εξελίξεις στην Ουκρανία και η ανάλογη ζήτηση ενέργειας για παράδειγμα, είναι πολύ δύσκολο να καθορισθούν ή εκτιμηθούν.
<P>
Έχοντας ολα αυτά υπόψη της και μετά από εκτενείς και σε βάθος διαβουλεύσεις με τους άλλους εταίρους στην G7, η Επιτροπή έφτασε στο συμπέρασμα ότι μια χωρισμένη σε διάφορες φάσεις υλοποίηση του έργου Rovno 4 και Khmelnitsky, προσφέρει την καλύτερη εγγύηση για την υλοποίηση τουμνημόνιου κατανόησης. Αυτό σημαίνει ότι, μετά την ολοκλήρωση των προκαταρτικών έργων, η Euratom μπορεί να προχωρήσει στη χρηματοδότηση του πρώτου μισοτελειωμένου αντιδραστήρα, στο πρώτο εξάμηνο του προσεχούς έτους.
<P>
Η Επιτροπή είναι όμως της άποψης ότι κάτι τέτοιο μπορεί να γίνει μόνον, εάν και τα άλλα διεθνή χρηματοδοτικά όργανα, όπως η ΕΤΕΑ, θάχουν αναλάβει ως τότε το δικό τους μερίδιο και θάχουν διαθέσει και αυτά το δάνειο τους. Αλλη προϋπόθεση είναι ότι οι ουκρανικές αρχές θα επιβεβαιώσουν και πάλι το κλείσιμο του Τσερνομπίλ μέχρι το 2000. Αλλος όρος είναι ότι δοθήκαν επαρκείς εγγυήσεις για τη αποπεράτωση των αντιδραστήρων σύμφωνα με τις διεθνείς προδιαγραφές για την πυρηνική ασφάλεια. Και, τέλος, εφόσον θα πληρούνται ικανοποιητικά μερικές άλλες τεχνικές και χρηματοδοτικές προϋποθέσεις.
<P>
Κύριε Πρόεδρε, διαπίστωσα στο Κοινοβούλιο κάποια δυσαρέσκεια για την ενημέρωση σχετικά με το πολύπλοκο και συγχρόνως πολιτικά ευαίσθητο θέμα. Οπότε έδωσα εντολή στις υπηρεσίες της Επιτροπής να σταλούν αμέσως σε σας, κύριε Πρόεδρε, αντίγραφα των μελετών, εκθέσεων και άλλο συναφές υλικό. Τους τελευταίους μήνες άλλωστε, προσωπικά συζήτησα το θέμα επανειλημμένως και σε βάθος με διαφόρους ενδιαφερόμενους βουλευτές.
<P>
Με τη βοήθεια του προγράμματος τεχνικής υποστήριξης TACIS, καταρτίστηκε πράγματι ένα πρόγραμμα ασφάλειας για τους δύο μισοτελειωμένους αντιδραστήρες. Καταρτίστηκαν βάσει οδηγιών της Διεθνούς Υπηρεσίας Πυρηνικής Ενέργειας. Από τη μεριά τους, ανεξάρτητοι ειδικοί εκπόνησαν μια ανάλυση για τη σημερινή κατάσταση των δύο αντιδραστήρων. Όπως ξέρετε, έχουν τελειώσει κατά 70 %, αλλά τα έργα έχουν σταματήσει εδώ και μερικά χρόνια. Οπότε η ποιότητα των εγκαταστάσεων έχει λίγο χαλάσει. Πιθανόν να χρειασθούν κάποιες συμπληρωματικές εργασίες. Υπάρχει στενήσυνεργασία ανάμεσα στην ΕΤΑΑ και την Επιτροπή στον τομέα της προετοιμασίας των αιτήσεων δανειοδότησης, παρόλο που διαφέρουν τα κριτήρια και οι διαδικασίες για την ΕΤΑΑ αφενός, και για την Euratom αφετέρου.
<P>
Η Επιτροπή ανταποκρίθηκε πρόσφατα στην έκθεση του Ευρωπαϊκού Ελεγκτικού Συνεδρίου σχετικά με τις δραστηριότητες TACIS στον τομέα της πυρηνικής ενέργειας στην Ουκρανία. Βάσει της έκθεσης, έχουν ληφθεί ορισμένα μέτρα κυρίως διοικητικού χαρακτήρα. Πάντως, η έκθεση δεν αναφέρεται αναλυτικά τους δύο μισοτελειωμένους αντιδραστήρες.
<P>
Ολοκληρώνοντας, επισημαίνω ότι δεν υπάρχει ακόμη άμεση ανάμιξη του λεγομένου Λογαριασμού Πηρυνικής Ασφάλειας της ΕΤΑΑ ως προς την εκτέλεση του έργου Rovno 4/Khmelnitsky 2. Εξ όσων γνωρίζω, η υλοποίηση του προγράμματος διεξάγεται με πλήρη σεβασμό των όσων ορίζει σχετικά η απόφαση του Συμβουλίου.

<SPEAKER ID=120 LANGUAGE="EN" NAME="Adam">
Kύριε Πρόεδρε, λίγες είναι οι χώρες στον κόσμο που έχουν μεγαλύτερη δυσκολία παραγωγής, εισαγωγής και χρήσης της ενέργειας απ' ό, τι η Ουκρανία, όπως αναφέρεται στην έκθεση της Διεθνούς Υπηρεσίας Ενέργειας για την ενέργεια στην Ουκρανία, η οποία δημοσιεύθηκε πολύ πρόσφατα. Αντιμετωπίζουμε μια σύνθεση οικονομικών και πολιτικών θεμάτων σε μεγάλη κλίμακα. Πρώτον, οι Ουκρανοί ανησυχούν ιδιαίτερα σχετικά με την εξάρτησή τους στον τομέα της ενέργειας. Είναι ιδιαίτερα εξαρτημένοι από τη Ρωσία σε σχέση με το πετρέλαιο και το αέριο και δεν επιθυμούν να καταστούν περισσότερο εξαρτημένοι απ' ό, τι τώρα.
<P>
Οι προοπτικές στη δική τους βιομηχανία άνθρακα δεν είναι καλές και δεν είναι περίεργο που αποφάσισαν να συνεχίσουν με την πυρηνική βιομηχανία τους. Πρέπει να πως πως δεν θεωρώ ότι υπάρχει η παραμικρή πιθανότητα να εγκαταλείψει η χώρα το πυρηνικό της πρόγραμμα. Αυτό είναι κάτι με το οποίο πρέπει να συμβιβαστούμε. Το ζήτημα είναι ποιά φιλοσοφία θα τεθεί σε εφαρμογή σχετικά με την πυρηνική ασφάλεια: θα είναι σύμφωνα με τα παλαιά ρωσικά πρότυπα ή σύμφωνα με τα πρότυπα που έχουμε αναπτύξει εδώ στη Δυτική Ευρώπη;
<P>
To άλλο πρόβλημα που αντιμετωπίζουν είναι η καθιέρωση μιας ελεύθερης αγοράς, ιδιαίτερα στον τομέα του ηλεκτρισμού. Οι ιδιώτες πελάτες πληρώνουν τους λογαριασμούς τους εμπρόθεσμα, αλλά οι μεγάλοι βιομηχανικοί καταναλωτές ακόμη προσπαθούν να κάνουν σε παζάρια. Σε καμμία περίπτωση δεν υπάρχει αγορά ηλεκτρισμού με την έννοια που εμείς την εννοούμε και δεν μπορούμε να περιμένουμε ότι θα πραγματοποιηθεί σε πέντε λεπτά. Αλλωστε, το δικό μας Ευρωπαϊκό Συμβούλιο έκανε έξι χρόνια για να επεξεργαστεί τον τρόπο με τον οποίο μπορεί εδώ να τεθεί σε εφαρμογή μία εσωτερική αγορά ηλεκτρισμού.
<P>
Η Energoatom, η εταιρεία που διαχειρίζεται την ιδιωτικοποιημένη πυρηνική βιομηχανία με σημαντική χρηματοδότηση από τις ευρωπαϊκές χώρες, λειτουργεί τώρα με ένα νέο πρόεδρο και ένα νέο υπουργό ενέργειας, αλλά έχει ακόμη να κάνει πολλά για να εκπληρώσει τις προϋποθέσεις που έχουν τεθεί. Αυτό είναι το σημείο εμπλοκής: δεν μπορέσαμε να προχωρήσουμε στην οικονομική πρόβλεψη. Οι μελέτες που εκπονούνται μας λένε τι πρέπει να γίνει τόσο σχετικά με τη θερμική όσο και με την πυρηνική πλευρά του θέματος, αλλά φαίνεται ότι αδυνατούμε να προχωρήσουμε στις οικονομικές ρυθμίσεις.
<P>
Εάν κατάλαβα καλά τον κ. Επίτροπο, αυτό που αποφασίστηκε τώρα είναι ότι οι δύο αντιδραστήρες θα ολοκληρωθούν με πόρους από την Euratom και την ΕΤΕ και ότι η ΕΤΑΑ δεν πρόκειται να συμμετέχει. Αυτό μου φαίνεται κάπως περίεργο, δεδομένου ότι το όλο νόημα της επιχειρηματολογίας μου επρόκειτο να είναι πως η ΕΤΑΑ έπρεπε να αποφασίσει όσο το δυνατό συντομότερα. Εδώ είναι που χρειαζόμαστε ξεκάθαρες αποφάσεις ώστε να βλέπουμε πού βαδίζουμε. Οι Ουκρανοί θέλουν να μας έχουν φίλους τους και εμείς οφείλουμε να δείξουμε μεγαλύτερη προθυμία απ' ό, τι τα δύο τελευταία χρόνια.

<SPEAKER ID=121 LANGUAGE="ES" NAME="Estevan Bolea">
Κύριε Επίτροπε, όπως έλεγε ο κ. Adam, θα προτιμούσαμε να είχαμε συγκεκριμένα στοιχεία και όχι μόνο υποθέσεις, σχετικά με το αν η ΕΤΑΑ θα σας απαντήσει ή όχι, αυτό δεν το γνωρίζετε ακόμη, και σχετικά επίσης με το αν η Ευρατόμ και η ΕΤΑΑ θα χρηματοδοτήσουν τους δύο αυτούς αντιδραστήρες στην περίπτωση που η Ουκρανία δεσμευτεί. Όλο λόγια και μελέτες ενώ το θέμα είναι πολύ απλό. Δεν μιλάμε υπέρ ή κατά των πυρηνικών ούτε αποφασίζουμε για την ενεργειακή πολιτική της Ουκρανίας, που αποτελεί δικαίωμα μόνο των Ουκρανών. Λέμε πως όλη η Ευρώπη, με πρώτους τους Ουκρανούς, θέλει να κλείσουν όλες οι μονάδες του Τσερνομπίλ, κυρίως η μονάδα 3, που λειτουργεί τώρα, να επισκευαστεί η σαρκοφάγος και να γίνουν οι απαραίτητες προσπάθειες.
<P>
Όπως πολύ καλά είπε ο κ. Adam, η οικονομική κατάσταση της Ουκρανίας είναι πάρα πολύ δύσκολη. Δεν έχουν βγει από το καθεστώς και την κατάσταση στην οποία βρίσκονταν όταν ακόμη αποκαλούνταν σοσιαλιστικές χώρες, και επομένως ή προσφέρουμε πραγματικά τεχνολογική ή οικονομική ενίσχυση ή θα παραμείνουν όλα στα λόγια.
<P>
Στην πραγματικότητα, όπως επίσης πολύ καλά μας εξήγησε ο κ. Adam, δεν θέλουν να εξαρτώνται πλέον από το φυσικό αέριο της Ρωσίας, το οποίο μπορούν να πληρώνουν με πολλές δυσκολίες, γιατί είναι επίσης αλήθεια πως πολλοί πελάτες δεν το πληρώνουν, επίσης είναι αλήθεια πως πολλοί εργαζόμενοι δεν πληρώνονται, είναι επίσης αλήθεια πως το οικονομικό και κοινωνικό χάος των χωρών της πρώην Σοβιετικής Ένωσης είναι πολύ δύσκολο, αλλά αυτή είναι η αλήθεια και δεν θα μιλήσουμε για αυτό.
<P>
Τότε, πρέπει να κλείσει το Τσερνομπίλ. Αλλά με κάποιο τρόπο πρέπει να παράγουν ηλεκτρισμό έως ότου να αποταμιεύσουν και είναι δύσκολη η αποταμίευση ενέργειας στην Ουκρανία, γιατί την σπαταλούν. Όμως κύριε Επίτροπε, εσείς γνωρίζετε καλύτερα από εμένα τι σημαίνει η μεγάλη ακρίβεια, γιατί η αποταμίευση ενέργειας προϋποθέτει τεράστιες επενδύσεις, ξεκινώντας από την εγκατάσταση μετρητών ηλεκτρισμού, τη δημιουργία μιας αγοράς, την ανανέωση του εξοπλισμού, την αντικατάσταση των σταθμών ηλεκτροπαραγωγής και πάρα πολλά άλλα, σίγουρα τίποτα δεν απαιτεί περισσότερες επενδύσεις από την αποταμίευση ενέργειας, παρότι είναι απολύτως απαραίτητη.
<P>
Επομένως, καθώς όλοι επιθυμούμε το κλείσιμο του Τσερνομπίλ, το κοινοβούλιο της Ουκρανίας είπε πως αν δεν ολοκληρωθεί, και γρήγορα, η ομάδα Khmelnitsky 2 και Rovno 4, θα θέσουν σε λειτουργία κι άλλη από τις απενεργοποιημένες μονάδες του Τσερνομπίλ. Θέλουν οι Ουκρανοί να διακινδυνεύσουν; Σίγουρα όχι, αλλά όλοι γνωρίζουμε, τουλάχιστον όσοι γνωρίζουμε αυτό τον τομέα, πως χρειάζονται την ηλεκτρική ενέργεια για να βγουν από την πάρα πολύ δύσκολη κατάσταση στην οποία βρίσκονται.
<P>
Εν ολίγοις, μου φαίνεται θεμελιώδης η στήριξη της Ευρωπαϊκής Ένωσης για να γίνουν πραγματικά προτάσεις σχετικά με το θέμα της αποταμίευσης ενέργειας, που ίσως είναι τόσο απλό όσο η τοποθέτηση μετρητών ηλεκτρικού και αερίου στις κατοικίες και να πληρώνουν για αυτό, ακόμη και αν η τιμή είναι χαμηλή, δεν υπάρχει τίποτα πιο αποτρεπτικό από μια αρκετά ικανοποιητική τιμή για την ενέργεια. Είναι επίσης αλήθεια πως, για αυτό το λόγο, θα πρέπει να πληρώνονται, πράγμα που σε πάρα πολλές περιπτώσεις δεν συμβαίνει.
<P>
Θα πρέπει όμως να εξηγήσω λίγο περισσότερο αυτό το πρόγραμμα εξοπλισμού εκ νέου των νέων σταθμών ηλεκτροπαραγωγής, το οποίο μου φαίνεται άριστο. Έχουν διαθέσει 1 δις. δολάρια. Η αλήθεια είναι πως χρειάζονται ακόμη πολλά περισσότερα χρήματα, είναι επίσης αλήθεια πως για τη σαρκοφάγο του Τσερνομπίλ απαιτούνται 700 εκατ., η συνεισφορά των 100 εκατ. η οποία προέρχεται από το πρόγραμμα TACIS είναι μια προσπάθεια. Θα πρέπει όμως κύριε Επίτροπε να γίνει και κάτι ακόμη, γιατί όλη η Ευρώπη, όχι αυτό το Κοινοβούλιο, όχι οι βουλευτές, όχι εμείς που εκπροσωπούμε τον κόσμο, αλλά ο κόσμος θεωρεί πως θα πρέπει επιτέλους να λυθεί το πρόβλημα του Τσερνομπίλ και αυτό περνά από το θέμα της εξοικονόμησης ενέργειας, για να δώσει μια βεβαιότητα για την ανακατασκευή της σαρκοφάγου. Και πάνω από όλα, οι Ουκρανοί έχουν κουραστεί από τις επιθέσεις μας, ζητούν λιγότερες επιθέσεις και περισσότερη βοήθεια. Δυστυχώς, έτσι είναι.

<SPEAKER ID=122 NAME="Κακλαμάνης">
Κύριε Πρόεδρε, θα ήθελα κατ' αρχάς να συγχαρώ τον συνάδελφο μου τον κ. Scapagnini που με την ερώτησή του έδωσε αφορμή στο Ευρωπαϊκό Κοινοβούλιο να συζητήσει ένα τόσο σημαντικό θέμα. Επίσης, για πρώτη φορά στα τρία χρόνια που είμαι ευρωβουλευτής, θα συγχαρώ και τον Επίτροπο κ. Van den Broek διότι οφείλω να πω ότι για παρόμοιο θέμα που αφορά το Κοζλοντούι για το οποίο είχα κάνει ερώτηση, με πολύ ειλικρίνεια και αντικειμενικότητα μου έδωσε απαντήσεις στα ερωτήματά μου. Δεν θα επαναλάβω πράγματα που είπαν οι συνάδελφοι και τα οποία με καλύπτουν, αλλά θα επιμείνω σε κάποια ερωτήματα:
<P>
Πρώτον, το πυρηνικό πρόγραμμα της Ευρωπαϊκής 'Ενωσης, έτσι όπως επανειλημμένως το έχουμε περιγράψει εδώ σε διάφορα ψηφίσματα, είναι σε αρμονία με το πυρηνικό πρόγραμμα αυτών των χωρών; -Δεύτερον, η ίδια η Επιτροπή έχει πάει ποτέ να ελέγξει με δικούς της ειδικούς ποιοί αντιδραστήρες πρέπει να κλείσουν και ποιοί πρέπει να συνεχίσουν να λειτουργούν και τί βλάβες έχουν; 'Εχει ελέγξει με δικούς της ειδικούς ή με ειδικούς από την Επιτροπή Ατομικής Ενέργειας τί επισκευές πρέπει να γίνουν, ποιό είναι το κόστος αυτών των επισκευών και, το κυριότερο, για τους συγκεκριμένους αντιδραστήρες, γιατί αυτό ήταν και ένα ερώτημα που είχα κάνει στην Επιτροπή για το Κοζλοντούι, έχουμε ελέγξει εάν τα χρήματα που έχουν δοθεί μέχρι τώρα ή που θα δοθούν πηγαίνουν για τον σκοπό για τον οποίο τα δίνουμε; Γιατί η απάντηση, κύριε Επίτροπε, που μου δώσατε για το Κοζλοντούι, παρόλο που -επαναλαμβάνω- είσασταν μεν ειλικρινής αλλά πολύ «κομψός» στην απάντηση, άφηνε πολλά ερωτηματικά για το εάν τα χρήματα για το Κοζλοντούι πήγαν για τον σκοπό για τον οποίο εσείς τα δώσατε.Το ίδιο, λοιπόν, θέλω να ρωτήσω τώρα για το Τσερνομπίλ, δηλαδή τα χρήματα που θα εγκρίνουμε και που θα δώσουμε θα πάνε για τον σκοπό αυτό; Υπάρχει επιτροπή ελέγχου που θα πάει κάποια στιγμή να ελέγξει εάν πήγαν εκεί αυτά τα λεφτά και εάν οι αντιδραστήρες είναι έτοιμοι να λειτουργήσουν; Υπάρχει πρόγραμμα μέσα στα πλαίσια του TACIS, απ'όπου πάλι παίρνουν χρήματα, που να λέει ότι κάποια πράγματα πρέπει να αντικατασταθούν με άλλες μορφές ενέργειας; 'Η απλά εδώ επισημαίνουμε τους κινδύνους και για εκείνους που ζουν εκεί αλλά και για ολόκληρη την Ευρώπη; Μην κρυβόμαστε: μπορεί κάποιες χώρες να είναι μακρύτερα, κάποιες άλλες όμως είναι πολύ πιο κοντά στην Ουκρανία ή στη Βουλγαρία όπου είναι το Κοζλοντούι. Σε περίπτωση ατυχήματος κινδυνεύουμε οι πάντες. Υπάρχει λοιπόν κάποιο πρόγραμμα προς αυτή την κατεύθυνση; Διότι διαφορετικά φοβούμαι ότι εδώ θα συζητούμε, θα κάνουμε, όπως έκαναν όλοι οι συνάδελφοι, πολύ σημαντικές επισημάνσεις, θα μας δώσει κάποιες απαντήσεις ο Επίτροπος, κάποια άλλη φορά θα βγάλουμε ένα ψήφισμα, και όταν θα γίνει το ατύχημα -διότι δεν θα έχουμε ελέγξει όλα αυτά τα οποία ρωτώ και στα οποία περιμένω απαντήσεις από τον κ. Επίτροπο- θα κλαίμε όπως οι μωρές παρθένες του Ευαγγελίου πάνω στα συντρίμμια ενός νέου πυρηνικού ατυχήματος.

<SPEAKER ID=123 LANGUAGE="NL" NAME="Eisma">
ΚύριεΠρόεδρε, συμφωνούμε όλοι ότι μέχρι το 2000 το Τσερνομπίλ πρέπει να κλείσει. Αλλά η αποπεράτωση των δύο πυρηνικών αντιδραστήρων, συνδέθηκε με τον όρο ότι θα ίσχυε η αρχή του ελαχίστου κόστους. Αυτό είναι που συμφωνήθηκε το Δεκέμβριο 1995 ανάμεσα στη G7 και την Ουκρανία. Και αυτή η αρχή εγκαταλήφθηκε τώρα, καί εκ μέρους της Επιτροπής. Το πάνελ της ΕΤΕΑ γνωρίζει καλά ότι η αποπεράτωση των δύο υπαρχόντων αντιδραστήρων αποτελεί κακή επένδυση. Εγκαταλείπεται η αρχή του ελαχίστου κόστους. Και δεν θεωρώ πολύ σωστή μια αποπεράτωση κατά στάδια των δύο μισοτελειωμένων αντιδραστήρων. Το απορρίπτουμε. Αν καταλάβαμε καλά τα λόγια του Επιτρόπου, θα ξεκινήσει του χρόνου κιόλας η χρηματοδότηση από την Euratom των δύο εν λόγω αντιδραστήρων. Δηλαδή η Euratom θα διαθέσει 410 εκατ., η ΕΤΑΑ θα δώσει 340 εκατ. και η ομάδα των 7 άλλα 200 εκατ. Πρόκειται για κακή χρήση χρημάτων, για την οποία δεν μπορούμε ν'αναλάβουμε την ευθύνη απέναντι στους ψηφοφόρους. Με την ελπίδα ότι η Επιτροπή θα μπορέσει έστω και τώρα ν' αναστρέψει τα πράγματα, θά'θελα να της ζήτησω να χρηματοδοτήσει μόνον είτε τον αντιδραστήρα Κ2, είτε τον R4.

<SPEAKER ID=124 NAME="Παπαγιαννάκης">
Κύριε Πρόεδρε, κύριε Επίτροπε, δεν θα επαναλάβω όσα είπαν οι συνάδελφοι γιατί νομίζω ότι συγκλίνουμε. Συγκλίνουμε ως προς τον στόχο να κλείσει, βεβαίως, το Τσερνομπίλ και συγκλίνουμε και ως προς τον στόχο να αυξηθεί η ασφάλεια γενικά.
<P>
Ωστόσο, κύριε Επίτροπε, επιτρέψτε μου να γενικεύσω λίγο το θέμα. Τί προγραμματίζουμε για πέρα από το 2000; Το 2000 είναι πλέον πάρα πολύ κοντά. Πόσοι σταθμοί παλαιάς τεχνολογίας, επικίνδυνης πυρηνικής τεχνολογίας υπάρχουν ή ακόμα και χτίζονται στην Ανατολική Ευρώπη, και πόσο θα μας δεσμεύσουν; Για πόσα χρόνια θα μας δεσμεύσουν με μειωμένες συνθήκες ασφαλείας; Αυτό, νομίζω, είναι το μεγάλο πρόβλημα.
<P>
Το δεύτερο, συμφωνώ απολύτως με τον συνάδελφο κ. Eisma που το τόνισε, είναι το κόστος. Γι'αυτό το πάρα πολύ υψηλό κόστος υπάρχει αυτό που λέμε στο Πανεπιστήμιο στους φοιτητές των οικονομικών επιστημών, υπάρχει εναλλακτική λύση; Είναι δυνατόν να δεχόμαστε ένα τόσο υψηλό κόστος με, κατά τη γνώμη μου, αμφιλεγόμενο αποτέλεσμα και να μην ερευνούμε εναλλακτικές χρήσεις αυτών των κονδυλίων προς ενεργειακές λύσεις του μέλλοντος, περισσότερο ασφαλείς και πιθανότατα μακροχρόνια περισσότερο αποδοτικές; Αυτό είναι το βασικότερο, κύριε Επίτροπε. Ξέρω πως ξεφεύγω λίγο από τη συγκεκριμένη ερώτηση για το Τσερνομπίλ, αλλά νομίζω ότι θα πρέπει να σκεφθούμε ξανά μαζί το όλο ζήτημα.

<SPEAKER ID=125 NAME="Πρόεδρος">
Ευχαριστώ πολύ κύριε Παπαγιαννάκη.
<P>
Διακοπή της συζήτησης.

<CHAPTER ID=9>
Ώρα των Ερωτήσεων (Επιτροπή)
<SPEAKER ID=126 NAME="Πρόεδρος">
Η ημερήσια διάταξη προβλέπει την Ώρα των Ερωτήσεων προς την Επιτροπή (Β4-0520/97). Θα εξετάσουμε τις ερωτήσεις που υποβλήθηκαν στην Επιτροπή.

<SPEAKER ID=127 NAME="Πρόεδρος">
Ερώτηση αριθ. 22 του κ. Josι Escudero (H-0593/97):
<P>
Θέμα: Επιτροπή επιλογής για το πρόγραμμα Καλειδοσκόπιο
<P>
Κατά τη συζήτηση επι του προϋπολογισμού που πραγματοποιήθηκε στην Επιτροπή Πολιτισμού, Νεότητας, Παιδείας και Μέσων Ενημέρωσης του Ευρωπαϊκού Κοινοβουλίου και σχετικά με τα διάφορα κονδύλια για πολιτιστικά θέματα και τη διαφάνειά τους, η Γ.Δ.X βεβαιώνει ότι οι ενισχύσεις προς το πρόγραμμα Καλειδοσκόπιο χορηγούνται βάσει αντικειμενικών κριτηρίων και με απόλυτη διαφάνεια.
<P>
Μπορεί η Επιτροπή να δημοσιεύσει τα ονόματα των μελών της επιτροπής επιλογής, η οποία απαρτίζεται απο εξωτερικούς εμπειρογνώμονες και η οποία χορηγεί τις ενισχύσεις;
<P>
Μπορεί να αναφέρει ποιά είναι τα κριτήρια επιλογής των μελών της εν λόγω επιτροπής;
<P>
Μπορεί να αναφέρει ποιός διορίζει τα μέλη της επιτροπής επιλογής;

<SPEAKER ID=128 NAME="Oreja Aguirre">
Η Επιτροπή εξέτασε με μεγάλη προσοχή την ερώτηση του βουλευτή κυρίου Escudero. Ερώτηση που προφανώς ξεπερνά το αυστηρό πλαίσιο του προγράμματος Καλειδοσκόπιο εφόσον, έμμεσα, επηρεάζει στο σύνολό τους τα πολιτιστικά προγράμματα που μόλις τέθηκαν σε ισχύ.
<P>
Τα προγράμματα αυτά προβλέπουν την δημοσίευση περιοδικών διαγωνισμών για την παρουσίαση σχεδίων στις διάφορες δράσεις από τις οποίες αποτελούνται. Σαν αποτέλεσμα αυτών των διαγωνισμών, η Επιτροπή λαμβάνει ένα μεγάλο αριθμό σχεδίων από τους πολιτιστικούς διοργανωτές, σχέδια που πρέπει να αξιολογηθούν κατά τη διάρκεια της διαδικασίας επιλογής. Σε αυτή τη διαδικασία η Επιτροπή μπορεί να ζητήσει τη γνώμη των αρμοδίων στους πολιτιστικούς τομείς, και ο ρόλος αυτών των εμπειρογνωμόνων είναι απλά συμβουλευτικός και δεν λαμβάνουν καμία απόφαση όσον αφορά στην χρηματοδότηση που παρέχεται για κάθε σχέδιο. Η ευθύνη της κατάρτισης του τελικού καταλόγου των σχεδίων που θεωρεί ότι πρέπει να λάβουν κοινοτική στήριξη ανήκει στην Επιτροπή κατόπιν συμφωνίας με το Κοινοβούλιο και το Συμβούλιο.
<P>
Για να προχωρήσει στον διορισμό αυτών των εμπειρογνωμόνων η Επιτροπή μπορεί να απευθυνθεί σε εμπειρογνώμονες προτεινόμενους από τις αρμόδιες εθνικές αρχές. Μπορεί όμως επίσης, κατά περίπτωση, να καλέσει άμεσα εμπειρογνώμονες αναγνωρισμένου κύρους στους διάφορους πολιτιστικούς τομείς.
<P>
Η Επιτροπή δίνει βαρύτητα στην ανανέωση των εμπειρογνωμόνων που καλούνται να γνωμοδοτήσουν. Δεν είναι πάντα οι ίδιοι, αλλά προσπαθεί να τους αλλάζει και να τους ανανεώνει και να εξασφαλίζει πως η γνωμοδότησή τους γίνεται ανεξάρτητα και σύμφωνα με αντικειμενικά κριτήρια.
<P>
Θέλω να πω στον κ. Escudero πως η Επιτροπή έχει στη διάθεση του Κοινοβουλίου και του Συμβουλίου τα ονόματα και τα επαγγελματικά προσόντα των εμπειρογνωμόνων που συμβουλεύεται για την διαδικασία εκτέλεσης των πολιτισμικών προγραμμάτων. Για αυτό το λόγο θέτω στη διάθεσή σας και του Κοινοβουλίου τα ονόματα αυτών των εμπειρογνωμόνων οι οποίοι, όπως σας λέω, εναλλάσσονται συνεχώς και σύμφωνα με τα κριτήρια που ανέφερα πριν από λίγο, διότι δεν πιστεύουμε πως πρέπει να είναι πάντα οι ίδιοι.

<SPEAKER ID=129 LANGUAGE="ES" NAME="Escudero">
Κύριε Πρόεδρε, θέλω απλά να ευχαριστήσω τον κ. Επίτροπο για την απάντησή του, η οποία ήταν πολύ κατατοπιστική. Το γεγονός ότι οι εμπειρογνώμονες αλλάζουν περιοδικά μου φαίνεται μια εξήγηση ύψιστης σημασίας. Στην περίπτωση αυτή με την άδεια του κυρίου Επίτροπου θα ήθελα να εξετάσω και να γνωρίσω τα ονόματα των εμπειρογνωμόνων που συμμετέχουν.

<SPEAKER ID=130 LANGUAGE="ES" NAME="Oreja Aguirre">
Θέλω απλά να πω πως μπορώ αμέσως να παραδώσω στον κ. Escudero τον κατάλογο αυτών των ατόμων με τον τρόπο που ανέφερα, για να τον χρησιμοποιήσει κατά την κρίση του.

<SPEAKER ID=131 NAME="Posselt">
 Κύριε Επίτροπε, έχω δύο ερωτήσεις: πρώτον, κατά πόσον παίζει κάποιο ρόλο η προαγωγή των μειονοτήτων και των μειονοτικών γλωσσών - τις οποίες θα έπρεπε καλύτερα να ονομάζει κανείς "λιγότερο χρησιμοποιούμενες γλώσσες στην Ευρωπαϊκή Ένωση» - στο ΚΑΛΕΙΔΟΣΚΟΠΙΟ, και δεύτερον ποιός είναι ο ρόλος της διεύρυνσης προς Ανατολάς και της προενταξιακής διαδικασίας των υποψήφιων χωρών στο ΚΑΛΕΙΔΟΣΚΟΠΙΟ.

<SPEAKER ID=132 LANGUAGE="ES" NAME="Oreja Aguirre">
Πρώτον θα ήθελα να σας πω πως τρέφω μεγάλο σεβασμό για όλες τις γλώσσες. Προφανώς ορισμένες χρησιμοποιούνται λιγότερο από άλλες λόγω του αριθμού των ανθρώπων που τις μιλούν, η σημασία όμως καθεμίας από αυτές είναι κάτι που διαπιστώνεται στην Επιτροπή και πρέπει να σας πω πως, όχι μόνο όσον αφορά στις επίσημες γλώσσες, αλλά ακόμη και σε αυτές που ίσως δεν είναι επίσημες γλώσσες κάποιου κράτους μέλους, αλλά μόνο μιας συγκεκριμένης κοινότητας ή περιοχής, αποτελούν στοιχεία που λαμβάνει πολύ συγκεκριμένα υπόψη της η Επιτροπή.
<P>
Σχετικά με το άλλο θέμα, θέλω να σας ευχαριστήσω πάρα πολύ για την ερώτηση που μου θέτετε γιατί, σε διαφορετικές στιγμές, στους δομημένους διάλογους που έχουμε με τις χώρες οι οποίες έχουν κάνει αίτηση για ένταξη στην Κοινότητα, έχει τεθεί το θέμα του βαθμού στον οποίο μπορούν αυτές να λαμβάνουν μέρος στα προγράμματα που αφορούν στον τομέα του πολιτισμού. Όπως γνωρίζετε, το θέμα της συμμετοχής σε πολλές περιπτώσεις, καλύπτεται από κάποιο πρόγραμμα, όπως για παράδειγμα το ίδιο το πρόγραμμα PHARE, μέσα από το οποίο μπορούν να έχουν κάποια διαθέσιμα τα οποία εφαρμόζονται από τα προγράμματα που ήδη υπάρχουν στην Κοινότητα, αλλά η επιλογή είναι δική τους.
<P>
Στον διάλογό μου με αυτές τις χώρες προσπαθώ να ενθαρρύνω όχι μόνο την χρήση της ενίσχυσης αποκλειστικά και μόνο όσον αφορά οικονομικά θέματα, αλλά επίσης σε θέματα πολιτισμικά. Πιστεύω πως είναι πολύ σημαντικό. Αν οι χώρες αυτές ακόμη αντιμετωπίζουν δυσκολίες στην ανάπτυξη μιας ελεύθερης οικονομίας και στην εφαρμογή του κοινοτικού κεκτημένου, ωστόσο δεν χωρεί αμφιβολία ότι μπορούν να συμμετέχουν στο τελικό αυτό σύνολο που είναι ο τομέας του πολιτισμού.

<SPEAKER ID=133 NAME="Πρόεδρος">
Ερώτηση αριθ. 23 της κυρίας Brigitta Ahlqvist (H-0596/97):
<P>
Θέμα: Οδηγία 89/552/ΕΟΚ για την τηλεόραση δίχως σύνορα
<P>
Μετά τις 14 Φεβρουαρίου 1996, όταν η Επιτροπή απέρριψε τροπολογία στην οδηγία 89/552/ΕΟΚ για την τηλεόραση δίχως σύνορα που είχε ως στόχο να απαγορευθούν οι διαφημίσεις που απευθύνονται σε παιδιά κάτω των δώδεκα ετών, ο Επίτροπος Oreja υποσχέθκε ότι η Επιτροπή θα διεξαγάγει ευρύτατη μελέτη για την επίδραση της διαφήμισης στα παιδιά.
<P>
Την Τετάρτη 9 Ιουλίου 1997, το Δικαστήριο των Ευρωπαϊκών Κοινοτήτων εξέδωσε απόφαση στην υπόθεση De Agostini, σύμφωνα με την οποία η Σουηδία δεν μπορεί να απαγορεύσει την απευθυνόμενη στα παιδιά διαφήμιση που μεταδίδουν τηλεοπτικοί σταθμοί από άλλες χώρες όπως η TV3 ή το Kanal 5. Αντίθετα, η Σουηδία έχει δικαίωμα να παρέμβει κατά της παραπλανητικής διαφήμισης που μεταδίδουν τα ίδια αυτά τηλεοπτικά κανάλια. Η απόφαση του Δικαστηρίου μπορεί να φανεί αντιφατική στον βαθμό που «τα μικρά πρωτίστως παιδιά πιστεύουν συχνά κατά γράμμα ό, τι λέγεται για διάφορα προϊόντα», όπως τονίζει μελέτη με θέμα τα παιδιά και την τηλεοπτική διαφήμιση, που διεξήγαγε η «Svenska Konsumentverket». Στην περίπτωση αυτή, η διαφήμιση που απευθύνεται στα παιδιά πρέπει να καταδικασθεί ως παραπλανητική.
<P>
Σε ποιό στάδιο ευρίσκεται η υπεσχημένη από την Επιτροπή μελέτη και πότε πρόκειται να γνωστοποιηθούν στο Κοινοβούλιο τα πορίσματά της;

<SPEAKER ID=134 NAME="Oreja Aguirre">
Η Οδηγία "Τηλεόραση χωρίς σύνορα», όπως πολύ καλά γνωρίζει η κυρία Ahlqvist, εγκρίθηκε το 1989. Τώρα βρισκόμαστε στη διαδικασία αναθεώρησής της και ελπίζουμε να τεθεί σύντομα σε ισχύ σαν συνέπεια της εκτέλεσής της στα διάφορα κράτη μέλη. Χρειάστηκαν σχεδόν δύο χρόνια για να μεταπηδήσουμε από την προηγούμενη οδηγία στην τωρινή.
<P>
Καλώς λοιπόν, αυτή η οδηγία "Τηλεόραση χωρίς σύνορα», η οποία εγκρίθηκε το 1989, είχε δύο άρθρα σχετικά με την προστασία των ανηλίκων: το άρθρο 16 προέβλεπε κάποιες διατάξεις αποτελεσματικές, σαφείς και συγκεκριμένες, οι οποίες εμποδίζουν τις διαφημίσεις από το να βλάψουν ηθικά ή σωματικά τους ανήλικους. το άρθρο 22 της ίδιας οδηγίας καθιέρωνε κάποιες γενικές διατάξεις με σκοπό να αποφευχθεί η αρνητική επίδραση της τηλεόρασης στην σωματική, πνευματική ανάπτυξη καθώς και στην ανάπτυξη των ηθικών αξιών των ανηλίκων.
<P>
Το Δικαστήριο, με την απόφασή του σχετικά με αυτά τα μέτρα και με πολύ γνωστές υποθέσεις, όπως αυτή του de Agostini και του TV Shop, τις χαρακτηρίζει σαν μια ομάδα μέτρων ειδικών για την προστασία των ανηλίκων από τα τηλεοπτικά προγράμματα γενικότερα και από τις τηλεοπτικές διαφημίσεις ειδικότερα. Εξάλλου το Δικαστήριο κάνει σαφή διαχωρισμό ανάμεσα στις παραπλανητικές διαφημίσεις και σε αυτές που έχουν σαν στόχο τους να τραβήξουν την προσοχή των παιδιών. Πρόκειται επομένως για δύο σαφώς διαφορετικά πράγματα. Συνεπώς, η Επιτροπή δεν φοβάται τις ενδεχόμενες αντιφατικές επιδράσεις στις οποίες αναφερόσαστε.
<P>
Εξετάσαμε με μεγάλη προσοχή την ερώτηση που έγινε από την κυρία βουλευτή, πιστεύουμε όμως ότι δεν υπάρχουν τέτοιες αντιφατικές επιδράσεις. Η Οδηγία του 1989, ακριβώς με την τροποποίησή της μέσω της υιοθέτησης της νέας αυτής οδηγίας, ενισχύει τα εν λόγω μέτρα, χωρίς όμως να φτάνει στην απαγόρευση των τηλεοπτικών διαφημίσεων που σαν σκοπό έχουν να τραβήξουν την προσοχή των παιδιών. Όντως ούτε το Κοινοβούλιο, ούτε το Συμβούλιο, ούτε η Επιτροπή θεώρησαν απαραίτητη ή δικαιολογημένη αυτή την απαγόρευση. Δηλαδή, και τα τρία θεσμικά όργανα επιτέλους συμφώνησαν.
<P>
Ωστόσο, η Επιτροπή για να λάβει υπόψη της την αναφορά μιας αντιπροσωπείας στο Συμβούλιο, δεσμεύτηκε να εκπονήσει μια μελέτη σχετικά με τις επιπτώσεις των τηλεοπτικών διαφημίσεων και της πώλησης προϊόντων από την τηλεόραση στους ανήλικους, με σκοπό την επανεξέταση του θέματος αυτού κατά την επόμενη αναθεώρηση της οδηγίας. Όπως γνωρίζετε, η οδηγία έχει ακόμη κάποια χρόνια ζωής, μέχρι την επόμενη αναθεώρηση. Όταν εγώ ανέλαβα αυτή τη θέση, το 1994, είχε ήδη συμπληρωθεί αυτός ο χρόνος και για αυτό το λόγο έγινε αυτή η αναθεώρηση και θα υπάρξει και επόμενη. Συνεπώς αυτό που σίγουρα θα κάνουμε θα είναι να δώσουμε ιδιαίτερη προσοχή σε αυτό το θέμα.
<P>
Θέλω να πω στην κυρία βουλευτή πως είμαι πάρα πολύ ευαισθητοποιημένος ως προς το θέμα που θέτει και συμμερίζομαι τον προβληματισμό της. Πιστεύω όμως πως έχουμε βρει απάντηση στην ίδια την οδηγία, την οποία θα ακολουθήσουμε με πολλή προσοχή και για αυτό ακριβώς το λόγο θέλουμε να εκπονήσουμε μια μελέτη σχετικά με τις επιπτώσεις των τηλεοπτικών διαφημίσεων και της πώλησης προϊόντων από την τηλεόραση στους ανήλικους.
<P>
Όπως σας έλεγα, η Επιτροπή θα διενεργήσει αυτή τη μελέτη αρκετά νωρίς λαμβάνοντας υπόψη της πως το άρθρο 26 της οδηγίας καθορίζει πως η Επιτροπή, το αργότερο μέχρι την 31η Δεκεμβρίου 2000, θα πρέπει να παρουσιάσει την έκθεση σχετικά με την εφαρμογή της οδηγίας, συνοδευόμενη, αν κριθεί αναγκαίο, από προτάσεις για την προσαρμογή της. Και προφανώς η έκθεση αυτή θα παρουσιαστεί ειδικά στο Ευρωπαϊκό Κοινοβούλιο.

<SPEAKER ID=135 LANGUAGE="SV" NAME="Ahlqvist">
Θέλω να ευχαριστήσω τον Επίτροπο κ. Oreja γι'αυτήν την απάντηση. Με χαροποιεί πολύ ότι διάκειστε θετικά όσον αφορά ακριβώς το να γίνει μια μελέτη γύρω από τα παιδιά και πως αντιδρούν στις παιδικές διαφημίσεις. Ωστόσο, έλαβα αυτήν την υπόσχεση τον Φεβρουάριο επίσης, από τον Επίτροπο, στην Επιτροπή Πολιτισμού. Πίστευα πραγματικά ότι η Επιτροπή είχε ξεκινήσει αυτήν την μελέτη. Γι'αυτό ελπίζω ότι θα ξεκινήσει το συντομότερο δυνατόν, διότι αυτό είναι ένα μεγάλο πρόβλημα, όχι μόνον στην χώρα μας, την Σουηδία, αλλά σε ολόκληρη την Ευρώπη. Τα παιδιά δεν θα πρέπει να είναι ένα μέσο κέρδους. Ούτε θα πρέπει να εκτίθενται σ'αυτά τα διαφημιστικά μηνύματα τα οποία δεν μπορούν ούτε να τα αποσαφηνίσουν σωστά, λόγω της έλλειψης εμπειρίας. Θα επανέλθω μ'αυτήν την ερώτηση μέχρι να ξεκινήσει αυτή η μελέτη, κάτι που ελπίζω να γίνει πολύ γρήγορα. Πέραν αυτού, οι καταναλωτές στην Σουηδία αντέδρασαν ππολύ έντονα στην ελεύθερη παιδική διαφήμιση που υπάρχει στην Ευρώπη.

<SPEAKER ID=136 LANGUAGE="ES" NAME="Oreja Aguirre">
Κύριε Πρόεδρε, θέλω να πω στην κυρία Ahlqvist πως η μελέτη έχει ήδη αρχίσει και πως δίχως να είναι αναγκαία η περάτωσή της, δεν υπάρχει καμία δυσκολία ούτως ώστε να συζητήσουμε για το θέμα αυτό στα πλαίσια της Επιτροπής Πολιτισμού, ίσως περισσότερο από ότι στην ολομέλεια. Και θα είναι πολύτιμο για την Επιτροπή να συνεχίσει να ακολουθεί τις διάφορες κατευθύνσεις που μπορούμε να λάβουμε ούτως ώστε στο τέλος να μπορέσουμε να παρουσιάσουμε ένα κείμενο το οποίο θα ήθελα να είναι αποδεκτό από όλους.

<SPEAKER ID=137 LANGUAGE="SV" NAME="Lindqvist">
Είμαι από την ίδια χώρα με την κ. Ahlqvist και δεν ικανοποιήθηκα ιδιαίτερα μ' αυτήν την απάντηση. Εξ όσων κατάλαβα υπολογίζετε να έχετε απάντηση το αργότερο στις 31 Δεκεμβρίου 2000. Είναι πολύς καιρός μέχρι τότε. Αυτή είναι εν πάση περιπτώσει η περιγραφή που έλαβα από εσάς μόλις προηγουμένως.
<P>
Οι προσφορές των μέσων αυξάνονται έντονα. Δημιουργούνται όλο και περισσότερα τηλεοπτικά κανάλια, η διαφήμιση αποκτά όλο και περισσότερες ελευθερίες. Νομίζω ότι θα άρμοζε ίσως να πληροφορηθούμε πιο συγκεκριμένα πότε θα μπορούσε να είναι έτοιμη αυτή η μελέτη, καθώς έχει περάσει ενάμισος χρόνος από τότε που το θέμα ετέθη εδώ στο Κοινοβούλιο. Η πληροφορία που δόθηκε τότε ήταν ότι γινόταν μια μελέτη. Νομίζω ότι θα μπορούσε η απάντηση να γίνει λίγο περισσότερο συγκεκριμένη από το να δοθεί μόνο μια ημερομηνία το έτος 2000.

<SPEAKER ID=138 LANGUAGE="ES" NAME="Oreja Aguirre">
Κύριε Βουλευτά, θέλω να σας παρουσιάσω κάτι για το οποίο το Κοινοβούλιο έχει ήδη αποφανθεί, διότι υπήρξε μια τροπολογία και η τροπολογία αυτή δεν εγκρίθηκε με τον επαρκή αριθμό ψήφων όταν συζητήθηκε στην οδηγία "Τηλεόραση χωρίς σύνορα» λόγω των εξής: η σημερινή κατάσταση είναι μια κατάσταση την οποία υποστήριξαν το Κοινοβούλιο, το Συμβούλιο και η Επιτροπή. Επομένως αυτό που θέλω να σας πω είναι πως αυτή τη στιγμή προσπαθείτε να δημιουργήσετε μια καινοτομία σε κάτι το οποίο έχει ήδη εγκριθεί από το Κοινοβούλιο εδώ και πολύ λίγους μήνες, και που σε κανένα κράτος μέλος δεν έχει ακόμη τεθεί σε ισχύ η παρούσα οδηγία.
<P>
Μιλάμε συνεπώς για τη μεταφορά της νομοθεσίας, μιλάμε για το μέλλον. Εγώ σας λεω πως είναι ένα θέμα σχετικά με το οποίο η Επιτροπή είναι ιδιαίτερα ευαισθητοποιημένη, δηλαδή, όπως πολύ καλά γνωρίζετε, δεν έχουμε περιοριστεί μόνο σε μια οδηγία αλλά έχουμε δημιουργήσει επίσης μια Πράσινη Βίβλο στην οποία έχουμε προσπαθήσει να δώσουμε απάντηση σε ένα πρόβλημα τόσο σημαντικό όσο είναι η προστασία των ανηλίκων. Επομένως δεν πιστεύουμε πως επαρκεί η ήδη υπάρχουσα νομοθεσία όσον αφορά σε αυτό το θέμα, αλλά θέλουμε να συνεχίσουμε να ερευνούμε σχετικά με το τι μπορεί να γίνει στο μέλλον.
<P>
Θα με ενδιέφερε τώρα να δηλώσω κάτι, και δεν είναι πως η Επιτροπή αδιαφορεί. Το Κοινοβούλιο συνεδρίασε, υπήρχε μια τροπολογία προς την κατεύθυνση που εξέφρασαν οι δύο εκπρόσωποι από την Σουηδία που παρευρίσκονται. Η τροπολογία αυτή δεν έλαβε επαρκή αριθμό ψήφων και αυτός είναι ο λόγος για τον οποίο δεν συμπεριελήφθη στην οδηγία. Έτσι έχει λοιπόν η κατάσταση, την οποία θα μπορούσαμε να αποκαλέσουμε "ισχύουσα», δηλαδή ότι βρίσκεται σε ισχύ αυτή τη στιγμή.
<P>
Τώρα αυτό που θα μπορούσα να σας πω είναι πως από τη μια πλευρά υπάρχει εκ μέρους της Επιτροπής μια επιθυμία, και αυτός είναι ο λόγος για τον οποίο εκπονούμε τη μελέτη. Δεν υπάρχει λόγος να περιμένουμε ως την περάτωση της μελέτης για να την γνωστοποιήσουμε στο Κοινοβούλιο, αλλά μπορούμε να ανταλλάσσουμε απόψεις στα πλαίσια της Επιτροπής Πολιτισμού. θα μας είναι πολύ χρήσιμες οι ιδέες σας, οι εμπειρίες σας και τα παραδείγματα που θα μπορείτε να μας αναφέρετε. Εμείς δεν έχουμε τελειώσει την μελέτη, μόλις την ξεκινήσαμε, συνεπώς οτιδήποτε μπορείτε να συνεισφέρετε θα μας είναι χρήσιμο.
<P>
Αυτή τη στιγμή δεν μπορώ να σας πω ποιο θα είναι το τέλος της μελέτης. Καταλαβαίνω πολύ καλά την ανυπομονησία του κυρίου βουλευτή, γιατί θέλει άμεσα μια απάντηση και εγώ δεν μπορώ να του δώσω αυτή τη στιγμή μια τελική απάντηση, αυτή θα την έχουμε στο τέλος της μελέτης. Αυτό όμως που μπορώ να πω είναι πως αυτή η μελέτη δεν θα διεξαχθεί μεμονωμένα αλλά από κοινού με εσάς, αλλά όχι μόνο με εσάς, αλλά και με τα μέλη της ευρωπαϊκής κοινωνίας που θα θέλουν να μας μεταφέρουν κάτι σχετικό, γιατί πρόκειται για ένα θέμα που μας ενδιαφέρει, που μας απασχολεί, πρόκειται για ένα θέμα στο οποίο θέλουμε να πετύχουμε. Για αυτό να ξέρετε πως θα δράσουμε μαζί, θα ακούσουμε τις ιδέες σας, θα προχωρήσουμε μαζί μέσα σε μερικούς μήνες. Ελπίζω να μπορέσω να πάω στη Επιτροπή Πολιτισμού και να μπορέσω να τους πω μέχρι ποιο σημείο έχουν φτάσει οι προβληματισμοί μας, και τέλος θα έχουμε στην ημερομηνία για την οποία έχουμε δεσμευτεί την τελική επίσημη παρουσίαση του εγγράφου που θα παρουσιάσει η Επιτροπή.

<SPEAKER ID=139 NAME="Πρόεδρος">
Η ερώτηση αριθ. 24 του κυρίου James Fitzsimons (H-0676/97) δεν θα απαντηθεί δεδομένου ότι συμπεριελήφθη στην ημερήσια διάταξη της παρούσης περιόδου συνόδου.
<P>
Ερώτηση αριθ. 25 της κυρίας Ειρήνης Λαμπράκη (Η-0563/97):
<P>
Θέμα: Συμφωνίες μεταξύ αεροπορικών εταιρειών
<P>
Τι μέτρα σκοπεύει να πάρει η Επιτροπή για να προστατεύσει τους ευρωπαίους πολίτες από συμφωνίες μεταξύ αεροπορικών εταιρειών που παραβαίνουν κανόνες ασφαλείας της Ι.Α.Τ.Α. και παραβαίνουν τους ισχύοντες στην Ευρωπαϊκή Ένωση κανόνες για τον ανταγωνισμό, όπως στην περίπτωση της συμφωνίας μεταξύ Sabena και Virgin;

<SPEAKER ID=140 NAME="Kinnock, Neil">
 - (ΕΝ) Η Επιτροπή εκφράζει την ικανοποίησή της για το ότι οι συμφωνίες μεταξύ των αεροπορικών εταιριών δεν οδήγησαν σε παραβιάσεις των υπαρχόντων κανόνων ασφαλείας. Όλοι οι κοινοτικοί μεταφορείς έχουν τις κατάλληλες αδειες και τα πιστοποιητικά λειτουργίας σύμφωνα με τους όρους του κανονισμού του Συμβουλίου το 1992 σχετικά με την παροχή άδειας στους μεταφορείς.
<P>
Εάν μια συμφωνία μεταξύ των αερομεταφορέων οδηγήσει σε ουσιαστικές αλλαγές των δραστηριοτήτων τους, οι ενδιαφερόμενοι αερομεταφορείς πρέπει να ενημερώσουν για τις εν λόγω αλλαγές στις εθνικές αρχές που παρέχουν τις σχετικές άδειες. Οι αρχές αυτές είναι λοιπόν σε θέση να παρακολουθήσουν τις πιθανές συνέπειες για την αεροπορική ασφάλεια οποιασδήποτε συμφωνίας γίνεται μεταξύ κοινοτικών μεταφορέων και, βεβαίως, εκπληρώνουν το καθήκον αυτό.
<P>
Όσον αφορά στον ανταγωνισμό, οι αερομεταφορές στην Κοινότητα υπόκεινται στους κανόνες περί ανταγωνισμού της Συνθήκης στη βάση του Κανονισμού του Συμβουλίου του 1987. Σύμφωνα με το άρθρο 85 της Συνθήκης, οποιαδήποτε συμφωνία μεταξύ αερομεταφορέων που μπορεί να έχει επιπτώσεις στο εμπόριο μεταξύ των κρατών μελών και έχει ως αποτέλεσμα τον περιορισμό και τη στρέβλωση του ανταγωνισμού στα πλαίσια της κοινής αγοράς, είναι ασυμβίβαστη με αυτήν και κατά συνέπεια απαγορεύεται.
<P>
Εξαίρεση στον κανόνα αυτό, όπως προβλέπεται στους κανονισμούς του 1987 και του 1993, είναι οι συμφωνίες εκείνες που μπορεί τελικά να οδηγήσουν στην παροχή καλύτερων υπηρεσιών για τους καταναλωτές, όταν έχουν ως σκοπό τον κοινό σχεδιασμό και συντονισμό των δρομολογίων, την κοινή λειτουργία των υπηρεσιών σε νέα ή χαμηλής πυκνότητας δρομολόγια, τη διεξαγωγή διαβουλεύσεων σχετικά με τα τιμολόγια, τη διάθεση θέσεων στάθμευσης και τον προγραμματισμό των αεροδρομίων.

<SPEAKER ID=141 NAME="Λαμπράκη">
Κύριε Πρόεδρε, λυπάμαι, αλλά δεν θα συμφωνήσω απόλυτα με τον κ. Επίτροπο γιατί σαν επιβάτις διαπίστωσα διαστρέβλωση αυτού του κανονισμού. Ερχόμενη από την Ρώμη, αισθάνθηκα ως επιβάτις ότι γινόμουν αντικείμενο εκμετάλλευσης διότι, πρώτον, στο ίδιο δρομολόγιο οι μισοί είχαν πληρώσει εξευτελιστική τιμή charter, ενώ εγώ κανονική τιμή λόγου εισιτηρίου SABENA. Δεύτερον, το εισιτήριό μου έγραφε SABENA, δηλαδή μία εταιρεία που ανήκει στην IATA, ενώ ταξίδευα, χωρίς να το γνωρίζω, με εταιρεία που δεν ανήκε στην IATA.
<P>
Πιστεύω ότι είναι σκόπιμο η Επιτροπή να ελέγξει με σοβαρότητα τα θέματα αυτά διότι εδώ υπάρχει, κατά την άποψή μου, καθαρή παραβίαση των κανόνων του ανταγωνισμού. Δεύτερον, πιστεύω ακόμα περισσότερο ότι είναι θέμα ασφαλείας των επιβατών και, τουλάχιστον αυτή την εποχή που τόσα ακούγονται για τις αεροπορικές εταιρείες, πρέπει να λάβουμε υπ'όψη μας την ασφάλεια χιλιάδων ανθρώπων που κυκλοφορούν και στην Ευρώπη και αλλού.
<P>
Εγώ θα επανέλθω, θα μελετήσω τους κανονισμούς που αναφέρατε, κύριε Επίτροπε, νομίζω όμως ότι καλό θα ήταν, από την πλευρά σας, να ερευνήσετε την συγκεκριμένη περίπτωση που σας έχω αναφέρει στην ερώτηση.

<SPEAKER ID=142 LANGUAGE="EN" NAME="Κinnock, Neil">
Θα ήθελα εν συντομία να απαντήσω σε κάτι που προφανώς απασχολεί πραγματικά την αξιότιμη κ. βουλευτή.
<P>
Πρώτον, οι εμπλεκόμενες αεροπορικές εταιρίες, όπως όλοι οι άλλοι αερομεταφορείς στην Ευρωπαϊκή Ενωση, θα έχουν άδειες μόνον εάν πληρούν τους κανόνες ασφαλείας. Κατά συνέπεια, εάν η αξιότιμη κ. βουλευτής έχει εντοπίσει κάτι που θεωρεί ότι δεν αποτελεί ασφαλή πρακτική, τότε ελπίζω ότι θα δώσει αποδεικτικά στοιχεία περί αυτού, πράγμα που είμαι βέβαιος ότι τόσο η ενδιαφερόμενη αεροπορική εταιρία όσο και οι κανονιστικές αρχές θα θελήσουν να εκτιμήσουν.
<P>
Δεύτερον, η αξιότιμη κυρία προφανώς δικαιούται να έχει την άποψή της ως καταναλώτρια και επιβάτις και να υποβάλει τα παράπονά της. Αυτό αποτελεί δικαίωμά της. Όμως, αυτό που δεν είναι ορθό είναι να προβαίνει σε ισχυρισμούς σχετικά με την στρέβλωση του ανταγωνισμού, όταν ουσιαστικά το παράπονό της φαίνεται ότι αφορά στην ποιότητα της πτήσης που της προσφέρεται σε αντάλλαγμα της τιμής που κατέβαλε. Την καλώ να αναφέρει το θέμα ειδικά στην ενδιαφερόμενη αεροπορική εταιρία - όπως είμαι βέβαιος ότι θα το κάνει - και, εφόσον το επιθυμεί, να μου διαβιβάσει την απάντηση που έλαβε και εγώ ευχαρίστως θα εξετάσω το θέμα. Αυτό που ελπίζω ότι δεν θα κάνει - και γνωρίζω πόση υπευθυνότητα δείχνει στο θέμα αυτό - είναι να μπερδέψει το παράπονό της και τους ισχυρισμούς σχετικά με την ταλαιπωρία που είχε ως επιβάτης αεροπλάνου με την πιθανότητα πως είτε υπάρχουν πρακτικές που βλάπτουν ιδιαίτερα τον ανταγωνισμό είτε ότι κατά κάποιον τρόπο η ασφάλεια τίθεται σε κίνδυνο. Είναι σαφές πως ούτε εγώ ως μέλος της Επιτροπής, ούτε οι εθνικές κανονιστικές αρχές θα το δεχθούν, έστω και μια στιγμή.
<P>
Δεύτερο μέρος

<SPEAKER ID=143 NAME="Πρόεδρος">
Ερώτηση αριθ. 26 του κυρίου Felipe Camisσn Asensio (H-0598/97):
<P>
Θέμα: Πολιτική ανταγωνισμού και Καρτέλ
<P>
Στο θέμα του ανταγωνισμού η Επιτροπή προωθεί μια πολιτική, η οποία περιλαμβάνει τόσο την υπόσχεση για τη μέγιστη δυνατή διαφάνεια όσο και το στόχο να καταπολεμηθούν τα Καρτέλ και οι δεσπόζουζες θέσεις, σε σημείο μάλιστα να βεβαιώνει ότι κατά το τρέχον έτος διεξάγονται έρευνες σε 14 Καρτέλ.
<P>
Ποια είναι αυτά;

<SPEAKER ID=144 NAME="Van Miert">
Ασφαλώς διεξάγονται συνεχώς έρευνες στην Επιτροπή σχετικά με τη σύσταση καρτέλ, συμφωνιών και ενδεχομένως καταχρήσης δεσπόζουσας θέσης. Αν θυμάμαι καλά, όταν την περασμένη φορά το συζητήσαμε στην Επιτροπή Οικονομικής και Νομισματικής Πολιτικής, ανέφερα αριθμητικά στοιχεία γι'αυτές. Προσδοκώ όμως την κατανόηση των αξιοτίμων βουλευτών ότι σε τέτοιες έρευνες, είμαστε δέσμιοι ορισμένων κανόνων και διαδικασιών που ασφαλώς επιβάλλουν διακριτικότητα. Όταν ξεκινά μια έρευνα και γίνονται ενδεχομένως επί τόπου ανακρίσεις, θά'ταν εντελώς ανεύθυνο να διαδώσουμε πληροφορίες ή να επιτρέψουμε διαρροές για τα στοιχειών που συγκεντρώσαμε. Επιβάλλεται διακριτικότητα, διότι κατά βάθος η Επιτροπή επιτελεί εδώ ένα είδος δικαστικής λειτουργίας. Μόνον αργότερα, όταν ολοκληρωθεί η ανάλυση, μπορεί η Επιτροπή να εμφανίσει τα συμπεράσματά της και, ενδεχομένως, να επιβάλει και κυρώσεις. Τα μέλη του Κοινοβουλίου ξέρουν καλά ότι, όταν φτάσει εκείνη η στιγμή, θα είμαι ο πρώτος που θα σας ενημερώσω.
<P>
Σας ζητώ λοιπόν, κύριοι και κυρίες βουλευτές, να γίνουν σεβαστοί οι βασικοί κανόνες διακριτικότητας σε τέτοιες έρευνες, το επιχειρηματικό απόρρητο και τα λοιπά. Διότι, αν δεν το πράξει η Επιτροπή, οι ενδιαφερόμενες επιχειρήσεις μπορούν βέβαια να μας προσφύγουν δικαστικώς, μια που δεν έγιναν σεβαστά τα δικαιώματά τους ως εμπλεκόμενες στην υπόθεση. Έτσι πρέπει να γίνεται σε μια δημοκρατία και ζητώ και πάλι την κατανόησή σας ότι δεν μπορούμε να παρέχουμε περισσότερες πληροφορίες μέχρι τη στιγμή που θα ολοκληρωθεί η έρευνα και θα βγουν τα συμπεράσματα. Από κει και πέρα, ευχαρίστως θα ενημερώσω τις κοινοβουλευτικές επιτροπές ή τα μέλη του Κοινοβουλίου.

<SPEAKER ID=145 LANGUAGE="ES" NAME="Camisσn Asensio">
Κύριε Επίτροπε, δεν ρωτούσα λεπτομέρειες για τα καρτέλ. Απλά ρώτησα ποια ήταν, χωρίς λεπτομέρειες.
<P>
Παρατηρώ πως συνεχίζεται η περίσκεψη σχετικά με αυτό το θέμα, εφόσον στην 26η έκθεση σχετικά με την πολιτική ανταγωνισμού, αναφερόταν επίσης πως η Επιτροπή θα προβεί στον εκσυγχρονισμό της νομοθεσίας της και θα αυξήσει τη διαφάνεια της πολιτικής της, και επιπλέον αναφερόταν στο γεγονός ότι υπήρχε ενεργή διερεύνηση 14 καρτέλ, εγώ ήθελα μόνο να ξέρω για ποια καρτέλ πρόκειται και όχι λεπτομέρειες, και πως λαμβάνει έναν ολοένα αυξανόμενο αριθμό καταγγελιών σχετικά με απόπειρες εταιριών που βρίσκονται σε θέση ισχύος να αποτρέψουν την είσοδο στην αγορά τους σε νέους επιχειρηματίες.
<P>
Στην εισαγωγή σας κύριε Επίτροπε, λέγατε συγκεκριμένα πως η μάχη ενάντια στα καρτέλ βρισκόταν στην πρώτη γραμμή και πως φιλοδοξία σας ήταν να εντατικοποιήσετε στο μέλλον ακόμη περισσότερο τη μάχη κατά αυτών των μυστικών καρτέλ. Εμείς τον θεωρούσαμε έναν τέλειο στόχο και για αυτό προσπαθούσαμε να σας ενθαρρύνουμε σε αυτή σας την δράση, παρότι ζητούσαμε να υπάρχει σε αυτήν διαφάνεια.

<SPEAKER ID=146 NAME="Van Miert">
Πολύ σύντομα, θα πω ότι κατ' αρχήν ορισμένες φορές οι εταιρίες, εκεί όπου γίνονται επί τόπου επισκέψεις, τις δημοσιοποιούν και με τον τρόπο αυτό δείχνουν ότι κάτι συμβαίνει. Εμείς δεν ενεργούμε έτσι, για τους πολύ εύλογους λόγους που μόλις εξήγησα. Περιοδικά γίνεται γνωστό ότι ερευνούμε περιπτώσεις και πως η Επιτροπή συνεχίζει να ασχολείται με μια υπόθεση επειδή σε αυτές εμπλέκονται καρτέλ ή επιχειρήσεις με δεσπόζουσα θέση στην αγορά. Δεν θα ήταν ορθό να αποκαλύψουμε περιπτώσεις που ερευνούμε με δική μας πρωτοβουλία και συνεπώς υπάρχουν ιδιαίτερα εύλογες αιτίες που επιμένουμε στην πολιτική μας.
<P>
Μπορώ να αναφέρω μία περίπτωση που δημοσιοποιήθηκε από τις ενδιαφερόμενες εταιρείες. Ακούσαμε παράπονα από εκδότες εφημερίδων ότι η τιμή του δημοσιογραφικού χάρτου ανέβαινε με πολύ ταχείς ρυθμούς και υποψιάστηκαν ότι υπήρχε κάποια μορφή καρτέλ. Ξεκινήσαμε λοιπόν τη διεξαγωγή ερευνών που δημοσιοπποιήθηκαν από ορισμένες από τις εταιρείες όπου έγιναν επί τόπου επισκέψεις. Είναι λοιπόν ευρέως γνωστό ότι ερευνούμε την υπόθεση. Όμως, εάν οι ενδιαφερόμενες εταιρίες δεν δημοσιοποιήσουν το θέμα, εμείς δεν το κάνουμε με δική μας πρωτοβουλία.

<SPEAKER ID=147 NAME="Πρόεδρος.">
Ερώτηση αριθ. 27 της κυρίας Ludivina Garcνa Arias (H-0605/97):
<P>
Θέμα: Ιδιωτικοποίηση της ισπανικής ανώνυμης εταιρίας Corporaciσn Siderϊrgica (CSI)
<P>
Θεωρεί η Επιτροπή ότι, στο πλαίσιο της διαδικασίας ιδιωτικοποίησης της ισπανικής ανώνυμης εταιρίας Corporaciσn Siderϊrgica, η εξαγορά του ενός τρίτου του μετοχικού της κεφαλαίου και η ανάληψη της επιχειρηματικής διαχείρισης εκ μέρους μιας σημαντικής ευρωπαϊκής επιχείρησης αποτελεί μια πράξη συγκέντρωσης ευρωπαϊκής εμβέλειας σε αυτό τον τομέα, πέραν του ότι μεταφέρεται το κέντρο λήψεως των αποφάσεων σε άλλη επιχείρηση η οποία ελέγχεται από θεσμικούς και δημόσιους επενδυτές άλλου κράτους μέλους; Έχει η Επιτροπή εξετάσει, βάσει των αντιστοίχων άρθρων της Συνθήκης ΕΚΑΧ, τις επιπτώσεις της εν λόγω εξαγοράς στην ευρωπαϊκή αγορά; Επίσης, έχει ελεγχθεί από την Επιτροπή εάν υπήρξε σωστή αποτίμηση των μετοχών που εκποιήθηκαν, όπως απαιτεί η πολιτική ανταγωνισμού της Ευρωπαϊκής Ένωσης;

<SPEAKER ID=148 NAME="Van Miert">
Στη βάση των πληροφοριών που είναι τη στιγμή αυτή διαθέσιμες στις υπηρεσίες της Επιτροπής, πιστεύω ότι η απόκτηση του 35 % των μετοχών της CSI από τον όμιλο ARBED θα οδηγήσει σε μια συγκέντρωση που θα πρέπει να εξεταστεί τόσο στα πλαίσια του κανονισμού για τις συγχωνεύσεις, όσο και στα πλαίσια των σχετικών διατάξεων της Συνθήκης EΚΑΧ. Καθώς οι λεπτομέρειες της πράξης αυτής και ιδιαίτερα της σχέσης μεταξύ της ARBED και των ισπανικών εταιριών που διαπραγματεύονται μέχρι το 50 % του κεφαλαίου της CSI, δεν έχουν ακόμη οριστικοποιηθεί, μέχρι στιγμής δεν έχει γίνει καμμία ανακοίνωση και δεν έχουν διενεργηθεί έρευνες σχετικά με τη συγκέντρωση. Περιμένουμε λοιπόν ακόμη την κατάθεση των σχετικών εγγράφων. Μόνο τότε θα προχωρήσουμε σε έρευνες.
<P>
Όσον αφορά στην καθεαυτή εκτίμηση της αξίας της εταιρείας πριν από την πώλησή της, φαίνεται ότι η ARBED κατέβαλε την πλήρη τιμή αγοράς για να γίνει μέτοχος, καθώς η προσφορά της έγινε σε ανταγωνισμό με άλλους παραγωγούς χάλυβα. Είμαι βέβαιος ότι γνωρίζετε πολύ καλά το γεγονός πως πολλοί άνθρωποι περίμεναν ότι τον διαγωνισμό αυτό θα κέρδιζε κάποια άλλη ευρωπαϊκή εταιρία. Όμως, τελικά ήταν η ARBED. Συνεπώς, τούτο δείχνει ότι ο ανταγωνισμός για τη συμμετοχή στην CSI ήταν κανονικός. Η συγκέντρωση δεν μπορεί να ολοκληρωθεί έως ότου εγκριθεί σύμφωνα με τις δύο οδηγίες που μόλις προανέφερα. Κατά συνέπεια, σε κάθε περίπτωση, θα πρέπει να περιμένουμε την έρευνα και τα τελικά πορίσματα.
<P>
Κατόπιν αυτού, όπως γνωρίζετε, πολλές εξελίξεις λαμβάνουν χώρα στον τομέα του χάλυβα και πιθανόν θα έχουμε τελικά τέσσερις ή πέντε μεγάλες ευρωπαϊκές εταιρείες χάλυβα. Με την ευκαιρία, όταν το 2002 εκπνεύσει η Συνθήκη της Ευρωπαϊκής Κοινότητας Ανθρακα και Χάλυβα (ΕΚΑΧ), πιθανόν θα έχουμε μια μορφή ευρωπαϊκής κοινής αγοράς για τον χάλυβα. Μέχρι τώρα, είχαμε μια άθροιση εθνικών αγορών, συνήθως με κρατικές εταιρείες χάλυβα. Τελικά λοιπόν βρισκόμαστε κοντά σε μια ευρωπαϊκή αγορά χάλυβα. Αυτό ενισχύεται από το γεγονός ότι συνάπτονται όλο και περισσότερες συμμαχίες και οι συγκεντρώσεις και οι εξαγορές πραγματοποιούνται διασυνοριακά. Αυτό είναι σε συμφωνία με την πολιτική της Κοινότητας, αλλά πρέπει να εξεταστεί κατά τον δέοντα τρόπο από την άποψη των κανόνων του ανταγωνισμού και των κρατικών νόμων. Τούτο έγινε πριν από λίγα χρόνια όταν συζητήσαμε δύσκολες περιπτώσεις στην Ισπανία, την Ιταλία, τη Γερμανία, κ.ο.κ.

<SPEAKER ID=149 LANGUAGE="ES" NAME="Garcνa Arias">
Κύριε Επίτροπε, αυτό που στην κοινή γνώμη και στην Ευρωπαϊκή Επιτροπή παρουσιάζεται ως μια στρατηγική συμμαχία ανάμεσα στις ARBED και CSI, στην πραγματικότητα, για μας τους ισπανούς σοσιαλιστές, είναι μια παράξενη ενέργεια ιδιωτικοποίησης, μια συγχώνευση, ένα επίσης παράξενο δώρο της ισπανικής κυβέρνησης προς μια εταιρία με συμμετοχή του δημοσίου. Γνωρίζετε πως η CSI έπειτα από την σημαντική αναδιάρθρωση που ενέκρινε η Ευρωπαϊκή Ένωση, είναι αναμφίβολα μια απολύτως υγιής εταιρία, με κεφάλαιο 10 δις, και που αυτή τη στιγμή έχει υψηλά κέρδη σε σύγκριση με άλλες μεγάλες εταιρίες όπως οι USINOR, ARBED, Thyssen ή British Steal. Πρόκειται για κελεπούρι κύριε Επίτροπε.
<P>
Με τον τύπο ανταλλαγής μετοχών που παρουσιάστηκε, και με βάση μια έκθεση της Salomon Brothers, η οποία πρώτα ήταν κατά της αγοράς μετοχών της ARBED, βλέπουμε πως η εμπλεκόμενη αξία της CSI στην ARBED ξεπερνά το υπολογιζόμενο ποσό της εκταμίευσης σε μετρητά για την αγορά από την ARBED, και η συμμετοχή της ARBED εκτιμάται σε επίπεδα πολύ υψηλότερα από την τιμή της αγοράς.
<P>
Έχετε δίκιο. Δεν είναι ότι δεν έλαβαν μέρος στον διαγωνισμό και άλλες εταιρίες, αλλά το πρόβλημα βρίσκεται στην προσφορά, στο δώρο που από την αρχή έκανε η ισπανική κυβέρνηση, ίσως για να ξεφορτωθεί, για λόγους πεποίθησης, μια εταιρία η οποία είχε κοστίσει πολλές ανθρωποθυσίες καθώς και οικονομικές προσπάθειες στους ισπανούς φορολογούμενους πολίτες.
<P>
Πιστεύω κύριε Επίτροπε, πως στην πραγματικότητα εσείς θα πρέπει να μελετήσετε από την αρχή την υπόθεση και να διαπιστώσετε ίσως, με την βοήθεια ανεξαρτήτων εταιριών, ποια είναι πραγματικά η αξία της ισπανικής αυτής εταιρίας και αν έχει αποκτηθεί ή όχι σε τιμές κάτω από την τιμή της αγοράς.

<SPEAKER ID=150 LANGUAGE="EN" NAME="Van Miert">
Η απόφαση για την ιδιωτικοποίηση της εταιρείας δεν ελήφθη από την Επιτροπή, αλλά από την κυβέρνηση. Δεν την επιβάλαμε εμείς. Δεύτερον, εφόσον υπήρξε μια διαφανής διαδικασία στο πλαίσιο της οποίας ζητήθηκε από πολλές εταιρίες να υποβάλουν προσφορές για την CSI, πρέπει να υποθέσουμε ότι η νικήτρια προσέφερε τους καλύτερους όρους. Εναπόκειτο στην κυβέρνηση της Ισπανίας να αποφασίσει και προφανώς αυτό έκανε. Από ό, τι γνωρίζω, είναι βέβαιο πως δεν λάβαμε κάποιο παράπονο ότι η διαδικασία δεν ήταν διαφανής ή δίκαιη.

<SPEAKER ID=151 NAME="Πρόεδρος">
Ερώτηση αριθ. 28 του κυρίου Niels Sindal (H-0617/97):
<P>
Θέμα: Κυβερνητική βοήθεια
<P>
Είναι λυπηρό ότι, ενώ αντιτίθενται στην αρχή της κυβερνητικής βοήθειας, η Επιτροπή και το Συμβούλιο συνεχίζουν να επιτρέπουν περιπτώσεις μεγάλων εθνικών επιχορηγήσεων, ιδιαίτερα σε προβληματικά ναυπηγεία όπως πρόσφατα στην Γερμανία, την Ισπανία και την Ελλάδα.
<P>
Αυτή η αντιφατική συμπεριφορά υποσκάπτει την εμπιστοσύνη για μια συνεπή και αξιόπιστη προσπάθεια μείωσης της κυβερνητικής παρέμβασης, ενώ δημιουργεί στρεβλώσεις του ανταγωνισμού. Θα πρέπει να διατεθούν μεγαλύτεροι πόροι για την έλεγχο της κυβερνητικής βοήθειας. Αυτό το θέμα αφορά κυρίως την ναυπηγική βιομηχανία αλλά και άλλους τομείς.
<P>
Ποιά μέτρα σκοπεύει να λάβει η Επιτροπή για την διάθεση περισσότερων πόρων για τον έλεγχο της κυβερνητικής βοήθειας, ούτως ώστε να έχει μια συνολική και επίκαιρη εικόνα για τους σκοπούς και την φύση αυτής της βοήθειας;

<SPEAKER ID=152 NAME="Van Miert">
Κύριε Πρόεδρε, θα είμαι σύντομος, καθώς οι αποφάσεις αυτές έχουν ληφθεί εδώ και καιρό, και όπως γνωρίζει το Σώμα, πρόκειται για περιπτώσεις οι οποίες εκκρεμούν χρόνια.
<P>
Στην περίπτωση της Ελλάδας, η περίπτωση της καθυστέρησης εισφορών, που πριν από πολλά χρόνια είχε επιτραπεί, οδήγησε το Συμβούλιο να αποδεχτεί την πρόταση της Επιτροπής, σύμφωνα με την οποία οι τόκοι από την καθυστέρηση πληρωμής προστίθενται. Τίποτα περισσότερο.
<P>
Στην περίπτωση της Ισπανίας, είναι περισσότερο πολύπλοκο. Σας υπενθυμίσω ότι στην Ισπανία στα πλαίσια των διαπραγματεύσεων του ΟΟΣΑ, έγιναν ορισμένες παραχωρήσεις σχετικά με ένα ποσό για τις επενδύσεις και ορισμένα κοινωνικά ζητήματα τα οποία συνδέονται με την αναδιάρθρωση, στο τομέα των ναυπηγείων.
<P>
Και στην περίπτωση αυτή υπήρξε καθυστέρηση στην πληρωμή, και θα έπρεπε να καταβληθούν συμπληρωματικοί τόκοι. Λόγω αυτών των καθυστερήσεων, δόθηκε ένα συμπληρωματικό ποσό για τις επενδύσεις λόγω των καθυστερήσεων. Το Συμβούλιο θεώρησε ότι πρόκειται για το κλείσιμο ενός παλαιού ζητήματος και, συνεπώς, δεν υπήρχε τίποτε καινούργιο. Επρόκειτο για το κλείσιμο ενός παλαιού ζητήματος. Σας εφιστώ την προσοχή στο γεγονός ότι ταυτόχρονα οι ισπανικές αρχές, ανέλαβαν την παρακάτω δέσμευση: εάν στο τέλος της επόμενης χρονιάς, τα εν λόγω ναυπηγεία συνέχιζαν να χάνουν χρήματα, εάν δεν ήταν βιώσιμα, θα απέσυραν τις διεκδικήσεις και δεν θα κτυπούσαν την πόρτα της Επιτροπής ζητώντας νέα αρωγή.
<P>
Σταθερές δεσμεύσεις τέτοιου είδους, ελήφθησαν απέναντι στην Επιτροπή και το Συμβούλιο Υπουργών. Για αυτό τον λόγο, άλλωστε, το Συμβούλιο Υπουργών δέχθηκε.
<P>
Εν συνεχεία, θα πρέπει να μειωθεί η παραγωγική ικανότητα, καθώς όπως ήδη ξέρετε, έχουμε αναλάβει την δέσμευση να ελέγχουμε την προσπάθεια τέσσερις φορές τον χρόνο. Οι ισπανικές αρχές μας υποβάλλουν εκθέσεις για την εφαρμογή των δεσμεύσεων αυτών τέσσερις φορές τον χρόνο και αποστέλλουμε ομάδες στα ναυπηγεία για να επαληθεύσουμε εάν τηρούνται οι δεσμεύσεις.
<P>
Η τελευταία περίπτωση είναι αυτή της Γερμανίας. Και εδώ έχουμε τη συνέχιση του δράματος με το Bremen Vulkan. Συμφωνήθηκε τελικά να επιτραπεί και εδώ στα δύο ναυπηγεία της Ανατολικής Γερμανίας να λειτουργήσουν υπό τις συνθήκες που είχαν καθορισθεί παλαιότερα. Εφόσον όμως τα χρήματα υπεξαιρέθηκαν απ' το Bremen Vulkan, θα έπρεπε να υπάρξει αποζημίωση. Και εδώ υπήρξε για τελευταία φορά δέσμευση. Εάν αύριο ιδιωτικοποιηθούν τα ναυπηγεία, δεν υπάρχει περίπτωση να κτυπήσουν και πάλι την πόρτα και να ζητήσουν χρήματα του δημοσίου. Επιπλέον, όπως ήδη γνωρίζετε, στην Βρέμη, στην Γερμανία θα υπάρξει σοβαρή μείωση της παραγωγικής ικανότητας.
<P>
Έτσι έχουν τα πράγματα και οι εξελίξεις είναι αξιοσημείωτες.
<P>
Θα τελειώσω με δυο σημεία. Δεν είμαστε βέβαιοι ότι οι Ηνωμένες Πολιτείες θα επικυρώσουν τη συμφωνία του ΟΟΣΑ. Η λύση υπάρχει, όμως οι Ηνωμένες Πολιτείες αδρανούν. Εμείς επικυρώσαμε την συμφωνία. Εάν την επικυρώσουν αύριο, τίθεται αμέσως σε εφαρμογή. Εάν κάτι τέτοιο δεν συμβεί πρέπει να προετοιμασθούμε για το μέλλον. Η Επιτροπή πριν από το τέλος του μήνα αυτού, θα θέσει στο Συμβούλιο μια πρόταση εφόσον η ισχύς της 7ης οδηγίας θα λήξει στο τέλος του επόμενου χρόνου, σχετικά με το μέλλον των ναυπηγείων. Μπορώ να σας πω, ότι από εδώ και στο εξής, η Επιτροπή θα είναι αυστηρότερη στην βοήθεια που παρέχει στο τομέα αυτό.
<P>
Όμως, είμαι σίγουρος ότι θα έχουμε την ευκαιρία να επανέλθουμε, όταν θα έχω παρουσιάσει την πρόταση στους συναδέλφους και την αποδεχτούν. Είμαι προφανώς έτοιμος να έλθω ενώπιον σας για να το συζητήσουμε στο Κοινοβούλιο.

<SPEAKER ID=153 LANGUAGE="DA" NAME="Sindal">
Πρώτα θέλω να ευχαριστήσω τον Επίτροπο για την ικανοποιητική του απάντηση και να τον ευχαριστήσω γενικότερα για τις προσπάθειές του σε ό, τι αφορά τις κρατικές επιδοτήσεις. Το ερώτημα μου αφορούσε τι μέλλει γενέσθαι γενικότερα, και σε άλλους επίσης τομείς, αναφορικά με τις κρατικές επιδοτήσεις. Αφού λοιπόν έθεσε την ερώτηση, η τύχη το έφερε, το εργοστάσιο παραγωγής ειδών πρωινής διατροφής της Kellogg's που βρίσκεται στην ιδιαίτερη πατρίδα μου δίπλα στο ναυπηγείο, που ήδη έκλεισε, κλείνει τώρα και αυτό με τη σειρά του, αφού μεταφέρεται στην Ισπανία και στο Μάντσεστερ. Υπάρχουν τομείς των στόχων 1 και 2 - όπου δίδονται επιδοτήσεις και με άλλον τρόπο. Η ερώτησή μου αφορά λοιπόν επίσης και το τί θα κάνει η Επιτροπή για να εξασφαλίσει τη λειτουργία του, αν η Επιτροπή έχει την ικανότητα. να σκέπτεται ώριμα, πως θα παρέχει στο μέλλον επιδοτήσεις, τόσο δια μέσου κοινοτικών όσο και δια μέσου κρατικών φορέων. Είχαμε τώρα την υπόθεση με την Boston Scientific στη Δανία, είχαμε τη Renault και τώρα ήρθε να προστεθεί η Kellogg's, που περιφέρεται με τις δραστηριότητές της σε ολόκληρη την Ευρώπη, ανάλογα με το που βρίσκει φθηνότερα κεφάλαια.

<SPEAKER ID=154 LANGUAGE="EN" NAME="Van Miert">
θα ήθελα να προτείνω στον αξιότιμο κ. βουλευτή να συνεχίσουμε τη συζήτηση αργότερα, διότι τις επόμενες εβδομάδες και μήνες θα υπάρξουν αρκετές πρωτοβουλίες από την Επιτροπή, περιλαμβανομένων ορισμένων από την κ. Monika WulfMathies στον τομέα των διαρθρωτικών ταμείων. Σχετικά με την εθνική περιφερειακή βοήθεια, θα προσπαθήσω να περιορίσω τις επιλέξιμες περιφέρειες - τουλάχιστον κατά ένα μέρος - καθώς και τα επίπεδα έντασης της βοήθειας που συνδέονται με μία ολόκληρη σειρά άλλων πρωτοβουλιών για να γίνουν οι κανόνες αυστηρότεροι και θα επιχειρήσω να αναπτυχθεί μια πιο περιοριστική πολιτική στον τομέα της κρατικής βοήθειας. Συνεπώς, θα υπάρξουν πολλές ευκαιρίες για να επανέλθετε στο θέμα αυτό και θα είμαι πρόθυμα στη διάθεση του Κοινοβουλίου για να το συζητήσουμε σε βάθος.

<SPEAKER ID=155 LANGUAGE="ES" NAME="Garcνa Arias">
Κύριε Επίτροπε, η αλήθεια είναι πως θα ήθελα να πω στον συνάδελφο ότι δεν καταλαβαίνω τι εννοεί με τον όρο "παρακμάζοντα ναυπηγεία». Νομίζω πως θα έπρεπε να επισκεφτεί αυτά τα "παρακμάζοντα ναυπηγεία» στα οποία αναφέρεται, και να συνειδητοποιήσει πως τα ναυπηγεία αυτά είναι εφάμιλλα με τα ναυπηγεία άλλων χωρών όπως της Κορέας.
<P>
Ο κ. Επίτροπος αναφέρθηκε στην συμφωνία του ΟΟΣΑ και στην ανανέωση της επόμενης σχετικής με τις δημόσιες ενισχύσεις οδηγίας, και είπε πως αν οι Ηνωμένες Πολιτείες δεν επικυρώσουν τα όσα έχουν συμφωνηθεί και πως αν άλλες χώρες όπως η Κορέα συνεχίσουν τις συζητήσεις όσον αφορά τις ενισχύσεις που χορηγούνται στα ναυπηγεία, τότε θα είναι σκέτη αυτοκτονία αν δεν κάνουμε έναν έλεγχο τον οποίο δεν μπορούμε να ασκήσουμε σε άλλες χώρες σχετικά με τις κρατικές ενισχύσεις.
<P>
Θα ήθελα επίσης να θυμίσω στον συνάδελφο πως οι δημόσιες ενισχύσεις στην πλειοψηφία τους χορηγούνται από τις πλουσιότερες χώρες, και ας με διορθώσει ο κ. Επίτροπος αν δεν είναι αλήθεια πως οι πλουσιότερες χώρες είναι αυτές που χορηγούν περισσότερες ενισχύσεις στις εταιρείες τους.

<SPEAKER ID=156 LANGUAGE="EN" NAME="Van Miert">
Προτείνω στον αξιότιμο βουλευτή να περιμένουμε λίγες εβδομάδες. Τότε εμείς θα υποβάλουμε μια πρόταση σχετικά με το μέλλον της ναυπηγικής βιομηχανίας στην Ευρώπη και τι νομίζουμε ότι μπορεί να περιμένουμε από την άποψη της κρατικής βοήθειας. Συνεπώς, θα υπάρξουν πολλές ευκαιρίες περαιτέρω συζήτησης και επαναλαμβάνω ότι είμαστε πρόθυμοι να συζητήσουμε διεξοδικά το θέμα αυτό με το Κοινοβούλιο.

<SPEAKER ID=157 NAME="Πρόεδρος">
Επειδή ο χρόνος των ερωτήσεων προς τον κ. van Miert έχει λήξει, η ερώτηση αριθ. 29 θα απαντηθεί γραπτώς.

<SPEAKER ID=158 NAME="Gradin">
Στο πρωτόκολλο που προσαρτήθηκε στη Συνθήκη του Αμστερνταμ καθορίζεται μια γενική αρχή. Αυτό συνεπάγεται ότι όλα τα κράτη μέλη της ΕΕ θα πρέπει να θεωρούνται ως αποκαλούμενες ασφαλείς χώρες προέλευσης. Το μοναδικό άρθρο του πρωτοκόλλου είναι διατυπωμένο έτσι ώστε να περιορίζει την δυνατότητα των πολιτών της ΕΕ να ζητήσουν άσυλο σε μια άλλη χώρα μέλος, σε τέσσερεις ειδικές καταστάσεις. Αυτές ορίζονται σε τέσσερις ειδικές παραγράφους εξαιρέσεων.
<P>
Η ερώτηση του βουλευτού κ.Sjφstedt αναφέρεται ιδιαίτερα στην τέταρτη παράγραφο του πρωτοκόλλου. Εκεί ορίζεται ρητώς ότι ένα κράτος μέλος, ανεξάρτητα από τους βασικούς κανόνες του πρωτοκόλλου, έχει τελικά πάντοτε το δικαίωμα να αποφασίζει το ίδιο αν μια αίτηση χορήγησης ασύλου θα εξετάζεται ή όχι. Αν ένα κράτος μέλος επιλέξει να εξετάσει μια τέτοια αίτηση χορήγησης ασύλου, πρέπει να ενημερωθεί το Συμβούλιο Υπουργών, και η αίτηση θα θεωρείται πάντοτε ότι είναι καταφανώς αβάσιμη. Όμως το πρωτόκολλο αναφέρει ρητά ότι αυτό επ'ουδενί τρόπω επηρεάζει το κυριαρχικό δικαίωμα ενός κράτους μέλους. Μπορούμε επομένως να πούμε ότι το καινούριο στοιχείο είναι ότι επιβάλλεται στα κράτη μέλη η δέσμευση να ενημερώνουν το Συμβούλιο Υπουργών αν και πότε θα εξεταστεί μια αίτηση χορήγησης ασύλου από έναν πολίτη της ΕΕ.
<P>
Ακόμη και αν προσωπικά λυπάμαι που αυτό το πρωτόκολλο συμπεριελήφθη στην νέα Συνθήκη, χαιρετίζω το ότι στην αρχή του πρωτοκόλλου καθίσταται σαφές ρητώς ότι θα πρέπει να γίνει σεβαστό το πνεύμα και το γράμμα της Σύμβασης της Γενεύης όταν πρόκειται να αποδοθεί η ιδιότητα του πρόσφυγα. Τα κράτη μέλη έχουν το δικαίωμα να λάβουν τα διοικητικά μέτρα που θεωρούν απαραίτητα για την ικανοποίηση των προϋποθέσεων της Σύμβασης της Γενεύης. Πέραν τούτου, σε μια ιδιαίτερη δήλωση που προσαρτήθηκε στο πρωτόκολλο, αναφέρεται σαφώς ότι οι συμφωνίες δεν αποτελούν επ'ουδενί δεδικασμένο όσον αφορά αυτό το θέμα.
<P>
Μια περαιτέρω δήλωση συνδέεται άμεσα με την τέταρτη παράγραφο των εξαιρέσεων. Επισημαίνει εξαρχής συνοπτικά ποιός είναι ο καλύτερος τρόπος για την επιτάχυνση των διαδικασιών εξάτασης των καταφανώς αβάσιμων αιτήσεων χορήγησης ασύλου από πολίτες της ΕΕ.
<P>
Επιτρέψτε μου να συνοψίσω την απάντησή μου σε τρία σημεία. Η άποψή μου είναι λοιπόν ότι το πρωτόκολλο για το άσυλο της Συνθήκης του Αμστερνταμ σημαίνει τα εξής: Πρώτον, ότι οι δεσμεύσεις που σύμφωνα με τη Σύμβαση της Γενεύης έχουν τα κράτη μέλη παραμένουν αναλλοίωτες. Δεύτερον, ότι μια αίτηση χορήγησης ασύλου που γίνεται από έναν πολίτη της ΕΕ δεν θα πρέπει φυσιολογικά να θεωρείται έγκυρη, εφόσον τα κράτη μέλη θα πρέπει να θεωρούνται ως ασφαλείς χώρες προέλευσης. Τρίτον, ότι όλα τα κράτη μέλη διατηρούν το δικαίωμά τους να αποφασίζουν και μπορούν ως εκ τούτου πάντοτε να εξετάζουν αιτήσεις χορήγησης ασύλου από πολίτες της ΕΕ, υπό την προϋπόθεση ότι ενημερώνεται το Συμβούλιο Υπουργών και ότι η εξέταση βασίζεται στο ότι η αίτηση είναι καταφανώς αβάσιμη.

<SPEAKER ID=159 LANGUAGE="SV" NAME="Sjφstedt">
Θα ήθελα να ευχαριστήσω θερμά την Επίτροπο για την απάντηση, κυρίως για την προσωπική παρατήρηση για την άποψη επ'αυτού του πρωτοκόλλου, την οποία συμμερίζομαι απολύτως, και την άποψη ότι είναι ένα ατυχές στοιχείο της Συνθήκης του Αμστερνταμ. Και εγώ επίσης θεωρώ ότι είναι σημαντικό να καταστεί σαφές ότι κάθε κράτος μέλος έχει απόλυτο δικαίωμα να εξετάζει το ίδιο κάθε αίτηση χορήγησης ασύλου. Ταυτόχρονα δεν μπορεί να μας διαφύγει το ότι εδώ γίνεται προσπάθεια να ασκηθούν πιέσεις στα κράτη μέλη να εφαρμόσουν μια εν μέρει διαφορετική πρακτική. Έχει ασκηθεί έντονη κριτική επίσης, από π.χ. την Ύπατο Αρμοστή του ΟΗΕ για τους πρόσφυγες, εναντίον αυτών των γραπτών, και ακόμη και από οργανώσεις που εργάζονται με υποθέσεις προσφύγων. Το καλύτερο θα ήταν αν μπορούσε αυτό να επανεξεταστεί, διότι είναι στην πραγματικότητα ένα επικίνδυνο παράδειγμα, αν, μεταξύ άλλων, ακολουθηθεί από άλλα μέρη του κόσμου που μπορεί να το εκλάβουν ως πρόσχημα για να αποκτήσουν με διάφορους τρόπους το δικαίωμα να ζητήσουν άσυλο και η αίτησή τους να εξεταστεί με όχι δίκαιο τρόπο.

<SPEAKER ID=160 LANGUAGE="SV" NAME="Gradin">
Θυμηθείτε ότι αυτή η πρόταση δεν υπεβλήθη από την Επιτροπή. Αυτό είναι κάτι που συμφώνησαν τα κράτη μέλη. Γι'αυτό θα έπρεπε ίσως η ερώτηση να τεθεί στο Συμβούλιο Υπουργών.

<SPEAKER ID=161 LANGUAGE="SV" NAME="Wibe">
Νιώθω ότι πρέπει να λάβω τον λόγο τώρα που ολόκληρη η συζήτηση γίνεται στην όμορφη σουηδική γλώσσα.
<P>
Θα ήθελα μόνο να θέσω την εξής ερώτηση στην Επίτροπο κ. Gradin. Όταν λέτε εδώ ότι μια αίτηση χορήγησης ασύλου σε ένα κράτος μέλος δεν θα πρέπει φυσιολογικά να θεωρείται έγκυρη και ότι η εξέταση θα πρέπει να έχει ως υπόβαθρο ότι η αίτηση είναι αβάσιμη, πώς ακριβώς σκέπτεστε ότι αυτό θα εφαρμοσθεί νομικά; Αφού έχουμε ένα νομικά ανεξάρτητο δικαστήριο. Μήπως πρέπει να αρχίσουμε λέγοντας ότι το σκόρ είναι ήδη 1-0 και ότι δεν θα χορηγείται άσυλο; Δεν ξέρω αν το έχουν σκεφτεί αυτό στο Συμβούλιο, αλλά εμένα μου φαίνεται ότι είναι ένα νομικά άλυτο πρόβλημα.

<SPEAKER ID=162 LANGUAGE="SV" NAME="Gradin">
Δεν πιστεύω ότι πρέπει να το αναγάγουμε σε νομικό σχολαστικισμό. Αυτό που είναι σημαντικό είναι ότι, σύμφωνα με αυτές τις διατάξεις, κάθε χώρα έχει δικαίωμα να εξετάσει μια αίτηση σύμφωνα με την Σύμβαση της Γενεύης. Δεύτερον θέλω να πώ ότι δεν μπορώ να απαντήσω για το Συμβούλιο Υπουργών. Γι'αυτό είναι υπεύθυνο το Συμβούλιο Υπουργών. Αυτό εγκρίθηκε στο Συμβούλιο Υπουργών και δεν έγινε κατόπιν επιθυμίας της Επιτροπής.

<SPEAKER ID=163 LANGUAGE="ES" NAME="Palacio Vallelersundi">
Πρωτίστως πρέπει να ευχαριστήσω την κυρία Gradin για την πληρέστατη και εκτενέστατη εξήγησή της σχετικά με αυτή την ερμηνεία που δίνει η Επιτροπή στο συνημμένο στη Συνθήκη του Αμστερνταμ πρωτόκολλο.
<P>
Κυρία Gradin, επιβεβαιώσατε πρώτον την ανεξαρτησία των Δικαστηρίων, δεύτερον την κυριαρχία των κρατών μελών στην εξέταση οποιασδήποτε αίτησης ασύλου και τρίτον το γεγονός ότι αρχικά οι αιτήσεις αυτές θα θεωρούνται αβάσιμες αν προέρχονται από πολίτες που διαμένουν σε ένα κράτος το οποίο εξασφαλίζει πλήρως τα βασικά δικαιώματα και επομένως θεωρείται ασφαλές μέρος προέλευσης. Αυτές είναι οι κανονικές συνθήκες.
<P>
Και δεν είναι επίσης σωστό, κυρία Gradin, πως ο βαθμός πολιτικής ολοκλήρωσης που έχουν σήμερα τα κράτη μέλη της Ευρωπαϊκής Ένωσης, δεν υπάρχει προς το παρόν σε καμία άλλη περιοχή του κόσμου;

<SPEAKER ID=164 LANGUAGE="SV" NAME="Gradin">
Επιτρέψτε μου να συνοψίσω άλλη μια φορά το πρωτόκολλο για τη χορήγηση ασύλου της Συνθήκης του Αμστερνταμ. Πρώτον σημαίνει ότι οι δεσμεύσεις που έχουν τα κράτη μέλη σύμφωνα με την Συνθήκη της Γενεύης μένουν αναλλοίωτες.
<P>
Δεύτερον, μια αίτηση χορήγησης ασύλου που γίνεται από πολίτες της ΕΕ δεν θα πρέπει φυσιολογικά να θεωρείται έγκυρη, διότι τα κράτη μέλη θα πρέπει να θεωρούνται, όπως αναφέρεται στο πρωτόκολλο, ως "ασφαλείς χώρες προέλευσης».
<P>
Τρίτον, όλα τα κράτη μέλη διατηρούν το δικαίωμά τους να αποφασίζουν και ως εκ τούτου μπορούν πάντοτε να εξετάζουν αιτήσεις χορήγησης ασύλου από πολίτες της ΕΕ, υπό την προϋπόθεση ότι ενημερώνεται το Συμβούλιο Υπουργών και ότι η εξέταση έχει ως υπόβαθρο το ότι η αίτηση θα πρέπει να είναι καταφανώς αβάσιμη.

<SPEAKER ID=165 NAME="Πρόεδρος">
Ερώτηση αριθ. 31 του κυρίου Jan Andersson (H-0616/97):
<P>
Θέμα: Μέτρα κατά του εμπορίου συνθετικών ναρκωτικών
<P>
Το εμπόριο συνθετικών ναρκωτικών έχει αυξηθεί στην Ευρώπη. Ένα μεγάλο μέρος της παραγωγής και διανομής αυτών των ναρκωτικών πραγματοποιείται σε χώρες που έχουν υποβάλει υποψηφιότητα για ένταξη στην Ευρωπαϊκή Ένωση.
<P>
Με ποιό τρόπο σκοπεύει η Επιτροπή, στις διαπραγματεύσεις για την ένταξη, να παρέμβει σ' αυτές τις χώρες, ούτως ώστε να πεισθούν να αντιμετωπίσουν το πρόβλημα;

<SPEAKER ID=166 NAME="Gradin">
Η Επιτροπή συμμερίζεται την ανησυχία του βουλευτή κ. Andersson για την εξάπλωση των νέων συνθετικών ναρκωτικών στην Ευρώπη. Μέχρι πριν από λίγα χρόνια η αμφεταμίνη και το ecstasy παρασκευάζονταν κυρίως στην Ολλανδία και το Βέλγιο. Σήμερα, σε όλο και μεγαλύτερο βαθμό, η παρασκευή γίνεται σε κάποια από τις ανατολικοκεντροευρωπαϊκές ή βαλτικές χώρες. Εξ όσων γνωρίζω το ήμισυ περίπου της αμφεταμίνης που κατάσχεται στην Στοκχόλμη σήμερα προέρχεται π.χ. από την Πολωνία.
<P>
Τον Μάϊο του τρέχοντος έτους η Επιτροπή υπέβαλε, κατόπιν προτάσεώς μου, μια ανακοίνωση με μια λεπτομερώς τεκμηριωμένη ανάλυση αυτής της εξέλιξης. Προτείναμε επίσης ορισμένα μέτρα, μεταξύ άλλων, την διεύτυνση της συνεργασίας με τις ανατολικοκεντροευρωπαϊκές- καθώς και τις βαλτικές χώρες, σ'αυτό το ζήτημα.
<P>
Ο αγώνας κατά των ναρκωτικών ήταν επίσης ένα κύριο ζήτημα κατά τον διαρθρωτικό διάλογο επί Ιρλανδικής Προεδρίας, την άνοιξη του 1996. Τότε αναφέρθηκα ιδιαιτέρως στο ζήτημα της εξάπλωσης των συνθετικών ναρκωτικών. Κανείς από τους Υπουργούς των αιτούμενων ένταξη χωρών που ήταν παρόντες δεν μπορεί να έχει κάποιες αμφιβολίες για το ότι αυτό είναι ένα υψηλής προτεραιότητας ζήτημα στην Ε.Ε. Αυτό είναι κάτι στο οποίο και εγώ επίσης έχω αναφερθεί σ'όλες τις επισκέψεις μου στις αιτούμενες ένταξη χώρες.
<P>
Η Επιτροπή έχει καταστήσει απολύτως σαφές ότι αυτός είναι ένας τομέας στον οποίο θα επικεντρωθεί σε πολύ μεγάλο βαθμό η προσοχή κατά τις ενταξιακές διαπραγματεύσεις. Από τις αιτούμενες ένταξη χώρες προσδοκάται να αποδεχτούν το κοινοτικό κεκτημένο μας. Αυτό περιλαμβάνει επίσης τον αγώνα, γενικά κατά των ναρκωτικών και ειδικά των χημικών ναρκωτικών. Γι'αυτό πρέπει να υπάρχει ανταπόκριση στους κανόνες που έχουμε όσον αφορά τον έλεγχο των προδρόμων ουσιών , το ξέπλυμα του χρήματος και παρόμοια.
<P>
Την 16η Ιουνίου το Συμβούλιο Υπουργών έλαβε την απόφαση για την σύσταση αυτού που αποκαλούμε σύστημα έγκαιρης προειδοποίησης. Αυτό σημαίνει ότι στο μέλλον τα κράτη μέλη θα ενημερώνονται πολύ ταχύτερα απ'ότι σήμερα όταν εμφανίζεται στην αγορά ένα νέο είδος χημικού ναρκωτικού, κάτι που είναι πολύτιμο.
<P>
Για τις αιτούμενες ένταξη χώρες όλα αυτά είναι φυσικά ένα λεπτό έργο. Γι'αυτό, από πλευράς Επιτροπής θα βοηθήσουμε όσο μπορούμε. Εξ άλλου, από το 1993 παρέχουμε τεχνική βοήθεια μέσω της ενίσχυσης του προγράμματος Phare, για τον έλεγχο, πέραν των άλλων, των χημικών προδρόμων ουσιών . Φυσικά απομένουν πολλά να γίνουν, και εγώ εργάζομαι εντατικά ώστε αυτά ακριβώς τα ζητήματα να έχουν, και εν συνεχεία επίσης, προτεραιότητα στην συνεργασία μας με τις νέες δημοκρατίες της ανατολικής Ευρώπης.

<SPEAKER ID=167 LANGUAGE="SV" NAME="Andersson">
Ευχαριστώ την Επίτροπο για την απάντηση η οποία ήταν θαυμάσια. Μιλάμε, σε σχέση με την προς ανατολάς διεύρυνση, συχνά για ζητήματα που αφορούν την οικονομία, και στην Επιτροπή Απασχόλησης, στην οποία βρίσκομαι εγώ, επίσης για κοινωνικά δικαιώματα κ.ά. Αυτά είναι πολύ σημαντικά, αλλά αυτό είναι επίσης ένα μεγάλο ζήτημα, δηλαδή το διασυνοριακό εμπόριο ναρκωτικών.
<P>
Είμαι πολύ ικανοποιημένος με την απάντηση και με τις προσπάθειες που παρουσίασε η Επίτροπος, αλλά έχω δύο ερωτήσεις σε συνάρτηση μ'αυτό. Πρώτον, διερωτώμαι ποιά ήταν η αντίδραση που έλαβε η Επιτροπή από την Πολωνία και τις Βαλτικές χώρες, όταν παρουσιάστηκαν όλα αυτά τα μέτρα. Πήραν, ας πούμε, οι χώρες αυτά τα μέτρα στα σοβαρά, διάκεινται θετικά και σκοπεύουν να κάνουν κάτι γι'αυτό;
<P>
Υπάρχει, παρ'όλα αυτά, παραγωγή και στις δικές μας χώρες επίσης. Γι' αυτό διερωτώμαι, κατά δεύτερον, αν δεν σας έχει τεθεί, κάποια φορά, αυτή η ερώτηση: "Δεν θα έπρεπε πρώτα να καθαρίσετε μπροστά από την δική σας πόρτα; »

<SPEAKER ID=168 LANGUAGE="SV" NAME="Gradin">
Οι αιτούμενες ένταξη χώρες, που ήταν το αντικείμενο του διαρθρωμένου διαλόγου, και με τις οποίες μιλήσαμε κατά την διάρκεια των επισκέψεων, κατανόησαν σαφώς ότι δίνουμε μεγάλη σημασία στο να φροντίσουν να αντιμετωπίσουν το θέμα των συνθετικών ναρκωτικών. Δεν υπάρχει αμφιβολία ότι οι περισσότερες απ'αυτές τις χώρες δεν έχουν σήμερα επαρκή νομική βάση για να το κάνουν αυτό, αλλά εξακολουθεί να υπάρχει ανάγκη να αποκτήσουν νόμους και κανονισμούς που θα τους δώσουν καλύτερα εργαλεία - αυτό είναι το ένα. Το άλλο είναι να αντιμετωπιστεί η διαφθορά, πέραν των άλλων στις συνοριακές και παρόμοιες υπηρεσίες, ώστε να γίνουν πιο αποτελεσματικές οι δράσεις.
<P>
Όσον αφορά τις δικές μας χώρες, η σκέψη ήταν, όταν κάναμε την πρόταση για την ανακοίνωση την περασμένη άνοιξη, να καθαρίσουμε ακριβώς μπροστά από την ευρωπαϊκή πόρτα, δηλαδή να αντιμετωπίσουμε και εμείς επίσης, στα 15 κράτη μέλη, το γεγονός ότι παράγουμε και να φροντίσουμε να βρούμε λύσεις. Γι'αυτό μπήκε στην ημερησία διάταξη αυτό το σύστημα έγκαιρης προειδοποίησης.

<SPEAKER ID=169 NAME="Πρόεδρος">
Ερώτηση αριθ. 32 του κυρίου Richard Howitt (H-0647/97):
<P>
Θέμα: Εναρμόνιση της πολιτικής μετανάστευσης - διάκριση σε βάρος ψηφοφόρου μου
<P>
Μία περίπτωση μετανάστευσης με τη ρωσσίδα σύζυγο ενός ψηφοφόρου μου, του κ. Clark από το Leigh-on-Sea, όταν οι γερμανικές αρχές είχαν χορηγήσει βίζα, όχι όμως και οι αντίστοιχες του Η.Β., καταδεικνύει ότι η εναρμόνιση της νομοθεσίας μετανάστευσης στην ΕΕ, όπου προβλέπεται στη Συνθήκη, εξακολουθεί να μην υφίσταται στην Ευρωπαϊκή Ένωση. Σε ποιές ενέργειες μπορεί να προβεί η Επιτροπή ώστε να συμβάλει στο να επιστρέψει η σύζυγος του κ. Clark στο Ην. Βασίλειο, καθώς επίσης και για να εξασφαλισθεί η ύπαρξη μεγαλύτερης εναρμόνισης της σχετικής νομοθεσίας ανά την ΕΕ, προκειμένου να μην προκύψουν παρόμοιες περιπτώσεις στο μέλλον;

<SPEAKER ID=170 NAME="Gradin">
Η ερώτηση του βουλευτή κ. Howitt αφορά το γεγονός ότι, σε ορισμένες περιπτώσεις, οι κανόνες περί μετανάστευσης ανήκουν στο κοινοτικό δίκαιο και σε άλλες περιπτώσεις καθορίζονται από την εθνική νομοθεσία. Αυτό δημιουργεί μερικές φορές κάποια σύγχυση. Η κατάσταση σήμερα έχει ως εξής: Μόνο όταν ένας υπήκοος της Ε.Ε. εκμεταλλεύεται το δικαίωμά της ελεύθερης διακίνησης και εγκαθίσταται σ'ένα άλλο κράτος μέλος, τότε καλύπτονται τα μέλη της οικογένειάς του/της από το κοινοτικό δίκαιο. Σε τέτοιες περιπτώσεις, ένα μέλος της οικογενείας μπορεί να διεκδικήσει το δικαίωμά του για οικογενειακή επανένωση. Για τους υπηκόους τρίτης χώρας που χρειάζονται άδεια, το κοινοτικό δίκαιο επιτάσσει ότι η άδεια θα εκδίδεται ατελώς και χωρίς επιβαρυντικές διαδικασίες. Αν αντιθέτως είναι ένας πολίτης που μένει στην χώρα της οποίας είναι υπήκοος, τότε τα μέλη της οικογένειας καλύπτονται από τους εθνικούς νόμους και τους κανόνες που ισχύουν σ'αυτή τη χώρα. Σύμφωνα με απόφαση του Δικαστηρίου των Ευρωπαϊκών Κοινοτήτων, δηλ. το Ευρωδικαστήριο, ένα άτομο μπορεί να διεκδικήσει το δικαίωμα της ελεύθερης διακίνησης και ελεύθερης εγκατάστασης εναντίον του δικού του κράτους μέλους. Αυτό ισχύει για το όταν αυτός επιστρέψει στην πατρίδα του έπειτα από παραμονή σ'ένα άλλο κράτος μέλος. Είναι απολύτως σαφές ότι ο καθοριστικός παράγοντας, όταν πρόκειται για το δικαίωμα μετανάστευσης και παραμονής υπό κοινοτικό δίκαιο των μελών της οικογένειας, είναι το να εκμεταλλευτεί, ή να έχει εκμεταλλευτεί, ο πολίτης της ΕΕ το δικαίωμα της ελεύθερης διακίνησης. Γι'αυτό είναι δύσκολο να εκτιμήσει η Επιτροπή σε ποιά κατηγορία ανήκει ο κ. Clark, ή η σύζυγός του. Η Επιτροπή θα προτιμούσε φυσικά να υπήρχαν κοινοί κανόνες μετανάστευσης για ολόκληρη την Ένωση.
<P>
Η Επιτροπή ενέκρινε την 30η Ιουνίου μια πρόταση για σύγκληση διάσκεψης για τους κανόνες μετανάστευσης σ'ολόκληρητην Ε.Ε. Η πρόταση είναι ένα σημαντικό πρώτο βήμα στο έργο της δημιουργίας μιας περισσότερο ομοιόμορφης μεταναστευτικής πολιτικής στα κράτη μέλη μας. Μια παράγραφος της πρότασης καλύπτει ακριβώς τα προβλήματα που έθιξε ο βουλευτής. Αυτή συνεπάγεται ότι θα ίσχυαν οι ίδιοι κανόνες για την οικογενειακή επανένωση παντού στην ΕΕ. Ελπίζω φυσικά ότι το Ευρωκοινοβούλιο θα παρέχει στην Επιτροπή κάθε δυνατή στήριξη για την πρόταση, η διαπραγμάτευση της οποίας θα αρχίσει κατά την διάρκεια του φθινοπώρου στο Συμβούλιο Υπουργών.

<SPEAKER ID=171 LANGUAGE="EN" NAME="Howitt">
Σας ευχαριστώ, κ. Eπίτροπε, που απαντήσατε στην ερώτηση. Δέχομαι, όπως είπατε, ότι ο ρόλος των κρατών μελών στο θέμα αυτό είναι αποφασιστικός. Εκφράζω την ικανοποίησή μου που η νέα Εργατική Κυβέρνηση του Ηνωμένου Βασιλείου κατήργησε τον κανόνα σχετικά με τον κύριο λόγο επίσκεψης (primary purpose), γεγονός που θα συμβάλει ιδιαίτερα σε περιπτώσεις όπως αυτή. Όμως, αυτό που θέλω να τονίσω στον κ. Επίτροπο είναι ότι ο κοινοτικός νόμος χάνει την αξιοπιστία του. Δεν μπορούμε να συνεχίσουμε με μια κατάσταση όπου οι πολίτες ενός κράτους μέλους απολαμβάνουν δικαιώματα σύμφωνα με τον δικό τους εθνικό νόμο που είναι λιγότερο ευνοϊκά από εκείνα που απολαμβάνουν ως πολίτες της ΕΕ σε άλλες ευρωπαϊκές χώρες. Ο κ. Clark, βρετανός πολίτης, ανακάλυψε ότι μπορούσε να φέρει τη ρωσίδα γυναίκα του στη Γερμανία αλλά όχι στη Βρετανία, εκτός και εάν έμενε επί έξη μήνες πρώτα στη Γερμανία. Εάν ανακάλυπτε ότι είχε έλληνα παππού μπορούσε να απαιτήσει την ελληνική υποκοότητα και πάλι να μην έχει πρόβλημα. Εάν ήταν ιταλός δεν θα υπήρχε καμμία διαμάχη. Οι ανωμαλίες αυτές δημιουργούν ένα αίσθημα αδικίας μεταξύ των ευρωπαίων πολιτών και ιδιαίτερα μεταξύ των κατοίκων της περιφέρειάς μου.
<P>
Καλώ τον Επίτροπο να επιχειρηματολογήσει σθεναρά υπέρ των προτάσεων στις οποίες αναφέρθηκε, για την υποστήριξη του δικαιώματος της πραγματικής επανένωσης των οικογενειών σε όλες τις ευρωπαϊκές χώρες.

<SPEAKER ID=172 LANGUAGE="EN" NAME="Gradin">
Συμφωνώ με τον αξιότιμο κ. βουλευτή πως το γεγονός ότι έχουμε αυτούς τους αντιφατικούς κανόνες και κανονισμούς στην Ενωση προκαλεί μεγάλη σύγχυση. Ο λόγος πίσω από τη Σύμβαση που παρουσίασα τώρα στην Επιτροπή και έχει γίνει δεκτή και θα συζητηθεί από το Κοινοβούλιο και το Συμβούλιο Υπουργών, είναι ότι θα έχουμε κοινούς κανόνες για όλους τους πολίτες μας σχετικά με τη μετανάστευση και την άδεια εισόδου στις χώρες μας. Μερικές φορές κανείς δεν καταλαβαίνει τι συμβαίνει και αυτό προκαλεί μεγάλη σύγχυση.

<SPEAKER ID=173 LANGUAGE="EN" NAME="McIntosh">
Με απασχολεί ιδιαίτερα το γεγονός ότι ο Επίτροπος κ. Fischler έπρεπε να είναι εδώ στις 6.40 για να απαντήσει στις ερωτήσεις. Νομίζω ότι από ευγένεια στο Κοινοβούλιο θα έπρεπε να έρθει αμέσως και θα ήθελα μια εξήγηση για τους λόγους που δεν είναι εδώ.

<SPEAKER ID=174 NAME="Πρόεδρος">
Κυρία McIntosh, συμμερίζομαι πλήρως τον προβληματισμό σας και εκπλήσσομαι κάπως, γιατί επέμεινα να απαιτήσουν οι υπηρεσίες της Συνέλευσης την παρουσία εδώ του κυρίου Επίτροπου. Πράγματι η κυρία Gradin είχε την καλοσύνη να υπερβεί κατά 6 λεπτά τον χρόνο που είχε δεσμευτεί να είναι μαζί μας. Δεν γνωρίζω τους λόγους, οι οποίοι υποθέτω είναι σοβαροί και δικαιολογητικοί, για τους οποίους δεν βρίσκεται ακόμη ανάμεσά μας ο κ. Επίτροπος.
<P>
Αλλά με την συνεργασία της κυρίας Gradin θα συνεχίσουμε τις εργασίες μας.

<SPEAKER ID=175 NAME="Πρόεδρος">
Ερώτηση αριθ. 33 του κυρίου Bernd Posselt (H-0649/97):
<P>
Θέμα: Κατανομή επιβαρύνσεων για τους πρόσφυγες και του αιτούντες άσυλο
<P>
Πώς είναι η παρούσα κατάσταση της κατανομής των επιβαρύνσεων μεταξύ των κρατών μελών της ΕΕ ως προς τους ζητούντες άσυλο και το ρεύμα των προσφύγων, και πότε θα υποβάλει η Επιτροπή στο Ευρωπαϊκό Κοινοβούλιο έκθεση για τα δικαιώματα και τις υλικές παροχές που απολαύουν αυτές οι δύο κατηγορίες προσώπων στα επιμέρους κράτη μέλη της ΕΕ;

<SPEAKER ID=176 NAME="Gradin">
Εξ αφορμής της βοσνιακής προσφυγικής κρίσης το Συμβούλιο Υπουργών ξεκίνησε μια συζήτηση για το πώς θα γίνεται η κατανομή της ευθύνης για τους αιτούμενους χορήγηση ασύλου σε καταστάσεις μαζικού προσφυγικού κύματος, δηλαδή το burden sharing . Αυτή η πρώτη συζήτηση είχε ως αποτέλεσμα το ψήφισμα του Συμβουλίου, της 25ης Σεπτεμβρίου 1995, για την κατανομή της ευθύνης όσον αφορά μια προσωρινή λύση εισόδου και εγκατάστασης για ανθρώπους που έχουν ανάγκη προστασίας. Μετά από αυτό ακολούθησε η απόφαση του Συμβουλίου Υπουργών της 4ης Μαρτίου 1996 για ένα σύστημα έγκαιρης προειδοποίησης και ετοιμότητας.
<P>
Η Επιτροπή προσπάθησε με την πρότασή της, τον Απρίλιο του τρέχοντος έτους, να προωθήσει το ζήτημα ακόμη ένα βήμα παραπέρα για μια κοινή δράση για την προσωρινή προστασία για ανθρώπους που διώκονται. Η πρόταση προϋποθέτει έναν κοινό μηχανισμό λήψης αποφάσεων για την εφαρμογή, την τροποποίηση και την σταδιακή απόσυρση της προσωρινής προστασίας. Καθορίζει επίσης ορισμένα ελάχιστα δικαιώματα και προϋποθέσεις για την υποδοχή των ανθρώπων που βρίσκονται σε φυγή. Το σκεπτικό είναι να δημιουργήσει αυτή η κοινή διαδικασία λήψης αποφάσεων ένα πλαίσιο μιας πραγματικής κατανομής του βάρους των ευθυνών όταν πρόκειται για μαζική μετανάστευση διωκομένων ανθρώπων που χρειάζονται προστασία.
<P>
Και το Ευρωκοινοβούλιο επίσης συνέβαλε στο να δοθούν κίνητρα για συγκεκριμένες παρεμβάσεις, όσον αφορά την κατανομή του βάρους των ευθυνών, με την σύσταση δύο νέων θέσεων του προϋπολογισμού. Τη θέση Β5-803 που προορίζεται για την κάλυψη των δαπανών της υλοποίησης του πιλοτικού προγράμματος όσον αφορά την υποδοχή διωκομένων ανθρώπων. Βασίζεται στην ιδέα της μοιρασμένης ευθύνης μεταξύ των κρατών μελών. Η δεύτερη θέση, Β7-6008, καλύπτει την κοινοτική χρηματοδότηση του πιλοτικού προγράμματος που έχει ως σκοπό την διευκόλυνση της εθελοντικής παλινόστησης ατόμων που έτυχαν προσωρινής προστασίας στα κράτη μέλη.
<P>
Η Επιτροπή έχει ήδη προωθήσει επιτυχώς στο Συμβούλιο Υπουργών το απαραίτητο νομικό μέσο, που βασίζεται στο άρθρο Κ 3.2 β, για την εφαρμογή αυτών των δύο θέσεων του προϋπολογισμού. Η απόφαση του Συμβουλίου Υπουργών ελήφθη την 22α Ιουλίου. Αυτό έδωσε την δυνατότητα στην Επιτροπή να ξεκινήσει πιλοτικά προγράμματα σ'αυτούς τους τομείς σύμφωνα με τα υπομνήματα των θέσεων. Η Επιτροπή θα αξιολογήσει το αποτέλεσμα των πιλοτικών προγραμμάτων που χρηματοδοτούνται κατά την διάρκεια του έτους και προτίθεται να επανέλθει με μια πρόταση για ένα πολυετές πρόγραμμα το 1998.
<P>
Όσον αφορά το δεύτερο σκέλος της ερώτησης θα ήθελα να παραπέμψω τον βουλευτή στο έγγραφο που συνέταξε η Επιτροπή σε συνάρτηση με την κοινή δράση για την προσωρινή προστασία. Πρόκειται για μια σύνοψη των κεντρικών μερών της πολιτικής των κρατών μελών σ'αυτόν τον τομέα, ιδιαίτερα τα δικαιώματα και τις υποχρεώσεις που κάθε κράτος μέλος παρέχει στα άτομα στα οποία έχει χορηγηθεί προσωρινή προστασία. Σύμφωνα με την προτεινόμενη κοινή δράση, η Επιτροπή θα ενημερώνει ετησίως στο Ευρωκοινοβούλιο και το Συμβούλιο Υπουργών για το πώς εφαρμόζονται οι κανόνες για την προσωρινή προστασία στα κράτη μέλη, καθώς και τα οικονομικά αποτελέσματα.

<SPEAKER ID=177 NAME="Πρόεδρος">
Σας ευχαριστώ κυρία Gradin και επιτρέψτε μου να τονίσω την ευγνωμοσύνη μας που υπομονετικά παραμείνατε μαζί μας περισσότερο από το δέον και πληρώσατε έτσι ένα κενό το οποίο αναμφίβολα θα ήταν αρνητικό για τις εργασίες της συνέλευσης.
<P>
Οι ερωτήσεις αριθ. 34 και 35 θα απαντηθούν γραπτώς.

<SPEAKER ID=178 NAME="Fischler">
, μέλος της Επιτροπής. (DE) Κύριε Πρόεδρε, αξιότιμες κυρίες και κύριοι! Όπως επισημάνθηκε και στην προφορική ερώτηση, η οδηγία 93/119 για την προστασία των ζώων κατά τη σφαγή ή τη θανάτωση προβλέπει τη μη εφαρμογή της σε περιπτώσεις θανάτωσης ζώων στο πλαίσιο πολιτιστικών και αθλητικών εκδηλώσεων. Η Επιτροπή είναι της άποψης ότι σε αυτές τις περιπτώσεις είναι υπεύθυνες οι εθνικές αρχές για την καλή μεταχείριση των εν λόγω ζώων. Αυτή η προσέγγιση ανταποκρίνεται στο πρωτόκολλο για την προστασία των ζώων της συνθήκης που ψηφίστηκε στα πλαίσια της συνθήκης του Αμστερνταμ τον Ιούνιο του 1997. Καθώς η προστασία των ζώων δεν αποτελεί σαφώς καθορισμένο στόχο της Συνθήκης της Ρώμης ή της Συνθήκης ΕΟΚ, το μόνο που μπορεί να κάνει η Επιτροπή είναι να επαναλάβει προς τις κυβερνήσεις των κρατών μελών τις παλαιότερες παραινέσεις της να λάβουν κάθε δυνατό μέτρο προκειμένου να δοθεί ένα τέλος στις μη αποδεκτές πρακτικές θανάτωσης ζώων κατά τη διάρκεια πολιτιστικών ή αθλητικών εκδηλώσεων.

<SPEAKER ID=179 LANGUAGE="EN" NAME="McIntosh">
Είναι πάντοτε ευχάριστο να βλέπουμε τον Επίτροπο, αν και σε αυτή την περίπτωση, αρκετά καθυστερημένα. Πώς ο κ. Επίτροπος θα ικανοποιήσει τους κατοίκους της περιφέρειάς μου - και ευχαρίστως να σας δώσω αντίγραφα κάθε επιστολής που έλαβα από αυτούς σχετικά με το θέμα αυτό - ιδιαίτερα όσον αφορά στους φόνους σε πολιτιστικές και αθλητικές εκδηλώσεις;
<P>
Δεν αποτελεί καθήκον του Επιτρόπου, στα πλαίσια του Πρωτοκόλλου της αρχικής Συνθήκης του Μάαστριχτ, να εξασφαλίσει ότι κάθε νομοθέτημα και κάθε πράξη πληρούν τις διατάξεις για την ευημερία των ζώων που συμφωνήθηκαν στο εν λόγω Πρωτόκολλο;
<P>
Αν και έχω ήδη δηλώσει στην ερώτησή μου ότι αντιλαμβάνομαι πως ισχύει η Οδηγία 93/119, οι κάτοικοι της περιφέρειάς μου έχουν ακόμη σημαντική ανησυχία για τα περιττά και άχρηστα μαρτύρια των ζώων που σκοτώνονται σε πολιτιστικές και αθλητικές εκδηλώσεις. Δεν είναι ικανοποιημένοι - όχι στη χώρα μου αλλά στα άλλα κράτη μέλη - απλώς από την τήρηση του Πρωτοκόλλου ή τη συμμόρφωση στην οδηγία. Εάν υπάρχει παραβίαση της οδηγίας, έχουν τη δυνατότητα προσφυγής στο Ευρωπαϊκό Δικαστήριο;

<SPEAKER ID=180 LANGUAGE="DE" NAME="Fischler">
Κύριε Πρόεδρε, αξιότιμη κυρία βουλευτής! Όπως ήδη ανέφερα πρωτύτερα, πρέπει κατ΄αρχήν να σημειωθεί ότι το θέμα της προστασίας των ζώων δεν αποτελεί αποκλειστικό πεδίο ευθύνης του κοινοτικού δικαίου και δεν ρυθμίζονται αποκλειστικά από αυτό παρά μόνο πολύ συγκεκριμένες πτυχές της προστασίας των ζώων. Πέρα από αυτές τις πτυχές είναι υπεύθυνα τα κράτη μέλη με την εκάστοτε νομοθεσία τους. Βεβαίως πρέπει να αντεπεξέρχονται τα κράτη μέλη στην ευθύνη αυτή. Εφόσον πρόκειται για διατάξεις του κοινοτικού δικαίου, στην προκειμένη περίπτωση για την οδηγία 119/ 93, τα κράτη μέλη είναι επιφορτισμένα με την εκτέλεση και την εφαρμογή αυτών των οδηγιών. Εάν διαπιστωθεί στο πλαίσιο μιας επιθεώρησης ότι ένα κράτος μέλος τηρεί πλημμελώς αυτές τις διατάξεις ή έχει λάβει ανεπαρκή μέτρα για την εφαρμογή της οδηγίας, θα πρέπει να εξεταστεί αν πρέπει να γίνει προσφυγή εναντίον του κράτους μέλους. Εγώ είμαι πρόθυμος να παράσχω κάθε πληροφορία στη συνάδελφό μου, την κυρία Bonino, καθώς βάσει της νέας κατανομής αρμοδιοτήτων στην Επιτροπή - που είχε ζητηθεί κυρίως από το Κοινοβούλιο - το ζήτημα των επιθεωρήσεων για τα μέτρα προστασίας των ζώων έχει υπεισέλθει πλέον στις αρμοδιότητές της.

<SPEAKER ID=181 LANGUAGE="ES" NAME="Palacio Vallelersundi">
Κύριε Επίτροπε, είπατε πως ακόμη και αν αυτό δεν αποτελεί αρμοδιότητα του κοινοτικού δικαίου, ελπίζετε σύντομα τα κράτη μέλη να δώσουν τέλος σε αυτές τις πράξεις που εσείς θεωρείτε σκληρές. Δεν είναι αλήθεια κύριε Fischler, πως πρώτον βρισκόμαστε ενώπιον μιας νομικής βάσης του άρθρου 128, δηλαδή, που εφαρμόζει πλήρως την αρχή της αλληλεγγύης επειδή πρόκειται για θέμα πολιτιστικό, και δεύτερον πως ακόμη δεν υπάρχει κάποια ομοιόμορφη ιδέα του τι μπορεί να είναι η καλή μεταχείριση των ζώων σε αντιπαράθεση με το πολιτιστικό συμφέρον;

<SPEAKER ID=182 LANGUAGE="DE" NAME="Fischler">
Κύριε πρόεδρε, κυρίες και κύριοι! Πιστεύω ότι κατέδειξα με τον πιο σαφή τρόπο ότι υπάρχουν εδώ ξεχωριστές αρμοδιότητες, αν θέλετε, υπό την έννοια της επικουρικότητας. Εμείς ως Επιτροπή πρέπει να ακολουθήσουμε τις διατάξεις της Συνθήκης, αλλά θα ήθελα επίσης να τονίσω ότι πρέπει να φροντίσουμε και για την γενικότερη τήρηση της συνθήκης. Διότι αν υπάρχουν παραβάσεις αυτής της οδηγίας, τότε είμαστε υποχρεωμένοι να τις σταματήσουμε.

<SPEAKER ID=183 NAME="Πρόεδρος">
Ερώτηση αριθ. 37 του κυρίου John Iversen (H-0550/97):
<P>
Θέμα: Φυτοφάρμακα
<P>
Μία από τις συνέπειες της νέας Συνθήκης του Αμστερνταμ θα είναι ότι πολλές οδηγίες που σήμερα βασίζονται στο άρθρο 43 όπως η οδηγία για τα φυτοφάρμακα 91/414 θα βασίζονται στο εξής στο άρθρο 129. Τούτο θα επιτρέψει στο Ευρωπαϊκό Κοινοβούλιο να ασκεί μεγαλύτερη επιρροή στα κριτήρια που ισχύουν για την έγκριση των φυτοφαρμάκων στην ΕΕ, καθώς το θέμα θα εμπίπτει πλέον στη διαδικασία συναπόφασης.
<P>
Προτίθεται επομένως η Επιτροπή να μην προβαίνει στην έγκριση δραστικών ουσιών για να περιληφθούν στον κατάλογο επιτρεπομένων φυτοφαρμάκων όπως φημολογείται ότι πρόκειται να πράξει λίαν προσεχώς; Είναι, αντίθετα, διατεθειμένη η Επιτροπή να αναθεωρήσει την οδηγία ούτως ώστε να ληφθούν υπόψη οι τυχόν σχετικές απαιτήσεις που ίσως προβάλει το Ευρωπαϊκό Κοινοβούλιο πριν από την έγκριση των νέων ουσιών;

<SPEAKER ID=184 NAME="Fischler">
Κύριε Πρόεδρε, κυρίες και κύριοι! Η οδηγία 91/ 414 για τη θέση σε κυκλοφορία των φυτοφαρμάκων βρίσκεται πλέον σε ισχύ από το 1993. Η πρώτη φάση του επανελέγχου των παλαιών ουσιών και ο έλεγχος ορισμένων νέων ουσιών μόλις ξεκίνησε. Ως εκ τούτου η Επιτροπή δεν διαθέτει κατά την παρούσα φάση εκτέλεσης της οδηγίας αρκετά στοιχεία που να καθιστούν απαραίτητη την τροποποίηση των βασικών κριτηρίων για την εισαγωγή χημικών - συνθετικών ουσιών ή την αναστολή του προγράμματος ελέγχου.
<P>
Οι οποιεσδήποτε μελλοντικές προτάσεις της Επιτροπής για την τροποποίηση των κριτηρίων μετά την επικύρωση της Συνθήκης του Αμστερνταμ θα ανταποκρίνονται βεβαίως στις αντίστοιχες νέες διατάξεις.

<SPEAKER ID=185 LANGUAGE="DA" NAME="Iversen">
Ευχαριστώ για την απάντηση, κύριε Επίτροπε. Καταλαβαίνω από την απάντηση ότι μπορεί κανείς να βρεθεί σε μια τέτοια συγκυριακή κατάσταση επειδή λείπουν επαρκή στοιχεία. Έτσι τουλάχιστον κατάλαβα εγώ την απάντησή σας. Αυτό μου φαίνεται πάρα πολύ ωραίο και θα ήθελα μόνον να σας παρακαλέσω, αφού πολύ σύντομα θα ισχύσει η νέα συνθήκη, να μην διατεθούν άρον - άρον ακόμα μερικά κονδύλια με το παλαιό σύστημα, σε περίπτωση που στη συνέχεια υπάρξουν νέες λύσεις. Είναι, ας πούμε, ένα είδος παράκλησης, ή έκκλησης, σε σας, κύριε Επίτροπε, να περιμένετε τις νέες υποθέσεις ως που να ισχύσει η νέα συνθήκη ακόμα κι'αν φαίνεται - αν κατάλαβα καλά - ότι υφίστανται ορισμένες συγκυρίες.

<SPEAKER ID=186 NAME="Πρόεδρος">
Ερώτηση αριθ. 38 του κυρίου Raul Rosado Fernandes (H-0554/97):
<P>
Θέμα: Αμπελουργία: Οδηγία 193/68/ΕΟΚ
<P>
Η ευρωπαϊκή αμπελουργία για να είναι βιώσιμη πρέπει να ανανεώνεται συνεχώς με επιλεγμένο φυτικό υλικό που θα της επιτρέπει να επιτυγχάνει τη μεγαλύτερη παραγωγικότητα ή την καλύτερη ποιότητα, ανάλογα με την εκάστοτε ζήτηση στην αγορά. Οι αμπελοκαλλιεργητές της Ελλάδος, της Ισπανίας και της Πορτογαλίας που υπάγονται σε ένα νόμο που ήταν εξαιρετικός για την εποχή του (οδηγία 193/68/ΕΟΚ , σήμερα αδυνατούν πρακτικώς να ανταποκριθούν σε υγειονομικούς κανόνες που ερμηνεύονται, πλέον, κατά τρόπο διαφορετικό. Δεδομένου ότι στις χώρες αυτές δεν υπήρχε από δεκαετίες ήδη, όπως συμβαίνει στις αμπελοπαραγωγούς χώρες, οι οποίες ήταν ιδρυτικά μέλη της Ευρωπαϊκής Κοινότητας, μία επιλογή, επιβάλλεται η ως άνω οδηγία να ερμηνεύεται στις τρεις νέες αμπελοπαραγωγούς χώρες κατά τρόπο που να ανταποκρίνεται στις ανάγκες της αμπελοκαλλιέργειας, προκειμένου να προστατευθούν είδη που ποτέ δεν θα είναι δυνατό να εισαχθούν από τις περισσότερο προηγμένες χώρες μέλη.
<P>
Για ποιο λόγο η ΓΔ VI δεν διευκρινίζει με αντικειμενικότητα τα κριτήρια που πρέπει να πληρούνται κατά την εφαρμογή της οδηγίας σύμφωνα με την εκ παραδόσεως κατάσταση σε κάθε χώρα; Για ποιο λόγο στη Μόνιμη Επιτροπή του άρθρου 17 της οδηγίας 193/68/ΕΟΚ δεν εκπροσωπείται και ο ιδιωτικός τομέας;

<SPEAKER ID=187 NAME="Fischler">
 - (DE) Κύριε Πρόεδρε, κυρίες και κύριοι! Το ερώτημα αυτό αναφέρεται στη θέση σε κυκλοφορία του επονομαζόμενου φυτικού αυξητικού υλικού της αμπέλου. Γι' αυτόν τον σκοπό θεσπίστηκαν ενιαία κριτήρια ποιότητας, τα οποία πρέπει να τηρούν τα κράτη μέλη κατά τη θέση σε κυκλοφορία. Στόχος ήταν εδώ η αύξηση της παραγωγικότητας της αμπελουργίας. Οι αρμόδιες υπηρεσίες της Επιτροπής προετοιμάζουν αυτόν τον καιρό μία αναθεώρηση αυτής της οδηγίας, προκειμένου να την απλουστεύσουν ενώπιον των σχετικών νομικών και τεχνικών εξελίξεων, να την καταστήσουν επίκαιρη, αλλά και να άρουν τους υπάρχοντες φραγμούς στο εμπόριο και να εξασφαλίσουν τη συμφωνία της με την εσωτερική αγορά. Η Επιτροπή θα καταθέσει ενδεχομένως προς τα τέλη αυτού του έτους την πρόταση στο Συμβούλιο και κατ΄επέκταση και στο Κοινοβούλιο.
<P>
Οι διαφορετικοί φυτοϋγειονομικοί κανόνες, στους οποίους αναφέρεται ο κύριος βουλευτής στην ερώτησή του, μπορούν να αποδοθούν στις διατάξεις της ίδιας της οδηγίας. Διότι αυτή η οδηγία παρέχει ρητά σε όλα τα κράτη μέλη τη δυνατότητα να εφαρμόζουν σε συγκεκριμένες περιπτώσεις πρόσθετες διατάξεις για την παραγωγή τους όπως επίσης να εφαρμόζουν ορισμένες άλλες διατάξεις, ανάλογα με τα εκάστοτε δεδομένα στις μεμονωμένες περιοχές αμπελοκαλλιέργειας.
<P>
Η ανάπτυξη των νομικών κανόνων και τα ενδεχόμενα προβλήματα στην εφαρμογή τους συζητούνται συστηματικά από εμπειρογνώμονες των κρατών μελών στο πλαίσιο της Μόνιμης Επιτροπής Σπόρων και Φυτών, ενώ συγχρόνως γίνεται επισταμένος έλεγχος των συνθηκών κάθε μεμονωμένου κράτους.
<P>
Όσον αφορά την εκπροσώπηση του ιδιωτικού τομέα στις διαβουλεύσεις της Μόνιμης Επιτροπής, η σχετική απόφαση του Συμβουλίου για τη συγκρότηση της επιτροπής προβλέπει μόνο εκπροσώπους των κρατών μελών. Οι εκπρόσωποι του ιδιωτικού τομέα μπορούν ωστόσο να καταθέτουν τις απόψεις τους στις συμβουλευτικές επιτροπές της Επιτροπής, στις οποίες μπορούν να εξετασθούν σημαντικές νέες βελτιώσεις των νομικών κανόνων. Για τη συγκεκριμένη αναθεώρηση οι αρμόδιες υπηρεσίες της Επιτροπής έχουν διεξαγάγει άμεσες διαβουλεύσεις με κλαδικές ενώσεις, εξειδικευμένες στον τομέα του αυξητικού υλικού στις αμπέλους.

<SPEAKER ID=188 LANGUAGE="DE" NAME="Rosado Fernandes">
Κύριε Επίτροπε, επικρατεί κάποια ανοχή όσον αφορά την εμπορία πορτογαλικών ειδών αμπέλου προερχόμενων από μη ταξινομημένους βλαστούς ευγενών ποικιλιών. Αυτό βεβαίως οφείλεται αποκλειστικά και μόνο στην ιδιαίτερη αυστηρότητα των πορτογαλικών αρχών - μια παλιά παράδοση από την εποχή της Ιεράς Εξέτασης, αν και όχι τόσο έξυπνη.
<P>
Γι΄αυτόν τον λόγο παράγονται μερικά είδη στη Γαλλία και στη συνέχεια φορτώνονται και μεταπωλούνται στην Πορτογαλία. Υπάρχουν ήδη σχετικές καταγγελίες. Μέσα σ' αυτό το πνεύμα έλαβε ο κύριος Legras την 1η Σεπτεμβρίου του τρέχοντος έτους μία καταγγελία, πράγμα που μπορεί να εξακριβωθεί πολύ εύκολα. Αυτά για την καλύτερη πληροφόρησή σας.

<SPEAKER ID=189 LANGUAGE="DE" NAME="Fischler">
Θα ήθελα πολύ σύντομα να απαντήσω. Εγώ έχω φυσικά μικρή επιρροή πάνω στην αυθεντία των πορτογαλικών αρχών. Μπορώ όμως να σας διαβεβαιώσω ότι εάν υπάρχουν εδώ συγκεκριμένες καταγγελίες, θα τις εξετάσουμε. Εάν υπάρχουν καταγγελίες από την πλευρά του ιδιωτικού τομέα, δηλαδή από την πλευρά κάποιων εταιριών ή κάποιων φυτοπαραγωγικών συνεταιρισμών, τότε μπορούν να μελετηθούν επιπρόσθετα στο πλαίσιο των συμβουλευτικών επιτροπών και στη συνέχεια να συζητηθούν σε επίπεδο εμπειρογνωμόνων.

<SPEAKER ID=190 NAME="Πρόεδρος">
Ερώτηση αριθ. 39 του κυρίου Arlindo Cunha (H-0595/97):
<P>
Θέμα: Στρατηγική της Επιτροπής για την αναμόρφωση της ΚΓΠ
<P>
Η προσεχής αναμόρφωση της ΚΓΠ πρόκειται να δώσει στους ευρωπαίους γεωργούς τα μέσα και τις προϋποθέσσεις για να προσαρμοσθούν στην αύξηση του εξωτερικού ανταγωνισμού που θα προέλθει από την ένταξη των χωρών ΧΚΑΕ και από τη διεύρυνση της ΓΣΔΕ.
<P>
Τούτο όμως προϋποθέτει ότι η αναμόρφωση δεν θα γίνει με τομεακή μόνον προοπτική, εφόσον επιβάλλεται, πέραν από την προσαρμογή της ΚΟΑ ορισμένων προϊόντων, νέα εσωτερική ισορροπία που θα ενισχύσει τη διάσταση της ανάπτυξης της υπαίθρου και θα δημιουργήσει μία ελάχιστη βάση εισοδηματικών ενισχύσεων για όλους τους γεωργούς. Μόνον με τον τρόπο αυτό θα αποφευχθούν διακρίσεις απαράδεκτες από κοινωνικής και πολιτικής απόψεως.
<P>
Πώς σχεδιάζει η Επιτροπή να συμφιλιώσει όλες αυτές τις διαστάσεις του προβλήματος; Προτίθεται, όπως έπραξε το 1991, να παρουσιάσει προηγουμένως γενικό έγγραφο προβληματισμού και στρατηγική που θα διευκολύνει τη συζήτηση με τους τεχνικούς, επαγγελματικούς και πολιτικούς κύκλους;

<SPEAKER ID=191 NAME="Fischler">
. (DE) Όπως γνωρίζουμε όλοι εδώ σε αυτή την αίθουσα, ο Πρόεδρος της Επιτροπής κατέθεσε στις 16 Ιουλίου του τρέχοντος έτους την Ατζέντα 2000, με την οποία η Επιτροπή πραγματοποιεί μία εκτεταμένη ανασκόπηση της εξέλιξης της Ευρωπαϊκής Ένωσης και της πολιτικής της μετά το τέλος της χιλιετίας έως και τα μέσα της επόμενης δεκαετίας, επισημαίνει τις επιπτώσεις της διεύρυνσης και καθορίζει το δημοσιονομικό πλαίσιο μετά το έτος 2000.
<P>
Για τη γεωργία, η Επιτροπή έχει προτείνει την περαιτέρω εμβάθυνση και επέκταση της μεταρρύθμισης που ξεκίνησε το 1992, υπό τον τότε Πρόεδρο του Συμβουλίου, τον υπουργό κ. Cunha, και την ανάπτυξη μιας πολιτικής συνοχής υπέρ των αγροτικών περιοχών για τη στήριξη αυτής της διαδικασίας. Μετά τη μετάβαση από τις τιμές στήριξης στις άμεσες πληρωμές, η Ευρωπαϊκή Ένωση είναι πλέον σε θέση να βελτιώσει σημαντικά την ανταγωνιστικότητά της μέσω της μείωσης των τιμών στα σιτηρά, το βόειο κρέας και το γάλα, συμβάλλοντας έτσι στην πλήρη πρόσβαση των παραγωγών της Ευρωπαϊκής Ένωσης στις θετικές εξελίξεις στις διεθνείς αγορές. Συγχρόνως προβλέπεται η βελτίωση της υγιεινής και της ποιότητας των τροφίμων καθώς και η ασφάλειά τους. Οι προτάσεις για την ανάπτυξη μιας πολιτικής σύγκλισης υπέρ των αγροτικών περιοχών έχουν ως στόχο να εξασφαλίσουν από τη μία ένα κατάλληλο εισόδημα για τον αγροτικό πληθυσμό και επιπρόσθετα να συμβάλουν στη σταθεροποίηση του αγροτικού εισοδήματος και στη δημιουργία νέων δυνατοτήτων απασχόλησης και εισοδήματος για τους αγρότες και για τις οικογένειές τους. Η Επιτροπή προτίθεται να καταθέσει στο Συμβούλιο, μετά από διαβούλευση με το Ευρωπαϊκό Κοινοβούλιο, μία πρώτη έκθεση για τη δέσμη μέτρων της Ατζέντας 2000 και κατόπιν, μετά τη σύνοδο κορυφής του Λουξεμβούργου, να προτείνει ανάλογα νομικά κείμενα και να υποβάλει συγκεκριμένες προτάσεις για κάθε ξεχωριστό τομέα.

<SPEAKER ID=192 LANGUAGE="PT" NAME="Cunha">
Κύριε Πρόεδρε, ευχαριστώ τον κ. Επίτροπο για την απάντησή του, αλλά δεν παύει να αποτελεί γεγονός ότι η πρόταση της «Ατζέντας 2000» θα συνεχίσει να αποκλείει από την είσπραξη των άμεσων ενισχύσεων τους παραγωγούς ορισμένων μεσογειακών προϊόντων, όπως είναι το κρασί, τα φρούτα αλλά ακόμη και το ρύζι. Κάτι που θα οδηγήσει, σε κάποιες χώρες της Νότιας Ευρώπης, στο να εξαιρείται από τις πριμοδοτήσεις που παρέχονται ως άμεση ενίσχυση του εισοδήματος πάνω από το ήμισυ της γεωργικής παραγωγής, δημιουργώντας έτσι μια πολύ δυσβάστακτη διάκριση από πολιτικής άποψης. Ο κ. επίτροπος το γνωρίζει αυτό. Δεν θα μπορέσουμε να εξηγήσουμε στους Πορτογάλους, στους Ισπανούς ή στους Ιταλούς παραγωγούς γιατί η μισή τους γεωργική παραγωγή δεν δικαιούται πριμοδοτήσεις, ενώ σε άλλες χώρες, που παράγουν άλλα προϊόντα, το σύνολο σχεδόν της γεωργικής παραγωγής δικαιούται πριμοδοτήσεων.
<P>
Αυτό που θα ήθελα να ρωτήσω στον κ. Επίτροπο είναι τι σκέφτεται να κάνει η Επιτροπή ώστε να αποτρέψει μια τέτοια διάκριση μεταξύ κρατών, μιας και πρόκειται για ένα ακανθώδες πολιτικό ζήτημα το οποίο θα πρέπει εμείς οι πολιτικοί να επιδιώξουμε να διευθετήσουμε.

<SPEAKER ID=193 LANGUAGE="DE" NAME="Fischler">
Κυρίες και κύριοι! Θα ήθελα στο σημείο αυτό να κάνω μια ξεκάθαρη διευκρίνιση: καταρχήν, στην Ατζέντα 2000 αναφέρεται σχετικά με τα επονομαζόμενα μεσογειακά ή νότια προϊόντα, ότι η Επιτροπή σκοπεύει να καταθέσει συγκεκριμένες προτάσεις και για τους τομείς του καπνού και του ελαιόλαδου. Θα ήθελα να υπενθυμίσω ότι εδώ στο Κοινοβούλιο ζητήθηκε επανειλημμένα να καταθέτει η Επιτροπή τέτοιες προτάσεις μόνο εφόσον προηγουμένως διεξαχθούν στο Ευρωπαϊκό Κοινοβούλιο οι διαβουλεύσεις για τις εκθέσεις που υπάρχουν για αυτούς τους δύο τομείς και κατατεθεί γνωμοδότηση επ΄αυτού. Αυτό το θεωρούμε δεδομένο.
<P>
Όσον αφορά τον αμπελοοινικό τομέα, υπάρχει μία πρόταση μεταρρύθμισης, η οποία όμως πιστεύουμε ότι δεν μπορεί να προχωρήσει με τη μορφή που έχει τώρα. Διαπιστώνω εδώ την αναγκαιότητα να υποβληθεί νέα πρόταση στην Επιτροπή. Μπορείτε να είστε βέβαιοι ότι αυτές οι συγκεκριμένες προτάσεις θα τεθούν στη διάθεσή σας εμπρόθεσμα, κατά τα τέλη του έτους ή στις αρχές του ερχόμενου έτους, όπως επίσης και συγκεκριμένες προτάσεις για τους τομείς των σιτηρών, των γαλακτοκομικών και του βόειου κρέατος, έτσι ώστε στα πλαίσια των υπολοίπων συζητήσεων να εξεταστούν και αυτά τα νότια προϊόντα. Δεν πρέπει λοιπόν να διαμορφωθεί μία κατάσταση όπως έγινε στη μεταρρύθμιση του ΄92, όπου θα ήταν δυνατή μόνο η κατάθεση μιας δήλωσης του Συμβουλίου, ενώ το έργο της μεταρρύθμισης για τα νότια προϊόντα θα μετατίθετο για αργότερα.
<P>
Θα ήθελα όμως να επιστήσω την προσοχή και στο ότι προφανώς υπάρχει μία θεμελιώδης διαφορά ανάμεσα στα σιτηρά, τα γαλακτοκομικά και το βόειο κρέας - κι εδώ θα ήθελα να κάνω μια παρένθεση και να τονίσω ότι αυτά τα προϊόντα στις χώρες του νότου είναι εξίσου ζωτικής σημασίας. Η διαφορά αυτή εντοπίζεται στο ότι αναφορικά με τις εγγυήσεις τιμών προτείνουμε μία σημαντική μείωση, η οποία θα έχει ως συνέπεια να υποχωρήσουν οι τιμές σε αυτούς τους τομείς. Στους άλλους τομείς δεν κάνουμε προτάσεις που θα οδηγούσαν σε υποχώρηση των τιμών αγοράς για το ελαιόλαδο ή για τα καπνά που καλλιεργούν οι καπνοπαραγωγοί στην Ευρωπαϊκή Ένωση. Αυτόν τον παράγοντα, τον εισοδηματικό στόχο για τη γεωργία, πρέπει να τον θεωρούμε και στο μέλλον, μαζί με τους άλλους, ως στόχο προτεραιότητας.

<SPEAKER ID=194 LANGUAGE="ES" NAME="Izquierdo Rojo">
Κύριε Επίτροπε, μπορούμε λοιπόν να συμπεράνουμε από τα λόγια σας πως θα υπάρξουν εγγυήσεις και μελλοντικές προοπτικές για την γεωργία των χωρών της Μεσογείου; Συγκεκριμενοποιήστε το εσείς γιατί το τελευταίο Συμβούλιο των Υπουργών δημιούργησε μεγάλη ανησυχία. Και μέχρι στιγμής τα λόγια που άκουσα δεν δηλώνουν κάτι συγκεκριμένο. Οι γεωργοί της Μεσογείου χρειάζονται να τους δώσετε εσείς αυτές τις εγγυήσεις προοπτικής, όπως κάνετε για άλλες περιοχές της Ευρώπης. Σας παρακαλώ μιλήστε συγκεκριμένα.

<SPEAKER ID=195 LANGUAGE="DE" NAME="Fischler">
Αξιότιμη κυρία βουλευτής! Συμφωνώ μαζί σας, ότι οι αγρότες σε ολόκληρη την Ευρωπαϊκή Ένωση χρειάζονται μία μελλοντική προοπτική. Ακριβώς αυτός είναι και ο σκοπός της Ατζέντας 2000, να δημιουργήσουμε δηλαδή μια τέτοια μελλοντική προοπτική στους αγρότες της Ευρώπης. Δεν θέλουμε να κάνουμε διάκριση μεταξύτων αγροτών του νότου και του βορρά. Σε όλες τις περιφέρειες της Ευρωπαϊκής Ένωσης πρέπει να διασφαλιστεί το μέλλον της γεωργίας και οι προτάσεις γι' αυτήν τη μεταρρύθμιση θα πρέπει μεταξύ των άλλων να διασαφηνίζουν με ποιο τρόπο θα διασφαλίσουμε αυτό το μέλλον.

<SPEAKER ID=196 LANGUAGE="EN" NAME="Hardstaff">
Kύριε Πρόεδρε, αυτό που πραγματικά επιθυμώ να ρωτήσω τον Επίτροπο είναι ότι, εφόσον είναι σαφές πως δεν πρόκειται να προλάβουμε τις πολλές ερωτήσεις σχετικά με την ΣΕΒ, μπορεί παρακαλώ να εξασφαλίσει ότι όλοι όσοι κατέθεσαν γραπτή ερώτηση θα λάβουν τις γραπτές απαντήσεις που δίνονται στους βουλευτές, διότι όλοι μας ενδιαφερόμαστε για τις απαντήσεις στις άλλες ερωτήσεις;

<SPEAKER ID=197 NAME="Πρόεδρος">
Σας ευχαριστώ πολύ κυρία Hardstaff. Κύριοι, αυτή είναι μια ερώτηση που απευθύνεται στην Προεδρία και απαντώ στην κυρία Hardstaff λέγοντας πως η Προεδρία αυτή θα φροντίσει να δοθούν εγκαίρως γραπτές απαντήσεις στις ερωτήσεις αριθ. 40 ως 85, οι οποίες δεν απαντήθηκαν άμεσα.
<P>
Δεδομένου ότι ο χρόνος της Ώρας των Ερωτήσεων προς την Επιτροπή έληξε, οι ερωτήσεις αριθ. 40 ως 85 θα απαντηθούν γραπτώς.
<P>
Με σημαντική καθυστέρηση στο προβλεπόμενο πρόγραμμα, ευχαριστώ τις υπηρεσίες της Συνέλευσης για την υπομονετική τους συνεργασία και υπενθυμίζω σε όλους σας πως οι εργασίες της Ολομέλειας θα συνεχιστούν απόψε στις 21: 00.
<P>
Η Ώρα των Ερωτήσεων έληξε.
<P>
(Η συνεδρίαση διακοπείσα στις 19.15 επαναλαμβάνεται στις 21.00)

<CHAPTER ID=10>
Εγκατάσταση του Τσερνομπίλ και αντιδραστήρες Χμελνίτσκι 2 και Ρόβνο 4 στην Ουκρανία (συνέχεια)
<SPEAKER ID=198 NAME="Πρόεδρος">
Η ημερήσια διάταξη προβλέπει τη συνέχιση της συζήτησης της προφορικής ερώτησης (Β4-0519/97 - Ο-0087/97) του κ. Scapagnini, εξ ονόματος της Επιτροπής Ερευνας, Τεχνολογικής Ανάπτυξης και Ενέργειας, προς την Επιτροπή, σχετικά με το κλείσιμο του πυρηνικού σταθμού του Τσερνομπίλ μέχρι το έτος 2000 και την παύση λειτουργίας των πυρηνικών αντιδραστήρων Khmelnitsky 2 και Rovno 4 (K2/R4) στην Ουκρανία.

<SPEAKER ID=199 LANGUAGE="EN" NAME="Ahern">
Κύριε Πρόεδρε, καθώς η κατάσταση της σαρκοφάγου του Τσέρνομπιλ επιδεινώνεται και εμφανίζονται νέοι κίνδυνοι, όπως η απελευθέρωση ενός σύννεφου σκόνης πλουτωνίου, κρίνεται πιο επείγουσα από ποτέ η ανάγκη να ληφθούν τα κατάλληλα μέτρα ασφαλείας και να παύσει η λειτουργία της μονάδας που απομένει. Η ολοκλήρωση των πυρηνικών αντιδραστήρων Κ2 και R4 αποτελεί μέρος μιάς συμφωνίας ανάμεσα στην ομάδα των 7 και την Ουκρανία για παύση λειτουργίας του Τσέρνομπιλ. Ωστόσο, αν και στη συμφωνία ορίζεται ρητά ότι η πυρηνική επιλογή θα πρέπει να είναι όσο το δυνατόν λιγότερο δαπανηρή, γίνεται εμφανές ύστερα από ανεξάρτητη μελέτη ελάχιστου κόστους, που διατάχθηκε από την ΕΤΑΑ, ότι η πυρηνική επιλογή κάθε άλλο παρά οικονομική είναι. Αργότερα, πραγματοποιήθηκαν ανεπίσημα και άλλες μελέτες ελάχιστου κόστους, όχι όμως αυτή τη φορά από ανεξάρτητη ομάδα ειδικών. Οποιαδήποτε άλλη έκθεση είναι ανεπίσημη και τίθεται υπό αμφισβήτηση σύμφωνα με τις λειτουργικές αρχές της ΕΤΑΑ για τις επενδύσεις.
<P>
Πρέπει να επιμείνω σε αυτό το σημείο. Πρέπει να τονίσω ότι τη δέουσα επιμέλεια των οικονομικών θεμάτων ανέλαβε επίσημα μία ανεξάρτητη ομάδα ειδικών. ·Επεται λοιπόν ότι ελλείψει σοβαρής δημοσιευμένης κριτικής επί του έργου των ειδικών, οποιεσδήποτε ενέργειες, όπως εκείνες των Stone και Webster, είναι ανεπίσημες και, συνεπώς, οι αρχές στις οποίες βασίζονται πρέπει να τίθενται υπό αμφισβήτηση σύμφωνα με τις λειτουργικές αρχές της ΕΤΑΑ για επενδύσεις στον ενεργειακό τομέα.
<P>
Πράγματι, ύστερα από τη μελέτη των Stone και Webster οι ειδικοί έχουν αλλάξει γνώμη για την προσπάθεια να καταστήσουν οικονομικούς τους αντιδραστήρες K2 και R4. Επιπλέον έχει δημιουργηθεί, βάσει του προτύπου της μελέτης, ένας μακροσκελής κατάλογος άλλων προγραμμάτων που κατέστησαν οικονομικά πριν από τους αντιδραστήρες K2 και R4. Αν προσπαθούσαν να κάνουν οικονομικούς τους αντιδραστήρες K2 ή R4, η επένδυση της τράπεζας θα ήταν αστρονομική. Ένα μοντέλο υπολογιστή δεν μπορεί, χωρίς την ανθρώπινη παρέμβαση, να κάνει τον έναν αντιδραστήρα ελάχιστα δαπανηρό και τον άλλο μη οικονομικό, γι' αυτό και σοκαρίστηκα αρκετά με την αντίδρασή σας σήμερα, κύριε Επίτροπε.
<P>
Το ποσό των 30 εκατομμυρίων σε ECU για την ασφάλεια των πυρηνικών έχει ήδη διατεθεί, μέσω των φόρων, για τους αντιδραστήρες K2 και R4. Παρά την ευθύνη του ΕΚ για τον προϋπολογισμό, οι αποφάσεις λαμβάνονται με μυστικότητα, χωρίς διαβουλεύσεις ή χωρίς να δοθούν στο Κοινοβούλιο οι κατάλληλες πληροφορίες ή οποιεσδήποτε διευκρινίσεις για τη διαδικασία λήψης αποφάσεων. Το Κοινοβούλιο, σε συνεργασία με το Συμβούλιο, αποτελεί την αρμόδια επί του προϋπολογισμού αρχή. Στον προϋπολογισμό του 1997 περιλαμβάνεται ο όρος ότι απαιτούνται εκ των προτέρων διαβουλεύσεις με το Κοινοβούλιο για τα ατομικά Κοινοτικά δάνεια. Η ημερομηνία των διαβουλεύσεων δεν έχει οριστεί. Αυτή η έλλειψη διαβουλεύσεων έρχεται σε αντίφαση με τις τρέχουσες προτάσεις της Επιτροπής για αύξηση του ταμείου εγγυήσεων.
<P>
Είμαι επίσης αναστατωμένος από την έκθεση του Ελεγκτικού Συνεδρίου. Αν θέλουμε να κλείσουμε το Τσέρνομπιλ, χρειάζεται να παρατηρήσουμε προσεκτικά τί ουσιαστικά γίνεται στο συγκεκριμένο θέμα. Κύριε Επίτροπε, δεν απαντήσατε ούτε μπορείτε να απαντήσετε σήμερα το βράδυ στην ερώτηση για συνεκτικά πρότυπα ασφαλείας. Είναι γεγονός ότι αυτοί οι αντιδραστήρες δεν μπορούν να ολοκληρωθούν σύμφωνα με τα πρότυπα ασφαλείας της Δύσης. Σχεδιάζετε να ξοδέψετε πάνω από 800 εκατ. ECU σε μη ασφαλείς αντιδραστήρες. Δεν θα μας συγχωρήσουν, αν δεν κατορθώσουμε να κλείσουμε το Τσέρνομπιλ και δημιουργήσουμε μία ακόμη ζώνη ατυχημάτων.

<SPEAKER ID=200 LANGUAGE="EN" NAME="Macartney">
Κύριε Πρόεδρε, όσο περισσότερα ακούμε για το όλο πρόγραμμα, τόσο περισσότερο αναστατώνομαι. Αισθάνομαι ότι αυτό το Κοινοβούλιο θα μπορούσε να εμπλακεί σε cause celebre με την Επιτροπή. Αν είναι γεγονός ότι η ΕΤΑΑ υπεκφεύγει το ίδιο το αίτημά της να αγωνιστεί για την επιλογή με το χαμηλότερο κόστος, πρόκειται για ένα σοβαρό θέμα που θα μπορούσε να έχει σοβαρές συνέπειες.
<P>
Το ευρωπαϊκό κοινό δεν θα καταλάβει επίσης γιατί ενθαρρύνεται η Ουκρανία να βασιστεί στην πυρηνική επιλογή, αντί να αγωνίζεται για μία εναλλακτική λύση που θα φαινόταν πολύ αποδοτική, δηλαδή την εξοικονόμηση ενέργειας, την ενεργειακή απόδοση και τις ανανεώσιμες πηγές ενέργειας. Η μη αντικατάσταση των εργοστασίων της εποχής του Τσέρνομπιλ θα αποτελούσε ένδειξη μεγάλης ώθησης προς αυτή την κατεύθυνση, προς την οποία θα έπρεπε άλλωστε να προσανατολίζεται η πολιτική της Ευρωπαϊκής Ένωσης.
<P>
Θα ήταν πραγματικά πολύ παράξενο, αν το Τσέρνομπιλ, που για τη Δύση προβάλλει ως τρομερή προειδοποίηση των κινδύνων της πυρηνικής ενέργειας, γινόταν σύμβολο αντικατάστασής της από μία νέα γενιά πυρηνικής ενέργειας αντί να οδηγήσει σε σταδιακή κατάργησή της, όπως λογικά θα έπρεπε.
<P>
Είναι - ή θα μπορούσε να είναι - μία κρίσιμη στιγμή για την ιστορία. Αντί να υποστηρίζουμε την επιθυμία των Δυτικοευρωπαίων να ανανεώσουν την πυρηνική ενέργεια της Ουκρανίας, θα έπρεπε να προσδοκούμε κάποιες εναλλακτικές λύσεις. Αυτό θα ήταν προς χάριν της ΕυρωπαϊκήςΈνωσης και των κατοίκων της Ουκρανίας που έχουν υποφέρει από την πυρηνική μόλυνση.

<SPEAKER ID=201 LANGUAGE="FR" NAME="Blot">
Κύριε Πρόεδρε, κύριε Επίτροπε, αγαπητοί συνάδελφοι, το κλείσιμο του πυρηνικού σταθμού του Τσερνομπίλ αποτελεί ιδιαίτερα λεπτό θέμα, εάν λάβουμε υπόψη το ατύχημα που συνέβη εδώ και μερικά χρόνια και το οποίο όλοι φυσικά θυμούμαστε.
<P>
Ενόψει των κινδύνων που αντιπροσωπεύει ένας σταθμός τέτοιου τύπου, είναι συμφέρον όλων μας να κλείσει το Τσερνομπίλ το συντομότερο δυνατόν. Κι όμως, η ουκρανική κυβέρνηση έθεσε ως απαραίτητη προϋπόθεση για το κλείσιμο των μονάδων που εξακολουθούν να λειτουργούν στο Τσερνομπίλ, τη χρηματοδότηση της αποπεράτωσης των εφεδρικών πυρηνικών σταθμών, δηλαδή των Khmelnitzkii-2 και Rovno-4. Η θέση αυτή γίνεται κατανοητή εάν αναλογιστούμε τις ανάγκες της Ουκρανίας σε ενέργεια, φαίνεται όμως ότι τα δάνεια της ΕΤΑΑ που προβλέπονται για τη χρηματοδότηση των σταθμών αυτών, κινδυνεύουν ν' απορριφθούν βάσει του κριτηρίου του ελαχίστου κόστους.
<P>
Μας φαίνεται εντελώς απαράδεκτο το ότι η πραγματοποίηση ενός τόσο σημαντικού στόχου, όπως το κλείσιμο ενός εξαιρετικά επικίνδυνου σταθμού, μπορεί να παρουσιάζει δυσκολίες για λόγους καθαρά τεχνοκρατικούς και οικονομικούς. Εάν η ΕΤΑΑ πρέπει να αντιμετωπιστεί ως ιδιωτική τράπεζα κοινού δικαίου, τότε δεν καταλαβαίνουμε ποιός ο λόγος ύπαρξής της. Είναι ολοφάνερο πως αν επικρατούσε η λογική του ελαχίστου κόστους, το κλείσιμο του Τσερνομπίλ θ' αναβαλλόταν επ' άπειρον. Στο κάτω-κάτω, ένας λόγος για τον οποίο κατασκευάστηκαν τέτοιοι σταθμοί όπως του Τσερνομπίλ κατά το παρελθόν, ήταν και η μείωση του κόστους. Η εφαρμογή αυστηρότερων κριτηρίων ασφαλείας θα αύξανε τα κόστη και θα οδηγούσε στην κατασκευή σταθμών υπερσύγχρονης τεχνολογίας. Στο σημείο αυτό, βλέπουμε καθαρά πως η λογική της Ευρωπαϊκής Επιτροπής είναι λογική οικονομίστικη. Βέβαια, κι αυτή η λογική έχει την αξία της από απόψεως καθημερινής διοίκησης, όμως κατά τη γνώμη μας, δεν πρέπει να επικρατεί της ανάγκης για προστασία ενάντια στους μείζονες πυρηνικούς κινδύνους.
<P>
Εξάλλου, θεωρούμε λυπηρό το γεγονός ότι οι ευρωπαϊκές αρχές, οι οποίες πιέζουν συστηματικά - και πρέπει να το τονίσουμε- προς την κατεύθυνση της ολοκλήρωσης των κρατών μελών μεταξύ τους και μάλιστα αδιαφορώντας για τη βούληση των λαών, όπως είδαμε στην περίπτωση της Βοσνίας, δεν συστήνουν ούτε μια στιγμή στην Ουκρανία να εντατικοποιήσει τη συνεργασία σε ενεργειακά θέματα με την Ομοσπονδία της Ρωσίας. Ωστόσο, τα συμφέροντα των δύο χωρών είναι αλληλεξαρτώμενα εξαιτίας της μακράς κοινής ιστορίας τους, και είναι παράλογο να μη λαμβάνεται υπόψη μια τέτοια ιστορική κληρονομιά.
<P>
Σε περίπτωση που η Ουκρανία έχανε ηλεκτρική ενέργεια που θα προερχόταν από πυρηνικό σταθμό, ως αποτέλεσμα του κλεισίματος του Τσερνομπίλ, γιατί να μην προβλέπαμε να της παρέχουμε ενέργεια μέσω Ρωσίας και κεντρικής Ασίας -πράγμα που εξάλλου ήδη εφαρμόζεται- σε κλίμακα όμως ευρύτερη, εφόσον τα αποθέματα αερίου και πετρελαίου των περιοχών αυτών είναι μείζονος σημασίας. Εδώ, βέβαια, έχουμε πράγματι να κάνουμε με ζήτημα υψηλής πολιτικής, και όχι μ' ένα απλό ζήτημα που θα επίλυαν κάποιοι ειδικοί. Πιστεύουμε τελικά πως η περίπτωση αυτή αποκλείστηκε για να θέσει στο περιθώριο την Ομοσπονδία της Ρωσίας και να παραδώσει την Ουκρανία στις οικονομικές ορέξεις της Δύσης. Μια τέτοια αντιμετώπιση δεν μας φαίνεται λογική μακροπρόθεσμα και πρέπει κατά τη γνώμη μας να σπάσουμε τον νόμο της σιωπής απ' τον οποίο επωφελείται η δυτική πολιτική, βασιζόμενη ταυτόχρονα στη βούληση και την αναζήτηση απεριόριστων κερδών.
<P>
Το να θέλουμε να διαχωρίζουμε όλο και περισσότερο τα κράτη μέλη από τη ΚΑΚ ώστε να τα καταστήσουμε οικονομικές αποικίες της Δύσης, κατά κάποιον τρόπο, μπορεί μεν να είναι αποδοτικό βραχυπρόθεσμα, αναμφίβολα όμως, όχι και μακροπρόθεσμα. Το να απομονώσουμε την Ουκρανία, να της επιβάλουμε οικονομικούς όρους όλο και πιο αυστηρούς, μάλλον δεν είναι ο καλύτερος τρόπος για να την ωφελήσουμε. Η λογική αυτή εξάλλου, δεν υπολογίζει τους κινδύνους του Τσερνομπίλ, πράγμα φοβερά σκανδαλώδες σε ανθρωπιστικό επίπεδο. Θεωρούμε, λοιπόν, πως πρέπει να χορηγήσουμε κατ' απόλυτη προτεραιότητα τα δάνεια αυτά που τόσο έχει ανάγκη η Ουκρανία ή -πράγμα που εξάλλου δεν είναι ασύμβατο- να την δεσμεύσουμε να προσεγγίσει τη Ρωσία με σκοπό την παγίωση κοινής ενεργειακής πολιτικής.
<P>
Γιατί άλλωστε οποιαδήποτε μορφή προσέγγισης μεταξύ της Ομοσπονδίας της Ρωσίας και της Ουκρανίας να αποτελεί ταμπού, τη στιγμή που σε οποιοδήποτε άλλο μέρος του πλανήτη, προωθείται η προσέγγιση των κρατών μεταξύ τους;
<P>
Κατά τη γνώμη μας, μόνο μια τέτοια πολιτική γραμμή θα μπορούσε να διασφαλίσει αφενός τις άμεσες ανάγκες σε επίπεδο πυρηνικής ασφάλειας βραχυπρόθεσμα και, αφετέρου, την ανάγκη εδραίωσης κλίματος ειρηνικής συνεργασίας στην Ευρώπη, υπενθυμίζοντας την πασιφανή αυτή αλήθεια που συχνά φαίνεται να ξεχνάμε: η Ομοσπονδία της Ρωσίας ανήκει κι αυτή στην Ευρώπη και κανείς δεν έχει τη δικαιοδοσία να την απομακρύνει.

<SPEAKER ID=202 LANGUAGE="EN" NAME="McNally">
Ευχαριστώ τόσο εσάς κύριε Πρόεδρε όσο και εσάς, κύριε Επίτροπε, για την παρουσία σας και για τις απαντήσεις σας σήμερα το απόγευμα. Ίσως να μην ήταν τόσο λεπτομερείς όσο ελπίζαμε, αλλά πιθανόν να σας δοθεί κάποια άλλη ευκαιρία να σχολιάσετε.
<P>
Θα ενδιαφερόμασταν ειδικά για σχέδια υποχώρησης που πιθανόν να έχετε κάνει για την περίπτωση που τα πράγματα δεν πάνε σύμφωνα με τις προσδοκίες μας. Σαφώς χρειαζόμαστε μία λύση για το Τσέρνομπιλ. Είμαι σίγουρος ότι υπάρχει καθολική ομοφωνία επ&#x02BC;αυτού.
<P>
Είναι επίσης αρκετά εμφανές ότι εσείς, κύριε Επίτροπε, διασφαλίζετε την Ευρωπαϊκή Ένωση με το να μη δέχεστε άνευ όρων τις επιθυμίες της Ουκρανίας. Είμαστε υπόχρεοι στον συνάδερφό μας, Gordon Adam, για την πληρέστατη έκθεσή του - που είναι πραγματικά ενδεικτική αυτού του τόσο εργατικού ανθρώπου- αναφορικά με την κατάσταση στην Ουκρανία, η οποία είναι σαφώς τρομακτική.
<P>
Δεν είναι η κατάλληλη στιγμή για συζήτηση σχετικά με το αν η πυρηνική ενέργεια είναι ή όχι καλή ιδέα και συνιστώ στους συναδέλφους να μην εκμεταλλεύονται αυτή τη συζήτηση γι' αυτό το λόγο. Εξετάζουμε μία συγκεκριμένη περίπτωση. Ερωτώμαστε αν, με το δάνειο που χορηγήθηκε από την ΕΤΑΑ, θα επιτύχουμε το υψηλότερο δυνατό πρότυπο ασφαλείας που υπάρχει. Μάλιστα ο Πρόεδρος της ΕΤΑΑ Larosiere προέβαλε τα τέσσερα μέτρα διασφάλισης που όλοι θα θέλαμε. Κάνουμε άραγε κάτι που είναι σωστό από οικονομικής άποψης; Ποιά είναι η τραπεζική αξιοπιστία της Ουκρανίας; Διακινδυνεύουμε χρήματα; Εφαρμόζουμε τη λιγότερο δαπανηρή λύση;
<P>
Τίθενται επίσης άλλα θέματα. Σαφώς, στη Δυτική Ευρώπη, η κατασκευή σταθμών πυρηνικής ενέργειας στην αγορά μας και υπό τις παρούσες συνθήκες δεν είναι πάντοτε η λιγότερο δαπανηρή για την ώρα. Το γεγονός αυτό με ανησυχεί πολύ: Θα είναι ικανοποιητική η μακροπρόθεσμη λειτουργική διαχείριση; Αν έχουμε κάποιες αμφιβολίες, μπορούμε να εξασφαλίσουμε με συγκεκριμένη βοήθεια, μέσω ενός μακροπρόθεσμου προγράμματος, ότι θα υπάρχει υποστήριξη για αυτούς τους ανθρώπους που περνούν πολύ τραυματικές στιγμές, έτσι ώστε, ανεξάρτητα από τη λύση που θα επιλεγεί, να μην εγκαταλειφθούν σε περίοδο δυσκολιών; Ξέρουμε ότι εσείς, όπως φυσικά και εμείς, δεν θα δεχόσασταν να έχετε χαμηλότερα πρότυπα, να διακινδυνεύσετε χρήματα, να σπαταληθεί το δημόσιο χρήμα και θέλουμε τη δική σας διαβεβαίωση ότι κάτι τέτοιο τίθεται υπό συζήτηση.
<P>
Η ενεργειακή κατάσταση στην Ουκρανία εγείρει πολύ ευρύτερα ερωτήματα από αυτά που θέσαμε απόψε, ενώ αναφερθήκαμε και σε κάποια άλλα θέματα και μάλιστα σε άλλες πιθανότητες. Σ&#x02BC;αυτές, περιλαμβάνεται η γεοπολιτική κατάσταση της Ουκρανίας και η σχέση της με τους γείτονες και τέως κύριούς της, που πρέπει να λάβουμε υπόψη μας. Πρέπει να εξετάσουμε την ανάγκη να χρησιμοποιήσουμε τη διαθέσιμη πραγματογνωμοσύνη της Δύσης για την πυρηνική ενέργεια. Ωστόσο, αυτό που θέλουμε περισσότερο από ο, τιδήποτε άλλο είναι να ξέρουμε ότι τηρούνται οι κανονισμοί, χωρίς να έχει παραβιαστεί κανένας από αυτούς, καθώς επίσης ότι και πως ό, τι κάνουμε είναι λογικό και το ευρύ κοινό μπορεί να κατανοήσει.

<SPEAKER ID=203 LANGUAGE="DE" NAME="Flemming">
Κύριε Πρόεδρε. Επίσης λόγοι ασφαλείας συνηγορούν κατά της κατασκευής αμφοτέρων των πυρηνικών εργοστασίων. Και τα δύο αυτά έργα δεν ανταποκρίνονται στις οδηγίες της ΕΤΑΑ και μου έχουν παραδοθεί μελέτες, πολλές μελέτες, οι οποίες σαφέστατα για λόγους ασφαλείας ομιλούν κατά της κατασκευής αυτών των πυρηνικών εργοστασίων. Το πρόγραμμα ανακαίνισης και ακτασκευής που έχουν εκπονήσει οι εταιρείες κεμετάλλευσης δεν θα εκπληρώσει ποτέ δυτικές προδιαγραφές ασφαλείας. Το πρόγραμμα ανακαίνισης που εκπονήθηκε δεν εκπληρώνει καν, κύριε Επίτροπε, ούτε τα νέα ρωσικά πρότυπα ασφαλείας, διότι η κατασκευή του τύπου του αντιδραστήρα που χρησιμοποιείται στο Κ2 και στο R2 ανταποκρίνεται ακόμη στα παρωχημένα ρωσικά πρότυπα.
<P>
Επιπλέον το πρόγραμμα ανακαίνισης δεν πληροί καν ούτε όλες τις προϋποθέσεις που ετέθησαν μετά το ατύχημα στο Three Mile Island. Εάν γινόταν μετατροπή του έργου, ώστε να εκπληρώσει όλες τις προαναφερθείσες απαιτήσεις, τότε τα οικονομικά μέσα που θα έπρεπε να διατεθούν γι' αυτή και τα απαραίτητα χρονικά πλαίσια για έναν κατάλληλο μετεξοπλισμό θα άλλαζαν με τέτοιο τρόπο, που θα γινόταν υπέρβαση όλων των μέχρι τώρα τεθεισών παραδοχών. Σχετικά με την τέταρτη συνθήκη - συμβατότητα περιβάλλοντος και συμμετοχή πολιτών - την αφήνω στη δική σας εκτίμηση, πώς θα μπορούσε σήμερα να παρουσιάζεται μία συμμετοχή των πολιτών στην Ουκρανία.
<P>
Το κλείσιμο του Τσερνομπίλ τουναντίον, δεν επιτρέπεται να υπονομεύεται. Πρέπει μόνο να ληφθούν όλα τα μέτρα, ώστε να κλείσει όσο το δυνατόν γρηγορότερα άπαξ και διά παντός αυτός ο αντιδραστήρας ατυχημάτων. Πιστεύω είναι ανεύθυνο να αφήνουμε το Τσερνομπίλ να λειτουργεί ακόμη και μόνο για μια μέρα, ή ίσως μάλιστα να το θεωρούμε σαν λόγο για να κατασκευάσουμε δύο νέα, επίσης προβληματικά, πυρηνικά εργοστάσια.
<P>
Πριν από λίγες μέρες ο πρόεδρος της ΕΤΑΑ, Jacques Larosiere, ήταν στην Αυστρία και είχε συνομιλίες με μέλη της αυστριακής κυβέρνησης. Η Αυστρία αποφάνθηκε σαφέστατα κατά οποιασδήποτε χρηματοδότησης αυτών των δύο πυρηνικών εργοστασίων. Σαν εναλλακτική η Αυστρία υποστηρίζει μεταξύ άλλων, την ανακαίνιση υφισταμένων θερμιδικών εργοστασίων παραγωγής ηλεκτρικής ενέργειας. Αν γνωρίζετε πόσο μεγάλες είναι οι θερμικές απώλειες για όλα όσα παράγονται στην Ουκρανία - μέχρι 60 % - τότε αυτό είναι τόσο γιγαντιαίο, που μπορεί κανείς εύκολα να φαντασθεί πως με πολύ λιγότερα μέσα μπορούμε να βοηθήσουμε πραγματικά τους ανθρώπους εκεί με πολύ πιο ακίνδυνο τρόπο. Η Αυστρία θα συγχρηματοδοτήσει φυσικά την επικάλυψη του κατεστραμμένου αντιδραστήρα του Τσερνομπίλ, και η Αυστρία θα συμμετέχει επίσης στα αντίστοιχα κεφάλαια. Το Τσερνομπίλ, και η Αυστρία θα συμμετέχει επίσης στα αντίστοιχα κεφάλαια. Το Τσερνομπίλ ήταν μία καταστροφή. Προς Θεού, ας μην δημιουργήσουμε με την κατασκευή αυτών των δύο προβληματικών πυρηνικών εργοστασίων πιθανές νέες καταστροφές!

<SPEAKER ID=204 LANGUAGE="DE" NAME="Frischenschlager">
Κύριε Πρόεδρε, κύριε Επίτροπε! Απευθύνομαι κατευθείαν σε σας, διότι αυτή η συζήτηση είναι για μένα αρκετά παράλογοη. Φανταστείτε: συγκεντρώθηκε περίπου ένα δισ. ECU για να - ας το πούμε επιτέλους καθαρά - εξαγοράσουμε από την Ουκρανία το κλείσιμο του Τσερνομπίλ, και κατόπιν με αυτά τα μέσα χρηματοδοτούνται δύο νέα πυρηνικά εργοστάσια παραγωγής ρεύματος, εργοστάσια μάλιστα, που - όπως μόλις ανέφερε η κυρία Flemming - θα εξακολουθούν να είναι ένας κίνδυνος όχι μόνο για την Ουκρανία αλλά και για την Ευρώπη. Ταυτόχρονα, θα παράγουν ενέργεια από την οποία η Ουκρανία δεν δεσμεύεται καθόλου! Αυτό το θεωρώ εγώ μία παράλογη εξέλιξη. Να χορηγήσουμε κάθε βοήθεια για τις χώρες της Κεντρικής και Ανατολικής Ευρώπης ώστε να ξεφύγουν από την ατομική ενέργεια, αλλά κανένα ECU για το κτίσιμο κι άλλων εργοστασίων πυρηνικής ενέργειας! Κύριε Επίτροπε, σας παρακαλώ να υπερασπίσετε αυτή τη βασική θέση στην Επιτροπή, διότι αυτή είναι η μοναδική προοπτική ενεργειακής πολιτικής. Ο, τιδήποτε άλλο θα ήταν η συνέχιση και η υποστήριξη ενός δρόμου που διαφαίνεται εσφαλμένος. Σας παρακαλώ να κρατήσετε αυτή τη γραμμή εξέλιξης στην ενεργειακή πολιτική γενικά και ιδιαίτερα σε αυτήν την ειδική περίπτωση. Προ παντός να δώσετε τη δυνατότητα στην Ευρωπαϊκή Τράπεζα Ανοικοδόμησης και Ανάπτυξης να αντισταθεί στην πίεση του λόμπυ για την ατομική ενέργεια και να μην πράξει το αντίθετο.

<SPEAKER ID=205 LANGUAGE="DE" NAME="Graenitz">
Κύριε Πρόεδρε, πάνω από δέκα χρόνια αιωρούνται οι συνέπειες της καταστροφής του αντιδραστήρα του Τσερνομπίλ ως δαμόκλειος σπάθη πάνω από την Ουκρανία και πάνω από ολόκληρη την Ευρώπη. Μόλις πριν από δύο χρόνια κατέστη δυνατόν να γίνει διαπραγμάτευση και να επιχειρηθούν σοβαρά προγράμματα κλεισίματος. Το πόσο δύσκολη είναι η πραγματοποίηση αυτών των προγραμμάτων κλεισίματος το αποδεικνύει η ερώτηση που θέσαμε εμείς στσην Επιτροπή. Συγκεκριμένα, δεν πρόκειται απλώς για την κατασκευή δύο πυρηνικών αντιδραστήρων, οι οποίοι - όπως προηγούμενα ελέχθη - είναι πολύ πολύπλοκοι και δαπανηροί και προ παντός, δεν ανταποκρίνονται στις δυτικές προδιαγραφές ασφαλείας.
<P>
Η διεθνής υπηρεσία ατομικής ενέργειας πραγματοποίησε μία αξιολόγηση ασφαλείας και δεν μπόρεσε να διαπιστώσει αυτή την ασφάλεια σε όλα τα σημεία. Κατ' αυτήν, παραβλέφθηκαν μάλιστα μερικά σημαντικά σημεία. Είναι προ παντός ένα επιχείρημα, που η Ουκρανία συχνά αναφέρει, όταν γίνεται συζήτηση για άλλες μορφές ενέργειας, και συγκεκριμένα, η διαθεσιμότητα καυσίμου. Εάν η Ουκρανία δεν θέλει να είναι εξαρτημένη από τη Σοβιετική Ένωση, η οποία θα έπρεπε να της προμηθεύσει το αέριο για ένα εργοστάσιο παραγωγής ηλεκτρικής ενέργειας με φυσικό αέριο, τότε διερωτώμαι πού λοιπόν είναι τα ορυχεία κοιτασμάτων ουρανίου στην Ουκρανία, από τα οποία θα προμηθευτεί το δικό της ουράνιο; Εδώ έχουμε την ίδια ακριβώς μορφή εξάρτησης.
<P>
Πιστεύω πως πρέπει να δούμε την ενεργειακή πολιτική συνολικά. Θα έπρεπε - κάτι που επίσης υπαγορεύεται από την τράπεζα - να δράσουμε σύμφωνα με τον "σχεδιασμό ελαχίστου κόστους» και να μην τοποθετήσουμε χρήματα σε έργα, που τελικά δεν αποφέρουν εκείνο που χρειαζόμαστε σε ασφάλεια και σε παραγωγή ρεύματος. Είναι εξάλλου ενδιαφέρον, ότι έχει σημειωθεί μείωση της παραγωγής ρεύματος στην Ουκρανία, όπου βασικά τέθηκαν εκτός λειτουργίας θερμοηλεκτρικα εργοστάσια.
<P>
Κύριε Επίτροπε, λυπάμαι ιδιαιτέρως που εμείς εδώ βρισκόμαστε σε μία κατάσταση που, φαινομενικά, μπορούμε να επιλέξουμε μόνο το μη χείρον βέλτιστον, και σας παρακαλώ πολύ να χαράξετε σε συνεργασία με τα ανατολικοευρωπαϊκά κράτη, μία ενεργειακή πολιτική που να σκοπεύει το μέλλον.

<SPEAKER ID=206 LANGUAGE="FR" NAME="Soulier">
Κύριε Πρόεδρε, αγαπητοί συνάδελφοι, συμβαίνει μερικές φορές να ενεργούμε απερίσκεπτα. Όλος ο κόσμος γνωρίζει σήμερα πως το Τσερνομπίλ πρέπει να κλείσει οριστικά. Το περασμένο καλοκαίρι, κατόπιν ομόφωνης γνώμης πυρηνικών επιστημόνων απ' όλο τον κόσμο, συντάχθηκε έκθεση η οποία αναφέρει πως η μονάδα 3 διατρέχει σήμερα κίνδυνο ανάλογο μ' εκείνον του ατυχήματος του 1986. Και όλος ο κόσμος συμφωνεί: να κλείσουμε το Τσερνομπίλ.
<P>
Σήμερα κι άλλα κράτη λένε: θέλουμε οι Ουκρανοί να συμμεριστούν τη γνώμη μας. Οι Ουκρανοί είναι άνθρωποι ανεξάρτητοι, οι οποίοι έχουν αποφασίσει ν' ακολουθήσουν μια ενεργειακή πολιτική που να τους ταιριάζει και μας ζητούν να τους βοηθήσουμε. Εάν δεν τους βοηθήσουμε, τί θα συμβεί; Είδαμε τί συνέβη το 1996. Κατασκεύασαν πυρηνικό σταθμό στο Zapφrozhe ο οποίος είναι ακριβές αντίγραφο του Τσερνομπίλ, χωρίς προστατευτικά τείχη και χωρίς τα μέτρα ασφαλείας που εφαρμόζουμε στη Δύση. Εάν επιθυμούμε κάτι τέτοιο, τότε αυτό θα έχουμε και θα μπορείτε πάντοτε να λέτε στην Αυστρία, ή στην Πορτογαλία, ή αλλού, ότι κάτι τέτοιο δεν σας ικανοποιεί, θα έχετε τον πυρηνικό σταθμό.
<P>
Θα λέγαμε λοιπόν εναλλακτικά, εκείνο που πρέπει να τους συστήσουμε είναι να κατασκευάσουν σταθμούς άνθρακα με αέριο και καύσιμα. Μάλιστα μπορώ να σας διαβεβαιώσω πως κάτι τέτοιο θα στοιχίσει πολύ ακριβότερα κι ελπίζω πως η Επιτροπή θα επιβεβαιώσει αυτό που λέω: 100 εκατομμύρια δολάρια το χρόνο για να εκπέμπεται στην ατμόσφαιρα τόσο διοξείδιο του άνθρακα από τους σταθμούς άνθρακα, όσο δε μπορείτε να φανταστείτε. Έτσι, όλως παραδόξως, θα έρθουν οι οικολόγοι να μας αποδείξουν πως ο πυρηνικός σταθμός είναι επικίνδυνος, ενώ θα αποδέχονται τη μόλυνση που θα προκαλεί ο άνθρακας. Πρέπει να γνωρίζουμε τί θέλουμε.
<P>
Ποιά είναι η σημερινή συλλογιστική; Μα είναι απλή: δύο πυρηνικοί σταθμοί ολοκληρώθηκαν κατά 80 έως 85 %. Δεν πρόκειται αγαπητοί συνάδελφοι να ισχυριστώ πως θα αποδεχτούμε ένα καινούργιο Τσερνομπίλ. Εξάλλου, οι επιχειρήσεις της Δύσης, τόσο γαλλικές, όσο και γερμανικές, ετοιμάζονται σήμερα να εγκαταστήσουν στην Ουκρανία τα μέσα εκείνα που θα εξυπηρετήσουν τους δικούς μας πυρηνικούς σταθμούς. Θα ήθελα να πω σε εκείνους που μας εκθέτουν σήμερα σε δύο κινδύνους πως πέφτουν έξω. Αφενός, θα βιώσουμε κι άλλο πυρηνικό ατύχημα εάν δεν κλείσουμε το Τσερνομπίλ και, αφετέρου, θα έχουμε επιπλέον μόλυνση εάν αποδεχτούμε πεπαλαιωμένα μέσα. Νά, λοιπόν ποιός είναι ο λόγος που σήμερα οι Ουκρανοί, οι οποίοι θέλουν να είναι ανεξάρτητοι και δεν θέλουν να στηρίζονται στους Ρώσους, ούτε για το αέριο, ούτε για το ουράνιο, ούτε και για τον άνθρακα, μας ζητάνε να τους βοηθήσουμε. Πώς θ' ανταποκριθούμε στις προσδοκίες τους; Με σιωπή ή με την πολιτική εκείνη που αρμόζει;

<SPEAKER ID=207 NAME="Van den Broek">
Κύριε Πρόεδρε, ευχαρίστως να επανέλθω πιο αναλυτικά στην υπόθεση. Σε κείνους που έχουν την εντύπωση ότι δεν ενημερώθηκαν σωστά, θα ήθελα όμως να παρατηρήσω ότι η Ευρωπαϊκή Επιτροπή έδειξε πάντα, νομίζω, την απαιτούμενη διαφάνεια και συζήτησε το θέμα επανειλημμένως με τα μέλη της επιτροπής ενέργειας.
<P>
Συμφωνώ με τη διαπίστωση ότι απόψε δεν είναι η ώρα να συζητήσουμε τα υπέρ και τα κατά της πυρηνικής ενέργειας. Τώρα συζητάμε για το κλείσιμο του Τσερνομπίλ, και πώς μπορούμε να το διασφαλίσουμε όσο γίνεται περισσότερο. Κατά την συνάντηση κορυφής πριν από δύο εβδομάδες στην Ουκρανία, ρωτήσαμε και πάλι τον πρόεδρο Koutchma αν μπορεί να μας επιβεβαιώσει και πάλι ότι η πολιτική δέσμευσή του να κλείσει το Τσερνομπίλ ως το 2000, ισχύει πάντα.Και είπε ναί μεν, αλλά με την προϋπόθεση ότι η διεθνής κοινωνία διατίθεται ν'ανταποκριθεί στις δεσμεύσεις που ανέλαβε στο μνημόνιο κατανόησης του 1994 και του 1995. Αυτό δεν περιλαμβάνει μόνον ένα μεγάλο πρόγραμμα εξοικονόμησης ενέργειας και τη χρηματοδότησή του. Μέρος του είναι επίσης η οικονομική ενίσχυση της αποπεράτωσης των δύο ημιτελών αντιδραστήρων. Εάν η διεθνής κοινότητα δεν επιτύχει αυτή την χρηματοδότηση να ξέρουμε - να είμαστε ρεαλιστές - ότι η Ουκρανία έχει ήδη προβλέψει κονδύλια στο δικό της προϋπολογισμό για την αποπεράτωση των δύο αντιδραστήρων κατά το δικό της τρόπο. Οπότε θα χάσει η Δύση φυσικά τη δυνατότητα να επιβάλει τις δικές της προδιαγραφές ασφάλειας, προδιαγραφές που τώρα αποτελούν μέρος των προϋποθέσεων μιας δικής μας δανειοδότησης της αποπεράτωσης των αντιδραστήρων.
<P>
Προς αποφυγήν κάθε παρεξήγησης, καταλαβαίνω πολύ καλά το δίλημμα της ΕΤΑΑ. Όπως κατανοώ, οι ειδικοί διαφωνούν έντονα ως προς το ερώτημα αν υπάρχει εδώ μια λύση ελαχίστου κόστους ή όχι. Μπορούμε εδώ να πούμε το μακρύ και το κοντό μας, αλλά εν τω μεταξύ διακυβεύεται το κλείσιμο του Τσερνομπίλ. Γι'αυτό το λόγο δήλωσε η Επίτροπή κάποια στιγμή: Εμείς τουλάχιστον θα τηρήσουμε αυτό που συμφωνήθηκε τότε στη G7 όσο είναι στο χέρι της ΕΕ. Δηλαδή, προσφερθήκαμε να συγχρηματοδοτήσουμε μέσω της Εuratom υπό τους όρους που ακολουθούν: Πρώτον, να πληρούνται οι προδιαγραφές ασφάλειας. Δεύτερον, να διατίθενται και η ΕΤΑΑ να συμβάλει στη χρηματοδότηση. Επιπλέον, η Ουκρανία θα συμμετέχει και η ίδια στη χρηματοδότηση, και υπάρχουν δε κι άλλοι δανειοδότες που ανέλαβαν ένα μέρος.
<P>
Περιμένουμε τώρα μια δήλωση της ΕΤΑΑ. Η ΕΕ δίνει πάρα πολλά λεφτά, εκατοντάδες εκατ. το χρόνο σε ενισχύσεις της Ανατολικής Ευρώπης, των χωρών της πρώην Σοβιετικής Ενωσης, ώστε να κλείσουν οι ανασφαλείς αντιδραστήρες ή να κατιστούν ασφαλείς. Παραπέμπω στις πολλές συζητήσεις μας για Kosloduy, Mochovse και λοιπά. Το θέμα μας αφορά όλους. Δεν το παίρνουμε ελαφρά την καρδία και δεν είμαστε πρωτοπόροι που θέλουν να προωθήσουν αποκλειστικά και μόνον τη πυρηνική ενέργεια. Αντιμετωπίζουμε όμως ένα τεράστιο δίλημμα. Όπως μόλις τώρα ειπώθηκε, ο αντιδραστήρας του Τσερνομπίλ και πιο συγκεκριμένα η μονάδα 3, χαρακτηρίστηκε τώρα πάλι ανασφαλής από τους διεθνείς ειδικούς. Δεν έχουμε πια πολύ καιρό για συζητήσεις. Πρέπει να δράσουμε και εδώ η Επιτροπή θα αναλάβει τις ευθύνες της.

<SPEAKER ID=208 NAME="Πρόεδρος">
Σας ευχαριστώ πολύ, Επίτροπε Van den Broek.
<P>
Ανακοινώνω ότι έλαβα έξι προτάσεις ψηφίσματος, που υποβάλλονται σύμφωνα με το άρθρο 40, παράγραφος 5 του Κανονισμού .
<P>
Η ψηφοφορία θα διεξαχθεί την Πέμπτη, στις 12.00 το μεσημέρι.
<P>
Η συζήτηση έληξε.

<CHAPTER ID=11>
Σχέδιο δράσης για την καινοτομία
<SPEAKER ID=209 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0269/97) του κ. Rovsing, εξ ονόματος της Επιτροπής Ερευνας, Τεχνολογικής Ανάπτυξης και Ενέργειας, σχετικά με την ανακοίνωση της Επιτροπής «Πρώτο Σχέδιο Δράσης για την Καινοτομία στην Ευρώπη - Η καινοτομία στην υπηρεσία της οικονομικής ανόδου και της απασχόλησης» (COM(96)0589 - C4-0624/96).

<SPEAKER ID=210 NAME="Rovsing">
Κύριε Πρόεδρε, στη σύνοδο κορυφής στη Φλωρεντία τον Μάρτιο του 1996, το Ευρωπαϊκό Συμβούλιο ανέφερε ότι τα μέτρα για την απασχόληση θα είχαν συνεχώς την πρώτη προτεραιότητα στην Ένωση και στα κράτη μέλη. Ως συνιστώσα μιας στρατηγικής προς το σκοπό αυτό, το Ευρωπαϊκό Συμβούλιο συνέστησε στην Επιτροπή να επεξεργαστεί ένα σχέδιο δράσης για ενέργειες που μπορούν να χρησιμοποιηθούν στον τομέα των καινοτομιών. Το Ευρωκοινοβούλιο συμφωνεί με την Επιτροπή ότι ο τομέας αυτός είναι σημαντικός. Συμβάλλει στην απασχόληση και στην αύξηση του εισοδήματος στην Ευρωπαϊκή Ένωση.
<P>
Η μετά-βιομηχανική κοινωνία που βασίζεται στη γνώση, εκπληρώνει ένα μεγάλο μέρος των βασικών αναγκών των πολιτών. Η μεγάλη πρόκληση για τις επιχειρήσεις και τις δημόσιες υπηρεσίες είναι πλέον να δημιουργήσουν ποιότητα και όχι μόνον ποσότητα. Η παρούσα αποστολή τους είναι εντελώς διαφορετική από την παλαιότερη, που ήταν να κτίσουν μια κοινωνία μαζικής παραγωγής. Η τεχνολογική εξέλιξη και οι αλλαγές στα κοινωνικά και θεσμικά πλαίσια συχνά θέτει τέλος σε μια δραστηριότητα που βασίζεται στην επιχειρηματική ιδέα της. Τα δεδομένα για τις κοινωνικές απόψεις του πέμπτου προγράμματος πλαισίου, που η 12η Γενική Διεύθυνση της Επιτροπής παρουσίασε τον Ιανουάριο του 1997, εμφανίζουν ανησυχητικά χαρακτηριστικά στην Ευρωπαϊκή Ενωση. Ο μέσος όρος ανεργίας στην ΕΕ ανέρχεται σε 10 %. Τα ποσοστά στις ΗΠΑ και την Ιαπωνία είναι αντίστοιχα 6 % και 3 %. Τα πλέον πρόσφατα στατιστικά στοιχεία δίνουν την ένδειξη ότι τα επαγγέλματα που ο αριθμός των θέσεων τους στην ΕΕ θα αυξάνεται σημαντικά είναι αυτά που απαιτούν υψηλά προσόντα και ότι οι θέσεις που δημιουργούνται θα είναι κατά τα φαινόμενα στον τομέα των υπηρεσιών παρά στην βιομηχανία. Τα στατιστικά στοιχεία δείχνουν ότι το χάσμα στην τεχνολογία ανάμεσα στις αναπτυγμένες και στις λιγότερο αναπτυγμένες περιοχές στην Ευρωπαϊκή Ενωση είναι δύο φορές μεγαλύτερο από το χάσμα στην ομοιογένεια, και πολλές ενδείξεις υπάρχουν ότι το χάσμα συνεχίζει να μεγαλώνει.
<P>
Στο υπόμνημα σημειώνουμε ότι οι μικρομεσαίες επιχειρήσεις χρειάζονται την ειδική προσοχή μας. Βοήθεια γενικής φύσης, φορολογικά κίνητρα, ειδικά ερευνητικά προγράμματα και εκμετάλλευση των αποτελεσμάτων τους, αρμόζουν περισσότερο από τα ποσοτικώς καθοριζόμενα αντικείμενα στα μέρους προγράμματα. Αυτές οι ενέργειες όμως βρίσκονται εκτός των εντολών της Επιτροπής. Τόσο οι συστάσεις καινοτομιών όσο και η χρηματοδότηση πρέπει να αναπτυχθούν. Η πείρα δείχνει ότι η έλλειψη πρόσβασης στη χρηματοδότηση είναι σπανίως το πιο σημαντικό εμπόδιο για την καινοτομία, μολονότι χρησιμοποιείται συχνά ως δικαιολογία. Η σωστή χρηματοδότηση μετά την εισαγωγική φάση ανάπτυξης μπορεί όμως να είναι αποφασιστικής σημασίας για το αν οι νέες επιχειρήσεις θα έχουν επιτυχία ή αποτυχία. Υπάρχουν κεφάλαια που δέχονται ορισμένους κινδύνους σε αφθονία στην Ευρωπαϊκή Ενωση, αλλά οι καινοτομίες δεν ανταποκρίνονται πάντοτε στις απαιτήσεις της αγοράς. Το κερδοσκοπικό κεφάλαιο και οι καινοτομίες στην περίπτωση αυτή θα αλληλοελέγχονται αν ο κερδοσκόπος πείθεται επαρκώς ότι οι υποψήφιοι πελάτες και λοιποί ενδιαφερόμενοι πιστεύουν πραγματικά σε μια νέα επιχείρηση και αν ο επιχειρηματίας ή ο εφευρέτης κατανοεί ότι ο κερδοσκοπικός επενδυτής θέλει μια λογική αμοιβή για την επένδυσή του. Η εκπαίδευση κερδοσκοπικών επενδυτών και προμηθευτών κερδοσκοπικών κεφαλαίων είναι απαραίτητη για να μπορέσουν να προσέξουν τις νέες δυνατότητες που υπάρχουν για να κερδίσουν χρήματα. Είναι λάθος να πιστεύει κανείς ότι η Ευρωπαϊκή Ενωση μπορεί να λύσει τα προβλήματα της ανεργίας. Αυτό αποτελεί κατά βάση ιδιαίτερη αποστολή του κάθε κράτους μέλους. Δεν θα δώσουμε στους πολίτες μας την ψευδαίσθηση ότι η συνθήκη του Αμστερνταμ μπορεί να λύσει το πρόβλημα της ανεργίας στην Ευρώπη Η Συνθήκη μπορεί μόνο να συνεισφέρει προς τον σκοπό αυτό σε περιορισμένο μόνο βαθμό.
<P>
Στην έκθεση υπογραμμίζουμε ότι η πολιτική καινοτομιών στα κράτη μέλη αποτελεί πράγματι ουσιαστικό μέρος του συστήματος εκπαίδευσης, και μεταξύ άλλων επισημαίνουμε ότι ούτε η νομοθεσία ούτε άλλες ενέργειες μπορούν βραχυπρόθεσμα να συνεισφέρουν σε μια πραγματική κουλτούρα των καινοτομιών. Γνώμη μας είναι επίσης ότι ένα υψηλό επίπεδο ποιότητας του περιβάλλοντος θα αποτελέσει κίνητρο για καινοτομίες εντός των νέων τεχνολογιών προς μέγα όφελος της ανθρωπότητας. Συνιστούμε μεταξύ άλλων στην Επιτροπή να ιεραρχήσει τις προτάσεις της και να συμβάλλει ούτως ώστε η έρευνα στην Ευρωπαϊκή Ένωση να προσανατολίζεται περισσότερο προς την ανάπτυξη καινοτομιών.
<P>
Τέλος, συνιστούμε στα κράτη μέλη να επανεξετάσου τα διδακτικά προγράμματα και τις μεθόδους διδασκαλίας ούτως ώστε να παρέχονται κίνητρα για δημιουργικότητα και επιχειρηματικότητα στο συντομότερο δυνατό στάδιο, και να σκεφτούν ποιες είναι οι αναγκαίες αλλαγές που θα πρέπει να γίνουν για την εκπαίδευση και επιμόρφωση των διδασκόντων. Συνιστούμε να αναπτυχθεί μια μεγαλύτερη κινητικότητα για τους ανθρώπους μεταξύ πανεπιστημίων και βιομηχανίας, και να μελετηθούν πιο ευνοϊκά φορολογικά μέτρα για επενδύσεις σε προγράμματα ή επιχειρήσεις που δημιουργούν καινοτομίες. Τέλος, η πρότασή μας υπογραμμίζει την επιθυμία να δοθούν στην Επιτροπή μεγαλύτερες αρμοδιότητες για να διευθύνει τα σχέδια έρευνας και ανάπτυξης στα προγράμματα -πλαίσιο ούτως ώστε η Επιτροπή να μπορεί να τροποποιεί σχέδια και να ξεκινά άλλα όταν η εξέλιξη εντός της βασικής έρευνας και των νέων τεχνολογιών καθιστούν αναγκαίες τέτοιες τροποποιήσεις σχεδίων και έργων.

<SPEAKER ID=211 NAME="Watson">
Κύριε Πρόεδρε, θα ήθελα να αρχίσω συγχαίροντας τον εισηγητή κύριο Rovsing για την εξαιρετική του έκθεση, που μας έχει βοηθήσει ιδιαίτερα στις συζητήσεις μας. Το πρώτο πρόγραμμα δράσης καινοτομιών στην Ευρώπη θα πρέπει να προέρχεται από την Φλωρεντία, που ήταν το κέντρο ενός τόσο πρόωρα ανεπτυγμένου ευρωπαϊκού πολιτισμού.
<P>
Είναι εν γνώσει μας ότι υπάρχει έντονος συσχετισμός μεταξύ της έρευνας, της τεχνολογικής ανάπτυξης και των καινοτομιών από τη μία και της παραγωγικότητας, της οικονομικής ανάπτυξης και της δημιουργίας θέσεων εργασίας από την άλλη. Γνωρίζουμε επίσης ότι η Ευρωπαϊκή Ένωση εκμεταλλεύεται τις ιδέες μας λιγότερο αποτελεσματικά από τους ανταγωνιστές της. Μάλιστα, προς το παρόν, έχουμε ένα έλλειμμα ύψους 24 δισεκατομμυρίων ECU ετησίως από εμπόριο ειδών υψηλής τεχνολογίας με την Ιαπωνία και τις ΗΠΑ. Είναι εμφανές ότι χρειαζόμαστε εκπαίδευση και εξειδίκευση. Σαφώς χρειαζόμαστε, και παρακολουθούμε, την εκτίμηση της απόδοσης από τις εταιρείες μας. Είναι εξίσου εμφανές ότι απαιτούνται καλύτερες οικονομικές προμήθειες για τις μικρές επιχειρήσεις.
<P>
Αν και αυτό ουσιαστικά θα γίνει σε ατομικό, τοπικό και εθνικό επίπεδο, είναι σημαντικό να ορίσει η Ένωση το λειτουργικό περιβάλλον. Κάτι τέτοιο μπορεί να γίνει σε τομείς όπως αυτός του ανταγωνισμού, της πνευματικής ιδιοκτησίας και της λειτουργίας της ενιαίας αγοράς, κυρίως δε κατά την παροχή οικονομικής βοήθειας στις μικρές επιχειρήσεις. Η Επιτροπή των Οικονομικών και Νομισματικών Υποθέσεων και της Βιομηχανικής Πολιτικής αυτού του Κοινοβουλίου χαιρετίζει αυτό το πρόγραμμα δράσης που είναι καλό.
<P>
Χρειάζεται όμως να θέσουμε περισσότερες προτεραιότητες, κάτι ουσιώδες, αν και καθόλου εύκολο για την Επιτροπή, να δημιουργήσουμε περισσότερες ευκαιρίες αυτόχρηματοδότησης των εταιρειών και να εργαστούμε για την θέση της εταιρείας στην Ευρώπη. Το κέρδος θα είναι μεγάλο. Η γιγαντιαία επιχείρηση IBM, απευθύνθηκε πρόσφατα σε μία μικρή βελγική εταιρεία, όταν έψαχνε για τεχνολογία αναγνώρισης φωνής. Είναι εμφανές ότι είναι πολλά αυτά που μπορούν να γίνουν στην Ευρώπη. Πολύ περισσότερα θα επιτευχθούν μέσω προγραμμάτων. Για παράδειγμα, είναι άνευ προηγουμένου όσα θα επιτευχθούν μέσου ενός συνόλου προτάσεων θέσεων εργασίας, που παρουσιάζεται εξιδανικευμένο από το Ευρωπαικό Συμβούλιο, έτσι ώστε να πειστούν οι πολίτες μας ότι κάτι κάνουμε για την απασχόληση.
<P>
Χαιρετίζω αυτή την έκθεση και πιστεύω ότι το Κοινοβούλιο θα έπρεπε να αφιερώσει πολύ χρόνο εξετάζοντας το έργο της Επιτροπής και εξασφαλίζοντας ότι οι πολιτικές καινοτομίας, που θα προωθήσουν πραγματικά τη δημιουργία θέσεων εργασίας, θα μας οδηγήσουν στον επόμενο αιώνα.

<SPEAKER ID=212 LANGUAGE="FR" NAME="Caudron">
Κυρία Επίτροπε, κύριε Πρόεδρε, αγαπητοί συνάδελφοι, ορίστηκα εισηγήτρια για την κατάσταση και το μέλλον της ευρωπαϊκής βιομηχανικής ανταγωνιστικότητας κι εργάζομαι κατά συνέπεια εντατικά για τον σημαντικό αυτό φάκελλο. Μπορώ επίσης να σας πω πως είμαι μαχητική διαμεσολαβητής και κατά συνέπεια έχω πλήρη συναίσθηση της σπουδαιότητας του οργάνου αυτού, αλλά και των σημαντικών καθυστερήσεων που είχαμε στον τομέα αυτό.
<P>
Διάβασα λοιπόν, με μεγάλο ενδιαφέρον την έκθεση του συναδέλφου Rovsing και μπορώ να του πω πως ασπάζομαι, όπως άλλωστε και η σοσιαλιστική ομάδα, τις περισσότερες από τις διαπιστώσεις, τις σκέψεις και τις προτάσεις του.
<P>
Μπορώ επίσης να του πω πως αρκετές από αυτές τις συμπεριέλαβα και στη δική μου έκθεση η οποία θα κυκλοφορήσει σε μερικούς μήνες.
<P>
Στα λίγα λεπτά που έχω στη διάθεσή μου, θ' αναφέρω εν περιλήψει τα σημαντικότερα, ξεκινώντας από τρία σημεία.
<P>
Πρώτον, στην Ευρωπαϊκή Ένωση -εσείς οι ίδιοι το λέτε, όπως κι όλος ο κόσμος- υπάρχει έλλειμμα καινοτομιών λόγω της σχετικής πτώσης της προσπάθειάς μας για έρευνα, κι αυτό, παρά τις πρωτοβουλίες της Ευρωπαϊκής Επιτροπής. Το έλλειμμα αυτό είναι αναμφισβήτητα μία από τις αιτίες αύξησης της ανεργίας στην Ευρωπαϊκή Ένωση κατά τα τελευταία χρόνια, ενώ η κατάσταση επιδεινώθηκε εξαιτίας των υπερβολικών καθυστερήσεων στον τομέα των νέων τεχνολογιών -φάκελλο που γνωρίζω εξίσου καλάκαι κυρίως της ανάπτυξής τους στους κόλπους του πληθυσμού και κυρίως των νέων μέσα από τα εθνικά εκπαιδευτικά μας συστήματα. Εάν προστεθεί, όπως λέγεται ή όπως διαβάζεται εδώ κι εκεί, ότι στους τομείς αυτούς -πληροφορικής, επικοινωνιώνβρισκόμαστε ακόμη στον Μεσαίωνα κατά κάποιο τρόπο, κι ότι ορισμένες χώρες θα μεταβούν απ' τον Μεσαίωνα στην τρίτη χιλιετία μέσα στα επόμενα δέκα με είκοσι χρόνια, μπορούμε να υπολογίσουμε την άμεση ανάγκη και σπουδαιότητα των προσπαθειών που πρέπει να κάνουμε στην Ευρώπη για να επεκτείνουμε την έρευνα, ν' αναπτύξουμε νέες τεχνολογίες και να ενθαρρύνουμε την καινοτομία, ιδιαίτερα στον τομέα των επικοινωνιών. Χρειαζόμαστε επομένως υψηλότερους προϋπολογισμούς, καθένας θα ομολογήσει, αλλά και προτεραιότητες όσον αφορά τις δράσεις μας, πρόταση την οποία κι εγώ η ίδια υποστηρίζω.
<P>
Θα ήθελα να πω πως ίσως θα έπρεπε παντού στην Ευρώπη να συνδέσουμε όλο τον πληθυσμό με τον κόσμο του Internet και κυρίως τα στελέχη και τους οικονομικούς και πολιτικούς ιθύνοντες, οι οποίοι συχνά κάνουν λόγο για πράγματα που δεν γνωρίζουν ελλείψει προσωπικής εμπειρίας, ή επειδή τα εφάρμοσαν μέσω των γραμματέων τους. Να λοιπόν, ποιά κατά τη γνώμη μου είναι η πραγματική, η καινούργια, η σπουδαιότερη υπηρεσία που πρέπει να οργανώσουμε, την οποία αποκαλούμε οικουμενική, γενικού ή κοινού οφέλους.
<P>
Κυρία Επίτροπε, κύριε Πρόεδρε, αγαπητοί συνάδελφοι, σήμερα πολύς λόγος γίνεται για την απασχόληση. Κι όμως, η απασχόληση προϋποθέτει οικονομική ευημερία, η οποία με τη σειρά της περνάει από την έρευνα, την τεχνολογική ανάπτυξη και την καινοτομία. Αγαπητοί συνάδελφοι, κυρίες και κύριοι της Επιτροπής και κυρίες και κύριοι υπουργοί - που δεν εκπροσωπείστε απόψε- ίσως θα έπρεπε, επομένως, ν' αγωνιστούμε ενάντια σε κάθε πειρασμό ή κάθε απόπειρα οικονομικού μαλθουσιανισμού.

<SPEAKER ID=213 LANGUAGE="DA" NAME="Haarder">
Κύριε Πρόεδρε, είμαστε στην Ευρώπη οι χειρότεροι στο να εγκρίνουμε δαπάνες αλλά και οι πλέον κακοί στο να επενδύουμε. Είμαστε ειδικοί στο να λαμβάνουμε χρήματα από τις επιχειρήσεις και μετά να κάνουμε προγράμματα στήριξης, τα οποία τους επιστρέφουν ένα μέρος των χρημάτων τους.
<P>
Είμαστε οι πλέον ειδικοί στη φορολόγηση της επιχειρηματικής πρωτοβουλίας και κακοί στην αμοιβή, όσον αφορά την αμοιβή αυτής της επιχειρηματικής πρωτοβουλίας. Είμαστε πολύ πίσω σε σύγκριση με τις ΗΠΑ και την Ιαπωνία σχετικά με τις τεχνολογικές καινοτομίες. Εχουμε μόνον 2 ερευνητές, ειδικούς στην επιχειρησιακή έρευνα ανά 1000 συνεργάτες, ενώ στις ΗΠΑ και Ιαπωνία η αναλογία είναι 6 προς 1000. Γ'αυτό και στην Ευρώπη έχουμε διπλάσια ανεργία σε σχέση με τις ΗΠΑ και τριπλάσια σε σχέση με την Ιαπωνία. Με άλλα λόγια έχουμε "ανάγκη καινοτομιών». Έχουμε προβλήματα με την ετοιμότητα υιοθέτησης αλλαγών, η οποία είναι σημαντικά κατώτερη, ίσως διότι στην Ευρώπη εκτιμούμε τα δικαιώματα περισσότερο από τα κίνητρα και τους κανόνες περισσότερο από τις δυνατότητες.
<P>
Όταν παραλύουμε τη δυναμική καινοτομιών ή την περιορίζουμε, περιορίζουμε με τον τρόπο αυτό και τη δημιουργία νέων θέσεων εργασίας. Αλλά αυτοί που αγκιστρώνονται στα επαγγέλματα του παρελθόντος, περιορίζουν την ανάπτυξη των επαγγελμάτων του μέλλοντος. Ο δρόμος για περισσότερα επαγγέλματα, καλύτερες θέσεις εργασίας, για καλύτερο περιβάλλον εργασίας και για ένα καλύτερο περιβάλλον γενικότερα, δεν είναι άλλος από την ανανέωση. Η εξειρετική έκθεση του κ Christian Rovsing υπογραμμίζει ορθά ότι η καινοτομία δεν δημιουργείται με νόμους και κανόνες αλλά με την απομάκρυνση των εμποδίων και των επιβαρύνσεων, με την προώθηση μιας οικονομικής ζωής που να αντέχει στον ανταγωνισμό, και όπου η καινοτομία θα αμείβεται.
<P>
Μπορούμε επίσης να κάνουμε κάτι και για την εκπαίδευση και έρευνα.
<P>
Μπορούμε να προωθήσουμε μια κουλτούρα της ανεξαρτησίας και τα ευρωπαϊκά ιδρύματα θα πρέπει επίσης να ζουν ανεξάρτητα αντί να κάνουν κήρυγμα για τους άλλους. Αυτό ισχύει και για το Ευρωκοινοβούλιο μας, όπου έχω την τιμή να είμαι υπεύθυνος για την τεχνολογική ανανέωση που συνδυάζεται με νέα τα κτίρια, αλλά αυτό ισχύει επίσης πχ και για τις σχολές της ΕΕ, που θα έπρεπε να αποτελούν παράδειγμα, αλλά που τεχνολογικά κάθε άλλο παρά παράδειγμα προς μίμηση αποτελούν, ίσως επειδή υπόκεινται σε μια συγκεντρωτική μορφή διαχείρισης.

<SPEAKER ID=214 LANGUAGE="ES" NAME="Marset Campos">
Κύριε Πρόεδρε, η ομάδα μας εκτιμά πάρα πολύ την έκθεση του κυρίου Rovsing, την θεωρεί σφαιρικά σωστή, και παράλληλα πιστεύει επίσης πως η κοινοποίηση που παρουσιάστηκε από την Επιτροπή αποτελεί ένα θετικό βήμα. Συμμεριζόμαστε τις εκτιμήσεις του κυρίου Rovsing σχετικά με τις ανεπάρκειες της κοινοποίησης και την ανάγκη τοποθέτησης προτεραιοτήτων και διασαφήνισης των δεσμεύσεων της Ευρωπαϊκής Ένωσης.
<P>
Υπάρχουν όμως διάφορες αντιφάσεις, ασαφείς πτυχές, που έχουν σαν αποτέλεσμα η τελική μας γνώμη να μην είναι πλήρως θετική:
<P>
Πρώτον, υποστηρίζεται πως οι καινοτομίες θα έχουν ως συνεπακόλουθο μεγαλύτερη απασχόληση και ωστόσο τα στατιστικά στοιχεία των τελευταίων 25 χρόνων καινοτομίας και απασχόλησης δείχνουν ακριβώς το αντίθετο. Η αύξηση της παραγωγικότητας ανά ώρα σημαίνει μείωση των θέσεων εργασίας.
<P>
Δεύτερον, υποστηρίζεται μια ευρωπαϊκή πολιτική με σκοπό την βελτίωση της διάρθρωσης της έρευνας, πράγμα που μας φαίνεται σωστό, καθώς επίσης και η σχέση της με τις ΜΜΕ. Η εξέλιξη των προγραμμάτων πλαίσιο τα τελευταία χρόνια δημιουργεί μια αυξανόμενη συγκέντρωση των πόρων στις λίγες εξέχουσες περιοχές και έναν προνομιούχο δεσμό με τις μεγάλες βιομηχανίες.
<P>
Τρίτον, πιστεύουμε επίσης πως παρότι η Επιτροπή στηρίζει επενδύσεις που είναι σημαντικές και που συνεπάγονται μια βελτίωση των χορηγούμενων κεφαλαίων, βλέπουμε ωστόσο πως τα κριτήρια του Μάαστριχτ επίσης επιβάλλουν περικοπές του προϋπολογισμού στην έρευνα, γενικώς καθώς και σε κάθε κράτος μέλος.
<P>
Τέταρτον, λέγεται πως χρειάζεται ένα ευνοϊκό κλίμα, η κατάρτιση όμως των φοιτητών έχει ως αποτέλεσμα την αύξηση του ανταγωνισμού, της ατομικότητας και αυτό μπορεί να αποβεί μοιραίο για το εν λόγω ευνοϊκό κλίμα.
<P>
Και τέλος, πιστεύουμε πως θα έπρεπε να βασιζόμαστε περισσότερο στους εργαζόμενους, στα συνδικάτα, μέσα στις εταιρίες και έξω από αυτές, ούτως ώστε να μπορέσουμε να δημιουργήσουμε αυτό το κλίμα τεχνολογικής καινοτομίας.

<SPEAKER ID=215 LANGUAGE="FR" NAME="Buffetaut">
Κύριε Πρόεδρε, αγαπητοί συνάδελφοι, η Ευρωπαϊκή Ένωση κατέχει ιδιαίτερη θέση στους κόλπους του εκβιομηχανισμένου κόσμου. Δυστυχώς όμως, πρόκειται για μια θέση ιδιαίτερα ασθενούς ανάπτυξης, με ποσοστό ανεργίας ιδιαίτερα υψηλό. Υπ' αυτές τις συνθήκες, η καινοτομία αποτελεί πράγματι αναγκαιότητα, όχι μόνο για το παρόν, αλλά και για το μέλλον.
<P>
Η έκθεση του κ. Rovsing δικαιολογημένα υπογραμμίζει τη συγκριτική αδυναμία των προσπαθειών έρευνας και ανάπτυξης που γίνονται στην Ευρώπη σε σχέση με τις Ηνωμένες Πολιτείες και την Ιαπωνία. Εάν είναι εύκολο να κάνουμε τέτοιες διαπιστώσεις, θα πρέπει να βρούμε και τις λύσεις. Προς την κατεύθυνση αυτή, οφείλω να υπενθυμίσω ότι η καινοτομία είναι πρώτ' απ' όλα υπόθεση των επιχειρήσεων και των ανθρώπων που δουλεύουν σε αυτές. Όπως δίκαια παρατηρεί η Επιτροπή Έρευνας, Τεχνολογικής Ανάπτυξης και Ενέργειας, οι δημόσιες αρχές, περιφερειακές, εθνικές ή ευρωπαϊκές, δεν είναι ικανές να αποφασίζουν για τις αρμοδιότητες και τις εξειδικεύσεις που χρειάζονται οι επιχειρήσεις.
<P>
Ο ρόλος της δημόσιας εξουσίας στον τομέα αυτό, όπως εξάλλου και σε άλλους, είναι να δημιουργεί ευνοϊκό κλίμα για την καινοτομία των επιχειρήσεων. Πράγματι, στο μέτρο που η κοινωνία στο σύνολό της θα αποτελεί φορέα επιχειρηματικού πνεύματος, με τους κινδύνους και τις καινοτομίες που αυτό συνεπάγεται, οι επιχειρήσεις θα είναι τελικά σε θέση να αναπτύξουν μια δυναμική έρευνας και ανάπτυξης. Είναι απαραίτητο επομένως οι εθνικές νομοθεσίες, εφαρμόζοντας τις εγγυήσεις και την τεχνογνωσία, που ενθαρρύνουν την καινοτομία αλλά και να διατηρήσουν τον συντελεστή φορολογίας σε τέτοια επίπεδα, ώστε να βοηθήσουν τις επιχειρήσεις που δεν διαθέτουν τα μέσα να επενδύσουν στην έρευνα και την ανάπτυξη. Μπορούμε λοιπόν να χαρούμε για το ότι κι ο ίδιος ο εισηγητής υπογραμμίζει την ανάγκη να αποφύγουμε την υπερβολή των νόμων.
<P>
Η παράθεση των κινήτρων επιμένει ιδιαίτερα στον ρόλο των μικρομεσαίων επιχειρήσεων. Ο ρόλος αυτός είναι συγκεκριμένος, αλλά ας μου επιτραπεί να υπογραμμίσω και το σημαντικό ρόλο των μεγάλων επιχειρήσεων στο θέμα αυτό. Χωρίς αμφιβολία, ίσως θα έπρεπε να θίξουμε το θέμα της μεταφοράς της τεχνολογίας και της συνεργασίας μεταξύ μεγάλων και μικρών επιχειρήσεων, κυρίως μεταξύ των μεγάλων επιχειρήσεων και των υπεργολαβικών επιχειρήσεων. Ως προς το θέμα των μικρομεσαίων, θα πρέπει να παρατηρήσουμε πως αυτές θεωρούν αρκετά συχνά ότι το επίπεδο κρατικής αρμοδιότητας είναι αρκετά απομακρυσμένο. Κατά μείζονα λόγο, το κοινοτικό επίπεδο αρμοδιότητας θα τους φανεί ακόμη πιο απομακρυσμένο. Στον τομέα αυτό, όπως και σε άλλους, η αρχή της επικουρικότητας, όχι μόνο θα πρέπει να θιχτεί, αλλά και να γίνει σεβαστή.
<P>
Κλείνοντας, τέλος, θα ήθελα να επιμείνω στο γεγονός ότι η καινοτομία δεν μπορεί να αναπτυχθεί παρά μονάχα σε οικονομικό και κοινωνικό κλίμα ευνοϊκό για τις επιχειρήσεις και πως είναι μάταιο να εκθειάζουμε τις προσπάθειες στον τομέα αυτό και να επινοούμε ενισχύσεις και κίνητρα εάν η οικονομική πολτική, αποκλεισμένη σε ένα στυγνό μονεταρισμό, δεν ενθαρρύνει την ανάπτυξη. Η καινοτομία -θα επαναλάβω- είναι πάνω απ' όλα υπόθεση των επιχειρήσεων και των ανθρώπων που τις απαρτίζουν.

<SPEAKER ID=216 LANGUAGE="NL" NAME="Boogerd-Quaak">
Κύριε Πρόεδρε, συνάδελφοι, συζητάμε για ένα εξαιρετικά ενδιαφέρον θέμα και θέλω να επισημάνω εδώ μερικά σημεία που έχουν νομίζω μεγάλη σημασία. Τα ίδια θέματα αναφέρονται άλλωστε καί στο έγγραφο της Επιτροπής, καί στην έξοχη έκθεση του εισηγητή.
<P>
Η χρηματοδότηση της ανανέωσης επιχειρήσεων, ειδικά η χρηματοδότηση των νέων που ξεκινούν και των πρωτοποριακών επιχειρήσεων, με τη συμμετοχή σ'αυτές με κεφαλαία ρίσκου, αποτελούν το κλειδί της καινοτομίας. Επισημάνθηκε η ανάγκη να ξεκινήσουμε μια γενική συζήτηση. Εφόσον η συζήτηση γίνεται, θά·θελα ν'αναφέρω τον ρόλο των τραπεζών και των μεγάλων ταμειών σύνταξης. Διότι εκεί υπάρχουν πολλά χρήματα. Νομίζω ότι μπορούν να χρησιμοποιηθούν κατά καλύτερο τρόπο και ότι η συζήτησή μας αποτελεί καλό μέσον να πείσουμε τις τράπεζες γι'αυτό.
<P>
Επίσης, εφιστώ και πάλι την προσοχή σας στο καταστατικό της ευρωπαϊκής επιχείρησης. Το θέμα τέθηκε εκ νέου, όπως έγινε άλλωστε πολύ συχνά κατά το παρελθόν. Μεγάλη σημασία έχει ακόμα ο ρόλος της παιδείας, καθώς και ο συνδυασμός πανεπιστημίων - επιχειρηματικού κόσμου. Ακόμη, νομίζω ότι και οι ΜΜΕ μπορούν να συμβάλουν πολλά στην καινοτομία που επιδιώκουμε. Τέλος, θά'θελα να θέσω υπόψη σας την επιστολή του προέδρου της πολιτιστικής επιτροπής, στην οποία εκφράζεται ο φόβος ότι θα παραμείνουμε στα λόγια και μας καλεί να προχωρήσουμε σε πράξεις. Αυτό το μήνυμα πρέπει όλοι μας να το εισακούσουμε.

<SPEAKER ID=217 LANGUAGE="FR" NAME="Cresson">
. (FR) Κύριε Πρόεδρε, κυρίες και κύριοι βουλευτές, θα ήθελα να ευχαριστήσω το Κοινοβούλιο για το ενδιαφέρον που έδειξε ως προς το πρώτο επίπεδο δράσης για την καινοτομία. Το επίπεδο αυτό εξετάστηκε σε βάθος, αφού τρεις επιτροπές, η Επιτροπή Οικονομικής, Νομισματικής και Βιομηχανικής Πολιτικής, η Επιτροπή Πολιτισμού, Νεότητας, Παιδείας και Μέσων Ενημέρωσης και η Επιτροπή Απασχόλησης και Κοινωνικών Υποθέσεων διεβίβασαν τις γνωμοδοτήσεις τους στην Επιτροπή Έρευνας, Τεχνολογικής Ανάπτυξης και Ενέργειας.
<P>
Οι ευχαριστίες μου απευθύνονται πρώτα απ' όλα στον κ. Rovsing, για την ποιότητα της έκθεσής του. Είναι ενθαρρυντική ως προς το σημαντικότερο μέρος της και ικανοποιητική για την Επιτροπή γιατί προτρέπει να κάνουμε περισσότερα, κυρίως ως προς το θέμα χρηματοδότησης της καινοτομίας και ως προς το θέμα διαχείρισης των κοινοτικών προγραμμάτων έρευνας και ανάπτυξης.
<P>
Η Επιτροπή ευαισθητοποιείται απέναντι στη σύσταση του εισηγητή που την καλεί να θέσει προτεραιότητες σε τέσσερα σημεία. Η Επιτροπή συμμερίζεται την άποψη του εισηγητή ως προς την προτεραιότητα που πρέπει να δοθεί σε θέματα χρηματοδότησης της καινοτομίας. Πρόκειται, όπως πολύ σωστά το υπογραμμίσατε, για ένα μείζον ζήτημα το οποίο καλύπτει τη δημιουργία επιχειρήσεων, το κεφάλαιο επιχειρηματικού κινδύνου, τις διευρωπαϊκές κεφαλαιαγορές για επιχειρήσεις σε μεγάλη ανάπτυξη, τα stock options , τη χρηματοδότηση μέσω ιδίων κεφαλαίων, κ.τ.λ. Η Επιτροπή ξεκίνησε την 1η Ιουλίου το πειραματικό πρόγραμμα, Hightech, Innovation and Technology Equity Capital , σε συνεργασία με το Ευρωπαϊκό Ταμείο Επενδύσεων για να ενθαρρύνει τους ιδιώτες επιχειρηματίες με κεφάλαιο επιχειρηματικού κινδύνου να επενδύσουν στις φάσεις έναρξης καινοτόμων προγραμμάτων από πλευράς τεχνολογίας. Το πρόγραμμα αυτό έτυχε ευρύτερης αποδοχής και σε διάστημα δύο μηνών πολλά ταμεία δεσμεύθηκαν να διευρύνουν τη δράση τους. Η Ευρωπαϊκή Τράπεζα Επενδύσεων και το Ευρωπαϊκό Ταμείο Επενδύσεων πρέπει επίσης στο μέλλον και σύμφωνα με το ψήφισμα του Ευρωπαϊκού Συμβουλίου του Αμστερνταμ για την αύξηση της απασχόλησης, να συνεισφέρουν στη βελτίωση των δυνατοτήτων καινοτομίας των επιχειρήσεων της Ένωσης.
<P>
Δεύτερο σημείο, η πνευματική ιδιοκτησία αποτελεί μία από τις προτεραιότητες της Επιτροπής. Εξάλλου ψήφισε, στις 25 Ιουνίου 1997, την Πράσινη Βίβλο για τις κοινοτικές ευρεσιτεχνίες και το σύστημα των ευρεσιτεχνιών στην Ευρώπη. Η Πράσινη αυτή Βίβλος θα πρέπει να προκαλέσει μεγάλη συζήτηση και να καταλήξει σε μέτρα που θα βελτιώσουν ουσιαστικά το παρόν σύστημα προστασίας απέναντι στις ευρεσιτεχνίες. Και γνωρίζετε καλά πως στον τομέα αυτό πρέπει να γίνουν μεγάλες προσπάθειες. Βασίζομαι στην υποστήριξη του Κοινοβουλίου για την προσπάθεια αυτή η οποία θα παίξει απόλυτα αποφασιστικό ρόλο.
<P>
Η Επιτροπή έχει επίσης σκοπό να θέσει σε εφαρμογή μια υπηρεσία στήριξης και πληροφόρησης για τα ζητήματα πνευματικής ιδιοκτησίας του πέμπτου προγράμματος - πλαισίου. Είναι σημαντικό τα αποτελέσματα που θα προκύψουν με δαπάνες από τη φορολογία να αξιοποιηθούν κατά τον καλύτερο τρόπο και σ' αυτό θα συμβάλει και η εν λόγω υπηρεσία.
<P>
Τρίτο σημείο, το πέμπτο πρόγραμμα - πλαίσιο θα πρέπει να σηματοδοτήσει τη μεταστροφή της κοινοτικής πολιτικής έρευνας προς την καινοτομία. Η καινοτομία θα πρέπει αποτελέσει θέμα ενσωματωμένο στη λειτουργία θεματικών προγραμμάτων. Το πρόγραμμα "καινοτομία και συμμετοχή των μικρομεσαίων επιχειρήσεων» θα πρέπει να μεριμνά για τον σκοπό αυτό στο πλαίσιο του ρόλου συντονισμού και στήριξης που παίζει, ασκώντας τις δικές του δραστηριότητες. Η προσέγγιση των θεμάτων "καινοτομία» και "μικρομεσαίες επιχειρήσεις» σ' ένα παρόμοιο πρόγραμμα θα πρέπει να επιτρέπει το μεγαλύτερο άνοιγμα του προγράμματος-πλαισίου προς τις μικρομεσαίες επιχειρήσεις και να δημιουργεί τις προϋποθέσεις ώστε αυτές να επωφελούνται περισσότερο από τα αποτελέσματά του, αξιολογώντας καλύτερα τις ανάγκες τους. Η βελτίωση των μεθόδων διαχείρισης του προγράμματος - πλαισίου θα πρέπει να διευκολύνει τον επαναπροσανατολισμό των προγραμμάτων ή των έργων που αυτή τη στιγμή πραγματοποιούνται σύμφωνα με τις τεχνολογικές και κοινωνικές επιταγές.
<P>
Τέταρτο σημείο τέλος, η Επιτροπή είναι πεπεισμένη για τη σπουδαιότητα της πολιτιστικής και εκπαιδευτικής διάστασης. Αυτή μάλιστα συνιστά και ένα από τα τρία θέματα που θίγονται στο πρόγραμμα δράσης. Η ανταγωνιστικότητα και η απασχόληση στην Ευρώπη εξαρτώνται από την άριστη γνώση της πληροφορίας και το άριστο επίπεδο γνώσεων και προσαρμοστικότητας. Η εφαρμογή των προτάσεων της Λευκής Βίβλου για την εκπαίδευση και την επιμόρφωση, κυρίως το πρόγραμμα Εrasmus και η επιμόρφωση, ή τα πειραματικά προγράμματα όπως η πρωτοβουλία "Μαθαίνοντας στην κοινωνία της πληροφορίας», θα πρέπει να συμβάλουν στην προώθηση της καινοτομίας και τον εκδημοκρατισμό της εικόνας.
<P>
Κλείνοντας, η συζήτηση γύρω από την Πράσινη Βίβλο και τη δημοσιοποίηση του πλαισίου δράσης συνέβαλαν στη μεγαλύτερη συνειδητοποίση της σπουδαιότητας της καινοτομίας για την ανταγωνιστικότητα των επιχειρήσεων, την αύξηση της απασχόλησης. Η έκθεση του κ. Rovsing αποτελεί σημαντικό και επωφελές στήριγμα για την πορεία της Επιτροπής. Την ενθαρρύνει να συνεχίσει τις προσπάθειές της και να προχωρήσει ακόμη περαιτέρω σε ορισμένα σημεία. Οι συστάσεις και οι προτάσεις του Κοινοβουλίου θα ληφθούν υπόψη από την Επιτροπή για την εφαρμογή του πλαισίου δράσης και την προετοιμασία του Συμβουλίου του Λουξεμβούργου για την απασχόληση.

<SPEAKER ID=218 NAME="Πρόεδρος">
Σας ευχαριστώ πολύ, Επίτροπε Cresson.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00 το μεσημέρι.

<CHAPTER ID=12>
Εισαγωγές προϊόντων CFC από την Κίνα και τη Ρωσία
<SPEAKER ID=219 NAME="Πρόεδρος">
Η ημερήσια διάταξη προβλέπει την κοινή συζήτηση των ακολούθων προφορικών ερωτήσεων:
<P>
Β4-0522/97 - Ο-0106/97, των κ.κ. Teverson και Eisma, εξ ονόματος της Ομάδας του Ευρωπαϊκού Κόμματος των Φιλελευθέρων, Δημοκρατών και Μεταρρυθμιστών προς την Επιτροπή, σχετικά με το δίκτυο παράνομης εισαγωγής στην Ευρωπαϊκή Ενωση προϊόντων CFC από την Κίνα και τη Ρωσία.-Β4-0523/97 - Ο-0107/97, των κ.κ. Dupuis και Macartney, εξ ονόματος της Ομάδας της Ευρωπαϊκής Ριζοσπαστικής Συμμαχίας προς την Επιτροπή, σχετικά με τις παράνομες εισαγωγές προϊόντων CFC.
<SPEAKER ID=220 LANGUAGE="EN" NAME="Teverson">
Κύριε Πρόεδρε, αυτό που εντυπωσίασε περισσότερο τον κόσμο από πλευράς παγκόσμιας περιβαλλοντικής δράσης ήταν το Πρωτόκολλο του Μόντρεαλ - η μεταξύ 24 κρατών συμφωνία, που ήταν μοναδική εκείνη την εποχή, να εργαστούν για την απαγόρευση των χλωροφθορανθράκων. Αυτό έχει πλέον επεκταθεί σε 163 χώρες και, πράγματι, απαγορεύεται τώρα η παραγωγή τους στην Ευρωπαϊκή Ένωση, στις χώρες του ΟΟΣΑ, ενώ πρόκειται να απαγορευτεί στις αναπτυσσόμενες χώρες από το έτος 2010.
<P>
Το πρωτόκολλο αυτό ήταν ένας μοναδικός συνδυασμός αποφασιστικότητας ανάμεσα στις ΜΚΟ, την κυβέρνηση και τις επιχειρήσεις να λύσουν ένα ζωτικό περιβαλλοντικό πρόβλημα. Η σωστή όμως δουλειά που έγινε με το πρωτόκολλο έχει υπονομευθεί, όπως έχουμε πρόσφατα διαπιστώσει από διάφορα δημοσιεύματα, από το λαθρεμπόριο, που σύμφωνα με υπολογισμούς φθάνει περίπου τους 20.000 τόνους τον χρόνο, το ένα τρίτο δηλαδή του παγκόσμιου εμπορίου, υπονομεύοντας σημαντικά τη νόμιμη βιομηχανία που προσπαθεί να παράσχει υποκατάστατα.
<P>
Πολλοί υποστηρίζουν ότι η Ευρώπη βρίθει παράνομων χλωροφθορανθράκων, που έχουν εισαχθεί κυρίως από τη Ρωσία. Οι περισσότεροι από αυτούς έχουν σημανθεί εκ νέου ως ανακυκλώσιμα προϊόντα - φαίνεται ότι η Ρωσία παραβιάζει τη Σύμβαση του Μόντρεαλ. Εισαγωγή παράνομων χλωροφθορανθράκων έχει γίνει επίσης από την Κίνα, όπου η παραγωγή ουσιαστικά αυξάνεται. Η λύση που πρέπει να εφαρμοστεί είναι η απαγόρευση των πωλήσεων, όχι απλά των παρθενικών χλωροφθορανθράκων, κάτι που είναι σημαντικό και ουσιαστικά υιοθετείται από την Ευρωπαϊκή Επιτροπή και έναν αριθμό ευρωπαϊκών κρατών, αλλά καθολική απαγόρευση εξαιτίας του προβλήματος της επανασήμανσης και της έλλειψης ελέγχου. Ενώ συνεχίζονται αυτές οι πωλήσεις, πρέπει να υπάρχει επίσης ένα σύστημα χορήγησης αδειών σε παγκόσμια κλίμακα, που να ελέγχεται πλήρως και να υπάρχει η δυνατότητα στενής παρακολούθησής του.
<P>
Εγώ, προσωπικά, υπήρξα ανέκαθεν θερμός υποστηρικτής της αρχής της επικουρικότητας κατά τη διαδικασία λήψης αποφάσεων για την Ευρώπη, αλλά τώρα πρόκειται για έναν τομέα του παγκόσμιου περιβαλλοντικού ζητήματος, όπου δεν υπάρχουν περιθώρια εφαρμογής της επικουρικότητας. Η Ευρώπη, το Συμβούλιο Υπουργών, η Επιτροπή και το Κοινοβούλιο θα πρέπει να εργάζονται από κοινού για τα υψηλότερα δυνατά πρότυπα, έτσι ώστε να εξασφαλίσουν ότι όχι μόνον δεν υπάρχει υπονόμευση των αρχών του Πρωτοκόλλου του Μόντρεαλ αλλά, αντιθέτως, ενίσχυση τους. Πίσω από αυτό είναι η βιομηχανία. Η υγεία των μελλοντικών γενεών, φυσικά στο βόρειο ημισφαίριο, απειλείται κατά πολύ από αυτού του είδους το λαθρεμπόριο και τη συνεχή χρήση χλωροφθορανθράκων. Ερωτώ την Επιτροπή που υπήρξε ένθερμος υποστηρικτής της μεταρρύθμισης, τί μέτρα πρόκειται να λάβει τώρα για να σταματήσει αυτό το λαθρεμπόριο χλωροφθορανθράκων στην Ευρωπαϊκή Ένωση;

<SPEAKER ID=221 LANGUAGE="FR" NAME="De Lassus">
Κύριε Πρόεδρε, παρατηρούμε γενικά με μεγάλη σχολαστικότητα τις υπηρεσίες της Επιτροπής και συχνά τους συστήνουμε να επιδεικνύουν περισσότερο σθένος.
<P>
Αντίθετα, στο ζήτημα που μόλις μας εξέθεσε ο συνάδελφος, πρέπει να καλέσουμε το Κοινοβούλιο να συγχαρεί τις υπηρεσίες που συχνά βρίσκονται σε δυσχερή θέση διότι σε ζητήματα καταπολέμηση του λαθρεμπορίου είναι αναγκασμένες να ανακαλύπτουν περιπτώσεις λαθρεμπορίου που συχνά συγκαλύπτονται λιγότερο ή περισσότερο από τις διοικήσεις των κρατών μελών.
<P>
Η ομάδα μας εύχεται επομένως, να υποστηριχτεί η δράση των υπηρεσιών αυτών από το σύνολο του Κοινοβουλίου. Θα πρέπει να υπενθυμίσω ότι η παραγωγή του χλωροφθορανθράκων έχει απαγορευθεί από το 1995 στην Ευρωπαϊκή Ένωση. Η απαγόρευσή της έχει επίσης γενικευθεί σε όλες τις ανεπτυγμένες χώρες και θα απαγορευθεί στις χώρες που τώρα βρίσκονται στο στάδιο ανάπτυξής τους ξεκινώντας από το 2010. Αυτή τη στιγμή αποδεχόμαστε την εισαγωγή των προϊόντων αυτών στην Ευρωπαϊκή Ένωση επί τη βάσει ενός συστήματος ποσοστώσεων. Και πάλι, οι ποσοστώσεις αυτές θα πρέπει να γίνουν σεβαστές! Όμως βλέπουμε καθαρά ότι η έλλειψη διεθνούς τελωνειακής συνεργασίας και η μέτρια ποιότητα συνεργασίας μεταξύ των τελωνείων των Κρατών μελών σχετικά με θέματα που άπτονται του περιβάλλοντος δημιουργεί κενά στην προστασία στην οποία έχουν δικαίωμα οι χώρες μας.
<P>
Η παρέμβαση της UCLAF αποτελεί επομένως νίκη στο μέτρο που ο συντονισμός στην κλίμακα της Ευρωπαϊκής Ένωσης φαίνεται να απέδωσε καρπούς. Η Ομάδα της Ευρωπαϊκής Ριζοσπαστικής Συμμαχίας καλεί το Κοινοβούλιο να κατευθυνθεί προς τη ρητή απαγόρευση των εισαγωγών CFC στην Ευρωπαϊκή Ένωση. Καλεί δε και την κυρία Επίτροπο και την Επιτροπή να εργασθούν από κοινού με τα συμβαλλόμενα μέρη της σύμβασης του Μόντρεαλ ώστε να παγιώσουν ένα καθεστώς ιδιαίτερα αυστηρών κυρώσεων κατά των λαθρεμπόρων.

<SPEAKER ID=222 NAME="Cresson">
Κυρίες και κύριοι βουλευτές, η Ευρωπαϊκή Επιτροπή είχε πληροφορηθεί εδώ και λίγο καιρό περί παράνομων συναλλαγών ουσιών που εξασθενούν το στρώμα του όζοντος. Για τον λόγο αυτό πήρε - και συνεχίζει να παίρνει - μέτρα σε διάφορα επίπεδα.
<P>
Η Μονάδα της Ευρωπαϊκής Επιτροπής για την Καταπολέμηση της Απάτης παρενέβη, όπως υπογραμμίσατε, για να ξεκινήσει και να συντονίσει έρευνες με τις τελωνειακές υπηρεσίες των κρατών μελών. Οι έρευνες αυτές πρόσφατα κατέληξαν στον εντοπισμό παράνομων εισαγωγών σε πολλά κράτη μέλη (Γερμανία, Κάτω Χώρες, Βέλγιο) χιλίων περίπου τόνων CFC και halon κινέζικης προέλευσης. Τα εμπορεύματα κατασχέθηκαν και συνελήφθησαν οι ύποπτοι λαθρεμπορίου. Τη στιγμή αυτή διεξάγονται και άλλες έρευνες σχετικά με περιπτώσεις και προϊόντα διαφορετικού είδους και προέλευσης. Ταυτόχρονα, ξεκίνησαν αρκετές πρωτοβουλίες για την ενίσχυση του συστήματος ελέγχου και την αναζήτηση πιθανών πηγών παράνομων εισαγωγών.
<P>
Τις τελευταίες μέρες κυρίως, τα συμβαλλόμενα μέρη στο πρωτόκολο του Μόντρεαλ σχετικά με τις ουσίες που εξασθενούν το στρώμα του όζοντος εξετάζουν το πρόβλημα στο πλαίσιο της συνεδρίασης για τη 10η επέτειο και συζητούν πρόταση η οποία στοχεύει στο να υποχρεώσει όλα τα μέρη να εδραιώσουν ένα καθεστώς αδειών για τις εξαγωγές και τις εισαγωγές ουσιών αυτού του είδους. Η Ευρωπαϊκή Κοινότητα ήδη χρησιμοποιεί ένα σύστημα ποσοστώσεων και έχει εφαρμόσει καθεστώς αδειών για την εισαγωγή αυτών των ουσιών, εννοείται όμως πως πρέπει να συντονίσει τις προσπάθειες όλων των μερών με σκοπό την αποτροπή του λαθρεμπορίου.
<P>
Η Επιτροπή προτίθεται να προτείνει, κατά τη διάρκεια αναθεώρησης του κανονισμού του Συμβουλίου 3093/94 σχετικά με τις εν λόγω ουσίες, την απαγόρευση της πώλησης και χρήσης CFC, του οποίου η παραγωγή έχει ήδη απαγορευθεί από το 1995. Η απαγόρευση της πώλησης θα καταργούσε τη ζήτηση και, συνεπώς, τον πειρασμό του παράνομου εμπορίου. Παράλληλα, η Ευρωπαϊκή Ένωση υπέβαλε σε όλες τις εκβιομηχανισμένες χώρες, επί τη βάσει του πρωτοκόλου του Μόντρεαλ, πρόταση η οποία με τη σειρά της βρίσκεται τη στιγμή αυτή υπό συζήτηση. Ο κανονισμός υποχρεώνει τα κράτη μέλη να προβλέπουν αποτρεπτικές κυρώσεις σε περίπτωση παράβασης των διατάξεών του, έχοντας βέβαια τα ίδια την ευθύνη για την αποτελεσματική εφαρμογή αυτών των κυρώσεων.

<SPEAKER ID=223 LANGUAGE="EN" NAME="Bowe">
Κύριε Πρόεδρε, είμαι ικανοποιημένος με όσα ακούω από την κυρία Cresson. Είναι βέβαια διαφορετικά από όσα είπε η Επιτροπή πέρυσι, όταν μίλησε για το θέμα η κυρία Bjerregaard.
<P>
Πρώτα απ' όλα, πρέπει να χαιρετίσω την έκθεση του Γραφείου Περιβαλλοντικής Έρευνας που απεκάλυψε αυτό το εμπόριο και παρείχε αδιάψευστα αποδεικτικά στοιχεία, γεγονός που σημαίνει ότι η Επιτροπή πρέπει να λάβει μέτρα κατά αυτού του παράνομου εμπορίου.
<P>
Παρά την έκθεση και τα ερωτήματα τόσο του Ινστιτούτου Διεθνών Υποθέσεων όσο και τα δικά μου και άλλων μελών κατά το παρελθόν, η Επιτροπή ενέργησε με καθυστέρηση πάνω στο θέμα. Μάλιστα πέρυσι τον Μάιο η κυρία Bjerregaard είπε: "προφανώς ενδιαφερόμαστε να μελετήσουμε εκθέσεις από το Ηνωμένο Βασίλειο, αλλά θα πρέπει να δούμε πρώτα αν υπάρχουν αρκετές πληροφορίες για να προωθήσουμε την υπόθεση». Με ευχαρίστησή μου λοιπόν πληροφορούμαι ότι η Επιτροπή, επιτέλους, προωθεί το θέμα όχι όμως στον βαθμό που θα έπρεπε! Οποιοσδήποτε έχει μελετήσει αυτό το εμπόριο, γνωρίζει πολύ καλά ότι πρόκειται για ένα κλασικό παράδειγμα της δράσης του παράνομου εγκλήματος και του παράνομου εμπορίου γενικότερα. Η Επιτροπή δεν πρέπει να δράσει απλά κατά της ζήτησης, αλλά και κατά της προσφοράς. Υπάρχουν εμφανώς εναλλακτικές λύσεις για όλες τις υπάρχουσες χρήσεις και η Επιτροπή έχει καθυστερήσει στην απαγόρευση της χρήσης και πώλησης χλωροφθορανθράκων στα πλαίσια της Κοινότητας. Το θέμα όμως δεν σταματάει εκεί, κυρία Cresson. Πρέπει να λάβετε μέτρα και κατά της προσφοράς.
<P>
Υπάρχει ένα πρόγραμμα της Διεθνούς Τράπεζας να εξαγοράσει σχεδόν τη μισή παγκόσμια παραγωγή στη Ρωσία, που κοστίζει μόνο 27 εκατομμύρια δολλάρια. Ωστόσο, η ανταπόκριση των κρατών μελών μέχρι τώρα ήταν ελάχιστη. Η Βρετανία προσέφερε 3 εκατομμύρια δολάρια, η Δανία 2 εκατομμύρια δολάρια, η Νορβηγία - αν και δεν ανήκει στην Ένωση, τουλάχιστον είναι υπεύθυνη χώρα - 2 εκατομμύρια δολάρια. Χρήματα έχουν επίσης προσφέρει οι Αμερικάνοι.
<P>
Θα ήθελα να κάνω έκκληση στην Επιτροπή να καταβάλει κάθε δυνατή προσπάθεια και να ρίξει όλο το βάρος στην πρόταση να εξαγοράσει αυτή την παραγωγή, να απομονώσει την εναπομείνασα παραγωγή στην Κίνα και να εξασφαλίσει τον τερματισμό αυτού του παράνομου εμπορίου. Μπορείτε να το εξαγοράσετε - το ποσό είναι ασήμαντο. Γιατί δεν το έχει κάνει η Επιτροπή; Γιατί δεν έχει ενεργήσει προς όφελος των Ευρωπαίων, ανταποκρινόμενη στις εκκλήσεις των αντιπροσώπων τους, όπως της δικής μου έκκλησης καθώς και άλλων που έθεσαν παρόμοια ερωτήματα στο παρελθόν; Αργησε να δράσει και οι συνέπειες είναι σοβαρές.

<SPEAKER ID=224 LANGUAGE="DE" NAME="Schleicher">
Κύριε Πρόεδρε, κυρίες και κύριοι. Δύο κοινοτοπίες για την αρχή. Πάντα στις περιπτώσεις όπου καταστρατηγώντας τους νόμους, μπορεί κανείς να κερδίσει χρήματα, η εγκληματικότητα δεν είναι μακριά. Από την άλλη όμως το γεγονός πως η UCLAF, η μονάδα καταστολής απάτης της Ευρωπαϊκής Επιτροπής, ανακάλυψε τα τερτίπια αυτών των εγκληματικών δολοπλοκιών αποδεικνύει πως ο έλεγχος αποδίδει.
<P>
Παράνομες εισαγωγές από την Κίνα, πιθανώς επίσης από τη Ρωσία, βρίσκονται στο προσκήνιο των προφορικών επερωτήσεων. Στη Γερμανία αποκαλύφθηκε ακριβώς αυτές τις μέρες η παράνομη εισαγωγή 1.000 τόννων χλωροφθορανθράκων από τη Μεγάλη Βρετανία στη Γερμανία. Εκτός τούτου, υπάρχουν στοιχεία πως επίσης μερικές άλλες χώρες στην Κεντρική και Ανατολική Ευρώπη δεν τηρούν τις υπάρχουσες συμφωνίες για την κατάργηση της παραγωγής και χρήσης CFC. Οι CFC έχουν αποδειχθεί δολοφόνοι του όζοντος. πριν από δέκα χρόνια υπέγραψαν 24 κράτη και η Ευρωπαϊκή Ένωση τη συνθήκη του Μόντρεαλ. Σκοπός ήταν και είναι η βαθμιαία κατάργηση της παραγωγής του CFC και η βαθμιαία παραίτηση από άλλες ουσίες, που βλάπτουν ως επί το πλείστον το στρώμα του όζοντος.
<P>
Από το 1996 οι CFC έχουν απαγορευτεί στις βιομηχανικές χώρες. Παρόλα αυτά, παράγονται παγκόσμια ετησίως ακόμη περίπου 240.000 τόννοι. Παγκοσμίως αυξάνει ακόμη ετησίως η κατανάλωση περίπου κατά 4 % κυρίως στις αναπτυσσόμενες χώρες. Επίσης, εδώ στην Ευρώπη δεν μπορούμε ακόμη με τις υπάρχουσες εγκαταστάσεις, π.χ. τους συμπυκνωτές, να παραιτηθούμε από τη χρήση των CFC, και μάλιστα όχι μόνο για λόγους δαπάνης - η αντικατάσταση όλων αυτών των εγκαταστάσεων θα απαιτούσε τεράστια ποσά - αλλά επίσης και για λόγους περιβάλλοντος. Δεν υπάρχουν παγκοσμίως αρκετές εγκαταστάσεις για να διαχειρισθούν χωρίς περιβαλλοντικές βλάβες αυτά τα παλιά υπόλοιπα CFC. Για την ικανοποίηση αυτής της ανάγκης αντικατάστασης υπάρχει το λεγόμενο σύστημα των ποσοστώσεων, και στην πρόταση ψηφίσματος, την οποία θα ψηφίσουμε αύριο, δεν θα μπορέσουμε να υπερψηφίσουμε το σημείο 5, διότι εδώ μάλιστα τίθεται το ερώτημα του πού παραμένουν οι ποσότητες που δεν μπορούν να απομακρυνθούν.
<P>
Εμείς στην Ευρώπη δεν πρέπει να φροντίζουμε μόνο ώστε να τηρούνται οι υπάρχοντες νόμοι και οι συμβάσεις και να τιμωρούνται αυστηρά οι παραβάσεις. Πρέπει εμείς επίσης να κάνουμε τα πάντα, για να σπρώξουμε τις αναπτυσσόμενες χώρες και τις χώρες του πρώην ανατολικού συνασπισμού μπλόκ σε γρηγορότερη παραίτηση από τη χρήση των CFC πριν από το 2010 - από ό, τι προβλέπεται μέχρι τώρα. Στην προσπάθειεα αυτή οι χώρες αυτές χρειάζονται τη δική μας οικονομική και τεχνική υποστήριξη. Θα πρέπει εμείς επίσης να κάνουμε τα πάντα για να μειώσουμε τη χρήση και άλλων ουσιών που βλάπτουν το στρώμα του όζοντος. Αυτό είναι προ παντός το μεθυλοβρωμίδιο, που ακόμη περιέχει δύο τρίτα του βλαβερού δυναμικού των CFC, και που προ παντός χρησιμοποιείται στις αναπτυσσόμενες χώρες στη γεωργία.
<P>
Αυτό ισχύει όμως επίσης για τους μερικώς αλογονοποιημένους χλωροφθοράνθρακες, τους HCFC, οι οποίοι όμως ακριβώς χρησιμοποιούνται πολύ παγκοσμίως σαν υποκατάστατα των CFC, των οποίων όμως το βλαβερό δυναμικό ανέρχεται μόνο στα 20 % του δυναμικού του FCKW. Ως εκ τούτου, δεν μπορούμε επίσης στο σημείο 7 της πρότασης ψηφίσματος να ψηφίσουμε για να συμπεριλάβουμε τους HCFC. Αυτό θέλουμε να το αποκλείσουμε, διότι αυτό δεν είναι απλά δυνατόν.
<P>
Παγκοσμίως υπάρχουν αντιδράσεις κατά τη γρήγορης κατάργησης αυτών των ουσιών. Η Ευρωπαϊκή Ένωση θα πρέπει εδώ, όπως ήδη αποφασίστηκε, να δείξει το καλό παράδειγμα.

<SPEAKER ID=225 LANGUAGE="NL" NAME="Eisma">
Κύριε Πρόεδρε, στό ένα και μόνο λεπτό που διαθέτω, το μόνον που προλαβαίνω είναι να εκφράσω την βαθειά μου ανησυχία για το παράνομο εμπόριο. Πάλι 96.000 τόνοι χλωροφθοράνθρακες (CFC) και τον περασμένο Ιούλιο ανακαλήφθηκε ότι και τότε 150 τόνοι αυτής της επικίνδυνης ουσίας μπήκαν στο παράνομο εμπόριο, κυρίως μέσω της Κίνας και της Ρωσίας. Δεν κατάλαβα όμως τί ακριβώς θέλει να κάνει η Επιτροπή και τί κυρώσεις σκοπεύει να επιβάλει στους εμπόρους του παράνομου υλικού. Ίσως θά' πρεπε να το μελετήσει η Επιτροπή πιο προσεκτικά. Αν κατάλαβα καλά, στη διάσκεψη του Μοντρεάλ που λήγει αύριο, η Επιτροπή σκοπεύει να προτείνει την απαγόρευση των πωλήσεων και της χρήσης CFC παντού στον κόσμο. Θά' θελα να μάθω όμως, και ερωτώ και πάλι την Επιτροπή, εάν σ'αυτή τη μία ημέρα που μας μένει ακόμα, θέλει να επιτύχει επίσης την απαγόρευση των υποκαταστάτων των CFC καθώς και του μεθυλοβρωμίο. Ελπίζω να λάβουμε σύντομα μια έκθεση για τη διάσκεψη του Μοντρεάλ και για τον αγώνα της Επιτροπής εκεί. Ζητώ να λάβουμε αυτή την έκθεση το ταχύτερο δυνατόν, ώστε να ξέρουμε τί έκανε η Επιτροπή.

<SPEAKER ID=226 LANGUAGE="SV" NAME="Gahrton">
Κύριε Πρόεδρε, όπως ήδη ανέφεραν πολλοί ομιλητές, ένα μέρος - αρκετά μεγάλο όντως - της παράνομης εισαγωγής του φρέον προέρχεται από την Κίνα&#x02D9; ένα μέρος επίσης προέρχεται από την Ρωσία. Πριν από λίγο καιρό οι γερμανικές εφημερίδες αναφέρονταν στο πως ένας πωλητής υλικού κατάσβεσης πυρκαγιάς συνελήφθη επειδή εισήγαγε παράνομα φρέον, ακριβώς, από την Κίνα. Το κέρδος που μπορεί κανείς να αποκομίσει από αυτό φαίνεται ότι ανέρχεται σε περίπου 300 %, και αναφέρονται αριθμητικά στοιχεία όπως 10.000 τόννοι παράνομου φρέον που εισάγονται στην Ε.Ε. κάθε χρόνο. Είναι, συνεπώς, ένα αρκετά σοβαρό πρόβλημα το οποίο όλοι τόνισαν εδώ στην συζήτηση. Το θέμα είναι πώς θα αντιμετωπιστεί.
<P>
Η Διεθνής Τράπεζα προσπαθεί, όπως κάποιος ομιλητής επίσης ανέφερε, να εξαγοράσει αυτούς που παράγουν αυτές τις ουσίες, π.χ. μέσω 140 εκατομμυρίων γερμανικών μάρκων προς την Ρωσία, για να πάψουν να παράγουν αυτό που βάσει συμφωνιών έχουν δεσμευτεί να μην παράγουν. Ίσως είναι μια μέθοδος αμφιβόλου αξίας, αλλά πρέπει εν τούτοις να αναρωτηθεί κανείς μήπως είναι αναγκαία. Εφόσον οι αναπτυσσόμενες χώρες έχουν τώρα το δικαίωμα να παράγουν φρέον έως το έτος 2010, δεν υπάρχει ίσως άλλος δρόμος από το να τους εξαγοράσουν με τον έναν ή τον άλλον τρόπο. Θα ήταν ενδιαφέρον αν η Επιτροπή το είχε σκεφτεί αυτό, δηλ. ποιά είναι στάση της σε σχέση με το πρόγραμμα της Διεθνούς Τράπεζας και αν είναι έτοιμοι να το στηρίξουν. Είναι επί πλέον η Επιτροπή έτοιμη να διενεργήσει, όσον αφορά την Κίνα, ιδιαίτερες διαβουλεύσεις με την κινεζική κυβέρνηση για να δεί αν οι κινεζικές αρχές μπορούν να συνδράμουν για να το σταματήσουν αυτό ήδη από την πηγή.

<SPEAKER ID=227 LANGUAGE="DE" NAME="Graenitz">
Κύριε Πρόεδρε, κυρία Επίτροπος, αγαπητές και αγαπητοί συνάδελφοι! Λαθραία εισαγωγή αγαθών γίνεται όταν με αυτό τον τρόπο μπορεί κανείς να κερδίσει πολλά χρήματα. Είναι λοιπόν τα λαθραία εισηγμένα CFC, που βρέθηκαν, σίγουρα μόνο ένα τμήμα αυτών που εισάγονται λαθραία στην Ένωση. Ο συνάδελφος κ. Bowe μας επέστησε την προσοχή σε αυτό. Επίσης κι εγώ έθεσα στην Επιτροπή μία σειρά ερωτήσεων για την υπόθεση, διότι οι φήμες για λαθερμπόριο όλο και ξαναεμφανίζονται. Δεν γίνεται λαθραία εισαγωγή επειδή αυτές είναι πολύτιμες ουσίες, αλλά επειδή είναι απαγορευμένη η παρασκευή τους, αλλά ακόμη υπάρχει μία σειρά από συσκευές και διατάξεις, που δεν λειτουργούν δίχως CFC.
<P>
Αυτό είναι πιστεύω ένα από τα κύρια σημεία, που πρέπει εδώ να προσέξουμε. Δεν αρκεί να απαγορεύσουμε την παρασκευή. Δεν αρκεί να απαγορεύσουμε την πώληση. Δεν αρκεί να απαγορεύσουμε την εισαγωγή. Πρέπει να εργασθούμε ώστε όλες αυτές οι συσκευές που σήμερα ακόμη λειτουργούν με CFC, να αποσυρθούν βαθμιαία, να αλλαχθούν, να αντικατασταθούν από νέες. Αυτός είναι σίγουρα επίσης ένας τομέας με τον οποίο πρέπει να ασχοληθεί εντατικά η έρευνα, όχι μόνο με ουσίες για αντικατάσταση, αλλά επίσης με συσκευές, με διατάξεις για αντικατάσταση. Εάν κάποιος έχει ένα αυτοκίνητο που ψύχεται με CFC, η αντικατάσταση ενός τέτοιου ψυγείου κοστίζει περισσότερο από 200 δολάρια και με αυτό το ποσό μπορεί κανείς στις ΗΠΑ να αγοράσει ένα αυτοκίνητο.
<P>
Αυτό σημαίνει λοιπόν πως πρέπει να εφαρμοσθεί ακριβώς εκεί, αν θέλουμε πραγματικά να αποσυρθεί τελείως από την κυκλοφορία αυτή η ουσία, η οποία μόνιμα καταστρέφει το στρώμα του όζοντος. Πολλοί από εμάς δεν θα ζήσουν τόσο για να δουν το στρώμα του όζοντος που θα έχει ανακάμψει τόσο ώστε να αντιστοιχχεί στην προ του 1970 κατάσταση. Πιστεύω πως θα είναι επίσης αναγκαίο να ενισχύσουμε τους ελέγχους στα κράτη μέλη, να παρακολουθούμε ακριβώς τα ποσοστά, και ανάλογα με τις περιστάσεις να αποκτήσουμε περισσότερες από τις συσκευές, όπως αυτές που υπάρχουν στις ΗΠΑ για τον εντοπισμό λαθραίων CFC.
<P>
Αυτό επίσης θα ήταν ένα σημαντικό βήμα, αλλά όλα αυτά μπορούν να είναι μόνο ένα μέτρο για την εξασφάλιση της ταχύτερης εγκατάλειψης της χρήσης CFC. Από ό, τι γνωρίζω προετοιμάζεται προς το παρόν στη Γενική Διεύθυνση XI ένα έγγραφο, το οποίο θα καταστήσει δυνατή για την Ένωση μια γρηγορότερη διακοπή της χρήσης των μερικά αλογονοποιημένων χλωροφθορανθράκων. Θα πρέπει εδώ να συνεργαστούμε όλοι, τόσο στον τομέα των επενδύσεων όσο και στον τομέα υποκατάστατων ουσιών

<SPEAKER ID=228 NAME="Cresson">
Κύριε Πρόεδρε, κυρίες και κύριοι βουλευτές, θα επιχειρήσω να απαντήσω στα ερωτήματα που τέθηκαν, πράγμα που θα μου επιτρέψει να διευκρινίσω τη θέση της Επιτροπής. Ορισμένοι από εσάς ρωτήθηκαν για τη συγκεκριμένη έκταση του εμπορίου αυτού. Ήδη εδώ και λίγο καιρό υποβλήθηκαν μηνύσεις στο θέμα των παράνομων εισαγωγών CFC, και η βιομηχανία εκτιμά ότι οι συναλλαγές αυτές ενδεχομένως να έφτασαν τους 10.000 έως 15.000 τόνους το χρόνο. Εξάλλου, μία ΜΚΟ, το Γραφείο Περιβαλλοντικών Ερευνών , που ασχολείται κυρίως με τέτοια θέματα, παραθέτει, σε πρόσφατο δημοσίευμα, εκτιμήσεις 6.000 έως 20.000 τόνων.
<P>
Αλλοι ρωτήθηκαν για τα μέσα που διαθέτει η Επιτροπή για να ξεκινήσει την δίωξη των πελατών που εμπλέκονται σ' αυτό το είδος εμπορίου. Το άρθρο της ευρωπαϊκής νομοθεσίας που αφορά στις παραβάσεις -η υποχρέωση δηλαδή εφαρμογής ενός καθεστώτος αδειών, η απαγόρευση των εισαγωγών και οι κυρώσεις που επιβάλλονται ως προς αυτό το θέμα- άπτεται της αρμοδιότητας των Κρατών μελών. Όπως ανέφερα μόλις προηγουμένως, η Μονάδα της Ευρωπαϊκής Επιτροπής για την Καταπολέμηση της Απάτης ξεκίνησε και συντόνισε έρευνες με τις τελωνειακές υπηρεσίες των κρατών μελών. Οι κυρώσεις διαφέρουν από ένα κράτος στο άλλο, δεν υπάρχει κάποια ομοιογένεια.
<P>
Αλλοι πάλι ρώτησαν ποιά ήταν η σημερινή κατάσταση ως προς την εφαρμογή της κοινοτικής νομοθεσίας σε κάθε κράτος μέλος ξεχωριστά. Οι διατάξεις της Κοινότητας σχετικά με τον έλεγχο των ουσιών που εξασθενούν το στρώμα του όζοντος εφαρμόζονται χάρη ενός κανονισμού που αφορά άμεσα τους οικονομικούς παράγοντες.
<P>
Ένα άλλο ερώτημα αναφέρεται στη συνέχιση των εν λόγω εισαγωγών CFC. Τελικά, μήπως δεν υπάρχουν υποκατάστατα προϊόντα; Εάν αναλογιστούμε τους διαφορετικούς τομείς στους οποίους χρησιμοποιούνταν αρχικά οι CFC, μπορούμε να παρατηρήσουμε πως στα αεροζόλ, εξαιρουμένων των συσκευών για εισπνοές με δοσομετρητή για τη θεραπεία του άσθματος -που έχουν δηλαδή να κάνουν με ζωτικής σημασίας χρησιμοποίησηκαταργήθηκαν τα διαλυτικά ενώ οι αφροί δεν θα περιέχουν στο εξής CFC. Τα προϊόντα που χρησιμοποιούνται ως ανταλλακτικά στον τομέα αυτό είναι οι υδρογονάνθρακες, οι HCFC και σε μικρότερο βαθμό οι CFC. Στον τομέα εξοπλισμού των ψυγείων, η βιομηχανία εκτιμά πως στα υπάρχοντα υλικά εξακολουθούν να περιέχονται 50.000 έως 100.000 τόνοι CFC. Η ουσία HCFC χρησιμοποιείται ολοένα και περισσότερο σε αντικατάσταση των CFC. Η αμμωνία και οι υδρογονάνθρακες χρησιμοποιούνται επίσης ολοένα και περισσότερο στα νέα υλικά.
<P>
Θα μπορούσαμε επίσης να θέσουμε ένα ερώτημα για να μάθουμε εάν η Επιτροπή εκτιμά πως μια ρητή απαγόρευση της πώλησης και της χρήσης των CFC -πράγμα που οδηγεί στην κατάργηση της προσφοράς- θα συνιστούσε το καταλληλότερο μέτρο προς την κατάργηση της ζήτησης και τη διευκόλυνση των ελέγχων. Πράγματι, μία διάταξη που θα απαγόρευε τη διατήρηση των CFC στην αγορά (για παράδειγμα, απαγόρευση της πώλησης) θα συνέβαλλε σίγουρα στην καλύτερη διευκόλυνση των ελέγχων.
<P>
Ποιά στρατηγική πρόκειται να ακολουθήσει η Επιτροοπή τώρα, κυρίως στο πλαίσιο της διάσκεψης του Μόντρεαλ; Στη διάσκεψη αυτή, η Επιτροπή εργάζεται υπέρ της εισαγωγής, για όλα τα μέρη, ενός καθεστώτος αδειών σχετικά με τις εισαγωγές και τις εξαγωγές των ουσιών που εξασθενούν το στρώμα του όζοντος. Η θέση της Επιτροπής είναι επομένως ιδιαίτερα αυστηρή. Επιπλέον, η Ευρωπαϊκή Κοινότητα παρουσίασε πρόταση που στοχεύει στην απαγόρευση πώλησης των CFC σε όλες τις εκβιομηχανισμένες χώρες.

<SPEAKER ID=229 LANGUAGE="EN" NAME="Teverson">
Κύριε Πρόεδρε, η κυρία Επίτροπος ετοιμαζόταν να μας πει κατά πόσον πίστευε η Επιτροπή ότι η καθολική απαγόρευση επρόκειτο να αποτελέσει κοινοτική πολιτική αλλά έπειτα, τουλάχιστον στην διερμηνεία, ποτέ δεν άκουσα την απάντηση σ' αυτό το ερώτημα. Ζητώ διευκρινίσεις. Πιστεύει η Επιτροπή ότι αυτή η σκληρή πολιτική καθολικής απαγόρευσης των πωλήσεων αποτελεί κοινοτική πολιτική ή όχι;

<SPEAKER ID=230 NAME="Cresson">
Μάλιστα κύριε βουλευτά, καταλάβατε πολύ καλά. Η Ευρωπαϊκή Κοινότητα παρουσίασε πρόταση που στοχεύει στην απαγόρευση της πώλησης των CFC σε όλες τις εκβιομηχανισμένες χώρες. Είπα άλλωστε ότι, προφανώς, η απαγόρευση πώλησης των CFC είχε σκοπό να διευκολύνει την καταπολέμηση του λαθρεμπορίου. Επομένως, οι δύο αυτές προτάσεις συμπίπτουν.

<SPEAKER ID=231 NAME="Πρόεδρος">
Σας ευχαριστώ πολύ, Επίτροπε Cresson.
<P>
Ανακοινώνω ότι έλαβα τέσσερις προτάσεις ψηφίσματος, που υπεβλήθησαν σύμφωνα με το άρθρο 401 παράγραφος 5 του Κανονισμού .
<P>
Η ψηφοφορία θα διεξαχθεί την Πέμπτη, στις 12.00 το μεσημέρι.
<P>
Η κοινή συζήτηση έληξε.

<CHAPTER ID=13>
Νόμος Helms-Burton
<SPEAKER ID=232 NAME="Πρόεδρος">
Η ημερήσια διάταξη προβλέπει την προφορική ερώτηση (Β4-0521/97 - Ο0102/97) της κ. Castellina, εξ ονόματος της Επιτροπής Εξωτερικών Οικονομικών Σχέσεων, προς την Επιτροπή, σχετικά με τις διαπραγματεύσεις της Επιτροπής με την αμερικανική διοίκηση με θέμα τον Νόμο Helms-Burton.

<SPEAKER ID=233 NAME="Castellina">
Κύριε Πρόεδρε, πρόκειται για μία προφορική ερώτηση που υπέβαλε η Επιτροπή Εξωτερικών Οικονομικών Σχέσεων. Ευχαριστώ τον Επίτροπο Brittan για τη παρουσία του. Την επόμενη Πέμπτη αρχίζει στο Παρίσι η δεύτερη διμερής συνάντηση μεταξύ των Ηνωμένων Πολιτειών και της Ευρωπαϊκής Ένωσης με σκοπό τον καθορισμό κοινών κριτηρίων για τον κανονισμό που θα επιβληθεί με σκοπό την εγγύηση της ασφάλειας των επενδύσεων. Αυτός ο κανονισμός εν συνεχεία θα πρέπει να εισαχθεί στη πολυμερή συμφωνία για τις επενδύσεις AMI η οποία βρίσκεται στο στάδιο της διαπραγμάτευσης αυτή την εποχή.
<P>
Δεν γνωρίζουμε τι συζητήθηκε και ποιοι προσανατολισμοί υιοθετήθηκαν στη προηγούμενη συνάντηση. Εν πάσει περιπτώσει, ξέρουμε ότι αυτοί θα είναι καθοριστικοί, λαμβάνοντας υπόψη τους δύο πρωταγωνιστές στα πλαίσια της ΟΑΣΕ. Επίσης γι'αυτό το λόγο, η επιτροπή για τις εξωτερικές, οικονομικές σχέσεις αισθάνεται την ανάγκη να έχει καλύτερη πληροφόρηση κατά τη διάρκεια της συζήτησης, δηλαδή πριν τεθεί ενώπιον μιας συμφωνίας προς έγκριση ή απόρριψη.
<P>
Είμαστε όλοι πεπεισμένοι ότι, σε διεθνές επίπεδο, πρέπει να καθοριστούν οι κανόνες προς εγγύηση όλων, αν και, διατηρούμε ορισμένες ανησυχίες, οι οποίες ολοένα και περισσότερο αυξάνονται, επειδή η απόφαση αυτών των στενότερων συνομιλιών μεταξύ της Ευρωπαϊκής Ένωσης και των Ηνωμένων Πολιτειών αποτελεί μέρος μιας συμφωνίας που προκάλεσε την αναστολή του πάνελ του ΠΟΕ που τοποθετούσε στο εδώλιο των κατηγορουμένων τις ίδιες τις Ηνωμένες Πολιτείες εξ αιτίας του δικού τους νόμου HelmsBurton. Αυτή η αναστολή ήδη προκάλεσε την ανησυχία αυτού του Κοινοβουλίου που εξάλλου, όπως και το Συμβούλιο, είχε λάβει σταθερή θέση κατά του αμερικανικού εμπάργκο. Τώρα θα θέλαμε να καταλάβουμε καλύτερα πώς και εάν οι κανόνες οι οποίοι θα εγγυηθούν τις επενδύσεις, θα προστατεύσουν τη κυριότητα των χωρών μας, ούτως ώστε να μπορούν να συνεχίσουν να εγγυώνται την αυτονομία τους σε ό, τι αφορά τους κανόνες.
<P>
Ο συνάδελφός σας Επίτροπος Fischler, ακριβώς προχθές, έθεσε το ίδιο ερώτημα σχετικά με την υπόθεση των «τρελλών αγελάδων», διερωτώμενος εάν και σε ποια έκταση, στα πλαίσια αυτής της γενικής απελευθέρωσης θα είμαστε σε θέση να λάβουμε τα απαραίτητα μέτρα για τη προστασία της υγεία των ευρωπαίων πολιτών. Σε κάθε περίπτωση, δεν θα επιθυμούσαμε να εισαχθούν, μέσω αυτής της συμφωνίας, δεσμεύσεις οι οποίες θα προκαλέσουν αναστάτωση στους κανονισμούς μας και νομίζω, στο σύνταγμα πολλών ευρωπαϊκών χωρών. Αλλά ειδικότερα, θα θέλαμε διευκρινίσεις για την αναδρομικότητα των συγκεκριμένων κανόνων. Τι σκοπεύουμε να κάνουμε; Σίγουρα θέλουμε να ανοίξουμε το κεφάλαιο των κρατικοποιήσεων; Σε περίπτωση θετικής απάντησης, από πότε θα ξεκινήσουν; Έμαθα ότι ένα Πολωνός πολίτης που κάποτε είχαν απαλλοτριώσει το κτίριό του στη Βαρσοβία, σήμερα διεκδικεί αυτό το κτίριο που ανήκει όμως στην αμερικανική πρεσβεία, η οποία φυσικά αρνείται να του το επιστρέψει. Αυτό είναι μόνο ένα παράδειγμα για το τί μπορεί να συμβεί εάν ανοίξουμε ξανά αυτό το κεφάλαιο.
<P>
Τέλος, και αυτό αποτελεί βασική διευκρίνιση, στις περιπτώσεις στις οποίες θα θέλαμε να εφαρμόσουμε ένα κριτήριο αναδρομικότητας στη Κούβα και να συμμεριστούμε τις Ηνωμένες Πολιτείες στη προσέγγισή τους στο ζήτημα των κρατικοποιήσεων, δεδομένου ότι σε αυτή τη χώρα, μεγάλο μέρος των ιδιοκτησιών κρατικοποιήθηκε εδώ και 36 χρόνια επειδή ανήκε σε ξένους ή σε κουβανούς πολίτες που μετανάστευσαν στις Ηνωμένες Πολιτείες και λαμβάνοντας υπόψη ότι, διαφορετικά από όσα έγιναν εδώ και αρκετό χρόνο σε σχεδόν όλες τις άλλες χώρες, οι Ηνωμένες Πολιτείες δεν θέλησαν να προχωρήσουν σε καμία συμβιβαστική λύση για τις κρατικοποιημένες ιδιοκτησίες των πολιτών τους, οι νέοι κανονισμοί που συζητούνται θα μπορούσαν τελικά να φέρουν κάθε εμπορική πράξη, κάθε επένδυση σε αυτό το νησί σε αντίθεση, το επαναλαμβάνω, με τις αποφάσεις που υιοθετήθηκαν από την Ευρωπαϊκή Ένωση.
<P>
Κύριε Επίτροπε, αυτές είναι οι διευκρινίσεις που η Επιτροπή Εξωτερικών Οικονομικών Σχέσεων θα ήθελε να ακούσει.

<SPEAKER ID=234 NAME="Brittan, Sir Leon">
Κύριε Πρόεδρε, κυρίες και κύριοι, επιτρέψτε μου να πω κατ' αρχάς ότι, εξετάζοντας το θέμα γενικότερα, η ύπαρξη του Παγκόσμιου Οργανισμού Εμπορίου και η δυνατότητα προσαγωγής μιάς υπόθεσης σ' αυτόν υπήρξε το καλύτερο και πιθανόν το μοναδικό αποτελεσματικό όπλο της Ευρωπαϊκής Ένωσης ενάντια στην εντελώς απαράδεκτη προσπάθεια των Ηνωμένων Πολιτειών να εξάγουν τις πολιτικές τους και να τις επιβάλλουν σε μας.
<P>
Χωρίς έναν τέτοιο μηχανισμό διευθέτησης διαφωνιών, χωρίς αυτούς τους κανονισμούς, θα είχαμε πραγματικά πολύ λίγα εφόδια γι&#x02BC;αυτή την αντιπαράθεση. Το λέω αυτό επειδή δείχνει πολύ καλά πόσο σημαντικό είναι να μείνει η Ευρωπαϊκή Ένωση πιστή στις αρχές του Παγκόσμιου Οργανισμού Εμπορίου, αφού αυτές μας παρέχουν τη δυνατότητα να υπερασπίσουμε τα συμφέροντά μας. Πρέπει όμως να τις χρησιμοποιήσουμε με σωστό τρόπο. Ως απάντηση σε μερικά από τα άλλα σημεία, θα επαναλάβω τα γεγονότα.
<P>
Με τη συμφωνία της 11ης Απριλίου 1997 που επιτεύχθηκε ανάμεσα στην Ευρωπαϊκή ·Ενωση και τις Ηνωμένες Πολιτείες, κρίνεται επιτακτική η ανάγκη καθορισμού κανόνων που "θα πρέπει να παρακωλύουν και να αποτρέπουν τη μελλοντική απόκτηση επενδύσεων από οποιοδήποτε κράτος που έχει απαλλοτριώσει ή κρατικοποιήσει τέτοιες επενδύσεις κατά παράβαση του διεθνούς δικαίου και τις επακόλουθες συναλλαγές σε μυστικές επενδύσεις». Γίνεται εμφανές από τη διατύπωση ότι η συμφωνία δεν προβλέπει απαραίτητα τη διαπραγμάτευση κανόνων που θα απαγόρευαν μελλοντικές επενδύσεις σε απαλλοτριωμένη ακίνητη περιουσία, αφού γίνεται λόγος για παρεμπόδιση και αποτροπή, καθώς επίσης αναφορά σε επενδύσεις μόνο κατά παράβαση του διεθνούς δικαίου. Ασφαλώς δεν γίνονται όλες αυτές οι επενδύσεις κατά παράβαση του διεθνούς δικαίου.
<P>
Επιπλέον, και παράλληλα με τη συμφωνία, ζητείται από την Ευρωπαϊκή Ένωση και τις Ηνωμένες Πολιτείες να συνεργαστούν για να θέσουν και να επιλύσουν μέσω κοινά αποδεκτών αρχών τα ζητήματα των αντικρουόμενων δικαιοδοσιών και δευτερευόντων εμπορικών αποκλεισμών. Είναι πολύ σημαντικό να παρατηρήσουμε ότι οι διαπραγματεύσεις πάνω σ' αυτό το θέμα πρέπει να είναι ανάλογες των διαπραγματεύσεων για τα θέματα επένδυσης. Υπάρχει το ένα θέμα που ενδιαφέρει τις Ηνωμένες Πολιτείες. Υπάρχει όμως και το άλλο θέμα που ενδιαφέρει εμάς. Συνεπώς, πρόκειται για μία εξισορροπημένη συμφωνία.
<P>
Ένα άλλο τμήμα της συμφωνίας είναι η νομοθεσία D&#x02BC;Amato. Πλήρης εφαρμογή της συμφωνίας θα καθιστούσε αναγκαίο να παραχωρήσουν οι Ηνωμένες Πολιτείες στην Ευρωπαϊκή Ένωση το δικαίωμα άρσης του πολυμερούς καθεστώτος σύμφωνα με τη νομοθεσία, κάτι που δεν είναι μεν υπόθεση του ΠΟΕ, αλλά, παρ'όλα αυτά, αποτελεί μέρος της συμφωνίας μας με τις Ηνωμένες Πολιτείες. Η συμφωνία προϋποθέτει τη συνεχή άρση του Τίτλου 3 του Νόμου του Helms-Burton, καθώς επίσης ότι το Κογκρέσο θα τροποποιήσει το νόμο Helms-Burton, έτσι ώστε να επιτραπεί η προεδρική άρση του Τίτλου 4.
<P>
Όσον αφορά στην παρατήρηση ότι η Ευρωπαϊκή ·Ενωση έχει δεσμευτεί να συμμετέχει στις προσπάθειες των Ηνωμένων Πολιτειών για προώθηση της δημοκρατίας στην Κούβα, όπως αναφέρεται στο κείμενο των προφορικών ερωτήσεων, θα ήθελα να υπενθυμίσω στο αξιότιμο Μέλος ότι η διατύπωση της συμφωνίας είναι ξεκάθαρη. Δεν περιλαμβάνει καμία δέσμευση εκ μέρους της Ευρωπαϊκής Ένωσης και των Ηνωμένων Πολιτειών να ενεργήσουν από κοινού. Κάθε πλευρά εξακολουθεί να είναι ελεύθερη να κρίνει πώς, πού και πότε επιθυμεί να θέσει αυτά τα θέματα στην Κούβα.
<P>
Συνεπώς, πάνω στο ερώτημα, του κατά πόσον η Επιτροπή θεωρεί ότι τέτοιου είδους κανόνες θα καθιστούσαν αδύνατες τις επενδύσεις στην Κούβα, λαμβάνοντας υπόψη τους ιστορικούς παράγοντες που αναφέρθηκαν από το αξιότιμο Μέλος, θα ήθελα σαφώς να επαναλάβω ότι, σύμφωνα με τη διατύπωση της συμφωνίας, δεν αποκλείεται μεν η κάλυψη παλαιών απαλλοτριώσεων, προϋποθέτει όμως σαφή παραβίαση του διεθνούς δικαίου. Εξάλλου, όπως έχω εξηγήσει, η συμφωνία περιορίζεται στο να δεσμεύει την Ευρωπαϊκή Ένωση ως προς την εφαρμογή κανόνων που θα παρακώλυαν και θα απέτρεπαν επενδύσεις, όχι όμως και εκείνων που θα τις απαγόρευαν. Κάτι τέτοιο θα ήταν οπωσδήποτε δύσκολο για την Κοινότητα, αφού είμαστε σχεδόν πλήρως απαλλαγμένοι από περιορισμούς διακίνησης κεφαλαίων, όπως ορίζεται στο Αρθρο 73 (β) της Συνθήκης της ΕΚ.
<P>
Το επόμενο θέμα σχετίζεται με το γεγονός ότι το διεθνές δίκαιο προβλέπει κανόνες για την προστασία των επενδύσεων, συμπεριλαμβανομένων και κανόνων για τη νομιμότητα των απαλλοτριώσεων. ·Ενα από τα κριτήρια που καθορίζουν τη νομιμότητα των απαλλοτριώσεων είναι αν έχει καταβληθεί άμεση, επαρκής και ουσιαστική αποζημίωση από το προβαίνον σε απαλλοτρίωση κράτος. Η Επιτροπή και τα κράτη μέλη έχουν σταθερά, κατά τη διάρκεια των διαπραγματεύσεών μας, επιμείνει πάνω στο γεγονός ότι, στο πλαίσιο της συμφωνίας, κανόνες μπορούν να εφαρμοστούν μόνο σε περιπτώσεις απαλλοτριώσεων που έλαβαν χώρα κατά παράβαση του διεθνούς δικαίου. Οι ακριβείς συνθήκες που καθορίζουν σε ποιές περιπτώσεις έχει συμβεί κάτι τέτοιο παραμένουν θέμα προς συζήτηση.
<P>
Πρέπει να έχει γίνει σαφές από όσα έχω πει ότι οι διαπραγματεύσεις βρίσκονται προς το παρόν σε πολύπλοκο και λεπτό στάδιο. Στόχος της Επιτροπής παραμένει να επιτευχθεί μία ισόρροπη λύση, καλύπτοντας τόσο τους κανόνες επενδύσεων σε απαλλοτριωμένη ακίνητη περιουσία με την έννοια που περιέγραψα, όσο και τις αρχές περί αντικρουόμενων αιτημάτων και δευτερευόντων εμπορικών αποκλεισμών. Οποιαδήποτε συμφωνία θα πρέπει να οδηγήσει σε υιοθέτηση των νομοθετικών τροποποιήσεων από το Κογκρέσο, έτσι ώστε να επιτραπεί η άρση του Τίτλου 4 του νόμου Helms-Burton. Επίσης, η Κυβέρνηση των Ηνωμένων Πολιτειών θα πρέπει, στο πλαίσιο του Νόμου D&#x02BC;Amato, να παραχωρήσει το δικαίωμα άρσης του πολυμερούς καθεστώτος. Οι διαπραγματευτές βρίσκονται αυτή τη βδομάδα στο Παρίσι για τον έκτο κύκλο των διαπραγματεύσεων, ενώ περαιτέρω συζητήσεις προγραμματίζονται για τον μήνα Οκτώβριο. Αν και για τη ώρα δεν έχουμε φτάσει σε συμφωνία, αυτές είναι οι αρχές και οι διαδικασίες που ακολουθούμε.

<SPEAKER ID=235 LANGUAGE="ES" NAME="Salafranca Sαnchez-Neyra">
Κύριε Πρόεδρε, χαιρετίζω την υπενθύμιση του κυρίου Επίτροπου των όρων της συμφωνίας που συνάφθηκε ανάμεσα στην Ευρωπαϊκή Επιτροπή και τη κυβέρνηση Κλίντον, η οποία έπειτα τροποποιήθηκε μερικώς από το Συμβούλιο των Υπουργών της Ευρωπαϊκής Ένωσης, επειδή, όπως πολύ καλά το παρουσίασε ο κ. Επίτροπος, δεν πρόκειται για μια οποιαδήποτε συμφωνία, αλλά για μια συμφωνία υπό όρους. Και τους όρους δεν τους υπενθύμισε ο κ. Brittan, αλλά εγώ θα ήθελα να τονίσω τους δύο βασικούς όρους: από τη μια πλευρά, η Ευρωπαϊκή Ένωση θα ανέστελλε την διαδικασία διαμαρτυρίας που παρουσιάστηκε ενώπιον του Παγκόσμιου Οργανισμού Εμπορίου, και οι Ηνωμένες Πολιτείες θα δεσμεύονταν να αναστείλουν την εφαρμογή του τρίτου τίτλου, κάτι που ο Πρόεδρος Κλίντον ανανέωσε στις 18 του περασμένου Ιουλίου, πράγμα που επί τη ευκαιρία για έξι επιπλέον μήνες προκάλεσε τον σαρκασμό των αρχών της Κούβας, οι οποίες είπαν πως οι Ηνωμένες Πολιτείες, με ένα αστείο τρόπο, παρέτειναν για έξι επιπλέον μήνες την κυριαρχία του υπόλοιπου κόσμου. και ο δεύτερος βασικός όρος, κατά τη γνώμη μου, που οι αρχές των Ηνωμένων Πολιτειών θα αποδέχονταν, ήταν η τροποποίηση του τέταρτου τίτλου. Αλλά εγώ κύριε Πρόεδρε, δεν έχω πληροφορίες για το αν έχει γίνει ακόμη η τροποποίηση αυτή του τέταρτου τίτλου, στην οποία πρέπει να παρέμβει το Κογκρέσο των Ηνωμένων Πολιτειών. Και όπως πολύ καλά γνωρίζει ο κ. Επίτροπος, η κυβέρνηση Κλίντον και το Κογκρέσο των Ηνωμένων Πολιτειών είναι δύο ξεχωριστά πράγματα.
<P>
Και όλες αυτές οι συμφωνίες έχουν συναφθεί κύριε Πρόεδρε, υπό τον όρο πως αν εφαρμοζόταν μια νομική πράξη προς ένα φυσικό, νομικό ή ηθικό πρόσωπο της Ευρωπαϊκής Ένωσης, αν δεν δημιουργούνταν οι παραχωρούμενες παρεκκλίσεις ή αν αυτές τροποποιούνταν, η Ευρωπαϊκή Ένωση θα διατηρούσε αυτομάτως το δικαίωμα επανέναρξης της τακτικής διαδικασίας διαμαρτυρίας ενώπιον του ΠΟΕ. Και πάντα στη βάση της απόρριψης της αρχής της ετεροδικίας του νόμου που διέπει τις εμπορικές σχέσεις ανάμεσα στην Ευρωπαϊκή Ένωση και τα κράτη μέλη της και σε τρίτες χώρες, όπως είναι η Κούβα.
<P>
Θέλω να πω κύριε Πρόεδρε πως η πολιτική μας ομάδα πάντα απέρριπτε τον νόμο HelmsBurton. Ιδίως για τρείς βασικούς λόγους: πρώτον, διότι προκαλεί περισσότερη δυστυχία στον λαό της Κούβας, που από μόνη της είναι πολύ μεγάλη. δεύτερον, επειδή εισάγει ένα στοιχείο ετεροδικίας που πραγματικά προκαλεί απέχθεια στην πιο χαλαρή συνείδηση του κάθε κυρίαρχου κράτους, και είχα την ευκαιρία να το πω αυτό σε αυτή την συνέλευση. και τρίτον, διότι αμφισβητεί κύριε Πρόεδρε, την εξουσία του Παγκόσμιου Οργανισμού Εμπορίου ως οργανισμού με σκοπό την διευθέτηση ή επίλυση τέτοιων συγκρούσεων. Ο κ. Brittan μάς είπε πως αποτελεί την καλύτερη εγγύηση για την υπεράσπιση των θέσεων της Ευρωπαϊκής Ένωσης. Αν λάβουμε υπόψη τα αποτελέσματα των τελευταίων υποθέσεων σχετικά με τις μπανάνες και τις ορμόνες, δεν είμαι σίγουρος αν όντως αποτελεί την καλύτερη εγγύηση. Εν πάση περιπτώσει, στην περίπτωση αυτή του νόμου Helms-Burton, είναι προφανές πως η λογική βοηθά πλήρως την Ευρωπαϊκή Ένωση και ωστόσο η Ευρωπαϊκή Ένωση βρήκε προς το παρόν μια φιλική λύση.
<P>
Έχοντας υπόψη πως όταν η Ευρωπαϊκή Επιτροπή υπέγραψε αυτή την συμφωνία με την κυβέρνηση Κλίντον ορίστηκε ως οριακή προθεσμία η 15η Οκτωβρίου, θα ήταν ίσως καλό να γνωρίζει η Επιτροπή ποια είναι η κατάσταση και η θέση του Κογκρέσο των Ηνωμένων Πολιτειών όσον αφορά στην τροποποίηση του τέταρτου τίτλου του νόμου. Ήμουν πρόσφατα στις Ηνωμένες Πολιτείες, μαζί με την αντιπροσωπία της οποίας προεδρεύω, και οι εντυπώσεις που μας μεταβίβασαν τα μέλη του Κογκρέσου και οι γερουσιαστές δεν ήταν καθόλου ξεκάθαρες όσον αφορά στην τροποποίηση του τέταρτου τίτλου του νόμου.
<P>
Και τελειώνω κύριε Πρόεδρε, λέγοντας πως εμείς απορρίπτουμε τους όρους αυτού του νόμου, ακόμη και αν συμπίπτουν οι στόχοι για να ευνοηθεί μια ειρηνική μετάβαση προς την ελευθερία, για να υπάρξει σεβασμός των ανθρωπίνων και δικαιωμάτων και των δημοκρατικών ελευθεριών στην Κούβα, διαφέρουμε όσον αφορά στην μεθοδολογία, γιατί οι πολιτικές των εμπάργκο που έχουν διαρκέσει ήδη 40 χρόνια δεν υπήρξαν αποτελεσματικές για να προχωρήσουν ούτε λίγο προς την κατεύθυνση του σεβασμού αυτών των αξιών, που ανέφερε η Ευρωπαϊκή Ένωση στην διακήρυξή της στις 2 του περασμένου Δεκεμβρίου.

<SPEAKER ID=236 LANGUAGE="NL" NAME="Plooij-van Gorsel">
Κύριε Πρόεδρε, πολλές φορές έχουμε συζητήσει και έχουμε εγκρίνει και ψηφίσματα για το νόμο Helms-Burton. Η θέση της ομάδας μου απέναντι στις διατάξεις ετεροδικίας του νόμου εκείνου, παραμένει αμετάβλητη. Δεν επιτρέπεται το Αμερικάνικο Κογκρέσο να υπαγορεύσει το νόμο στις επιχειρήσεις μας - σε περίπτωση αντιδικίας, η διαιτησία βρίσκεται στα χέρια του ΠΟΕ και αποκλειστικά στα χέρια αυτά. Κύριε Πρόεδρε, έχω δύο ερωτήσεις προς τον Επίτροπο κ. Brittan.
<P>
Γιατί ο Επίτροπος έδρασε τόσο μονομερώς κατά τις διαπραγματεύσεις με τους Αμερικανούς για τον νόμο Helms-Burton; Μόνον το 20 % του νόμου αφορά την εμπορική πολιτική στα πλαίσια του ΠΟΕ και τον πρώτο λόγο έχουν εδώ η Επιτροπή και το Κοινοβούλιο. Το υπόλοιπο 80 % αφορά τις επενδύσεις τρίτων χωρών στην Κούβα, ιδιώς σε πρώην αμερικανικές ιδιοκτησίες. Και για επενδύσεις το λόγο έχει το Συμβούλιο. Δεν προκαλεί λοιπόν καθόλου έκπληξη ότι η μονομερής στάση του Επιτρόπου δημιούργησε δυσφορία στο Κοινοβούλιο και ιδίως στο Συμβούλιο. Το αποτέλεσμα ήταν ότι δεν δόθηκαν νέες αρμοδιότητες στο Κοινοβούλιο ή στην Επιτροπή στα πλαίσια του άρθρου 13 της Συνθήκης του Αμστερνταμ. Και το σημειώνω.
<P>
Η δεύτερη ερώτησή μου αφορά τη διμερή συμφωνία για επενδύσεις, που ετοιμάζεται τώρα στον ΟΟΣΑ. Αν όλα πάνε καλά, η συνθήκη θα υπογραφθεί τον προσεχή Μάϊο από 29 χώρες, μεταξύ των οποίων και οι χώρες τη ΕΕ. Θα συμπεριληφθεί μια απαγόρευση επενδύσεων σε ιδιοκτησίες που απαλλοτριώθηκαν παράνομα. Και τίθεται το ερώτημα: οι αμερικάνικες ιδιοκτησίες στην Κούβα που απαλλοτριώθηκαν πριν από 36 χρόνια, απαλλοτριώθηκαν άραγε παράνομα; Διότι δεν υπήρχε τότε διεθνές δίκαιο σ'αυτον το τομέα, και οι Αμερικανοί απέρριψαν τότε κατηγορηματικά την προσφορά αποζημίωσης. Οπότε είναι άραγε λογικό να μιλάμε για παράνομη απαλλοτρίωση; Θά'θελα να μάθω τις απόψεις του Επιτρόπου σ'αυτά τα δύο θέματα.

<SPEAKER ID=237 LANGUAGE="ES" NAME="Gonzαlez Αlvarez">
Κύριε Πρόεδρε, την τελευταία φορά που ο κ. Brittan ήταν εδώ, επίσης για να μιλήσει για τον νόμο Helms-Burton, και όπως μας υπενθύμισε ο συμπατριώτης μου κ. Salafranca, είχε πει πως αν οι Ηνωμένες Πολιτείες δεν τηρούσαν το δικό τους μέρος της συμφωνίας, δηλαδή το πάγωμα του τρίτου τίτλου και την ανάκληση του τέταρτου, η Επιτροπή θα διατηρούσε κάθε δικαίωμα να υποβάλει ξανά καταγγελία στον ΠΟΕ.
<P>
Εμάς μας φαίνεται πως παρότι πάγωσε για έξι μήνες ο τρίτος τίτλος, όχι μόνο δεν ανακλήθηκε ο τέταρτος, αλλά το Κογκρέσο των Ηνωμένων Πολιτειών, με οκτώ τροπολογίες, έκανε πιο επιβαρυντικό τον νόμο Helms-Burton απαιτώντας την πιο αυστηρή τήρησή του. Αυτό σημαίνει δηλαδή πως οι επιθυμίες του αμερικανικού Κογκρέσο είναι ακριβώς αντίθετες από αυτό που μας έλεγε ο κ. Brittan. Αλλά παρά όλα αυτά, ο κ. Brittan λεει επίσης πως δεν θα απαγορευτούν οι επενδύσεις, αλλά θα αποτραπούν. Κι αναρωτιέμαι, με ποιο τρόπο θα αποτραπούν; Προβλέπεται δηλαδή από το διεθνές δίκαιο κάποιος τρόπος που δεν γνωρίζω, και θα ήθελα να μάθω σε τι συνίσταται αυτή η "αποτροπή», κυρίως αν λάβουμε υπόψη πως η Ευρωπαϊκή Ένωση εδώ και όχι πάρα πολύ καιρό, είχε κάποιες συζητήσεις με την κυβέρνηση της Κούβας με σκοπό να φτάσει σε μια συμφωνία συνεργασίας και εμπορικών συναλλαγών, δεδομένου ότι, σας υπενθυμίζω, η Κούβα είναι η μόνη χώρα με την οποία δεν έχουμε κάποια συμφωνία συνεργασίας και εμπορικών συναλλαγών. Και αυτό σε εμάς φαίνεται άδικο.
<P>
Και μας φαίνεται πως το αποτέλεσμα των συζητήσεων στα πλαίσια του ΠΟΕ, είναι η πορεία προς την αποδοχή των όρων των Ηνωμένων Πολιτειών και όχι η διασφάλιση των συμφερόντων της Ευρωπαϊκής Ένωσης, της κυριαρχίας των κρατών μελών της Ευρωπαϊκής Ένωσης. Γιατί όταν μιλούν για πειθάρχηση των επενδύσεων μιλάνε φυσικά για την Κούβα και για τις επενδύσεις που κάνουν εκεί ορισμένα κράτη μέλη, και αυτό κύριε Brittan το γνωρίζετε τόσο καλά όσο εγώ. Ο δρόμος στον οποίο βαδίζουμε μας φαίνεται επικίνδυνος, και η Ευρωπαϊκή Επιτροπή πρέπει να υποβάλει εκ νέου την καταγγελία στον ΠΟΕ.

<SPEAKER ID=238 LANGUAGE="DE" NAME="Wolf">
Κύριε Πρόεδρε, σε μία πραγματικά λειτουργούσα δημοκρατία η σημερινή μας συζήτηση θα ήταν τελείως περιττή. Η θέληση αυτού του κοινοβουλιόυ θα γινόταν σεβαστή και το πάνελ του ΠΟΥ για τον νόμο Helms-Burton θα περνούσε. Αλλά ήδη τον περασμένο Μάιο, κύριε Πρόεδρε, ενεργήσατε αυθαίρετα και, σας προσάψαμε μομφή. Έπρεπε να μάθουμε πως είχατε προσωπική ακρόαση με τον "μεγάλο αδελφό» για να ειρηνεύσετε. Προβήκατε σε εντελώς απαράδεκτες παραχωρήσεις. Αυτό δεν έχει τίποτα, εντελώς τίποτα να κάνει με τη σταθερότητα των αρχών!
<P>
Ήδη δύο μήνες αργότερα απλώς δικαιωθήκαμε. Την 11η Ιουνίου το αμερικανικό Κογκρέσο εντείνει κι άλλο το διεθνώς καταδικασμένο εμπάργκο των ΗΠΑ. Είχαμε δραστηριοποιηθεί για το εντελώς αντίθετο και ακριβώς γι' αυτό είχαμε απαιτήσει το πάνελ που αγνοήσατε. Κύριε Επίτροπε, οι ευρωπαίοι πολίτες είναι εν τω μεταξύ περισσότερο από σκεπτικοί, σχετικά με όσα αφορούν τον ΠΟΕ. Ο Παγκόσμιος Οργανισμός Εμπορίου έχει περιπέσει σε μία πραγματική κρίση νομιμοποίησης. Προς τι χρειαζόμαστε λοιπόν έναν τέτοιον οργανισμό, όταν αυτός λειτουργεί σαν διαιτητικό δικαστήριο μόνο όταν πρόκειται για ενέργειες ενάντια στις κοινωνικές κατακτήσεις, ενάντια στη διατήρηση του περιβάλλοντος; Προς τι χρειαζόμαστε έναν ΠΟΕ όταν οι ισχυροί συνεχώς αυθαίρετα βράζουν τη σουπίτσα τους, ενώ θα έπρεπε οι ίδιοι να είναι στον κλοιό; Προς τι χρειαζόμαστε έναν ΠΟΕ όταν αυτός παραβλέπει τους δικούς του κανόνες σε μυστικές συμφωνίες και το περιεχόμενο των οποίων κατόπιν θέλει να προαγάγει σαν βάση μίας πολυμερους συμφωνίας επενδύσεων που αφορά όλους μας;
<P>
Απαιτούμε ολοκληρωμένη πληροφόρηση και συμμετοχή όλων στις διαπραγματεύσεις για ένα ΜΑΙ, που μέχρι τώρα διεξάγεται σε επίπεδο ΟΟΣΑ και σίγουρα αργότερα θα συνεχισθεί σε επίπεδο ΠΟΕ. Τουλάχιστον ένας σημαντικός αριθμός από αναπτυσσόμενες χώρες πρέπει να υπερψηφίσει, ώστε να μπορεί εν γένει να ολοκληρωθεί μία τέτοια συμφωνία. Πιστεύω πως η ερώτηση που ανέφερε η κυρία Plooij-van Gorsel είναι πολύ σχετική.
<P>
Για να επιστρέψουμε στην Κούβα. Η ΕΕ δεν επιτρέπεται να σιωπά άλλο, αλλά πρέπει να εξοπλίσει κατάλληλα τις υπάρχουσες γραμμές τους προϋπολογισμού αντί να τις ακυρώσει. Πρέπει να δρομολογήσει επιτέλους μία συμφωνία συνεργασίας στην Κούβα. Η προστασία των επενδύσεων που έχει τόση προτεραιότητα από τις ΗΠΑ δεν είναι για την Ευρώπη κανένα τρέχον πρόβλημα. Υπενθυμίζω μόνο τη συμφωνία προστασίας των επενδύσεων της Κούβας με χώρες όπως η Γαλλία ή η Γερμανία. Το Miami Vice δεν είναι εν τέλει πραγματικά δικό μας θέμα!

<SPEAKER ID=239 LANGUAGE="FR" NAME="Souchet">
Κύριε Πρόεδρε, κύριε Επίτροπε, οι σχέσεις μεταξύ Ηνωμένων Πολιτειών και Ευρώπης χαρακτηρίζονται από παρεξηγήσεις και διαφορές στον τρόπο προσέγγισης, ακόμη και αν στους τομείς ή τους ειδικούς στόχους στην πραγματικότητα συμβαδίζουν. Η περίπτωση νομοθεσίας Helms-Burton είναι ενδεικτική του είδους αυτού των διατλαντικών παρεξηγήσεων.
<P>
Τα Κράτη μέλη της Ευρωπαϊκής Ένωσης και οι Ηνωμένες Πολιτείες της Αμερικής συμμερίζονται απολύτως τον στόχο εκδημοκρατισμού της Κούβας ακόμη και αν, στους κόλπους αυτού του Σώματος, ο ρομαντισμός του Κάστρο φαίνεται ακόμη, κατά τρόπο εντελώς ξεχωριστό, να έχει μεγάλη απήχηση. Η Ευρωπαϊκή Ένωση όμως, προσπαθεί να προωθήσει αυτή τη δημοκρατική κίνηση της Κούβας με πολλαπλασιασμό των ανθρώπινων, οικονομικών και πολιτικών συναλλαγών. Οι Αμερικανοί, ως πιο ευαισθητοποιημένοι στην πίεση εκείνων που όφειλαν να ξεφύγουν από τη δικτατορία του Κάστρο και ως άμεσοι γείτονες της εν λόγω χώρας, κρίνουν πως η μόνη γραμμή αποτελεσματικής συμπεριφοράς είναι η γραμμή της αυστηρότητας και των κυρώσεων. Ο στόχος είναι ο ίδιος, οι προσανατολισμοί τελείως διαφορετικοί, όμως πρόκειται για δύο προσεγγίσεις οι οποίες, καθεαυτές, είναι το ίδιο νόμιμες.
<P>
Έτσι κι αλλιώς η χρήση των νομοθεσιών που έχουν τέτοιο ανεδαφικό αντίκτυπο είναι εντελώς απαράδεκτη. Κι όμως, ο συμβιβασμός που επικαλείται σήμερα η Επιτροπή μοιάζει περισσότερο με άσκηση καθαρά ρεαλιστική, αφού δεν κατάφερε να εξαγάγει θεωρητικά συμπεράσματα. Συγκαλύπτει με άκομψο τρόπο την πλήρη έλλειψη ουσιαστικών παραχωρήσεων εκ μέρους της αμερικανικής πλευράς. Δεν πρέπει καν να κομπάζουμε, έχω την εντύπωση, για την εξαίρεση από την οποία θα επωφεληθούν οι επιχειρήσεις που ανήκουν στα Κράτη μέλη της Ευρωπαϊκής Ένωσης, ακόμη και αν αφήσουμε μόνους τους εταίρους μας από τρίτες χώρες απέναντι στην παντοδύναμη Αμερική.
<P>
Ελλείψει του ότι δεν βρέθηκε ποιός έχει δίκιο πάνω στο θέμα αρχής της μη παραδοχής των ανεδαφικών διατάξεων, τίποτα δεν αντιτίθεται στο διεστραμμένο πολλαπλασιασμό αυτών των νομοθεσιών σε όλα τα πολιτικά και διοικητικά επίπεδα των Ηνωμένων Πολιτειών. Αυτή η έλλειψη αρχής ενθαρρύνει αντίθετα τον πολλαπλασιασμό τους: κακός οιωνός.
<P>
Ήδη λυπούμαστε που ορισμένες πόλεις ή κράτη ενέκριναν κείμενα με ανεδαφικές επιπτώσεις, χωρίς η κυβέρνηση του κ. Clinton να διαθέτει τα μέσα να αντιτεθεί σ' αυτά. Μάλιστα αυτή η αύξηση είναι πολύ περισσότερο ανησυχητική διότι συχνά προβάλλει το πολιτικώς ορθό του αγώνα για τα δικαιώματα του ανθρώπου ή την προστασία του περιβάλλοντος, για να παραγκωνίσει, στην πραγματικότητα, τις ξένες επιχειρήσεις και να τις εμποδίσει να συναγωνιστούν για την απόκτηση των κρατικών αμερικανικών αγορών.
<P>
Ο συμβιβασμός αυτός φαίνεται επομένως στην ομάδα μας σαν προσωρινή, αναγκαστική λύση. Φοβάμαι πως δεν θα σας απαλλάξει από νέες απογοητεύσεις.

<SPEAKER ID=240 LANGUAGE="DE" NAME="Kittelmann">
Κύριε Πρόεδρε, κύριε Επίτροπε. Σε εσάς, έναν πεπεισμένο οπαδό του ελεύθερου εμπορίου, ο οποίος το έχει πάντα αποδείξει πρέπει να σας φαίνεται περίεργο να εμφανίζεσθε εκτεθειμένος σε κατηγορίες, σαν κι αυτές που διατύπωσε μόλις τώρα ο κύριος Wolf. Από αυτές θέλω κατηγορηματικά να σας προστατεύσω, διότι δεν πρόκειται μόνο περί ρητορικής υπερβολής, αλλά δεν εξυπηρετεί προ παντός την ουσία.
<P>
Η κατάσταση έχει ως εξής: η Κούβα δεν είναι μία δημοκρατική χώρα, αλλά οι ΗΠΑ προσπαθούν ενάντια στο διεθνές δίκαιο, διότι επιλέγουν τον λάθος δρόμο, να τιμωρούν δημοκρατικές χώρες, όπως τα μέλη της Ευρωπαϊκής Ένωσης. Εμείς όλοι θεωρήσαμε σωστό να επικοινωνήσουμε με τον ΠΟΕ, όχι για να αποτελέσουμε παράδειγμα για το συμφέρον της ικανότητας διαπραγμάτευσης του ΠΟΕ και οτυ ελεύθερου παγκόσμιου εμπορίου, αλλά για να επιβάλουν το δίκαιο μας. Ήταν δύσκολο να γίνει αντιληπτό ότι η Επιτροπή προσπάθησε - όχι με μυστικές διαβουλεύσεις ή παρόμοια, όπως υπέθεσε ο κύριος Wolf - να βρει έναν συμβιβασμό ή να ακολουθήσει έναν δρόμο, στον οποίο δεν είναι τόσο σαφές αν θα έχει επιτυχία. Αν δεν θα έχει καμμία επιτυχία θα είναι δύσκολο να ξαναρχίσουμε από εκεί, από όπου κατά τον συμβιβασμό αφήσαμε μία γραμμή, συγκεκριμένα να τερματίσουμε από το πάνελ μία επιτυχημένη διαδικασία του ΠΟΕ.
<P>
Οι Αμερικανοί συμπεριφέρθηκαν κατά τη σύγκουση της μπανάνας διαφορετικά: σε αυτό το θέμα έφτασαν μέχρι το τέλος. Επ' αυτού έγινε συζήτηση επίσης σήμερα. Το λέγω διότι εμείς εδώ, λαμβάνουμε υπόψη μας την εσωτερική πολιτική των ΗΠΑ, πράγμα που κατανοώ. Όποιος προς το παρόν παρακολουθεί πώς συμπεριφέρεται ο κύριος Helms κατά τον διορισμό των πρεσμευτών στην επιτροπή της Γερουσίας, πόσο μάλλον όταν αυτός ήταν εκείνος που ουσιαστικά πέρασε βαστικά τον νόμο Helms-Burton, γνωρίζει πόσο δύσκολο είναι για τον πρόεδρο των Ηνωμένων Πολιτειών να επιβάλει επίσης στο Κογκρέσο και στη Γερουσία αυτό που σας υποσχέθηκε.
<P>
Λοιπόν: αυτά είναι εσωτερικά θέματα των ΗΠΑ. Εάν βλέπουμε ότι είναι ιδιαίτερα οι ΗΠΑ και η Ευρώπη, που επέβαλαν τον ΠΟΕ, και είναι οι επικαρπωτές που αντικατέστησαν τη συμφωνία GATT, και πως ο Τρίτος Κόσμος παρατηρεί με ανησυχία πως δεν πρέπει να υποφέρει με το ότι οι Μεγάλοι κάθε φορά συμφωνούν, τότε δεν επιτρέπεται να διερωτώμεθα, όταν τα ασιατικά κράτη ή άλλοι γίνονται δύσπιστοι, όπως στη Σιγκαπούρη, διαπιστώνοντας πως ο ΠΟΕ υπάρχει φαινομενικά μόνο για τους πλούσιους, που λύνουν τις διαφορές τους έτσι ή αλλιώς.
<P>
Γι' αυτό σας μεταφέρω για την ομάδα ΕΛΚ αυτή την παράκληση. Επιστρέψτε πολύ γρήγορα στον δρόμο της αρετής και ακολουθήσει μία νομική διαδικασία, όπου είναι αναγκαίο, εάν διαπιστωθεί, πως οι προσπάθειές σας για επίτευξη συμβιβασμού δεν έχουν καμμία επιτυχία.

<SPEAKER ID=241 LANGUAGE="DE" NAME="Rόbig">
Κύριε Πρόεδρε, κύριε Επίτροπε! Πιστεύω πως η πολιτική της Ευρώπης είναι ευπαρουσίαστη. Υπήρξαμε πολύ επιτυχημένοι! Η επέκτασή μας στα ανατολικά ήταν επιτυχής και χαρακτηρίστηκε από αμοιβαίες προσεγγίσεις και διαπραγματεύσεις. Οι Αμερικανοί εππεδίωξαν με την Κούβα μόνο την αντιπαράθεση και έμειναν πολύ πίσω από την Ευρώπη. Πιστεύω πως όταν κανείς συνομιλεί με τον Helms και με τον Burton, που είναι μάλιστα σαφώς τοποθετημένοι και κυρίως απρόθυμοι για διαπραγματεύσεις, είναι απλά αναγκαίο να συνηγορούμε για τη δική μας σύγχρονη στρατηγική, δηλαδή, συγκεκριμένα να προσφέρουμε εναλλακτικές προτάσεις, να αναζητούμε de facto ένα σύστημα που υποστηρίζει τους δημοκράτες στην Κούβα, που υποστηρίζει στην Κούβα την οικονομία της αγοράς. Εάν χαράζουμε μία πολιτική που έχει να προσφέρει εναλλακτικές λύσεις ώστε να υποστηρίξουμε εκείνες τις δυνάμεις στην Κούβα που ακολουθούν επίσης τους δικούς μας σκοπούς, και που δεν αναζητούν την τυφλή αντιπαράθεση τότε θα είμαστε εμείς, οι Ευρωπαίοι, ακόμα και στην Κούβα επιτυχείς.

<SPEAKER ID=242 NAME="Πρόεδρος">
Ανακοινώνω ότι έλαβα έξι προτάσεις ψηφίσματος, που υπεβλήθησαν σύμφωνα με το άρθρο 401 παράγραφος 5 του Κανονισμού .
<P>
Η ψηφοφορία θα διεξαχθεί την Πέμπτη, στις 12.00 το μεσημέρι.

<SPEAKER ID=243 NAME="Brittan, Sir Leon">
Θα ήθελα να απαντήσω σύντομα σε μερικές παρατηρήσεις που έχουν γίνει και να εξετάσω το θέμα με προοπτική. Αν μπορώ να πω κάτι τέτοιο, οι απόψεις που έχουν εκφραστεί από τους κυρίους Rόbig και Kittelmann είναι πιο κοντά στην πραγματικότητα από μερικές άλλες που έχουμε ακούσει.
<P>
Ας αρχίσουμε από τις πρώτες αρχές. Τόσο εμείς όσο και οι Ηνωμένες Πολιτείες έχουμε κάποιες αντιρρήσεις για τη μη δημοκρατική κυβέρνηση της Κούβας. Διαφέρουμε όμως ως προς τον τρόπο με τον οποίο πρέπει να χειριστούμε αυτό το θέμα και αντιτιθέμεθα στις προσπάθειες των Ηνωμένων Πολιτειών να μας επιβάλουν την πολιτική τους. Αντιτιθέμεθα τόσο έντονα που, κάτι μοναδικό, έχουμε αναλάβει νομοθετική δράση μέσω αυτού του Κοινοβουλίου και του Συμβουλίου Υπουργών, για να επιβάλουμε τη νομοθεσία αποκλεισμού. Αντιτιθέμεθα τόσο έντονα που απευθυνθήκαμε στον ΠΟΕ, για να διεκδικήσουμε τα δικαιώματά μας, όχι μόνο όσον αφορά το νόμο Helms-Burton, αλλά επίσης, αν και όχι στον ΠΟΕ, όσον αφορά τον νόμο D&#x02BC;Amato που επηρεάζει το Ιράν και τη Λιβύη, γεγονός εξίσου αμφιλεγόμενο.
<P>
Είμαστε και παραμένουμε καλά προετοιμασμένοι να προχωρήσουμε με την υπόθεση του ΠΟΕ. Μία έντονη επιθυμία όμως, που εκφράστηκε επανειλημμένα στο Συμβούλιο Υπουργών, ήταν ότι πρέπει να προσπαθήσουμε να βρούμε μία λύση μέσω διαπραγματεύσεων. Έχουμε μάλιστα πετύχει έναν προσωρινό διακανονισμό, που μας παρέχει τη δυνατότητα να απευθυνθούμε εκ νέου στον ΠΟΕ, αν ο διακανονισμός αυτός δεν τηρηθεί και αν δεν επιτευχθούν οι στόχοι μας. Ποιοί είναι οι στόχοι μας; Εξ' ορισμού, διακανονισμός σημαίνει ότι σε ένα διεθνές δικαστήριο δεν πρόκειται να εκδοθεί ρητή δικαστική απόφαση που να αποφαίνεται ότι εμείς έχουμε δίκαιο και οι Αμερικάνοι άδικο. Εμείς όμως και τα κράτη μέλη δικαίως είμαστε της άποψης ότι το πιο σημαντικό από όλα είναι να διαφυλάξουμε τα συμφέροντα της ευρωπαϊκής οικονομίας και να εξασφαλίσουμε ότι καμία ενέργεια των Ηνωμένων Πολιτειών δεν θα μπορούσε να μας βλάψει. Η συνέπεια ήταν ότι ο Πρόεδρος των Ηνωμένων Πολιτειών ανέστειλε τον Τίτλο 3, τον πιο επιζήμιο τίτλο αυτής της νομοθεσίας, καθώς επίσης ότι από τη στιγμή που επιτεύχθηκε η συμφωνία δεν έχει γίνει καμία ενέργεια υπό τον Τίτλο 4.
<P>
Στη συνέχεια αρχίσαμε διαπραγματεύσεις που, αν πετύχαιναν θα οδηγούσαν σε πάγωμα του Τίτλου 3, έτσι ώστε η ευρωπαϊκή βιομηχανία και τα άτομα να μην απειλούνταν ποτέ μ' αυτό τον τρόπο, καθώς επίσης σε εκχώρηση στον Πρόεδρο του δικαιώματος να κάνει το ίδιο σχετικά με τον τίτλο 4. Επιπλέον, ως αποτέλεσμα αυτών των διαπραγματεύσεων παρουσιάστηκε η προοπτική και η πιθανότητα να τεθεί εκτός ισχύος το άλλο αμφιλεγόμενο νομοθέτημα, δηλαδή ο νόμος D&#x02BC;Amato.
<P>
Αυτό που έχει συμβεί είναι ότι ασχολούμαστε με διαπραγματεύσεις. Δεν υπάρχει τίποτα περίεργο σχετικά μ' αυτό. Οι διαπραγματεύσεις για τη ΣΠΕ είναι ένα ακόμη ζήτημα που είναι ευρύτερο από αυτό και με το οποίο επίσης ασχολούμαστε. Δεν επηρεάζει τις αναπτυσσόμενες χώρες. Ελπίζουμε να διαπραγματευτούμε μαζί τους αργότερα στον ΠΟΕ για μία ευρύτερη συμφωνία. Η ημερομηνία της 15ης Οκτωβρίου που έχουμε θέσει ως στόχο είναι σημαντική, κάτι που έχουμε πει στους Αμερικάνους.
<P>
Είμαστε ελεύθεροι συμμέτοχοι των διαπραγματεύσεων. Δεν έχουμε καμία υποχρέωση να συμφωνήσουμε σε ο, τιδήποτε δεν είναι προς το συμφέρον της Ευρώπης και δεν πρόκειται να κάνουμε κάτι τέτοιο. Οι διαπραγματεύσεις δεν έχουν ολοκληρωθεί. Οι Αμερικάνοι έχουν επίσης το καθήκον να κάνουν ό, τι χρειάζεται για να μας ικανοποιήσουν κατά τις διαπραγματεύσεις. Πιστεύω ότι, αν είμαστε επιτυχείς κατά τις διαπραγματεύσεις, θα έχουμε διασφαλίσει τα συμφέροντα της Ευρωπαϊκής Ένωσης με πολύ αποτελεσματικό τρόπο και θα έχουμε ουσιαστικά ακολουθήσει τη διαδικασία του ΠΟΕ που είναι πολύτιμη. Επειδή μόνο προσφεύγοντας θα αναγκάσουμε τις Ηνωμένες Πολιτείες να παγώσουν τον Τίτλο 3, να μην προβούν σε περαιτέρω ενέργειες υπό τον Τίτλο 4, καθώς επίσης να κάνουν κάτι σε σχέση με το νόμο D&#x02BC;Amato.
<P>
Αν δεν πετύχουμε τους στόχους μας, θα έχουμε κάθε δικαίωμα να απευθυνθούμε εκ νέου στον ΠΟΕ, να επαναξετάσουμε την υπόθεση και να αναζητήσουμε τη λύση της μέσω του ΠΟΕ. Συνεπώς, δεν έχουμε χάσει τίποτα, έχουμε κερδίσει πολλά, έχουμε κάθε δυνατότητα να κερδίσουμε περισσότερα. Αν δεν πετύχουμε, μπορούμε να καταφύγουμε για μία φορά ακόμη στο διεθνές φόρουμ στη δημιουργία του οποίου έχουμε βοηθήσει και το οποίο πρέπει να υποστηρίξουμε για να πετύχουμε ό, τι δικαιούμαστε. Έτσι έχουν τα πράγματα. Οι διαπραγματεύσεις είναι περίπλοκες και ατελείς, αλλά μπορώ να σας διαβεβαιώσω ότι δεν θα καταλήξουμε σε κάποιο συμπέρασμα ή σε κάποια συμφωνία που δεν θα προασπίζει πλήρως και επαρκώς τα συμφέροντα της Ευρωπαϊκής Ένωσης, όπως περιέγραψα.

<SPEAKER ID=244 LANGUAGE="EN" NAME="Plooij-van Gorsel">
Κύριε Επίτροπε, εάν είμαι εδώ στις 11μμ και σας κάνω ερωτήσεις, ελπίζω να απαντήσετε σ&#x02BC;αυτές και να μην απαντήσετε μόνο σε όσους έχουν την ίδια άποψη με σας σ&#x02BC;αυτό το θέμα. Έθεσα δύο ερωτήσεις στις οποίες δεν απαντήσατε.

<SPEAKER ID=245 NAME="Brittan, Sir Leon">
Νόμιζα ότι είχα διευκρινίσει τέλεια ότι δεν έχουμε χειριστεί μόνοι, όπως το θέτετε, το πρόβλημα του νόμου Helms-Burton. Έχουμε επανειλημμένα παρουσιάσει εκθέσεις στο Συμβούλιο. Έχω επανειλημμένα εξηγήσει την υπόθεση σε επιτροπές αυτού του Σώματος. Η προσωρινή συμφωνία έχει κερδίσει την υποστήριξη των κρατών μελών. Αυτή είναι η απάντηση στην πρώτη σας ερώτηση. Ούτε υπάρχει ο παραμικρός λόγος να σκεφτείτε ότι η απροθυμία των κρατών μελών να τροποποιήουν το Αρθρο 113 έχει οιαδήποτε σχέση με αυτή την υπόθεση.
<P>
Όσο για το ερώτημα του τί είναι η παράνομη απαλλοτρίωση, πρόκειται για ένα θέμα που δεν έχει καθοριστεί στις διαπραγματεύσεις και για το οποίο, συνεπώς, είναι αδύνατο να δοθεί απάντηση. Στις αρχικές μου όμως παρατηρήσεις, αναφέρθηκα στις αρχές του διεθνούς δικαίου που καθόρισαν, αν η απαλλοτρίωση ήταν παράνομη ή όχι, σε σχέση με το θέμα της αποζημίωσης.

<SPEAKER ID=246 LANGUAGE="EN" NAME="Wolf">
Επίτροπε, το ερώτημα του ποιός θα αποφασίσει σχετικά με το ποιά θεωρείται παράνομη απαλλοτρίωση είναι πολύ ενδιαφέρον, αν δημιουργεί τη δυνατότητα να αποφασίζει αποτελεσματικά μία μεγάλη χώρα, μέσω του νομικού της συστήματος, τί είναι συνταγματικό σε άλλες χώρες. Για παράδειγμα, στην Ομοσπονδιακή Δημοκρατία της Γερμανίας, υπάρχει η Ρήτρα 15 που επιτρέπει την απαλλοτρίωση σε νόμιμη βάση. Θα ήταν όμως κάτι τέτοιο παράνομο, αν το Αμερικάνικο Κογκρέσο έκρινε ότι είναι ανάρμοστο;

<SPEAKER ID=247 NAME="Brittan, Sir Leon">
Μπορώ να διαβεβαιώσω τον αξιότιμο κύριο βουλευτή ότι δεν θα επιτρέψουμε να καθοριστεί αυτό το θέμα από το Κογκρέσο των Ηνωμένων Πολιτειών. Στον βαθμό που το θέμα αυτό καλύπτεται στις διαπραγματεύσεις, θα πρέπει να είμαστε ικανοποιημένοι που υπάρχει επαρκής ορισμός που ικανοποιεί εμάς, όχι το Κογκρέσο των Ηνωμένων Πολιτειών. Προφανώς, κατά τις διαπραγματεύσεις, πρέπει να ικανοποιηθεί επίσης η κυβέρνηση των Ηνωμένων Πολιτειών, αλλά αυτό δεν είναι κάτι που πρόκειται να επιβληθεί μονομερώς σε εμάς.

<SPEAKER ID=248 LANGUAGE="ES" NAME="Salafranca Sαnchez-Neyra">
Κύριε Πρόεδρε, δεν πρόκειται για επανέναρξη της συζήτησης αλλά, όπως είπε η συνάδελφος, για παράκληση προς τον κ. Επίτροπο να είναι πιο συγκεκριμένος. Μας είπε πως οι διαπραγματεύσεις βρίσκονται σε ένα πολύπλοκο και λεπτό στάδιο, και το θέμα είναι το προσύμφωνο που υπεγράφη τον Απρίλιο. Πέρασαν ο Απρίλιος, ο Μάιος, ο Ιούνιος, ο Ιούλιος, ο Αύγουστος, είναι 15 Σεπτεμβρίου και στις 15 Οκτωβρίου λήγει η προθεσμία που είχε ορισθεί από την κυβέρνηση Κλίντον και την Επιτροπή για την σύναψη κάποιας συμφωνίας.
<P>
Πιστεύει ο κ. Επίτροπος πως θα λυθούν πριν από τις 15 Οκτωβρίου τα προβλήματα που βρίσκονται στο τραπέζι των διαπραγματεύσεων; Η δεύτερη ερώτησή μου είναι η εξής: πιστεύει ο κ. Επίτροπος πως το κλίμα το οποίο επικρατεί στο Κογκρέσο των Ηνωμένων Πολιτειών θα επιτρέψει στον Πρόεδρο να τροποποιήσει, σύμφωνα με την δέσμευση της κυβέρνησης Κλίντον, τον τέταρτο τίτλο παρότι δεν έχει εφαρμοστεί ακόμη;

<SPEAKER ID=249 NAME="Brittan, Sir Leon">
Η 15η Οκτωβρίου είναι πράγματι η επιδιωκόμενη ημερομηνία ολοκλήρωσης των διαπραγματεύσεων. Σύμφωνα με την εμπειρία μου από όλες τις διαπραγματεύσεις είναι πολύ, πολύ σπάνιο να υπάρξει οποιοδήποτε συμπέρασμα εκτός, τουλάχιστον, από τη συγκεκριμένη μέρα που έχει καθοριστεί. Σ&#x02BC;αυτό το στάδιο, ωστόσο, είναι αδύνατο να πούμε αν πρόκειται να έχουμε επιτυχή κατάληξη των διαπραγματεύσεων. Απέχουμε αρκετά από αυτή, αλλά έχουμε κάνει κάποια πρόοδο. Αν έλεγα περισσότερα θα ήταν σαν να έδινα περισσότερη ακρίβεια από όση πιστοποιούν τα γεγονότα.
<P>
·Οσο για το αν η διάθεση στο Κογκρέσο επιτρέπει μία λύση που θα καθιστούσε δυνατή την απαραίτητη τροποποίηση της νομοθεσίας, έτσι ώστε να τροποποιηθεί ο Τίτλος 4, δεν μπορώ να απαντήσω ούτε σ&#x02BC;αυτό. Αυτό που μπορώ να πω είναι ότι αν δεν ψηφιστεί η τροποποίηση, δεν θα υπάρξει καμία συμφωνία με την Ευρωπαϊκή Ένωση.

<SPEAKER ID=250 NAME="Castellina">
Θαυμάζω ιδιαίτερα τη διπλωματική ικανότητα του Sir Leon και δεν πρόκειται φυσικά να σχολιάσω όσα είπε, επειδή πρέπει να μελετήσω προσεκτικά τη σπουδαιότητα του "μεταγενέστερα», "παρακωλύοντας» και "μη απαγορεύοντας» και όλες αυτές τις λεπτές διαφορές. Αυτά πρέπει πραγματικά να μελετηθούν προσεκτικά, προτού μπορέσω να κρίνω τί είπε και τί αυτά σημαίνουν. Καταλαβαίνω ότι, όταν κάποιος συμμετέχει σε διαπραγματεύσεις, είναι δύσκολο να μιλήσει για αυτό. Παρ'όλα αυτά, το ερώτημά μου είναι το εξής: πρόκειται να πληροφορηθούμε τί συμβαίνει, προτού υπάρξει κάποια συμφωνία; Ανησυχούμε για τον νόμο Hulms-Burton και τις συνέπειές του στην Κούβα. Πρόκειται για ένα θέμα για το οποίο έχει εκφραστεί ανησυχία από τους συναδέλφους μου.
<P>
Ανησυχούμε επίσης για τις γενικότερες συνέπειες της Συμφωνίας Πολυμερών Επενδύσεων. Πώς πρόκειται να επηρεαστεί η κυριαρχία των χωρών μας από μία συμφωνία που μπορεί να δώσει στο δικαίωμα ιδιοκτησίας μία πολύ διαφορετική ερμηνεία από αυτή που συνηθίζεται παραδοσιακά στην Ευρώπη;
<P>
Πρόκειται για ένα θέμα που θα ήθελα πολύ να κατανοήσω.

<SPEAKER ID=251 NAME="Brittan, Sir Leon">
Η απάντηση στην ερώτηση είναι πολύ απλή. Δεν τίθεται θέμα κυριαρχίας. Κάθε ευρωπαϊκή χώρα, ανεξάρτητα από την Ευρωπαϊκή Ένωση, συμμετέχει διαρκώς στις συνθήκες. Η συμμετοχή σε μία συνθήκη δεν συνεπάγεται παραίτηση της κυριαρχίας αλλά εκτέλεσή της, αφού καμία χώρα δεν εξαναγκάζεται να συμμετέχει σε μία συνθήκη, αν δεν πιστεύει ότι είναι προς το συμφέρον της.
<P>
Κατά τη διαπραγμάτευση της συμφωνίας πολυμερών επενδύσεων στον ΟΟΣΑ, του οποίου φυσικά μέλη είναι τα μέλη της Ευρωπαϊκής Ένωσης, τα κράτη μέλη δεν θα καταλήξουν σε συμφωνία, αν δεν πιστεύουν ότι είναι προς το συμφέρον τους και σύμφωνη με τον δικό τους τρόπο προσσέγγισης αυτών των υποθέσεων. Όπως όλοι γνωρίζουμε, αλλά απλά για να το διευκρινίσουμε, οι διαπραγματεύσεις για τη ΣΠΕ είναι κάτι που υπήρχε πολύ καιρό πριν τεθεί το θέμα Helms-Burton. Επιδίωξή τους είναι μία συμφωνία που να καλύπτει πολλά θέματα, ενώ θα ήταν προς συμφέρον μας να ενθαρρύνουμε τις επενδύσεις. Να λοιπόν γιατί γίνονται οι διαπραγματεύσεις και γιατί όλα τα κράτη μέλη της Ευρωπαϊκής Ένωσης είναι πολύ ενθουσιώδη για την ολοκλήρωσή τους.
<P>
Αυτό το θέμα προέκυψε σε προχωρημένο στάδιο των διαπραγματεύσεων και μιλάμε για μία συγκεκριμένη διάταξη για την οποία πρέπει να υπάρξει συμφωνία, όπως για κάθε άλλη διάταξη. Φυσικά, πρόκειται για τμήμα μόνο της διευθέτησης της συμφωνίας HelmsBurton συνολικά και όσον αφορά σ&#x02BC;αυτό θα ακολουθήσω όλες τις κανονικές συνταγματικές και κοινοβουλευτικές διαδικασίες για την ενημέρωση του Κοινοβουλίου.

<SPEAKER ID=252 NAME="Πρόεδρος">
Σας ευχαριστώ πολύ, Επίτροπε Brittan.
<P>
Η συζήτηση έληξε.
<P>
Η ψηφοφορία θα διεξαχθεί την Πέμπτη, στις 12.00.
<P>
(Η συνεδρίαση λήγει στις 23.10 μ.μ.) .

