<CHAPTER ID=1>
Έγκριση των συνοπτικών πρακτικών της προηγούμενης συνεδρίασης
<SPEAKER ID=1 NAME="Πρόεδρος">
Τα πρακτικά της προηγούμενης συνεδρίασης έχουν διανεμηθεί.
<P>
Υπάρχουν παρατηρήσεις;
<P>
(Εγκρίνονται τα πρακτικά)

<CHAPTER ID=2>
Απαλλαγή 1997
<SPEAKER ID=2 NAME="Πρόεδρος">
Η ημερήσια διάταξη προβλέπει την εξέταση της έκθεσης της κ. Van der Laan (A5-0397/2000), εξ ονόματος της Επιτροπής Ελέγχου του Προϋπολογισμού, σχετικά με τα μέτρα που ελήφθησαν ως συνέχεια των παρατηρήσεων του Ευρωπαϊκού Κοινοβουλίου που περιλαμβάνονται στο ψήφισμα απαλλαγής για το 1997 (COM(2000) 224 - C5-0223/2000 - 2000/2113(DEC)).

<SPEAKER ID=3 NAME="Van der Laan">
Κύριε Πρόεδρε, η έκθεση για την απαλλαγή 1997 απέκτησε μια συνέχεια. Αυτό είναι κάτι νέο, δεν προξενεί όμως έκπληξη, γιατί επρόκειτο για μια ειδική περίπτωση. Ήταν η πρώτη απαλλαγή μετά την πτώση της Επιτροπής Santer και, κατά συνέπεια, η πρώτη φορά που το Κοινοβούλιο είχε τη δυνατότητα να επηρεάσει την πολιτική μεταρρύθμιση της Ευρωπαϊκής Επιτροπής. Στη συνέχεια, το Κοινοβούλιο άφηνε τακτικά να ακουστεί η φωνή του, εκτός άλλων με τις άριστες εκθέσεις των συναδέλφων Van Hulten και Pomιs Ruiz. Βεβαίως, οι μεταρρυθμίσεις πρέπει να συμβάλουν στην αποκατάσταση της παραβιασμένης εμπιστοσύνης στην Ευρώπη. Το ερώτημα σήμερα είναι αν πραγματικά έγιναν τα πρώτα βήματα που μας είχαν υποσχεθεί τότε για τη χορήγηση απαλλαγής.
<P>
Σε γενικές γραμμές μπορεί να λεχθεί ότι η Επιτροπή έκανε ό,τι καλύτερο μπορούσε για να ανταποκριθεί στις απαιτήσεις του Κοινοβουλίου. Καταβλήθηκαν σοβαρές προσπάθειες για να αρχίσουν οι μεταρρυθμίσεις. Βεβαίως, είναι ακόμη πολύ νωρίς για να διαπιστώσουμε εάν έχουν επιτευχθεί όλα τα αποτελέσματα που επιδιώκαμε, γιατί πρέπει ακόμα πολλά λόγια να μετατραπούν σε έργα. Παρόλο που στο επίπεδο των Επιτρόπων υπάρχουν πολλά πράγματα που εξακολουθούν να μπορούν να πάνε στραβά, και λέγοντάς το αυτό σκέφτομαι, εκτός άλλων, την αλλόκοτη πρόταση της Επιτροπής για την πρόσβαση στα έγγραφα, είναι σαφές ότι η σημερινή Επιτροπή ενδιαφέρεται όλως ιδιαιτέρως να αποστασιοποιηθεί από το παρελθόν.
<P>
Θα σας δώσω μερικά παραδείγματα. Στο ψήφισμά του περί απαλλαγής, το Κοινοβούλιο ζητούσε να τεθεί τέλος στο απαράδεκτα υψηλό ποσοστό λαθών στους λογαριασμούς. Η Επιτροπή υπέβαλε στη συνέχεια πρόταση για την προσαρμογή του δημοσιονομικού κανονισμού και παρουσίασε ένα σχέδιο για την άρση όλων των μη φυσιολογικών καθυστερήσεων μέχρι τα τέλη του 2003, υποσχόμενη ότι θα υποβάλλει ανά εξάμηνο έκθεση στο Κοινοβούλιο. Παράλληλα, το Κοινοβούλιο ζήτησε να τροποποιηθούν οι κανόνες για τους "κωδωνοκρούστες" και τις πειθαρχικές διαδικασίες και η Επιτροπή ανταποκρίθηκε στο αίτημα αυτό. Το Κοινοβούλιο ζήτησε να επέλθουν βελτιώσεις όσον αφορά τα γραφεία εξωτερικής βοήθειας, πράγμα το οποίο έγινε. Το Κοινοβούλιο ήθελε να του δοθεί ένας κατάλογος με τις τρέχουσες έρευνες για περιπτώσεις απάτης και διαφθοράς, πράγμα το οποίο έγινε επίσης. Το Κοινοβούλιο ζήτησε από την Επιτροπή να διασαφηνίσει τη στρατηγική της για την εξωτερική βοήθεια, και αυτό έγινε. Κύριε Πρόεδρε, δεν πρόκειται παρά για μερικά παραδείγματα, ωστόσο από αυτά προκύπτει σαφώς ότι όταν το Ευρωπαϊκό Κοινοβούλιο συσπειρώνει τις δυνάμεις του είναι σε θέση να επιτύχει σημαντικά πράγματα.
<P>
Ένα τμήμα της απαλλαγής για το οποίο το Κοινοβούλιο μπορεί δικαιολογημένα να είναι υπερήφανο είναι το νοσοκομείο στη Γάζα. Το 1996, το έργο αυτό, που χρηματοδοτείται από την Ευρωπαϊκή Ένωση, είχε ολοκληρωθεί κατά 97%. Λόγω της κακής διαχείρισης και της έλλειψης συνέχειας το νοσοκομείο έμεινε άδειο μέχρι τα τέλη του περασμένου έτους και αυτό συνέβη - γνωρίζουμε όλοι τις εικόνες από την Μέση Ανατολή - τη στιγμή που υπάρχει σοβαρή έλλειψη ιατρικής βοήθειας σε μία περιοχή όπου αυτό είναι απολύτως απαραίτητο.
<P>
Τον Απρίλιο του 1999, το Κοινοβούλιο ανακάλυψε τη σκανδαλώδη κατάσταση που επικρατούσε. Από τότε ασκούσαμε συνεχώς πίεση στην Επιτροπή και τώρα έχουμε επιτέλους τα αποτελέσματα. Από τότε που άνοιξε το νοσοκομείο, πριν από τρεις μήνες, εξετάστηκαν περισσότεροι από 2 700 ασθενείς και γεννήθηκαν περισσότερα από 370 υγιή μωρά, και αυτό είναι ένα καλό νέο σε μία περιοχή όπου ο θάνατος είναι κάτι πολύ συνηθισμένο. Εάν το Κοινοβούλιο δεν είχε δηλώσει με τόση σαφήνεια ότι η κατάσταση δεν μπορούσε να συνεχιστεί, είμαι βέβαιη ότι το νοσοκομείο θα ήταν ακόμη άδειο. Δυστυχώς, το νοσοκομείο αντιμετωπίζει σήμερα άλλα προβλήματα, επειδή η τροφοδοσία του είναι αδύνατη λόγω του αποκλεισμού της Γάζας, ενώ πολλά ασθενοφόρα δεν μπορούν να περάσουν τα ισραηλινά οδοφράγματα, αυτή όμως είναι μια συζήτηση διαφορετική από αυτήν που διεξάγουμε σήμερα.
<P>
Στο σημείο αυτό, θα ήθελα να αναφερθώ εν συντομία στην τροπολογία της συναδέλφου Rijk van Dam. Πιστεύω ότι πρόκειται για μια εξαιρετικά συμπαθή τροπολογία στην οποία πρέπει να δοθεί συνέχεια. Δυστυχώς όμως, ως εισηγήτρια, δεν μπορώ να συστήσω στα μέλη να την υποστηρίξουν επειδή απορρίψαμε με ιδιαίτερη συνέπεια την προσθήκη νέων στοιχείων στην απαλλαγή, συνεπώς ελπίζω ότι θα υπάρξει κατανόηση για τη στάση μου.
<P>
Κύριε Πρόεδρε, όπως είναι ευνόητο, υπάρχουν ακόμη πολλά σημεία που προξενούν ανησυχία όσον αφορά τη χορήγηση απαλλαγής για το 1997. Για παράδειγμα, πρέπει να διασαφηνισθεί το θέμα της πολιτικής προσωπικού όσον αφορά τις προσλήψεις και την προβλεπόμενη ρύθμιση για την αποχώρηση των υπαλλήλων. Αναμένω επίσης ότι η Επίτροπος θα διευκρινίσει με ποιο τρόπο θα φροντίσει η Επιτροπή ούτως ώστε κάθε Επίτροπος να μεριμνά ώστε οι συστάσεις του Ελεγκτικού Συνεδρίου να μην καταλήγουν σε κάποιο συρτάρι αλλά να ακολουθούνται με σοβαρότητα. Το Κοινοβούλιο θα παρακολουθήσει τη συνέχεια που θα δοθεί σε όλες τις εκθέσεις που έχει υποβάλει η Επιτροπή. Οι πολλές υποσχέσεις που έχουν δοθεί για τα επόμενα χρόνια πρέπει να γίνουν έργα και ελπίζω ότι αυτό θα μπορέσουμε να το κάνουμε μαζί, ούτως ώστε να κλείσουμε αυτό το θλιβερό κεφάλαιο και να μπορέσουμε πλέον να ατενίσουμε με εμπιστοσύνη το μέλλον.

<SPEAKER ID=4 LANGUAGE="NL" NAME="Doorn">
Κύριε Πρόεδρε, η έκθεση Van der Laan προσφέρει μία σαφή σύνοψη των μέτρων που έχουν ληφθεί από την Ευρωπαϊκή Επιτροπή με αφορμή τις παρατηρήσεις που έκανε το Κοινοβούλιο στα πλαίσια της απαλλαγής 1997. Κατ' αυτήν την έννοια, η πολιτική μου ομάδα έχει την πρόθεση να υποστηρίξει την έκθεση, για την οποία θα ήθελα να συγχαρώ την κ. Van der Laan.
<P>
Θα ήθελα ωστόσο να παρατηρήσω, και αυτό αναφέρεται και στην έκθεση, ότι υπάρχουν πέντε τομείς στους οποίους σημειώθηκε μεν κάποια πρόοδος, αλλά πρέπει ακόμη να γίνουν πολλά. Αυτό ισχύει για το κλείσιμο των λογαριασμών, τη βελτίωση των θεσμικών προβλημάτων διαχείρισης και ελέγχου, τα γραφεία τεχνικής βοήθειας και την καταπολέμηση της απάτης και της διαφθοράς. Δεν θα υπεισέλθω σε όλα αυτά τα σημεία αλλά θα αναφερθώ σε ορισμένα.
<P>
Ένα πράγμα που κατά τη γνώμη μου έχει μεγάλη σημασία είναι να μπορέσει η Επιτροπή, στο πλαίσιο των προσπαθειών που καταβάλλει για τη μείωση του απαράδεκτα υψηλού ποσοστού λαθών, να κατονομάσει τα κράτη μέλη τα οποία δεν κατορθώνουν να βελτιώσουν τα λάθη, εκτός άλλων, για τις υψηλότερες δαπάνες. Οπωσδήποτε, αυτό δεν θα αρέσει στα κράτη μέλη. Γιατί όμως δεν θα μπορούσαμε και εμείς να τηρήσουμε στο σημείο αυτό έναν πίνακα επιδόσεων, όπως κάνουμε και με τις επιδόσεις των κρατών μελών όσον αφορά την εφαρμογή των ευρωπαϊκών νόμων και κανόνων; Όσο περισσότερη διαφάνεια υπάρχει τόσο το καλύτερο. Ένα πρόσθετο πλεονέκτημα είναι ότι τα εθνικά κοινοβούλια θα είναι σε θέση να ζητήσουν εξηγήσεις από τις κυβερνήσεις τους. Στην προσπάθεια για την καταπολέμηση της απάτης, στις περιπτώσεις ύποπτης διαχείρισης κονδυλίων της Ευρωπαϊκής Ένωσης, πρέπει να αναζητήσουμε πολύ περισσότερο τη συνεργασία των εθνικών κοινοβουλίων. Πρόκειται για ένα θέμα που αφορά την εμπιστοσύνη των πολιτών στις αρχές και ιδιαιτέρως την εμπιστοσύνη των πολιτών στην Ευρωπαϊκή Ένωση. Δεν είναι δυνατόν να κατηγορείται η Ευρώπη για την αμέλεια και την απροσεξία των εθνικών αρχών.
<P>
Στο προσεχές μέλλον, η Επιτροπή θα πρέπει να καταβάλει κάθε δυνατή προσπάθεια για να καταρτίσει ένα κατάλληλο σύστημα διαχείρισης και ελέγχου. Σύντομα θα αρχίσουμε τη συζήτηση για το νέο δημοσιονομικό κανονισμό ο οποίος, όπως ελπίζω, θα ανταποκρίνεται περισσότερο στις απαιτήσεις της σύγχρονης διοίκησης. Στα πλαίσια αυτά, σημαντικές παράμετροι είναι η συνέχεια, η διαφάνεια και η σαφής διάκριση των αρμοδιοτήτων. Πρέπει να αποφύγουμε το ενδεχόμενο να αρχίσουν να αλληλεμποδίζονται τα διάφορα όργανα που έχουν αναλάβει την καταπολέμηση της απάτης και της διαφθοράς, όπως η OLAF και η επιτροπή για τις οικονομικές ατασθαλίες. Δεν υπάρχει τίποτα χειρότερο από υπηρεσίες δίωξης οι οποίες δαπανούν την ενέργειά τους κατά κύριο λόγο σε μια εκατέρωθεν διαμάχη για την κατανομή αρμοδιοτήτων.
<P>
Τέλος, πιστεύουμε ότι έχει μεγάλη σημασία το Ελεγκτικό Συνέδριο να εξετάζει συστηματικά στις ετήσιες εκθέσεις για τη συνέχεια που δόθηκε από την Επιτροπή σε κριτικές παρατηρήσεις που έχουν γίνει προηγουμένως. Έλεγχος χωρίς διασύνδεση με σφάλματα που έχουν ήδη διαπιστωθεί εξακολουθεί να αποτελεί ημίμετρο.

<SPEAKER ID=5 LANGUAGE="EN" NAME="Morgan">
Κύριε Πρόεδρε, θα ήθελα να ευχαριστήσω την κ. van der Laan που έδωσε στην Επιτροπή Ελέγχου του Προϋπολογισμού και στο Ευρωπαϊκό Κοινοβούλιο ένα μοντέλο πάνω στο οποίο θα βασίζονται οι μελλοντικές εκθέσεις για τη χορήγηση απαλλαγής.
<P>
Από την αρχή ήταν σαφής ότι ήθελε να επικεντρωθεί σε λίγους τομείς στους οποίους επιθυμούσαμε να σημειωθεί πραγματική βελτίωση. Οι τομείς αυτοί καθορίστηκαν ξεκάθαρα πέρυσι. Τώρα έχουμε την παρακολούθηση με την οποία θα γίνει έλεγχος εάν τα εν λόγω σημεία έχουν εφαρμοστεί. Θα ακολουθήσουμε την προτροπή της να μη στηρίξουμε τις τροπολογίες που έχουν υποβληθεί επειδή θέλουμε να εμμείνουμε στη συγκεκριμένη ξεκάθαρη προσέγγιση.
<P>
Σε γενικές γραμμές, η αντίδραση της Επιτροπής ήταν θετική, πράγμα που πρέπει τώρα να εντάξουμε στο πλαίσιο των γενικότερων μεταρρυθμίσεων της Επιτροπής. Χαιρόμαστε που η Επιτροπή θα παρουσιάσει Εκθέσεις Ετήσιας Δραστηριότητας για κάθε Γενική Διεύθυνση, αλλά προκειμένου η διαδικασία αυτή να λειτουργήσει αποτελεσματικά χρειάζεται πολύ σύντομα να μάθουμε τους στόχους των εν λόγω Γενικών Διευθύνσεων. Οι εργασίες σχετικά με τον τομέα της πολιτικής προσωπικού έχουν προχωρήσει και αυτές, αλλά φαίνεται πως τα πράγματα κινούνται πολύ αργά. Εκτιμούμε την ευαισθησία που χαρακτηρίζει τις διαπραγματεύσεις γύρω από θέματα προσωπικού αλλά και εμείς και το ο λαός της Ευρώπης σύντομα θα χάσουμε την υπομονή μας εάν δεν σταματήσουν τα λόγια και δεν αρχίσουν οι πράξεις γρήγορα.
<P>
Η ΚΓΠ και τα διαρθρωτικά ταμεία είναι οι τομείς όπου σημειώνονται τα περισσότερα προβλήματα κακοδιαχείρισης στην ΕΕ, εν μέρει εξαιτίας της κλίμακας των δημοσιονομικών ποσών που λαμβάνουν οι εν λόγω τομείς. Γι' αυτόν ακριβώς τον λόγο είναι ζωτικής σημασίας εμείς, ως σώμα που ελέγχει και λογοδοτεί, να έχουμε πρόσβαση στις πληροφορίες που αφορούν τη δημοσιονομική διαχείριση αυτών των δύο τομέων. Προσμένουμε με χαρά να λάβουμε περιοδικές εκθέσεις από την Ομάδα Προσωπικών Αντιπροσώπων.
<P>
Μολαταύτα, οι εξωτερικές ενισχύσεις είναι ένας τομέας όπου ακόμη παρατηρούνται ουσιώδη προβλήματα. Η εισηγήτρια αναφέρεται εκτενώς στον καταστροφικό τρόπο διαχείρισης της ενίσχυσης προς την Παλαιστίνη, γεγονός που στέλνει πολύ άσχημο μήνυμα σε μια περίοδο που απαιτείτο να επιδειχθούν η μέγιστη πολιτική ευαισθησία και λεπτοί χειρισμοί στην περιοχή.
<P>
Μια ακόμη έκθεση του Ελεγκτικού Συνεδρίου για τις εξωτερικές ενισχύσεις δημοσιεύτηκε πολύ πρόσφατα και θα την κοιτάξουμε στο μέλλον. Γι' άλλη μια φορά, ευχαριστώ την εισηγήτρια και την συγχαίρω για την εξαιρετική δουλειά της.

<SPEAKER ID=6 LANGUAGE="NL" NAME="Van Dam">
Κύριε Πρόεδρε, η εισηγήτρια κ. Van der Laan εξετάζει στην έκθεσή της την πρόοδο που σημείωσε η Επιτροπή πέρυσι όσον αφορά τη συνέχεια των συστάσεων από την έκθεση για την απαλλαγή 1997. Η εισηγήτρια είναι αρκετά ικανοποιημένη με την πληθώρα των εγγράφων που παρήγαγε η Επιτροπή. Προσωπικά περιμένω περισσότερη ουσία, περισσότερα αποτελέσματα. Οι προθέσεις είναι καλές, εμείς όμως θα ξέρουμε ποιος είναι ο αντίκτυπος όταν δούμε τα αποτελέσματα, όταν για παράδειγμα η OLAF θα είναι πραγματικά ανεξάρτητη, όταν δεν θα υπάρχει πλέον καθυστέρηση στις πληρωμές, όταν θα έχουν μειωθεί τα λάθη στις πληρωμές και όταν θα έχουμε, επιτέλους, πρόσβαση σε εμπιστευτικά έγγραφα.
<P>
Κατά τα άλλα δεν είμαι και τόσο πεπεισμένος για όλες τις καλές προθέσεις της Επιτροπής. Η ρύθμιση για τους "κωδωνοκρούστες" , που τόσο πολύ προβάλλεται από τη συνάδελφο Van der Laan, είναι πολύ ατελής. Αντί να επικεντρώνεται στη δημοσιότητα και τη διαφάνεια, η ρύθμιση εξακολουθεί να έχει το χαρακτήρα ελέγχου των ζημιών. Σύμφωνα με τους νέους κανόνες, οι κωδωνοκρούστες πρέπει να αποδεικνύουν ότι έχουν ακολουθήσει τις ορθές διαδικασίες. Δεν έχουμε εδώ μια αντιστροφή του βάρους της απόδειξης; Ας αποδείξει η ίδια η Επιτροπή ότι εφάρμοσε σωστά τις διαδικασίες.
<P>
Η κ. Van der Laan ασχολείται όλως ιδιαιτέρως με τη βοήθεια προς τις παλαιστινιακές περιοχές και δείχνει μια εκπληκτική εμπιστοσύνη στην ικανότητα δράσης της αντιπροσωπείας της Ευρωπαϊκής Ένωσης. Θα ήθελα πάρα πολύ να δω μια έκθεση στην οποία θα εξηγείται ο ρόλος των Παλαιστινίων ομολόγων μας. Οι πρόσφατες εκτελέσεις μας υποχρεώνουν, παρεμπιπτόντως, να επανεξετάσουμε τις προϋποθέσεις για τη χορήγηση βοήθειας από την Ευρωπαϊκή Ένωση. Στο σημείο αυτό θα ήθελα να επιστήσω την προσοχή όλων στο γεγονός ότι το διδακτικό υλικό στα παλαιστινιακά σχολεία περιλαμβάνει πολλές αντισημιτικές εκφράσεις. Πρόκειται για εκφράσεις οι οποίες στις χώρες μας θεωρείται ότι υποκινούν το εθνοτικό μίσος. Η βοήθεια της Ευρωπαϊκής Ένωσης πρέπει να εξυπηρετεί την ειρήνη. Αυτός είναι και ο λόγος για τον οποίο κατέθεσα τροπολογία στην οποία καλώ την Επιτροπή να μην υποστηρίξει με κανένα τρόπο τη διάδοση του αντισημιτισμού στα σχολικά βιβλία. Δεν πρέπει να χρησιμοποιούνται τα χρήματα της Ευρωπαϊκής Ένωσης για τη διάδοση ρατσιστικών αντιλήψεων. Συνιστώ λοιπόν στους συναδέλφους να υπερψηφίσουν μαζικά την τροπολογία μου. Η απόρριψή της για τυπικούς λόγους δεν πρόκειται να εξυπηρετήσει την υπόθεσή μας.

<SPEAKER ID=7 LANGUAGE="DE" NAME="Theato">
, Πρόεδρος της Επιτροπής Ελέγχου του Προϋπολογισμού - (DE) Κύριε Πρόεδρε, είναι αξιοπερίεργο το γεγονός ότι η έκθεση παρακολούθησης των μέτρων που προτάθηκαν με την απαλλαγή φαίνεται να γεννά περισσότερο ενδιαφέρον από την ίδια την απαλλαγή, την οποία είχε επεξεργασθεί το παλαιό Κοινοβούλιο. Αυτό με χαροποιεί βεβαίως, αλλά δεν αποτελεί νεωτερισμό η σύνταξη μίας τέτοιας έκθεσης παρακολούθησης και η εμμονή σε όσα έχουμε προκαθορίσει. Ωστόσο πιστεύω ότι θα φέρουμε εις πέρας το έργο του ελέγχου του αν η Επιτροπή ανταποκρίνεται στις απαιτήσεις που είχαμε διατυπώσει για την απαλλαγή.
<P>
Χαίρομαι ιδιαιτέρως και συγχαίρω την εισηγήτρια, η οποία ασχολήθηκε με όλα αυτά για μία ακόμη φορά, αλλά χαίρομαι και που μπορώ να πω στην Επιτροπή ότι αντεπεξήλθε σ' αυτές τις απαιτήσεις. Πρόκειται για όρους, και όχι για απλές παρατηρήσεις. Παραμένουν όμως κάποια πράγματα που χρήζουν επεξεργασίας. Αυτό άλλωστε αναφέρεται καθαρά και στην έκθεση. Θα ήθελα εδώ να αναφέρω ιδιαιτέρως το κλείσιμο των λογαριασμών. Είναι πράγματι ανησυχητικό το να εγγράφουμε πάνω από 70 εκατομμύρια ευρώ ως αναλήψεις υποχρεώσεων, οι οποίες διογκώνουν τον προϋπολογισμό και δεν διατίθενται για άλλες δραστηριότητες που έχει ορίσει η Ευρωπαϊκή Ένωση. Πρέπει να κάνουμε περισσότερα από το να ετοιμάζουμε κάθε δύο χρόνια μία έκθεση, πρέπει να περιορίσουμε αυτά τα φαινόμενα. Κυρία Επίτροπε, ξέρω ότι θα καταβάλετε τις σχετικές προσπάθειες.
<P>
Επιπλέον θα ήθελα να πω ότι δε θεωρώ σκόπιμη τη θέσπιση μίας δεύτερης υπηρεσίας για εσωτερικές έρευνες. Έχουμε δημιουργήσει την OLAF. Θα ήταν καλύτερο να φροντίζαμε να είναι σε θέση η OLAF να εκπληρώνει το έργο της ορθά και ανεξάρτητα, ιδιαιτέρως δε τις εσωτερικές της έρευνες. Θεωρώ σημαντικό να αντεπεξερχόμαστε ωστόσο στην απαίτηση που διατυπώσαμε στην απαλλαγή για τη δημιουργία ενός πειθαρχικού σώματος που θα μπορούσε να υπαχθεί είτε στο Ελεγκτικό Συνέδριο είτε στο Δικαστήριο. Θα ήθελα να το υπενθυμίσω αυτό στην Επιτροπή, να μην προβαίνει μόνο σε δηλώσεις, αλλά να υποβάλει πρόταση για νομική βάση.
<P>
Εν τέλει, ευχαριστώ θερμά για τις προσπάθειες για το Νοσοκομείο της Λωρίδας της Γάζας. Εγώ η ίδια το επισκέφθηκα και χαίρω διότι επί τέλους, ύστερα από τόσα χρόνια, ξεκίνησε τις εργασίες του και από ότι φαίνεται λειτουργεί επιτυχώς για τον πληθυσμό.

<SPEAKER ID=8 LANGUAGE="DE" NAME="Bφsch">
Κύριε Πρόεδρε, κυρίες και κύριοι, θα ήθελα να συνεχίσω εκεί που σταμάτησε τις παρατηρήσεις της η κ. Theato. Κυρία Επίτροπε, δεν μπορούμε να φανταστούμε γιατί θα πρέπει να δημιουργηθεί μία υπηρεσία συμβουλευτική για τις δημοσιονομικές ατασθαλίες, όπως μας προτείνετε. Αυτό ισχύει για τη νέα υπηρεσία για εσωτερικές διοικητικές έρευνες, της οποίας τη σύσταση σχεδιάζει η Επιτροπή. Τι νόημα και τι σκοπό θα έχει αυτή η υπηρεσία, αφού, δυνάμει αποφάσεως της Επιτροπής, η OLAF διατηρεί αρμοδιότητα για κάθε βαρύ υπηρεσιακό παράπτωμα κατά των συμφερόντων της Κοινότητας, δηλαδή όχι μόνο για αδικήματα απάτης; Θα ήθελα να σας υπενθυμίσω για άλλη μία φορά ότι εσείς οι ίδιοι το είχατε αποφασίσει και τώρα είσθε έτοιμοι απ' ο,τι φαίνεται να επιτρέψετε τη δημιουργία κάποιας περιττής υπερδομής.
<P>
Η έκθεση της συναδέλφου van der Laan διαπιστώνει ορθώς ότι οι πρόοδοι της Επιτροπής στην πολιτική προσωπικού δεν είναι ακόμη ικανοποιητικές για το Κοινοβούλιο. Αυτό ισχύει ιδιαιτέρως για την από καιρό αναμενόμενη μεταρρύθμιση των πειθαρχικών διαδικασιών και βεβαίως σχετίζεται με την απαλλαγή για τον προϋπολογισμό, γιατί κατ' εμάς τίθεται και ζήτημα ευθύνης των υπαλλήλων και εργαζομένων για ζημία που έχουν οι ίδιοι προκαλέσει. Δεν θα πρέπει οι υπάλληλοι και οι εργαζόμενοι της Επιτροπής να ενέχονται προσωπικά, τουλάχιστον στο πλαίσιο των οικονομικών τους δυνατοτήτων; Το ερώτημα έχει απαντηθεί εδώ και καιρό καταφατικά. Όμως, στην πράξη, οι αντίστοιχες διατάξεις των άρθρων 73 και 74 του δημοσιονομικού κανονισμού δεν εφαρμόστηκαν ακόμη σε καμία περίπτωση. Παρουσιαζόταν δε πάντα η δικαιολογία ότι η διαδικασία είναι ασαφής. Όποιος ήλπιζε ότι αυτό θα αλλάξει στην πορεία της μεταρρύθμισης, έχει μέχρι τώρα απογοητευτεί. Το έγγραφο διαβουλεύσεων που υπέβαλε ο Επίτροπος Kinnock στις 29 Νοεμβρίου για τη μεταρρύθμιση των πειθαρχικών διαδικασιών παραλείπει ειδικά αυτό το όντως αποφασιστικής σημασίας θέμα και αναβάλλει την απάντηση για αργότερα. Όποιος μπορεί, ας το καταλάβει. Εγώ δε δύναμαι να το αντιληφθώ. Αντιθέτως, το Κοινοβούλιο έχει τοποθετηθεί σαφώς και επανειλημμένως και έχει ζητήσει τη σύσταση ενός εξωτερικού σώματος για τη δημοσιονομική πειθαρχία στο Ελεγκτικό Συνέδριο ή το Δικαστήριο που θα αναλαμβάνει αμέσως δράση οποτεδήποτε τίθεται ζήτημα οικονομικής ευθύνης υπαλλήλων ή εργαζομένων.
<P>
Η απαίτηση που εκφράζεται στην έκθεση του συναδέλφου van Hulten για τη μεταρρύθμιση της Επιτροπής έχει υποβληθεί ήδη από τον Ιανουάριο του περασμένου έτους και επιβεβαιώθηκε ρητά για μία ακόμη φορά στην έκθεση Stauner για την απαλλαγή 1998. Πιστεύω ότι και η τωρινή απαλλαγή, η πολύ καλή έκθεση της συναδέλφου van der Laan αφήνει ανοικτό το κεντρικό για την αξιοπιστία της διοίκησης της Ευρωπαϊκής Ένωσης ζήτημα. Εμείς δείξαμε το δρόμο. Τώρα δε μένει παρά να σας ζητήσουμε και να σας καλέσουμε να ακολουθήσετε αυτόν το δρόμο, κυρία Επίτροπε!

<SPEAKER ID=9 LANGUAGE="DE" NAME="Stauner">
Κύριε Πρόεδρε, κυρίες και κύριοι, σήμερα συζητούμε, στο ξεκίνημα του 2001, για τα μέτρα παρακολούθησης της απαλλαγής του προϋπολογισμού 1997 και ως προς τη διαδικασία είναι κατά την άποψή μου αναχρονιστικό, δεδομένου ότι η διαδικασία απαλλαγής του 1998 έχει ολοκληρωθεί εδώ και περισσότερο από ένα εξάμηνο και ενώ η αρμόδια κοινοβουλευτική επιτροπή επεξεργάζεται ήδη την απαλλαγή για το έτος 1999. Μία σύγχρονη, αποτελεσματική διοίκηση θα έπρεπε να αντιδράσει αμέσως στις επικρίσεις και τις προτάσεις βελτιώσεως του Κοινοβουλίου, ειδικότερα όταν ο σκοπός είναι να τεθεί ένα τέρμα στις παρατυπίες.
<P>
Επί της ουσίας τώρα: παρά τις ευπρόσδεκτες προόδους, διαπιστώνουμε ότι δεν εκπληρώνονται σημαντικές απαιτήσεις του Κοινοβουλίου κι έτσι βραδυπορούν οι διαδικασίες απαλλαγής των ακόλουθων ετών, με αποτέλεσμα να χάνεται η επιθυμητή σαφής οριοθέτηση.
<P>
Θα ήθελα πάνω από όλα να επισημάνω δύο σημεία: μου είναι αδύνατο να αντιληφθώ γιατί η Επιτροπή δεν έχει κάνει ακόμη τίποτε ώστε να συσταθεί ένα σώμα για τη δημοσιονομική πειθαρχία στο Ελεγκτικό Συνέδριο ή στο Δικαστήριο και να εξασφαλίσει έτσι μία αποτελεσματική εφαρμογή των διατάξεων του δημοσιονομικού κανονισμού ως προς την οικονομική ευθύνη των υπαλλήλων για τη ζημία που προκάλεσαν οι ίδιοι. Πόσο συχνά χρειάζεται να παρακαλέσουμε, να ζητήσουμε, να ικετεύσουμε - και δε ξέρω τι άλλο - την Επιτροπή, για να το κάνει επιτέλους; Μα πρόκειται για μία λογική απαίτηση! Το ίδιο ισχύει και για την απαίτησή μας να έχει το Κοινοβούλιο ως αρχή αρμόδια για την απαλλαγή πρόσβαση στα έγγραφα της Επιτροπής σε όρους τουλάχιστον ίσους με το Ελεγκτικό Συνέδριο. Η υποχρέωση για πληροφόρηση απορρέει εξάλλου από τις συνθήκες, ειδικότερα από το άρθρο 276 της συνθήκης ΕΚ. Η συμβουλευτική υπηρεσία, η οποία αναφέρθηκε μόλις, μου φαίνεται και εμένα περιττή και, δεδομένου ότι ασχολήθηκαν μαζί της οι προλαλήσαντες, δε θα υπεισέλθω σε λεπτομέρειες. Όμως θεωρώ απαραίτητα τα δύο αιτήματα που εκφράζονται στις τροπολογίες μας. Ζητώ να μας υποστηρίξετε.

<SPEAKER ID=10 NAME="Dell'Alba">
Κύριε Πρόεδρε, αγαπητοί συνάδελφοι, αγαπητή κ. van der Laan, θα ήθελα, σε σχέση με το θέμα αυτό, να συγχαρώ την εισηγήτριά μας και να της εκφράσω τον θαυμασμό μου για τον τρόπο με τον οποίο εκπλήρωσε το έργο της, για τη δεξιοτεχνία με την οποία χειρίστηκε το θέμα αυτό, χωρίς να παρασυρθεί από υπερβολές που είναι πάντα δυνατόν να υπάρξουν, όπως έχει ήδη παρατηρηθεί, στο πλαίσιο της απαλλαγής.
<P>
Πιστεύω ότι το μέσο της απαλλαγής είναι πολύ σημαντικό. Ο χειρισμός του απαιτεί ιδιαίτερη προσοχή. Και πιστεύω ότι είναι φυσικό να διερευνά το Κοινοβούλιο τις παρατυπίες που έχουν διαπιστωθεί, ιδίως τα τελευταία χρόνια, στη διαχείριση των δημοσίων κονδυλίων, και που αποδίδονται κυρίως, πρέπει να ειπωθεί, στα κράτη μέλη· θα επανέλθουμε στο θέμα αυτό σε λίγο με άλλες εκθέσεις του Ελεγκτικού Συνεδρίου. Νομίζω ότι το Κοινοβούλιο πρέπει να επιμείνει ιδιαίτερα στο ζήτημα αυτό, κατά την παρούσα κοινοβουλευτική περίοδο.
<P>
Υπάρχουν επίσης παρατυπίες που αποδίδονται στην Επιτροπή. Η απαλλαγή για το 1997 είναι ιδιάζουσα περίπτωση, δεδομένου ότι αφορά μία περίοδο κατά την οποία η Επιτροπή αντιμετώπισε σοβαρές δυσκολίες. Νομίζω ότι η έκθεση, με τον τρόπο που έχει κλείσει και με τον οποίο εύχομαι να κλείσει οριστικά και να μην δημιουργηθεί πανδαιμόνιο γύρω από το μέσο της απαλλαγής, θα μας επιτρέψει να προχωρήσουμε έχοντας ως πρότυπο, κατά κάποιο τρόπο, την απαλλαγή αυτή, η οποία αξιολογήθηκε εκτεταμένα από το Κοινοβούλιο και οδήγησε σε αντιδράσεις της Επιτροπής.
<P>
Τις αντιδράσεις αυτές, τις εξετάσαμε και διαπιστώσαμε ότι ήταν στην πλειοψηφία τους ικανοποιητικές. Το γεγονός αυτό αξίζει να σημειωθεί. Το νέο διάβημα προβλέπει οι απαλλαγές να περιορίζονται στο οικονομικό έτος. Νομίζω ότι ακολουθούμε τη σωστή κατεύθυνση. Στη βάση αυτή ψηφίζουμε υπέρ της έκθεσης van der Laan.

<SPEAKER ID=11 NAME="Schreyer">
Κύριε Πρόεδρε, αξιότιμοι κύριοι βουλευτές, αξιότιμη κυρία van der Laan, η Επιτροπή καλωσορίζει την έκθεσή σας. Στους περισσότερους τομείς που βρίσκονταν στο επίκεντρο της διαδικασίας απαλλαγής του προϋπολογισμού 1997, διαπιστώσατε ότι έπρεπε να υποστηρίξετε τα μέτρα της Επιτροπής, διότι ακολουθούμε το σωστό δρόμο. Θα μου επιτρέψετε λοιπόν, μια και είναι η αρχή του έτους, να εκφράσω τη χαρά μου για τους επαίνους που απευθύνει στην Επιτροπή το Κοινοβούλιο. Δε θα περιοριστώ όμως στα συγχαρητήρια. Θα υπεισέλθω στους τομείς όπου ασκείτε κριτική, ή και ζητάτε περαιτέρω μέτρα, δηλαδή στον τομέα της πολιτικής προσωπικού και της εξωτερικής βοήθειας.
<P>
Για τον τομέα του προσωπικού επισημάνατε στην έκθεσή σας ιδιαιτέρως το ζήτημα της νομικής βάσης για τη ρύθμιση περί πρόωρης συνταξιοδότησης. Θα ήθελα να επισημάνω για μία ακόμη φορά ότι η Επιτροπή κατέληξε πριν από τα Χριστούγεννα σε μία πρόταση, για την οποία εντωμεταξύ διεξάγονται διαβουλεύσεις μεταξύ των θεσμικών οργάνων και θα διαβιβασθεί στο Κοινοβούλιο το Φεβρουάριο. Οι κύριες πληροφορίες είναι ότι καθίσταται δυνατή η πρόωρη συνταξιοδότηση για 600 άτομα. Όμως, λόγω της δημοσιονομικής ουδετερότητας, πρέπει να ακολουθήσουν 248 νέες προσλήψεις.
<P>
Ποιοι καλύπτονται από τη ρύθμιση; Προϋπόθεση είναι ο/η υπάλληλος να έχει ηλικία τουλάχιστον 50 ετών και να βρίσκεται στην υπηρεσία τουλάχιστον 10 έτη. Η ρύθμιση προβλέπει επιπλέον, ότι αναλόγως ηλικίας και αρχαιότητας καταβάλλεται ως αποζημίωση πρόωρης συνταξιοδότησης το 60%-70%. Η συμμετοχή στο μέτρο αυτό είναι εθελοντική. Εξάλλου δεν γεννάται απαίτηση, και η Επιτροπή θα επιλέξει με αντικειμενικά κριτήρια ποιος μπορεί να επικαλεσθεί τη ρύθμιση περί πρόωρης συνταξιοδότησης, ώστε να εξασφαλισθεί μέσω αυτής της διαδικασίας επιλογής ότι θα επιτευχθεί όντως ο στόχος της γενικής βελτίωσης της αποτελεσματικότητας στον τομέα του προσωπικού.
<P>
Το δεύτερο σημείο στην πολιτική προσωπικού αφορά την πειθαρχική διαδικασία. Το Κοινοβούλιο, στην έκθεσή του του Ιανουαρίου, πρότεινε την ίδρυση, στο Δικαστήριο ή στο Ελεγκτικό Συνέδριο, ενός εξωτερικού σώματος αρμόδιου για τη δημοσιονομική πειθαρχία. Αυτήν την πρόταση την αναφέρατε και πάλι σήμερα. Επιτρέψατέ μου να επαναλάβω συνοπτικά τους λόγους για τους οποίους η Επιτροπή κρατά αποστάσεις από αυτήν την πρόταση. Τους λόγους αυτούς τους έχει εξάλλου εκθέσει διεξοδικά ο συνάδελφος Neil Kinnock. Οι ευρωπαϊκές συνθήκες αναθέτουν στο Ελεγκτικό Συνέδριο και στο Ευρωπαϊκό Δικαστήριο ειδικά καθήκοντα: το Ελεγκτικό Συνέδριο είναι αρμόδιο για τον εξωτερικό έλεγχο και το ΔΕΚ έχει το μέλημα να ελέγχει ενδεχομένως τις πειθαρχικές διαδικασίες που διεξάγει η Επιτροπή. Η Επιτροπή πιστεύει ότι θα προέκυπτε σύγκρουση συμφερόντων αν τα δύο όργανα εμπλέκονταν ευθέως στις εσωτερικές διαδικασίες. Επιπλέον, επισημαίνει ότι σε όλους τους διεθνείς οργανισμούς τα θεσμικά όργανα είναι τα ίδια υπεύθυνα για την επιβολή της πειθαρχίας στο προσωπικό τους. Πιστεύουμε ακράδαντα ότι το ίδιο θα έπρεπε να ισχύει και για την Ευρωπαϊκή Επιτροπή.
<P>
Είναι αυτονόητο ότι πρέπει να αναλάβουμε δράση. Αυτό έχει πλέον αναγνωρισθεί αντικειμενικά. Πριν ακόμη από το τέλος του προηγούμενου έτους λάβαμε τις αποφάσεις τις οποίες επεσήμανε ο κ. Bφsch και οι οποίες βρίσκονται ακόμη στη διαδικασία διαβουλεύσεων. Πρόκειται αφενός μεν για βήματα, τα οποία μπορούν να αναληφθούν άμεσα, χωρίς τροποποίηση του Κανονισμού, αφετέρου δε για βήματα, τα οποία απαιτούν τροποποίηση του Κανονισμού, τα οποία ως εκ τούτου απαιτούν περισσότερο χρόνο για την εφαρμογή τους. Για τα πρώτα βήματα είναι ιδίως σημαντική η θέσπιση μίας ερευνητικής και πειθαρχικής υπηρεσίας στη Γενική Διεύθυνση Προσωπικού και Διοίκησης.
<P>
Στην ερώτησή σας θα απαντήσω ότι πάντοτε, πριν αναλάβει δραστηριότητα αυτή η υπηρεσία, τίθεται το ερώτημα αν η OLAF δραστηριοποιείται στη διαδικασία, ή αν σκοπεύει να δραστηριοποιηθεί. Μόνο αν η OLAF αρνηθεί, θα αναλάβει αυτή η υπηρεσία. Οι συνθήκες μπορεί να είναι πολύ διαφορετικές. Θα αναφέρω ένα παράδειγμα: σεξουαλική παρενόχληση στο χώρο εργασίας. Καθώς η OLAF βέβαια δεν δραστηριοποιείται σε αυτόν τον τομέα, είναι φυσιολογικό να χρειάζεται μία διοικητική εξέταση ή μία πειθαρχική διαδικασία. Αρα, μπορεί να προκύψουν διάφορα θέματα. Είναι, πιστεύω, καλό να τα αντιμετωπίζουμε με συμπληρωματική προσέγγιση. Δεν επιχειρούμε εδώ να αποσπάσουμε σχεδόν τις αρμοδιότητες της OLAF, ή να υπονομεύσουμε το πεδίο αρμοδιοτήτων της, που έχει καθορισθεί από το Κοινοβούλιο και το Συμβούλιο. Αντιθέτως, δίνεται προτεραιότητα στις έρευνες της OLAF.
<P>
Δεύτερον, είναι πολύ σημαντικό ότι την προεδρία στο Πειθαρχικό Συμβούλιο αναλαμβάνει εξωτερικός εμπειρογνώμων. Αυτό καθιστά σαφές πως η Επιτροπή θέλει να διεξαγάγει δίκαιες και αντικειμενικές πειθαρχικές διαδικασίες.
<P>
Μερικά ακόμη λόγια για τις επικριτικές σας παρατηρήσεις σχετικά με την εξωτερική πολιτική. Η κ. Theato ανέφερε τη μείωση των εκκρεμουσών υποχρεώσεων. Για το ζήτημα αυτό έχουμε υποβάλει, στο πλαίσιο της δημοσιονομικής διαδικασίας 2001, μία έκθεση και έχουμε καταστήσει σαφές πως ιδιαιτέρως αυτές οι ασυνήθιστες εκκρεμείς υποχρεώσεις, οι οποίες εδώ και καιρό επονομάζονται υποχρεώσεις σε αναστολή, πρέπει να περιορισθούν το ταχύτερο δυνατό. Μάλιστα, στον τομέα της εξωτερικής βοήθειας είναι ήδη ορατές οι πρώτες καλές προσπάθειες.
<P>
Και τώρα για το νοσοκομείο στη Λωρίδα της Γάζας, το οποίο διαδραματίζει μεγάλο ρόλο στην έκθεση της κ. van der Laan. Υφίστανται όντως πολλές ενοχλητικές καθυστερήσεις. Το Κοινοβούλιο ανέκαθεν επεσήμαινε ρητά ότι πρέπει να υπάρξει πρόοδος και να αντιμετωπισθούν όλα τα προβλήματα. Ναι μεν είναι πολύ ικανοποιητικό το ότι το νοσοκομείο είναι πλέον σε πλήρη λειτουργία και ότι από το καλοκαίρι περιθάλπονται εκεί ασθενείς, όμως οι πολιτικές εξελίξεις, οι βίαιες αντιπαραθέσεις έχουν ορθώσει και πάλι φραγμούς. Συμβαίνει να μην παραδίδεται το υλικό και να μην είναι δυνατό να διακομιστούν οι ασθενείς εξ αιτίας των οδοφραγμάτων στη Λωρίδα της Γάζας. Μεγάλο μέρος του προσωπικού αυτή τη στιγμή αδυνατεί να φθάσει στο νοσοκομείο. Πρέπει να απευθύνουμε διαρκώς εκκλήσεις - ακόμη και στο πλαίσιο της παρούσης συζητήσεως - ώστε να τερματισθούν οι εχθροπραξίες. Ο ευρωπαίος φορολογούμενος ήταν πρόθυμος να προσφέρει βοήθεια για τους ανθρώπους που ζουν στη Λωρίδα της Γάζας. Τώρα πια πρέπει κι αυτοί να μπορούν να εκμεταλλευθούν αυτή τη βοήθεια.

<SPEAKER ID=12 NAME="Πρόεδρος">
Κυρία Επίτροπε, σας ευχαριστώ πολύ.
<P>
Η συζήτηση έληξε.
<P>
Η ψηφοφορία θα διεξαχθεί σήμερα στις 12.00.

<CHAPTER ID=3>
Ειδικές εκθέσεις του Ελεγκτικού Συνεδρίου
<SPEAKER ID=13 NAME="Πρόεδρος">
Η ημερήσια διάταξη προβλέπει τη διεξαγωγή κοινής συζήτησης για τις ακόλουθες εκθέσεις:
<P>
(A5-0331/2000) του κ. Garriga Polledo, εξ ονόματος της Επιτροπής Ελέγχου του Προϋπολογισμού για την ειδική έκθεση αριθ. 8/1999 του Ελεγκτικού Συνεδρίου σχετικά με τις ασφάλειες και εγγυήσεις που προβλέπονται στον κοινοτικό τελωνειακό κώδικα για την προστασία της είσπραξης των παραδοσιακών ιδίων πόρων, συνοδευόμενη από τις απαντήσεις της Επιτροπής (C5-0228/2000 - 2000/2132(COS))·
<P>
(A5-0396/2000) του κ. McCartin, εξ ονόματος της Επιτροπής Ελέγχου του Προϋπολογισμού με θέμα τις ειδικές εκθέσεις του Ελεγκτικού Συνεδρίου αριθ. 1/1999 σχετικά με τις ενισχύσεις για το αποκορυφωμένο γάλα και το αποκορυφωμένο γάλα σε σκόνη που προορίζεται για τη διατροφή των ζώων, αριθ. 2/1999 για την επίδραση της μεταρρύθμισης της ΚΓΠ στον τομέα των σιτηρών, αριθ. 1/2000 σχετικά με την κλασική πανώλη των χοίρων και αριθ. 8/2000 σχετικά με τα κοινοτικά μέτρα για τη διάθεση των βουτυρικών λιπαρών ουσιών, συνοδευόμενες από τις απαντήσεις της Επιτροπής (C5-0236/2000, C5-0237/2000, C5-0238/2000, C5-0239/2000 - 2000/2130(COS))·
<P>
(A5-0389/2000) του κ. Staes, εξ ονόματος της Επιτροπής Ελέγχου του Προϋπολογισμού σχετικά με την ειδική έκθεση αριθ. 2/2000 του Ελεγκτικού Συνεδρίου σχετικά με τις ενισχύσεις της Ευρωπαϊκής Ένωσης προς τη Βοσνία - Ερζεγοβίνη στο πλαίσιο της αποκατάστασης της ειρήνης και του κράτους δικαίου, συνοδευόμενη από τις απαντήσεις της Επιτροπής (C5-0229/2000 - 2000/2131(COS))·
<P>
(A5-0359/2000) του κ. Dell'Alba, εξ ονόματος της Επιτροπής Ελέγχου του Προϋπολογισμού σχετικά με τις ειδικές εκθέσεις αριθ. 6/1999, 7/1999, 3/2000 και 7/2000 όσον αφορά τα διαρθρωτικά ταμεία, την εκτέλεση του προϋπολογισμού, συνοδευόμενες από τις απαντήσεις της Επιτροπής (C5-0240/2000, C5-0241/2000, C5-0242/2000, C5-0243/2000 - 2000/2129(COS)).

<SPEAKER ID=14 LANGUAGE="ES" NAME="Pomιs Ruiz">
, αναπληρωτής εισηγητής. (ES) Κύριε Πρόεδρε, θα ήθελα να ξεκινήσω εξαίροντας το εξαιρετικό έργο του συναδέλφου μου κ. Salvador Garriga Polledo στην έκθεση που παρουσιάζει σχετικά με τους ίδιους πόρους, θέμα που εδώ και πολύ καιρό παρακολουθεί από πολύ κοντά.
<P>
Μέρος του κοινοτικού προϋπολογισμού προκύπτει από τους παραδοσιακούς ίδιους πόρους που εισπράττουν οι τελωνειακές αρχές των κρατών μελών, συνεπώς ο κύριος ρόλος του κοινοτικού κανονιστικού συστήματος των ασφαλειών και εγγυήσεων είναι η προστασία του οικονομικού συμφέροντος της Κοινότητας.
<P>
Τα σφάλματα στις εφαρμόσιμες διαδικασίες στο σύστημα ασφαλειών και εγγυήσεων είναι εκείνα που έχουν ως συνέπεια ακριβώς την μη είσπραξη των αντίστοιχων κοινοτικών εσόδων, που πρέπει να καλύπτονται από επιπρόσθετη φορολογία εις βάρος του Ακαθάριστου Εθνικού Προϊόντος των κρατών μελών. Για αυτόν τον λόγο, πιστεύω πως θα πρέπει να απαιτηθεί τόκος από τους φορείς που κάνουν χρήση της μη εγκεκριμένης πίστωσης για τις εκπρόθεσμες πληρωμές στο πλαίσιο των ελεύθερων συναλλαγών. Η έκθεση Garriga Polledo ασχολείται με τις περιπτώσεις ευθύνης των κρατών μελών όπου η μη εφαρμογή του σχετικού κοινοτικού κανονισμού περί ασφαλειών και εγγυήσεων βλάπτει το κοινοτικό συμφέρον.
<P>
Το Ελεγκτικό Συνέδριο μας υπενθυμίζει ότι όταν η σύσταση εγγύησης είναι υποχρεωτική, η βασική αρχή συνίσταται στο ότι οι τελωνειακές αρχές οφείλουν να καθορίζουν την εν λόγω εγγύηση σε επίπεδο ίσο με το ακριβές ποσό της τελωνειακής οφειλής, εφόσον το ποσό αυτό μπορεί να καθορισθεί με ακρίβεια, ή, εάν αυτό δεν είναι δυνατό, σε επίπεδο ίσο με το ανώτατο, κατά τους υπολογισμούς των τελωνειακών αρχών, ποσό των τελωνειακών οφειλών που έχουν γεννηθεί ή είναι δυνατόν να γεννηθούν. Επί του πρακτέου, ο οργανισμός που αναλαμβάνει τη σύσταση εγγύησης ή ασφάλειας είναι αυτός που αξιολογεί τους κινδύνους που συνεπάγονται της πράξης που επωμίζεται να φέρει σε πέρας. Είναι λοιπόν θεμιτό, προκειμένου να υπάρχει ορθή αξιολόγηση των εν λόγω κινδύνων, να καθορίζεται το ποσό της ασφάλειας όσο το δυνατόν πλησιέστερα προς το ύψος της τελωνειακής οφειλής για την οποία έχει συσταθεί εγγύηση ή ασφάλεια. Εάν και εφόσον τηρούνται οι παραπάνω αρχές, θα διασφαλίζεται πλήρως η προστασία των οικονομικών συμφερόντων.
<P>
Παρουσιάζονται δυσκολίες, από τις οποίες θα επισημάνω έξι:
<P>
Καταρχάς, δεν υπάρχουν αξιόπιστα στατιστικά στοιχεία σχετικά με τον όγκο των εγγυήσεων που έχουν συμφωνηθεί προς το παρόν. Τα στοιχεία που αφορούν σε αυτές τις ασφάλειες και εγγυήσεις, που διαπιστώνονται σαφώς από λογιστικής ή νομικής απόψεως, υπάρχουν στις τελωνειακές λογιστικές υπηρεσίες των κρατών μελών, ωστόσο δεν υπάρχουν μέτρα που να επιτρέπουν τη μέτρηση και διάδοσή τους σε κοινοτικό επίπεδο.
<P>
Δεύτερον, κάποιες τελωνειακές αρχές δεν δύνανται, και προτιμώ να υποθέσω κάτι τέτοιο παρά να υποθέσω ότι δεν συνεργάζονται, να επιβλέπουν αποτελεσματικά την τήρηση των προϋποθέσεων που καθορίζει η κοινοτική νομοθεσία σχετικά με τις εγγυήσεις λόγω των ατελειών των συστημάτων και των λειτουργικών διαδικασιών τους ή λόγω ατελειών στη λογιστική τους διαχείριση. Θα πρέπει να επισημάνω την ανάγκη να τεθεί σύντομα σε ισχύ το μηχανογραφημένο σύστημα διαμετακόμισης (NCTS) σε όλα τα κράτη μέλη και στις χώρες που συμμετέχουν στο καθεστώς κοινής διαμετακόμισης. Είναι προφανές ότι η τήρηση των κοινοτικών ασφαλειών θα εξαρτηθεί σε μεγάλο βαθμό από την ανάπτυξη όλων των λειτουργιών του NCTS.
<P>
Προκειμένου να λυθεί το πρόβλημα του μεγάλου αριθμού απλήρωτων λειτουργιών διαμετακόμισης, θα πρέπει να τονίσουμε τη σπουδαιότητα των λειτουργικών μέτρων καθώς επίσης και για ακόμη μια φορά θα πρέπει να τονίσουμε την ανάγκη για ταχύτατη ανάπτυξη του νέου αυτού συστήματος. Με το σύστημα πολλαπλών πιστοποιητικών εγγύησης και το NCTS θα επιτύχουμε έναν συντονισμό και μεγαλύτερη διοικητική διαφάνεια.
<P>
Τρίτον, θα πρέπει να επισημάνουμε τις ελλειπείς διασαφηνίσεις. Κατά τις προθεσμίες που επιτρέπονται βάσει των κοινοτικών κανόνων, τα κράτη μέλη θα πρέπει να μεταφέρουν στην λογιστική "Α" τους δασμούς που καλύπτονται από εγγύηση και που δεν αμφισβητούνται.
<P>
Τέταρτον, η ανάγκη τροποποίησης της κοινοτικής τελωνειακής νομοθεσίας προκειμένου να εξασφαλιστεί ότι οι ασφαλιστικές εταιρίες που εξασφαλίζουν το δικαίωμα πίστωσης, καλύπτουν επίσης τις αυτεπάγγελτες πράξεις εκκαθάρισης που θα εκδίδονται από τις τελωνειακές αρχές μετά την παραλαβή των εμπορευμάτων.
<P>
Πέμπτον, ο μεγάλος αριθμός περιπτώσεων που έχει καταγγείλει το Ελεγκτικό Συνέδριο στις οποίες τα οφειλόμενα προς τον κοινοτικό προϋπολογισμό ποσά δεν έχουν καταβληθεί ή εισπράττονται εκπρόθεσμα προσαυξημένα με τους τόκους υπερημερίας που αναλογούν.
<P>
Τέλος θα ήθελα να αναφέρω τις δυσκολίες που οδηγούν στην αποτυχημένη είσπραξη μεγάλων ποσών τελωνειακών δασμών και άλλων φόρων που προκύπτουν από τις λειτουργίες TIR, και που οφείλονται στην μη αποτελεσματική θέση σε λειτουργία των υφιστάμενων μηχανισμών και στην έλλειψη επίβλεψης κατά τη διαμετακόμιση.
<P>
Κλείνοντας, κύριε Πρόεδρε, θα ήθελα να επισημάνω ότι η Ευρωπαϊκή Επιτροπή θα πρέπει να μελετήσει τα διάφορα προβλήματα που παρουσιάζονται και θα πρέπει ιδιαίτερα να προβεί στην αναθεώρηση του συστήματος μηχανογράφησης προκειμένου να λαμβάνονται υπόψη οι σχετικοί τόκοι που τα κράτη μέλη οφείλουν στον κοινοτικό προϋπολογισμό.

<SPEAKER ID=15 LANGUAGE="EN" NAME="McCartin">
Κύριε Πρόεδρε, θέλω να αναγνωρίσω τον σημαντικό ρόλο του Ελεγκτικού Συνεδρίου κατά την προετοιμασία των εν λόγω εκθέσεων. Ασχολήθηκα με τέσσερις εκθέσεις σχετικά με τον τομέα του γάλακτος και των γαλακτοκομικών προϊόντων, τον τομέα των σιτηρών και την κλασική πανώλη των χοίρων, οι οποίοι αφορούν συνολικές δαπάνες περίπου 16 δισεκατομμυρίων ευρώ, δηλαδή ένα σημαντικό ποσοστό του προϋπολογισμού. Το Ελεγκτικό Συνέδριο εξετάζει τα θέματα με μεγάλη λεπτομέρεια και πρέπει να αναγνωρίσουμε τον σημαντικό ρόλο που παίζει συνεπικουρώντας το Κοινοβούλιο στο έργο του, διότι προφανώς χωρίς αυτή την αλληλεπίδραση μεταξύ του Ελεγκτικού Συνεδρίου και του Κοινοβουλίου, το Κοινοβούλιο δεν θα ήταν σε θέση να αξιολογήσει ή να κρίνει την αποτελεσματικότητα των δαπανών της Επιτροπής. Μπορούμε επίσης να αναγνωρίσουμε ότι το Ελεγκτικό Συνέδριο παίζει σημαντικό ρόλο βοηθώντας την Επιτροπή να εντοπίσει τυχόν αδυναμίες στη διαχείρισή της και δυσκολίες που ίσως να μην είχε παρατηρήσει στον τρόπο που τα κράτη μέλη εφαρμόζουν τα διάφορα προγράμματά μας.
<P>
Το Ελεγκτικό Συνέδριο στη συγκεκριμένη έκθεση επέστησε την προσοχή μας στις αδυναμίες που υπάρχουν στους βασικούς κανονισμούς, αδυναμίες που δυσκολεύουν την Επιτροπή αλλά και τα κράτη μέλη να ασκήσουν αποτελεσματικό έλεγχο των δαπανών. Στην ειδική έκθεση για τη μεταρρύθμιση του τομέα των σιτηρών, το Ελεγκτικό Συνέδριο επέστησε την προσοχή μας στο θέμα αν η πολιτική αυτή καθεαυτή εκπληρώνει τους οικονομικούς και κοινωνικούς στόχους της.
<P>
Για να επιστρέψω στον τομέα του γάλακτος και των γαλακτοκομικών προϊόντων - για τον συγκεκριμένο τομέα υπάρχουν δύο εκθέσεις, μία που αφορά το αποκορυφωμένο γάλα σε σκόνη και η άλλη το βούτυρο - καλό θα ήταν να θυμόμαστε ότι παρότι έχουμε ένα σύστημα ποσοστώσεων που έχει σχεδιαστεί ώστε η παραγωγή να προσεγγίσει τα επίπεδα της κατανάλωσης, συνεχίζουμε να αναγκαζόμαστε να δαπανούμε περίπου τρία δισεκ. ευρώ ετησίως για τη διάθεση του πλεονάσματος, ενώ όσον αφορά το αποκορυφωμένο γάλα σε σκόνη μόνο περίπου το 37% από τις ποσότητες που παράγουμε πωλείται στην τιμή της αγοράς. Με άλλα λόγια, το υπόλοιπο πρέπει να επιδοτείται για χρήση στη διατροφή των ζώων και άλλες χρήσεις. Παρομοίως, στην περίπτωση του βουτύρου, μόνο το 75% του βουτύρου που παράγουμε πωλείται σε τιμές αγοράς. Αυτό καταδεικνύει τις αδυναμίες που ενυπάρχουν στις πολιτικές, όταν δηλαδή έχουμε ένα σύστημα ποσοστώσεων και συγχρόνως χρειαζόμαστε υπέρογκους κοινοτικούς πόρους για την επιδότηση των πλεονασμάτων.
<P>
Η έκθεση του Ελεγκτικού Συνεδρίου εφιστά την προσοχή - και επ' αυτού συμφωνεί το Κοινοβούλιο - στο γεγονός ότι ίσως θα έπρεπε να εκμεταλλευτούμε τους πόρους μας με καλύτερο τρόπο ώστε να ενθαρρύνουμε την αύξηση της κατανάλωσης γαλακτοκομικών προϊόντων στις ευρωπαϊκές αγορές αντί να επιδοτούμε τις ποσότητες που δεν καταναλώνονται.
<P>
Στον τομέα των σιτηρών, το κύριο μέλημα του Ελεγκτικού Συνεδρίου ήταν το θέμα της υπερβολικής αντιστάθμισης απωλειών εισοδήματος, για την οποία έχουν προκύψει αδιάσειστα στοιχεία και την οποία αναγνωρίζουμε, ενώ επίσης μας εφιστά την προσοχή στο γεγονός ότι είναι απαραίτητο κατά τον σχεδιασμό της πολιτικής σε όλα τα επίπεδα - Επιτροπή, Συμβούλιο, Κοινοβούλιο - να λαμβάνονται υπόψη οι αλλαγές στην αγορά. Όταν σχεδιάσαμε τη συγκεκριμένη πολιτική δεν προβλέψαμε την αύξηση των διεθνών τιμών, η οποία οδήγησε σε κατάφωρα υπερβολικές αντισταθμιστικές καταβολές στον τομέα των σιτηρών. Η έκθεση επίσης εφιστά την προσοχή στο γεγονός ότι περίπου το 40% του συνόλου των 14 δισεκατομμυρίων ευρώ που δαπανήθηκαν στον τομέα των σιτηρών αφορούσε μόνο το 3% των αγροτών, ενώ το 54% των αγροτών έλαβαν κατά προσέγγιση μόλις 5% των αντισταθμιστικών καταβολών, γεγονός που το Κοινοβούλιο λαμβάνει υπόψη του.
<P>
Αυτό στρέφει ξανά την προσοχή στη συνολική προοπτική της πολιτικής και στο αν πρέπει να την αναθεωρήσουμε με στόχο να την καταστήσουμε πιο συμβατή με την περιφερειακή πολιτική και την κοινωνική πολιτική. Αυτές ήταν οι βασικές ανησυχίες που εξέφρασε το Ελεγκτικό Συνέδριο. Πρέπει επίσης να πούμε αναφορικά με τον τομέα των σιτηρών ή των γαλακτοκομικών προϊόντων ότι λάβαμε υπόψη το γεγονός ότι η Επιτροπή ανέλαβε μια εκ θεμελίων αναθεώρηση της πολιτικής και έχει ήδη δρομολογήσει την εξέτασή της. Αναμένουμε την ολοκλήρωσή της με αδημονία.
<P>
Θέλω να ευχαριστήσω την Επιτροπή για τη συνεργασία της και για το γεγονός ότι έχει ήδη αναλάβει δράση για τη διευθέτηση των αδυναμιών που εντοπίστηκαν στις διάφορες εκθέσεις.

<SPEAKER ID=16 NAME="Staes">
Κύριε Πρόεδρε, από τη στιγμή που υπογράφηκαν οι ειρηνευτικές συμφωνίες του Ντέιτον, στα τέλη του Δεκεμβρίου 1995, η Ευρωπαϊκή Ένωση άρχισε να συμβάλλει σε πολύ μεγάλο βαθμό στη διατήρηση της ειρήνης. Αποδεσμεύτηκαν σημαντικοί πόροι για την ανασυγκρότηση, για τη διοργάνωση εκλογών, για την προστασία των ανθρωπίνων δικαιωμάτων, κλπ. Επίσης, χρηματοδοτήσαμε κατά 53% το γραφείο του Ύπατου Εκπροσώπου. Η ειδική έκθεση του Ελεγκτικού Συνεδρίου που έχει κατατεθεί είναι η τρίτη κατά σειράν. Είχαν προηγηθεί η έκθεση για την κατάσταση στο Mόσταρ και μία δεύτερη έκθεση για την ανασυγκρότηση της πρώην Γιουγκοσλαβίας. Πιστεύω ότι αυτές οι ειδικές εκθέσεις σε συνδυασμό με την έκθεση που έχει κατατεθεί σήμερα μας βοήθησαν ως Ευρωπαϊκό Κοινοβούλιο να έλθουμε πρόσωπο με πρόσωπο με τα γεγονότα καθώς και ότι προσπαθήσαμε να δώσουμε μια καλή συνέχεια σ' αυτές. Πιστεύω ότι η μέθοδος του Ελεγκτικού Συνεδρίου σε συνδυασμό με τη συνέχεια που δόθηκε από το Κοινοβούλιο, μέσω της Επιτροπής Ελέγχου του Προϋπολογισμού, είχαν ως αποτέλεσμα την επίτευξη προόδου στον τομέα αυτό.
<P>
Συνάδελφοι, ο έλεγχος του προϋπολογισμού δεν μπορεί να γίνει μόνο από ένα μικρό γραφείο στις Βρυξέλλες ή στο Στρασβούργο. Είμαι της γνώμης ότι σε ορισμένες περιπτώσεις πρέπει να μεταβαίνει κανείς επιτόπου, πρέπει να γνωρίζει το πεδίο, πρέπει να γνωρίζει τους ανθρώπους, πρέπει να γνωρίζει πώς είναι υποχρεωμένοι να εργάζονται, ποιες είναι οι συνθήκες. Υπάρχουν άλλοι συνάδελφοι που, με αφορμή προηγούμενες εκθέσεις, είχαν τη δυνατότητα να μεταβούν στη Βοσνία-Ερζεγοβίνη. Εκεί μπόρεσαν να διδαχθούν πολλά πράγματα και θα ήθελα να πω ότι πήγα και εγώ πέρυσι, από τις 16 έως τις 19 Οκτωβρίου. Αυτό είναι πάρα πολύ σημαντικό και θα ήθελα να το επαναλάβω και να το τονίσω. Στις τέσσερις μέρες που ήμουν στο Σεράγεβο έμαθα στην ουσία πολύ περισσότερα απ' ό,τι μπόρεσα να μάθω από την ανάγνωση χιλιάδων σελίδων. Θα ήθελα συνεπώς να καλέσω την Διάσκεψη των Προέδρων να συνεκτιμήσει το γεγονός αυτό όταν θα πρέπει αργότερα να αποφασίσει εάν θα επιτρέψει στους εισηγητές να αποκτήσουν παρόμοιες εμπειρίες.
<P>
Συνάδελφοι, ποια ήταν η κριτική που ασκήθηκε; Καταρχάς, ασκήθηκε κριτική στην Επιτροπή. Περιορισμένη χρήση πόρων, περιορισμένη χρήση προσωπικού, υπερβολικά συγκεντρωτική διαχείριση από τις Βρυξέλλες. Πιστεύω ότι η Ευρωπαϊκή Επιτροπή ενστερνίστηκε την κριτική του Ελεγκτικού Συνεδρίου. Εδώ πρέπει να επαινέσω την Επιτροπή. Πολλά πράγματα βελτιώθηκαν και χρησιμοποιήθηκε περισσότερο προσωπικό. Το προσωπικό στην αντιπροσωπεία στο Σεράγεβο είναι καλύτερα οργανωμένο, διαθέτει υψηλά προσόντα, σοβαρά κίνητρα και αυτό θα ήθελα εδώ να το τονίσω. Η κριτική του Ελεγκτικού Συνεδρίου και η συνέχεια που δόθηκε σ' αυτήν από το Κοινοβούλιο είχε ως αποτέλεσμα να συμβούν όλα αυτά. Επιπλέον, υπό την πίεση του Ελεγκτικού Συνεδρίου, η Επιτροπή εφάρμοσε μία πολιτική αποκέντρωσης και φρόντισε ούτως ώστε οι άνθρωποι που απασχολούνται στην αντιπροσωπεία στο Σεράγεβο αλλά και σε άλλες αντιπροσωπείες να αποκτήσουν μεγαλύτερη ικανότητα δράσης, ο προϊστάμενος της αντιπροσωπείας να μπορεί να ανταποκριθεί καλύτερα στις τοπικές ανάγκες και φρόντισε επίσης να αρθεί σήμερα η καθυστέρηση των πληρωμών. Συνεπώς, από αυτή την άποψη θα ήθελα να επαινέσω την Επιτροπή.
<P>
Ένα άλλο σημείο κριτικής αφορούσε το γραφείο του Ύπατου Εκπροσώπου και τον τρόπο με τον οποίο συνεργάζεται μ' αυτό η Ευρωπαϊκή Ένωση. Η Ευρωπαϊκή Επιτροπή κατηγορείται ότι δεν επιτήρησε την κατάσταση όσο θα έπρεπε. Η έκθεση του Ελεγκτικού Συνεδρίου και η δράση του Κοινοβουλίου είχαν ως αποτέλεσμα να επικρατεί σήμερα μια νέα νοοτροπία στο γραφείο του Ύπατου Εκπροσώπου. Όντως, από το Μάρτιο του 1999 είχε διοριστεί ένας νέος οικονομικός διευθυντής, ο οποίος έγραψε ένα ολόκληρο βιβλίο με κανόνες οι οποίοι πρέπει να τηρούνται. Προφανώς, στην αρχή της περιόδου του Ύπατου Εκπροσώπου υπήρχε μία τάση σπατάλης. Οι προσπάθειες αυτού του ανθρώπου, οι προσπάθειες της Επιτροπής, οι προσπάθειες όλου του γραφείου είχαν ως αποτέλεσμα μέσα σε τρία χρόνια να μειωθεί ο προϋπολογισμός του γραφείου του Ύπατου Εκπροσώπου σχεδόν κατά πέντε εκατομμύρια ευρώ. Νομίζω ότι αυτό το αποτέλεσμα είναι πάρα πολύ θετικό.
<P>
Ένα από τα σημαντικότερα σημεία κριτικής έναντι του Ύπατου Εκπροσώπου ήταν η παράγραφος 17 που είχε σχέση με την διαπλοκή συμφερόντων του προηγούμενου οικονομικού διευθυντή. Το Κοινοβούλιο ζητά να δοθεί μία πλήρης εξήγηση για την κατάσταση αυτή, τουλάχιστον στο ψήφισμα που έχει κατατεθεί. Πρέπει να σας πω ότι εν τω μεταξύ έλαβα ένα έγγραφο από τον Ύπατο Εκπρόσωπο, αλλά και από την Επιτροπή στο οποίο δίνεται απάντηση στα σημαντικότερα σημεία κριτικής. Γι' αυτό και προτείνω να εγκριθεί τροπολογία που κατέθεσα προσωπικά η οποία συνεκτιμά το γεγονός αυτό.
<P>
Κριτική ασκήθηκε επίσης και σε σχέση με τα ανθρώπινα δικαιώματα. Πρέπει να πω ότι όσον αφορά τα ανθρώπινα δικαιώματα η Επιτροπή κάνει μια πάρα πολύ καλή δουλειά στο Σεράγεβο και στη Βοσνία -Ερζεγοβίνη. Πιστεύω ότι πρέπει να θέσουμε περισσότερους πόρους στη διάθεση των ανθρώπων αυτών, ωστόσο όσον αφορά τα ανθρώπινα δικαιώματα περιμένουμε ακόμη τις απαντήσεις της Επιτροπής σε σχέση με τις παραγράφους 29 και 35.
<P>
Το τελευταίο σημαντικό σημείο εξακολουθεί να είναι η πολιτική για τα μέσα μαζικής ενημέρωσης. Επ' αυτού έχει ασκηθεί έντονη κριτική στην Επιτροπή. Λέγεται ότι στα πλαίσια της πολιτικής για τα μέσα ενημέρωσης έχουν δοθεί ενισχύσεις ύψους 2 εκατομμυρίων ευρώ για υλικό το οποίο δεν ήταν επιλέξιμο. Εξακολουθώ να περιμένω λεπτομερή έκθεση της Επιτροπής για το θέμα αυτό. Αυτό αναφέρεται στο ψήφισμα και ελπίζω ότι θα μου δοθεί μια απάντηση το συντομότερο δυνατό.

<SPEAKER ID=17 NAME="Dell'Alba">
. (FR) Κύριε Πρόεδρε, κυρία Επίτροπε, αγαπητοί συνάδελφοι, η έκθεσή μου συγκεντρώνει τέσσερις ξεχωριστές εκθέσεις. Από την άποψη αυτή, ευχαριστώ την Επίτροπο Schreyer για την παρουσία της. Ελπίζω ότι, με τη μεσολάβησή της, οι υπεύθυνοι για τη διαχείριση των διαρθρωτικών ταμείων, τόσο στο πλαίσιο της Επιτροπής όσο και στα κράτη μέλη, θα λάβουν το μήνυμα της έκθεσής μας και τα συμπεράσματά της εφόσον πρόκειται, στην προκειμένη περίπτωση, για τα διαρθρωτικά ταμεία των οποίων η διαχείριση, όπως γνωρίζουμε, έχει γενικά και άμεσα ανατεθεί στα κράτη μέλη.
<P>
Υπάρχουν λοιπόν τέσσερις ξεχωριστές εκθέσεις: η έκθεση σχετικά με την προσθετικότητα των ενισχύσεων, η έκθεση για την αναδιάρθρωση των βιομηχανικών ζωνών, μια τρίτη έκθεση του Ελεγκτικού Συνεδρίου για τα μέτρα ενισχύσεων στην απασχόληση των νέων από το Ευρωπαϊκό Κοινωνικό Ταμείο και το ΕΓΤΠΕ, τμήμα Προσανατολισμού, και η τέταρτη έκθεση για το Διεθνές Ταμείο για την Ιρλανδία και το πρόγραμμα PEACE στη Βόρεια Ιρλανδία. Όσον αφορά την τελευταία έκθεση, ευχαριστώ ιδιαιτέρως την Επιτροπή Περιφερειακής Πολιτικής, Μεταφορών και Τουρισμού για τη συμβολή της στην εργασία μου. Συμπεριλάβαμε όλες τις τροπολογίες που είχε προτείνει.
<P>
Τα τέσσερα αυτά διαφορετικά θέματα οδηγούν, ωστόσο, σε τρεις παρεμφερείς παρατηρήσεις. Καταρχάς, η κυριότερη κριτική που μπορεί να γίνει στην Επιτροπή αφορά τις διοικητικές διαδικασίες τις οποίες το Ελεγκτικό Συνέδριο, όπως και εμείς, κρίνει υπερβολικά μακροχρόνιες και πολύπλοκες και οι οποίες, ορισμένες φορές, παρακωλύουν το ρυθμό υλοποίησης των σχεδίων. Πρέπει να ειπωθεί ότι η ίδια κριτική απευθύνεται και στα κράτη μέλη. Οι έλεγχοι κατά την υλοποίηση των σχεδίων, επιτόπου ή από τις Βρυξέλλες, παραμένουν ανεπαρκείς. Αναφέρεται πάντα η έλλειψη μέσων και προσωπικού - και άλλοι το έχουν αναφέρει για άλλα ζητήματα - και αυτό παρά τις συχνές παρατηρήσεις του Ελεγκτικού Συνεδρίου για το θέμα.
<P>
Η Επιτροπή προβαίνει σήμερα σε ουσιαστική μεταρρύθμιση της διάρθρωσής της και ζητά συμπληρωματικά μέσα. Ελπίζω ότι το Κοινοβούλιο, το οποίο πίστευε ανέκαθεν στο μύθο της μηδενικής αύξησης των υπαλλήλων, παρά την αύξηση του φόρτου εργασίας, θα αποδεχθεί τις προτάσεις και τους στόχους της Επιτροπής προκειμένου να ενισχύσει τους ελέγχους και τον ρόλο της. Φυσικά, αυτό προκαλεί την επικάλυψη των χρηματοδοτήσεων, δεδομένου ότι οι χρηματοδοτήσεις δεν ελέγχονται επαρκώς, και συνεπώς την κακή χρήση των ευρωπαϊκών κονδυλίων. Η τελευταία κριτική που μπορούμε να κάνουμε αφορά την καθυστέρηση των πληρωμών, πρόβλημα επαναλαμβανόμενο το οποίο η Επιτροπή δεν έχει κατορθώσει να ρυθμίσει, ούτε να τιθασεύσει.
<P>
Η δεύτερη βασική κριτική που θα ήθελα να υπογραμμίσουμε στο πλαίσιο των επαφών μας με τα κράτη μέλη, αφορά την κακή χρήση των πιστώσεων, η οποία οφείλεται συχνά στην έλλειψη συνεργασίας μεταξύ των κρατών μελών και της Επιτροπής και στην έλλειψη βούλησης από τα κράτη μέλη να αξιοποιήσουν τα κονδύλια. Συχνά, τα κονδύλια αυτά εμφανίζονται σαν δωρεές ικανές να αντικαταστήσουν τα εθνικά κονδύλια. Τα κράτη μέλη δεν εφαρμόζουν, σε ορισμένες συνθήκες, την αρχή της προσθετικότητας, η οποία ορίζει ότι πρόκειται για συγχρηματοδότηση που συμπληρώνεται από εθνική χρηματοδότηση. Εκτιμά ότι τα κεφάλαια καλύπτουν περίπου το 100% της χρηματοδότησης, πράγμα που δεν συνάδει με την ίδια τη λογική των διαρθρωτικών ταμείων και τη χρήση τους. Τα κράτη μέλη δεν πρέπει να ξεχνούν ότι τα κονδύλια αυτά είναι δημόσια και αφορούν όλους τους ευρωπαίους πολίτες. Θα πρέπει λοιπόν να τα χρησιμοποιούν με ακόμη μεγαλύτερη προσοχή απ' ό,τι τα εθνικά κονδύλια.
<P>
Προκειμένου να αντιμετωπισθεί αυτή η δυσλειτουργία, θεσπίστηκε μια νέα ρύθμιση τον Ιούνιο του 1999 και ελπίζω ότι θα συμβάλει στην επίλυση αυτού του ζητήματος. Ζητάμε από την Επιτροπή να χρησιμοποιήσει όλα τα μέσα που διαθέτει στην περίπτωση που εντοπίζει δυσλειτουργίες, όπως η αναστολή των πληρωμών, και αν οι λόγοι είναι αιτιολογημένοι, εμείς θα στηρίξουμε την Επιτροπή στη διαδικασία αυτή.
<P>
Τέλος, πιστεύω ότι η Επιτροπή θα πρέπει η ίδια να διερευνά περαιτέρω τα κριτήρια επιλεξιμότητας πριν εγκρίνει την αποδέσμευση των κεφαλαίων. Έτσι θα αποφευχθεί η χρηματοδότηση σχεδίων που στην πορεία αποδεικνύονται ακατάλληλα, σχεδίων "χοάνης" που παρατηρούμε συχνά στα κράτη μέλη. Αυτές είναι οι παρατηρήσεις που ήθελα να κάνω. Ευχαριστώ, κύριε Πρόεδρε για τον επιπλέον χρόνο που μου παραχωρήσατε.

<SPEAKER ID=18 NAME="Queirσ">
(ΡΤ) Κύριε Πρόεδρε, αγαπητοί συνάδελφοι, το γεγονός ότι η Ευρωπαϊκή Ένωση διαθέτει σημαντικούς πόρους για την ανασυγκρότηση και τη στήριξη του εκδημοκρατισμού στη Βοσνία - Ερζεγοβίνη δικαιολογεί πλήρως την προσοχή που αφιερώνουμε αυτή τη στιγμή στην πρόταση ψηφίσματος σχετικά με την ειδική έκθεση αριθ. 2/2000 του Ελεγκτικού Συνεδρίου.
<P>
Όμως, η πρώτη μας παρατήρηση απορρέει ακριβώς από το γεγονός ότι μόνο στις αρχές του 2000 κατέστη δυνατό για το Ελεγκτικό Συνέδριο να ολοκληρώσει και να εγκρίνει την έκθεσή του σχετικά με τη βοήθεια της Κοινότητας η οποία υλοποιήθηκε μεταξύ 1996 και 1998, δηλαδή πριν από τέσσερα έως δύο χρόνια. Η προφανής συνέπεια αυτής της καθυστέρησης, για την οποία εκφράζουμε τη λύπη μας, είναι η απώλεια του επίκαιρου χαρακτήρα πολλών παρατηρήσεων που διατυπώθηκαν διότι, εν τω μεταξύ, συνέβησαν σημαντικές αλλαγές στη Βοσνία - Ερζεγοβίνη, στο νομικό πλαίσιο και στην πολιτική πραγματικότητα. Το γεγονός αυτό δεν σημαίνει ότι οι παρατηρήσεις αυτές δεν πρέπει να ληφθούν υπόψη στο μέλλον, ιδίως όσον αφορά το Κοσσυφοπέδιο, έτσι ώστε να αποφευχθούν παρόμοια προβλήματα σε ίδιες δράσεις που προωθεί η Ένωση.
<P>
Η αλήθεια είναι ότι αυτό το είδος ελέγχων είναι καθοριστικό για την καταγραφή και την επίλυση των υφιστάμενων προβλημάτων. Τοποθετούνται σε δύο επίπεδα: στις άμεσες χρηματοδοτήσεις και στη συγχρηματοδότηση από κοινού με άλλους χορηγούς κεφαλαίων. Στην πρώτη περίπτωση, μεταξύ άλλων, διακρίνονται οι ελλείψεις σχετικά με τη στήριξη σε δράσεις υπεράσπισης των ανθρωπίνων δικαιωμάτων, τη στήριξη της κοινωνίας των πολιτών και των μέσων ενημέρωσης. Από τον εντοπισμό συγκεντρωτικών και ακατάλληλων διαδικασιών, λαμβάνοντας υπόψη τον επείγοντα χαρακτήρα των παρεμβάσεων, μέχρι την τοποθέτηση της Επιτροπής ενώπιον τετελεσμένων γεγονότων, τα οποία έπρεπε μετά να χρηματοδοτήσει, πολλές ήταν οι καταστάσεις που, ευτυχώς, διορθώθηκαν. Όσον αφορά τη συγχρηματοδότηση, πρέπει να επισημανθεί θετικά η μεταφορά στον πρώτο πυλώνα της χρηματοδότησης υπέρ του Γραφείου του Ύπατου Εκπροσώπου, γεγονός που είχε ως συνέπεια η εκτέλεσή της να πρέπει να τηρεί τις διατάξεις του δημοσιονομικού κανονισμού. Το ίδιο, άλλωστε, θα πρέπει να συμβεί, κατά τη γνώμη μας, όσον αφορά τις χρηματοδοτήσεις σχετικά με την παρακολούθηση των εκλογικών διαδικασιών και, κατά συνέπεια, στο πλαίσιο της συνεργασίας με τον ΟΑΣΕ.
<P>
Αυτές ήταν εν συντομία, κύριε Πρόεδρε, οι παρατηρήσεις που εγώ και η Επιτροπή Εξωτερικών Υποθέσεων θεωρήσαμε ότι έπρεπε να εξεταστούν στην έκθεση του κ. Staes - τον οποίο συγχαίρω - λαμβάνοντας υπόψη το ύψος του δημοσιονομικού κονδυλίου που αντιστοιχεί σε αυτό το είδος ενισχύσεων, τους περιορισμένους πόρους και την προφανή ανάγκη για την αυστηρή και διαφανή χρησιμοποίησή τους.

<SPEAKER ID=19 LANGUAGE="EN" NAME="Collins">
Κύριε Πρόεδρε, θα ήθελα να ξεκινήσω εκφράζοντας την ικανοποίησή μου για την έκθεση του κ. Dell'Alba και για την αναγνώριση ότι το Διεθνές Ταμείο για την Ιρλανδία και το Ειδικό Πρόγραμμα Ενίσχυσης για την Ειρήνη και Συμφιλίωση είναι καινοτόμα μέσα για την εδραίωση της ειρηνευτικής διαδικασίας.
<P>
Το δύσκολο περιβάλλον στο οποίο κλήθηκαν να λειτουργήσουν τα δύο ταμεία, ο εξομαλυντικός ρόλος τους, η προσέγγισή τους, με την οποία δόθηκε προτεραιότητα στις μειονεκτικές περιοχές και ο μοναδικός ρόλος τους ως καινοτόμοι πρωτεργάτες στην κοινή διαχείριση και παράδοση των διασυνοριακών προγραμμάτων έτυχαν όλα της αναγνώρισης που άξιζαν.
<P>
Γνωρίζω ότι το Διεθνές Ταμείο για την Ιρλανδία έχει ετοιμάσει μια περιεκτική απάντηση στα θέματα που εγείρονται στην έκθεση του Ελεγκτικού Συνεδρίου, η οποία μπορεί να διατεθεί στους βουλευτές. Η απάντηση αυτή περιλαμβάνει κάποιες συγκεκριμένες δράσεις που αναλαμβάνει το Ταμείο προκειμένου να αντιμετωπίσει τα ζητήματα που εγείρει η έκθεση.
<P>
Είναι σημαντικό να τονιστεί ένα βασικότατο σημείο όσον αφορά το Διεθνές Ταμείο για την Ιρλανδία: δεν πρόκειται για πρόγραμμα της Ευρωπαϊκής Ένωσης. Το Ταμείο είναι στην πράξη ένας διεθνής οργανισμός, με διοικητικό σώμα, κανόνες, ελεγκτικές διαδικασίες, κοκ. Επίσης, η Ευρωπαϊκή Ένωση δεν είναι παρά μόνο ένας από τους πέντε εισφορείς που συμμετέχουν στη χρηματοδότησή του. Η ετήσια συνεισφορά της Ευρωπαϊκής Ένωσης αντιστοιχεί στο 35% του συνόλου.
<P>
Το Διεθνές Ταμείο για την Ιρλανδία ιδρύθηκε από τη βρετανική και ιρλανδική κυβέρνηση το 1986, με στόχο την προώθηση της οικονομικής και κοινωνικής προόδου και την ενθάρρυνση των επαφών, του διαλόγου και της συμφιλίωσης μεταξύ των Ενωτικών και των Εθνικιστών σε ολόκληρη την Ιρλανδία.
<P>
Στο Ταμείο συνεισφέρουν οι Ηνωμένες Πολιτείες, η Ευρωπαϊκή Ένωση, ο Καναδάς, η Νέα Ζηλανδία και η Αυστραλία. Από τον καιρό που ιδρύθηκε, το Ταμείο έχει χορηγήσει ενισχύσεις της τάξης των 597 εκατ. ευρώ σε 4 600 σχέδια, τα οποία συνετέλεσαν στη δημιουργία 38 000 θέσεων εργασίας, επιφέροντας πρόσθετες επενδύσεις της τάξης του 1,193 δισεκατ. ευρώ περίπου, ποσό που ανεβάζει τη συνολική επένδυση στα εν λόγω προγράμματα σε σχεδόν 1,79 δισεκατ. ευρώ. Το Ταμείο έχει απευθύνει σχεδόν το 90% των πιστώσεών του στις πιο μειονεκτικές περιοχές. Έχει ενθαρρύνει πάνω από 9 000 άτομα να συμμετάσχουν σε διακοινοτικές ομάδες και 5 000 άτομα σε διασυνοριακές δομές.

<SPEAKER ID=20 NAME="Φώλιας">
Κύριε Πρόεδρε, θέλω να επισημάνω ότι έχει γίνει μια πολύ καλή δουλειά με την έκθεση του συναδέλφου κ. Staes· και θέλω επίσης να επιστήσω την προσοχή όλων στο γεγονός ότι τα Βαλκάνια είναι μια ξεχωριστή περιοχή στη γεωγραφία της Ευρώπης· και η περιοχή αυτή δεν είναι ξεχωριστή μόνο από γεωγραφική άποψη, αλλά και από πλευράς νοοτροπίας και συνθηκών. Θεωρώ λοιπόν ότι η κάθε περίπτωση πρέπει να μελετάται σε βάθος και σε πλάτος ούτως ώστε να μπορούμε να είμαστε αποτελεσματικοί τόσο στην κριτική μας όσο και στα μέτρα που παίρνουμε. Αυτό που είπε και έπραξε ο κ. Staes, το ότι δηλαδή πήγε επιτόπου για να δει τι γίνεται, είναι η ουσία του θέματος. Από μακριά δεν μπορούμε να ξέρουμε, κ. Πρόεδρε, κυρίες και κύριοι συνάδελφοι, το τι γίνεται στις συγκεκριμένες αυτές περιοχές, που παρουσιάζουν αρκετές ιδιομορφίες. Από ένα γραφείο δεν μπορούμε να παρακολουθούμε το τι ακριβώς γίνεται. Με γράμματα, με φαξ και με e-mails δεν μπορούμε να κατανοήσουμε την νοοτροπία του κόσμου αυτού. Εκείνο που χρειάζεται είναι να είμαστε κοντά τους. Και να είμαστε κοντά τους όχι μόνο εκδηλώνοντας το ενδιαφέρον που είναι δεδομένο ότι υπάρχει από όλες τις πλευρές, να είμαστε κοντά τους και στην πράξη, και φυσικά και γεωγραφικά, αλλά κυρίως να ξέρουμε και την ιστορία και την ψυχολογία των λαών αυτών.
<P>
Τα όσα γίνανε με τις επισημάνσεις των ελεγκτικών οργανισμών και της Επιτροπής δείχνουν ότι ο εχθρός του καλού είναι πάντα το καλύτερο. Και το καλύτερο πάντοτε μπορεί να γίνει ακόμη καλύτερο, και η προσπάθεια όλων μας προς αυτή την κατεύθυνση κινείται. Είμαι βέβαιος ότι το ενδιαφέρον που δείχνουμε και το κριτικό πνεύμα που υπάρχει, μόνο προς την καλή κατεύθυνση μπορεί να οδηγήσει και, αν θέλετε, ας παίρνουμε τα αποτελέσματα των πρακτικών οι οποίες εφαρμόζονται σε τέτοιους είδους συγχρηματοδοτήσεις για να μπορούμε να τα προσαρμόζουμε προς κάποιες άλλες κατευθύνσεις. Έχουμε σήμερα το Γραφείο της Ανασυγκρότησης που εδρεύει στη Θεσσαλονίκη και στην Πρίστινα. Πολλή κριτική έχει γίνει για αυτό. Αλλά δεν μπορεί να θεωρήσουμε ότι το Σαράγιεβο είναι το ίδιο πράγμα με την Πρίστινα· και αυτό θα πρέπει να το ξεκαθαρίσουμε. Για αυτό ακριβώς αναφέρθηκα σε διαφορά νοοτροπίας, συνθηκών και καταστάσεων που πρέπει να έχουμε υπόψη μας.
<P>
Πολλοί συνάδελφοι - και δικαίως από μια πλευρά - είπαν να αποκεντρωθεί το Γραφείο της Θεσσαλονίκης και να πάει στην Πρίστινα. Πολλοί από εμάς εναντιωθήκαμε κάθετα και είπαμε ότι αυτό δεν είναι δυνατόν να γίνει. Αποδεδειγμένα κάναμε καλά που κρατήσαμε το Γραφείο στη Θεσσαλονίκη, διότι αν είχαμε μεταφέρει το Γραφείο της Θεσσαλονίκης στην Πρίστινα, σήμερα η Γιουγκοσλαβία δεν θα είχε καμία πιθανότητα χρηματοδότησής της από τον Οργανισμό Ανασυγκρότησης, και τούτο διότι δεν θα ήταν ποτέ δυνατόν κάποιος Σέρβος να πάει στην Πρίστινα να διεκδικήσει έστω και ένα ευρώ. Για αυτό ακριβώς επαναλαμβάνω ότι καλή είναι η κριτική, αλλά καθετί που κάνουμε πρέπει να προσαρμόζεται στις συνθήκες, τις ανάγκες και τις ιδιαιτερότητες κάθε περιοχής.

<SPEAKER ID=21 LANGUAGE="EN" NAME="Morgan">
Κύριε Πρόεδρε, θα ήθελα να ξεκινήσω ευχαριστώντας το Ελεγκτικό Συνέδριο για την άκρως χρήσιμη έκθεσή του που αυτή τη φορά άπτεται πολλών θεμάτων. Κατά την υποβολή της ετήσιας έκθεσής του, κρατήσαμε μια πολύ επικριτική στάση απέναντί του, αλλά θεωρώ ότι οι συγκεκριμένες ειδικές εκθέσεις είναι πραγματικά πολύτιμες.
<P>
Προφανώς υπάρχουν πολλοί τομείς όπου η Επιτροπή χρειάζεται ακόμη να βελτιώσει την κατάσταση. Σήμερα θα επικεντρωθώ στην έκθεση που συνέταξε ο κ. Dell'Alba σχετικά με διάφορες πτυχές των διαρθρωτικών ταμείων. Σίγουρα στη δική μου χώρα αυτός είναι ένας από τους τομείς όπου η Ευρωπαϊκή Ένωση αναμφισβήτητα μπορεί να ισχυριστεί ότι έχει αποτελέσματα, ενώ συγχρόνως αναγνωρίζεται ότι τα διαρθρωτικά ταμεία και η προσπάθεια να αυξηθεί ο πλούτος και να βελτιωθούν οι κοινωνικές συνθήκες και τα ποσοστά απασχόλησης σε μια περιοχή δημιουργούν θετική εικόνα για την ΕΕ. Ωστόσο δεν μπορούμε να καθίσουμε παθητικά και απλώς να χειροκροτούμε χωρίς κριτική στάση. Οι εκθέσεις του Ελεγκτικού Συνεδρίου δείχνουν με σαφήνεια ότι υπάρχουν περιθώρια για δραστική βελτίωση· η Επιτροπή έχει ήδη θεσπίσει έναν νέο κανονισμό για τα διαρθρωτικά ταμεία προκειμένου να βελτιωθεί η κατάσταση και προφανώς θα ασκεί τακτικό έλεγχο για να βεβαιωθεί ότι οι εν λόγω μεταρρυθμίσεις προχωρούν επαρκώς.
<P>
Όσον αφορά την αρχή της προσθετικότητας, πρέπει να ενθυμούμαστε ότι τα ευρωπαϊκά ταμεία δεν προορίζονται να χρηματοδοτούν δράσεις αλλά να τις συγχρηματοδοτούν και ότι δεν οφείλουν να υποκαθιστούν την κρατική χρηματοδότηση των εθνικών αρχών. Κανείς δεν διαφωνεί, αλλά ακόμη και οι νέοι κανονισμοί επιτρέπουν τη διεξαγωγή αξιολόγησης της προσθετικότητας μόνο σε εθνικό επίπεδο και όχι σε περιφερειακό. Οι κανόνες είναι κανόνες, αλλά εάν δεν υπάρχει αποτελεσματική τιμωρία σε περίπτωση παραβίασής τους, καθίστανται ανίσχυροι και ανεφάρμοστοι, οπότε χρειάζεται να υπάρξει μια σταθερή νομική βάση πάνω στην οποία θα αναπτύξουμε την πιθανή επιβολή κυρώσεων.
<P>
Όσον αφορά το θέμα της ανάπτυξης των βιομηχανικών χώρων, η Επιτροπή δεν θα έπρεπε απλώς να μεμψιμοιρεί αλλά να δηλώσει ότι η εν λόγω ανάπτυξη πρέπει να θεωρηθεί μόνο τμήμα μιας ευρύτερης πολιτικής για την ενίσχυση των ΜΜΕ. Σε αυτά τα σχέδια εισρέουν σημαντικά ποσά. Στην Ουαλία, για παράδειγμα, γνωρίζουμε ότι υπάρχει σαφής στόχος. Χρειαζόμαστε σαφείς στόχους και σκοπούς και θα αναμείνουμε με χαρά τον καθορισμό τους στο πλαίσιο των προγραμμάτων των διαρθρωτικών ταμείων στο μέλλον.

<SPEAKER ID=22 LANGUAGE="NL" NAME="Mulder">
Κύριε Πρόεδρε, θα ήθελα να κάνω εν συντομία μερικές παρατηρήσεις για τις πραγματικά χρήσιμες εκθέσεις του Ελεγκτικού Συνεδρίου.
<P>
Πρώτα απ' όλα για την έκθεση Garriga. Νομίζω ότι η Επιτροπή Προϋπολογισμών έχει ήδη προβλέψει να το κάνει, αλλά πιστεύω ότι είναι απαραίτητο να αξιολογήσουμε τα αποτελέσματα της εξεταστικής επιτροπής για την απάτη στις διαμετακομίσεις. Τι έκανε η Επιτροπή μέχρι σήμερα με τις συστάσεις που περιλαμβάνονται στην έκθεση αυτή;
<P>
Θα συνεχίσω με την έκθεση McCartin για τη γεωργία. Πρόκειται για ένα θέμα που είναι πάντα ενδιαφέρον και κανείς δεν θα αρνηθεί ότι η γεωργική πολιτική δεν είναι στατική αλλά πρέπει να παρακολουθεί τις εξελίξεις, ιδιαιτέρως σε σχέση με τις διαπραγματεύσεις στο πλαίσιο του Παγκόσμιου Οργανισμού Εμπορίου και της διεύρυνσης.
<P>
Θα αναφερθώ σε δύο σημεία χωρίς να πω αν είμαστε υπέρ ή κατά. Αυτό που ενδιαφέρει σήμερα την πολιτική μου ομάδα είναι, κατά πρώτον, το ερώτημα ποιες θα ήταν οι συνέπειες εάν θα ίσχυε η συγχρηματοδότηση των γεωργικών δαπανών και ιδιαιτέρως για τις εισοδηματικές ενισχύσεις. Ένα άλλο σημείο, το οποίο είναι πολύ επίκαιρο σήμερα, είναι η καταπολέμηση των ασθενειών των ζώων. Πρόκειται για ένα πολύ δαπανηρό σημείο του ευρωπαϊκού προϋπολογισμού. Δεν θα ήταν δυνατό να ακολουθήσουμε τις συνήθειες ορισμένων κρατών μελών και να καθιερώσουμε την ασφάλιση κατά ορισμένων ασθενειών ζώων; Θα μπορούσε η Επιτροπή να μελετήσει το θέμα αυτό το συντομότερο δυνατό;
<P>
Έρχομαι τώρα στην έκθεση Staes. Θεωρώ ενθαρρυντικό το γεγονός ότι η Ευρωπαϊκή Ένωση είναι σε θέση να κάνει μία καλή δουλειά στη σφηκοφωλιά των Βαλκανίων. Χαιρόμαστε γι' αυτό και έχουμε τη γνώμη ότι η έκθεση του κ. Staes είναι άριστη. Υποστηρίζουμε κυρίως την άποψη ότι το όργανο που αποφασίζει δεν είναι το γραφείο του Ύπατου Εκπροσώπου αλλά η Ευρωπαϊκή Ένωση, η οποία πληρώνει και θα πρέπει να εξετάζει εάν τα χρήματα δαπανώνται όπως πρέπει.
<P>
Θα ήθελα να κάνω μία γενική παρατήρηση για το κλίμα διαφθοράς που επικρατεί στα Βαλκάνια. Πιστεύουμε ότι είναι απαραίτητο να δηλώσει η Επιτροπή με ποιο τρόπο θα μπορούσε η Ευρωπαϊκή Ένωση να επηρεάσει το κλίμα αυτό. Επηρεάζει η κατάσταση την βοήθεια που προσφέρει η Ευρωπαϊκή Ένωση;
<P>
Έρχομαι τέλος στην έκθεση Dell'Alba. Στη χώρα μου υπάρχουν ενδείξεις ότι το κόστος της γης που χρησιμοποιείται για την εγκατάσταση επιχειρήσεων αυξάνεται σημαντικά με τις ευρωπαϊκές ενισχύσεις. Θεωρούμε ότι αυτό είναι ανεπιθύμητο. Θα μπορούσε να γίνει κάτι για να αλλάξει η κατάσταση;

<SPEAKER ID=23 LANGUAGE="DE" NAME="Rόhle">
Κύριε Πρόεδρε, αγαπητοί συνάδελφοι, οι εκθέσεις του Ελεγκτικού Συνεδρίου προσλαμβάνουν και πάλι επίκαιρο χαρακτήρα λόγω της τελευταίας κρίσης της ΣΕΒ. Η ευρωπαϊκή γεωργική πολιτική δοκιμάζεται. Η ΣΕΒ είναι μόνο η κορυφή του παγόβουνου. Επιδότηση της ποσοτικής ανάπτυξης, υπερπαραγωγή, μετά κι άλλες επιδοτήσεις για να περιοριστεί το πλεόνασμα, όλα αυτά ένας φυσιολογικός πολίτης δεν μπορεί να τα δεχτεί, και επιπλέον αποτελούν έδαφος πρόσφορο για απάτες· εξάλλου ο κανονισμός σχετικά με τις ποσοστώσεις ούτε κατά διάνοια δεν τα αντιμετωπίζει, όπως ξεκάθαρα δείχνει η έκθεση McCartin.
<P>
Είναι προς τιμήν του εισηγητή μας το ότι πάντοτε τα επισημαίνει, και όχι μόνο σε εποχές όπως η τωρινή. Δυστυχώς το Κοινοβούλιο δεν έχει πλήρεις εξουσίες συμμετοχής στη λήψη αποφάσεων στον τομέα της γεωργίας και, ως εκ τούτου, μπορεί να εξαντλεί τα πολιτικά περιθώρια χειρισμών σε περιορισμένο μόνο βαθμό. Τις αποφάσεις τις παίρνει το Συμβούλιο των Υπουργών, οι Υπουργοί Γεωργίας των κρατών μελών λαμβάνουν τις αποφάσεις μακριά από την κοινή γνώμη και με βάση τα ποικίλα πελατειακά τους συμφέροντα. Ωστόσο, αν και διατηρούν την εξουσία να αποφασίζουν, δεν είναι έτοιμοι να αναλάβουν την ευθύνη. Όταν προκύπτουν σφάλματα, παρατυπίες ατασθαλίες ή απάτες, δεν αναλαμβάνουν άμεσα αυτοί την ευθύνη, αλλά παραπέμπουν πάντα στις Βρυξέλλες, στην ΕΕ.
<P>
Αυτό πρέπει να αλλάξει ριζικά. Απαιτείται όχι μόνο ο έλεγχος, αλλά και η πολιτική συν-διαμόρφωση από το Κοινοβούλιο όλων των τομέων της γεωργικής πολιτικής. Χρειαζόμαστε περισσότερη διαφάνεια και περισσότερο ανοικτό πνεύμα. Δεν αντιμαχόμαστε τους γεωργούς, αντιθέτως, παλεύουμε για μία νέα πολιτική για τον καταναλωτή, για το συμφέρον των γεωργών. Ο κ. McCartin επεσήμανε τις σωστές λέξεις-κλειδιά στην έκθεσή του. Το ζήτημα είναι οι άμεσες ενισχύσεις και η συγχρηματοδότηση. Εδώ πρέπει να αλλάξουν κάποια πράγματα, και μάλιστα και ενόψει της διεύρυνσης προς ανατολάς, αν θέλουμε να καθοδηγήσουμε τη γεωργική πολιτική κατά τρόπο ώστε να μπορεί να ανθέξει τη διεύρυνση. Ακόμη και μετά τη Σύνοδο της Νίκαιας κατέστη σαφές ότι το Συμβούλιο δεν είναι σε θέση να λύσει πραγματικά αυτά τα προβλήματα και, ως εκ τούτου, θα ήθελα κλείνοντας να τονίσω για μία ακόμη φορά - κι αυτό θα είναι αίτημα ολόκληρου του Κοινοβουλίου - ότι στη γεωργική πολιτική χρειαζόμαστε πλήρη συμμετοχή στη λήψη αποφάσεων και πλήρες δικαίωμα συναπόφασης του Κοινοβουλίου.

<SPEAKER ID=24 LANGUAGE="FI" NAME="Seppδnen">
Κύριε Πρόεδρε, στην ειδική έκθεση του Ελεγκτικού Συνεδρίου για το 1999 διαβάζουμε ότι μεγάλοι καθαροί εισφορείς στον προϋπολογισμό της ΕΕ υπήρξαν η Μεγάλη Βρετανία, το Βέλγιο και οι Κάτω Χώρες. Αυτές οι τρεις χώρες ενέγραψαν στον προϋπολογισμό συγκριτικά πολύ περισσότερα έσοδα από την είσπραξη τελωνειακών δασμών, δηλαδή ιδίων πόρων, από ό,τι οι υπόλοιπες χώρες. Στις χώρες αυτές βρίσκονται μεγάλοι λιμένες και διαμέσου των χωρών αυτών διακινείται μεγάλου μεγέθους διαμετακόμιση.
<P>
Διαβάζοντας τα έγγραφα του Ελεγκτικού Συνεδρίου και την έκθεση του κ. Garriga Polledo, διαπιστώνουμε ότι περιέχουν μια δυσάρεστη πτυχή. Έχουν αποκαλυφθεί καταχρήσεις σε πολλές χώρες, όμως δεν αναφέρονται τα ονόματα τους. Κατά συνέπεια, γεννιέται η υπόνοια ότι τα εγκλήματα έχουν διαπραχθεί, ως επί το πλείστον, στις χώρες που έχουν μεγάλους λιμένες διέλευσης εμπορευμάτων. Εφόσον δεν αναφέρονται τα ονόματα των χωρών, οι υπόνοιες στρέφονται στη Μεγάλη Βρετανία, το Βέλγιο και τις Κάτω Χώρες. Ακόμη και εάν δεν είναι ένοχες για τα εγκλήματα και την προστασία των εγκληματιών, αυτές τις χώρες υποψιαζόμαστε, καθότι δεν αναφέρονται ονόματα χωρών.
<P>
Διαμέσου της Ευρωπαϊκής Ένωσης διακινούνται μεγάλες ποσότητες εμπορευμάτων, τα οποία μεταφέρονται από τους λιμένες εκτός Ένωσης. Έρευνες του Ελεγκτικού Συνεδρίου καθώς και της Ευρωπαϊκής Υπηρεσίας Καταπολέμησης της Απάτης αποδεικνύουν ότι σημαντικές καταχρήσεις συνδέονται ιδίως με τις εισαγωγές και τη διαμετακόμιση τσιγάρων. Είναι δε τόσο δύσκολο να εκτιμηθεί η έκταση αυτών των καταχρήσεων, ώστε οι εκτιμήσεις του μεγέθους των ζημιών που προκαλούν στην Ένωση κυμαίνονται μεταξύ ενός και πέντε δισεκατομμυρίων ευρώ. Τα τσιγάρα φθάνουν κατά κύριο λόγο στους λιμένες των Κάτω Χωρών και του Βελγίου και από εκεί μεταφέρονται διαμέσου των χωρών της ΕΕ με προορισμό συνήθως την περιοχή της πρώην Γιουγκοσλαβίας, μεταξύ άλλων, το Μαυροβούνιο. Η ΕΕ αποφάσισε πέρυσι τη χορήγηση βοήθειας ύψους δεκαπέντε εκατομμυρίων ευρώ στο Μαυροβούνιο, για πολιτικούς λόγους, χωρίς όρους που να αφορούν την καταπολέμηση του λαθρεμπορίου. Από το Μαυροβούνιο τα λαθραία τσιγάρα μεταφέρονται κάθε βράδυ με 50 ή 70 ταχύπλοα σκάφη στην Ιταλία, από όπου διανέμονται στην εσωτερική αγορά της ΕΕ χωρίς δασμούς ή φόρους. Για να σταματήσει η δραστηριότητα αυτή, χρειάζονται αποφασιστικές δράσεις και λύσεις στα προβλήματα που αναφέρονται στην έκθεση του κ. Garriga Polledo. Από την άποψη της Ένωσης, πρόκειται για ένα πρόγραμμα αξίας δισεκατομμυρίων ευρώ.

<SPEAKER ID=25 NAME="Caullery">
Κύριε Πρόεδρε, η σημερινή συζήτηση είναι σίγουρα ευπρόσδεκτη, αλλά καλύπτει πολύ διαφορετικά θέματα. Θα περιορίσω συνεπώς την παρέμβασή μου στα θέματα που έθιξαν οι κκ McCartin και Staes.
<P>
Όσον αφορά την πρώτη από τις δύο αυτές εκθέσεις, η γαλλική αντιπροσωπεία της Ομάδας μου δεν εγκρίνει ορισμένα σχόλια που αφορούν τις λιπαρές ουσίες βουτύρου, και τα οποία θέτουν υπό αμφισβήτηση την απόφαση του Συμβουλίου να διατηρήσει τις εγγυημένες τιμές μέχρι το 2005.
<P>
Η απόφαση αυτή μας φαίνεται πράγματι ιδιαίτερα βάσιμη και απαραίτητη για τους αγρότες. Παρομοίως, το γεγονός ότι το 92% των διαθέσιμων πιστώσεων του 1998 βάσει των μέτρων για τη διάθεση του βουτύρου υπέρ των οργανισμών μη κερδοσκοπικού χαρακτήρα δαπανήθηκαν μόνο σε τρία κράτη μέλη, από τα οποία κανένα δεν συμπεριλαμβάνεται στα φτωχότερα κράτη της Ευρωπαϊκής Ένωσης, όπως το υπενθυμίζει το ψήφισμα, δεν νομίζουμε ότι πρέπει να χρησιμοποιηθεί σαν σοβαρό επιχείρημα. Είναι πράγματι σαν να βιαζόμαστε κάπως υπερβολικά εδώ, και να ξεχνάμε ότι το φαινόμενο της ανάπτυξης ενός τέταρτου κόσμου και της εξαθλίωσης ορισμένων κοινωνικών κατηγοριών στις χώρες μας είναι μια τρομερή πραγματικότητα. Όμως, η επάνοδος μιας ευάλωτης ακόμη ανάπτυξης δεν επαρκεί για την ταχεία επανένταξη του συγκεκριμένου πληθυσμού που συχνά είναι αποκλεισμένος εδώ και καιρό.
<P>
Η κριτική στάση της έκθεσης σχετικά με τις ενισχύσεις που χορηγούνται στις μεγάλες σιτηροπαραγωγές περιφέρειες δεν μας ικανοποιεί, ακόμη και αν δοθεί ιδιαίτερη προσοχή στους μικρούς παραγωγούς σιτηρών της Ένωσης.
<P>
Όσον αφορά την πανώλη των χοίρων, δεν συμμεριζόμαστε την άποψη σύμφωνα με την οποία οι παραγωγοί χοιρείου κρέατος θα πρέπει να αναλάβουν ένα πιο σημαντικό τμήμα της οικονομικής επιβάρυνσης που αντιπροσωπεύουν τα μέτρα καταπολέμησης των επιδημιών, και διερωτώμεθα με ποια λογική θα πρέπει να επωμιστούν την επιπλέον αυτή επιβάρυνση, όταν γνωρίζουμε τις ήδη μεγάλες επιβαρύνσεις τις οποίες έχουν επιφορτισθεί.
<P>
Είναι υπεύθυνοι για τις επιζωοτίες; Φυσικά όχι, είναι τα θύματά τους. Συνεπώς, εκτός αν υπάρχει πρόθεση για άλλη μια φορά να επανεθνικοποιηθεί η κοινή γεωργική πολιτική, δεν τίθεται θέμα αποδοχής της πρότασης αυτής.
<P>
Η έκθεση του κ. Staes όσον αφορά τις ενισχύσεις της Ευρωπαϊκής Ένωσης προς τη Βοσνία-Ερζεγοβίνη στιγματίζει, δικαίως, τις σοβαρές παραβιάσεις όσον αφορά την οικονομική διαχείριση του γραφείου του Υπάτου Εκπροσώπου, του ΓΥΕ, το οποίο περνά μια πολύ δύσκολη περίοδο και πάντα εις βάρος των ευρωπαίων πολιτών.
<P>
Η Ομάδα μας σημειώνει επίσης το αίτημα πληροφόρησης που απευθύνθηκε στο ΓΥΕ και στην Επιτροπή προκειμένου να γίνουν γνωστοί οι λόγοι που οδήγησαν στη σύγχυση των συμφερόντων.
<P>
Επίσης, είναι απαράδεκτο το γεγονός ότι 2 εκατομμύρια ευρώ προορίζονται για υλικό μη επιλέξιμο στον τομέα των ·
<P>
(Ο Πρόεδρος αφαιρεί το λόγο από την ομιλήτρια)

<SPEAKER ID=26 LANGUAGE="DE" NAME="Bφsch">
Κύριε Πρόεδρε, θα ήθελα να πω δυο λόγια για την εξαίρετη έκθεση του συναδέλφου Staes. Καταρχάς, θα ήθελα να στραφώ σε εσάς ως μέλος του Προεδρείου του Σώματος. Ήταν όνειδος για το Σώμα αυτή η γραφειοκρατική διοικητική χρονοτριβή που υποστήκαμε αν μπορούμε ή όχι να στείλουμε τον εισηγητή της Επιτροπής Ελέγχου του Προϋπολογισμού στη Βοσνία - Ερζεγοβίνη. Ελπίζω ότι, προς το συμφέρον εκείνων τους οποίους καλούμαστε να εκπροσωπήσουμε, δε θα ξανασυμβεί κάτι τέτοιο. Αυτό το λέω απερίφραστα, γιατί είναι κάτι για το οποίο συνήθως εμείς - κι εγώ προσωπικά - επικρίνουμε την Επιτροπή. Αυτή τη φορά δυστυχώς το βλέπουμε στο ίδιο το Κοινοβούλιο, κι αυτό είναι ανυπόφορο!
<P>
Δεύτερον, αυτή η έκθεση του συναδέλφου Staes μας δίνει ελπίδα για δύο πράγματα: αφενός, η Επιτροπή μαθαίνει και βελτιώνεται. Μεταξύ των πρώτων επισκέψεων υπό την ηγεσία της Επιτροπής Προϋπολογισμών και της Επιτροπής Ελέγχου του Προϋπολογισμού, και όσων τώρα διαπιστώνει ο εισηγητής μας, βλέπουμε μία ευχάριστη εξέλιξη, και συγχαίρω την Επιτροπή.
<P>
Στην αρχή αυτού του προγράμματος για τα Βαλκάνια η βοήθεια χορηγήθηκε όπως συνηθίζεται στην Ευρωπαϊκή Ένωση, δηλαδή αποφασίστηκε στο τραπέζι των διαπραγματεύσεων στις Βρυξέλλες και ανατέθηκε σε ιδιωτικές επιχειρήσεις να διερευνήσουν τις ανάγκες επί τόπου και να κατανείμουν και να διαθέσουν τα κονδύλια. Αυτό το σύστημα καταργήθηκε και σχεδόν ανατράπηκε, μεταξύ άλλων και υπό την πίεση που άσκησε το Κοινοβούλιο. Αυτό αποδεικνύει ότι οι πρωτοβουλίες μας είναι αξιόλογες και ότι η Επιτροπή μπορεί να μαθαίνει και να βελτιώνεται.
<P>
Κυρία Επίτροπε, αυτή τη φιλομάθεια, την οποία εσείς εισαγάγατε στην αντιπροσωπεία στο Σαράγιεβο, ίσως μπορείτε να την λάβετε ως πρότυπο για άλλες αντιπροσωπείες σε άλλα κράτη!

<SPEAKER ID=27 LANGUAGE="ES" NAME="Ortuondo Larrea">
Κύριε Πρόεδρε, εκτός από τους ίδιους πόρους στους οποίους εδώ και πολλά χρόνια είναι αφιερωμένα τα διαρθρωτικά ταμεία για την ώθηση της περιφερειακής ισορροπίας στην Ευρωπαϊκή Ένωση, οι 25 πλουσιότερες περιφέρειες έχουν ανά κεφαλή εισόδημα δυόμισι φορές μεγαλύτερο από τις φτωχότερες, και παρά τις πολλές ανάγκες που παρουσιάζουν αυτές οι λιγότερο ευνοούμενες περιφέρειες, κάθε χρόνο μένουν αχρησιμοποίητα τα ποσά που διατίθενται ως αναπτυξιακοί πόροι. Πιστεύω πως θα πρέπει να αναλογιστούμε σχετικά με τα πραγματικά αίτια που κρύβονται πίσω από αυτό το ακατανόητο γεγονός. Πιθανώς υπάρχει έλλειψη πρωτοβουλιών και οι λιγότερο ευνοούμενες περιοχές δεν ξέρουν πώς να εξελιχθούν.
<P>
Σε αυτήν την περίπτωση δεν θα πρέπει να μένουμε με σταυρωμένα τα χέρια και να δικαιολογούμε τους εαυτούς μας με το πρόσχημα ότι τους δίνουμε χρήματα, αλλά δεν ξέρουν να τα εκμεταλλευτούν. Θα πρέπει να δώσουμε ώθηση σε μια συμπληρωματική πολιτική ανάλυσης, ενημέρωσης, κατάρτισης, παροχής κινήτρων, παροχής συμβουλευτικών υπηρεσιών και παρακολούθησης για την ώθηση των νέων δομών και ευκαιριών ανάπτυξης και προόδου.
<P>
Επίσης είναι πιθανό, δεδομένου ότι βρισκόμαστε σε μια περισσότερο εξελιγμένη και τεχνοκρατική θέση, να είμαστε υπερβολικά τελειομανείς, απαιτητικοί, υπέρ των κανονισμών και της θέσης όρων, εμποδίζοντας έτσι την εμφάνιση θετικών ιδεών που είναι σύμφωνες με το επίπεδο ανάπτυξης των περιοχών που είναι οι αποδέκτες των κοινοτικών πολιτικών. Ίσως θα έπρεπε να προσαρμόσουμε τις κοινοτικές πολιτικές σε αυτές τις περιοχές, αντί να θέλουμε από τις τελευταίες να προσαρμοστούν σε μια ελιτιστική ευρωπαϊκή πολιτική. Αυτό που ·
<P>
(Ο Πρόεδρος διακόπτει τον ομιλητή)

<SPEAKER ID=28 LANGUAGE="DA" NAME="Blak">
 Κύριε Πρόεδρε, πρώτα απ' όλα θα ήθελα να συγχαρώ τον κ. Staes για την πραγματικά εξαιρετική έκθεσή του. Οι συνθήκες κάτω από τις οποίες εργάστηκε δεν ήταν οι βέλτιστες. Δεν είναι λογικό ως Κοινοβούλιο να συζητούμε επί μιας έκθεσης του Ελεγκτικού Συνεδρίου που αφορά γεγονότα που διαδραματίστηκαν πριν από πολλά χρόνια, όμως ο κ. Staes μελέτησε σκληρά τo μάθημά του. Με άλλα λόγια, βγήκε έξω και έκανε επιτόπια έρευνα. Δεν το λέω αυτό επειδή δεν εμπιστεύομαι τον κ. Staes, τουναντίον, αλλά και εγώ έτυχε να βρεθώ στη Βοσνία την εβδομάδα που πέρασε και πιστοποιώ ότι έχει δίκιο στις εκτιμήσεις του. Οι αντιπροσωπείες της Επιτροπής στη Βοσνία έχουν στεφθεί με επιτυχία.
<P>
Το Ελεγκτικό Συνέδριο καταλήγει στην έκθεσή του ότι ο έλεγχος που ασκεί η Επιτροπή στους πόρους φερ' ειπείν προς το Γραφείο του Ύπατου Εκπροσώπου και τον ΟΗΕ δεν ήταν αρκετά ικανοποιητικός. Πολλά από τα προβλήματα οφείλονται στο γεγονός ότι η διαχείριση των προγραμμάτων γινόταν προηγουμένως κεντρικά από τις Βρυξέλλες. Τώρα οι επιτόπιες αντιπροσωπείες της ΕΕ έχουν αποκτήσει περισσότερες αρμοδιότητες και περισσότερους υπαλλήλους. Αυτό δείχνει ότι η ιδέα να παρασχεθούν στις αντιπροσωπείες περισσότερα καθήκοντα και περισσότερη ευθύνη τελικά λειτουργεί πολύ καλά στην πράξη. Το Ελεγκτικό Συνέδριο προτείνει να δώσει η ΕΕ εφεξής σε οργανισμούς όπως ο ΟΗΕ, ο ΟΑΣΕ και το Γραφείο του Ύπατου Εκπροσώπου ένα τσουβάλι λεφτά τα οποία θα μπορούν να τα διαχειρίζονται οι ίδιοι. Παράλληλα, το Ελεγκτικό Συνέδριο θα ήθελε να ενισχυθεί ο έλεγχος. Εγώ πιστεύω ότι αυτά τα δύο έρχονται σε αντίφαση. Εάν απλώς δώσουμε χρήματα ως απευθείας ενίσχυση του προϋπολογισμού των οργανισμών, η Επιτροπή θα απολέσει παντελώς την εποπτεία και τον έλεγχο. Το θέμα της συνεργασίας μεταξύ της ΕΕ και των οργανισμών αποτελεί ένα τμήμα της χορήγησης απαλλαγής για το 1999. Η Επιτροπή απαιτεί σαφείς κατευθυντήριες οδηγίες από το Συμβούλιο και το Κοινοβούλιο, πράγμα που φυσικά καταλαβαίνω. Δεν μπορούμε να απαιτούμε συγχρόνως αυστηρότερο έλεγχο αλλά χαλαρότερα χαλινάρια. Πολύ απλά, θα αναγκαστούμε να διατηρήσουμε κάποιον βαθμό ελέγχου όσον αφορά τα χρήματα των φορολογουμένων. Το σύστημα του ΟΗΕ δυστυχώς καθίσταται ολοένα και πιο γραφειοκρατικό, αναποτελεσματικό και διεφθαρμένο, σε βαθμό μάλιστα που, παρά τις όποιες δυσκολίες μας, τρέφω πολύ μεγαλύτερη εμπιστοσύνη στο δικό μας σύστημα της Ευρωπαϊκής Ένωσης.

<SPEAKER ID=29 NAME="Casaca">
Κύριε Πρόεδρε, η παρούσα έκθεση καλύπτει δέκα ειδικές εκθέσεις του Ελεγκτικού Συνεδρίου σχετικά με θέματα τόσο διαφορετικής φύσης και σημασίας που εκτείνονται από ένα προβληματισμό σχετικά με την αρχή της προσθετικότητας στις διαρθρωτικές δράσεις μέχρι μία συγκεκριμένη και αυστηρή ανάλυση της κοινοτικής πολιτικής στον τομέα των σιτηρών. Επιτρέψετέ μου, συνεπώς, να περιοριστώ στο τελευταίο αυτό θέμα, συγχαίροντας καταρχήν το συνάδελφό μας McCartin, καθώς επίσης και το Ελεγκτικό Συνέδριο, για την εξαίρετη εργασία που πραγματοποίησαν αμφότεροι και υπενθυμίζοντας τα τελικά σημεία της ανάλυσης του Ελεγκτικού Συνεδρίου.
<P>
Από το 1993 μέχρι το 1997 υπήρξε μία υπερβολική χρηματοδοτική αντιστάθμιση στον τομέα των σιτηρών άνω των 13 δισεκατομμυρίων ευρώ. Κάθε ευρωπαίος πολίτης συνέβαλε με πάνω από 37 ευρώ στον προϋπολογισμό των σιτηρών το 1997. Οι αροτραίες καλλιέργειες αντιπροσώπευαν το 43% της γεωργικών δαπανών αλλά μόνο το 10,7% της τελικής παραγωγής τους. Σχεδόν το 40% των επιδοτήσεων διατίθεται στο 3% των αγροτών και το 57% των δικαιούχων λαμβάνει το 4,5% των επιδοτήσεων. Από την ανάλυση αυτή, το Ελεγκτικό Συνέδριο εξήγαγε το συμπέρασμα ότι πρέπει να αντικατασταθεί το παρόν σύστημα ενίσχυσης στο εισόδημα των αγροτών, που βασίζεται σε στοιχεία όπως η τιμή, η παραγωγή ή η καλλιεργούμενη επιφάνεια, με ένα σταθερό καθαρό εισόδημα ανά αγροτική εκμετάλλευση ή μονάδα εργασίας, χορηγώντας τη γεωργική ενίσχυση προκειμένου να αντισταθμιστεί οποιαδήποτε απώλεια του εισοδήματος αυτού.
<P>
Η ΚΟΑ για τις αροτραίες καλλιέργειες αποτελεί τη μεγαλύτερη μαρτυρία για την ανάγκη μεταρρύθμισης της ΚΓΠ. Η βαθιά πολιτική αναδιάρθρωση που πραγματοποιήθηκε στη δομή της ομοσπονδιακής κυβέρνησης της Γερμανίας είναι ένα σαφές μήνυμα ότι, ακόμη και στην καρδιά της Ευρώπης, όπου σχεδιάστηκε αυτή η ΚΓΠ και όπου βρήκε πάντοτε τη μεγάλη υποστήριξή της, καθίσταται όλο και πιο δύσκολο να υποστηριχθεί η διατήρηση ενός προτύπου γεωργικής πολιτικής το οποίο σχεδιάστηκε για να προστατευθεί μία βιομηχανική λογική και η λογική της μεγάλης αγροτικής εκμετάλλευσης. Πρέπει να σχεδιασθεί μία αγροτική πολιτική που να προσανατολίζεται με βάση περιφερειακά κριτήρια και κριτήρια δικαιοσύνης μεταξύ γεωργών, για να διαφυλαχθεί η ευρωπαϊκή πολιτιστική κληρονομιά και το περιβάλλον. Αυτό σημαίνει μεταρρύθμιση της παρούσας ΚΓΠ.

<SPEAKER ID=30 NAME="Ferreira">
Κύριε Πρόεδρε, θα διατυπώσω ορισμένες παρατηρήσεις σχετικά με τα προβλήματα που αναφέρονται στην έκθεση του κ. Dell'Alba, και στα οποία θα ήθελα να επιστήσω την προσοχή σας.
<P>
Τα μέτρα ενίσχυσης για την εγκατάσταση των νέων αγροτών δεν είναι ικανοποιητικά, εφόσον σε πολλές περιπτώσεις οι ενδιαφερόμενοι είχαν υπερβεί την απαιτούμενη ηλικία τη στιγμή της καταβολής της ενίσχυσης, ενώ ήταν επιλέξιμοι κατά την ημερομηνία συγκρότησης του φακέλου. Λαμβάνοντας υπόψη τις δύσκολες καταστάσεις που βιώνει μεγάλος αριθμός των νέων αυτών και τις δυσκολίες που αντιμετωπίζει το επάγγελμα, είναι απαράδεκτο ένα μέρος από αυτούς να μην μπορεί να λάβει ευρωπαϊκές και εθνικές ενισχύσεις εξαιτίας ανακριβειών και καθυστερήσεων.
<P>
Όσον αφορά τα μέτρα ενίσχυσης υπέρ της απασχόλησης των νέων είναι αναγκαίο να υπάρξει ακριβής αξιολόγηση προκειμένου να μπορέσουμε να κρίνουμε τον αντίκτυπο της πολιτικής αυτής. Στο πλαίσιο αυτής της αξιολόγησης θα πρέπει να ληφθεί υπόψη η πολυμορφία των διαδικασιών ένταξης που μπορούν να κινηθούν. Όσον αφορά τα μέτρα αναδιάρθρωσης των βιομηχανικών ζωνών, παρατηρούνται αντίθετα υπερβολικές χρηματοδοτήσεις, εφόσον ενισχύσεις του ΕΤΠΑ επέτρεψαν τη χρηματοδότηση έργων που δεν σχετίζονται με την αναδιάρθρωση των βιομηχανικών ζωνών. Σε αυτό προστίθεται το γεγονός ότι οι ενισχύσεις αυτές, όταν δεν συντονίζονται σε περιφερειακό επίπεδο, οδηγούν στον ανταγωνισμό μεταξύ των αναδόχων και, συνεπώς, στη διασπορά των ενισχύσεων, καθώς και στη μείωση της αποτελεσματικότητας, καθιστώντας έτσι αδύνατη την εφαρμογή πολιτικής αναδιάρθρωσης που να λαμβάνει υπόψη τη διάγνωση των αναγκών μέχρι την αξιολόγηση των υλοποιήσεων και να επιτρέπει εν τέλει ενεργή χωροταξική διαχείριση.
<P>
Σχετικά, δεν μπορώ να αποσιωπήσω την αναδιάρθρωση που προτίθεται να πραγματοποιήσει ο όμιλος Danone, μέθοδος την οποία συναντάμε σε διάφορα κράτη μέλη. Δεν μπορούμε να δεχθούμε ότι οι επιχειρήσεις που έχουν λάβει ευρωπαϊκές επιχορηγήσεις μπορούν, ενώ βρίσκονται σε καλή οικονομική κατάσταση, να αποφασίσουν για λόγους διαρθρωτικής προσαρμογής να απολύσουν χιλιάδες ανθρώπους και να δημιουργήσουν τόσα οικογενειακά δράματα για τα οποία θα ζητηθεί για μια ακόμη φορά βοήθεια από εθνικά και ευρωπαϊκά δημόσια κονδύλια.
<P>
Συμπερασματικά, ένας από τους βασικούς στόχους της Ευρωπαϊκής Ένωσης είναι η καταπολέμηση της ανεργίας που αποτελεί προτεραιότητα των κρατών μελών, όπως και της Επιτροπής. Γνωρίζουμε ότι είναι δύσκολο να καλυφθεί ολόκληρο το κοινό στο οποίο αποσκοπεί ένα μέτρο. Ωστόσο, έναντι των παρατηρηθεισών ανακριβειών και ελλείψεων, πρέπει στο εξής να θεσπιστούν οι αναγκαίες διατάξεις, ιδίως να προσδιοριστούν καλύτερα τα μέτρα και να μπορέσουν πραγματικά να επωφεληθούν οι δικαιούχοι περιορίζοντας τις προθεσμίες εξέτασης των φακέλων και πληρωμής των δικαιούχων, και αυτό προκειμένου να είναι τα αποτελέσματα στον τομέα αυτό ·
<P>
(Ο Πρόεδρος αφαιρεί το λόγο από την ομιλήτρια)

<SPEAKER ID=31 LANGUAGE="EN" NAME="Hume">
Κύριε Πρόεδρε, ευχαριστώ τον εισηγητή για τις συγκεκριμένες αναφορές που κάνει στην έκθεσή του σε δύο βασικές χρηματοδοτήσεις στη Βόρειο Ιρλανδία που σχετίζονται με την ειρηνευτική διαδικασία, όπως επίσης και για τη θετική του ανταπόκριση απέναντι στο Διεθνές Ταμείο για την Ιρλανδία, το οποίο δεν χρηματοδοτείται μόνο από την Ευρώπη αλλά και από τις Ηνωμένες Πολιτείες, τον Καναδά και την Αυστραλία.
<P>
Θα συμβούλευα και άλλες περιοχές που αντιμετωπίζουν σοβαρά προβλήματα ανεργίας να μελετήσουν το έργο που επιτελεί το Διεθνές Ταμείο στη Βόρειο Ιρλανδία και στις όμορες κομητείες, διότι έχει καταφέρει θαύματα. Για παράδειγμα, χρηματοδότησε περίπου 4 600 προγράμματα, δημιουργώντας 38 000 νέες θέσεις εργασίας, το 90% των οποίων είναι σε περιοχές υψηλής ανεργίας και περιοχές με μεγάλη φτώχια. Περίπου 9 000 άνθρωποι από διακοινοτικές ομάδες έχουν συμμετάσχει σε αυτά τα προγράμματα δημιουργίας θέσεων εργασίας στη Βόρεια Ιρλανδία, ενώ περίπου 5 000 άνθρωποι έχουν συμμετάσχει σε διασυνοριακά προγράμματα. Το Ταμείο έχει επιτελέσει εξαιρετικό έργο και εκφράζω την ικανοποίησή μου για τη θετική ανταπόκριση που του επιφυλάσσει η έκθεση.
<P>
Υπάρχει επίσης το Ειδικό Πρόγραμμα Ενίσχυσης για την Ειρήνη και Συμφιλίωση της ίδιας της Ευρωπαϊκής Ένωσης. Σε επίπεδο λαού στη Βόρειο Ιρλανδία και αυτό επίσης ενώνει ανθρώπους από τα δύο τμήματα της κοινωνίας μας, ειδικά μέσω προγραμμάτων για τη νεολαία - τους νέους και τις νέες. Υπάρχουν πρωτοβουλίες μεταξύ πόλεων για την οικοδόμηση της κοινότητας, όπως υπάρχουν προγράμματα ανάπτυξης και επιμόρφωσης για τις άνεργες γυναίκες - εν προκειμένω αναφέρω μερικές από τις εξαιρετικά πετυχημένες δράσεις που γίνονται - για την ανάπτυξη της βιομηχανίας τροφίμων και φυσικά για την ανάπτυξη νέων οικιστικών προγραμμάτων.
<P>
Εκφράζουμε τη μεγάλη ικανοποίησή μας και ευχαριστούμε εκ βαθέων την Επιτροπή για όλα αυτά, όπως επίσης και το Συμβούλιο Υπουργών για το Ειδικό Πρόγραμμα Ενίσχυσης για την Ειρήνη και Συμφιλίωση στη Βόρειο Ιρλανδία. Θα ήθελα να εκφράσω τη βαθιά μου ευγνωμοσύνη σε όλους τους συναδέλφους μου στο Κοινοβούλιο για την ομόψυχη στήριξή τους σε αυτό το πρόγραμμα ειρήνης, διότι πραγματικά συμβάλλει πολύ θετικά στην οικοδόμηση της ειρήνης στη χώρα μου.

<SPEAKER ID=32 LANGUAGE="EN" NAME="Gallagher">
Κύριε Πρόεδρε, ως μέλος του Κοινοβουλίου που εκπροσωπεί ένα τμήμα της Ιρλανδίας το οποίο επωφελείται τόσο από το ΔΤΙ όσο και από το Ειδικό Πρόγραμμα Ενίσχυσης για την Ειρήνη και Συμφιλίωση, θα ήθελα να εξάρω τις επιδόσεις και των δύο ταμείων, ενώ ως εκπρόσωπος που εργάζεται εκ του σύνεγγυς με τοπικές ομάδες και σχέδια που χρησιμοποιούν με τον καλύτερο δυνατό τρόπο τα ταμεία, θα ήθελα να δηλώσω ότι είμαι απολύτως ικανοποιημένος για το γεγονός ότι υπάρχει αυστηρή αιτιολόγηση για όλα τα χρήματα που διατίθενται μέσω των ταμείων. Το ΔΤΙ και το Ειδικό Πρόγραμμα Ενίσχυσης για την Ειρήνη και Συμφιλίωση είναι ταμεία μοναδικά στο είδος τους, οπότε είναι κατανοητό να έχουν προκύψει κάποιες παρεξηγήσεις εξαιτίας της έλλειψης εξοικείωσης με την ιδιαίτερη φύση και λειτουργία των εν λόγω ταμείων.
<P>
Όπως επισημάνθηκε προηγουμένως, η ΕΕ συνεισφέρει σε μεγάλο βαθμό μαζί με τις Ηνωμένες Πολιτείες, τον Καναδά, την Αυστραλία και τη Νέα Ζηλανδία. Το Ταμείο έχει προϋπολογισμό άνω των 400 εκατ. λιρών Αγγλίας, ποσό που επέφερε επενδύσεις ύψους 1,2 δισεκατ. λιρών, δημιουργώντας 38 000 νέες θέσεις εργασίας σε 150 σχέδια σε όλες τις όμορες κομητείες και τη Βόρεια Ιρλανδία. Θεωρώ άκρως άτοπο το να αμφισβητεί η Επιτροπή Ελέγχου του Προϋπολογισμού την αποτελεσματικότητα του συστήματος χρηματοδότησης του ΔΤΙ. Πιστεύω ότι τα εν λόγω ταμεία έχουν συμβάλει τα μέγιστα στη διαδικασία ειρήνευσης, και ότι ο κ. Dell'Alba θα έπρεπε να εξοικειωθεί λίγο περισσότερο με τα εν λόγω ταμεία. Τον προσκαλώ να επισκεφτεί τη Βόρειο Ιρλανδία και τις όμορες κομητείες για να δει ιδίοις όμμασι την κατάσταση.

<SPEAKER ID=33 LANGUAGE="IT" NAME="Fiori">
Κύριε Πρόεδρε, διαβάσαμε με μεγάλη ανησυχία την έκθεση McCartin, την οποία, δυστυχώς, αναλύσαμε μόνο χθες το απόγευμα. Οι εκτιμήσεις που σας συνδέουν, όσον αφορά τον τομέα της γεωργίας, μας άφησαν ειλικρινά σαστισμένους, επειδή, αν ερμηνευθούν με τόση ωμότητα τα δεδομένα και οι αριθμοί για έναν τομέα που υφίσταται μια τόσο μεγάλη και βαθιά μεταρρύθμιση όσο ο αγροτικός κόσμος κατόπιν της κοινοτικής γεωργικής πολιτικής, ανησυχούμε για τις αποφάσεις που θα υιοθετηθούν. Ο εισηγητής McCartin υπέδειξε, βέβαια, ένα δρόμο: να επανεξεταστούν σε βάθος ο γεωργικός τομέας και οι κανόνες του. Είναι κρίμα που το Συμβούλιο της Νίκαιας δεν οριστικοποίησε τη διαδικασία της συναπόφασης για τις αποφάσεις που θα υιοθετήσουμε σε σχέση με τον αγροτικό κόσμο. Είναι βέβαιο ότι θα έχουμε πολλά να κάνουμε σ' αυτόν τον τομέα.

<SPEAKER ID=34 NAME="Schreyer">
Κύριε Πρόεδρε, αξιότιμοι βουλευτές, θα ήθελα καταρχάς να ευχαριστήσω τους κκ Garriga, McCartin, Staes και Dell'Alba για τις εκθέσεις επί των συνολικά δέκα εκθέσεων του Ελεγκτικού Συνεδρίου, οι οποίες καλύπτουν τη χρονική περίοδο 1999/2000, ή που δημοσιεύτηκαν γι' αυτήν την περίοδο.
<P>
Πιστεύω πως η συζήτηση εδώ έδειξε πόσο πολύτιμες είναι οι ειδικές εκθέσεις του Ελεγκτικού Συνεδρίου, γιατί εξετάζουν λεπτομερέστατα συγκεκριμένα προβλήματα. Ως Επίτροπος δεν μπορώ παρά να χαιρετίσω αυτές τις έκτακτες εκθέσεις, διότι καθιστούν δυνατή την εκ του σύνεγγυς εξέταση των αιτιάσεων· επιπλέον, το Ελεγκτικό Συνέδριο τοποθετεί τις ειδικές του εκθέσεις τόσο εύστοχα, που μπορούν αμέσως να συνδυαστούν με νέες προτάσεις της Επιτροπής.
<P>
Θα πρέπει φυσικά να είμαι σύντομη και θα υπεισέλθω μόνο εν μέρει και σε συγκεκριμένα σημεία στις διεξοδικότατες και αξιόλογες εκθέσεις του Κοινοβουλίου, καταρχάς στην έκθεση του κ. Garriga, και στις δικές σας παρατηρήσεις για τους ιδίους πόρους, κύριε Pomιs Ruiz. Κάθε χρόνο εισπράττονται 14 δισεκατομμύρια ευρώ σε δασμούς για τη χρηματοδότηση του ευρωπαϊκού προϋπολογισμού, και μέγα τμήμα αυτού του ποσού απορροφάται από εμπράγματες ασφάλειες και εγγυήσεις.
<P>
Η Επιτροπή τα τελευταία έτη καταβάλλει προσπάθειες να βελτιώσει ουσιαστικά τις νομοθετικές διατάξεις στον τομέα αυτό. Θα ήθελα να αναφέρω ότι το 1999 και το 2000 τέθηκαν σε ισχύ νέες νομοθετικές διατάξεις για τη διαδικασία διαμετακόμισης στον τομέα των τελωνείων. Αυτές επιτρέπουν την καλύτερη επίβλεψη των διαμετακομίσεων και της ρευστοποίησης των ασφαλειών που χορηγήθηκαν για τη διασφάλισή τους. Μόλις πρόσφατα τροποποιήθηκε ο Τελωνειακός Κώδικας της Κοινότητας και τέθηκε σε ισχύ η τροποποιημένη έκδοση του.
<P>
Το περασμένο έτος εντάχθηκαν 7 κράτη μέλη στο νέο μηχανογραφημένο σύστημα διαμετακομίσεως. Στον τομέα αυτόν είχε δώσει έναυσμα για αλλαγές το Κοινοβούλιο με την ερευνητική του επιτροπή, η οποία παρήγαγε συγκεκριμένα αποτελέσματα που επεξεργάζεται τώρα η Επιτροπή. Πάνω απ' όλα είναι σημαντικό και το ότι τώρα τα υποψήφια για ένταξη κράτη θα ενταχθούν απευθείας σε αυτό το μηχανογραφημένο σύστημα, σε αυτή τη νέα διαδικασία.
<P>
Όσον αφορά τις συνέπειες σε περίπτωση παρατυπιών σε τελωνειακές διαδικασίες και το ερώτημα αν θα καταβάλλονται και τόκοι, εκκρεμούν δύο προσφυγές κατά της Γερμανίας για παράβαση των συνθηκών, και εξετάζεται η υποβολή αντίστοιχων προσφυγών κατά της Αυστρίας, του Βελγίου και της Δανίας. Επιπλέον, πρέπει να επισημάνω ότι η Επιτροπή θα υποβάλει εντός των ημερών την έκθεσή της για το σύστημα των ιδίων πόρων για τη χρονική περίοδο 1997-1999. Εν γένει, πρόθεση της Επιτροπής είναι να θέσει τα κράτη μέλη ενώπιον των ευθυνών τους στον τομέα των τελωνείων. Φρονώ ότι σε περίπτωση σφαλμάτων των διοικητικών αρχών, τα οποία προκαλούν διαφυγή δασμολογικών εσόδων, θα πρέπει πλέον να εισαχθεί διαφορετική νομοθεσία από την ως τώρα ισχύουσα, δηλαδή θα ενέχονται τα ίδια τα κράτη μέλη και για τα διαφυγόντα έσοδα σε περίπτωση σφαλμάτων. Αν χρειάζεται να χρησιμοποιείται ως σανίδα σωτηρίας ο τελευταίος στυλοβάτης της χρηματοδότησης του κοινοτικού προϋπολογισμού, δηλαδή, αν καλούνται τα κράτη μέλη να καταβάλουν το μερίδιο που τους αντιστοιχεί βάσει του ΑΕΠ, το σύστημα είναι απλούστατα κακό. Με άλλα λόγια, το σύστημα αυτή τη στιγμή έχει ως εξής: όποιος κάνει πλημμελή διαχείριση ανταμείβεται, ενώ όποιος καταβάλλει ιδιαίτερες προσπάθειες, είναι τελικά ο αφελής. Πρόκειται για ένα σύστημα που οι Υπουργοί Οικονομικών πρέπει να θέλουν οπωσδήποτε να το τροποποιήσουν. Μέχρι στιγμής δεν έχει εκδηλωθεί τέτοια πρόθεση, αλλά η Επιτροπή θα επιμείνει.
<P>
Ας περάσουμε τώρα στον πολύ σημαντικό τομέα της γεωργίας, κύριε McCartin. Εκφράζω τις ευχαριστίες μου γι' αυτήν την έκθεση. Καλύπτετε τους τομείς του γάλακτος σε σκόνη, των βουτυρικών λιπαρών ουσιών, των σιτηρών και της πανώλης των χοίρων. Θα προβώ σε μερικές σύντομες παρατηρήσεις για τα θέματα αυτά, και δεν μπορώ παρά να συμφωνήσω μαζί σας, κυρία Rόhle, ότι και αυτή η έκθεση δείχνει σε πόσους τομείς χρειάζονται κατεπειγόντως μεταρρυθμίσεις. Σε ολόκληρο τον τομέα του γάλακτος έχουμε πλεονάσματα, τα οποία συνεπάγονται περαιτέρω προβλήματα, ιδιαιτέρως δε και για το δημοσιονομικό έλεγχο, γιατί από το πλεόνασμα προκύπτουν ειδικά μέτρα προώθησης των πωλήσεων για τη σκόνη αποκορυφωμένου γάλακτος και για τις βουτυρικές λιπαρές ουσίες, τα οποία γεννούν πάντοτε τεράστια προβλήματα κατά το δημοσιονομικό έλεγχο, ή, με άλλα λόγια, αποτελούν ευκαιρία για απάτη.
<P>
Οι επικρίσεις που εκφράζονται στην ειδική έκθεση ώθησαν την Επιτροπή να προβεί σε βελτιώσεις και απλουστεύσεις σε τέσσερα σημεία στον τομέα του αποκορυφωμένου γάλακτος. Αποσαφηνίστηκε ο ορισμός της επιλέξιμης για επιδότηση σκόνης αποκορυφωμένου γάλακτος, έγινε επαλήθευση των διαδικασιών ελέγχου ιδίως σε σχέση με την ανίχνευση της παρουσίας ορού γάλακτος στη σκόνη αποκορυφωμένου γάλακτος και καταργήθηκαν οι ενισχύσεις για το αποκορυφωμένο γάλα για χρήση σε ζωοτροφές, λόγω μη ικανοποιητικής σχέσης κόστους-αποτελέσματος, πράγμα που προκάλεσε πολλές επικρίσεις. Αυτό το βήμα ήταν όμως απαραίτητο, καθώς οι αιτιάσεις του Ελεγκτικού Συνεδρίου ήταν τόσο οξείες, που υποχρέωναν σε ανάληψη μέτρων.
<P>
Στο θέμα των βουτυρικών λιπαρών ουσιών - άλλη μία συνέπεια της υπερπαραγωγής που έχουμε στον τομέα αυτόν - μπορώ να επιβεβαιώσω πως ελέγχεται η συγκέντρωση των ενισχύσεων σε μερικά μόνο κράτη μέλη κατά την εκκρεμή αξιολόγηση του τομέα του γάλακτος. Αυτή η συγκέντρωση δεν είναι κάτι το ασυνήθιστο, ωστόσο λαμβάνουμε υπόψη και εδώ τις παρατηρήσεις σας. Αυτή τη στιγμή μελετώνται τα πορίσματα του Ελεγκτικού Συνεδρίου για τους ελλιπείς ελέγχους στο πλαίσιο της διαδικασίας εκκαθαρίσεως των λογαριασμών.
<P>
Στην τρίτη ειδική έκθεση για τις συνέπειες στον τομέα των σιτηρών, το Ελεγκτικό Συνέδριο αξιολόγησε τα εισαχθέντα το 1992 μεταρρυθμιστικά μέτρα. Σ' αυτά στηρίχθηκε και η Επιτροπή για τη δική της αξιολόγηση. Στην πρόταση ψηφίσματος το Κοινοβούλιο, εσείς, κύριε McCartin, ζητείτε τη διαφοροποίηση των άμεσων ενισχύσεων, ώστε να αντισταθμισθούν οι ανισότητες μεταξύ των περισσότερο και λιγότερο ευημερουσών περιφερειών, αλλά και μεταξύ των μεγάλων και μικρών εκμεταλλεύσεων. Αυτό είναι εφικτό σε συγκεκριμένο πλαίσιο, αλλά δεν το εκμεταλλεύονται όλα τα κράτη μέλη, και χρειάζονται βελτιώσεις.
<P>
Στην έκθεση αναφέρεστε και στο σημαντικό θέμα της συγχρηματοδότησης των άμεσων ενισχύσεων. Είναι γνωστή η τύχη αυτού του αιτήματος της Ατζέντας 2000. Ωστόσο, η Επιτροπή φρονεί ότι στο πλαίσιο της μεσοπρόθεσμης αναθεώρησης θα πρέπει να ξανασυζητηθεί και αυτό το θέμα.
<P>
Πολύ σύντομα τώρα, για το θέμα της πανώλης των χοίρων, είναι και η Επιτροπή της γνώμης πως ύστερα από την πρόσφατη επιδημία απαιτείται επειγόντως η επεξεργασία σχετικών νομοθετικών διατάξεων. Ως εκ τούτου, έχει υποβάλει προτάσεις και επιπλέον έχει αναδιαρθρώσει την κτηνιατρική υπηρεσία της. Συμφωνεί μαζί σας, κύριε McCartin, πως θα πρέπει οι κτηνοτρόφοι να αναλαμβάνουν μεγαλύτερο ποσοστό του χρηματοοικονομικού βάρους κατά την καταπολέμηση των επιδημιών. Η Επιτροπή σκοπεύει εν προκειμένω να διεξαγάγει μία έρευνα για τους μηχανισμούς διαχείρισης κινδύνου στη γεωργία, η οποία θα υποβληθεί κατά τους πρώτους μήνες του έτους και ασφαλώς θα συζητηθεί διεξοδικά και στο Κοινοβούλιο.
<P>
Κύριε Staes, για τη δική σας έκθεση τώρα, για την οποία η Επιτροπή σας ευχαριστεί θερμά. Στη χρονική περίοδο 1996-1998, στην οποία αναφέρεται η ειδική έκθεση του Ελεγκτικού Συνεδρίου, η Επιτροπή είχε να αντιμετωπίσει πολύ δυσχερείς πολιτικές συνθήκες, πράγμα που αναγνωρίσατε κι εσείς.
<P>
Αναφέρεστε στις ιδιαίτερες συνθήκες και ειδικότερα στη χρηματοδότηση του Δικτύου Οpen Broadcasting Network. Εδώ ήταν απαραίτητο, αφενός μεν να διαθέτουμε εξοπλισμό εξαιρετικά υψηλής ποιότητας, αφετέρου δε να διασφαλίσουμε πως και οι παρεχόμενες πληροφορίες ήταν αξιόπιστες, ώστε να προετοιμάσουμε τις εκλογές του 1996 και να εξασφαλίσουμε ανεξάρτητες εκθέσεις της κατάστασης. Η Επιτροπή παραδέχεται, ωστόσο, ότι σε ορισμένους τομείς υπήρχε περιθώριο για επικρίσεις, και εξήγαγε τα κατάλληλα συμπεράσματα.
<P>
Η σχέση της ΕΕ ως χορηγού και του Γραφείου του Ύπατου Εκπροσώπου και του Οργανισμού για την Ασφάλεια και τη Συνεργασία στην Ευρώπη ως αποδεκτών των πιστώσεων όντως δεν είναι απλή. Επικρίνεται η Επιτροπή για ελλείψεις στη διαχείριση, οι επικρίσεις όμως θα έπρεπε να στρέφονται προς τους διεθνείς οργανισμούς. Δεν προσπαθούμε να αρνηθούμε τις ευθύνες μας. Απλώς, γίνεται εμφανές ότι υπάρχουν δυσκολίες στη συνεργασία, οι οποίες έχουν εν μέρει διαρθρωτικό υπόβαθρο. Από την πλευρά του το Ελεγκτικό Συνέδριο προτείνει, όπως άλλωστε και στην ετήσια έκθεση 1999, να μη χορηγείται χρηματοδότηση σε διεθνείς οργανισμούς για σχέδια, αλλά να εγκρίνονται ενισχύσεις από τον προϋπολογισμό. Πώς όμως είναι δυνατόν να υποστηρίξει η Επιτροπή διεθνείς οργανισμούς με εντολή αποκλειστικά πολιτική, όταν αυτοί οι οργανισμοί δυσκολεύονται να εφαρμόσουν ορθά τις διοικητικές και δημοσιονομικές προδιαγραφές που επιβάλλουν οι κοινοτικές ενισχύσεις; Εδώ απαιτούνται περαιτέρω συζητήσεις και επιπλέον κανόνες.
<P>
Ως προς το θέμα της επανόδου των προσφύγων και της οικοδόμησης κατοικιών στη Βοσνία - Ερζεγοβίνη, που επίσης καλύπτει η έκθεση, η Επιτροπή, με τη βοήθεια σχεδίων που χρηματοδοτούν τα προγράμματα PHARE και OBNOVA, επέτυχε στην επανεγκατάσταση αποτελέσματα αντίστοιχα με αυτά άλλων χορηγών. Η κατάσταση την οποία μέμφεται η έκθεση 1999, δηλαδή ότι είναι ελλιπής η επάνοδος προσφύγων, έχει βελτιωθεί από τη δημοσίευση της έκθεσης του Ελεγκτικού Συνεδρίου. Θα ήθελα να επισημάνω για μία ακόμη φορά ότι η Επιτροπή, ύστερα από κάποια σφάλματα που διεπράχθησαν κατά την παροχή της κοινοτικής ενίσχυσης στη Βοσνία - Ερζεγοβίνη, ανέλαβε δράση και έθεσε νέες βάσεις για τη διαχείριση της κοινοτικής βοήθειας, επί παραδείγματι στο Κοσσυφοπέδιο.
<P>
Για την εκτενή έκθεση του κ. Dell'Alba, η οποία αφορά την προσθετικότητα των διαρθρωτικών ταμείων, τους βιομηχανικούς χώρους, τις πρωτοβουλίες για την απασχόληση των νέων και το Διεθνές Ταμείο για την Ιρλανδία καθώς και το πρόγραμμα PEACE, θα πρέπει να περιορισθώ σε μερικές μόνο παρατηρήσεις. Ο κανονισμός για τα διαρθρωτικά ταμεία του Ιουνίου 1999 περιλαμβάνει νέες διατάξεις σχετικές με την προσθετικότητα των μέτρων, οι οποίες ελπίζουμε ότι θα συμβάλουν στην αντιμετώπιση των επικρίσεων που εκφράσθηκαν για την τελευταία περίοδο των ταμείων από το Ελεγκτικό Συνέδριο και στη σαφέστερη διατύπωση των κριτηρίων.
<P>
Όσον αφορά την έκθεση του Ελεγκτικού Συνεδρίου για τους βιομηχανικούς χώρους, ένα από τα καίρια σημεία της μεταρρύθμισης των διαρθρωτικών ταμείων του 1999 είναι η ενίσχυση των μέσων εποπτείας και αξιολόγησης, με τα οποία μπορεί να διαπιστωθεί προς τα πού εκρέουν τα χρήματα. Οι κανονισμοί πλέον εξασφαλίζουν σαφέστερη διάκριση αρμοδιοτήτων μεταξύ Επιτροπής και κρατών μελών.
<P>
Επιτρέψατε μου, κλείνοντας, να αναφερθώ και στην έκθεση για το πρόγραμμα PEACE. Το Κοινοβούλιο έχει εκφράσει τη βαθιά του ανησυχία για τους συχνά αργούς ρυθμούς υλοποίησης του προγράμματος PEACE στη Βόρειο Ιρλανδία και έχει απαιτήσει διαφανή προϋπολογισμό. Η προαγωγή της παγίωσης της ειρηνευτικής διαδικασίας στη Βόρειο Ιρλανδία και η υποστήριξη όλως ιδιαιτέρως της διασυνοριακής συνεργασίας μέσω των τοπικών πρωτοβουλιών, στις οποίες ανεφέρθη ο κ. Hume, δεν αποτελούν μόνο καινοτόμους στόχους. Κατά την άποψή μου, είναι ταυτόχρονα το κατάλληλο πρόγραμμα, και με χαρά διαπιστώνω ότι τις υποστηρίζει το Κοινοβούλιο. Και αυτό το πρόγραμμα είχε αντιμετωπίσει στην εκκίνησή του πολύ δυσχερείς συνθήκες. Όπως δείχνει η έκθεση του Ελεγκτικού Συνεδρίου, θα μπορούσε όμως εντέλει να συμβάλει στη διαδικασία ειρήνευσης και συμφιλίωσης στη Βόρειο Ιρλανδία. Αυτός ήταν και ο στόχος του, πιστεύω, και χαίρω διότι μπορούμε τελικά να κάνουμε ένα θετικό απολογισμό.

<CHAPTER ID=4>
Διαχείριση του Ευρωπαϊκού Νομισματικού Ιδρύματος και της Ευρωπαϊκής Κεντρικής Τράπεζας (1998)
<SPEAKER ID=35 NAME="Πρόεδρος">
Η ημερήσια διάταξη προβλέπει στη συνέχεια την συζήτηση της έκθεσης (A5-0395/2000) του κ. Heaton-Harris, εξ ονόματος της Επιτροπής Ελέγχου του Προϋπολογισμού, σχετικά με την έκθεση του Ελεγκτικού Συνεδρίου που αφορά την αποτελεσματικότητα της διαχείρισης του Ευρωπαϊκού Νομισματικού Ιδρύματος και της Ευρωπαϊκής Κεντρικής Τράπεζας για το οικονομικό έτος 1998, συνοδευόμενη από τις απαντήσεις της Ευρωπαϊκής Κεντρικής Τράπεζας (C5-0319/2000 - 2000/2163(COS)).

<SPEAKER ID=36 LANGUAGE="EN" NAME="Heaton-Harris">
Κύριε Πρόεδρε, καταρχάς θα ήθελα να αναγνωρίσω το έργο που επιτέλεσε το Ελεγκτικό Συνέδριο με την κατάρτιση της έκθεσης στην οποία βασίζεται η δική μου έκθεση, η οποία περιείχε μεγάλο όγκο λεπτομερούς εργασίας. Θα ήθελα επίσης να ευχαριστήσω της υπηρεσίες της επιτροπής μας, οι οποίες με βοήθησαν απείρως, αλλά και την ίδια την ΕΚΤ, η οποία ευγενικά με φιλοξένησε στη Φρανκφούρτη για μια ημέρα και μου επεσήμανε σε ποια σημεία χώλαινε η έκθεσή μου.
<P>
Υπάρχει κάποια ιστορία πίσω από την παρούσα έκθεση. Στις 31 Μαΐου 1998, το Ευρωπαϊκό Νομισματικό Ίδρυμα μετατράπηκε σε Ευρωπαϊκή Κεντρική Τράπεζα. Ο πρόεδρος παρέμεινε ίδιος και οι 402 από τους 407 εργαζομένους που δούλευαν στο ΕΝΙ μεταφέρθηκαν στην ΕΚΤ. Η ΕΚΤ ανέλαβε όλο το ενεργητικό και παθητικό του ΕΝΙ. Η έκθεση του Ελεγκτικού Συνεδρίου εντόπισε κάποιους προβληματικούς τομείς στους οποίους θα αναφερθώ σε λίγο. Η Ευρωπαϊκή Κεντρική Τράπεζα απάντησε στην έκθεση, αλλά οι απαντήσεις της ήταν σίγουρα σύντομες, θα τολμούσα να πω "κοφτές" , και το Ελεγκτικό Συνέδριο τις βρήκε εντελώς ανεπαρκείς, αφού δεν παρείχαν καμία ένδειξη για τις ενέργειες στις οποίες η ΕΚΤ σκόπευε να προβεί προκειμένου να διορθώσει τις αδυναμίες που είχε αποκαλύψει η έκθεση του Ελεγκτικού Συνεδρίου.
<P>
Το Ελεγκτικό Συνέδριο εντόπισε προβλήματα κυρίως σε δύο τομείς. Πρόκειται για δύο τομείς για τους οποίους το Κοινοβούλιο, και ειδικά η Επιτροπή Ελέγχου του Προϋπολογισμού, έδειξαν μεγάλο ενδιαφέρον. Η επιτροπή προφανώς ενδιαφέρθηκε για τη σχέση της Τράπεζας με την OLAF, πράγμα που συνοψίζεται στο συμπέρασμα υπ' αριθ. 4 της έκθεσής μου, το οποίο, αν μου επιτρέπετε, θα το διαβάσω. Έχει ως εξής: "χαιρετίζει τη δημόσια δέσμευση που ανέλαβε η Ευρωπαϊκή Κεντρική Τράπεζα, στην ετήσια έκθεσή της για το 1999, να εγκαθιδρύσει σχέση συνεργασίας με την Υπηρεσία Καταπολέμησης της Απάτης (OLAF), αλλά αποδοκιμάζει την εξόφθαλμη αντίφαση ανάμεσα στη δημόσια δέσμευση που ανέλαβε η ΕΚΤ στην ετήσια έκθεσή της για το 1999 να εγκαθιδρύσει στενή συνεργασία με την OLAF και στην απόφαση της ίδιας της ΕΚΤ να εμποδίσει την OLAF να διενεργήσει εσωτερικές έρευνες ενόσω εκκρεμεί η απόφαση του Ευρωπαϊκού Δικαστηρίου" . Η εν λόγω δίκη συνεχίζει να εκκρεμεί.
<P>
Το άλλο σημείο για το οποίο ενδιαφέρθηκε πολύ η επιτροπή ήταν η διαλογική διαδικασία. Κράτησε αιώνες στην προκειμένη περίπτωση, και όταν ρώτησα και τους δύο φορείς για ποιο λόγο, και οι δύο είπαν ότι είχαν απαντήσει εντός του χρονικού πλαισίου που είχε καθοριστεί και εντός των προθεσμιών. Οπότε, δεν μπορώ παρά να ψέξω τις ταχυδρομικές υπηρεσίες της Φρανκφούρτης και του Λουξεμβούργου, οι οποίες φαντάζομαι χρειάζονται μεγαλύτερη ελευθέρωση. Ωστόσο, είμαι βέβαιος ότι τα συγκεκριμένα προβλήματα δεν θα εμφανιστούν ξανά στο μέλλον.
<P>
Οι βασικοί τομείς που θεωρήθηκαν προβληματικοί στην έκθεση του Ελεγκτικού Συνεδρίου αφορούσαν τη διαχείριση και παρακολούθηση των σχεδίων της ΕΚΤ. Η έκθεση του Ελεγκτικού Συνεδρίου επεσήμανε την έλλειψη πληροφορικού συστήματος διαχείρισης, γεγονός που προκάλεσε μεγάλη ανησυχία, όπως επίσης ότι ήταν δύσκολο να παρακολουθείται με τρόπο συνεκτικό και απλό η εξέλιξη των σχεδίων, αλλά και το γεγονός ότι η ΕΚΤ είχε αναθέσει σε μια εταιρεία παροχής συμβουλών τη διαχείριση κάποιων σχεδίων που αφορούσαν το βοηθητικό καθολικό των συναλλαγματικών αποθεμάτων τον Ιούλιο 1998, αλλά ως το τέλος του έτους η ΕΚΤ ακόμη δεν είχε ορίσει προϊστάμενο πλήρους απασχόλησης για το συγκεκριμένο σχέδιο, παρότι αυτό ήταν αναγκαίο για την παρακολούθηση του έργου των συμβούλων. Η έκθεση επισήμανε επίσης κάποια προβλήματα στον τομέα της πληροφορικής.
<P>
Το άλλο σημείο ήταν η έκτακτη πρόσθετη αμοιβή στο προσωπικό. Συνεχίζω να θεωρώ παράξενο το ότι μια τράπεζα της οποίας κύριος στόχος είναι η σταθερότητα των τιμών βρήκε τρόπο να πληρώσει σε ορισμένους υπαλλήλους της 38% παραπάνω ως έκτακτη πρόσθετη αμοιβή. Η δικαιολογία είναι ότι τα εν λόγω άτομα εργάστηκαν πολύ στο παρελθόν - έκαναν πολλές υπερωρίες - έριξαν πολλή δουλειά - κι ότι κάποια από αυτά πληρώνονται μόνο 9% εδώ και χρόνια και επομένως η εν λόγω έκτακτη αμοιβή ήταν ένα είδος αποζημίωσης. Όπως και να έχει, αυτό είναι ένδειξη διαχείρισης κακής ποιότητας και ειλικρινά δεν θα έπρεπε να συμβαίνει σε μια τράπεζα όπως αυτή.
<P>
Όσον αφορά την τακτική μου, πραγματικά δεν ήμουν σίγουρος για το τι έπρεπε να κάνω. Ως άνθρωπος που δεν είμαι ένθερμος οπαδός του ενιαίου ευρωπαϊκού νομίσματος και σίγουρα όχι της ένταξης της χώρας του σε αυτό, αντιμετώπισα ένα δίλημμα όσον αφορά την παρούσα έκθεση. Ενώ από τη μία θα ήθελα να απαιτήσω η ΕΚΤ να λάβει υπόψη της τα όσα είπε το Ελεγκτικό Συνέδριο, θα μπορούσα να είχα χρησιμοποιήσει την έκθεσή μου για να επιτεθώ στην ΕΚΤ και να δώσω αφορμή για πηχυαίους τίτλους στις εφημερίδες σχετικά με το άτομό μου στην πατρίδα μου, αλλά δεν είναι αυτός ο ρόλος ενός εισηγητή. Οπότε πήγα στην ΕΚΤ και ζήτησα μια συνάντηση μαζί τους. Με κάθε ευγένεια με δέχτηκαν στη Φρανκφούρτη όπου μου είπαν ότι είχαν αλλάξει την πολιτική τους για τις έκτακτες πρόσθετες αμοιβές και ότι είχαν καταλάβει τα προβλήματα στη διαχείριση των σχεδίων, γι' αυτό η έκθεσή μου είναι, αν όχι φιλική, τουλάχιστον βελτιωμένη χάρη στην προαναφερθείσα συνάντηση με την ΕΚΤ.
<P>
Στην ίδια συνάντηση με την ΕΚΤ, μου είπαν ότι είχαν λύσει τα προβλήματά που αφορούσαν ειδικά την τρέχουσα πολιτική για τις έκτακτες πρόσθετες αμοιβές και ότι αυτό που συνέβη δεν θα επαναλαμβανόταν και ότι θα έστελναν μια επιστολή στην επιτροπή στην οποία θα ανέλυαν λεπτομερώς την τρέχουσα πολιτική για τις έκτακτες πρόσθετες αμοιβές. Τελικά η επιστολή αυτή δεν έφτασε ποτέ, κι είναι πραγματικά κρίμα γιατί η Ευρωπαϊκή Κεντρική Τράπεζα ειλικρινά δεν θα έπρεπε να φοβάται την κριτική από το συγκεκριμένο θεσμικό όργανο. Τη δουλειά μας κάνουμε απλώς. Όταν παρουσιάζονται προβλήματα, και πάντοτε παρουσιάζονται προβλήματα, δεν θα έπρεπε να είναι δουλειά της ΕΚΤ να συγκαλύψει τις ζημιές και να αμπαρωθεί πίσω από κλειστά παντζούρια. Θα έπρεπε να αντιμετωπίζει τα προβλήματα και να λέει στην ΕΕ και στο κοινό πώς τα αντιμετώπισε και όχι να πάθει κρίση πανικού για το πώς θα γνωστοποιήσει αυτά τα ζητήματα.
<P>
Όπως υπονόησα με την παρούσα ομιλία μου, η έκθεσή μου θα μπορούσε να ήταν πολύ πιο επικριτική. Η ΕΚΤ τη γλίτωσε φτηνά φέτος. Αν παρουσιαστούν παρόμοια ή περισσότερα προβλήματα του χρόνου, ίσως βρει μια αντίστοιχη έκθεση αρκετά πιο σκληρή, εκτός αν αποφασίσει πραγματικά να ανοιχθεί, να ξεκινήσει διάλογο με την επιτροπή μας, να γίνει πιο διαφανής και να μιλήσει σε όλους μας εδώ στο Κοινοβούλιο.
<P>
(Χειροκροτήματα)

<SPEAKER ID=37 NAME="Fδrm">
. (SV) Κύριε Πρόεδρε, η έκθεση του Ελεγκτικού Συνεδρίου για την ΕΚΤ αφορά την μετάβαση από το ΕΝΙ στη σημερινή ΕΚΤ, γεγονός που χαρακτηρίζει και την έκθεση. Μέρος των προβλημάτων που αναφέρονται στην έκθεση αφορά ακριβώς αυτή την μετάβαση. Ασκείται μεταξύ άλλων κριτική στην παρακολούθηση των σχεδίων, παρακολούθηση η οποία είχε επικεντρωθεί περισσότερο στο ύψος των πόρων που διετίθεντο παρά στην πραγματική διάρκεια της εργασίας.
<P>
Η κύρια κριτική τόσο εκ μέρους του Ελεγκτικού Συνεδρίου όσο και της Επιτροπής Ελέγχου του Προϋπολογισμού επικεντρώνεται ωστόσο στην έκτακτη πρόσθετη αμοιβή που έλαβαν οι υπάλληλοι της Τράπεζας πέρα από την κανονική πρόσθετη αμοιβή, στην οποία είχαν δικαίωμα. Η έκτακτη πρόσθετη αμοιβή υπερέβη σημαντικά τόσο τα καθορισμένα ανώτατα επίπεδα όσο και τις δαπάνες που προέβλεπε ο προϋπολογισμός. Ασκήθηκε κριτική και κατά του τρόπου με τον οποίο λήφθηκε η απόφαση για αυτή την επιπλέον δαπάνη.
<P>
Η ΕΚΤ σχολίασε αυτές τις κριτικές και ανέφερε μεταξύ άλλων ότι έλαβε υπόψη την κριτική για την παρακολούθηση των διαφόρων σχεδίων και βελτίωσε την πρακτική της. Η ΕΚΤ αναγνωρίζει επίσης ότι υπήρξαν ερωτηματικά σε σχέση με αυτήν την έκτακτη πρόσθετη αμοιβή. Χαιρόμαστε επίσης για το γεγονός ότι η ΕΚΤ αναφέρει πλέον ότι η OLAF θα είναι σε θέση να πραγματοποιεί εσωτερικές έρευνες, αν και λυπούμαι ιδιαίτερα για το γεγονός ότι καθυστερεί κάτι τέτοιο.
<P>
Η Επιτροπή Οικονομικής και Νομισματικής Πολιτικής μου ανέθεσε να εκπονήσω τη γνωμοδότηση για το ζήτημα αυτό και τα συμπεράσματά μας είναι απλά και επιγραμματικά. Πρώτον: ακόμη και αν ήταν δύσκολη η μεταβατική περίοδος, υπάρχουν πολλά ζητήματα ουσίας στην έκθεση του Ελεγκτικού Συνεδρίου στην παρακολούθηση των σχεδίων για παράδειγμα, ζητήματα τα οποία θα πρέπει να ληφθούν σοβαρά υπόψη στο μέλλον.
<P>
Δεύτερον: τέτοια συστήματα παροχής πρόσθετης αμοιβής, όπως αυτό που συζητήθηκε είναι συνηθισμένα στις τράπεζες, ωστόσο τα επίπεδα αυτής της πρόσθετης αμοιβής και ο τρόπος με τον οποίο αυτή χορηγήθηκε είναι πραγματικά άξια κριτικής. Το πιο ανησυχητικό είναι το γεγονός ότι ο επικεφαλής του τμήματος Τύπου της Τράπεζας, υπεύθυνος και για τις σχέσεις με τα σουηδικά μέσα μαζικής ενημέρωσης, απέρριψε την κριτική τόσο του Ελεγκτικού Συνεδρίου όσο και του Ευρωπαϊκού Κοινοβουλίου ισχυριζόμενος ότι οι τράπεζες την θεωρούν γελοία, γεγονός πραγματικά σοβαρό. Εφόσον οι τράπεζες, οι οποίες κατακρίνονται ήδη για έλλειψη διαφάνειας δεν λαμβάνουν την κριτική στα σοβαρά, υπάρχει ο κίνδυνος να κλονιστεί η εμπιστοσύνη προς αυτές. Η επιτροπή μου θεωρεί ωστόσο ότι η κριτική που ασκήθηκε δεν είναι τόσο σοβαρή ώστε να επηρεάσει την εμπιστοσύνη προς την ΕΚΤ και να θέσει εν αμφιβόλω την αποτελεσματικότητά της, αλλά αντίθετα η τράπεζα αυτή αξίζει κάθε αναγνώριση για την ομαλή μετάβαση που πραγματοποιήθηκε από το ΕΝΙ στην ΕΚΤ.

<SPEAKER ID=38 NAME="Φώλιας">
Κυρίες και κύριοι συνάδελφοι, κύριε Πρόεδρε, θέλω να επισημάνω ότι περνάμε μια δύσκολη περίοδο για την Ευρωπαϊκή Κεντρική Τράπεζα. Υπάρχει όλο και μεγαλύτερη κριτική, υπάρχει η ισοτιμία του ευρώ με το δολάριο, υπάρχει μια δυσπιστία προς τις κατευθύνσεις που δίνονται και εκείνο το οποίο αποτελεί πολυτέλεια που δεν αντέχει ούτε η Ευρωπαϊκή Τράπεζα σήμερα, αλλά ούτε το ευρωπαϊκό σύστημα, είναι το να υπάρχουν πυροβολισμοί προς την Τράπεζα. Θεωρώ ότι η γυναίκα του Καίσαρος δεν αρκεί να είναι τίμια, πρέπει και να φαίνεται τίμια. Και θεωρώ ότι η Ευρωπαϊκή Κεντρική Τράπεζα είναι η γυναίκα του Καίσαρος και είναι τίμια, πρέπει όμως να προσπαθήσει να το δείξει πιο καθαρά προς τα έξω. Έχουμε σήμερα, κακά τα ψέματα, αρκετούς μεταξύ των εταίρων μας που δεν είναι και τόσο φίλοι προς το ευρώ. Ας προσπαθήσουμε να μην δίνουμε δικαιώματα να δημιουργηθούν περισσότεροι από αυτούς, αλλά να δώσουμε δυνατότητες να γίνουν περισσότεροι οι οπαδοί του ευρώ, οι οποίοι και θα προσχωρήσουν στην ζώνη του ευρώ.
<P>
Θα επισημάνω, όσον αφορά το περίφημο μπόνους το οποίο έχει δημιουργήσει τόσο μεγάλη κριτική, ότι όταν δικαιολογείται κατα έτος ένα 9% μπόνους επί του μισθού κάθε υπαλλήλου της Ευρωπαϊκής Κεντρικής Τραπέζης, τα 38% σε μια περίοδο 54 μηνών είναι 8,5% το χρόνο. Δεν βλέπω λοιπόν γιατί θα πρέπει να κάνουμε κριτική για κάτι το οποίο είναι μέσα στα πλαίσια του ανεκτού και του προβλεπομένου. Ενδεχομένως να έχει γίνει κάποια παρανόηση λογαριασμών. Θέλω όμως να επισημάνω ότι ό,τι πρέπει να γίνει, πρέπει να γίνεται με τον καλύτερο, διαφανέστερο, αποτελεσματικότερο τρόπο και με την μεγαλύτερη δυνατή αξιοπιστία προς τα έξω.

<SPEAKER ID=39 LANGUAGE="IT" NAME="Pittella">
Κύριε Πρόεδρε, κυρία Επίτροπε, κυρίες και κύριοι συνάδελφοι, η έκθεση που μας πρότεινε ο εισηγητής, κ. Heaton-Harris, είχε τη συναίνεσή μας στην επιτροπή και θα την έχει και στο Σώμα, επειδή εκφράζει χωρίς ισχυρογνωμοσύνη, αλλά και χωρίς φόβους ασέβειας, τις κριτικές του παρατηρήσεις για τα τρία θέματα που εγείρονται από την έκθεση του Ελεγκτικού Συνεδρίου για τη διαχείριση του ΕΝΙ και της Ευρωπαϊκής Κεντρικής Τράπεζας. Τα τρία αυτά σημεία, που υπενθυμίστηκαν από τον κ. Heaton-Harris, είναι: η ανεπαρκής παρακολούθηση των σχεδίων, η καταβολή έκτακτης πρόσθετης αμοιβής στους υπαλλήλους της και η άρνηση υποβολής της στις έρευνες της OLAF.
<P>
Πιστεύω ότι από κανενός μας το μυαλό δεν πέρασε η σκέψη μιας εξασθένισης του ευρώ, δηλαδή ενός σκόπιμου ελιγμού για την επίτευξη αυτού του στόχου. Το θέμα είναι άλλο και είναι, κατά τη γνώμη μας, το εξής: όσο περισσότερο αναγνωρίζουμε το κύρος των εν λόγω νομισματικών οργάνων - και εγώ συμμερίζομαι αυτήν την αναγνώριση, επισημαίνοντας όμως την πεποίθησή μου ότι απαιτείται πολιτική καθοδήγηση της οικονομίας και στο ευρωπαϊκό επίπεδο - τόσο περισσότερο πρέπει να προσπαθούν να δίνουν ξεκάθαρα παραδείγματα αποτελεσματικότητας, μισθολογικής συγκράτησης και διαφάνειας.
<P>
Ένα παλιό ρητό, που αποδίδεται σε ανθρώπους ασυνεπείς, λέει: "Κάντε ό,τι σας λέω, μην κάνετε ό,τι κάνω" . Ένας θεσμός που αποτελεί αναφορά, λόγω του ρόλου του και του κύρους του, για ένα τόσο ευρύ κοινό και για το σύνολο των θεσμικών οργάνων - και η Ευρωπαϊκή Κεντρική Τράπεζα είναι τέτοιος θεσμός και έχει την εμπιστοσύνη μας - δεν μπορεί να επιτρέψει στον εαυτό του παρεκτροπές και ακόμα λιγότερο μπορεί να πει, ενώ επικαλείται τη σταθερότητα των τιμών, την αποτελεσματική διαχείριση, τη μέγιστη αυστηρότητα και διαφάνεια: "Κάντε ό,τι σας λέω, μην κάνετε ό,τι κάνω" .
<P>
Ακριβώς επειδή είναι σημαντικός και πολύτιμος - θέλω να το επαναλάβω εν είδει επιλόγου - ο ρόλος αυτών των οργάνων, επειδή είναι αντιμετωπίσιμα τα προβλήματα που εντοπίσθηκαν, έχουμε εμπιστοσύνη ότι θα γίνουν έμπρακτα δεκτές οι υποδείξεις του Ελεγκτικού Συνεδρίου και του Ευρωπαϊκού Κοινοβουλίου.

<SPEAKER ID=40 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=5>
Μέτρα χρηματοδοτικής συνδρομής υπέρ των ΜΜΕ (1999)
<SPEAKER ID=41 NAME="Πρόεδρος">
Η ημερήσια διάταξη προβλέπει την συζήτηση της έκθεσης (A5-0335/2000) του κ. Bushill-Matthews, εξ ονόματος της Επιτροπής Απασχόλησης και Κοινωνικών Υποθέσεων, σχετικά με την έκθεση της Επιτροπής προς το Ευρωπαϊκό Κοινοβούλιο και το Συμβούλιο: Πρωτοβουλία για την ανάπτυξη και την απασχόληση - Μέτρα χρηματοδοτικής συνδρομής υπέρ των καινοτόμων μικρών και μεσαίων επιχειρήσεων (ΜΜΕ) που δημιουργούν θέσεις απασχόλησης - Κατάσταση στις 31 Δεκεμβρίου 1999 (COM(2000) 266 - C5-0507/2000 - 2000/2245(COS))

<SPEAKER ID=42 LANGUAGE="EN" NAME="Bushill-Matthews">
Κύριε Πρόεδρε, θα ήθελα να ξεκινήσω υπενθυμίζοντας στο Κοινοβούλιο ορισμένες στατιστικές. Υπάρχουν τουλάχιστον 16 εκατομμύρια επιχειρήσεις στην ΕΕ, 99,9% των οποίων είναι μικρομεσαίες. Υπάρχουν 100 εκατομμύρια άνθρωποι που εργάζονται στον ιδιωτικό τομέα στην ΕΕ και από αυτούς 32 εκατομμύρια απασχολούνται σε πολύ μικρές επιχειρήσεις, δηλαδή σε επιχειρήσεις με λιγότερα από 10 άτομα. 33 εκατομμύρια άνθρωποι εργάζονται σε μικρομεσαίες επιχειρήσεις με λιγότερους από 249 εργαζομένους. Συνεπώς 65 εκατομμύρια άτομα συνολικά απασχολούνται στον τομέα των μικρομεσαίων επιχειρήσεων, γεγονός που δείχνει ότι έχει μεγάλη σημασία για εμάς να συζητάμε για την ανάπτυξη ενός τέτοιου τομέα. Ειδικότερα, είναι απολύτως σωστό η συγκεκριμένη πρωτοβουλία - ανάπτυξη και απασχόληση - να συζητιέται στην Επιτροπή Απασχόλησης και Κοινωνικών Υποθέσεων, παρότι έχει σαφώς ενδιαφέρον και για άλλες επιτροπές.
<P>
Η συγκεκριμένη έκθεση ασχολείται με τα χρηματοδοτικά προγράμματα, τα οποία ήταν μια σημαντική πρωτοβουλία του Κοινοβουλίου μας πριν από μερικά χρόνια. Αξίζει να λεχθεί ευθύς εξαρχής ότι το θέμα της ανάπτυξης των ΜΜΕ δεν είναι αποκλειστικά θέμα χρηματοδότησης, όπως επιβεβαιώθηκε και στη Σύνοδο Κορυφής της Λισαβόνας. Είναι εξίσου σημαντικό όλοι μας να διασφαλίσουμε το σωστό κλίμα για την επιχειρηματικότητα, με λιγότερη γραφειοκρατία και δύσκαμπτες διαδικασίες, να ενθαρρύνουμε τις ΜΜΕ και όσους επιθυμούν να αναλάβουν ρίσκο να είναι σε θέση να έχουν πρόσβαση σε επιχειρηματικό κεφάλαιο.
<P>
Το 1999 αποτελεί το πρώτο πλήρες έτος ύπαρξης της συγκεκριμένης δέσμης πρωτοβουλιών και κατά συνέπεια, δεδομένου ότι ήταν στην εναρκτήρια φάση, θα έπρεπε να ήταν σχετικά απλό να εκπονηθεί έκθεση για το θέμα χωρίς να υπάρξουν πολλές δυσκολίες. Παρόλ' αυτά, υπάρχουν κάποια ακανθώδη σημεία στην έκθεση, κυρίως εξαιτίας του χρονοδιαγράμματος της Επιτροπής για τη δημοσίευση της έκθεσής της. Έχω προσθέσει ως παράρτημα της έκθεσης το λεπτομερές χρονοδιάγραμμα. Δείχνει ότι χρειάστηκε να περάσουν πέντε ολόκληροι μήνες μέχρι να φτάσει ενώπιον του Κοινοβουλίου το αρχικό σχέδιο έκθεσης, παρότι είχε δημοσιευτεί από την Επιτροπή τον Νοέμβριο/Δεκέμβριο του 1999. Μετά ακολούθησε μια καθυστέρηση στο ίδιο το Κοινοβούλιο, επειδή ούτε και εμείς είμαστε τέλειοι στον συγκεκριμένο τομέα. Χρειάστηκε πάνω από ένας μήνας για να οριστεί εισηγητής και μετά, εξαιτίας της θερινής διακοπής, δεν ήταν εφικτό να προγραμματιστεί η εσωτερική συζήτηση έως τον Οκτώβριο και τον Νοέμβριο. Παρά τη μακρά καθυστέρηση, προστέθηκε και άλλη ανικανότητα, τολμώ να πω, από τη Γραμματεία, επειδή η Επιτροπή Βιομηχανίας, Εξωτερικού Εμπορίου, Έρευνας και Ενέργειας με την κ. Flesch ως εισηγήτρια είχε ετοιμάσει κάποιες πολύ χρήσιμες τροπολογίες επί της έκθεσης, οι οποίες έφτασαν στην Επιτροπή Απασχόλησης αφού είχαμε ψηφίσει επί της έκθεσης. Οπότε ούτε και αυτό ήταν ακριβώς εντυπωσιακό. Συμφώνησα με την κ. Flesch ότι οι τροπολογίες της επιτροπής έχουν σήμερα την πλήρη στήριξή μου για να περάσουν χωρίς αντίρρηση, δεδομένου ότι περιέχουν χρήσιμες τροποποιήσεις.
<P>
Θα ήθελα να προσθέσω ότι ρώτησα την Επιτροπή ήδη τον Αύγουστο σχετικά με ένα συγκεκριμένο σχόλιο στην έκθεση, σύμφωνα με το οποίο τον Αύγουστο θα υπήρχε κάποια ανατροφοδότηση από τις ΜΜΕ για την ανταπόκρισή τους στο πρόγραμμα. Η Επιτροπή ωστόσο δεν μου απάντησε. Την ξαναρώτησα τον Οκτώβριο πού βρίσκονταν αυτές οι πληροφορίες και τελικά μου απάντησε το εξής: "Τι πληροφορίες περιμένετε; Δεν καταλαβαίνουμε!" Κυριολεκτώ όταν λέω ότι μόλις χθες έλαβα από την Επιτροπή ένα μήνυμα με το ηλεκτρονικό ταχυδρομείο, το οποίο έλεγε ότι υπήρχαν όντως οι πληροφορίες αυτές αλλά είχαν σταλεί στην Επιτροπή Προϋπολογισμών αντί στη δική μας επιτροπή - ούτε και αυτό είναι εντυπωσιακό.
<P>
Χθες μίλησα στη συζήτηση για την έκθεση Doorn σχετικά με το SLIM και τη γραφειοκρατία. Θα ήθελα να ενισχύσω αυτά τα σχόλια τώρα, διότι το γεγονός ότι η εν λόγω έκθεση έπρεπε να περάσει από τόσες διαφορετικές διευθύνσεις προτού ετοιμαστεί - συμπεριλαμβανομένων των διευθύνσεων για τα νομικά, τους προϋπολογισμούς, τον δημοσιονομικό έλεγχο, τη γενική γραμματεία, τις περιφέρειες, την καινοτομία, την απασχόληση και κοινωνικές υποθέσεις, την έρευνα, την εσωτερική αγορά και τον ανταγωνισμό - καταδεικνύει ότι δεν είναι εντυπωσιακός τρόπος αντιμετώπισης ενός τόσο σοβαρού θέματος. Δεν μιλώ μόνο για την παρούσα έκθεση αλλά είμαι βέβαιος και για άλλες εκθέσεις που χρειάζεται να περάσουν από το ίδιο σύστημα. Ο όγκος της μικροδιαχείρισης παραείναι υπερβολικός. Υπερβολικά πολλά διευθυντικά στελέχη ασχολούνται με το θέμα και κατά συνέπεια καταλήγουμε στο να μη γίνεται ολοκληρωμένη διαχείριση των σχεδίων.
<P>
Τέλος, προέβηκα σε ορισμένα σχόλια όσον αφορά την Ευρωπαϊκή Τράπεζα Επενδύσεων και το γεγονός ότι έχει αποκτήσει ελέγχουσα συμμετοχή στο ΕΤΑΕ. Αυτό μπορεί να είναι απολύτως σωστό, αν λάβουμε υπόψη μας την ειδημοσύνη της, αλλά θέλουμε να εξασφαλίσουμε ότι τα συγκεκριμένα σχέδια θα έχουν την προτεραιότητα που αξίζουν. Δεν είμαι ιδιαίτερα πεπεισμένος για αυτό, αλλά θα δούμε πώς θα πάνε τα πράγματα. Ζήτησα εξάλλου έναν πλήρη λογιστικό έλεγχο, όχι επειδή τρέφω αμφιβολίες για τη δημοσιονομική ακεραιότητα, αλλά απλώς επειδή πρόκειται για ένα θεμελιώδες σύστημα ελέγχου της διαχείρισης.
<P>
Συμπερασματικά, μπορώ να πω ότι η Επιτροπή έχει ήδη εκπονήσει κατά τα φαινόμενα το σχέδιο έκθεσης για το έτος 2000. Θα ήθελα να ζητήσω να το δούμε τώρα ώστε να είμαστε σε θέση να συμβάλουμε θετικά τώρα και εγκαίρως, αντί να επαναλάβουμε το χρονοδιάγραμμα της τρέχουσας έκθεσης. Φτάσαμε ήδη στον Ιανουάριο 2001 και ψηφίζουμε επί μιας έκθεσης που εξεδόθη το 1999. Αποτελεί ήδη ιστορία. Όταν ασχολούμαστε με ένα τόσο σοβαρό θέμα θέλουμε να βρισκόμαστε στο παρόν, ώστε να είμαστε σε καλύτερη θέση να διαμορφώσουμε το μέλλον.

<SPEAKER ID=43 NAME="Flesch">
Κύριε Πρόεδρε, θα ήθελα καταρχάς να συγχαρώ τον εισηγητή και να υπογραμμίσω ότι δεν υπάρχει διαφορά βασικής προσέγγισης μεταξύ της Επιτροπής Απασχόλησης και Κοινωνικών Υποθέσεων, από τη μια πλευρά, και της Επιτροπής Βιομηχανίας από την άλλη. Υποστηρίζουμε λοιπόν τα συμπεράσματα του εισηγητή, και ιδίως όλα όσα ανέφερε σχετικά με τις καθυστερήσεις τις οποίες πρέπει να αποφύγουμε στο μέλλον. Ίσως η Επιτροπή Βιομηχανίας να τόνισε λίγο περισσότερο τη σημασία των ΜΜΕ για την απασχόληση, την ανάγκη να διευκολυνθεί η πρόσβαση στα κεφάλαια επιχειρηματικού κινδύνου, την ανάγκη να απλουστευθεί το γραφειοκρατικό και διοικητικό περιβάλλον και τον καλύτερο συντονισμό μεταξύ των διαφόρων προγραμμάτων της Επιτροπής που απευθύνονται στις μικρές και μεσαίες επιχειρήσεις.
<P>
Για το λόγο αυτό, είχαμε υποβάλει τροπολογίες και ο εισηγητής μόλις εξήγησε ότι, λόγω ατυχών συγκυριών, οι τροπολογίες αυτές δεν του κοινοποιήθηκαν εγκαίρως. Θα ήθελα να τον ευχαριστήσω ιδιαιτέρως επειδή δέχτηκε, έστω και καθυστερημένα, τις τροπολογίες 1 έως 8 που αποτελούν και τις βασικές τροπολογίες της Επιτροπής Βιομηχανίας και οι οποίες ήλθαν να συμπληρώσουν την έκθεση του εισηγητή.

<SPEAKER ID=44 LANGUAGE="DE" NAME="Mann, Thomas">
Κύριε Πρόεδρε, η Σύνοδος της Νίκαιας ήταν μία σύνοδος ασθενικών αποφάσεων, αλλά δεν θα αποτελέσει τροχοπέδη για την εξέλιξη προς μία διαρκώς ισχυρότερη Ευρωπαϊκή Ένωση. Όταν τα εθνικά μέτρα δεν φέρνουν αποτελέσματα, απευθυνόμαστε στην Ευρώπη, όπως βλέπουμε με τη ΣΕΒ. Ξαφνικά από όλες τις πλευρές εκφράζονται αιτήματα για αποτελεσματική διασυνοριακή προστασία του καταναλωτή και αυστηρή πάταξη σε περίπτωση ψευδούς επισήμανσης προϊόντων. Το ίδιο συμβαίνει και στον αγώνα για την καταπολέμηση της ανεργίας. Οι ΜΜΕ αντιλαμβάνονται την αποτελεσματικότητα των κοινοτικών πρωτοβουλιών για την ανάπτυξη και την απασχόληση, που θα στηρίξουν τα μέτρα των κρατών μελών. Γι' αυτό και είναι πιο σημαντικό να είναι καλά μελετημένα τα προγράμματα, να περιγράφονται επακριβώς οι στόχοι και να εγγίζουν τις σωστές ομάδες ενδιαφερομένων. Ήδη έχει υποβληθεί ένας πρώτος απολογισμός του προγράμματος αυτού (450 εκατομμύρια ευρώ για ΜΜΕ με προοπτικές ανάπτυξης).
<P>
Εξ ονόματος της Ομάδας του ΕΛΚ συγχαίρω τον Philip Bushill-Matthews για την έκθεσή του, η οποία αποδεικνύει εις βάθος γνώση του θέματος. Υποστηρίζουμε τις επικρίσεις που διατυπώνει για καθυστερημένη και ελλιπή χορήγηση πληροφοριών από την Επιτροπή. Πώς είναι δυνατόν λοιπόν, να ελέγχουμε ουσιαστικά ή και να υποβάλλουμε ουσιώδεις προτάσεις για προγράμματα με τέτοια πίεση χρόνου; Χρειαζόμαστε σαφήνεια για το ποια από τις τρεις διευκολύνσεις - κεφάλαιο εκκίνησης, εγγυήσεις, κοινοπραξίες - έχει τα καλύτερα αποτελέσματα, σε ποια κράτη και σε ποιους κλάδους ιδρύθηκαν νέες επιχειρήσεις, αν πρόσβαση στο κεφάλαιο της χρηματοδότησης είχαν και οι μικρές επιχειρήσεις, αν ευσταθούν οι πληροφορίες από κύκλους των μικρομεσαίων επιχειρήσεων σύμφωνα με τις οποίες με επιδοτήσεις 100 εκατομμυρίων ευρώ και μόνο δημιουργήθηκαν περισσότερες από 50 000 θέσεις εργασίας, για ποιες ομάδες ηλικιών υπάρχει μεγαλύτερη ζήτηση, σε ποιο βαθμό συμμετέχουν και οι γυναίκες στις ομάδες αυτές.
<P>
Σε συζητήσεις με μικρομεσαίες επιχειρήσεις στην εκλογική μου περιφέρεια εκφράζονται πάντα διαμαρτυρίες ότι οι πιστώσεις ωφελούν πρακτικά μόνο τις επιχειρήσεις της τεχνολογίας αιχμής. Πιστεύω ότι θα πρέπει να απευθύνονται και σε άλλες καινοτόμους επιχειρήσεις, επί παραδείγματι από το χώρο της χειροτεχνίας. Θα έπρεπε επίσης να εξετάζεται περισσότερο η βιωσιμότητα των παρεχομένων υπηρεσιών.
<P>
Κύριε πρόεδρε, ας αναλάβουμε την πρωτοβουλία από την εξαίρετη έκθεση του συναδέλφου Bushill-Matthews! Όσο πιο ακριβείς είναι οι πληροφορίες, τόσο θα αυξάνεται η εμπιστοσύνη στις πρωτοβουλίες από την Ευρώπη.

<SPEAKER ID=45 LANGUAGE="EN" NAME="Howitt">
Κύριε Πρόεδρε, εξ ονόματος της Ομάδας των Σοσιαλιστών υποστηρίζω ένθερμα την παρούσα έκθεση και ειδικά τις πρωτοβουλίες πίσω από τον Μηχανισμό Εκκίνησης του ΕΜΤ και τον Μηχανισμό Εγγυήσεων υπέρ των ΜΜΕ. Είμαι βέβαιος ότι όλο το Σώμα συμμερίζεται την άποψη ότι οι μικρές επιχειρήσεις είναι πολύ σημαντικές. Στη δική μου χώρα, το Ηνωμένο Βασίλειο, ο αριθμός των ΜΜΕ επιχειρήσεων έχει μάλιστα αυξηθεί κατά 50% από το 1980, και σήμερα αντιστοιχεί μία μικρομεσαία επιχείρηση σε κάθε 13 ενήλικες. Οι ΜΜΕ είναι σημαντικές όχι μόνο για τη δημιουργία θέσεων απασχόλησης, αλλά και για το εμπόριο στην Ευρωπαϊκή Ένωση. Θυμάμαι που μιλούσα με τον σύμβουλο της Βρετανικής Πρεσβείας που ασχολείται με το Βέλγιο, τις χώρες ΜΠΕΝΕΛΟΥΞ και τις εξαγωγές στις χώρες αυτές, ο οποίος μου είπε ότι η συντριπτική πλειοψηφία των ερωτήσεων, πάνω από 90%, που του υποβάλλονταν δεν προέρχονταν από μεγάλες επιχειρήσεις που επιθυμούσαν να κάνουν εξαγωγές αλλά από ΜΜΕ. Για τον λόγο αυτό το θέμα μας αφορά άμεσα ως Κοινοβούλιο.
<P>
Μας αφορά λόγω της διαδικασίας της Λισαβόνας. Εκφράσαμε την ικανοποίησή μας για τα συμπεράσματα της Συνόδου Κορυφής της Λισαβόνας πέρυσι: την κατεύθυνση προς την ευελιξία, την επιχειρηματικότητα και την καινοτομία, οι οποίες αποτυπώνονταν στα συμπεράσματα. Τους συγκεκριμένους μηχανισμούς πρέπει να τους δούμε ως τον πυρήνα της προσπάθειάς μας να πετύχουμε τους προαναφερθέντες οικονομικούς στόχους μας.
<P>
Θα ήθελα επίσης να αλλάξω τις συνήθειες του παρελθόντος και να συγχαρώ τον κ. Bushill-Mathews. Συμμετείχα στην Επιτροπή Απασχόλησης και Κοινωνικών Υποθέσεων μαζί του εδώ και ένα χρόνο περίπου και τον άκουσα να εκφωνεί την ίδια ομιλία ξανά και ξανά για τον περιορισμό των ρυθμίσεων και την υπερβολική γραφειοκρατία σε ευρωπαϊκό επίπεδο. Κατάφερε όμως να δημιουργήσει κάτι το εποικοδομητικό όσον αφορά το ζήτημα αυτό, γι' αυτό σας λέω εύγε, κύριε Bushill-Mathews. Είναι ωραίο να βλέπω ότι μπορείτε να παράγετε έργο, ή αν μη τι άλλο να το παράγουν άλλοι εξ ονόματός σας.
<P>
Θα ήθελα να σας συγχαρώ ιδιαίτερα για τα συμπεράσματά σας σχετικά με την ανάγκη για μεγαλύτερη διαφάνεια και ταχύτητα - έχετε την πλήρη στήριξή μου σε αυτό - και για την σπουδαιότητα που δίνετε στους τομείς υψηλής τεχνολογίας - αλλά όχι μόνο σ' αυτούς. Επίσης, με εκπλήσσει το γεγονός ότι δίνετε έμφαση στην ανάγκη να αυξηθεί η συμμετοχή των γυναικών στις ΜΜΕ. Συγχαρητήρια που στηρίζετε μια τέτοια άποψη.
<P>
Θα ήθελα να έβλεπα περισσότερα στην έκθεση για την κοινωνική οικονομία. Οι συνεταιριστικές επιχειρήσεις μας πρέπει να θεωρηθούν μία και καλή ως τμήμα του τομέα των ΜΜΕ. Είναι ιδιαίτερα σημαντικές όσον αφορά τη δημιουργία θέσεων απασχόλησης μεταξύ των μειονεκτούντων ομάδων της αγοράς εργατικού δυναμικού. Είναι ιδιαίτερα σημαντικές όσον αφορά την κοινωνικά ωφέλιμη απασχόληση και αποτελεί παράλειψη ότι δεν περιλαμβάνονται στην έκθεση. Δεν πρέπει να τύχουν διαφορετικής μεταχείρισης·πρέπει να λάβουν πρόσθετη βοήθεια. Ίσως η Επιτροπή να μπορέσει να σχολιάσει επ' αυτού του θέματος στο τέλος της συζήτησης.
<P>
Θα ήθελα επίσης να στηρίξω ιδιαίτερα την τροπολογία αριθ. 3 της Ομάδας των Σοσιαλιστών. Θα στηρίξουμε όλες τις τροπολογίες που δηλώνουν ότι οι τραπεζικές εγγυήσεις για τα επιχειρηματικά κεφάλαια συνεχίζουν να είναι υπερβολικά αυστηρές, υπερβολικά συντηρητικές και στην πραγματικότητα εμποδίζουν τους επιχειρηματίες να δημιουργήσουν θέσεις εργασίας στο ΗΒ και σε άλλες ευρωπαϊκές χώρες.
<P>
Επιτρέψτε μου να καταλήξω λέγοντας ότι χθες η κυβέρνηση του ΗΒ δημοσίευσε ένα έγγραφο με τίτλο "Έχε στο νου σου τα μικρά" , το οποίο μεριμνά ώστε κάθε υπουργείο της κυβέρνησης να έχει κατά νου τις ΜΜΕ, όχι μόνο τις χρηματοδοτικές δυνατότητες για τις οποίες συζητάμε τώρα αλλά και το γενικότερο, μακροοικονομικό πλαίσιο και τον τύπο συμβουλών και δεξιοτήτων που χρειάζονται προκειμένου να τις στηρίξουν για να ευημερήσουν. Η Ευρωπαϊκή Ένωση πρέπει να μιμηθεί αυτό το παράδειγμα και να μεριμνήσει ώστε κάθε Γενική Διεύθυνση, κάθε υπηρεσία της Ευρωπαϊκής Ένωσης να δώσει προτεραιότητα στις μικρομεσαίες επιχειρήσεις.

<SPEAKER ID=46 LANGUAGE="DA" NAME="Jensen">
 Κύριε Πρόεδρε, καταρχάς θα ήθελα να συγχαρώ τον κ. Bushill-Matthews για την έκθεσή του. Έκανε έξοχη δουλειά, παρά τις δύσκολες συνθήκες, και τα μέλη της Ομάδας ΦΙΛ συμφωνούμε πλήρως με τα συμπεράσματά του αλλά και με τις τροπολογίες που υπέβαλε η Επιτροπή Βιομηχανίας. Υπάρχουν φυσικά πολλές διαφορετικές μέθοδοι προκειμένου να δημιουργηθεί πλήρης απασχόληση, αλλά χωρίς οικονομική πρόοδο και ισχυρή ανταγωνιστικότητα δεν πρόκειται να επιτευχθεί. Αυτό ήταν άλλωστε και το συμπέρασμα της Συνόδου Κορυφής της Λισαβόνας πέρυσι, όπου όλοι έδωσαν βαρύτητα στην ανάπτυξη και την πρόοδο ως τον δρόμο για δημιουργία περισσότερης απασχόλησης στην ΕΕ. Γι' αυτό και οι μικρομεσαίες επιχειρήσεις είναι το χαϊδεμένο όλων των πολιτικών, τουλάχιστον στις προπόσεις μας, όταν εξαίρουμε τη σπουδαιότητά τους για την οικονομική ανάπτυξη και την απασχόληση.
<P>
Όταν όμως καταπιανόμαστε με την πρακτική καθημερινότητα, πάρα πολύ συχνά η πραγματικότητα είναι εντελώς διαφορετική. Βάζουμε υπερβολικά πολλά εμπόδια στον δρόμο των ΜΜΕ με τη μορφή γραφειοκρατικών κανόνων, οι οποίοι αποτρέπουν πολλούς ανθρώπους από το να ιδρύσουν μια ΜΜΕ. Υπάρχει έλλειψη κινήτρων για να πάρει κανείς αυτό το ρίσκο, ενώ εν γένει προσκόπτεται η ανάπτυξη και η δυναμική. Δεν μπορούμε να παραβλέψουμε ότι κατά κανόνα υπάρχει λιγότερη προθυμία για ανάληψη κινδύνου στην ΕΕ απ' ότι στις ΗΠΑ, γεγονός που αντανακλάται στη μικρότερη δυναμική ανάπτυξης νέων επιχειρήσεων. Ως εκ τούτου, πιστεύω επίσης ότι είναι σημαντικό να εξασφαλίσουμε ότι τα προγράμματα αυτά, που παρέχουν νέες δυνατότητες χρηματοδοτικής συνδρομής στις μικρομεσαίες επιχειρήσεις μέσω της Ευρωπαϊκής Τράπεζας Επενδύσεων, θα λειτουργήσουν όσο το δυνατόν αποτελεσματικότερα με κριτήριο την οπτική γωνία των επιχειρήσεων. Πρέπει να διευρυνθεί η γνώση για τα προγράμματα, πρέπει να εξασφαλιστεί η συνοχή τους με άλλα προγράμματα και πρέπει φυσικά να εξασφαλιστεί ότι οι πιστώσεις δεν θα τραβήξουν σε μάκρος, με λίγα λόγια ότι τα προγράμματα θα λειτουργήσουν με όσο το δυνατόν λιγότερη γραφειοκρατία. Η έξοχη έκθεση του κ. Bushill-Matthews και οι τροπολογίες της Επιτροπής Βιομηχανίας ασκούν κριτική για την εμπειρία που έχει αποκομισθεί μέχρι τώρα. Πρέπει να λάβουμε υπόψη μας αυτή την κριτική, ώστε η καλή μας διάθεση απέναντι στις μικρομεσαίες επιχειρήσεις να μην εξαντλείται μόνο σε λόγια και ωραίες προπόσεις αλλά να αποδειχθεί και στην πράξη. Πρέπει επίσης να βεβαιωθούμε ότι τα προγράμματα θα λειτουργήσουν βάσει ενός συνολικότερου πρίσματος, γι' αυτό ακριβώς χαίρομαι ιδιαίτερα με την επιθυμία που εξέφρασε ο κ. Bushill-Matthews η Επιτροπή να παρακολουθήσει και να διαπιστώσει τις επιπτώσεις των προγραμμάτων στην απασχόληση.

<SPEAKER ID=47 LANGUAGE="DE" NAME="Markov">
Κύριε Πρόεδρε, κυρίες και κύριοι, είναι όντως αξιοπερίεργο το τί καλές εκθέσεις παράγονται, ενώ η βάση της Επιτροπής είναι άκρως ανεπαρκής. Ο εισηγητής προτείνει τη διεξαγωγή συνεντεύξεων με επιχειρήσεις, οι οποίες δεν έχουν διεκδικήσει ενίσχυση από προγράμματα.
<P>
Ως μικρομεσαίος επιχειρηματίας ερώτησα πληθώρα συναδέλφων μου. Η σχεδόν ομόφωνη ετυμηγορία ήταν ότι στο Ευρωπαϊκό Ταμείο Επενδύσεων και ειδικότερα στις διάφορες συνιστώσες του Ειδικού Προγράμματος Δράσης του Αμστερνταμ ASAP για την προώθηση των ΜΜΕ και της απασχόλησης, εμείς οι μικρές επιχειρήσεις δεν μπορούμε να παρακολουθήσουμε τι συμβαίνει εξαιτίας της πληθώρας των επί μέρους προγραμμάτων, για τα οποία είναι κατακερματισμένες και οι αρμοδιότητες. Παράδειγμα, η συνήθης διευκόλυνση εγγυήσεων για τις ΜΜΕ, η πρωτοβουλία για την ανάπτυξη και την απασχόληση, η πρωτοβουλία για την ανάπτυξη και το περιβάλλον, η διευκόλυνση για την τεχνολογία του ΕΤΑΕ, ο μηχανισμός εκκίνησης του ΕΜΤ, νέα προγράμματα εγκαθιδρυμένα από τη Λισαβόνα στο ΕΤΑΕ και το ΕΜΤ για την καινοτομία, την ηλεκτρονική Ευρώπη, την ηλεκτρονική μάθηση κοκ.
<P>
Πώς οριοθετούνται όλα αυτά, και πού πρέπει εγώ, ο επιχειρηματίας, να υποβάλω τις αιτήσεις για τα σχέδιά μου; Το ίδιο πρόβλημα το αντιμετωπίζει αντίστροφα το Ευρωπαϊκό Κοινοβούλιο όταν θέλει να αξιολογήσει πώς εξελίσσεται εν γένει το ASAP, καθώς εδώ δεν υπάρχει συνοχή στην παρουσίαση των εκθέσεων λογοδοσίας της ΕΤΕ και του ΕΤΑΕ. Πότε γίνεται λόγος για προαγωγή μικρομεσαίων επιχειρήσεων γενικά, πότε παρουσιάζονται οι επί μέρους συνιστώσες του ASAP σε διαφορετικά πλαίσια.
<P>
Υπάρχουν πολιτικά εσφαλμένες επιλογές και στη διαμόρφωση του ASAP. Η πρωτοβουλία για την ανάπτυξη και το περιβάλλον δεν έχει λάβει περισσότερα κονδύλια. Η στοχοθέτησή της είναι μία πλήρως απηρχαιωμένη προστασία του περιβάλλοντος εκ των υστέρων. Τα υπόλοιπα, ανάπτυξη και απασχόληση, ΕΤΑΕ κλπ., αποθεματοποιούνταν διαρκώς, με εστίαση όμως σε πολύ λίγους τομείς της τεχνολογίας αιχμής, κυρίως καινοτομία, τηλεπικοινωνίες και γενετική.
<P>
Σε πολλές περιπτώσεις, αυτές οι ΜΜΕ δεν λαμβάνουν απευθείας χρηματοδότηση, καθώς οι αιτήσεις περνούν από διαμεσολαβητές, κατά κανόνα παραδοσιακά ταμεία κεφαλαίων κινδύνων και επενδύσεων, που τελούν υπό την εγγύηση της ΕΤΕ, που λαμβάνουν πιστώσεις και εγγυήσεις από αυτήν και στα οποία πρέπει να απευθύνονται οι ΜΜΕ. Έτσι τελικά, κανείς εκτός από την ΕΤΕ δε γνωρίζει ποια ΜΜΕ υποστηρίζεται και ποια σχέδια και πόσες θέσεις εργασίας θα προκύψουν από αυτά. Με τις εκτιμήσεις για τις επιδράσεις αυτών των προγραμμάτων στην απασχόληση η ΕΤΕ ως τώρα δεν παρέχει ακριβή στοιχεία, αλλά κάνει απλώς μία μακροοικονομική εκτίμηση μοντέλου. Το τι ακριβώς προσφέρουν όλα αυτά, θα το μάθουμε σε 5 ως 10 χρόνια. Οι κακές γλώσσες λένε πως το ASAP υπηρετεί το σκοπό της ενίσχυσης της ευρωπαϊκής αγοράς επιχειρηματικών κεφαλαίων για πληροφορική και τηλεπικοινωνίες, γενετική και ίδρυση ανεξάρτητων επιχειρήσεων και τελικά δεν ελέγχεται ούτε αξιολογείται με κριτήριο τη δημιουργία θέσεων εργασίας. Η ιστοσελίδα της ΕΤΕ με τον κατάλογο των ταμείων στα οποία η ΕΤΕ έχει χορηγήσει πιστώσεις και εγγυήσεις επιβεβαιώνει αυτές τις εντυπώσεις.

<SPEAKER ID=48 NAME="Ribeiro e Castro">
Κύριε Πρόεδρε, κύριοι βουλευτές, αυτό είναι ένα από εκείνα τα θέματα για τα οποία δεν μπορούμε να έχουμε και δεν έχουμε οποιαδήποτε αμφιβολία ή δισταγμούς πολιτικού χαρακτήρα. Πρώτον, παραμένει κεφαλαιώδης η σημασία των προγραμμάτων που αποσκοπούν στην προώθηση της απασχόλησης και της ανάπτυξης, παρά τα κάποια θετικά σημάδια τα τελευταία χρόνια. Δεύτερον, είναι απολύτως σαφής και αποφασιστική η στρατηγική σημασία των μικρομεσαίων επιχειρήσεων στον τομέα αυτό, όπως ήδη διαπιστώθηκε στον καθορισμό της πρωτοβουλίας για την ανάπτυξη της απασχόλησης, που ενισχύθηκε πρόσφατα με τους προσανατολισμούς της Συνόδου Κορυφής της Λισαβόνας. Υπογραμμίζω επίσης εδώ, όπως και ο εισηγητής τον οποίο συγχαίρω, το συμπέρασμα της Συνόδου Κορυφής της Λισαβόνας το οποίο απευθύνει έκκληση για τη δημιουργία κλίματος ενθάρρυνσης της προώθησης των μικρομεσαίων επιχειρήσεων, κυρίως όσον αφορά ένα ρυθμιστικό πλαίσιο πρόσφορο για τις επενδύσεις, την καινοτομία και την επιχειρηματική δραστηριότητα. Τρίτον, όλοι έχουμε σαφή επίγνωση της ιδιαίτερα σκληρής πρόκλησης, αλλά και της νέας ευκαιρίας που αντιπροσωπεύει η παγκοσμιοποίηση της οικονομίας για τις μικρομεσαίες επιχειρήσεις. Και τέταρτον, είναι βασικό για την Ευρώπη και τα κράτη μέλη να καλύψουν σε πολλούς τομείς τη συγκριτική καθυστέρηση που υπάρχει ακόμη ανάμεσα στην Ευρωπαϊκή Ένωση και τις Ηνωμένες Πολιτείες.
<P>
Για την παρακολούθηση αυτού του θέματος είναι απαραίτητο να διαθέτουμε έγκαιρη και ποιοτική πληροφόρηση. Όμως δεν συνέβη αυτό. Συμφωνώ με τις επικρίσεις του εισηγητή, και απευθύνω επίσης έκκληση να μας υποβληθεί έγκαιρα το σχέδιο έκθεσης 2000, μέχρι τον Μάρτιο του έτους αυτού, διαφορετικά τις σκληρές επικρίσεις που δεν διατυπώνουμε φέτος θα πρέπει να τις διατυπώσουμε με μεγαλύτερη αυστηρότητα το ερχόμενο έτος. Είναι απαραίτητο η Επιτροπή, στις διαδικασίες της έκθεσης, να αναγνωρίσει και να ενσωματώσει στην ποιότητα των μέσων ανάλυσης την προτεραιότητα και τη σημασία που αναγνωρίζουμε στους τομείς αυτούς.
<P>
Τέλος, πιστεύουμε ότι πρέπει να βελτιώσουμε τη δέσμευσή μας: συμφωνώ με τον εισηγητή όταν υποστηρίζει ότι το ενδιαφέρον για τους τομείς της υψηλής τεχνολογίας και της γνώσης δεν πρέπει να σημαίνει ότι παραγνωρίζουμε τις επιχειρήσεις πιο παραδοσιακής δομής στους τομείς του τουρισμού, του εμπορίου, της βιοτεχνίας και των υπηρεσιών γενικά. Θα λάβουμε υπόψη μας τις τροπολογίες, εφόσον πρέπει να επιδείξουμε μεγαλύτερη ικανότητα κινητοποίησης επιχειρηματικών κεφαλαίων, και οι τροπολογίες συμπληρώσουν, ορθά κατά τη γνώμη μας, την έκθεση.

<SPEAKER ID=49 NAME="Berniι">
Κύριε Πρόεδρε, η Ευρώπη αντιμετωπίζει συνήθως δυσκολίες στην αποτίμηση του αντίκτυπου των δημοσίων πολιτικών, αλλά αυτό δεν συμβαίνει στην υπό συζήτηση έκθεση. Βρίσκω λοιπόν ενδιαφέρουσα την εκτίμηση της έκθεσης σχετικά με τις επιπτώσεις του προγράμματος στην καθαρή αύξηση θέσεων εργασίας. Επιπλέον, μετά τη συμφωνία του Συμβουλίου Κοινωνικών Υποθέσεων στις 20 του παρελθόντος Δεκεμβρίου σχετικά με το καταστατικό των ευρωπαϊκών εταιρειών, ξεκαθαρίζει ο νομικός και διοικητικός ορίζοντας των ΜΜΕ. Αυτό είναι ουσιώδους σημασίας, εφόσον οι ΜΜΕ αντιπροσωπεύουν το 99,8% του συνόλου των επιχειρήσεων και απασχολούν το 66% του εργατικού δυναμικού της Ευρώπης.
<P>
Ωστόσο, ο ορισμός της ΜΜΕ συνεχίζει να καλύπτει μία κατηγορία - χοάνη που συγκεντρώνει μια μεγάλη ποικιλία διαφορετικών δομών και καταστάσεων. Στη μεγάλη τους πλειοψηφία, οι επιχειρήσεις αυτές δεν απασχολούν περισσότερους από 10 μισθωτούς. Είναι λυπηρό ότι οι ιδιαιτερότητές τους δεν αναγνωρίζονται και ότι δεν έχουν προβλεφθεί ειδικά μέτρα. Αντίθετα από την Επιτροπή Βιομηχανίας, η οποία το αναφέρει στη γνωμοδότησή της, η Επιτροπή Απασχόλησης και Κοινωνικών Υποθέσεων δεν μνημονεύει την ιδιαιτερότητα των μικρών επιχειρήσεων. Παρομοίως, το πρόγραμμα ενισχύσεων δεν θα έπρεπε να αφορά μόνο τις μεγάλες ΜΜΕ που χρησιμοποιούν ή παράγουν τεχνολογίες αιχμής. Ο παραδοσιακός τομέας θα έπρεπε να επωφεληθεί πλήρως από το πρόγραμμα αυτό. Αναφέρομαι ειδικότερα στη βιοτεχνία, η οποία προσφέρει απασχόληση, τεχνογνωσία και καινοτομία.
<P>
Με την προοπτική αυτή, υποστηρίζω το πρόγραμμα των θυρίδων ενίσχυσης για την εγκατάσταση επιχειρήσεων που απευθύνεται στις μικρές ΜΜΕ. Αντίθετα, είμαι περισσότερο διστακτικός όσον αφορά την ιδέα να ενθαρρυνθούν τα κράτη μέλη προκειμένου να τροποποιήσουν τη φορολογική νομοθεσία τους. Προβλέπεται η δημιουργία ενιαίας ευρωπαϊκής δομής για επενδυτικά κεφάλαια επιχειρηματικού κινδύνου, η οποία θα λειτουργεί παράλληλα με τις εθνικές δομές. Αυτό μπορεί να κάνει ακόμα πιο πολύπλοκες τις διοικητικές διαδικασίες για τις μικρές ΜΜΕ, οι οποίες δεν έχουν ενδεχομένως τα μέσα να τις διεκπεραιώσουν.

<SPEAKER ID=50 LANGUAGE="IT" NAME="Fatuzzo">
Κύριε Πρόεδρε, παίρνω με χαρά τον λόγο για το σημαντικό αυτό έγγραφο που παρουσίασε ο κ. Bushill-Matthews, ο οποίος με τιμά με τη φιλία του. Χαίρομαι επειδή αυτή η έκθεση, που είναι τόσο σημαντική για την ανάπτυξη των μικρών και μεσαίων επιχειρήσεων στην Ευρώπη, είναι τόσο καλογραμμένη και εύχομαι να μπορεί και στο μέλλον ο κ. Bushill-Matthews να είναι φάρος για όλα τα νομοθετικά μέτρα της Ευρωπαϊκής Ένωσης που αφορούν τις μικρές και μεσαίες επιχειρήσεις. Είναι ασφαλώς ένας από τους βουλευτές που μπορούν να εκφρασθούν με περισσότερη πείρα για αυτά τα θέματα, τα οποία έγιναν εξαιρετικά σημαντικά μετά την πτώση του κομμουνισμού.
<P>
Όλοι μας ξέρουμε ότι ο κομμουνισμός και οι ανατολικές χώρες κατέπνιγαν την ελεύθερη πρωτοβουλία· μικροί και μεσαίοι επιχειρηματίες στα κομμουνιστικά κράτη δεν υπήρχαν. Τώρα έχουμε αποδείξει έμπρακτα την ανωτερότητα του οικονομικού συστήματος της ελεύθερης πρωτοβουλίας. Καλώ, λοιπόν, τον αξιότιμο κ. Bushill-Matthews να θυμάται στο μέλλον - και την Επίτροπο, κ. Schreyer, να θυμάται στο παρόν και στο μέλλον - ότι θα ήταν σκόπιμο, επιπροσθέτως των άλλων σημαντικών προτάσεων αυτής της έκθεσης, να ζητήσουν από τα κράτη μέλη και να επιμείνουν στο αίτημά τους να απαλλάσσεται από την καταβολή των φόρων, τουλάχιστον για τα πέντε πρώτα χρόνια, η μικρή επιχείρηση που ξεκινά μια δραστηριότητα. Όποιος αναλαμβάνει μια ελεύθερη πρωτοβουλία δημιουργεί τουλάχιστον μία θέση εργασίας, για τον εαυτό του, αλλά συχνά και για τα μέλη της οικογένειάς του και για μερικούς υπαλλήλους.
<P>
Πιστεύω πως αυτή η πρόταση θα ακουστεί σαν μουσική στα αυτιά του κ. Bushill-Matthews, πασίγνωστα αντίθετου στην επιβολή φόρων, πράγμα που με κάνει να ελπίζω ότι θα γίνει δεκτή από τον ίδιο και από την Επίτροπο Schreyer.

<SPEAKER ID=51 LANGUAGE="IT" NAME="Sbarbati">
Κύριε Πρόεδρε, καταρχάς θέλω να εκφράσω τα συγχαρητήριά μου στον κ. Bushill-Matthews για τη σημαντική αυτή έκθεση. Πρέπει ακόμη να του πω ότι του είμαι πολύ ευγνώμων που δέχθηκε τις τροπολογίες που κατέθεσα και που συμπλήρωσαν, σε σχέση με ορισμένα ουσιαστικά σημεία και θέματα, την ίδια την έκθεση. Πιστεύω ότι η επικέντρωση στην ανάπτυξη των μικρών και μεσαίων επιχειρήσεων και σε ό,τι αυτή παρέχει, για παράδειγμα την επαναπορρόφηση των ανέργων που προέρχονται από τις μεγάλες επιχειρήσεις, είναι ένα εξαιρετικά σημαντικό θετικό γεγονός. Η υποστήριξη λοιπόν των επιχειρήσεων, η δημιουργία ενός ευνοϊκού περιβάλλοντος για τη γέννηση και την ανάπτυξή τους, η παροχή κινήτρων για έρευνα, η παροχή κινήτρων προπαντός στους τομείς αιχμής είναι προτεραιότητα για την Ευρώπη. Επίσης προτεραιότητα είναι να μπορέσει έπειτα το Ευρωπαϊκό Κοινοβούλιο να προβεί στον έλεγχο όχι μόνο των έργων, αλλά και των αποτελεσμάτων που επιτεύχθηκαν χάρη στη χρήση των πόρων που διανέμονται από την Ευρώπη.
<P>
Αυτό μου φαίνεται εξαιρετικά σημαντικό, όπως και το γεγονός ότι με τις μικρές και μεσαίες επιχειρήσεις ενώθηκαν και οι τομείς της βιοτεχνίας, του εμπορίου, του τουρισμού - όπως είχα τονίσει - και άλλων υπηρεσιών. Πρέπει να καταλάβουμε ότι σήμερα έχει τελειώσει η εποχή της θέσης εργασίας για όλη τη ζωή, ότι πρέπει να επανεφεύρουμε την εργασία και ότι ο τομέας των μικρών και μεσαίων επιχειρήσεων και της βιοτεχνίας θα προσφέρει όλο και πιο πραγματικές δυνατότητες απασχόλησης στους νέους μας και στους μελλοντικούς ευρωπαίους πολίτες. Αυτή είναι η θεμελιώδης επένδυση για την Ευρώπη και σ' αυτήν πρέπει να συνεχίσουμε να πιστεύουμε.

<SPEAKER ID=52 LANGUAGE="FI" NAME="Kauppi">
Κύριε Πρόεδρε, ευχαριστώ τον συνάδελφο κ. Bushill-Matthews για την έκθεση που εκπόνησε με την εμπειρογνωμοσύνη του. Παρόλο που οι μικρομεσαίες επιχειρήσεις απασχολούν ήδη σήμερα τα δύο τρίτα του εργατικού δυναμικού ολόκληρης της Ευρωπαϊκής Ένωσης, ο κλάδος των ΜΜΕ παρουσιάζει ακόμη δυνατότητα δημιουργίας θέσεων απασχόλησης. Στη δημιουργία θέσεων εργασίας εξαιρετική σημασία έχουν η ενίσχυση στη φάση εκκίνησης της επιχείρησης και το επιχειρηματικό κεφάλαιο, δεδομένου ότι, σύμφωνα με ορισμένες μελέτες, οι ΜΜΕ χρησιμοποιούν έως και το 80%-90% των πόρων που προμηθεύονται από την αγορά επιχειρηματικών κεφαλαίων για την πρόσληψη εργαζομένων. Εμείς θα πρέπει να υποστηρίξουμε εντατικά τις ΜΜΕ που έχουν δυνατότητα ανάπτυξης, ανεξαρτήτως του τομέα δραστηριότητάς τους. Επιπλέον, μεγαλύτερη προσοχή πρέπει να δοθεί και στη διευκόλυνση της διεθνοποίησης των επιχειρήσεων, προκειμένου να μπορέσουν οι ΜΜΕ να ωφεληθούν πλήρως από τα πλεονεκτήματα που προσφέρει η εσωτερική αγορά. Στο πλαίσιο αυτό, μεγάλες προσδοκίες συνδέονται επίσης με την εναρμόνιση των μηχανισμών εγγυήσεων και τη μεταρρύθμιση της νομοθεσίας για τις ενυπόθηκες πιστώσεις, την οποία προσδοκά η Επιτροπή Οικονομικής και Νομισματικής Πολιτικής. Συμφωνώ απόλυτα με την άποψη του εισηγητή ότι η Επιτροπή θα πρέπει να κοινοποιεί στο μέλλον ταχύτερα τις εκθέσεις της για την πρόοδο της σημαντικής αυτής πρωτοβουλίας. Η ανατροφοδότηση από τους χρήστες του Ευρωπαϊκού Ταμείου Επενδύσεων θα πρέπει να περιλαμβάνεται στις προσεχείς εκθέσεις της Επιτροπής, προκειμένου να μπορούμε να επεμβαίνουμε άμεσα στις περιπτώσεις κακής διαχείρισης.
<P>
Τέλος, θα ήθελα να εστιάσω την προσοχή στους κανονισμούς εκείνους, με τους οποίους επιδιώκουμε να διευκολύνουμε την επιστροφή των επιχειρηματιών που πτώχευσαν στην οικονομική δραστηριότητα. Παρόλο που στην περίπτωση των επιχειρηματιών αυτών ο επιχειρηματικός κίνδυνος έγινε πραγματικότητα άπαξ με αρνητικό τρόπο, αυτό δεν σημαίνει ότι θα συμβεί το ίδιο και στο μέλλον. Οι επιχειρηματίες που πτώχευσαν πρέπει μάλλον να θεωρούνται ως πόροι για την Ευρώπη, τους οποίους δεν έχουμε λόγο να αφήσουμε ανεκμετάλλευτους. Θέλω επίσης να τονίσω τη σημασία των μικρών επιχειρήσεων για την ανταγωνιστικότητα των μεγάλων επιχειρήσεων της Ευρώπης. Οι μικρές επιχειρήσεις συνήθως λειτουργούν ως υπεργολάβοι των κολοσσιαίων ευρωπαϊκών επιχειρήσεών μας, και μέσω αυτής της δραστηριότητας τους, η θέση των μικρών επιχειρήσεων αποκτά πλέον μεγαλύτερη σημασία για την ανταγωνιστικότητα ολόκληρης της Ευρώπης.

<SPEAKER ID=53 LANGUAGE="DE" NAME="Rόbig">
Κύριε Πρόεδρε, χαίρομαι που υπεβλήθη σήμερα αυτή η έκθεση. Ως επιχειρηματίας θα ήθελα να συγχαρώ την Επιτροπή, η οποία επεξεργάστηκε κατά εξαίρετο τρόπο και έδειξε, με αυτές τις τρεις εκθέσεις, τι λείπει στην Ευρώπη. Απλούστατα το ζήτημα είναι ότι είναι διαθέσιμα πολύ λίγα κεφάλαια εκκίνησης για την ίδρυση επιχειρήσεων και έτσι πολλοί νέοι επιχειρηματίες υποχρεούνται να παραιτηθούν πρόωρα. Οι εξαγωγές παρουσιάζουν και αυτές κίνδυνο, και γι' αυτό, ιδιαίτερα στη φάση της εκκίνησης, είναι σημαντικό να χορηγείται χρηματοοικονομική υποστήριξη σε κοινοπραξίες. Η εγγύηση βοηθά στο να μην διακινδυνεύει όποιος θέλει να γίνει επιχειρηματίας την περιουσία του και να κινδυνεύει να καταστραφεί οικονομικά μέχρι το τέλος της ζωής του.
<P>
Αν αναλογιστούμε ότι στην Ευρώπη διατίθενται 7 δισεκατομμύρια για κεφάλαια κινδύνου και στις ΗΠΑ 12 δισεκατομμύρια, πρέπει να βρούμε έναν τρόπο να καλύψουμε αυτήν τη διαφορά. Τι μπορούμε να κάνουμε ειδικά για τη γεωργία; Η λέξη ΣΕΒ και μόνο θα έπρεπε να αποτελεί κίνητρο για να ξανασκεφθούμε ποιες νέες επιχειρήσεις μπορούμε να δημιουργήσουμε, ώστε να εξασφαλίσουμε καλύτερη ασφάλεια των τροφίμων, διεξαγωγή ελέγχων στο αίμα, ανάπτυξη θεραπευτικών αγωγών κλπ. Στο πεδίο αυτό είναι πιεστική η ανάγκη δράσης.
<P>
Επιπλέον, θα ήθελα να τονίσω πως για τους νέους επιχειρηματίες είναι πολύ σημαντικό να λαμβάνουν μια αξιόπιστη απάντηση όσο το δυνατόν πιο γρήγορα. Θα έπρεπε να ορισθούν προθεσμίες, στη διάρκεια των οποίων θα δίνεται μία σαφής καταφατική ή αρνητική απάντηση, ώστε να μην προκύπτουν περιττοί κίνδυνοι. Είναι επίσης σημαντική η εφαρμογή της οδηγίας για την καταπολέμηση των καθυστερήσεων στις πληρωμές, ώστε να λαμβάνει όντως ο επιχειρηματίας μέσα σε ορισμένη προθεσμία τα χρήματα ανά χείρας. Πιστεύω ότι εδώ υπάρχουν ακόμη πολλοί δισταγμοί. Η Επιτροπή θα έπρεπε να προτείνει διαχείριση προγραμμάτων, να αναπτύξει μεθόδους βέλτιστων πρακτικών, να εισαγάγει σημεία αναφοράς, βάσει των οποίων θα ελέγχεται πόσος χρόνος περνάει από την πρώτη αίτηση μέχρι την επιτυχή δημιουργία θέσεων εργασίας, θα παρακολουθούνται οι ροές των κονδυλίων και τελικά το σύνολο θα παρουσιάζεται στο κοινωνικό σύνολο. Θα μπορούσαμε, για την πτυχή των δημοσίων σχέσεων, να προβλέψουμε ένα βραβείο του "νέου επιχειρηματία της χρονιάς" , ο οποίος δημιούργησε τις περισσότερες θέσεις εργασίας σε απόλυτους και ποσοστιαίους όρους.
<P>
Αυτό θα αποδείκνυε σε ευρωπαϊκό επίπεδο και αντίστοιχα και στα κράτη μέλη, ότι κάνουμε σωστή δουλειά.
<P>
(Χειροκροτήματα)

<SPEAKER ID=54 NAME="Schreyer">
. (ΕΝ) Κύριε Πρόεδρε, καθώς βρίσκομαι εδώ στη θέση του συναδέλφου μου, κ. Pedro Solbes Mira, θα εκφωνήσω την ομιλία μου στα αγγλικά, και προς τιμήν του εισηγητή.
<P>
Η παρούσα έκθεση αφορά την πρώτη ετήσια έκθεση σχετικά με την Πρωτοβουλία για την Aνάπτυξη και την Aπασχόληση. Η εν λόγω πρωτοβουλία στοχεύει να παράσχει χρηματοδοτική βοήθεια σε καινοτόμες μικρομεσαίες επιχειρήσεις που δημιουργούν θέσεις εργασίας ως ένα βήμα προς την ανάπτυξη ενός επιχειρηματικού κλίματος που προωθεί τις επενδύσεις, την καινοτομία και την επιχειρηματικότητα. Η πρωτοβουλία συντάσσεται επίσης με τα συμπεράσματα του Ευρωπαϊκού Συμβουλίου της Λισαβόνας του Μαρτίου 2000, όπου καταστρώθηκαν οι νέοι στρατηγικοί στόχοι της Ένωσης για την ενίσχυση της απασχόλησης, την οικονομική μεταρρύθμιση και την κοινωνική συνοχή ως τμήμα μιας οικονομίας που βασίζεται στη γνώση.
<P>
Θα ήθελα να αναφερθώ στα βασικά σημεία που έθεσε η έκθεση που ετοίμασε ο κ. Bushill-Matthews εξ ονόματος της Επιτροπής Απασχόλησης και Κοινωνικών Υποθέσεων.
<P>
Καταρχάς, η έκθεση σημειώνει ότι η διαδικασία υποβολής εκθέσεων της Επιτροπής είναι υπερβολικά χρονοβόρα και προκαλεί καθυστερήσεις στην παραλαβή μιας έκθεσης από το Κοινοβούλιο. Συγχρόνως, η έκθεση του Κοινοβουλίου δηλώνει ότι υπάρχει έλλειψη ενημέρωσης ιδιαίτερα όσον αφορά τις πληροφορίες για την ανατροφοδότηση από τις μικρομεσαίες επιχειρήσεις, δηλαδή τους δικαιούχους της Πρωτοβουλίας για την Ανάπτυξη και την Απασχόληση.
<P>
Κατά τη γνώμη μου, αυτά τα δύο θέματα είναι αλληλένδετα και είναι συνέπεια του τρόπου με το οποίον είναι δομημένα τα χρηματοδοτικά μέσα που αποτελούν τμήμα της Πρωτοβουλίας για την Ανάπτυξη και την Απασχόληση. Είναι σχεδιασμένα ώστε να πιστώνουν πόρους από τον προϋπολογισμό σε χρηματοπιστωτικά ιδρύματα όπως τα ταμεία κεφαλαίου επιχειρηματικών συμμετοχών, οι εθνικοί εγγυητικοί μηχανισμοί και οι εμπορικές τράπεζες, τα οποία θα λειτουργούν ως μεσολαβητές για τους τελικούς δικαιούχους, τουτέστιν τις ΜΜΕ.
<P>
Ως εκ τούτου, οι πληροφορίες που αφορούν τις πιστώσεις και τις αντλήσεις κεφαλαίων που γίνονται στα χρηματοπιστωτικά ιδρύματα εντός ενός έτους γίνονται διαθέσιμες κατά το πρώτο τετράμηνο του επόμενου έτους. Από την άλλη πλευρά, οι πληροφορίες ανατροφοδότησης από τις ΜΜΕ που αφορούν ένα οποιοδήποτε έτος γίνονται διαθέσιμες για όλα τα μέσα το τελευταίο τετράμηνο του επόμενου έτους. Αυτό συνεπάγεται ότι μια ετήσια έκθεση που καταρτίζεται στα τέλη Απριλίου θα περιέχει στατιστικές για το τέλος του προηγούμενου οικονομικού έτους σε επίπεδο χρηματοπιστωτικών μεσολαβητών και λεπτομερείς στατιστικές για δύο έτη πριν σε επίπεδο ΜΜΕ. Οι εν λόγω χρονικές κλίμακες δείχνουν γιατί η περυσινή ετήσια έκθεση που αφορούσε το 1999, το οποίο ήταν το πρώτο πλήρες έτος λειτουργίας του προγράμματος, δεν μπορούσε να περιέχει λεπτομερείς πληροφορίες σε επίπεδο ΜΜΕ.
<P>
Αυτό μας οδηγεί στο ακόλουθο σημείο: ο εκσυγχρονισμός της πρωτοβουλίας αποτελεί κοινό στόχο τόσο του Κοινοβουλίου όσο και της Επιτροπής. Μολαταύτα, η αναμόρφωση των χρηματοπιστωτικών μέσων της πρωτοβουλίας δεν μπορεί να γίνει σε ετήσια βάση. Πρώτα από όλα, οι παράγοντες της αγοράς πιθανώς να μπερδευτούν και να δυσκολευτούν να εκτιμήσουν τους λόγους για αυτές τις αλλαγές. Επιπροσθέτως, απαιτείται μια λεπτομερής αξιολόγηση των εν λόγω μέσων που θα βασίζεται σε μια προσέγγιση από κάτω προς τα πάνω.
<P>
Όσον αφορά το πρόγραμμα για τον Μηχανισμό της Μικτής Ευρωπαϊκής Επιχείρησης (JEFV), το οποίο έχει τη μικρότερη επιτυχία από τα τρία χρηματοπιστωτικά μέσα της Πρωτοβουλίας για την Ανάπτυξη και την Απασχόληση, το πολυετές πρόγραμμα για τις επιχειρήσεις προβλέπει μια απλούστευση του μηχανισμού, η οποία θα επιτρέψει στις αιτήσεις των ΜΜΕ για χρηματοπιστωτικές συνεισφορές να διεκπεραιώνονται ταχύτερα από τους χρηματοπιστωτικούς μεσολαβητές και τις υπηρεσίες της Επιτροπής. Θα εξεταστεί επίσης η δυνατότητα υιοθέτησης κριτηρίων επιλεξιμότητας προκειμένου να υπάρχει αποτελεσματικότερη ανταπόκριση στις ανάγκες των μικρομεσαίων επιχειρήσεων.
<P>
Όσον αφορά τη μεταρρύθμιση του Ευρωπαϊκού Ταμείου Επενδύσεων, η έκθεση σφάλλει όταν δηλώνει ότι η Επιτροπή δεν μπορεί πλέον να χρησιμοποιήσει το ΕΤΑΕ άμεσα ως εργαλείο για τη χρηματοδότηση των ΜΜΕ. Όπως και στο παρελθόν, η διαχείριση των υπαρχόντων και μελλοντικών προγραμμάτων της Κοινότητας που τίθενται υπό την ευθύνη του ΕΤΑΕ θα γίνεται ανεξάρτητα από τους δικούς του πόρους βάσει της αρχής που θεσπίζεται και ελέγχεται από τις υπηρεσίες της Επιτροπής.
<P>
Τέλος, η έκθεση αμφισβητεί τη δομή φορολογίας των ταμείων κεφαλαίου επιχειρηματικών συμμετοχών και ζητά από την Επιτροπή να ενθαρρύνει όλα τα κράτη μέλη να θεσπίσουν νόμους που να επιτρέπουν τη δημιουργία φορολογικά διαφανών ταμείων στην επικράτειά τους και να αναγνωρίζουν ως διαφανή τα ταμεία που συγκροτούνται με παρόμοιο τρόπο σε άλλα κράτη μέλη. Αυτό το ζήτημα, το οποίο έχει μεγάλο ενδιαφέρον για την Επιτροπή, αποτέλεσε αντικείμενο της πρόσφατης ανακοίνωσης της Επιτροπής σχετικά με το σχέδιο δράσης για τα επιχειρηματικά κεφάλαια, το οποίο ολοκληρώθηκε τον Οκτώβριο 2000. Παραθέτω αυτολεξεί από την έκθεση, "η φορολογική δομή μπορεί να παρεμποδίσει τις διασυνοριακές επενδύσεις προκαλώντας ειδικά φορολογικά εμπόδια ή ακόμη και δημιουργώντας διακρίσεις εναντίον των ξένων επενδυτών. Μια ολοκληρωμένη και πλέον αποτελεσματική αντίδραση στα εν λόγω εμπόδια θα μπορούσε να επιτευχθεί μέσω συντονισμένης δράσης σε επίπεδο ΕΕ. Σε κάθε περίπτωση, τα κράτη μέλη πρέπει να εξασφαλίσουν ότι οι φορολογικές συνθήκες και όλα τα υπόλοιπα νομικά μέσα φορολογίας εμποδίζουν τη διπλή φορολόγηση επί των μερισμάτων που προκύπτουν από διασυνοριακές επενδύσεις" .
<P>
Συμπερασματικά, τώρα που έχει ολοκληρωθεί η αναδιάρθρωση του ΕΤΑΕ, οι υπηρεσίες της Επιτροπής και το ΕΤΑΕ συνεργάζονται προκειμένου να εφαρμόσουν προοδευτικά τις αποφάσεις του ECOFIN και του Συμβουλίου Βιομηχανίας, ειδικά δε με το πολυετές πρόγραμμα για τις επιχειρήσεις.
<P>
Για να είμαστε ρεαλιστές, το Κοινοβούλιο δεν πρέπει να περιμένει ουσιαστικά αποτελέσματα πριν από το 2003 με 2004, παρότι ίσως προκύψουν αρχικές ενδείξεις νωρίτερα, ειδικά από τους εγγυητικούς μηχανισμούς.
<P>
Επιτρέψτε μου να προσθέσω ως Επίτροπος αρμόδια για τον προϋπολογισμό, ότι η Επιτροπή εκφράζει την ικανοποίησή της για την απόφαση του Κοινοβουλίου όσον αφορά τον προϋπολογισμό του 2001 να αυξηθούν τα ποσά για δάνεια και ενισχύσεις που θα χορηγούνται στις ΜΜΕ.
<P>
Η έκθεση αποτέλεσε ένα σπουδαίο μήνυμα προς τις ΜΜΕ και ένα σημαντικό βήμα για την επίτευξη των στόχων της Λισαβόνας, τουτέστιν τη δημιουργία στην Ευρωπαϊκή Ένωση μιας σύγχρονης οικονομίας βασιζόμενης στη γνώση.

<SPEAKER ID=55 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=6>
Κατάσταση των διασυνοριακών εργαζομένων
<SPEAKER ID=56 NAME="Πρόεδρος">
Η ημερήσια διάταξη προβλέπει την συζήτηση της έκθεσης (A5-0338/2000) της κ. Oomen-Ruijten, εξ ονόματος της Επιτροπής Απασχόλησης και Κοινωνικών Υποθέσεων, σχετικά με την κατάσταση των διασυνοριακών εργαζομένων (2000/2010(ΙΝΙ)).

<SPEAKER ID=57 NAME="Oomen-Ruijten">
Κύριε Πρόεδρε, με εξέπληξε το γεγονός ότι η παρούσα συζήτηση θα συμπεριλαμβανόταν στη σημερινή ημερήσια διάταξη. Εδώ και περισσότερο από 21 χρόνια, δηλαδή όσο καιρό κινούμαι στο χώρο της πολιτικής στο ολλανδικό κοινοβούλιο αλλά και στο Ευρωπαϊκό Κοινοβούλιο, ενδιαφερόμουν πάντα για το θέμα της διασυνοριακής εργασίας. Το ενδιαφέρον μου δεν απορρέει απλώς από το γεγονός ότι αντιμετωπίζω καθημερινά τα προβλήματα που βιώνουν οι διασυνοριακοί εργαζόμενοι που κατοικούν σε ένα κράτος μέλος και εργάζονται σε ένα άλλο, αλλά και επειδή πίσω από αυτό το θέμα κρύβεται μια ιδιαίτερη τεχνική η οποία πρέπει κάθε χρόνο να προσαρμόζεται. Το θέμα με ενδιαφέρει επίσης επειδή καθιστά σαφές ότι τα κοινοβούλια, και κυρίως τα εθνικά κοινοβούλια, δεν το προωθούν όσο θα έπρεπε. Επιπλέον, με ενδιαφέρει επειδή αυτά που προφανώς δεν μπορεί να ρυθμίσει η πολιτική τα ρυθμίζει το Δικαστήριο των Ευρωπαϊκών Κοινοτήτων και βλέπουμε ότι ολοένα και περισσότερα κράτη μέλη δέχονται επιπλήξεις για λάθη τα οποία πρέπει να επανορθώσουν. Έτσι έρχομαι σε μια παρατήρηση προς την Ευρωπαϊκή Επιτροπή.
<P>
Δεν έχω τίποτα να επιρρίψω στην Ευρωπαϊκή Επιτροπή. Είναι κυρίως το Συμβούλιο, τα μέλη του Συμβουλίου που δεν είναι διατεθειμένα να προωθήσουν το θέμα της διασυνοριακής εργασίας, με αποτέλεσμα να ασχολούνται μ' αυτό πολιτικοί, στα κράτη μέλη κυρίως, αλλά και το Δικαστήριο των Ευρωπαϊκών Κοινοτήτων. Νομίζω ότι αυτό δεν μπορεί αλλά ούτε και πρέπει πλέον να γίνεται και εμείς πρέπει να χρησιμοποιήσουμε κάθε μέσο που έχουμε στη διάθεσή μας για να αλλάξουμε τα πράγματα.
<P>
Αυτό που θέλω στην έκθεσή μου, και θα ήθελα να ευχαριστήσω τους συναδέλφους που συνέβαλαν στην εκπόνησή της, μαζί με αυτούς που ασχολήθηκαν πριν από μένα με το θέμα, είναι να αναφερθώ σε τέσσερα θέματα. Καταρχάς, καλώ επειγόντως την Επιτροπή να καταρτίσει οδηγία η οποία θα περιλαμβάνει αξιολόγηση των διασυνοριακών επιπτώσεων. Πρόκειται για ένα αίτημα το οποίο απευθύνουμε ήδη από το 1990 προς την Ευρωπαϊκή Επιτροπή και προς τα κράτη μέλη. Με τον όρο αξιολόγηση των διασυνοριακών επιπτώσεων εννοούμε ότι κάθε φορά που θα τροποποιείται η νομοθεσία στον κοινωνικό και τον φορολογικό τομέα καθώς και στο χώρο της δημόσιας υγείας θα πρέπει να γίνεται μια αξιολόγηση των επιπτώσεων που έχουν οι αλλαγές αυτές για τους ανθρώπους που κατοικούν σε ένα κράτος μέλος και εργάζονται σε ένα άλλο. Γιατί; Όχι γιατί κατ' αυτό τον τρόπο θα διορθωθεί η κατάσταση, αλλά επειδή η αξιολόγηση έχει μια προληπτική επίδραση έτσι ώστε να αποφεύγεται η δημιουργία προβλημάτων.
<P>
Το δεύτερο αίτημά μου το οποίο απευθύνεται στο Συμβούλιο είναι να επισπευσθεί η βελτίωση του κανονισμού αριθ. 1408. Νομίζω ότι ο φάκελος αυτός εκκρεμεί ήδη δύο χρόνια στο Συμβούλιο των Υπουργών Κοινωνικών Υποθέσεων. Στο φάκελο περιλαμβάνονται ορισμένες βελτιώσεις για τους διασυνοριακούς εργαζόμενους, παράλληλα με πολλά σημεία - και ο συνάδελφος Doorn μίλησε χθες για το SLIM - τα οποία απλοποιούν, διευκολύνουν και καθιστούν τον κανονισμό περισσότερο ευανάγνωστο. Εδώ το Συμβούλιο πρέπει να κάνει κάτι και εμείς ως Κοινοβούλιο έχουμε το δικαίωμα συναπόφασης στο θέμα αυτό. Ωστόσο, το Συμβούλιο πρέπει να αποφασίσει ομόφωνα και ελπίζω ότι αυτό θα είναι εφικτό.
<P>
Το τρίτο σημείο είναι ότι, κατά τη γνώμη μου, η Επιτροπή θα πρέπει να επαγρυπνά περισσότερο και να εξετάζει στην περίπτωση όλων των διμερών φορολογικών συμβάσεων εάν οι φορολογικές υποχρεώσεις και η κοινωνική ασφάλιση θα πρέπει να ρυθμίζονται στη χώρα εργασίας, ούτως ώστε να προλαμβάνονται τα προβλήματα καθώς και το ενδεχόμενο να βρεθούν οι εργαζόμενοι μετέωροι. Η Επιτροπή θα έπρεπε να εντείνει τη δράση της σ' αυτό το σημείο και να ελέγχει περισσότερο τις διμερείς φορολογικές συμβάσεις, ακόμη και σε πρώιμο στάδιο.
<P>
Το τέταρτο σημείο στο οποίο θα ήθελα να αναφερθώ αφορά τις δαπάνες ασθενείας, τη δυνατότητα κατανάλωσης ιατρικών παροχών σε ένα άλλο κράτος μέλος. Για το θέμα αυτό έχουμε αποφάσεις. Η πολιτική όμως δεν αντέδρασε. Έχουμε αποφάσεις του Ευρωπαϊκού Δικαστηρίου, από τις οποίες οι πιο γνωστές είναι οι αποφάσεις Kohll-Decker, και γνωρίζω ορισμένους από την περιφέρειά μου - προέρχομαι από μεθοριακή περιφέρεια - ορισμένους ανθρώπους οι οποίοι προσέφυγαν στο Δικαστήριο. Κύριε Πρόεδρε, ούτε τα κράτη μέλη αλλά ούτε και η Επιτροπή διαβίβασαν ποτέ σημείωμα στο Κοινοβούλιο. Αυτό δεν είναι καλό. Δεν πρέπει να αφήσουμε το θέμα στους δικαστές και εμείς ως πολιτικοί πρέπει να είμαστε σε θέση να κάνουμε κάτι. Γνωρίζω πάρα πολύ καλά ότι την περίοδο του προηγούμενου Επιτρόπου, του κ. Flynn, κυκλοφορούσε ένα σημείωμα. Γνωρίζω ότι οι ενδιαφερόμενοι δεν χάρηκαν και τόσο με τα αποτελέσματα. Αυτό όμως σημαίνει ότι είναι πλέον καιρός, και καλώ την Επιτροπή να το κάνει αυτό, να διασαφηνιστεί η κατάσταση επί του σημείου αυτού. Πρόκειται για τη θέση των ενεργών αλλά και των συνταξιούχων διασυνοριακών εργαζόμενων. Οι αποφάσεις Kohll-Decker ισχύουν για όλους τους ανθρώπους που κατοικούν σε μεθοριακές περιοχές.
<P>
Καλώ τους συναδέλφους να υπερψηφίσουν την έκθεση αλλά και τις τροπολογίες που κατέθεσα. Το κάνω αυτό επειδή η διασυνοριακή εργασία δεν είναι πλέον ένα πρόβλημα της παλαιάς Ένωσης των 15. Πρόκειται για ένα θέμα το οποίο θα ενδιαφέρει σε καθημερινή βάση και τα νέα κράτη μέλη όσον αφορά τη λειτουργία της αγοράς. Γι' αυτό θα ήθελα να ζητήσω την όσο το δυνατόν μεγαλύτερη υποστήριξη των μελών του Σώματος.

<SPEAKER ID=58 LANGUAGE="DE" NAME="Klaί">
Κύριε Πρόεδρε, κυρία Επίτροπε, κυρίες και κύριοι, είναι ευγνώμων προς τη συνάδελφο Ria Oomen-Ruijten, η οποία κατέγραψε την κατάσταση των διασυνοριακών εργαζομένων σε μία έκθεση πρωτοβουλίας του Ευρωπαϊκού Κοινοβουλίου. Οι συνθήκες είναι πολυσχιδείς, πολυσχιδή είναι τα προβλήματα τα οποία εξακολουθούμε να αντιμετωπίζουμε στην ευρωπαϊκή εσωτερική αγορά, στο καίριο σημείο της ελεύθερης κυκλοφορίας των διασυνοριακών εργαζομένων. Προβλήματα εξαιτίας των οποίων οι πολίτες αμφισβητούν την ίδια την Ευρωπαϊκή Ένωση.
<P>
Ως βουλευτής από μεθοριακή περιοχή μεταξύ Λουξεμβούργου, Βελγίου και Γαλλίας, αντιμετωπίζω αυτά τα ερωτήματα σε όλες τους τις πτυχές. Γιατί να πρέπει ο γερμανός συνταξιούχος, ο οποίος έχει ανάγκη τον τεχνητό νεφρό να μην μπορεί, όταν ταξιδεύει για διακοπές στη Γαλλία, να τον χρησιμοποιήσει παρά μόνο για περιορισμένο διάστημα; Μία μητέρα στη Γερμανία έχει αμέσως δικαίωμα σε επίδομα τέκνου για το δεύτερο παιδί, εκτός κι αν ο σύζυγός της εργάζεται στο Λουξεμβούργο. Μία ηλικιωμένη γυναίκα ασφαλισμένη στο Βέλγιο, μπορεί να πάει σε οίκο ευγηρίας στη Γερμανία, ώστε να είναι κοντά στους συγγενείς της; Συνταξιοδοτικά δικαιώματα κεκτημένα στην Ιταλία μπορεί να τα διεκδικήσει ο γερμανός συνταξιούχος μόνο με πολύ κόπο και χρόνο. Και γιατί πρέπει ο επίτιμος δήμαρχος στη Γερμανία, όταν εισπράττει αποζημίωση για δαπάνες από το αξίωμά του, ξαφνικά να φορολογείται στη Γερμανία για το σύνολο του μισθού του, που όμως κερδίζει στο Λουξεμβούργο; Η λουξεμβουργιανή εταιρεία ενοχλείται από τα διπλά έξοδα, και κινδυνεύει η θέση εργασίας. Κατά συνέπεια θα αρνηθεί κι αυτός το αξίωμα του δημάρχου.
<P>
Θα μπορούσα να συνεχίσω με αυτόν τον κατάλογο. Οι διασυνοριακοί εργαζόμενοι οφείλουν να είναι ευέλικτοι, ώστε να αντιμετωπίζουν το νομοθετικό χάος εκατέρωθεν των συνόρων. Όποιος αναζητεί μία θέση εργασίας πέραν των συνόρων, μέσα στην ευρωπαϊκή εσωτερική αγορά, χρειάζεται σε μία ενωμένη Ευρώπη ασφάλεια δικαίου, και ιδιαιτέρως στον τομέα της κοινωνικής προστασίας. Εμείς, οι βουλευτές οι προερχόμενοι από τις παραμεθόριες περιοχές της Ευρωπαϊκής Ένωσης, καλούμε την Επιτροπή και το Συμβούλιο να μεριμνήσουν για περισσότερη κοινωνική δικαιοσύνη πέραν των συνόρων. Πολλά έχουμε επιτύχει, πρέπει όμως να βάλουμε σε τάξη και αυτό. Η έκθεση της κυρίας Oomen-Ruijten εκθέτει τις θεμιτές απαιτήσεις των ανθρώπων στις παραμεθόριες περιοχές. Αν θέλουμε να δημιουργήσουμε μια ολοκληρωμένη Ευρώπη, πρέπει να ολοκληρωθεί η εσωτερική αγορά και στον τομέα της εργασίας.

<SPEAKER ID=59 LANGUAGE="NL" NAME="Van Lancker">
Κύριε Πρόεδρε, συνάδελφοι, θα ήθελα καταρχάς να ευχαριστήσω την Ria Oomen-Ruijten για την καλή συνεργασία που είχαμε στο πλαίσιο αυτής της έκθεσης. Πιστεύω ότι ήταν καλή ιδέα να καταρτισθεί έκθεση πρωτοβουλίας για να προωθηθούν για άλλη μία φορά τα αιτήματα που είχε υποβάλει το Κοινοβούλιο το 1998, με αφορμή την έκθεση που είχα καταρτίσει προσωπικά πάνω στη βάση μιας αναφοράς διασυνοριακών εργαζόμενων. Είναι αλήθεια ότι τα τρία χρόνια που μεσολάβησαν δεν έγιναν πολλά πράγματα στο νομοθετικό τομέα. Πολλές φορές αναφέραμε ότι οι μεθοριακές περιοχές είναι κατά κάποιο τρόπο το βαρόμετρο της ευρωπαϊκής ολοκλήρωσης. Αν αυτό αληθεύει, τότε νομίζω ότι τα πράγματα δεν πάνε τόσο καλά σήμερα όσον αφορά την ολοκλήρωση, γιατί η πρόοδος που έχει σημειωθεί είναι μικρή και το μόνο όργανο που έκανε κάτι είναι το Δικαστήριο των Ευρωπαϊκών Κοινοτήτων.
<P>
Λυπούμαι παρεμπιπτόντως για το γεγονός ότι η αξιολόγηση των διασυνοριακών επιδράσεων δεν συμπεριλήφθηκε στην Κοινωνική Ατζέντα και για το ότι η Συνθήκη της Νίκαιας δεν έφερε καμία πρόοδο όσον αφορά τις αποφάσεις σχετικά με τον κανονισμό 1408/71, γεγονός που κάνει τα πράγματα ακόμη δυσκολότερα.
<P>
Στο μεταξύ, ο κόσμος δεν μένει ακίνητος και σε πάρα πολλές χώρες συντελούνται φορολογικές μεταρρυθμίσεις, τροποποιείται η νομοθεσία για την κοινωνική ασφάλιση, τα επίσημα συστήματα πλαισιώνονται από συμπληρωματικά και υπάρχουν πολλές χώρες οι οποίες, στην προσπάθεια για τη συμφιλίωση της εργασίας, της οικογένειας και του ελεύθερου χρόνου, επινοούν κάθε είδους ρυθμίσεις για την διακοπή της σταδιοδρομίας, οι οποίες στη συνέχεια ισχύουν μόνο για τους κατοίκους της εκάστοτε χώρας και όχι για τους διασυνοριακούς εργαζόμενους. Πιστεύω λοιπόν ότι η Ευρωπαϊκή Επιτροπή έχει πάρα πολύ δίκιο που μελετά την ευρωπαϊκή ρύθμιση για τη διακοπή σταδιοδρομίας η οποία δυστυχώς δεν ισχύει για τους Ολλανδούς, ενώ η αντίστοιχη ρύθμιση στις Κάτω Χώρες ισχύει και για τους Βέλγους.
<P>
Οι διασυνοριακοί εργαζόμενοι υφίστανται πρόσθετα μειονεκτήματα σε σύγκριση με άλλους πολίτες που κάνουν χρήση της ελεύθερης κυκλοφορίας εργαζομένων. Σε πολλές περιπτώσεις εργάζονται σε μία χώρα και κατοικούν σε μία άλλη και πληρώνουν φόρους στη μία και εισφορές κοινωνικής ασφάλισης στην άλλη. Εάν πιστεύουμε πραγματικά ότι υπάρχει μια ορισμένη συνοχή μεταξύ της φορολογικής πολιτικής και της κοινωνικής ασφάλισης σε μία χώρα, θα ήταν ουτοπία να πιστεύουμε ότι αυτό συμβαίνει μεταξύ χωρών και το μόνιμο θύμα της κατάστασης αυτής είναι οι διασυνοριακοί εργαζόμενοι. Ακόμη και οι πιο ένθερμοι οπαδοί της ευρωπαϊκής ομοσπονδίας μεταξύ μας δεν τολμούν ούτε να ονειρευτούν την ουτοπία ότι θα υπάρξει κάποτε ένα εναρμονισμένο σύστημα κοινωνικής ασφάλισης ή ένα εναρμονισμένο φορολογικό σύστημα στην Ευρώπη. Συνεπώς, πρέπει να αναζητήσουμε άλλες δημιουργικές λύσεις.
<P>
Θα ήθελα να αναφέρω δύο από αυτές. Στην έκθεση Oomen-Ruijten επαναλαμβάνεται, κατά πρώτον και κύριο λόγο, το αίτημα του Ευρωπαϊκού Κοινοβουλίου για την υποχρεωτική αξιολόγηση των διασυνοριακών επιπτώσεων εκ μέρους των κρατών μελών στην περίπτωση νομοθετικών τροποποιήσεων που αφορούν την κοινωνική ασφάλιση και τη φορολογία, με αντισταθμιστικά μέτρα για τα μειονεκτήματα τα οποία θα υποστούν οι διασυνοριακοί εργαζόμενοι, μία πρακτική η οποία παρεμπιπτόντως εφαρμόζεται τακτικά σε ορισμένες χώρες. Η πολιτική μου ομάδα αντιμετωπίζει ορισμένα προβλήματα με την αποδυνάμωση του κειμένου τότε από την κ. Oomen-Ruijten. Πιστεύουμε ότι η αξιολόγηση πρέπει να παραμείνει και ότι η αντιστάθμιση πρέπει να καταστεί υποχρεωτική.
<P>
Κατά δεύτερον, πρέπει να τολμήσουμε και να ενδυναμώσουμε κάπως τα συμπεράσματα του 1998. Τότε, δεν μπορέσαμε να εξουδετερώσουμε τη "ρώσικη ρουλέτα" για τους διασυνοριακούς εργαζόμενους. Πρέπει επιτέλους να επιλέξουμε μία φορολογική αρχή, είτε στη χώρα διαμονής είτε στη χώρα εργασίας. Πιστεύω ότι υπάρχουν πάρα πολλά επιχειρήματα που συνηγορούν υπέρ της επιλογής της χώρας εργασίας. Νομίζω λοιπόν ότι η πολιτική μου ομάδα θα καταψηφίσει τις τροπολογίες της κ. Oomen-Ruijten καθώς και τις τροπολογίες του κ. Manders οι οποίες επιχειρούν να απομακρύνουν την αρχή αυτή.
<P>
Ελπίζω ότι η έκθεση θα παραμείνει ακέραια στη σύνοδο της Ολομέλειας και ότι οι διασυνοριακοί εργαζόμενοι θα μπορέσουν επιτέλους να προχωρήσουν ένα βήμα παραπέρα.

<SPEAKER ID=60 LANGUAGE="NL" NAME="Manders">
Κύριε Πρόεδρε, θα ήθελα να ευχαριστήσω την κ. Oomen για τη δουλειά που έκανε. Όπως ανάφερε και η ίδια, πρόκειται για ένα σημαντικό θέμα για το οποίο δεν γίνονται πολλά, οι πολιτικοί δεν ασχολούνται σχεδόν καθόλου μαζί του, και είναι πάρα πολύ δύσκολο να αποκτήσουμε μια σαφή εικόνα της κατάστασης.
<P>
Παρόλα αυτά, έχω να κάνω μερικές παρατηρήσεις και αυτό προκύπτει και από τις τροπολογίες που κατέθεσα. Κατοικώ σε μεθοριακή περιοχή και βλέπω καθημερινά ανθρώπους από το περιβάλλον μου να πηγαίνουν σε μία άλλη χώρα, στη Γερμανία ή στο Βέλγιο, να εργαστούν και να διαβαίνουν τα σύνορα.
<P>
Αυτό που βλέπω είναι ότι ο κανονισμός αριθ. 1408 για την κοινωνική ασφάλιση απευθύνεται σε εργαζόμενους οι οποίοι εγκαθίστανται στη χώρα εργασίας και κατοικούν και ζουν σ' αυτήν. Είμαι της άποψης ότι είναι καλό που διασαφηνίζεται τώρα πλέον η κατάσταση, και επ' αυτού του σημείου κατέθεσα δύο τροπολογίες. Συμφωνώ μ' αυτό και το γνωστοποίησα και στην κ. Oomen. Πιστεύω όμως ότι πρέπει να συμπεριλάβουμε και ένα σημείο σύμφωνα με το οποίο, αν προκύπτει ότι μετά από δεκαοκτώ μήνες ή μετά από δύο χρόνια πρέπει να γίνει μια αξιολόγηση από την οποία πάλι προκύπτει ότι υπάρχουν δυσανάλογα πολλά μειονεκτήματα για τους διασυνοριακούς εργαζόμενους, θα πρέπει να υπάρχει δυνατότητα να γίνει μια άλλη επιλογή και πιστεύω ότι αυτό θα πρέπει να συμπεριληφθεί στην έκθεση.
<P>
Η κ. Oomen στηρίζεται στην αρχή της χώρας εργασίας. Πιστεύω ότι δεν πρέπει να θεωρούμε δεδομένο ότι η αρχή της χώρας εργασίας είναι πάντα μια ενδιαφέρουσα και καλή επιλογή για τους διασυνοριακούς εργαζόμενους. Είμαι της γνώμης ότι εργαζόμαστε για να ζήσουμε και ότι δεν ζούμε για να εργαζόμαστε. Για το λόγο αυτό είμαι της γνώμης ότι τα χρήματα και όλες τις άλλες ασφάλειες που αποκτούμε στο χώρο εργασίας πρέπει να τα χρησιμοποιούμε στο περιβάλλον στο οποίο διαβιούμε. Για το λόγο αυτό πιστεύω ότι θα πρέπει να εξεταστεί εάν είναι δυνατόν να εφαρμοστεί η αρχή της χώρας διαμονής.
<P>
Συμπεριέλαβα την πρόταση αυτή σε τροπολογία. Καλώ συνεπώς τους συναδέλφους να την υποστηρίξουν. Επιπλέον, κατέθεσα δύο τροπολογίες για τα άρθρα 6 και 7, τα οποία προτείνω να διαγραφούν, επειδή πιστεύω ότι η Επιτροπή δεν είναι αρμόδια να θεσπίζει μέτρα με τα οποία θα παρεμβαίνει σε διμερείς συμβάσεις.

<SPEAKER ID=61 LANGUAGE="EN" NAME="Lambert">
Κύριε Πρόεδρε, θα ήθελα και εγώ να ευχαριστήσω την κ. Oomen-Ruijten για το έργο που επιτέλεσε στο συγκεκριμένο ζήτημα. Συμμερίζομαι πολλές από τις επικρίσεις της και απογοητεύσεις όσον αφορά το εύρος, την εφαρμογή και την ταχύτητα αλλαγών στον κανονισμό 1408/71.
<P>
Ως μέλος της Επιτροπής Αναφορών, γνωρίζω πολύ καλά ότι υπάρχει σεβαστός και συνεχώς αυξανόμενος αριθμός κατοίκων, συμπεριλαμβανομένων υπηκόων από τρίτες χώρες και διασυνοριακών εργαζομένων, για τους οποίες οι παρούσες συνθήκες δεν λειτουργούν ικανοποιητικά. Η διεύρυνση θα καταστήσει ένα ήδη περίπλοκο σύστημα συντονισμού ακόμη περιπλοκότερο, και δεν προκαλεί έκπληξη ότι πολλοί πολίτες πολύ απλά δεν πιστεύουν ότι η Ευρωπαϊκή Ένωση παίρνει εξίσου στα σοβαρά την ελεύθερη κυκλοφορία των πολιτών όσο τη δέσμευσή της απέναντι στην ελεύθερη κυκλοφορία των αγαθών. Πρέπει να βρούμε έναν τρόπο να απλουστεύσουμε τα πράγματα και για τους ίδιους τους πολίτες αλλά και για τους διαχειριστές των συστημάτων. Δεν θα έπρεπε να μας προκαλέσει έκπληξη αν αρχίσουμε να ακούμε ολοένα και περισσότερες απαιτήσεις για ένα ενιαίο ευρωπαϊκό φορέα που θα ασχολείται άμεσα με τις εθνικές διαχειρίσεις για λογαριασμό των πολιτών.
<P>
Η έκκληση για μια οδηγία που θα αφορά την καθιέρωση εκθέσεων σχετικά με τις επιπτώσεις των εκάστοτε μέτρων στους διασυνοριακούς εργαζόμενους είναι θετική. Τουλάχιστον οι εν λόγω εκθέσεις θα προλαμβάνουν προβλήματα και καλώς εχόντων των πραγμάτων θα αντιμετωπίζουν ορισμένα από τα προβλήματα προτού παρουσιαστούν, πράγμα που θα αποτελούσε ευχάριστη αλλαγή. Είναι επίσης σαφές ότι καθώς περισσότερες χώρες ολοκληρώνουν τα συστήματα φορολόγησης και κοινωνικής ασφάλισης, πρέπει να αναλάβουμε δράση για να αντιμετωπίσουμε τις προκληθείσες ανωμαλίες, οι οποίες μπορεί να οδηγήσουν σε διπλές καταβολές. Ωστόσο, το βασικό θέμα είναι ότι τα κράτη μέλη πρέπει να αποδείξουν την αφοσίωσή τους στην ελεύθερη κυκλοφορία με το να αντιμετωπίσουν τα προβλήματα κατά τρόπο ανοιχτό και με πνεύμα που ευνοεί τους κατοίκους της Ευρωπαϊκής Ένωσης.
<P>
(Χειροκροτήματα)

<SPEAKER ID=62 NAME="Πρόεδρος">
Η συζήτηση διακόπτεται ως τις 15.00.
<P>
Προχωρούμε τώρα στην ψηφοφορία.
<P>

<SPEAKER ID=63 LANGUAGE="EN" NAME="Banotti">
Κύριε Πρόεδρε, ένα διαδικαστικό θέμα. Καθώς όλο και περισσότεροι συνάδελφοι εισέρχονται στην αίθουσα, θα ήθελα να ανακοινώσω μια ευχάριστη καινοτομία. Σήμερα εγκαινιάσαμε μια ζώνη καπνιστών πίσω από το Ημικύκλιο, ένα πανέμορφο και ηλιόλουστο μέρος με ωραία θέα. Ελπίζω ότι όλοι οι συνάδελφοι που συνεχίζουν να καταστρέφουν την υγεία τους καπνίζοντας θα εγκατασταθούν άνετα εκτός της αίθουσας και θα σταματήσουν να καπνίζουν στις ζώνες όπου απαγορεύεται το κάπνισμα. Ελπίζω να το άκουσαν όλοι αυτό.
<P>
(Χειροκροτήματα)

<SPEAKER ID=64 NAME="Πρόεδρος">
Σας ευχαριστώ, κυρία Banotti, που νοιάζεστε για την υγεία των μη καπνιστών.

<SPEAKER ID=65 LANGUAGE="EN" NAME="Lynne">
Κύριε Πρόεδρε, ένα διαδικαστικό θέμα. Εκφράζω την ικανοποίησή μου για το γεγονός ότι πλέον θα υπάρχει ζώνη καπνιστών αντί για ζώνη μη καπνιστών. Ελπίζω ότι τώρα όλοι οι βουλευτές και οι υπάλληλοι θα σέβονται τις ζώνες όπου απαγορεύεται το κάπνισμα σε ολόκληρο το κτίριο του Ευρωπαϊκού Κοινοβουλίου. Συνεχίζω να αντιμετωπίζω πρόβλημα όταν θέλω να μπω στη σύνοδο όπως και όταν μπαίνω και βγαίνω στις συνεδριάσεις των επιτροπών, και εδώ και στις Βρυξέλλες. Γι' αυτό κάνω έκκληση σε όλους, τώρα που υπάρχει ζώνη καπνιστών, να τη χρησιμοποιούν και να μην καπνίζουν στους χώρους μη καπνιστών, συμπεριλαμβανομένων των διαδρόμων και των ανελκυστήρων.

<SPEAKER ID=66 LANGUAGE="EN" NAME="Heaton-Harris">
Κύριε Πρόεδρε, επί της διαδικασίας. Απλώς αναρωτιόμουν αν κανείς πρόκειται να ενημερώσει τα σωματίδια καπνού που βρίσκεται η ζώνη καπνιστών και πού η ζώνη μη καπνιστών.

<SPEAKER ID=67 NAME="Πρόεδρος">
Προχωρούμε τώρα στην ψηφοφορία.

<CHAPTER ID=7>
ΨΗΦΟΦΟΡIΕΣ
<SPEAKER ID=68 NAME="Schreyer">
Κύριε Πρόεδρε, κυρίες και κύριοι, στη χθεσινή συνεδρίαση η Επιτροπή εξήγησε γιατί και υπό ποιες συνθήκες μπορεί να δεχθεί τις τροπολογίες του Ευρωπαϊκού Κοινοβουλίου. Η διατύπωση αυτών των τροπολογιών θα έπρεπε όμως να τροποποιηθεί, γιατί διαφορετικά δεν εξασφαλίζεται η συμφωνία μεταξύ αιτιολογικής έκθεσης και αιτιολογικών σκέψεων. Χρειάζονται επίσης μικρές τροποποιήσεις στη διατύπωση για λόγους συμβατότητας με το άρθρο 20 της οδηγίας.

<SPEAKER ID=69 NAME="Πρόεδρος">
Συνάδελφοι, πρόκειται για μια ενδιαφέρουσα έκθεση δεδομένου ότι η πρώτη ανάγνωση έγινε πολύ παλιά, τον Μάρτιο 1987.
<P>
(Ο Πρόεδρος αναγγέλλει την έγκριση της κοινής θέσης όπως τροποποιήθηκε)
<P>
Σύσταση για τη δεύτερη ανάγνωση (A5-0375/2000) της κ. Sanders-ten Holte, εξ ονόματος της Επιτροπής Πολιτισμού, Νεότητας, Παιδείας, Μέσων Ενημέρωσης και Αθλητισμού, σχετικά με την κοινή θέση του Συμβουλίου ενόψει της έγκρισης σύστασης του Ευρωπαϊκού Κοινοβουλίου και του Συμβουλίου που αφορά την ευρωπαϊκή συνεργασία για την αξιολόγηση της ποιότητας στη σχολική εκπαίδευση (11540/1/2000 - C5-0565/2000 - 2000/0022(COD)).
<P>
(Ο Πρόεδρος αναγγέλλει την έγκριση της κοινής θέσης)
<P>
Έκθεση (A5-0351/2000) του κ. Doorn, εξ ονόματος της Επιτροπής Νομικών Θεμάτων και Εσωτερικής Αγοράς, σχετικά με την ανακοίνωση της Επιτροπής προς το Συμβούλιο και το Ευρωπαϊκό Κοινοβούλιο για την αναθεώρηση του SLIM: Απλούστερη νομοθεσία για την εσωτερική αγορά (COM(2000) 104 - C5-0209/2000 - 2000/2115(COS)).
<P>
(Το Σώμα εγκρίνει το ψήφισμα)
<P>
Έκθεση (A5-0382/2000) της κ. de Veyrac, εξ ονόματος της Επιτροπής Πολιτισμού, Νεότητας, Παιδείας, Μέσων Ενημέρωσης και Αθλητισμού, σχετικά με την εφαρμογή της Σύμβασης για την προστασία της παγκόσμιας πολιτιστικής και φυσικής κληρονομιάς στα κράτη μέλη της Ευρωπαϊκής Ένωσης (2000/2036(INI))
<P>
(Το Σώμα εγκρίνει το ψήφισμα)
<P>
Έκθεση (A5-0397/2000) της κ. van der Laan, εξ ονόματος της Επιτροπής Ελέγχου του Προϋπολογισμού, σχετικά με την έκθεση της Επιτροπής για τα μέτρα που ελήφθησαν ως συνέχεια των παρατηρήσεων του Ευρωπαϊκού Κοινοβουλίου που περιλαμβάνονται στο ψήφισμα απαλλαγής για το 1997 (COM(2000) 224 - C5-C5-0223/2000 - 2000/2113(DEC))
<P>
Επί της τροπολογίας 1Van der Laan (ELDR), εισηγήτρια. (NL) Κύριε Πρόεδρε, όσον αφορά το περιεχόμενο πρόκειται για μια εξαιρετικά συμπαθητική τροπολογία. Ωστόσο, πρότεινα να καταψηφιστεί και θα ήθελα επ' αυτού το σχόλιο της Επιτροπής, γιατί απ' ό,τι αντιλαμβάνομαι το θέμα αυτό έχει ήδη μελετηθεί από την Επιτροπή και δεν τίθεται θέμα χρηματοδότησης σχολικών βιβλίων από την Ευρωπαϊκή Ένωση. Πρότεινα να καταψηφιστεί η τροπολογία επειδή δεν πρέπει να συμπεριλάβουμε νέα σημεία στην παρούσα διαδικασία απαλλαγής, αν όμως η Επιτροπή θα μπορούσε να το επιβεβαιώσει θα είμαστε όλοι σε θέση να καταψηφίσουμε την τροπολογία έχοντας καθαρή τη συνείδησή μας.

<SPEAKER ID=70 LANGUAGE="NL" NAME="Schreyer">
Φυσικά και θα ήταν φρικτό να επιδοτεί η Ευρωπαϊκή Ένωση διδακτικό υλικό με αντισημιτικό περιεχόμενο. Όμως τα μέτρα που επιδοτεί η ΕΕ στην Παλαιστίνη στον τομέα της παιδείας και της μόρφωσης, αφορούν την υποδομή ή άμεσες πληρωμές, επί παραδείγματι μισθούς διδασκάλων, κι έτσι η τροπολογία, όπως έχει υποβληθεί, δεν είναι δικαιολογημένη και πρέπει να απορριφθεί.
<P>
Επ' ευκαιρία όμως της παρεμβάσεως της κ. van der Laan θα ζητήσω από τις υπηρεσίες μας να ελέγξουν για άλλη μία φορά πολύ προσεκτικά, αν είναι όντως βάσιμη αυτή η κατηγορία.
<P>
Επί της παραγράφου 26 Van der Laan (ELDR). (NL) Κύριε Πρόεδρε, πρόκειται για μια τεχνική τροπολογία η οποία έχει αποκλειστικά σχέση με το γεγονός ότι χθες ελπίζαμε ότι θα εξετάσουμε πιο πριν την έκθεση και γίνεται μια παραπομπή στη χθεσινή συνεδρίαση. Επειδή όμως εγκρίνουμε σήμερα την έκθεση, αυτό είναι κάπως παράλογο. Συνεπώς το κείμενο θα πρέπει να έχει ως εξής:
<P>
"Επιδοκιμάζει το γεγονός ότι το αίτημά του προς τον Γενικό Γραμματέα του Κοινοβουλίου να εφαρμόσει διαδικασίες για το χειρισμό εμπιστευτικών εγγράφων, συμπεριλαμβανομένης της σύστασης ενός ασφαλούς αρχείου, ασφαλούς αναγνωστηρίου, επίσημων κανόνων για την πρόσβαση και ένα μητρώο πρόσβασης κατέληξε σε πρόταση προς το Προεδρείο, το οποίο θα συσκεφθεί επί του θέματος τον Δεκέμβριο 2000 και ζητεί να εφαρμοσθεί πριν από τις 15 Ιανουαρίου 2001" .
<P>
(Το Σώμα εγκρίνει την προφορική τροπολογία)
<P>
(Το Σώμα εγκρίνει το ψήφισμα)
<P>
Έκθεση (A5-0331/2000) του κ. Garriga Polledo, εξ ονόματος της Επιτροπής Ελέγχου του Προϋπολογισμού, σχετικά με την ειδική έκθεση αριθ. 8/1999 του Ελεγκτικού Συνεδρίου όσον αφορά τις ασφάλειες και εγγυήσεις που προβλέπονται στον κοινοτικό τελωνειακό κώδικα για την προστασία της είσπραξης των παραδοσιακών ιδίων πόρων, συνοδευόμενη από τις απαντήσεις της Επιτροπής (C5-0228/2000 - 2000/2132(COS)).
<P>
(Το Σώμα εγκρίνει το ψήφισμα)
<P>
Έκθεση (A5-0396/2000) του κ. McCartin, εξ ονόματος της Επιτροπής Ελέγχου του Προϋπολογισμού, με θέμα τις ειδικές εκθέσεις του Ελεγκτικού Συνεδρίου αριθ. 1/1999 σχετικά με τις ενισχύσεις για το αποκορυφωμένο γάλα και το αποκορυφωμένο γάλα σε σκόνη που προορίζεται για τη διατροφή των ζώων, αριθ. 2/1999 για την επίδραση της μεταρρύθμισης της κοινής γεωργικής πολιτικής στον τομέα των σιτηρών, αριθ. 1/2000 σχετικά με την κλασική πανώλη των χοίρων και αριθ. 8/2000 σχετικά με τα κοινοτικά μέτρα για τη διάθεση των βουτυρικών λιπαρών ουσιών συνοδευόμενες από τις απαντήσεις της Επιτροπής (C5-0236/2000, C5-0237/2000, C5-0238/2000, C5-0239/2000 - 2000/2130(COS)).
<P>
(Το Σώμα εγκρίνει το ψήφισμα)
<P>
Έκθεση (A5-0389/2000) του κ. Staes, εξ ονόματος της Επιτροπής Ελεγχου του Προυπολογισμού σχετικά με την ειδική έκθεση αριθ. 2/2000 του Ελεγκτικού Συνεδριου για τις ενισχύσεις της Ευρωπαϊκής Ένωσης προς τη Βοσνία-Ερζεγοβίνη στο πλαίσιο της αποκατάστασης της ειρήνης και του κράτους δικαίου, συνοδευόμενη από τις απαντήσεις της Επιτροπής (C5-0229/2000 - 2000/2131(COS)).
<P>
(Το Σώμα εγκρίνει το ψήφισμα)
<P>
Έκθεση (A5-0359) του κ. Dell'Alba, εξ ονόματος της Επιτροπής Ελέγχου του Προϋπολογισμού, σχετικά με τις ειδικές εκθέσεις αριθ. 6/1999, 7/1999, 3/2000 και 7/2000 όσον αφορά τα διαρθρωτικά ταμεία, την εκτέλεση του προϋπολογισμού, συνοδευόμενες από τις απαντήσεις της Επιτροπής (C5-0240/2000, C5-0241/2000, C5-0242/2000, C5-0243/2000 - 2000/2129(COS)).
<P>
(Το Σώμα εγκρίνει το ψήφισμα)
<P>
Έκθεση (A5-0395/2000) του κ. Heaton-Harris, εξ ονόματος της Επιτροπής Ελέγχου του Προϋπολογισμού, σχετικά με την έκθεση του Ελεγκτικού Συνεδρίου που αφορά την αποτελεσματικότητα της διαχείρισης του Ευρωπαϊκού Νομισματικού Ιδρύματος και της Ευρωπαϊκής Κεντρικής Τράπεζας για το οικονομικό έτος 1998, συνοδευόμενη από τις απαντήσεις της Ευρωπαϊκής Κεντρικής Τράπεζας (C5-0319/2000 - 2000/2163(COS)).
<P>
(Το Σώμα εγκρίνει το ψήφισμα)
<P>
Έκθεση (A5-0335/2000) του κ. Bushill-Matthews, εξ ονόματος της Επιτροπής Απασχόλησης και Κοινωνικών Υποθέσεων, σχετικά με την έκθεση της Επιτροπής προς το Ευρωπαϊκό Κοινοβούλιο και το Συμβούλιο: Πρωτοβουλία για την ανάπτυξη και την απασχόληση - Μέτρα χρηματοδοτικής συνδρομής υπέρ των καινοτόμων μικρών και μεσαίων επιχειρήσεων (ΜΜΕ) που δημιουργούν θέσεις απασχόλησης - Κατάσταση στις 31 Δεκεμβρίου 1999 (COM(2000) 266 - C5-0507/2000 - 2000/2245(COS))
<P>
(Το Σώμα εγκρίνει το ψήφισμα)
<SPEAKER ID=71 NAME="Πρόεδρος">
Η ψηφοφορία ολοκληρώθηκε.
<P>
ΑΙΤΙΟΛΟΓΗΣΕΙΣ ΨΗΦΟΥ - Σύσταση για δεύτερη ανάγνωση Peijs (A5-0369/2000)

<SPEAKER ID=72 LANGUAGE="IT" NAME="Fatuzzo">
Κύριε Πρόεδρε, φοβόμουν ότι θα έπρεπε να παρουσιάσω τις αιτιολογήσεις ψήφου μου γραπτώς. Ανησυχούσα πράγματι μήπως, εξαιτίας ενός κατάγματος του ποδιού, δεν θα κατάφερνα να εκφρασθώ προφορικά. Ελπίζω, ωστόσο, να μην είμαι άνθρωπος που συλλογίζεται με τα πόδια, που σκέπτεται με τα πόδια, και να μπορέσω επομένως να συνεχίσω κανονικά τη δραστηριότητά μου.
<P>
Τώρα, εκφράζοντας την επιδοκιμασία μου για το έγγραφο Peijs, ζητώ να οργανωθεί με συγκεκριμένη μορφή μια ευρωπαϊκή τράπεζα. Αυτές τις μέρες είδαμε, ευτυχώς, το ευρώ να βελτιώνει σημαντικά την τιμή του σε σχέση με το δολάριο και τη στερλίνα. Επωφελούμαι, λοιπόν, της ευκαιρίας που μου παρέχει η παρούσα αιτιολόγηση ψήφου για να εκφράσω την ευχαρίστηση και την ικανοποίησή μου για την ευρωπαϊκή νομισματική πολιτική και να ζητήσω να εντατικοποιηθεί η δραστηριότητα της Ευρωπαϊκής Τράπεζας με οργάνωση υποκαταστημάτων σε όλη την Ευρώπη.

<SPEAKER ID=73 LANGUAGE="DE" NAME="Konrad">
Κύριε Πρόεδρε, κυρίες και κύριοι, δυστυχώς η τροπολογία 5 για την πρόταση κανονισμού σχετικά με την εξυγίανση και την εκκαθάριση χρηματοπιστωτικών ιδρυμάτων εγκρίθηκε από την πλειοψηφία. Αυτό είναι παραπάνω από λυπηρό, γιατί έχει ως συνέπεια τη δυνατότητα αναγγελίας τρίτων πιστωτών. Έτσι, υποθήκες εγγεγραμμένες στην αλλοδαπή υπέρ τραπεζών δεν ανήκουν πλέον στην πτωχευτική περιουσία. Αυτό είναι απαράδεκτο!
<P>
Αυτό είναι επαρκής λόγος, πιστεύω, για να καταψηφιστεί αυτή η έκθεση. Αυτό έκανα, και λυπούμαι που η κοινή θέση της Επιτροπής δεν εξασφάλισε πλειοψηφία στη μορφή με την οποία υπεβλήθη.

<SPEAKER ID=74 NAME="Bordes, Cauquil και Laguiller">
. (FR) Η σύσταση της Επιτροπής έχει ως στόχο να εναρμονίσει σε ευρωπαϊκή κλίμακα τα δικαιώματα των πιστωτών στην περίπτωση εκκαθάρισης των πιστωτικών ιδρυμάτων. Ωστόσο, σε κανένα σημείο δεν αναφέρονται τα δικαιώματα που πρέπει να έχουν οι εργαζόμενοι των εν λόγω πιστωτικών ιδρυμάτων.
<P>
Ορισμένες εθνικές νομοθεσίες αναγνωρίζουν βέβαια τους εργαζόμενους ως πιστωτές. Αλλά, στην καλύτερη περίπτωση, δεν τους εξασφαλίζεται παρά η πληρωμή των οφειλόμενων μισθών τους. Δεν αποζημιώνονται όμως για την απώλεια της εργασίας τους, δηλαδή για τους μελλοντικούς μισθούς τους, ενώ προσπαθούμε να εξασφαλίσουμε στους πιστωτές την επιστροφή των απαιτήσεών τους, δηλαδή των κεφαλαίων τους, που αποτελούν πηγή των μελλοντικών τους εσόδων.
<P>
Οι εργαζόμενοι δεν έχουν καμία ευθύνη για τα προβλήματα μιας τράπεζας ή ενός πιστωτικού ιδρύματος δεδομένου ότι δεν συμμετέχουν στη λήψη των αποφάσεων. Αυτοί είναι που θα έπρεπε να αποζημιωθούν κατά προτεραιότητα για την απώλεια της εργασίας τους.
<P>
Καταψηφίσαμε τη σύσταση αυτή, επειδή ασχολείται μόνο με τους καπιταλίστες πιστωτές και δεν λαμβάνει υπόψη της τους εργαζόμενους χάρη στους οποίους λειτουργούν τα πιστωτικά ιδρύματα.
<P>
Σύσταση για δεύτερη ανάγνωση Sanders-ten Holte (A5-0375/2000)

<SPEAKER ID=75 LANGUAGE="IT" NAME="Fatuzzo">
Κύριε Πρόεδρε, ψήφισα υπέρ της έκθεσης Sanders. Βρέθηκα πριν από λίγες μέρες φιλοξενούμενος ενός πανεπιστημίου για την τρίτη ηλικία, όπου φοιτούν άνθρωπoι που θέλουν να μάθουν από φιλομάθεια και όχι για να αποκτήσουν ένα δίπλωμα. Φυσικά αυτά τα πανεπιστήμια τα παρακολουθούν πολλοί ηλικιωμένοι. Ο υπεύθυνος αυτού του πανεπιστημίου - πρόκειται για το πανεπιστήμιο τρίτης ηλικίας του Μπέργκαμο, της πόλης από όπου κατάγομαι - μου εξέφρασε το παράπονο γιατί να μην υπάρχει βαθμολογία και εξετάσεις ποιότητας για αυτά τα πανεπιστήμια της τρίτης ηλικίας. Μου είπε: "Πολλά πανεπιστήμια είναι κακοοργανωμένα· το δικό μας είναι καλοοργανωμένο. Να δηλώσετε, λοιπόν, στην αιτιολόγηση ψήφου σας ότι θα ήταν καλό να ενδιαφερθούμε και για την ποιότητα των πανεπιστημίων της τρίτης ηλικίας" .

<SPEAKER ID=76 NAME="Bordes, Cauquil και Laguiller">
. (FR) Δεν έχουμε φυσικά καμία αντίρρηση σχετικά με την "ευρωπαϊκή συνεργασία για την αξιολόγηση της ποιότητας στην σχολική εκπαίδευση" , αλλά όπως ο καθένας γνωρίζει, η ποιότητα της εκπαίδευσης εξαρτάται από τα μέσα που έχουν εξασφαλισθεί στα δημόσια σχολεία.
<P>
Για να εξασφαλισθεί η ποιοτική εκπαίδευση, πρέπει να υπάρχει επαρκής αριθμός σχολείων, να υπάρχουν τάξεις με περιορισμένο αριθμό μαθητών, να υπάρχει μεγάλος αριθμός εκπαιδευτικών, καθηγητών, τεχνικού και διοικητικού προσωπικού σε όλα τα επίπεδα της εκπαίδευσης, αρχίζοντας από τις τάξεις του δημοτικού. Πράγματι, σε όλες τις χώρες της Ευρώπης πραγματοποιείται στις τάξεις του δημοτικού μία διαφοροποίηση που σημαίνει ότι τα παιδιά των λαϊκών γειτονιών έχουν συχνά μια αμετάκλητη καθυστέρηση στην εκπαίδευσή τους.
<P>
Το πρώτο βήμα προς την ευρωπαϊκή εναρμόνιση θα έπρεπε να αφορά την υποχρέωση ευθυγραμμισμού με τις χώρες όπου τα μέσα που παρέχονται στην εκπαίδευση είναι τα πλέον υψηλά. Αλλά, ακόμη και στις χώρες αυτές, υπάρχει η τάση της περικοπής των μέσων που προβλέπονται για την εκπαίδευση και, γενικότερα για τη δημόσια υπηρεσία, προς όφελος άλλων δημοσιονομικών δαπανών, η κυριότερη από τις οποίες είναι οι ενισχύσεις και οι επιχορηγήσεις που χορηγούνται στις καπιταλιστικές επιχειρήσεις, δηλαδή στους ιδιοκτήτες τους.
<P>
Η σύσταση για την ποιότητα της εκπαίδευσης θα παραμείνει ευσεβής πόθος, εάν δεν αυξηθούν τα μέσα προς όφελος της εκπαίδευσης σε όλες τις χώρες της Ευρωπαϊκής Ένωσης, και κατά προτεραιότητα σε εκείνες όπου τα μέσα αυτά είναι τα πιο πενιχρά.

<SPEAKER ID=77 NAME="Fitzsimons">
. (EN) Το κύριο τμήμα της παρούσας έκθεσης σχετίζεται με την ανάγκη για ευρύτερη ευρωπαϊκή συνεργασία για την αξιολόγηση της ποιότητας της εκπαίδευσης, στο πλαίσιο των συνολικών σχολικών μας συστημάτων στην ΕΕ. Θα μπορούσε να αποδειχθεί μάλλον πολύτιμο εγχείρημα, καθώς οι διαφορετικές κυβερνήσεις της ΕΕ θα έχουν τη δυνατότητα να επωφεληθούν αμοιβαία από αποδεδειγμένα επιτυχή εκπαιδευτικά προγράμματα που δοκιμάστηκαν και εξετάστηκαν στο πλαίσιο του εκπαιδευτικού συστήματος στην Ευρώπη.
<P>
Επίσης, θα πρέπει να υπενθυμίσουμε ότι το θέμα πλέον καθίσταται ακόμα σημαντικότερο, υπό το πρίσμα της νέας κοινωνίας της πληροφορίας που διαφαίνεται. Πέρυσι στην Πορτογαλία, οι ηγέτες της ΕΕ έθεσαν ένα πλαίσιο προτάσεων σύμφωνα με το οποίο η εκπαίδευση στη χρήση του Διαδικτύου θα επεκταθεί σε όλα τα σχολεία της πρωτοβάθμιας και δευτεροβάθμιας εκπαίδευσης, στο σύνολο της Ευρωπαϊκής Ένωσης. Πρόκειται για έναν κοινωνικό και οικονομικό στόχο θεμελιώδους σημασίας, προκειμένου να μπορέσει να επωφεληθεί η Ευρωπαϊκή Ένωση από το νέο ηλεκτρονικό εμπόριο και τις σχετικές επιχειρηματικές δραστηριότητες.
<P>
Είναι γεγονός ότι οι νέες τεχνολογίες της πληροφορίας μεταβάλλονται διαρκώς. Τούτο σημαίνει ότι η εκπαιδευτική κατάρτιση στον τομέα της τεχνολογίας της πληροφορίας επίσης μεταβάλλεται διαρκώς. Γι' αυτόν το λόγο η Ευρωπαϊκή Ένωση πρέπει να ανταποκριθεί με συντονισμένο και δομημένο τρόπο προκειμένου να εγγυηθεί ότι οι καλύτερες εκπαιδευτικές μέθοδοι στον τομέα της τεχνολογίας της πληροφορίας θα είναι διαθέσιμες σε όλους τους μαθητές μας. Τούτο θα διασφαλίσει μια υψηλότερη ποιότητα εκπαίδευσης, και θα διασφαλίσει επίσης τη δημιουργία ισχυρότερων θεμελίων για να παροτρύνεται η σύσταση και εγκατάσταση νέων βιομηχανιών τεχνολογίας πληροφορικής στην επικράτεια της Ευρωπαϊκής Ένωσης.
<P>
Τα τελευταία χρόνια, η συνεργασία στον τομέα της εκπαίδευσης στην Ευρωπαϊκή Ένωση αποδείχθηκε επιτυχής. Σήμερα, δεκαοκτώ χώρες συμμετέχουν στο πρόγραμμα Erasmus, συμπεριλαμβανομένων χωρών από την Ανατολική και Κεντρική Ευρώπη. Περίπου 90 000 σπουδαστές επωφελούνται από την εν λόγω πρωτοβουλία, σε ετήσια βάση. Ενώ επικροτώ την αποδεδειγμένη επιτυχία της πρωτοβουλίας Erasmus, θα ήθελα να υπενθυμίσω ότι υπάρχουν ασφαλώς περιθώρια για βελτίωση του τρόπου κατά τον οποίο εφαρμόζεται το πρόγραμμα αυτό στην Ευρωπαϊκή Ένωση. Οι σπουδαστές εξακολουθούν να αντιμετωπίζουν οικονομικά προβλήματα όταν σπουδάζουν στο εξωτερικό. Δεν υποστηρίζω ένα σύστημα ανισότητας μεταξύ των επιπέδων της χρηματοδότησης που διατίθεται στους σπουδαστές των διαφόρων κρατών μελών που συμμετέχουν στο πρόγραμμα Erasmus. Συνιστώ θερμά στους Υπουργούς Παιδείας της Ευρωπαϊκής Ένωσης να θεσπίσουν ένα σύστημα που θα εξαλείψει κάθε στοιχείο ανισότητας αναφορικά με τη διαχείριση του προγράμματος Erasmus.
<P>
Πρέπει να υπενθυμίσουμε ότι η ενθάρρυνση των σπουδαστών για σπουδές σε άλλα κράτη μέλη της ΕΕ αποτελεί μια πολύ καλή πολιτική της Ευρωπαϊκής Ένωσης, η οποία προσφέρει πραγματικές και απτές ευκαιρίες στους σπουδαστές, προκειμένου να βελτιώσουν τις πρακτικές γλωσσικές τους δεξιότητες, σε συνάρτηση με την προαγωγή της ελεύθερης κυκλοφορίας των προσώπων στην ΕΕ.
<P>
Έκθεση De Veyrac (A5-0382/2000)

<SPEAKER ID=78 LANGUAGE="DE" NAME="Ebner">
Αξιότιμε κύριε Πρόεδρε, αξιότιμοι συνάδελφοι, υπερψήφισα την έκθεση της συναδέλφου De Veyrac, διότι φρονώ όχι μόνο ότι είναι πολύ θετική και συνεκτική, αλλά και ότι θα πρέπει στο μέλλον να της αφιερώσουμε πολλή περισσότερη προσοχή. Πιστεύω επίσης ότι δεν είναι μόνο απαραίτητο να δρομολογούνται τέτοιες εργασίες προβολής όπως αυτή της έκθεσης, αλλά και να διαθέτουμε περισσότερα χρηματοοικονομικά μέσα ώστε να επιτυγχάνουμε την απαραίτητη αποδοχή από όλους τους πολίτες για τους τομείς αυτούς.
<P>
Υφίσταται εδώ ανάγκη περαιτέρω δράσης. Είμαστε όμως στο σωστό δρόμο. Για το λόγο αυτό υπερψήφισα την έκθεση.

<SPEAKER ID=79 LANGUAGE="IT" NAME="Fatuzzo">
Κύριε Πρόεδρε, καταψήφισα αυτήν την έκθεση. Γιατί το Κόμμα των Συνταξιούχων καταψήφισε την έκθεση της κ. De Veyrac; Πριν φύγω για το Στρασβούργο, συνάντησα μια πρώην βουλευτή του Ευρωπαϊκού Κοινοβουλίου, την αξιότιμη κ. Monica Baldi, πολύ καλή γνώστρια των πολιτιστικών θεμάτων, η οποία, συζητώντας για αυτήν την έκθεση σε ένα καφενείο, μπροστά από έναν καλό καφέ, μου επισήμανε: "Γιατί σ' αυτή την έκθεση υποστηρίζεται να μειωθεί ο αριθμός των πολιτιστικών χώρων που υπάρχουν στην Ιταλία και έχουν εγγραφεί σ' αυτούς τους καταλόγους; Δεν θα έπρεπε να κοιτάμε, περισσότερο από τον αριθμό, την ποιότητα των χώρων σε ένα κράτος; Φταίμε εμείς που η Ιταλία είναι τόσο γεμάτη με αρχαιότητες προς συντήρηση;"

<SPEAKER ID=80 NAME="Αλυσανδράκης">
Η έκθεση της κυρίας Veyrac δείχνει καλές προθέσεις και περιέχει ορισμένες εποικοδομητικές προτάσεις. Για τους λόγους αυτούς, οι Ευρωβουλευτές του ΚΚΕ την υπερψηφίσαμε.
<P>
Εν τούτοις, πολύ φοβόμαστε ότι οι προτάσεις απευθύνονται σε "ώτα μη ακουόντων". Είναι σε όλους γνωστό ότι η πολιτισμική και φυσική κληρονομιά απειλούνται με ολοκληρωτική καταστροφή από δραστηριότητες που υποβαθμίζουν ή και καταστρέφουν το αστικό και τοπογραφικό πλαίσιο του χώρου στον οποίο βρίσκονται ανεκτίμητα στοιχεία τέτοιας κληρονομιάς. Η υπερβολική και ανεξέλεγκτη χρήση γης, η αυξημένη οικοδόμηση στα ιστορικά κέντρα των πόλεων, σε χώρους πρασίνου και σε ελεύθερες ζώνες, η απουσία μέτρων ουσιαστικής προστασίας των δασών και του φυσικού περιβάλλοντος, είναι τα αποτελέσματα μιας συνεχώς εντεινόμενης επίθεσης κατά του φυσικού και πολιτιστικού τοπίου.
<P>
Όλα αυτά βεβαίως δεν γίνονται τυχαία από κάποιους κακοήθεις, αλλά είναι άμεση συνέπεια μιας πολιτικής που εμπορευματοποιεί τα πάντα, με μοναδικό γνώμονα την εξασφάλιση όλο και μεγαλύτερου κέρδους. Χαρακτηριστικό είναι το παράδειγμα των εγκαταστάσεων της εταιρείας TVX Gold στην Ολυμπιάδα της Χαλκιδικής, κοντά στα Στάγειρα, γενέτειρα του Αριστοτέλη, που κατέστρεψαν το δάσος και βάζουν σε κίνδυνο τα μνημεία· σαν να μην έφταναν αυτά, οι κάτοικοι της περιοχής σύρθηκαν στα δικαστήρια και καταδικάστηκαν επειδή τόλμησαν να υπερασπίσουν το ιστορικό και το φυσικό τους περιβάλλον. Πολλά παραδείγματα θα μπορούσε επίσης κανείς να αντλήσει από τις καταστροφές που γίνονται ή έχουν προγραμματιστεί να γίνουν με αφορμή την διοργάνωση των Ολυμπιακών αγώνων του 2004 στην Αθήνα.
<P>
Η Ευρωπαϊκή Ένωση όχι μόνο δεν κάνει τίποτα για την αναχαίτιση και αντιμετώπιση τέτοιων φαινομένων αλλά, αντίθετα, είναι ο κύριος υποστηρικτής αυτής της πολιτικής. Χρηματοδοτεί έργα τα οποία κτίζονται μέσα σε αρχαιολογικούς χώρους, θάβοντας και καταστρέφοντας αρχαία μνημεία όπως στην περίπτωση του μουσείου της Ακρόπολης. Αυτή τη στιγμή η ελληνική κυβέρνηση καταργεί το άρθρο 24 του Συντάγματος και καταλύει με αυτό τον τρόπο την έστω και στοιχειώδη νομοθετική προστασία που υπήρχε για τα δάση, χωρίς να υπάρχει η παραμικρή αντίδραση εκ μέρους της ΕΕ.
<P>
Η ΕΕ αρέσκεται σε μεγάλα και πομπώδη λόγια για τον πολιτισμό και, ενώ διακηρύσσει ότι η πολιτιστική κληρονομιά είναι βασικό στοιχείο της ιδιαίτερης ταυτότητας και της ιστορικής εξέλιξης μιας κοινωνίας, δεν έχει κάνει τίποτα για την επιστροφή των μαρμάρων του Παρθενώνα στον φυσικό και ιστορικό χώρο του οποίου αποτελούν αναπόσπαστο κομμάτι, ως την ελάχιστη έμπρακτη απόδειξη σεβασμού της πολιτιστικής και ιστορικής κληρονομιάς και προστασίας της ιστορικής μνήμης. Μένει επίσης αδιάφορη στη λεηλασία των μνημείων της βόρειας Κύπρου, αλλά και τη βάρβαρη καταστροφή τους, από τα τουρκικά στρατεύματα κατοχής. Τέλος, έχει τεράστια ευθύνη για τις καταστροφές μνημείων από βομβαρδισμούς στη διάρκεια της επιδρομής κατά της Γιουγκοσλαβίας.
<P>
Η κατάσταση αυτή δεν μπορεί να αντιμετωπιστεί ούτε με ημίμετρα ούτε με ευχολόγια ούτε, βεβαίως, στα πλαίσια της λογικής της αγοράς. Απαιτείται η κινητοποίηση όλου του μαζικού κινήματος, όλων των πολιτιστικών φορέων, όλων των εργαζομένων, απαιτείται να επιβληθεί μια άλλη πολιτική, που θα σέβεται τον εργαζόμενο άνθρωπο και τα αποτελέσματα της δημιουργίας του.

<SPEAKER ID=81 NAME="Andreasen">
. (EN) Η Ομάδα ΦΙΛ θεωρεί ότι η έκθεση de Veyrac αποτελεί σημαντικότατη συνεισφορά στην καλύτερη προστασία της παγκόσμιας πολιτιστικής και φυσικής κληρονομιάς.
<P>
Φρονούμε ότι η εφαρμογή της Σύμβασης για την προστασία της παγκόσμιας πολιτιστικής και φυσικής κληρονομιάς στην ΕΕ αποτελεί καθήκον περισσότερο για τα κράτη μέλη, παρά για την Ευρωπαϊκή Κοινότητα. Δυσκολευόμαστε να διακρίνουμε την "προστιθέμενη αξία" της παρέμβασης της ΕΕ στο θέμα αυτό. Οι τροπολογίες της Ομάδας επί της έκθεσης de Veryac εκφράζουν αυτήν τη θέση.
<P>
Επομένως, για λόγους απουσίας "προστιθέμενης αξίας" και αρχής της επικουρικότητας, η Ομάδα ΦΙΛ θα απόσχει από την τελική ψηφοφορία.

<SPEAKER ID=82 NAME="Esclopι">
. (FR) Η υπεράσπιση και η προώθηση της κληρονομιάς μας, σε κάθε κράτος, είναι ουσιώδους σημασίας με την έννοια ότι εγγυώνται την ταυτότητά μας και τις ιδιαιτερότητές μας με σεβασμό των διαφορών.
<P>
Η κληρονομιά αυτή, είτε είναι πολιτιστική, αρχιτεκτονική, οικονομική ή φυσική, προέρχεται από το παρελθόν μας: η υπεράσπισή της δεν είναι μια μάχη οπισθοφυλακής, αλλά αντιθέτως, σηματοδοτεί την προετοιμασία του μέλλοντός μας. Έτσι, όπως έγραφε ο Ernest Renan, "Οι μόνοι άνθρωποι της προόδου είναι εκείνοι που έχουν ως σημείο εκκίνησης το βαθύ σεβασμό για το παρελθόν" .
<P>
Πρέπει λοιπόν να αξιοποιήσουμε τον πλούτο του παρελθόντος, της κληρονομιάς μας, των ριζών μας, των παραδόσεών μας, ακόμη και των πλέον παλαιών, για να προετοιμάσουμε την αυριανή ζωή. Χάρη σε αυτόν τον πλούτο και σε αυτήν την πολιτιστική ποικιλότητα, θα μπορέσουμε να εξασφαλίσουμε την καλύτερη γνώση του ίδιου μας του εαυτού. Αλλά για το σκοπό αυτό, πρέπει να σεβαστούμε όλες τις μορφές της κληρονομιάς μας, όλες τις διαφορές μας, και μόνον η προσφυγή στην αρχή της επικουρικότητας μπορεί να μας επιτρέψει την επίτευξη αυτού του σκοπού.
<P>
Χάρη στην αρχή αυτή, μπορούμε να διατηρήσουμε, να αναπτύξουμε και να μεταδώσουμε την κληρονομιά μας, τον πολιτισμό μας, τις παραδόσεις μας. Η εξαφάνιση ή η συρρίκνωση μιας από αυτές τις παραδόσεις (όπως το κυνήγι, η ζωή στην ύπαιθρο ή η γαστρονομία), είναι σαν να κόβει την αλυσίδα της μετάδοσης του πλούτου μας και του τρόπου ζωής μας, να μας κάνει πολιτιστικά φτωχότερους, να καταλήγει στο να δημιουργείται ένα καλούπι στο οποίο θα πρέπει να μπουν όλοι για να ζήσουν σε μια ανούσια κοινωνία, αλλά πιο εύπλαστη και ελεγχόμενη από τους "ιθύνοντες και τους κυβερνώντες" . Αυτό δεν μπορούμε να το δεχτούμε.
<P>
Έτσι, στην προοπτική αυτή της υπεράσπισης, της διατήρησης και της προώθησης της κληρονομιάς μας, οφείλουμε να διασφαλίσουμε την αρχιτεκτονική μας, να υποστηρίξουμε τη βιοτεχνία μας, να διατηρήσουμε και να αξιοποιήσουμε τα τοπία μας, αλλά, επιμένω στο σημείο αυτό, χωρίς να απομονώσουμε αυτά τα στοιχεία και χωρίς να απομονώσουμε τις παραδόσεις και τα πολιτιστικά ήθη που τα συνοδεύουν. Πρέπει επίσης να εξασφαλίσουμε το δικαίωμα στη διαφορά και τη βοήθεια για τη διατήρηση όλων αυτών των αξιών, επειδή η ζωή στην ύπαιθρο έχει το δικαίωμα να συνεχίσει να υπάρχει μέσα στη σημερινή πλήρως αστικοποιημένη κοινωνία.
<P>
Έτσι, σύμφωνα με την έκθεση αυτή, είναι σίγουρα σημαντικό να υπερασπιστούμε την κληρονομιά των τρίτων και της Ένωσης, αλλά εξίσου σημαντικό και ουσιώδους σημασίας είναι να υπερασπιστούμε την κληρονομιά των χωρών και των περιφερειών μας. Για το λόγο αυτό, χαιρετίζουμε με ικανοποίηση οτιδήποτε αφορά τη λήψη υπόψη της κληρονομιάς στα διάφορα σχέδια κατάρτισης σχετικά με τη διατήρηση και την αποκατάσταση αυτής της κληρονομιάς. Το ίδιο ισχύει και για την ενίσχυση και την υποστήριξη της βιοτεχνικής δραστηριότητας, τομέας που συμβάλλει ενεργά στη δημιουργία θέσεων εργασίας, χωρίς όμως να πλαισιωθεί με σχολαστικές και μη ρεαλιστικές ρυθμίσεις, όπως συνέβη με τους εμπόρους των υπαίθριων αγορών.
<P>
Ωστόσο, εκφράζουμε μια επιφύλαξη σχετικά με την κοινοτική ρύθμιση η οποία υπό το πρόσχημα της προστασίας (όρος που είναι πολύ απόλυτος) του περιβάλλοντος, σκοπεύει να εξαλείψει τις παραδόσεις και τις τοπικές συνήθειες που αποτελούν αναπόσπαστο τμήμα του πολιτισμού των περιοχών μας, πράγμα που δεν το επιδιώκει η έκθεση αυτή, την οποία υποστηρίζουμε, αλλά θα απόσχουμε για το λόγο αυτό.

<SPEAKER ID=83 NAME="Figueiredo">
. (ΡΤ) Από το 1972, όταν η Γενική Συνέλευση της UNESCO ενέκρινε τη Σύμβαση για την προστασία της παγκόσμιας πολιτιστικής και φυσικής κληρονομιάς, την οποία ήδη υπέγραψαν 158 χώρες, συμπεριλαμβανομένων και των 15 κρατών μελών της Ευρωπαϊκής Ένωσης, καταγράφηκαν 630 αγαθά στον κατάλογο της παγκόσμιας κληρονομιάς, από τα οποία το 30% προέρχεται από χώρες της Ευρωπαϊκής Ένωσης (188), και από αυτά τα 10 από την Πορτογαλία.
<P>
Είναι όμως προφανές ότι δεν αρκεί να ταξινομούνται κάποια αγαθά ως παγκόσμια κληρονομιά. Είναι απαραίτητο να ληφθούν όλα τα μέτρα για να ενισχυθεί η διαφύλαξή τους, μεταξύ των οποίων και χρηματοδοτικές ενισχύσεις, όπως πράξαμε με τις προτάσεις που υποβάλαμε στο πλαίσιο του κοινοτικού προϋπολογισμού.
<P>
Όπως τονίζει η εισηγήτρια, υπάρχει μία ανισορροπία μεταξύ των ευρωπαϊκών χωρών και του υπόλοιπου κόσμου όσον αφορά αναγνωρισμένους φυσικούς και πολιτιστικούς χώρους, για το λόγο αυτό πρέπει να στηρίξουμε και να ενθαρρύνουμε τις τρίτες χώρες προκειμένου να συμπληρώσουν τον κατάλογο της φυσικής και πολιτιστικής κληρονομιάς, σε μία περιεκτική προοπτική, ώστε να μπορέσουν να επωφεληθούν από την προστασία.
<P>
Είναι επίσης σημαντικό τα κράτη μέλη να εφαρμόσουν τις υφιστάμενες οδηγίες, και κυρίως την οδηγία ΕΙΑ σχετικά με την αξιολόγηση των επιπτώσεων ορισμένων δημόσιων και ιδιωτικών προγραμμάτων για την πολιτιστική και φυσική κληρονομιά, όπως αναφέρεται στην έκθεση.

<SPEAKER ID=84 LANGUAGE="ES" NAME="Gasςliba i Bφhm">
. (ES) Η θετική μου ψήφος για την έκθεση De Veyrac σχετικά με την εφαρμογή της Σύμβασης για την προστασία της παγκόσμιας πολιτιστικής και φυσικής κληρονομιάς στα κράτη μέλη της Ευρωπαϊκής Ένωσης, βασίζεται στο γεγονός ότι έχω πεισθεί ότι θα πρέπει να προχωρήσουμε ως προς την πολιτιστική διάσταση της Ευρωπαϊκής Ένωσης και να εργαστούμε ώστε να εξασφαλίσουμε μια πολιτιστική πολιτική στην Ένωση που να δίνει έμφαση στην πολιτιστική, γλωσσολογική, αρχιτεκτονική και καλλιτεχνική ποικιλία ως ένα από τα κύρια χαρακτηριστικά του πνευματικού της πλούτου και της Γηραιάς Ηπείρου, καθώς επίσης και σε όλα εκείνα τα στοιχεία που συνθέτουν την κοινή μας πολιτιστική κληρονομιά, όπως διαπιστώνουμε όταν ταξιδεύουμε εντός της Ένωσης και βλέπουμε τον τρόπο με τον οποίο στο πέρασμα των αιώνων τα διάφορα ρεύματα σκέψης εκδηλώνονται στα μνημεία μας, στους καλλιτεχνικούς ρυθμούς, στα συστήματα αξιών, στα πνευματικά και θρησκευτικά ρεύματα, στις σχολές φιλοσοφικής και επιστημονικής σκέψης. Εν κατακλείδι, και σύμφωνα με τις Συνθήκες, θα πρέπει να υπάρξει μια εμβάθυνση της ευρωπαϊκής πολιστιστικής πολιτικής υποστηρίζοντας και προστατεύοντας την ποικιλία της, που αποτελεί παράγοντα που παράλληλα προσδιορίζει την ευρωπαϊκή ενότητα. Η έκθεση De Veyrac αποτελεί μια ανεκτίμητη συνεισφορά προς αυτήν την κατεύθυνση.
<P>
Έκθεση Doorn (A5-0351/2000)

<SPEAKER ID=85 LANGUAGE="IT" NAME="Fatuzzo">
Κύριε Πρόεδρε, είμαι βέβαιος ότι θα ακούσετε με προσοχή και αυτή την αιτιολόγηση ψήφου μου, η οποία είναι θετική. Ό,τι αδυνατίζει και κομψαίνει εγώ το βλέπω θετικά, αρκεί να γίνεται με τρόπο όχι υπερβολικά επιβαρυντικό για εκείνον που υφίσταται αυτό το αδυνάτισμα και να γίνεται με λογική. Επιμένω, ωστόσο, να ληφθεί υπόψη σ' αυτή τη δραστηριότητα της απλοποίησης και της ελάφρυνσης της κοινοτικής νομοθεσίας για τον τομέα του συντονισμού της κοινωνικής ασφάλισης - για την οποία μιλά αυτή η έκθεση - ότι θα ήταν καλό ο εργαζόμενος που έχει εργαστεί σε περισσότερα κράτη της Ευρωπαϊκής Ένωσης να λαμβάνει τη σύνταξή του, όχι ένα μέρος σε ένα κράτος, ένα άλλο μέρος σε άλλο και ένα άλλο μέρος σε τρίτο, αλλά από μια ενιαία υπηρεσία καταβολής της σύνταξης.

<SPEAKER ID=86 NAME="Πρόεδρος">
Κύριε Fatuzzo σας ευχαριστώ. Όσο περισσότερο σας ακούω, τόσο περισσότερο συνειδητοποιώ ότι σύντομα θα έχω μάθει την ιστορία της ζωής σας.

<SPEAKER ID=87 NAME="Bordes, Cauquil και Laguiller">
. (FR) Όντας αντίθετοι με την οικονομία της αγοράς, δεν λαμβάνουμε θέση ως προς την υποτιθέμενη απλούστευση της ευρωπαϊκής αγοράς. Συνεπώς, απέχουμε από την ψηφοφορία επί της υποβληθείσας έκθεσης.
<P>
Όσον αφορά όμως τις πτυχές που μπορούν να επηρεάσουν τους εργαζόμενους, υποστηρίζουμε:
<P>
την απλούστευση της κοινωνικής νομοθεσίας και της κοινωνικής ασφάλισης με την ευθυγράμμισή τους με τις χώρες που έχουν θεσπίσει τις πλέον ευνοϊκές ρυθμίσεις για τους εργαζόμενους,
<P>
όσον αφορά τον ΦΠΑ, την απλούστευση που συνίσταται στο να καταργηθεί πλήρως ο ΦΠΑ και κάθε φόρος επί της κατανάλωσης, δεδομένου ότι επιβαρύνουν κυρίως τις τάξεις με τα χαμηλότερα εισοδήματα, και να αντικατασταθούν με ανάλογη αύξηση της φορολογίας των καπιταλιστικών επιχειρήσεων και με έντονα αυξανόμενο φόρο σε όλες τις μορφές εσόδων του κεφαλαίου.
<P>
Έκθεση Van der Laan (A5-0397/2000)

<SPEAKER ID=88 LANGUAGE="IT" NAME="Fatuzzo">
Κύριε Πρόεδρε, ψήφισα υπέρ της έκθεσης Van der Laan. Ευχαριστώντας την με την ευκαιρία για τις δηλώσεις που έκανε προ ολίγου, θα ήθελα να υπογραμμίσω, με αυτή τη θετική μου ψήφο, το τμήμα αυτού του εγγράφου που αναφέρεται στις ενισχύσεις υπέρ της Παλαιστινιακής Αρχής. Αυτήν την υπόδειξη μου την έδωσαν εκπρόσωποι του Κόμματος των Συνταξιούχων του Ισραήλ - διότι το ισραηλινό Κόμμα των Συνταξιούχων εκπροσωπείται στην Κνεσέτ - ένας από τους οποίους μου είπε: "Κάνετε καλά που βοηθάτε τους Παλαιστινίους. Θα πρέπει μάλιστα να τους βοηθήσετε περισσότερο και καλύτερα και να μεριμνάτε ώστε αυτές οι ενισχύσεις να εξυπηρετούν πραγματικά τον παλαιστινιακό πληθυσμό, που τις έχει αληθινά ανάγκη. Έχω πράγματι την πεποίθηση ότι, αν οι παλαιστίνιοι πολίτες είναι καλύτερα από οικονομία και από υγεία, θα υπάρχει λιγότερος πόλεμος από ό,τι υπάρχει δυστυχώς σήμερα" .

<SPEAKER ID=89 NAME="Beysen και Ries">
. (FR) Δεν θα ακολουθήσω την Ομάδα μου ως προς τη θέση της σχετικά με την τροπολογία του συναδέλφου Rijk Van Dam, την οποία προσωπικά αποφάσισα να υποστηρίξω.
<P>
Το γεγονός ότι αυτό το θέμα, δηλαδή η αντισημιτική προπαγάνδα που διαδίδεται από τα σχολικά παλαιστινιακά εγχειρίδια, δεν περιλαμβάνεται στο κείμενο της Απαλλαγής 97 αποτελεί ένα ζήτημα. Θα έλεγα, ένα τεχνικό ζήτημα. Το ότι εναντιωνόμαστε μόνο για το λόγο αυτό, δηλαδή για τη μορφή, και όχι για το περιεχόμενο, είναι κατά τη γνώμη μου λανθασμένο πολιτικό μήνυμα.
<P>
Το παλαιστινιακό εκπαιδευτικό σύστημα επιχορηγείται σε μεγάλο βαθμό, μετά τις συμφωνίες του Όσλο, από την Ευρωπαϊκή Ένωση και τα κράτη μέλη. Είναι συνεπώς λογικό να απαιτήσουμε από την Επιτροπή να μεριμνά από κοντά ώστε τα κείμενα που χρησιμοποιούνται στα παλαιστινιακά σχολεία να μην προτρέπουν στον πόλεμο, στη βία και στο φυλετικό μίσος.
<P>
Η Ένωση δεν μπορεί ταυτόχρονα να υποστηρίζει ενεργά τη συμφιλίωση και την ειρήνη με συνεχείς προσπάθειες και να συνεχίζει να κλείνει τα μάτια στην ιδεολογική κατάχρηση των χρηματοδοτικών της ενισχύσεων. Εύχομαι ολόθερμα να αποτελέσει το θέμα αυτό αντικείμενο ουσιώδους συζήτησης στο Κοινοβούλιο.
<P>
Πρέπει να είμαστε ανυποχώρητοι στο θέμα αυτό. Η συνείδησή μας το απαιτεί. Οι ψηφοφόροι μας επίσης.

<SPEAKER ID=90 NAME="Sacrιdeus">
. (SV) Υπερψήφισα την έκθεση αλλά και την τροπολογία 1 του κ. Van Dam.
<P>
Είναι σημαντικό να εκφράσει το Ευρωπαϊκό Κοινοβούλιο την έντονη δυσαρέσκειά του για τις αντισημιτικές αναφορές στο εκπαιδευτικό υλικό των παλαιστινιακών σχολείων και να καλέσει την Επιτροπή να μεριμνήσει ώστε η βοήθεια που διατίθεται στο παλαιστινιακό εκπαιδευτικό σύστημα να μην χρηματοδοτεί άμεσα ή έμμεσα το φυλετικό μίσος, αλλά να συμβάλει η ΕΕ προκειμένου το παλαιστινιακό εκπαιδευτικό σύστημα να προωθεί την ειρήνη και την συμφιλίωση στην Μέση Ανατολή.
<P>
Η ενίσχυση της ΕΕ θα πρέπει να κατευθύνεται στο μέτρο του δυνατού στην επίτευξη ειρήνης και συμφιλίωσης στην Μέση Ανατολή. Η ΕΕ διαθέτει ενίσχυση μεταξύ άλλων και στο παλαιστινιακό εκπαιδευτικό σύστημα. Είναι εξαιρετικά λυπηρό και προσβλητικό να περιλαμβάνουν τα σχολικά εγχειρίδια στα παλαιστινιακά σχολεία αντισημιτικές αναφορές και χαρακτηρισμούς κατά του Ισραήλ, της μόνης δημοκρατίας στην Μέση Ανατολή, με αποκρουστικές, ναζιστικού τύπου φράσεις.

<SPEAKER ID=91 NAME="Van der Laan">
. (EN) Τόσο η εισηγήτρια όσο και η Ομάδα ΦΙΛ συμμερίζονται την άποψη που εκφράζεται στην τροπολογία αριθ. 1, σχετικά με την ανησυχία για την ενδεχόμενη χρήση της χρηματοδοτικής υποστήριξης της ΕΕ για πρόκληση φυλετικού μίσους μεταξύ των Παλαιστινίων κατά των Εβραίων γειτόνων τους.
<P>
Η Επιτροπή Ελέγχου του Προϋπολογισμού, στην παραπομπή μιας έκθεσης για τη συνέχεια που δόθηκε στην απαλλαγή, περιορίζεται αυστηρά στα περιεχόμενα του αρχικού ψηφίσματος απαλλαγής για το εξεταζόμενο έτος.
<P>
Η εν λόγω τροπολογία θέτει ένα νέο ζήτημα σχετικά με αποδεικτικά στοιχεία που πρόσφατα ήλθαν στο φως. Η εισηγήτρια προτείνει συνεπώς να απορριφθεί η τροπολογία αλλά να αντιμετωπισθεί το ζήτημα με πληρέστερο τρόπο στο πλαίσιο της τρέχουσας έκθεσης απαλλαγής για το 1999.
<P>
Έκθεση Garriga Polledo (A5-0331/2000)

<SPEAKER ID=92 NAME="Cushnahan">
Κύριε Πρόεδρε, οι ομιλητές επέστησαν την προσοχή σε μια σειρά προβλημάτων, συμπεριλαμβανομένου του λαθρεμπορίου τσιγάρων. Συμμερίζομαι την ανησυχία τους, καθώς γενικότερα πιστεύεται ότι οι διεθνείς εγκληματίες ενδιαφέρονται πλέον περισσότερο για το λαθρεμπόριο τσιγάρων παρά για το λαθρεμπόριο ναρκωτικών, καθώς είναι επικερδέστερο και λιγότερο επικίνδυνο. Εμείς στην ΕΕ, πρέπει να αντιμετωπίσουμε αυτό το πρόβλημα ως επείγον ζήτημα.
<P>
Τα κέρδη από το λαθρεμπόριο τσιγάρων όχι μόνο γεμίζουν τις τσέπες των εγκληματιών αλλά στερούν την ΕΕ από έσοδα, τα οποία θα μπορούσαν να χρησιμοποιηθούν για την αντιμετώπιση του καρκίνου, της φτώχειας, για την προάσπιση των ανθρωπίνων δικαιωμάτων, κλπ. Επιπλέον, τα φθηνότερα τσιγάρα συνιστούν μεγαλύτερο κίνδυνο για την υγεία λόγω της μεγαλύτερης κατανάλωσης καπνού, και πρέπει να εξασφαλίσουμε την υποστήριξη των υπουργών των εθνικών και περιφερειακών κυβερνήσεων, σε οποιαδήποτε σχετική εκστρατεία.
<P>
Ειδικότερα, η Επιτροπή πρέπει να έλθει σε επαφή με τους Υπουργούς Υγείας και Παιδείας της Συνέλευσης της Βορείου Ιρλανδίας, κυρία de Brun και κύριο Martin McGuinness. Το αναφέρω επειδή χρησιμοποιούμε τα προγράμματα εκπαίδευσης και υγείας για να καταπολεμήσουμε τον καρκίνο, και πρόσφατα η Anderstown News αποκάλυψε τη σοβαρή ανάμειξη του IRA στο λαθρεμπόριο τσιγάρων. Έχουν δεσμούς με αυτήν την οργάνωση. Η ενθάρρυνση των φίλων τους να σταματήσουν αυτήν τη δραστηριότητα είναι ο καλύτερος τρόπος για να απαλλαγεί το υπουργικό χαρτοφυλάκιο. Επίσης υπογραμμίζει τη μεγαλύτερη ανάγκη για ευρύτερη αστυνόμευση στη Βόρειο Ιρλανδία.

<SPEAKER ID=93 LANGUAGE="IT" NAME="Fatuzzo">
Κύριε Πρόεδρε, ψήφισα υπέρ αυτής της έκθεσης, αλλά με μεγάλη επιφύλαξη. Πριν φύγω για το Στρασβούργο, βρέθηκα σε ένα εστιατόριο με τον κ. Rota, συνταξιούχο, επίσης από το Μπέργκαμο. Μιλήσαμε για το Κόμμα των Συνταξιούχων και με ρώτησε αν είμαι ικανοποιημένος από το Ευρωπαϊκό Κοινοβούλιο. Του είπα: "Μα τι ωραία δραστηριότητα μου έτυχε να ασκώ! Είμαι ικανοποιημένος, περνάω καλά, έχω σπουδαίους φίλους. Ακόμα και οι Αντιπρόεδροι με ακούν με πολλή προσοχή και με δέχονται με μεγάλη ευχαρίστηση, όπως για παράδειγμα ο Αντιπρόεδρος Provan" . Και αυτός μου είπε: "Όλα λοιπόν λειτουργούν καλά στην Ευρώπη; Δεν συμβαίνει να σπαταλάτε καμιά φορά τα ευρωπαϊκά χρήματα;" "Όχι" , απάντησα, "λειτουργούμε περίφημα!" Δυστυχώς διάβασα, αντίθετα, σε αυτήν την έκθεση ότι τα εθνικά κράτη δεν έχουν εφαρμόσει τους κοινοτικούς κανόνες για την είσπραξη των δασμών του κοινοτικού δικαίου. Ελπίζω, λοιπόν, στο μέλλον η Ευρώπη να λειτουργεί και στην είσπραξη των τελωνειακών δασμών.

<SPEAKER ID=94 LANGUAGE="DA" NAME="Blak, Lund και Thorning-Schmidt">
. (DA) Ψηφίσαμε υπέρ της έκθεσης που αφορά τις ασφάλειες και εγγυήσεις για την προστασία της είσπραξης των παραδοσιακών ιδίων πόρων. Η έκθεση στο σύνολό της είναι λογική. Υπάρχουν ωστόσο μεμονωμένα σημεία από τα οποία θα θέλαμε να διαχωρίσουμε τη θέση μας. Τα σημεία 15 και 16 στοχεύουν στη θέσπιση ενός ενιαίου κώδικα νόμων στην ΕΕ και σε εναρμόνιση στον τομέα της εφαρμογής του εθνικού ποινικού δικαίου και των δικονομικών συστημάτων στα κράτη μέλη. Καταρχάς, υπάρχει ασάφεια στη συγκεκριμένη διατύπωση. Δεύτερον, δεν είμαστε υπέρ της εναρμόνισης του ποινικού δικαίου και των δικονομικών συστημάτων των κρατών μελών. Είμαστε υπέρ της θέσπισης των απαραίτητων μέσων για την αποτελεσματικότερη καταπολέμηση της διασπάθισης των κοινοτικών πόρων. Είμαστε υπέρ της συμπλήρωσης του κανονισμού της OLAF και της σύστασης μιας μονάδας στα πλαίσια της OLAF, η οποία θα διεξάγει έρευνες και θα διευκολύνει την ποινική παρακολούθηση των υποθέσεων ενώπιον των εθνικών δικαστηρίων. Η μονάδα αυτή θα ασχολείται μόνο με τα εγκλήματα που διαπράττονται από εργαζομένους της ΕΕ. Σε πιο μακροπρόθεσμο επίπεδο, θα ήταν προσοδοφόρο να αξιολογήσουμε τη δυνατότητα δημιουργίας μιας ευρωπαϊκής εισαγγελικής αρχής, η οποία θα μεριμνά για την ποινική παρακολούθηση της διασπάθισης των κοινοτικών πόρων στα κράτη μέλη. Παρόλ' αυτά, δεν πρέπει να προβούμε σε εναρμόνιση για χάρη και μόνο της εναρμόνισης. Το ποινικό δίκαιο και τα δικονομικά συστήματα των κρατών μελών σε άλλους τομείς είναι εθνική υπόθεση.
<P>
Έκθεση McCartin (A5-0396/2000)

<SPEAKER ID=95 LANGUAGE="IT" NAME="Fatuzzo">
Κύριε Πρόεδρε, αν και δεν βρίσκω πια τις σημειώσεις μου, νομίζω ότι θυμάμαι πως ψήφισα κατά της έκθεσης McCartin, η οποία μιλά για τη γεωργία και για το γάλα σε σκόνη. Δράττομαι ευχαρίστως της ευκαιρίας να μιλήσω για αυτό το θέμα, τόσο επειδή θέλω να επιμείνω να διευκολυνθούν πραγματικά οι γεωργοί, οι οποίοι σ' αυτό το έγγραφο δεν προστατεύονται αντίθετα επαρκώς, αλλά προπαντός επειδή θέλω να επισημάνω το γεγονός ότι, για το αποκορυφωμένο γάλα και το αποκορυφωμένο γάλα σε σκόνη, στην Ιταλία, αυτόν τον καιρό συντελείται το τέλος του κόσμου. Δεν μιλούν μόνο για τρελές αγελάδες, αλλά από χθες, στην Ιταλία, μιλούν και για "τρελό γάλα" . Λένε ότι μπορεί, πίνοντας το γάλα, να κολλήσει κανείς την αρρώστια των τρελών αγελάδων. Είναι αληθινά ασυγχώρητο για αυτόν που το λέει και θα ήταν σκόπιμο να παρέμβει η Ευρωπαϊκή Ένωση, για να διαβεβαιώσει ότι το γάλα δεν είναι τρελό, αλλά καλό.

<SPEAKER ID=96 NAME="Figueiredo">
. (ΡΤ) Η έκθεση είναι βαθύτατα αντιφατική όσον αφορά την εκτίμηση που πραγματοποιεί σχετικά με διάφορες πτυχές της ΚΓΠ. Για παράδειγμα, υιοθετεί θέσεις που αποκαλύπτουν μία αυστηρά δημοσιονομική ανησυχία όταν εκφράζει ικανοποίηση για τη μεταρρύθμισή της όσον αφορά τη μείωση των αγροτικών τιμών και των παραγωγικών πλεονασμάτων, και επιμένει για μεγαλύτερη μείωση των αντισταθμιστικών πληρωμών, χωρίς να αναφέρει λέξη για τις συνέπειες για τα εισοδήματα των αγροτών. Αφετέρου, υιοθετεί την αρχή της συγχρηματοδότησης, δηλαδή την επανεθνικοποίηση του κόστους της ΚΓΠ, αρχή που απορρίπτουμε.
<P>
Επίσης, εκφράζει την ικανοποίησή της σχετικά με την απόφαση της Επιτροπής για μία ευρεία αξιολόγηση της ΚΟΑ του γάλακτος, συμφωνώντας με την άποψη του Ελεγκτικού Συνεδρίου να τεθεί σε αμφισβήτηση το σύστημα των ποσοστώσεων και των αυξήσεων τους που πραγματοποιήθηκαν στην Ατζέντα 2000, παραγνωρίζοντας το γεγονός ότι, παρά κάποιες αδικίες στην κατανομή των ποσοστώσεων, όπως συνέβη με την Πορτογαλία, το σύστημα αυτό συνεχίζει πάντα να διασφαλίζει, κατά κάποιο τρόπο, προστασία στο επίπεδο της τιμής και του εισοδήματος.
<P>
Ως προς τον τομέα του χοιρείου κρέατος και των ζωικών επιδημιών, εξετάζει τελικά και υποστηρίζει την πρόταση για τη δημιουργία ταμείων με τη συνεισφορά των ίδιων των παραγωγών ή άλλων ειδών ασφαλιστικών συστημάτων, γεγονός που αποτελεί επαναφορά της άποψης που εξέφρασε η έκθεση Garot, η οποία υποστήριζε τη συγχρηματοδότηση των ταμείων αυτών από την Κοινότητα.
<P>
Ωστόσο, συμφωνώ με τον εισηγητή όταν εγείρει ένα πολύ σημαντικό πρόβλημα σχετικά με το καθεστώς των αρόσιμων καλλιεργειών, που είναι η συγκέντρωση των ενισχύσεων στους μεγάλους παραγωγούς και στις πιο ευημερούσες περιοχές. Αυτό που χρειάζεται είναι να βελτιωθεί η κατάσταση των μικρών παραγωγών, διαφοροποιώντας την ενίσχυση ανάλογα με τη διάσταση. Είναι όμως δύσκολο να καταλάβουμε πώς θέλει ο εισηγητής να στηρίξουμε τους μικρούς αγρότες με τα μέτρα που υποστηρίζει.
<P>
Έκθεση Staes (A5-0389/2000)
<P>
Πρόεδρος. Κύριε Fatuzzo, αν θέλετε να παραμείνετε όρθιος θα συνεχίσουμε, καθώς είστε ο μόνος ομιλητής που έμεινε.

<SPEAKER ID=97 NAME="Fatuzzo">
Κύριε Πρόεδρε, το πόδι μου κουράζεται εύκολα, γι' αυτό και κάθομαι σήμερα τόσο.
<P>
Όσον αφορά την αιτιολόγηση ψήφου μου για το έγγραφο Staes, που αφορά την Επιτροπή Ελέγχου του Προϋπολογισμού και ιδιαίτερα τον τρόπο με τον οποίο δαπανήθηκαν οι ενισχύσεις στη Βοσνία - Ερζεγοβίνη, πρέπει να πω ότι είχα μια συνάντηση με τους εκπροσώπους των συνταξιούχων αυτής της περιοχής. Αυτοί μου συνέστησαν να αναφέρω στο Ευρωπαϊκό Κοινοβούλιο - πράγμα που κάνω πολύ ευχαρίστως με την παρούσα ευκαιρία - να φροντίσει να φθάσουν αυτές οι ενισχύσεις, με κάποιον τρόπο και τουλάχιστον εν μέρει, και στους ηλικιωμένους της Βοσνίας-Ερζεγοβίνης. "Μα εμείς δεν μπορούμε να πάμε να ελέγχουμε τι συμβαίνει με τα χρήματά μας" , απάντησα. "Όχι βέβαια, κύριε Fatuzzo, πρέπει να επιμείνετε να ελέγχονται αυτοί οι πόροι και στον προορισμό τους. Εμείς οι συνταξιούχοι θα έχουμε ανάγκη να λάβουμε ένα μικρό μέρος τους" .

<SPEAKER ID=98 NAME="Watson">
Κύριε Πρόεδρε, όντως υφίσταται κρίση ως προς τη διαδοχή στη γεωργία, όπως γνωρίζει καλά ο κ. Parish με την πείρα του ως γεωργός.
<P>
Το γεγονός ότι η κρίση αυτή είναι ιδιαίτερα έντονη στο κράτος μέλος του κ. Parish αποτελεί άμεσο αποτέλεσμα των πολιτικών που εφάρμοσαν οι κυβερνήσεις στο Ηνωμένο Βασίλειο τα τελευταία είκοσι χρόνια, και προκειμένου να αντιμετωπιστεί, πρέπει το Ηνωμένο Βασίλειο να αναθεωρήσει τις επιπτώσεις της συμφωνίας του Fontainebleau, ως προς τη συμβολή της στα οικονομικά της Ευρωπαϊκής Ένωσης. Υπήρξε καταστροφική για τη γεωργία. Επιπλέον, ο εισηγητής, μέλος του κόμματος των Συντηρητικών, πρέπει να εργαστεί στο πλαίσιο του κόμματός του για να εξασφαλίσει την υποστήριξη των προτάσεων του στη Βουλή των Κοινοτήτων.
<P>
Σε χώρες όπου λιγότερο από το 10% του πληθυσμού ζει σήμερα σε περιοχές της υπαίθρου, είναι πολύ εύκολο για τις κυβερνήσεις να παραμερίζουν τις ανάγκες των περιοχών αυτών, και το μήνυμα της συζήτησης αυτής πρέπει να είναι ότι κάνοντάς το, θέτουν σε κίνδυνο τις χώρες τους.

<SPEAKER ID=99 NAME="Κόρακας">
. Βάρβαρες στρατιωτικές επεμβάσεις στο όνομα της ειρήνης, βρώμικες "ειρηνευτικές" συνθήκες που υπογράφτηκαν manu militari, ακολουθούμενες από βρώμικες και ύποπτες χρηματοδοτικές "βοήθειες" για την "αποκατάσταση της ειρήνης" : αυτά είναι τα επιτεύγματα που έχει να επιδείξει η ΕΕ στις περιπτώσεις της Βοσνίας - Ερζεγοβίνης, του Κοσσυφοπεδίου και ευρύτερα των Βαλκανίων, που ταλανίζονται χρόνια τώρα από τα τεράστια στρατιωτικά-πολιτικά ιμπεριαλιστικά συμφέροντα και παιγνίδια που παίζονται στην περιοχή.
<P>
Η έκθεση του Κοινοβουλίου είναι ιδιαίτερα αποκαλυπτική για τον τρόπο διαχείρισης των παραπάνω χρηματοδοτήσεων και καταδεικνύει την ανεξέλεγκτη και αδιαφανή διασπάθιση των χρημάτων των φορολογουμένων πολιτών της ΕΕ, που αξιοποιούνται, παρά τις "ανθρωπιστικές και ειρηνευτικές" διακηρύξεις, για την σταθεροποίηση της διείσδυσης των μεγάλων συμφερόντων της ΕΕ στο ΝΑΤΟϊκό προτεκτοράτο της Βοσνίας. Οι λέξεις "κακοδιαχείριση" , "καθυστερήσεις" , "καθυστερημένες πληρωμές" , "επιδοτήσεις εκατομμυρίων ΕCU για μη εγκεκριμένο εξοπλισμό" , "διασπαθίσεις και αντικανονικότητες" , επαναλαμβάνονται πολλές φορές στην έκθεση Στάες και τις εκτιμήσεις. Περιγράφουν με τα πιο χαρακτηριστικά, μελανά χρώματα την κατάσταση που επικρατεί και αποκαλύπτουν τη μεγάλη υποκρισία περί "βοήθειας υπέρ της κοινωνίας των πολιτών" και "αποκατάστασης της δημοκρατίας" . Τι πιο χαρακτηριστικό να αναφέρουμε από την ίδια την επισήμανση της έκθεσης, περί "σύγχυσης συμφερόντων" στο ίδιο το γραφείο του Ύπατου Εκπροσώπου ;
<P>
Εμάς δεν μας εκπλήσσει, κυρία Πρόεδρε, το γεγονός ότι δεν μπορούν και δεν θέλουν να παίξουν ρόλο ειρηνοποιού αυτοί που "προωθούν" την ειρήνη με βόμβες απεμπλουτισμένου ουρανίου, σκορπώντας το θάνατο και την καταστροφή. Δεν μας εκπλήσσει που ο πακτωλός κονδυλίων διασπαθίζεται από τα μεγάλα οικονομικά συμφέροντα που δημιούργησαν, καλλιέργησαν και υποδαύλισαν τους αλληλοσπαραγμούς των λαών καθώς και από τους υπαλλήλους - υπηρέτες αυτών των συμφερόντων όπως ο διαβόητος κύριος Κουσνέρ.
<P>
Μας εκπλήσσει όμως η κυνικότητα και η υποκρισία των ιθυνόντων που συνεχίζουν να μιλούν ακόμη για προσπάθειες "εξυγίανσης" και βελτίωσης των διαδικασιών απορρόφησης των κονδυλίων και αποκατάστασης του κράτους δικαίου" . Ο απολογισμός που κάνει η στυγνή πραγματικότητα δεν αφήνει περιθώρια ούτε για αμφιβολίες, ούτε πολύ περισσότερο για εφησυχασμό. Οι λαοί δεν είναι λογαριασμοί, οι συνειδήσεις τους δεν εξαγοράζονται και όσο και αν προσπαθείτε να εξωραΐσετε την πραγματικότητα θα τους βρείτε αντιμέτωπους.
<P>
Δεν θα υπερψηφίσουμε την έκθεση Στάες παρά το ότι περιέχει αρκετές σωστές διαπιστώσεις και προτάσεις γιατί η γενικότερή της αντίληψη είναι απεμπλουτισμένη από κάθε ιδέα αντίστασης στην ιμπεριαλιστική παρουσία και η μοναδική της ανησυχία είναι πώς αυτή θα εξωραϊστεί για να γίνει πιο εύπεπτη από τους λαούς.
<P>
Έκθεση Dell'Alba (A5-0359/2000)

<SPEAKER ID=100 LANGUAGE="IT" NAME="Fatuzzo">
Κύριε Πρόεδρε, ψήφισα υπέρ της έκθεσης Dell'Alba, αλλά επιθυμώ να υπογραμμίσω ότι αυτή η θετική ψήφος κρύβει - και θέλω εδώ να το αποκαλύψω - την απολύτως αντίθετη θέση μου, ως εκπροσώπου του Κόμματος των Συνταξιούχων, στη συνήθεια που έχει πλέον επικρατήσει να επιμένουμε να προστίθενται οι διαρθρωτικοί πόροι και οι ευρωπαϊκές ενισχύσεις στις εθνικές ενισχύσεις. Οι διαρθρωτικοί πόροι, τελικά, πρέπει να είναι πρόσθετοι πόροι: ε λοιπόν, εγώ δεν συμφωνώ. Πιστεύω ότι οι ευρωπαϊκοί πόροι δεν πρέπει να έχουν καμία απολύτως σχέση με τις εθνικές χρηματοδοτήσεις και πολιτικές. Οι ευρωπαϊκοί πόροι δεν πρέπει να συνδέονται με τους εθνικούς. Η Ευρώπη είναι διαφορετική από τα έθνη που την απαρτίζουν.

<SPEAKER ID=101 LANGUAGE="NL" NAME="Maat">
Κύριε Πρόεδρε, θα ήθελα καταρχάς να συγχαρώ τον συνάδελφό μου Neil Parish επειδή εκπόνησε μία έκθεση η οποία στηρίζεται στην πραγματικότητα των αγροτών, στην πραγματικότητα της υπαίθρου και όχι στην άποψη των Βρυξελλών. Η πράξη αυτή αποτελεί σημαντική συμβολή στη γεωργική πολιτική.
<P>
Αν κοιτάξουμε όμως την κατάσταση που επικρατεί θα μπορούσαμε να διερωτηθούμε εάν υπάρχουν νέοι άνθρωποι που είναι αρκετά τρελοί για να θέλουν να γίνουν γεωργοί στην Ευρωπαϊκή Ένωση. Αυτό που χρειαζόμαστε είναι άνθρωποι οι οποίοι θέλουν να επιτύχουν υψηλές επιδόσεις, θέλουμε δηλαδή ένα πρόβατο με πέντε πόδια το οποίο να μην είναι προϊόν γενετικής τροποποίησης.
<P>
Όταν βλέπει κανείς τι αντιμετωπίζουν οι άνθρωποι, τι πρέπει να επιτύχουν οι νέοι γεωργοί πιστεύει ότι ο αγώνας τους είναι μάταιος. Μόνο και μόνο αν δούμε, και θα περιοριστώ στη χώρα μου, ότι στη γαλακτοκομία ελέγχονται τα πάντα από την βοσκή έως τη στιγμή που το γάλα πουλιέται στην υπεραγορά, αν δούμε ότι οι αγρότες και οι παραγωγοί οπωροκηπευτικών υποχρεούνται εδώ και πολύ καιρό να τηρούν πλήρη βιβλία για το περιβάλλον και την κατανάλωση, πράγμα που κάνουν με ιδιαίτερο ζήλο, πρέπει ταυτόχρονα να διαπιστώσουμε ότι σε πολλές από τις χώρες της Ευρωπαϊκής Ένωσης οι απαιτήσεις για την ευημερία των ζώων είναι από τις αυστηρότερες στον κόσμο.
<P>
Όποιος λοιπόν θέλει να γίνει αγρότης στην Ευρώπη πρέπει να κάνει περισσότερα πράγματα απ' ό,τι οι νέοι αγρότες σε άλλες περιοχές του κόσμου. Πρέπει να λαμβάνει υπόψη του το τοπίο και τις συνθήκες καλλιέργειας. Πρέπει να τηρεί τα αυστηρότερα καταναλωτικά πρότυπα, να προσφέρει μία μεγάλη ποικιλία προϊόντων, τόσο από περιφερειακή άποψη όσο και από την άποψη της ποιότητας, να σέβεται πάνω απ' όλα την ευημερία των ζώων και να εξακολουθεί να είναι υπεύθυνος για ένα προϊόν ακόμα και όταν αυτό έχει εγκαταλείψει την εκμετάλλευσή του. Αυτό αναγάγει την κοινωνική επαγγελματική δραστηριότητα σε κορυφαίο άθλημα. Χρειάζεται επιχειρηματικό πνεύμα, αγάπη για το περιβάλλον και τη φύση, κοινωνικός προσανατολισμός και επιμονή. Μόνο και μόνο γι' αυτούς τους λόγους θα ήταν σκόπιμο να χαραχθεί μία στοχοθετημένη πολιτική για τους νέους γεωργούς που να είναι προσανατολισμένη στο μέλλον. Ενδεχομένως με σημεία προσανατολισμού όπως την καθιέρωση ενός συστήματος πριμοδοτήσεων διασυνδεδεμένων με την ποιότητα, την προστασία της φύσης και του περιβάλλοντος, αλλά και με ένα οικολογικό φόρο, όπως στους άλλους οικονομικούς τομείς, ο οποίος δεν θα καταβάλλεται από τους γεωργούς αλλά από τους καταναλωτές, και θα χρησιμοποιείται για τη χρηματοδότηση των πρόσθετων απαιτήσεων που πρέπει να πληρούν οι γεωργοί με απώτερο στόχο την ενίσχυση της αγοραστικής θέσης των γεωργών και των καταναλωτών.
<P>
Αυτό που προξενεί εντύπωση στη συνολική πολιτική ανταγωνισμού της Ευρωπαϊκής Ένωσης είναι ότι δίνεται ιδιαίτερη προσοχή στο σημείο αυτό, ενώ για παράδειγμα στον τομέα των τροφίμων δημιουργείται σιγά σιγά ένα μονοπώλιο των πελατών, των υπεραγορών, τη στιγμή που παρατηρείται ένας κατακερματισμός της παραγωγής στις μικρομεσαίες αγροτικές καλλιέργειες. Κατ' αυτήν την έννοια θεωρώ ότι θα ήταν σκόπιμο να φροντίσουν οι Επίτροποι Monti και Bolkestein να μελετήσουν με κριτική διάθεση τον ανταγωνισμό στον τομέα αυτό.
<P>
Κύριε Πρόεδρε, κανένας άνθρωπος δεν μπορεί να ζήσει ούτε μία ημέρα χωρίς φαγητό, το οποίο αποτελεί την βασική προϋπόθεση διαβίωσης. Αυτό προϋποθέτει παραγωγούς με κίνητρα. Αυτό σημαίνει ότι τα τρόφιμα δεν έχουν μόνο σχέση με την αγορά, αλλά και με τη δημόσια υγεία, το τοπίο και τη φύση. Εν ολίγοις, εάν έχουμε γνώση όλων αυτών τότε γνωρίζουμε ότι οι νέοι γεωργοί θα πρέπει στο μέλλον να είναι σαν πρόβατα με πέντε πόδια και κατ' αυτήν την έννοια αξίζει να τους δοθεί περισσότερη πολιτική υποστήριξη απ' ό,τι σήμερα.
<P>
Έκθεση Heaton Harris (A5-0395/2000)

<SPEAKER ID=102 LANGUAGE="IT" NAME="Fatuzzo">
Κύριε Πρόεδρε, η έκθεση Heaton-Harris, την οποία υπερψήφισα, είναι μια έκθεση για την αποτελεσματικότητα του Ευρωπαϊκού Νομισματικού Ιδρύματος, άρα και για την κατάσταση του ευρώ. Είχα ήδη την ευκαιρία να εκφράσω τη χαρά μου για τη βελτίωση που είχε το ενιαίο ευρωπαϊκό νόμισμα, δηλαδή το ευρώ, αυτές τις τελευταίες εβδομάδες, αλλά στην προκειμένη περίπτωση θα ήθελα να επιμείνω να οργανωθεί μια ευρωπαϊκή τράπεζα. Πιστεύω ότι η ΕΤΕ - η Ευρωπαϊκή Τράπεζα Επενδύσεων - θα έπρεπε να είναι πιο κοντά στους ευρωπαίους πολίτες και ως τράπεζα, ως χρηματοπιστωτικό ίδρυμα. Ελπίζω, επομένως, να γίνει δεκτή αυτή η υπόδειξή μου.

<SPEAKER ID=103 NAME="Krivine και Vachetta">
. (FR) Η έκθεση Heaton-Harris αναμειγνύει δύο θέματα. Ασκεί κριτική, εξ ονόματος της μισθολογικής εγκράτειας, στη χορήγηση έκτακτων πριμοδοτήσεων σε ορισμένους υπαλλήλους της ΕΚΤ, πράγμα που το θεωρούμε απαράδεκτο. Αντίθετα, ο εισηγητής καταλογίζει στην ΕΚΤ ότι εμποδίζει τη δράση της Ευρωπαϊκής Υπηρεσίας Καταπολέμησης της Απάτης (OLAF). Μαθαίνουμε έτσι ότι "η ΕΚΤ δήλωσε ότι δεν θα επιτρέψει στην Υπηρεσία Καταπολέμησης της Απάτης (OLAF) να διεξαγάγει εσωτερικές έρευνες" , και ότι "στην τελευταία της έκθεση προς το Κοινοβούλιο, το Συμβούλιο και την Επιτροπή, η επιτροπή παρακολούθησης της OLAF ζήτησε να ασκηθούν οι αναγκαίες προσφυγές προς το Ευρωπαϊκό Δικαστήριο εναντίον των κοινοτικών οργάνων που δεν θα έχουν εφαρμόσει πριν από το τέλος του 1999 τον κανονισμό αριθ. 1073/99" και "ότι η Επιτροπή κίνησε διαδικασία ενώπιον του Ευρωπαϊκού Δικαστηρίου κατά της απόφασης της 7ης Οκτωβρίου 1999 της Ευρωπαϊκής Κεντρικής Τράπεζας όσον αφορά τη μη εφαρμογή του κανονισμού αριθ. 1073/99 του Κοινοβουλίου και του Συμβουλίου" .
<P>
Πιστεύουμε ότι όλα αυτά είναι πολύ σοβαρά και υποστηρίζουμε το σημείο της έκθεσης που "αποδοκιμάζει την προφανή αντίφαση ανάμεσα στη δημόσια δέσμευση της ΕΚΤ που αποβλέπει στην καθιέρωση στενής συνεργασίας με την OLAF και την απόφαση της ίδιας της ΕΚΤ να εμποδίσει την OLAF να πραγματοποιήσει εσωτερικές έρευνας, περιμένοντας την απόφαση του "Ευρωπαϊκού Δικαστηρίου" . Για το λόγο αυτό υπερψηφίζουμε την έκθεση Heaton-Harris.
<P>
Έκθεση Bushill-Matthews (A5-0335/2000)

<SPEAKER ID=104 LANGUAGE="IT" NAME="Fatuzzo">
Κύριε Πρόεδρε, δεν μπορώ να μην κάνω μια αιτιολόγηση ψήφου για την έκθεση του φίλου κ. Bushill-Matthews, για την οποία μίλησα ήδη στη διάρκεια της συζήτησης. Με την παρούσα ευκαιρία θα ήθελα να επισημάνω, ωστόσο, ότι η θετική μου ψήφος σημαίνει επίσης και μια πρόσκληση προς τον κ. Bushill-Matthews να δεχθεί, στο μέλλον, μια τροπολογία που είχα υποβάλει και που, στην παρούσα περίπτωση, δυστυχώς απορρίφθηκε: να χορηγούνται δηλαδή πόροι στις μικρές και μεσαίες επιχειρήσεις που αποκτούν τη συνήθεια να οικοδομούνται παρατάσσοντας δίπλα σε ένα νέο επιχειρηματία, γεμάτο ενθουσιασμό και θέληση για εργασία, έναν ηλικιωμένο - senior - επιχειρηματία, που ξέρει τα πάντα, γνωρίζει τα πάντα, μπορεί να του μεταδώσει τις γνώσεις του έστω και αν δεν έχει πια τόσο μεγάλη βούληση να εργασθεί για πολύν καιρό και που θα ήταν ωφέλιμο να μεταδώσει στους νέους τις αποσκευές των εμπειριών του.

<SPEAKER ID=105 NAME="Κόρακας">
Οι βουλευτές του ΚΚΕ θα καταψηφίσουμε την έκθεση Ph. R. Bushill-Matthews διότι τα προτεινόμενα από την έκθεση συγκεκριμμένα "μέτρα χρηματοδοτικής συνδρομής υπέρ των καινοτόμων μικρών και μεσαίων επιχειρήσεων (ΜΜΕ) που δημιουργούν θέσεις απασχόλησης" είναι ενταγμένα στην γενικότερη πολιτική των μονοπωλίων και της ΕΕ απέναντι στις ΜΜΕ, που έχει τρεις συνιστώσες:
<P>
· Την επιλεκτική ενίσχυση μιας μικρής μερίδας μεσαίων και μεγάλων, για τα δεδομένα της ελληνικής οικονομίας, επιχειρήσεων, με στόχο την παγίωση του δορυφορικού τους ρόλου γύρω από τα μονοπώλια και την ενίσχυση των διαδικασιών συγκέντρωσης κεφαλαίων και παραγωγής.
<P>
· Την επιδείνωση των όρων ανταγωνισμού για τη συντριπτική πλειοψηφία των υπόλοιπων μικρών αλλά και μεσαίων επιχειρήσεων, με στόχο την ενίσχυση των ίδιων διαδικασιών από άλλο δρόμο.
<P>
· Πέρα από τα παραπάνω, σε όλα τα προγράμματα της ΕΕ για τις ΜΜΕ είναι φανερή η επιδίωξη του μονοπωλιακού κεφαλαίου να "ξεφορτώσει" στις ΜΜΕ θέσεις εργασίας που είναι υποχρεωμένο να καταργήσει, με την αύξηση της εκμετάλλευσης της εργατικής τάξης, βοηθούμενο και από τις τεχνολογικές εξελίξεις. Πρόκειται για μια επιδίωξη με ελάχιστες δυνατότητες επιτυχίας αφού σκοντάφτει στις αντιφάσεις του καπιταλιστικού συστήματος.
<P>
Σημασία έχει επίσης μια παρατήρηση που σχετίζεται με τους αποδέκτες των ευρωπαϊκών προγραμμάτων, που είναι μεμονωμένες επιχειρήσεις και όχι το σύνολο των ΜΜΕ. Βέβαια το μεγάλο κεφάλαιο γνωρίζει πως μια πολιτική υπέρ του συνόλου των ΜΜΕ θα δημιουργήσει έναν υπολογίσιμο ανταγωνιστή τους. Έτσι οι ενισχύσεις των ευρωπαϊκών προγραμμάτων, ακόμα και αν καταλήξουν σε μικρές επιχειρήσεις, δεν έχουν προοπτική αξιοποίησης, αφού η θέση καθεμίας από αυτές ξεχωριστά στην καπιταλιστική αγορά είναι εξαιρετικά αδύναμη.
<P>
Μια σειρά παρατηρήσεις επί της ουσίας των συγκεκριμμένων προγραμμάτων ενισχύουν τις παραπάνω γενικές παρατηρήσεις:
<P>
1. Τα όρια των επιχειρήσεων στις οποίες απευθύνονται αυτά τα μέτρα (ως 250 μισθωτοί και ως 14 δις δρχ. ετήσιο κύκλο εργασιών), επιτρέπει κατά τεκμήριο σε μεγάλες επιχειρήσεις για τα ελληνικά δεδομένα να επωφελούνται. Στην Ελλάδα πράγματι το 91% των επιχειρήσεων απασχολούν ως 4 μισθωτούς και πραγματοποιούν κύκλο εργασιών ως 60 εκ. δρχ. Από την άποψη αυτή έχει βάση η παρατήρηση της έκθεσης του Ευρωπαϊκού Κοινοβουλίου ότι δεν υπάρχει μέριμνα για τις μικρές επιχειρήσεις.
<P>
2. Ο συνολικός αριθμός των ΜΜΕ στις οποίες απευθύνονται αυτά τα μέτρα είναι αμελητέος μπροστά στο σύνολο των ΜΜΕ της ΕΕ. Συγκεκριμένα, 7.387 σε σύνολο 15 εκ. περίπου ΜΜΕ στην ΕΕ ή σε ποσοστό 0,05% του συνόλου, σε διάστημα δύο ετών από την εφαρμογή τους.
<P>
3. Τα συνολικά ποσά που χορηγούνται από τα ευρωπαϊκά ταμεία ειναι απελπιστικά χαμηλά και δεν στοιχειοθετούν την έννοια μιας πραγματικής πολιτικής υπέρ των ΜΜΕ. Συνολικά χορηγήθηκαν 273 εκ. ευρώ (93,6 δις δρχ.) ή 18 ευρώ (6.170 δρχ.) ανά επιχείρηση!
<P>
4. Ακόμα χειρότερα είναι τα πράγματα στα αποτελέσματα αυτής της πολιτικής: δημιουργήθηκαν τελικά 2.238 νέες θέσεις εργασίας σε σύνολο δεκάδων χιλιάδων ανέργων στην ΕΕ, με κόστος 122.000 ευρώ (42 εκ. δρχ.) ανά θέση εργασίας.
<P>
5. Το 97% των ΜΜΕ που ωφελήθηκαν από τα μέτρα αυτά αφορά το τρίτο σκέλος των προγραμμάτων, που έχει σχέση με την εγγύηση των χρηματοδοτήσεων που οι ίδιες οι επιχειρήσεις επωμίστηκαν εξ ολοκλήρου.
<P>
Επομένως είναι απορίας άξιο πώς μια πολυπλόκαμη διαδικασία με υψηλό κόστος και τόσο φτωχά αποτελέσματα παρουσιάζεται σαν επίτευγμα της πολιτικής της ΕΕ. Όσον αφορά την Ελλάδα, δεν ήταν πουθενά στα προγράμματα αυτά, επομένως δεν υπήρξε καμμιά χρηματοδότηση για τη χώρα μας.
<P>
Για όλους αυτούς τους λόγους, θα καταψηφίσουμε τόσο την εν λόγω έκθεση όσο και την σχετική πρόταση της Ευρωπαϊκής Επιτροπής.

<SPEAKER ID=106 NAME="Πρόεδρος">
Εδώ ολοκληρώνονται οι αιτιολογήσεις ψήφου.
<P>
(Η συνεδρίαση διακόπτεται στις 13.00 και επαναλαμβάνεται στις 15.00)

<CHAPTER ID=8>
Κατάσταση των διασυνοριακών εργαζομένων (συνέχεια)
<SPEAKER ID=107 NAME="Πρόεδρος">
Η ημερήσια διάταξη προβλέπει τη συνέχεια της συζήτησης σχετικά με την κατάσταση των διασυνοριακών εργαζομένων.

<SPEAKER ID=108 NAME="Schmid, Herman">
SV) Κύριε Πρόεδρε, θα ήθελα καταρχάς να ευχαριστήσω την κ. Oomen-Ruijten για την εξαιρετική έκθεση που εκπόνησε. Ως γνωστόν, υπήρξαν πολλές απόπειρες κατά το παρελθόν να χρησιμοποιηθεί το πρόβλημα των διασυνοριακών εργαζομένων ως μοχλός κατά κάποιον τρόπο για την εναρμόνιση ολόκληρης της φορολογικής νομοθεσίας. Ωστόσο η κ. Oomen-Ruijten γνωρίζει ότι το ποσοστό των διασυνοριακών εργαζομένων δεν ανέρχεται ούτε καν στο 0,5% του εργατικού δυναμικού, ότι τα προβλήματά τους είναι διαφορετικά σε διάφορες παραμεθόριες περιοχές και ότι χρειάζεται για αυτό να βρεθούν διαφορετικές περιφερειακές λύσεις για τη βελτίωση της κατάστασης των εργαζομένων αυτών.
<P>
Μιλώ εκ πείρας, καθώς έκανα τακτικά δρομολόγια μεταξύ Δανίας και Σουηδίας για 25 ολόκληρα χρόνια. Τώρα έχει κατασκευαστεί γέφυρα μεταξύ της Κοπεγχάγης και του Malmφ και όλοι υπολογίζουν ότι θα αυξηθεί σημαντικά η διασυνοριακή κυκλοφορία εργαζομένων και ότι οι δύο αυτές πόλεις θα αποτελέσουν μία μεγάλη αστική περιφέρεια. Με δανική πρωτοβουλία, η Ευρωπαϊκή Ένωση εισήγαγε το 1997 την αρχή φορολογίας στη χώρα εργασίας. Αυτό σημαίνει ότι μπορεί κάποιος να εγκατασταθεί στο Malmφ και να έχει πρόσβαση στην ιατροφαρμακευτική περίθαλψη, την φροντίδα των παιδιών, την εκπαίδευση και όλα τα άλλα καθ' ην στιγμήν πληρώνει όλους τους φόρους του στο δανικό κράτος. Κάτι τέτοιο δεν είναι δυνατό να συνεχιστεί εάν θέλουμε να δημιουργήσουμε μία κοινή περιφέρεια στο Φresund (Κοπεγχάγη- Malmφ).
<P>
Η εναλλακτική λύση την οποία προτιμούν οι σουηδοί πολιτικοί είναι το πρότυπο του ΟΟΣΑ για τη συνοριακή φορολογία, σύμφωνα με το οποίο ο φόρος καταβάλλεται στη χώρα κατοικίας. Αλλά ακόμα και αυτή η αρχή προξενεί προβλήματα καθώς οι φόροι χρησιμοποιούνται για τη χρηματοδότηση πολλών άλλων παροχών πέρα από την κοινωνική πρόνοια για τις οικογένειες.
<P>
Για εμάς τους κατοίκους του Φresund το καλύτερο θα ήταν να πληρώνουμε δημοτικά τέλη εκεί που κατοικούμε και κρατικό φόρο εκεί που εργαζόμαστε. Πιστεύω ότι κάτι τέτοιο θα έθετε τέλος στους φορολογικούς σχεδιασμούς και στα διασυνοριακά κόλπα. Αλλά ακόμα και ένα τέτοιο πρότυπο θα απαιτούσε κάποιες λεπτές προσαρμογές προκειμένου να εξασφαλίσει απόλυτη δικαιοσύνη, διότι πρόκειται περί περίπλοκων ζητημάτων. Για αυτό το λόγο, το κύριο ζητούμενο είναι να διατυπωθούν λύσεις στα προβλήματα αυτά στις ίδιες τις εμπλεκόμενες περιφέρειες, στη βάση της θεμελιώδους αρχής ότι οι διασυνοριακοί εργαζόμενοι θα πρέπει να καταβάλλουν φόρο εκεί όπου δέχονται τις παροχές τους οι οποίες χρηματοδοτούνται από φόρους. Μόνο με τον τρόπο αυτό μπορούν να επιτευχθούν μακροπρόθεσμα βιώσιμες λύσεις. Για το Φresund είναι απολύτως αναγκαίο να ισχύσει μία τέτοια αρχή προκειμένου αυτό να καταστεί διασυνοριακή περιφέρεια.

<SPEAKER ID=109 LANGUAGE="IT" NAME="Fatuzzo">
Κύριε Πρόεδρε, αφού εξέφρασα, ως εκπρόσωπος του Κόμματος των Συνταξιούχων, τα θερμά μου συγχαρητήρια στον δήμο της Piacenza, που εισήγαγε στο καταστατικό του τα άρθρα 25 και 26 του Ευρωπαϊκού Χάρτη των Δικαιωμάτων των Ηλικιωμένων και των Ατόμων με Ειδικές Ανάγκης, περνώ στην έκφραση της γνώμης μου για την έκθεση της αξιότιμης κ. Oomen-Ruijten.
<P>
Επικροτώ το περιεχόμενο αυτής της έκθεσης, ιδίως στο τμήμα όπου ζητά να εξετασθούν οι αντανακλάσεις των τροποποιήσεων των εθνικών νομοθεσιών στον κανονισμό 1408, σχετικά με τους ανθρώπους που έχουν εργασθεί σε περισσότερα κράτη, και προπαντός σε εκείνο το τμήμα του κανονισμού που αφορά τους κανόνες καταβολής των συντάξεων στα άτομα που έχουν εργασθεί σε διάφορα κράτη. Η έκθεση μιλά για τα προβλήματα των διασυνοριακών εργαζομένων· ασφαλώς αναφέρεται στους εργαζόμενους της Ευρωπαϊκής Ένωσης, αλλά επίσης, έμμεσα, και στις σχέσεις των κρατών που συνδέονται με τον κανονισμό 1408, δηλαδή στον ΕΟΧ - τον Ευρωπαϊκό Οικονομικό Χώρο - πράγμα που σημαίνει στην Ιταλία και την Ελβετία. Δυστυχώς η Σύμβαση Ιταλίας-Ελβετίας και ο συνακόλουθος κανονισμός έχουν παρερμηνευθεί από την ιταλική κυβέρνηση, η οποία μέχρι σήμερα καταβάλλει, σε όποιον έχει εργασθεί στην Ιταλία και στην Ελβετία, τη μισή της μισής, δηλαδή το ένα τέταρτο της οφειλόμενης σύνταξης, όπως αυτή έχει προσδιορισθεί από ιταλούς δικαστές και ιταλικά δικαστήρια. Ελπίζω να παρέμβει το Ευρωπαϊκό Κοινοβούλιο, για να μην αναγκάζονται οι εργαζόμενοι να καταφεύγουν πάντα σε νομικές διαδικασίες για να αποκτήσουν τα δικαιώματά τους.

<SPEAKER ID=110 NAME="Gillig">
Κύριε Πρόεδρε, το ζήτημα των διασυνοριακών εργαζομένων που εξετάζουμε σήμερα αποτελεί αιχμηρή προβληματική στην Ευρωπαϊκή Ένωση, η οποία δεν έχει ακόμη δώσει ικανοποιητική λύση. Κυρία Επίτροπε, κύριε Πρόεδρε, πρόκειται για μια κατάσταση που δεν επιτρέπει σε όσους ζουν και εργάζονται στα όρια των διαφόρων χωρών της Ένωσης να εφαρμόσουν πραγματικά την έννοια της ευρωπαϊκής ολοκλήρωσης, την οποία υποστηρίζουμε και θα έπρεπε οι εργαζόμενοι αυτοί να ήταν οι πρώτοι που θα μπορούσαν να επωφεληθούν από αυτή.
<P>
Στο Σώμα, συνηθίζουμε να εγκωμιάζουμε το θέμα της ελεύθερης κυκλοφορίας των ατόμων, και συνεπώς των εργαζομένων. Συνεχίζουν όμως να υπάρχουν εμπόδια, όσον αφορά το θέμα αυτό, ιδίως για τη φορολογική κατάσταση και την κοινωνική προστασία, αλλά υπάρχουν και άλλα ζητήματα που πρέπει να εξεταστούν. Δεν νομίζω ότι το θέμα αυτό συνάδει προς όλες τις αρχές της ελευθερίας, όλες τις αρχές του φιλελευθερισμού που εξετάζουμε, και για τις οποίες βρίσκουμε πολύ καλές λύσεις όταν πρόκειται για την ελεύθερη διακίνηση των κεφαλαίων και των εμπορευμάτων. Εδώ πρόκειται για ένα πραγματικό εμπόδιο στην αρχή της ελεύθερης κυκλοφορίας των ατόμων και στην αρχή της μη διακριτικής μεταχείρισης με βάση την υπηκοότητα.
<P>
Πιστεύω ότι η έκθεση αυτή χτυπά πραγματικά ένα καμπανάκι σε σχέση με συναφείς προηγούμενες εκθέσεις. Δεν θα πρέπει ωστόσο να χρειαστεί να γραφτούν και άλλες τέτοιες εκθέσεις.
<P>
Πρέπει να υπενθυμίσουμε στα κράτη μέλη τις ευθύνες τους και να τα καλέσουμε να πραγματοποιήσουν πραγματική αξιολόγηση των πολιτικών που έχουν ως αποτέλεσμα τη διατήρηση των συστημάτων που ενεργούν αρνητικά στην κατάσταση των διασυνοριακών εργαζομένων. Συμφωνούμε με τη γενική προσέγγιση της έκθεσης, αλλά η επανεισαγωγή ορισμένων τροπολογιών υποβιβάζει τις φιλοδοξίες που θα έπρεπε να μας διέπουν. Πράγματι, οι διμερείς αυτές συμφωνίες για τις οποίες γίνεται θέμα είτε στο φορολογικό τομέα είτε όσον αφορά τη κοινωνική ασφάλιση, πρέπει να είναι πραγματικά σύμφωνες με τις αρχές μας και όχι απλώς να ληφθούν υπόψη οι διάφορες διατάξεις.
<P>
Τελειώνοντας, κύριε Πρόεδρε, θα ήθελα να υπενθυμίσω ότι πρέπει να προταθεί μια εις βάθος εξέταση των επιζήμιων καταστάσεων, και μάλιστα εκείνων που εισάγουν διακρίσεις, η οποία θα επιτρέψει επίσης να εντοπιστούν οι σημερινές απάτες, και περιμένουμε κατευθύνσεις προς την κατεύθυνση αυτή από το Συμβούλιο.

<SPEAKER ID=111 LANGUAGE="DA" NAME="Jensen">
 Κύριε Πρόεδρε, θα ήθελα και εγώ να ευχαριστήσω την κ. Oomen-Ruijten για την έκθεση πρωτοβουλίας που ετοίμασε. Θεωρώ ότι είναι σωστό ως Κοινοβούλιο να ασκήσουμε πίεση ώστε να μειωθούν τα προβλήματα των διασυνοριακών εργαζομένων. Γνωρίζω τα προβλήματα που αντιμετωπίζει η Νότια Γιουτλάνδη, όπου αξίζει να σημειωθεί ότι υπάρχουν ελάχιστοι άνθρωποι που ζουν στη μία πλευρά των δανογερμανικών συνόρων και εργάζονται στην άλλη, γεγονός που κατά τη γνώμη μου καταδεικνύει τα τεράστια εμπόδια που υπάρχουν στην πράξη. Ως εκ τούτου, πιστεύω ότι είναι καλή ιδέα να προσπαθήσουμε να επιβάλουμε στα κράτη μέλη μια συνεχή αξιολόγηση των επιπτώσεων που προκύπτουν στους συνοριακούς εργαζομένους από τυχόν αλλαγές της νομοθεσίας που διέπει την κοινωνική ασφάλιση και τη φορολογία. Εντούτοις κατά τη γνώμη μου δεν μπορούμε να επιβάλουμε στις κυβερνήσεις να αποζημιώσουν οικονομικά τους διασυνοριακούς εργαζομένους για τυχόν αλλαγές στη νομοθεσία. Είναι σωστότερο να εντείνουμε την προσοχή μας όχι μόνο όσον αφορά τα προβλήματα που υπήρχαν ανέκαθεν αλλά και για τα νέα προβλήματα που ενδεχομένως θα προκύψουν. Θα ήθελα επίσης να πω ότι είμαι υπέρ του να προχωρήσουμε περισσότερο στην απλούστευση του κανονισμού 1408/71·πρόκειται για ένα εξαιρετικά γενικευμένο πρόβλημα, αλλά για ένα πρόβλημα που σημαίνει πολλά για πολύ κόσμο.

<SPEAKER ID=112 LANGUAGE="NL" NAME="Bouwman">
Κύριε Πρόεδρε, κυρία Επίτροπε, θα ήθελα να κάνω μερικές παρατηρήσεις με αφορμή το θέμα αυτό. Καταρχάς θα ήθελα να ευχαριστήσω την κ. Oomen-Ruijten για το έργο που επιτέλεσε. Κατά δεύτερον, πιστεύω ότι η έκθεση πρέπει βεβαίως να εκληφθεί ως έκκληση προς το Συμβούλιο Κοινωνικών Υποθέσεων και εν μέρει προς την Επιτροπή, αλλά κατά πρώτο λόγο προς το Συμβούλιο Κοινωνικών Υποθέσεων να κάνει επιτέλους κάτι για το θέμα αυτό. Αυτό ισχύει οπωσδήποτε εάν ληφθεί υπόψη το γεγονός ότι πρόκειται για μία αρχή της απαραίτητης ελευθέρωσης της κυκλοφορίας εργαζομένων σε όλη την Ευρώπη. Η διασυνοριακή εργασία εντάσσεται στην ελεύθερη κυκλοφορία, και θα αυξηθεί κατά πάσα πιθανότητα κυρίως λόγω της προσχώρησης νέων κρατών μελών.
<P>
Παρόλα αυτά εξακολουθούν να υπάρχουν μεγάλα προβλήματα και κοιτάζοντας κυρίως στη χώρα μου και σε ορισμένες από τις γειτονικές χώρες, το Βέλγιο και τη Γερμανία, βλέπω ότι υπάρχουν διάφορες ομάδες που θέλουν να εφαρμόσουν διαφορετικές αρχές. Ιδρύματα τα οποία σχετίζονται με διασυνοριακούς εργαζόμενους προτείνουν την εφαρμογή της αρχής της χώρας διαμονής, τα εργατικά συνδικάτα προτείνουν την αρχή της χώρας εργασίας, η ίδια η κυβέρνηση προτείνει πάλι την εφαρμογή της αρχής της χώρας διαμονής κοκ. Κάποτε πρέπει βεβαίως να ληφθεί μια απόφαση και κατ' αυτή την έννοια δεν θα θέλαμε να υποστηρίξουμε ορισμένες τροπολογίες που κατατέθηκαν από την κ. Oomen-Ruijten, εν μέρει για να επιτευχθεί μια μικτή προσέγγιση, και προτείνουμε να εφαρμοστεί η αρχή της χώρας εργασίας και να καταβληθούν προσπάθειες για την καθιέρωση του επονομαζόμενου ευρωπαϊκού κοινωνικού προτύπου.

<SPEAKER ID=113 LANGUAGE="DA" NAME="Thorning-Schmidt">
 Κύριε Πρόεδρε, πρώτα απ' όλα ευχαριστώ την εισηγήτρια για την έκθεσή της. Είναι καλό να μην ξεχνάμε τους διασυνοριακούς εργαζομένους και τα προβλήματά τους. Η έκθεση αποτελεί ακόμη μία απόδειξη ότι ο κανονισμός 1408/71 χρήζει μιας εις βάθος αναθεώρησης και απλούστευσης, για τις οποίες έχουν κατατεθεί προτάσεις στο Συμβούλιο εδώ και δύο χρόνια. Κατά συνέπεια, μπορούμε άλλη μια φορά να εκφράσουμε τη δυσαρέσκεια μας για το γεγονός ότι δεν κατέστη δυνατό να επιτευχθούν περισσότερες πλειοψηφικές αποφάσεις στη διακυβερνητική διάσκεψη της Νίκαιας. Οι δανοί σοσιαλδημοκράτες συμφωνούν ως επί το πλείστον με τα περισσότερα που λέει η εισηγήτρια, αλλά διαφωνώ κάθετα και ρητώς με την άποψή της ότι είναι προβληματικό το γεγονός ότι ολοένα περισσότερα στοιχεία της εθνικής κοινωνικής ασφάλισης χρηματοδοτούνται με κρατικούς πόρους. Ο κανονισμός 1408/71 αφορά τον συντονισμό των καθεστώτων κοινωνικής ασφάλισης και όχι την εναρμόνισή τους, πράγμα που είναι σημαντικό να τονιστεί με έμφαση. Θέλω να το υπογραμμίσω αυτό, διότι είναι ακριβώς τέτοιας υφής επιχειρήματα που έχουν ρίξει νερό στον μύλο εκείνου του τμήματος της δανικής αντίστασης κατά της ΕΕ που ισχυρίζεται ότι η ΕΕ υποσκάπτει το σύστημα κοινωνικής πρόνοιας της Δανίας. Πρόκειται για την οργανωμένη αντίσταση κατά της ΕΕ που με επιμονή και σταθερότητα καταβάλλει προσπάθειες ώστε να μη συμβεί καμία αλλαγή στον συγκεκριμένο τομέα. Φαίνεται ότι ξεχνούν ότι η έλλειψη διαπραγματευτικής ισχύος στο Συμβούλιο στην πραγματικότητα επιφέρει ορισμένες συνέπειες - συνέπειες για τους ανθρώπους που εργάζονται σε άλλες χώρες και για τις οικογένειές τους, που υποφέρουν από ανασφάλεια. Όμως η έλλειψη διαπραγματευτικής ισχύος στο Συμβούλιο έχει επίσης τη συνέπεια ότι αντί για τους υπεύθυνους πολιτικούς είναι τα δικαστήρια αυτά που τελικά παίρνουν τις αποφάσεις. Οι ευρωσκεπτικιστές μιλούν συνεχώς για τη δημοκρατία, αλλά δεν μπορεί επ' ουδενί να είναι δημοκρατικό να αποφεύγουμε να παίρνουμε τις αποφάσεις που είναι αναγκαίες, εγκαταλείποντας έτσι τους πολίτες στην ανασφάλειά τους και εκχωρώντας στα δικαστήρια μια ευθύνη που κανονικά θα έπρεπε να επωμίζονται οι πολιτικοί.

<SPEAKER ID=114 NAME="Wallstrφm">
. (ΕΝ) Κύριε Πρόεδρε, θα ήθελα να αρχίσω συγχαίροντας την κ. Oomen-Ruijten για την εξαιρετική έκθεσή της σχετικά με την κατάσταση των διασυνοριακών εργαζομένων και, ιδιαίτερα, τα κοινωνικά και φορολογικά προβλήματα που αντιμετωπίζουν οι εν λόγω εργαζόμενοι. Επίσης, θα ήθελα να ευχαριστήσω το Κοινοβούλιο για την υποστήριξη που παρέσχε στην πρόταση της Επιτροπής για την επέκταση του πεδίου εφαρμογής του κανονισμού 1408/71 σε υπηκόους τρίτων χωρών, την πρόταση για τον εκσυγχρονισμό και την απλούστευση του εν λόγω κανονισμού, και για την ενθαρρυντική υποστήριξης στο δίκτυο Eures.
<P>
Η Επιτροπή υποστηρίζει πλήρως τις ανησυχίες σας όσον αφορά τα προβλήματα που αντιμετωπίζουν οι διασυνοριακοί εργαζόμενοι. Επομένως, καλωσορίζω την πρότασή σας για την προώθηση του ψηφίσματος στο Συμβούλιο.
<P>
Επιτρέψτε μου τώρα να εκθέσω συνοπτικά την προσέγγιση της Επιτροπής σχετικά με τα ζητήματα που θέτει το ψήφισμα. Πρώτον, ως προς την κοινωνική ασφάλιση και την αγορά εργασίας, η έκθεση καλεί την Επιτροπή να οργανώσει, πριν από το τέλος του τρέχοντος έτους, μια διεθνή διάσκεψη για τα κράτη μέλη και τις υποψήφιες για ένταξη χώρες, με θέμα την κατάσταση των διασυνοριακών εργαζομένων. Πρόκειται για μια εξαιρετική ιδέα και μπορεί να αξιοποιηθεί η πείρα που αποκτήθηκε στο πλαίσιο του δικτύου Eures. Μια τέτοια διάσκεψη θα μπορούσε να προσδιορίσει τις καλύτερες πρακτικές και πρωτοβουλίες που θα μπορούσαν να δρομολογηθούν σε κοινοτικό και εθνικό επίπεδο, και το Ευρωπαϊκό Κοινοβούλιο θα συμμετάσχει στη διοργάνωσή της.
<P>
Ως προς την ιδέα των διατάξεων συντονισμού για συμπληρωματικές συντάξεις, θα σας υπενθυμίσω ότι, στο πλαίσιο του προγράμματος δράσης της για την κοινωνική πολιτική, η Επιτροπή δεσμεύτηκε να προτείνει το 2002 μια οδηγία για τη μεταβιβασιμότητα των συμπληρωματικών συντάξεων. Η πρωτοβουλία αυτή θα συμπληρώσει την υφιστάμενη οδηγία στον εν λόγω τομέα, η οποία εγκρίθηκε το 1998. Καθώς η πρόταση θα βασίζεται στο άρθρο 42 της συνθήκης ΕΚ και η έγκρισή της θα εξαρτηθεί από τη διαδικασία συναπόφασης, το Κοινοβούλιο θα έχει πλήρη συμμετοχή. Επίσης, είμαι σε θέση να επιβεβαιώσω ότι ήδη προγραμματίζεται η διεξαγωγή μιας μελέτης που θα καλύψει την έκταση και τη φύση της διασυνοριακής εργασίας, υπό την αιγίδα του Eures το 2001.
<P>
Ως προς τις πρωτοβουλίες που ανέλαβαν οι φορείς κοινωνικής ασφάλισης για τη στενότερη διασυνοριακή συνεργασία, προκειμένου να διευκολυνθεί η πρόσβαση στα επιδόματα υγειονομικής μέριμνας, τάσσομαι υπέρ τέτοιων πρωτοβουλιών και είμαι σε θέση να επιβεβαιώσω ότι η Επιτροπή προτίθεται να ενθαρρύνει τέτοιες πρωτοβουλίες και να προάγει την ανταλλαγή εμπειριών και βέλτιστων πρακτικών. Πραγματικά, η Επιτροπή ήδη παράσχει υποστήριξη σε ένα τέτοιο έργο, όπου συμμετέχουν οι κάτοικοι του Euregio Μeuse-Rhine το οποίο καλύπτει τμήμα του Βελγίου, της Γερμανίας και των Κάτω Χωρών.
<P>
Όσον αφορά στη συνέχεια που δόθηκε στις αποφάσεις Decker και Kohl, αυτό το διάστημα συζητούνται σημαντικά νομικά ζητήματα ενώπιον του Δικαστηρίου, στο πλαίσιο νέων υποθέσεων. Τα ζητήματα αυτά αφορούν τη νοσοκομειακή περίθαλψη και το ολλανδικό σύστημα υγείας. Η Επιτροπή θα αναμείνει την έκβαση των εν λόγω υποθέσεων, προτού λάβει θέση.
<P>
Ως προς τα εμπόδια στην κινητικότητα των ασκούμενων, των σπουδαστών, των εθελοντών και των ερευνητών, η Επιτροπή ήδη ανέλαβε την πρωτοβουλία και υπέβαλε πρόταση για σύσταση του Ευρωπαϊκού Κοινοβουλίου και του Συμβουλίου σχετικά με την κινητικότητα των σπουδαστών, των καταρτιζόμενων, των νέων εθελοντών, των δασκάλων και των εκπαιδευτών εντός της Κοινότητας. Στις 9 Νοεμβρίου 2000 το Συμβούλιο Εκπαίδευσης ενέκρινε την κοινή του θέση σχετικά με την πρόταση αυτήν.
<P>
Θα ήθελα να ευχαριστήσω το Κοινοβούλιο για την υποστήριξή του στο ζήτημα αυτό, και ελπίζω ότι οι τελικές συζητήσεις θα προσφέρουν τη δυνατότητα στο Κοινοβούλιο και στο Συμβούλιο να εγκρίνουν σύντομα τις συστάσεις.
<P>
Ως προς την ιδέα της πρότασης οδηγίας για την καθιέρωση εκθέσεων σχετικά με τις επιπτώσεις για τους διασυνοριακούς εργαζόμενους, κατά την οποία θα ζητείται από τα κράτη μέλη να διερευνούν ποιες είναι οι επιπτώσεις της νομοθεσίας τους για τους διασυνοριακούς εργαζόμενους, πρέπει να καταστήσω σαφές ότι είναι ήδη καθήκον της Επιτροπής να διασφαλίζει ότι όλες οι διατάξεις της εθνικής νομοθεσίας είναι συμβατές με τη Συνθήκη και το παράγωγο κοινοτικό δίκαιο. Η Επιτροπή θα εξακολουθήσει ασφαλώς τη χρήση των εξουσιών που προβλέπει το άρθρο 226 της Συνθήκης και τη δρομολόγηση διαδικασιών επί παραβάσει κατά των κρατών μελών, όταν παραβαίνουν το κοινοτικό δίκαιο. Εντούτοις, κατανοώ ότι η προτεινόμενη πρόταση οδηγίας στοχεύει στην παροχή μιας γενικότερης αξιολόγησης των κοινωνικοοικονομικών επιπτώσεων των συνεπειών της εθνικής νομοθεσίας, η οποία είναι συμβατή με το κοινοτικό δίκαιο αλλά θα μπορούσε να προκαλέσει περαιτέρω δυσχέρειες στους διασυνοριακούς εργαζόμενους.
<P>
Η Επιτροπή δεν είναι πεπεισμένη ότι η πρόταση ενός τέτοιου νομοθετικού μέσου θα ήταν σκόπιμη. Η Επιτροπή θεωρεί περισσότερο σκόπιμη την τόνωση της διασυνοριακής συνεργασίας των ενδιαφερομένων που συμμετέχουν στις διαφορετικές περιοχές και σε κοινοτικό επίπεδο, προκειμένου να αποφευχθούν τυχόν αρνητικές συνέπειες της εθνικής νομοθεσίας για τους διασυνοριακούς εργαζόμενους.
<P>
Τέλος, τα σχόλιά μου για τη φορολογία. Αντίθετα με την κοινωνική ασφάλιση, δεν υφίσταται κοινοτική νομοθεσία για την εξατομικευμένη φορολόγηση. Πράγματι, τα κράτη μέλη προστατεύουν σε εξαιρετικό βαθμό την κυριαρχία τους στον εν λόγω τομέα. Τούτο ισχύει ιδιαίτερα όσον αφορά την αρμοδιότητά τους να εισέρχονται σε διμερείς φορολογικές συνθήκες. Συνεπώς, είναι μάλλον απίθανο να μπορέσει η Επιτροπή να εξασφαλίσει με επιτυχία την έγκριση των μέτρων από τα κράτη μέλη, όπως ζητά η έκθεση.
<P>
Δυστυχώς αυτό δεν θα αλλάξει έπειτα από τη Συνθήκη της Νίκαιας. Όπως ήδη γνωρίζετε, αντίθετα με την κοινή μας επιθυμία, η απαίτηση ομοφωνίας στο Συμβούλιο δεν έγινε δεκτή για τα φορολογικά ζητήματα.
<P>
Επιπλέον, οι απόψεις μάλλον διίστανται σχετικά με την αξία των συστάσεων της έκθεσης, ως προς τη φορολογία στο κράτος απασχόλησης. Στην πραγματικότητα, η κυρίαρχη άποψη στις φορολογικές υπηρεσίες είναι ότι περισσότερο το κράτος διαμονής είναι σε θέση να λαμβάνει υπόψη τη συνολική κατάσταση των φορολογούμενων, παρά το κράτος απασχόλησης.
<P>
Ολοκληρώνοντας, θα ήθελα να ευχαριστήσω και πάλι την κ. Oomen-Ruijten για την ενθαρρυντική της έκθεση, και να υπογραμμίσω την αποφασιστικότητα της Επιτροπής να εξακολουθήσει τις προσπάθειές της για την επίλυση των προβλημάτων που αντιμετωπίζουν οι διασυνοριακοί εργαζόμενοι.

<SPEAKER ID=115 NAME="Πρόεδρος">
Σας ευχαριστώ, κυρία Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=9>
Περιβαλλοντικές οδηγίες
<SPEAKER ID=116 NAME="Πρόεδρος">
Η ημερήσια διάταξη προβλέπει την προφορική ερώτηση (B5-0556/2000) της Επιτροπής Περιβάλλοντος, Δημόσιας Υγείας και Προστασίας των Καταναλωτών προς την Επιτροπή σχετικά με το χαμηλό ποσοστό εκτέλεσης ορισμένων οδηγιών για το περιβάλλον (PCB/PCT, ενδιαιτήματα, νιτρορύπανση).

<SPEAKER ID=117 NAME="Jackson">
Κύριε Πρόεδρε, η Επιτροπή Περιβάλλοντος του Κοινοβουλίου εκφράζει αυξανόμενη ανησυχία για το γεγονός ότι εγκρίνουμε ευρωπαϊκή περιβαλλοντική νομοθεσία κι έπειτα αμελούμε να την εφαρμόσουμε ορθά. Για να μιλήσω ωμά, πιστεύουμε ότι το Συμβούλιο Υπουργών, η Επιτροπή και το Ευρωπαϊκό Κοινοβούλιο συνεργούν στην εξαπάτηση του κοινού. Οι δημοσκοπήσεις δείχνουν ότι η πλειοψηφία του κοινού υποστηρίζει την άποψη ότι τα περιβαλλοντικά ζητήματα είναι σημαντικά και πρέπει να αντιμετωπίζονται σε ευρωπαϊκό επίπεδο.
<P>
Εγκρίνουμε νομοθεσία που, κατά τα φαινόμενα, καλύπτει αυτήν την ανάγκη. Στην πραγματικότητα, σε πάρα πολλές περιπτώσεις, οι περιβαλλοντικοί νόμοι αγνοούνται, οι στόχοι δεν επιτυγχάνονται, οι εκθέσεις δεν υποβάλλονται εμπρόθεσμα στην Επιτροπή και οι χώρες που παραβαίνουν το νόμο δεν υφίστανται κυρώσεις. Στόχος της σημερινής συζήτησης είναι να αναδείξει τι γίνεται με λανθασμένο τρόπο και να προσπαθήσει να το διορθώσει. Η Επιτροπή Περιβάλλοντος κατάρτισε τρεις εκθέσεις, τις αποκαλούμε "εκθέσεις αντίληψης" βάσει του μοντέλου του αμερικανικού Κογκρέσου. Ανακαλύψαμε ότι η οδηγία για τα ενδιαιτήματα εμπλέκεται σε διαμάχες και αγωγές. Η οδηγία για τα PCB χαρακτηρίζεται από την αδυναμία των κρατών μελών να παράσχουν τους εξαιρετικής σημασίας καταλόγους των αποθεμάτων που διατηρούν. Η οδηγία για τη νιτρορύπανση μάλλον ήταν ελλιπής από την αρχή και όλες οι χώρες, εκτός από δύο, τη Δανία και τη Σουηδία φυσικά, βρίσκονται τώρα ενώπιον του Ευρωπαϊκού Δικαστηρίου διότι δεν την εφάρμοσαν.
<P>
Είναι πολύ πιθανό να επαναλαμβάνονται αυτές οι ελλείψεις στο σύνολο του περιβαλλοντικού δικαίου της ΕΕ. Τι μπορεί να γίνει γι' αυτό; Πρώτον, ελπίζουμε να προβλέψει η Επιτροπή επαρκείς πόρους για το περιβαλλοντικό πρόγραμμα δράσης, το οποίο ο κόσμος περιμένει με ανυπομονησία, προκειμένου να υπάρξει συνέχεια των όσων έγιναν με τη νομοθεσία. Θα είχε ενδιαφέρον να ακούσουμε από την Επίτροπο πόσοι περίπου άνθρωποι στη Διεύθυνσή της είναι υπεύθυνοι για το ζήτημα, σε σύγκριση με εκείνους που επιβλέπουν τη θέσπιση νέας νομοθεσίας.
<P>
Δεύτερον, χρειάζεται μια πολύ ειλικρινέστερη συζήτηση - σε εθνικό και ευρωπαϊκό επίπεδο - σχετικά με την πραγματική δυνατότητα επίτευξης των περιβαλλοντικών στόχων που προβλέπουν τα νομοσχέδια. Έχουμε την υποψία ότι, πολύ συχνά, τα κράτη μέλη εγκρίνουν τους πράσινους νόμους γιατί έτσι προβάλλουν θετική εικόνα, και γιατί η αντίθεση σε αυτούς ή η τροποποίησή τους αντιμετωπίζεται ως πολιτική αναισθησία. Αν στην πραγματικότητα δεν μπορούν να συμμορφωθούν με ό,τι συμφώνησαν, οι χώρες αυτές βλάπτουν τους περιβαλλοντικούς σκοπούς. Για παράδειγμα, αν οι Γερμανοί και άλλοι έχουν τώρα πρόβλημα με την οδηγία για τα ενδιαιτήματα, γιατί δεν ακούσαμε περισσότερα όταν η οδηγία συζητιόταν στο Κοινοβούλιο; Και όντως ψήφισε κατά της οδηγίας η γερμανική κυβέρνηση αρχικά;
<P>
Ασφαλώς, όταν εγκρίνεται ένας νόμος πρέπει να λαμβάνεται υπόψη το κόστος των διορθωτικών νόμων. Ένα καλό παράδειγμα παράλειψης στο εν λόγω θέμα αποτελεί η οδηγία για τα αστικά λύματα, της οποίας το κόστος συμμόρφωσης δεν μπορεί να καλύψει η κυβέρνηση των Βρυξελλών. Υποψιαζόμαστε ότι το ίδιο θα συμβεί με την οδηγία για το εθνικό ανώτατο όριο εκπομπών.
<P>
Τρίτον, θέλουμε να αναπτύξουν τα κράτη μέλη υποδομές που θα δώσουν τη δυνατότητα σε όλα να επιτελούν το έργο παρακολούθησης που πρέπει να συνοδεύει την ορθή εφαρμογή πολλών οδηγιών της ΕΕ που εγκρίνουμε εδώ.
<P>
Οι συνάδελφοί μου κι εγώ, απογοητευτήκαμε οικτρά όταν το Συμβούλιο θεώρησε ότι δεν μπορεί να συμφωνήσει με την πρότασή μας για τη μετατροπή σε οδηγία της σύστασης για περιβαλλοντικές επιθεωρήσεις. Δεν ζητούσαμε τη δημιουργία Επιθεώρησης της ΕΕ, αλλά απλώς να συμφωνήσουν τα κράτη μέλη στην ευθυγράμμιση των εθνικών Επιθεωρήσεών τους με ένα κοινό υψηλό πρότυπο. Θα εξακολουθήσουμε να επιδιώκουμε την υλοποίηση της ιδέας μας σε δυο χρόνια, όταν θα επανέλθουμε στο θέμα.
<P>
Τέταρτον, θέλουμε πολύ ταχύτερη δράση από μέρους της Επιτροπής, ως προς την παραπομπή στο δικαστήριο των κρατών μελών που παραβαίνουν τη νομοθεσία της ΕΕ. Την προηγούμενη εβδομάδα, η ελληνική κυβέρνηση κατέβαλε τη δεύτερη δόση ενός προστίμου, που ανέρχεται τώρα σε περισσότερο από 2 εκατομμύρια ευρώ - και δεν έχει την οικονομική ευχέρεια για τέτοιες δαπάνες - επειδή δεν συμμορφώθηκε με απόφαση του Δικαστηρίου σχετικά με την απόρριψη λυμάτων στην Κρήτη. Αυτό έγινε δεκατρία χρόνια μετά την παραλαβή από την Επιτροπή της πρώτης καταγγελίας για την απόρριψη αυτών των λυμάτων, κι έπειτα από δεκαεννέα ολόκληρα χρόνια μετά τη θέση σε ισχύ της σχετικής οδηγίας.
<P>
Είναι παράλογο να εμπλέκεται μια φτωχή χώρα σε μια κατάσταση όπου υποχρεούται να επιστρέφει χρήματα στις Βρυξέλλες, αλλά είναι το ίδιο παράλογο να χρονοτριβεί μια υπόθεση τόσο πολύ.
<P>
Τέλος, θα ήθελα να πω ότι εμείς στο Κοινοβούλιο δεν αποθαρρυνόμαστε ούτε αλλάζουμε πορεία λόγω της άποψης ότι το Ευρωπαϊκό Κοινοβούλιο πρέπει να ασχολείται μόνο με την έγκριση νομοθεσίας και όχι με τη συνέχειά της. Προφανώς το Συμβούλιο Περιβάλλοντος μάλλον εξεπλάγη, κι ακόμα αποδοκίμασε την εισβολή μας στο έδαφος του, και την πρόθεσή μας να αντιμετωπίσουμε πολύ σοβαρά τη σύσταση για τις περιβαλλοντικές επιθεωρήσεις. Τα μέλη του Ευρωπαϊκού Κοινοβουλίου, όπως όλοι γνωρίζουμε, βρίσκονται στην αιχμή του δόρατος όσον αφορά τις δημόσιες επικρίσεις για την ελλιπή εφαρμογή. Το κοινό τείνει να παραπονείται σε εμάς, όχι στο Συμβούλιο Περιβάλλοντος. Για το συμφέρον του λαού της Ευρώπης και του περιβάλλοντός του, θα συνεχίσουμε τη δράση μας στο θέμα αυτό και δεν θα εγκαταλείψουμε.

<SPEAKER ID=118 NAME="Wallstrφm">
. (ΕΝ) Κύριε Πρόεδρε, καταρχάς ευχαριστώ την κ. Jackson για τη σημαντική ερώτησή της. Θα υπενθυμίσω σε όλα τα μέλη του Ευρωπαϊκού Κοινοβουλίου ότι η εφαρμογή της νομοθεσίας της Ευρωπαϊκής Κοινότητας καλύπτει και τη μεταφορά των οδηγιών στην εθνική νομοθεσία, αλλά και την εφαρμογή τους σε μεμονωμένες αποφάσεις. Περιλαμβάνει επίσης την τήρηση άλλων υποχρεώσεων όπως η έγκριση προγραμμάτων, η πραγματοποίηση διορισμών και η παρακολούθηση.
<P>
Οι δυσχέρειες που αντιμετώπισε η Επιτροπή Περιβάλλοντος ως προς τις τρεις αυτές εκθέσεις όντως δεν περιορίζονται στις τρεις οδηγίες που επιλέχθηκαν, αλλά επεκτείνονται σε όλες τις περιβαλλοντικές οδηγίες ΕΚ. Η Επιτροπή, και ασφαλώς η ΓΔ Περιβάλλοντος, γνωρίζουν τις εν λόγω δυσχέρειες και, εδώ και καιρό, αφιερώνουν τις προσπάθειές τους στη βελτίωση της απόδοσής τους στον τομέα αυτόν, και είμαι σε θέση να σας διαβεβαιώσω ότι την επόμενη εβδομάδα, όταν η Επιτροπή θα συζητήσει το Έκτο Περιβαλλοντικό Πρόγραμμα Δράσης, το όλο ζήτημα της εφαρμογής θα αποτελέσει πολύ σημαντικό σημείο στο εν λόγω πρόγραμμα.
<P>
Έχουμε στη διάθεσή μας μια σειρά μέσων για τη βελτίωση της εφαρμογής. Για παράδειγμα, μπορούμε να διοχετεύουμε πληροφορίες για να προσφέρουμε μια πιο επίκαιρη εικόνα της κατάστασης, και γνωρίζω ότι προωθήσαμε επίσης ορισμένες από τις εν λόγω εκθέσεις και ετήσιες έρευνες στο Κοινοβούλιο, καθώς και ότι μπορούμε να κάνουμε πολλά περισσότερα για να εξασφαλίσουμε επίσης την προσοχή των μέσων ενημέρωσης. Μπορούμε να αναπτύξουμε μέσα για να βοηθήσουμε την ανάλυση και τη αξιολόγηση της προόδου της εφαρμογής. Μπορούμε να λάβουμε νόμιμα μέτρα για να έχει η εφαρμογή συνέχεια. Από το 1997 δρομολογήθηκαν ειδικές πρωτοβουλίες σε μια σειρά θεμάτων, συμπεριλαμβανομένης της περιβαλλοντικής ευθύνης, οι οποίες φυσικά θα ασκήσουν πίεση στα κράτη μέλη, προκειμένου να τηρούν τους υφιστάμενους κανόνες και ρυθμίσεις·καταγγελίες και διαδικασίες επιθεωρήσεων σε εθνικό επίπεδο, όπου συμμετείχαμε διαδραματίζοντας συμβουλευτικό ρόλο·πρόσβαση στη δικαιοσύνη, σεμινάρια κατάρτισης δικαστικών - τα οποία είναι επίσης πολύ σημαντικά γιατί συνδέονται με την εκπαίδευση - και δημοσίευση αυτής της ετήσιας έρευνας για την εφαρμογή του περιβαλλοντικού δικαίου.
<P>
Εργαστήκαμε επίσης για τη δημιουργία ενός σαφούς συσχετισμού μεταξύ της εφαρμογής των οδηγιών και της κοινοτικής συγχρηματοδότησης, ο οποίος αποδείχθηκε πολύ αποτελεσματικός, καθώς και για τη διασφάλιση μιας στενής σχέσης με το χρηματοδοτικό μέσο LIFE, επειδή όταν αντιληφθούν ότι αν δεν συμμορφώνονται με τις ρυθμίσεις απειλείται η χρηματοδότησή τους, αυτό θα ασκήσει σίγουρα πίεση στα κράτη μέλη.
<P>
Πέρυσι το Μάιο είχαμε μια επιχείρηση ονομαστικής καταγγελίας και διαπόμπευσης, όπως την αποκαλούμε, για την ποιότητα των υδάτων κολύμβησης. Μια δεύτερη επιχείρηση θα λάβει χώρα το Μάρτιο του τρέχοντος έτους και θα εξακολουθήσω να την παρακολουθώ για να έχουμε έναν πίνακα επιδόσεων των κρατών μελών, ως προς την εφαρμογή της κοινοτικής νομοθεσίας. Μόλις την προηγούμενη εβδομάδα το Ευρωπαϊκό Κοινοβούλιο και το Συμβούλιο, όπως είπε η κ. Jackson, κατέληξαν σε συμφωνία για μια σύσταση η οποία θα καθορίσει τα ελάχιστα κριτήρια για τις περιβαλλοντικές επιθεωρήσεις στα κράτη μέλη. Όλες αυτές οι πρωτοβουλίες προσβλέπουν στην αύξηση του επιπέδου γνώσης και συμμόρφωσης με το δίκαιο της Ευρωπαϊκής Κοινότητας και το περιβαλλοντικό δίκαιο. Φυσικά, αναγνωρίζω ότι πρέπει να γίνουν πολλά ακόμη. Πρέπει να αναζητήσουμε νέους τρόπους για την ενθάρρυνση της ορθής μεταφοράς και εφαρμογής της περιβαλλοντικής νομοθεσίας. Για παράδειγμα, πρέπει να εργαστούμε για τη βελτίωση της συμμετοχής των πολιτών σε τοπικό και περιφερειακό επίπεδο. Η ευρύτερη δημόσια ευαισθητοποίηση σε αυτά τα επίπεδα θα οδηγούσε σε στενότερο δημόσιο έλεγχο και δημόσια απαίτηση για αποτελεσματική εφαρμογή της περιβαλλοντικής νομοθεσίας. Πρέπει να παραμείνουμε σε επιφυλακή και δράση, για να εξασφαλίσουμε τη βελτίωση της κατάστασης, και θα ήθελα να επιβεβαιώσω στο Ευρωπαϊκό Κοινοβούλιο την προσωπική μου δέσμευση, καθώς και τη δέσμευση των υπηρεσιών μου, για την εξασφάλιση του υψηλότερου δυνατού επιπέδου συμμόρφωσης με το περιβαλλοντικό δίκαιο της Ευρωπαϊκής Κοινότητας.
<P>
Γι' αυτόν το σκοπό θα εφαρμόσω όλα τα διαθέσιμα μέσα, συμπεριλαμβανομένων και των επίσημων διαδικασιών επί παραβάσει, που προβλέπουν τα άρθρα 226 και 228 της Συνθήκης περί ιδρύσεως της Ευρωπαϊκής Κοινότητας, καθώς και τα άρθρα 141 και 143 της Συνθήκης ΕΚΑΕ, οι οποίες ενδέχεται να επιφέρουν την επιβολή οικονομικών κυρώσεων στα κράτη μέλη που δεν συμμορφώνονται.
<P>
Με μεγάλη μου χαρά θα δεχόμουν περισσότερους πόρους και προσωπικό από το Ευρωπαϊκό Κοινοβούλιο, για να εργαστούν για το ζήτημα. Σήμερα διαθέτουμε προσωπικό 45 με 50 ατόμων που εργάζονται για την εφαρμογή με πλήρη ή μερική απασχόληση, και φυσικά θα χρειαστούμε περισσότερους. Αλλά πιστεύω επίσης ότι κάθε δημόσιος υπάλληλος εδώ πρέπει να εξετάζει το μέρος της εφαρμογής στο πλαίσιο της θέσπισης νέας νομοθεσίας. Από την αρχή υπήρξα πολύ σαφής για το ότι θα δώσω περαιτέρω έμφαση στο ζήτημα της εφαρμογής, το οποίο χρήζει τριών παραγόντων: πληροφορία, ολοκλήρωση και εφαρμογή, που θα πρέπει να αποτελέσουν τις κατευθυντήριες γραμμές για το μέλλον. Ελπίζω ότι θα συμφωνήσετε μαζί μου στο ότι αρχίζουμε να παρουσιάζουμε πρόοδο στη βελτίωση της εφαρμογής, και αν η Επιτροπή και το Ευρωπαϊκό Κοινοβούλιο εξακολουθήσουν τις προσπάθειές τους για την ανάδειξη του προβλήματος και δράσουν αναλόγως, σίγουρα θα επιτευχθεί περαιτέρω πρόοδος κατά τη διάρκεια της τρέχουσας κοινοβουλευτικής περιόδου.

<SPEAKER ID=119 NAME="Moreira Da Silva">
(ΡΤ) Κύριε Πρόεδρε, κύριοι βουλευτές, όσον αφορά το περιβάλλον και τη δημόσια υγεία, το βασικό πρόβλημα της ευρωπαϊκής νομοθετικής πράξης δεν έγκειται στην ανικανότητα παραγωγής κατάλληλης νομοθεσίας. Το πρόβλημα βρίσκεται, αφενός, στον αργό ρυθμό με τον οποία μεταφέρονται οι οδηγίες στο εθνικό δίκαιο και, αφετέρου, στην απουσία εφαρμογή τους. Παραδείγματα του προβλήματος αυτού αποτελούν οι υπό συζήτηση περιβαλλοντικές οδηγίες σχετικά με τα PCB, τα νιτρικά άλατα και τους βιότοπους. Ελάχιστα χρησίμευσε η έγκριση της οδηγίας για τους βιότοπους και η δημιουργία του δικτύου "Natura 2000" προκειμένου να προστατευθούν οι περιοχές κοινοτικής σημασίας, όταν η Επιτροπή από το 1995 ακόμη περιμένει από όλα τα κράτη μέλη να υποβάλουν τον οριστικό κατάλογο αυτών των περιοχών, καθώς και τα αντίστοιχα σχέδια, τους κανόνες και τους μηχανισμούς διαχείρισης. Το ίδιο συμβαίνει και με την οδηγία PCB. Ελάχιστα χρησίμευσε η επιβολή, στο όνομα της προστασίας της δημόσιας υγείας, της απαγόρευσης των PCB και της απορρύπανσης όλων των εξοπλισμών που περιείχαν PCB και PCT όταν, μετά από πέντε χρόνια, η συντριπτική πλειοψηφία των κρατών μελών όχι μόνο δεν θέτει σε εφαρμογή την οδηγία αλλά ούτε πράττει αυτό που ήταν πιο απλό: τις απογραφές PCB και τα σχέδια απορρύπανσης.
<P>
Βρισκόμαστε, επομένως, ενώπιον ενός γενικού πλαισίου απουσίας εκτέλεσης και, για το λόγο αυτό, οι οδηγίες αυτές δεν παρήγαγαν τα αναμενόμενα περιβαλλοντικά αποτελέσματα.. Αλλά βρισκόμαστε επίσης και ενώπιον μίας ορισμένης ατιμωρησίας. Η βραδυπορία του κοινοτικού συστήματος επίλυσης των διαφορών και η σπάνια εφαρμογή οικονομικών ποινών στα κράτη μέλη που παραβαίνουν τη νομοθεσία έχουν στείλει δύο αρνητικά πολιτικά μηνύματα. Αυτοί που εφαρμόζουν τη νομοθεσία δεν έχουν κίνητρο για να συνεχίσουν, αυτοί που δεν την εφαρμόζουν δεν αισθάνονται πίεση για να αλλάξουν συμπεριφορά.
<P>
Είναι επομένως βασικό η Επιτροπή, ως θεματοφύλακας των Συνθηκών, να ελέγχει όλη τη διαδικασία μεταφοράς και εφαρμογής της κοινοτικής νομοθεσίας, δημοσιοποιώντας τις προσπάθειες όλων των κρατών μελών και διασφαλίζοντας την υποδειγματική επιβολή ποινών σε αυτούς που δεν εφαρμόζουν τη νομοθεσία.

<SPEAKER ID=120 NAME="Sacconi">
Κύριε Πρόεδρε, όπως πολύ αποτελεσματικά κατέδειξε η κ. Jackson, το πλαίσιο που προκύπτει από την ανάλυση της εφαρμογής των τριών εξεταζόμενων οδηγιών είναι αληθινά ανησυχητικό. Παρότι πρόκειται για ρυθμίσεις αρκετά διαφορετικές μεταξύ τους, αυτό που προκύπτει είναι ότι το μεγαλύτερο μέρος των κρατών μελών έχει συσσωρεύσει σοβαρή καθυστέρηση στην έμπρακτη εφαρμογή τους. Πρόκειται για ένα σοβαρό φαινόμενο, το οποίο, πέρα από τους ιδιαίτερους τεχνικούς συλλογισμούς για καθεμία από τις τρεις οδηγίες, πρέπει να μας παρακινήσει να προβληματιστούμε σχετικά με τα αίτια που βρίσκονται πίσω από αυτή την κατάσταση.
<P>
Θα ήθελα να υπογραμμίσω δύο πτυχές αυτού του θέματος: αφενός, στις χώρες μας η προστασία του περιβάλλοντος δυσκολεύεται να ενταχθεί στην αρχική χάραξη των διάφορων τομεακών πολιτικών και εξακολουθεί, αντίθετα, να αντιμετωπίζεται σαν μια σειρά δράσεων που πρέπει να επιτελεσθούν εκ των υστέρων, για την επανόρθωση μιας ενδεχόμενης ζημιάς· αφετέρου, ακριβώς εξαιτίας αυτής της όψιμης προσέγγισης, το κόστος της εφαρμογής των οδηγιών γίνεται συχνά αισθητό ως υπερβολικά επαχθές και χωρίς πραγματική χρησιμότητα, και αυτό παρά τα περιορισμένα μέσα που διατίθενται για τον σκοπό αυτό από τα κράτη μέλη.
<P>
Το λάθος είναι ακριβώς ότι οι περιβαλλοντικές επενδύσεις θεωρούνται, σε τελευταία ανάλυση, μια επιβεβλημένη υποχρέωση, μια άχρηστη πρόσθετη δαπάνη. Όμως το περιβάλλον είναι το μέλλον μας και, για να το προστατεύσουμε, δεν μπορούμε να βασιστούμε μόνο στον εθελοντισμό, ούτε μόνο στη δυνατότητα τιμωρίας του Δικαστηρίου. Συμφωνώ και εγώ με το γεγονός ότι, ενώ με το πέμπτο πρόγραμμα δράσης για το περιβάλλον επικεντρωθήκαμε πρωταρχικά σε μια τομεακή προσέγγιση της περιβαλλοντικής πολιτικής, ίσως, αναλογιζόμενοι την κατάσταση, θα πρέπει αντίθετα να επιμείνουμε περισσότερο στη συμμετοχή των κοινωνικών και οικονομικών φορέων, καθώς και των τοπικών αρχών, στην επίτευξη των στόχων που ορίζονται κάθε φορά, ούτως ώστε η προστασία του περιβάλλοντός μας να καθίσταται όλο και περισσότερο στοιχείο προς ενσωμάτωση στον γενικό σχεδιασμό.
<P>
Στο πλαίσιο αυτό θα είναι σημαντικό να διασφαλισθεί, όπως είπαμε και στην πρόταση ψηφίσματός μας, μια ευρεία κυκλοφορία, μεταξύ άλλων και μέσω του Διαδικτύου, των καλύτερων και των χειρότερων αποτελεσμάτων που έχουν επιτευχθεί από τα κράτη μέλη σε θέματα εφαρμογής των περιβαλλοντικών οδηγιών, ούτως ώστε να υπογραμμιστεί η διαφορετική προσπάθεια που καταβάλει το καθένα τους για αυτά τα θέματα και να υποβληθεί η συμπεριφορά των κρατών στην κρίση της κοινής γνώμης, που είναι σχεδόν πάντα πιο αποτελεσματική από την κρίση του Δικαστηρίου. Για να διευκολυνθεί το έργο του ελέγχου, αλλά και της σύγκρισης μεταξύ των διάφορων καταστάσεων, πιστεύω ότι είναι έπειτα ακόμα πιο σημαντικό να συνεχισθεί η εμβάθυνση της έρευνας για κοινούς δείκτες σε περιβαλλοντικά θέματα.
<P>
Η προστασία του περιβάλλοντος δεν γνωρίζει εθνικά όρια και αποτελεί κατ' εξοχήν πεδίο κοινοτικής δράσης. Και για αυτόν τον λόγο, αλλά ακόμα περισσότερο ενόψει της επικείμενης πλέον διεύρυνσης στις χώρες της Κεντρικής και Ανατολικής Ευρώπης, δεν μπορούμε να δεχθούμε ότι οι αποφάσεις, που έχουν ληφθεί από δεκαπέντε κυβερνήσεις και από εμάς, έπειτα δεν εφαρμόζονται. Το φυσικό περιβάλλον είναι ένας κοινός πλούτος και η δέσμευσή μας στην επιδίωξη των στόχων πρέπει να μπορεί να αποτελέσει παράδειγμα για τις υποψήφιες χώρες, που επιδίδονται τόσο επίπονα σε ένα δύσκολο έργο εξυγίανσης συχνά πολύ σοβαρών καταστάσεων υποβάθμισης. Για να βελτιωθεί η κατάσταση, καθένας από μας, εκπρόσωπος κοινοτικών, εθνικών ή τοπικών οργάνων, αλλά και απλός πολίτης, πρέπει να κάνει το καθήκον του.

<SPEAKER ID=121 NAME="Davies">
Κύριε Πρόεδρε, η βοηθός μου, Vikki Phillips, μόλις μου έδωσε ένα σημείωμα που λεει ότι η Δανία διενεργεί περιβαλλοντικές επιθεωρήσεις και πραγματοποιεί τις δέουσες αξιολογήσεις δεκαπέντε φορές περισσότερο απ' ότι η Ελλάδα. Λοιπόν αν όντως έτσι έχουν τα πράγματα, σαφώς κάτι δεν πάει καθόλου καλά, κι αυτό το κάτι νομίζω ότι δεν αφορά τη Δανία. Με μεγάλη μου χαρά υποστηρίζω τα περισσότερα από όσα είπε ο πρόεδρος της Επιτροπής Περιβάλλοντος, παρότι ταυτόχρονα το λέγω με κάποια ταραχή, γνωρίζοντας ότι το επόμενο πρόστιμο του ΕΔ μπορεί να προορίζεται για το Ηνωμένο Βασίλειο, λόγω της παράλειψής του να συμμορφωθεί με την οδηγία για τα ύδατα κολύμβησης, παρά το γεγονός ότι δαπανήθηκαν μεγάλα χρηματικά ποσά και καταβλήθηκαν μεγάλες προσπάθειες τα τελευταία χρόνια για να επιτευχθεί αυτή η συμμόρφωση.
<P>
Ωστόσο, θέλω να διευκρινίσω ότι δεν πιστεύω ότι πρέπει να χρησιμοποιούμε την αποτυχία ορισμένων κρατών μελών να επιτύχουν συμμόρφωση με την περιβαλλοντική νομοθεσία για να δικαιολογούμε την αποδυνάμωση των φιλοδοξιών μας ή τον ισχυρισμό ότι τόσοι πολλοί νόμοι δεν είναι πρακτικοί. Πιστεύω ότι πρέπει να είμαστε ρεαλιστές και να φροντίζουμε ώστε η νέα νομοθεσία να έχει νόημα, αλλά τα προβλήματα που αντιμετωπίζουμε σε όλη την Ευρωπαϊκή Ένωση και στον κόσμο είναι πολύ μεγάλα για να αποστρέφουμε το βλέμμα. Και πιστεύω ότι η κάποια πρόοδος που σημείωσε το Ηνωμένο Βασίλειο στην εφαρμογή της οδηγίας για τα ενδιαιτήματα, το προηγούμενο έτος, καθιστά σαφές ότι πολύ συχνά, για την αποτυχία επίτευξης των αποτελεσμάτων που όλοι επιθυμούμε να δούμε, δεν πρέπει να κατηγορείται η νομοθεσία αλλά η έλλειψη πολιτικής βούλησης.
<P>
Θα ήθελα να υποστηρίξω θερμά την ιδέα του πίνακα επιδόσεων, που ανέφερε η Επίτροπος, και των κινήσεων ονομαστικής καταγγελίας και διαπόμπευσης των κρατών μελών που παραλείπουν να ανταποκριθούν στις προσδοκίες των μελών του Ευρωπαϊκού Κοινοβουλίου, της Επιτροπής και του κοινού. Ως πολιτικός, η Επίτροπος γνωρίζει πολύ καλά τη σημασία της παρουσίασης αυτών των πληροφοριών με εύληπτο και ευνόητο τρόπο, σε κάθε δημοσιογράφο σε όλη την Ευρωπαϊκή Ένωση, ίσως και σε μερικούς πολιτικούς.
<P>
Λοιπόν, ας το ονομάσουμε το κόκκινο βιβλιαράκι της Επιτροπής, όχι, ας το ονομάσουμε η μεγάλη πράσινη βίβλος της Επιτροπής, παρότι έχει κάποιες μαύρες κηλίδες στις σελίδες της. Ας καταγγείλουμε ονομαστικά, ας διαπομπεύουμε με κάθε ευκαιρία, κι ας φέρουμε το κοινό με το μέρος μας, στην προσπάθειά μας να εφαρμόζεται η περιβαλλοντική νομοθεσία και να αναγνωρίζουν τις ευθύνες τους τα κράτη μέλη.

<SPEAKER ID=122 LANGUAGE="ES" NAME="Gonzαlez Αlvarez">
Κύριε Πρόεδρε, η Πρόεδρος κ. Jackson εξέφρασε σωστά την ανησυχία των μελών της Επιτροπής Περιβάλλοντος που στην περίπτωσή μου ενισχύεται λόγω της συμμετοχής μου στην Επιτροπή Αναφορών του Ευρωπαϊκού Κοινοβουλίου. Το 40% των αναφορών που καταφτάνουν στην τελευταία προέρχονται από πολίτες που ανησυχούν σχετικά με τη διατήρηση του φυσικού περιβάλλοντος. Και συνήθως αναφέρονται στην Οδηγία "Οικότοποι" , την Οδηγία σχετικά με τις επιπτώσεις στο περιβάλλον, την Οδηγία "Πτηνά" και την Οδηγία σχετικά με το δικαίωμα ενημέρωσης, που μαζί με αυτές που συζητούμε εδώ σήμερα σχετικά με τα νιτρικά άλατα και τα PCB, ίσως είναι αυτές που τηρούνται λιγότερο. Η έκθεση του κ. Goodwill δείχνει πως υπάρχουν κράτη μέλη τα οποία εμπλέκονται σε δικαστικές διαδικασίες, άλλα με ανοιχτές υποθέσεις και υπάρχουν μόνο δύο αναμφίβολα κράτη μέλη. Επίσης ο κ. Jonas Sjφstedt μας υπενθυμίζει στην έκθεσή του εκείνα τα κράτη μέλη που επανειλημμένα δεν τηρούν την Οδηγία "Οικότοποι" .
<P>
Η Επιτροπή Αναφορών και εγώ η ίδια γνωρίζουμε ότι σε πολλές περιπτώσεις είτε τα κράτη μέλη δεν αποκρίνονται εγκαίρως, ή όπως λέμε στην Ισπανία, και δεν ξέρω αν υπάρχει ακριβής μετάφραση, "δέκα μέρες κοσκινίζουν" . Και με τους ελάχιστους ανθρώπινους πόρους των συναδέλφων στην επιτροπή, που πρέπει συνεχώς να απαντούν σε ερωτήσεις, όχι μόνο των αναφερόντων, αλλά επίσης των κυβερνήσεων, είναι πολύ δύσκολο να εργαστεί κανείς κυρία Επίτροπε.
<P>
Είναι απαραίτητο να σεβαστούμε το δικαίωμα που εμείς οι ίδιοι δημιουργούμε, και απόδειξη του ότι υπάρχει έλλειψη πολιτικής βούλησης είναι το γεγονός ότι κάποια κράτη μέλη το τηρούν ενώ άλλα όχι. Αυτό θέτει την ανταγωνιστικότητα των επιχειρήσεων σε διαφορετικό επίπεδο.
<P>
Κατά τη γνώμη μου, υπάρχουν τρία θεμελιώδη ζητήματα. Καταρχάς, αυτό που ειπώθηκε εδώ: η αποτρεπτική χρήση των ευρωπαϊκών ταμείων· δεν είναι δυνατή η διάθεση πόρων προερχομένων από τα κοινοτικά ταμεία σε έργα τα οποία δεν σέβονται το κοινοτικό δίκαιο. Δεύτερον, θα πρέπει να βρεθούν κατάλληλες κυρώσεις· είναι πολύ σκληρό (εγώ ζω σε μια περιοχή που έχει μεγάλη ανάγκη τις κοινοτικές επιδοτήσεις), αλλά παρότι είναι πολύ σκληρό να παγώσουν κάποιες επιδοτήσεις, αν αυτό δεν γίνει τα κράτη μέλη δεν θα καταλάβουν. Τέλος, κύριε Πρόεδρε, θα πρέπει να επισπευσθούν οι προθεσμίες. Ωστόσο, εγώ γνωρίζω ότι αυτό είναι στο χέρι των δικαστηρίων, των κυβερνήσεων, είναι στο χέρι όλων μας.

<SPEAKER ID=123 LANGUAGE="NL" NAME="Blokland">
Κύριε Πρόεδρε, σκοπός των οδηγιών αυτών είναι η προστασία του περιβάλλοντος. Αυτό σημαίνει ότι τα κράτη μέλη όχι μόνο πρέπει να μεριμνήσουν για τη μεταφορά των οδηγιών αυτών στην εθνική νομοθεσία αλλά πρέπει να εφαρμόσουν πραγματικά τη νομοθεσία αυτή. Σημαίνει επίσης ότι κατά την επίβλεψη της εφαρμογής πρέπει να εξεταστεί το θέμα της υλοποίησης των στόχων και όχι το θέμα των μέσων.
<P>
Στην πράξη προκύπτει δυστυχώς ότι τα κράτη μέλη συχνά δεν εφαρμόζουν σωστά τις ευρωπαϊκές οδηγίες. Συνεπώς, διάφορες δράσεις όπως η επίβλεψη της εφαρμογής μέσω ανεξάρτητων επιθεωρήσεων είναι απαραίτητες. Όσον αφορά τις περιβαλλοντικές επιθεωρήσεις, το Ευρωπαϊκό Κοινοβούλιο έκανε μία ύστατη προσπάθεια να ρυθμίσει καλά το θέμα. Ωστόσο, το αποτέλεσμα των διαπραγματεύσεων είναι ότι δεν θα εκδοθεί δεσμευτική οδηγία επειδή το Συμβούλιο και η Επιτροπή δεν το επιθυμούν ακόμη. Με δεδομένη τη στάση των κρατών μελών, φοβάμαι ότι στο μέλλον θα δημιουργηθούν προβλήματα με την εφαρμογή και άλλων οδηγιών. Αυτό μπορούμε να το διαπιστώσουμε κοιτάζοντας απλώς τις πολλές προειδοποιήσεις που απευθύνει η Επιτροπή σε κράτη μέλη, οι οποίες σε ορισμένες περιπτώσεις οδήγησαν ήδη στην κίνηση διαδικασιών παράβασης. Με τη διεύρυνση τα πράγματα απλώς θα χειροτερεύσουν, επειδή τα σημερινά κράτη μέλη δίνουν το κακό παράδειγμα.
<P>
Εκεί που υπάρχουν διαφορές ερμηνείας, η Επιτροπή οφείλει να προτείνει τροποποιήσεις ούτως ώστε να θεσπιστούν κανόνες που μπορούν να εφαρμοστούν. Οι τροποποιήσεις αυτές δεν εννοούνται ως συμπληρωματικά ή περισσότερο τολμηρά μέτρα, αλλά ως ένα μέσο για τη διευκόλυνση της εφαρμογής των σημερινών κανόνων.
<P>
Όσον αφορά την οδηγία για τα PCB πρέπει να δοθεί προσοχή και στα αποθέματα. Εάν αυτά διατηρηθούν για μεγάλο διάστημα, οι επιδράσεις της οδηγίας θα αργήσουν πολύ να εμφανιστούν.

<SPEAKER ID=124 NAME="Τρακατέλλης">
Κύριε Πρόεδρε, θα ήθελα καταρχήν να συμφωνήσω με όλα όσα είπε η κ. Jackson και πολλοί εκ των συναδέλφων μου και θα ήθελα να επικεντρώσω την προσοχή μου σε μερικά σημεία. Όπως όλοι τόνισαν, υπάρχει η νομοθεσία. Το πρόβλημα αφορά την ενσωμάτωση και την εφαρμογή αυτής της νομοθεσίας. Και βεβαίως πρέπει να υπάρχει πολιτική βούληση, αλλά κυρίως εξαρτάται από την παρακολούθηση που πραγματοποιεί το γραφείο σας, κυρία Επίτροπε. Όταν επί παραδείγματι πολλές φορές έχετε καταγγελίες, να μην τις αντιμετωπίζετε απλώς με μια χρονοβόρα αλληλογραφία, αλλά να υιοθετείτε μια πιεστική και αποφασιστική στάση, ώστε πραγματικά να εφαρμόζεται η νομοθεσία. Και αν υπάρχει λόγος να πάμε στο Ευρωπαϊκό Δικαστήριο, να πάμε και αν υπάρχει ανάγκη να επιβληθεί κύρωση και αυτό να γίνει.
<P>
Ήδη, όπως είπε η κ. Jackson, η χώρα μου πληρώνει κάθε μέρα 20.000 ευρώ, και ελπίζω ότι οι κύριοι εκεί θα συνετιστούν και πολύ γρήγορα θα συμμορφωθούν. Θα ήθελα δε ιδιαιτέρως να επιστήσω την προσοχή σας στην οδηγία 92/43 η οποία αφορά τις περιοχές Natura 2000. Δεν πρέπει ελαφρά τη καρδία να επιτρέπουμε έργα σα αυτές τις περιοχές, διότι το άρθρο 6 της οδηγίας λέει ότι μόνο ελλείψει εναλλακτικών λύσεων ένα σχέδιο πρέπει να πραγματοποιείται για άλλους επιτακτικούς λόγους σημαντικού δημοσίου συμφέροντος σε περιοχές που είναι περιοχές Natura 2000. Και εδώ πάλι σας θυμίζω ότι σε μια περιοχή της χώρας μου, στην περιοχή της Φθιώτιδας, όπου όλοι είναι εναντίον της ζεύξης του Μαλιακού Κόλπου, που σημειωτέον το ίδιο το Υπουργείο Περιβάλλοντος και Δημοσίων Έργων έχει περιλάβει στους χώρους του Natura 2000, υπάρχουν καταγγελίες στο γραφείο σας ότι η ελληνική κυβέρνηση θέλει να γίνει αυτή η ζεύξη που θα έχει τεράστιες περιβαλλοντικές επιπτώσεις, ενώ υπάρχουν εναλλακτικές λύσεις. Και εδώ θα παρακολουθήσω - και χαίρομαι για τη δέσμευση που αναλάβατε στην ομιλία σας και θέλω να ελπίζω ότι αυτή η δέσμευση είναι πραγματική - τι θα γίνει σε όλες αυτές τις περιοχές στην Ευρώπη που είναι περιοχές Natura 2000, και στην περιοχή βεβαίως του Μαλιακού Κόλπου όπου σχεδιάζεται ένα έργο ζεύξης που θα καταστρέψει ολοκληρωτικά ένα σημαντικό οικότοπο.

<SPEAKER ID=125 NAME="Bowe">
Κύριε Πρόεδρε, καταρχάς πρέπει να ευχαριστήσω την Επίτροπο και τον πρόεδρο, καθώς και άλλους συναδέλφους για τα σοφά τους λόγια. Πρόκειται για πολύ θετικές και σαφείς δεσμεύσεις για να αντιμετωπιστεί αυτό το πολύ σοβαρό πρόβλημα.
<P>
Όμως δεν αρκούν τα λόγια, χρειάζεται δράση, χρειάζονται πράξεις, και δεν μπορούμε να βασιστούμε στα κράτη μέλη για να αντιμετωπίσουν μόνα το πρόβλημα. Ακόμα κι αν ήταν εδώ εκπρόσωποι του Συμβουλίου, αλλά κατά τα φαινόμενα δεν είναι, ακόμα κι αν ήταν προετοιμασμένοι να κάνουν δηλώσεις, αλλά κατά τα φαινόμενα δεν είναι, δεν θα μπορούσαμε να τους αφήσουμε να δράσουν μόνοι τους. Χρειαζόμαστε κάποιου είδους επιτηρητή για να παρακολουθεί και να διασφαλίζει την εφαρμογή της νομοθεσίας. Δυστυχώς η Υπηρεσία Περιβάλλοντος δεν φαίνεται να τα καταφέρνει ακόμα στη δουλειά της. Το μόνο που μπορούμε να κάνουμε είναι να ελπίζουμε.
<P>
Αρα τι λύσεις έχουμε; Τι μπορούν να κάνουν οι βουλευτές; Λοιπόν, οι τρεις αυτές εκθέσεις που υποβλήθηκαν στο Κοινοβούλιο σήμερα, είναι μια αρχή. Κατονομάζουν και διαπομπεύουν. Ζητούν την επιβολή προστίμων. Κάνουν προτάσεις για περαιτέρω βελτίωση. Αλλά, επίσης θέτουν ένα θέμα που πρέπει να κατανοήσουμε, εδώ στο Κοινοβούλιο. Κατά βάση λένε ότι δεν θα έπρεπε να έχει εισαχθεί κακή νομοθεσία στο δίκαιο. Κι αυτό είναι ένα μάθημα που πρέπει να μάθουμε καλά. Ίσως ήρθε η ώρα να σκεφτούμε ότι πρέπει να κάνουμε λιγότερα αλλά καλύτερα. Το έχουμε συζητήσει αλλά όπως φαίνεται δεν το πράξαμε ακόμα. Στο μέλλον, όταν εντάσσουμε στην ατζέντα καλύτερη νομοθεσία, θα πρέπει να τηρείται.
<P>
Λόγω της παράλειψης των κρατών μελών να θεσπίσουν νομοθεσία, χαρακτηριστικά τη νομοθεσία για τα PCB και PCT, αντιμετωπίζουμε σήμερα το εξαιρετικά σοβαρό πρόβλημα μιας μακροπρόθεσμης μόλυνσης της τροφικής αλυσίδας μας, από ένα ενεργό τοξικό προϊόν. Αργά αλλά σίγουρα, το τοξικό αυτό προϊόν συσσωρεύεται στην ανθρώπινη τροφική αλυσίδα, φθάνοντας σε επίπεδα τα οποία ήδη υπερβαίνουν τα επίπεδα που ορίζει η Παγκόσμια Οργάνωση Υγείας για ορισμένες λιπαρές ουσίες, χαρακτηριστικά το βούτυρο, και σε ορισμένες περιπτώσεις στα λιπαρά ψάρια, όπως ο σολομός. Εξαπλώνονται στην τροφική αλυσίδα, στο σημείο που τα παιδιά μας αρχίζουν πλέον να αφομοιώνουν ποσότητες αυτών των τοξινών, οι οποίες υπερβαίνουν εκείνες που συστήνει η Παγκόσμια Οργάνωση Υγείας. Αν δεν προετοιμαστούμε για να αναλάβουμε σοβαρή δράση σύντομα στο μέλλον, θα δούμε περισσότερα προβλήματα τέτοιου τύπου να επηρεάζουν τις μελλοντικές γενεές. Οφείλουμε στις μελλοντικές αυτές γενεές να αντιμετωπίσουμε το πρόβλημα.

<SPEAKER ID=126 LANGUAGE="NL" NAME="Mulder">
Κύριε Πρόεδρε, συμφωνώ με την κ. Jackson και με πολλούς άλλους ομιλητές οι οποίοι αναφέρουν ότι, όταν έχει θεσπιστεί νομοθεσία, πρέπει και να εκτελείται. Συμφωνώ επίσης με την παρατήρηση που έκανε η κ. Jackson σχετικά με την οδηγία για τα νιτρικά άλατα λέγοντας ότι "αυτή ήταν αδύναμη ευθύς εξαρχής" . Επρόκειτο για κακή νομοθεσία. Πώς είναι δυνατόν, αν θέλουμε να διατηρήσουμε το όριο των 50 χιλιοστογράμμων νιτρικών αλάτων στα υπόγεια ύδατα να διατηρούμε για όλη την Ευρωπαϊκή Ένωση, από την Φινλανδία έως την Ιταλία, τον ίδιο αριθμό ζώων ανά εκτάριο; Η περίοδος ανάπτυξης στην Φινλανδία είναι βεβαίως πολύ συντομότερη απ' ό,τι στην Ιταλία και αυτό σημαίνει ότι στην Ιταλία μπορούν σε γενικές γραμμές να διατηρούνται περισσότερα ζώα ανά εκτάριο απ' ό,τι στην Φινλανδία. Κατά τη γνώμη μου, κάθε κτηνοτρόφος μπορεί να διατηρεί όσες αγελάδες θέλει, αρκεί να μην υπερβαίνουμε τα 50 χιλιοστογράμμων νιτρικών αλάτων.
<P>
Έρχομαι τώρα στις μετρήσεις. Πώς είναι δυνατόν να μην έχει εκπονήσει η Επιτροπή σαφείς οδηγίες σχετικά με το πώς πρέπει να γίνονται μετρήσεις, σε ποιο βάθος, πόσες φορές το χρόνο και πώς πρέπει να συνεκτιμάται η επίδραση των εποχών; Όλα αυτά τα πράγματα παραμένουν άγνωστα και υπάρχουν σημαντικές διαφορές από χώρα σε χώρα και από εποχή σε εποχή. Και εάν μετρηθούν τα νιτρικά άλατα, πώς θα γνωρίζουμε εάν προέρχονται από ζωικά λιπάσματα; Πάρα πολλοί γεωργοί χρησιμοποιούν τεχνητά λιπάσματα, πώς μετρώνται αυτά; Ποια είναι για παράδειγμα η επίδραση υπονόμων που έχουν διαρροή; Ποια είναι η επίδραση των μεγάλων ποταμών που εκβάλλουν σε διάφορες χώρες;
<P>
Η ρύπανση από νιτρικά άλατα δεν μπορεί να προέρχεται απλώς από ζωικά λιπάσματα και είναι εντελώς άδικο να λέμε στους γεωργούς ότι πρέπει να περιορίσουν τη χρήση τους εάν δεν γνωρίζουμε από που προέρχονται τα άλλα νιτρικά άλατα. Συμφωνώ με όλους τους ομιλητές οι οποίοι αναφέρουν ότι πρέπει να καταρτίσουμε μια καλή περιβαλλοντική πολιτική. Δεν αμφισβητώ το όριο των 50 χιλιοστογράμμων νιτρικών αλάτων στα υπόγεια ύδατα αλλά αυτό που θέλω είναι να θεσπιστούν σαφείς οδηγίες σχετικά με τον τρόπο μέτρησης και τον τρόπο εφαρμογής.

<SPEAKER ID=127 NAME="Sjφstedt">
SV) Κύριε Πρόεδρε, εκπόνησα την έκθεση για τη συνέχιση της οδηγίας "Οικότοποι" και με τον καιρό μου δόθηκε η σαφής εντύπωση ότι πολλά κράτη μέλη δεν καταλάβαιναν πραγματικά τι υποχρεώσεις αναλάμβαναν κατά την υιοθέτηση της οδηγίας. Δεν καταλάβαιναν πόσο σημαντικές ήταν οι συνέπειες από την οδηγία αυτή. Αυτός υπήρξε ένας από τους σημαντικότερους λόγους για την μεγάλη καθυστέρηση που σημειώθηκε. Η καθυστέρηση βέβαια δεν σημαίνει απραξία. Συμβαίνουν μάλιστα πάρα πολλά στον τομέα αυτόν, όχι βέβαια τόσα όσα θα θέλαμε. Όταν εκφράζονται αμφιβολίες για την οδηγία είναι σημαντικό να μην λησμονούμε ότι αυτά που συμβαίνουν είναι σημαντικά, παρά τις καθυστερήσεις.
<P>
Πιστεύω και εγώ ότι αυτός είναι ένας λόγος για το γεγονός ότι δεν έχουν διατεθεί επαρκείς πόροι για την ενημέρωση και το διάλογο με όσους θίγονται άμεσα από αυτές τις προστατευόμενες περιοχές, γεγονός το οποίο επίσης προκαλεί κάποτε περιττές συγκρούσεις σε πολλούς τομείς. Στο σημείο αυτό πιστεύω ότι έχουμε να διδαχθούμε πολλά.
<P>
Προφανώς την κύρια οικονομική και νομική ευθύνη φέρουν τα κράτη μέλη, η ΕΕ ωστόσο δεν θα πρέπει αποκλειστικά να νομοθετεί και να διαθέτει πόρους από τα ταμεία - γεγονός φυσικά θετικό - αλλά θα πρέπει επίσης να διαδίδει τα πολλά καλά παραδείγματα που υπάρχουν και να χρησιμοποιεί τους οικονομικούς πόρους της προκειμένου να ενθαρρύνει θετικές εξελίξεις.
<P>
Η κατάσταση που αντιμετωπίζουμε σήμερα είναι εξαιρετικά σοβαρή, κυρίως εξαιτίας της ταχύτατης απώλειας της βιοποικιλότητας, ενώ δεν αναμένεται αντιστροφή της εξέλιξης αυτής. Για αυτό θα πρέπει να συνεχίσουμε τις προσπάθειές μας και η οδηγία όπως έχουν τα πράγματα σήμερα δεν θα πρέπει ούτε να τροποποιηθεί ούτε να αναθεωρηθεί.

<SPEAKER ID=128 LANGUAGE="NL" NAME="Oomen-Ruijten">
Κύριε Πρόεδρε, θεωρώ πολύ καλό το γεγονός ότι το Κοινοβούλιο κάνει χρήση των ελεγκτικών αρμοδιοτήτων του και ασχολείται με τις οδηγίες οι οποίες προσκρούουν σε ιδιαίτερα έντονη κριτική στα κράτη μέλη. Δεν ασκείται μόνο έντονη κριτική από τα κράτη μέλη αλλά υπάρχουν και έντονες διαφωνίες στο Ευρωπαϊκό Κοινοβούλιο. Σήμερα θα ήθελα να κάνω μερικές παρατηρήσεις για δύο οδηγίες.
<P>
Θα αναφερθώ πρώτα στην οδηγία για τους οικότοπους και στη συνέχεια στην οδηγία για τα νιτρικά άλατα. Ποιο είναι το κοινό χαρακτηριστικό των δύο οδηγιών; Είναι το γεγονός ότι η Ευρωπαϊκή Ένωση εκχώρησε στα κράτη μέλη σημαντικές αρμοδιότητες να υποδεικνύουν τις φυσικές περιοχές, τα είδη που πρέπει να προστατεύονται, αλλά και τις ευαίσθητες περιοχές, ιδιαίτερα όσον αφορά την οδηγία για τα νιτρικά άλατα. Τώρα ακούω τα μέλη του Κοινοβουλίου να ρωτάνε ολοένα και περισσότερο τι κάναμε. Δεν είναι η Ευρωπαϊκή Ένωση που επέβαλε να θεωρηθεί όλη η επικράτεια των Κάτω Χωρών ως ευάλωτη περιοχή για τα νιτρικά άλατα αλλά οι ίδιες οι Κάτω Χώρες. Εμείς με τη σειρά μας, χάρη στη βοήθεια ορισμένων συναδέλφων, πρέπει να κοιτάξουμε εάν, μέσω ορισμένων αιτήσεων εξαίρεσης, μπορούμε να επιφέρουμε ορισμένες τροποποιήσεις, για παράδειγμα στη νομοθεσία για τα νιτρικά άλατα για να διευκολυνθεί η υλοποίηση του στόχου της μείωσης των νιτρικών αλάτων.
<P>
Το ίδιο ισχύει και για την οδηγία για τους οικότοπους. Βλέπω το σημερινό δράμα όπου μία περιοχή εγκατάστασης επιχειρήσεων στη μεθόριο μεταξύ Ααχεν και Μάαστριχτ έχει καθηλωθεί για πολλοστή φορά επειδή βρέθηκαν σ' αυτήν δύο κρίκητοι, που είναι ινδικά χοιρίδια. Τα ζώα αυτά απήχθησαν στη συνέχεια επειδή υπήρξε μια ομάδα δράσης για την προστασία και τη διατήρηση αυτού του είδους η οποία νόμιζε ότι εάν τα απαγάγει θα μπορούσε να τα κάνει να αναπαραχθούν. Βλέπουμε ότι η καταναγκαστική αναπαραγωγή δεν είναι δυνατή ούτε και στα ζώα. Για άλλη μία φορά, το Συμβούλιο Επικρατείας στις Κάτω Χώρες ακινητοποίησε μια περιοχή εγκατάστασης επιχειρήσεων στη μεθόριο. Εάν κοιτάξει κανείς καλά την οδηγία για τους οικότοπους καθώς και τη ρύθμιση για τις περιοχές προστασίας των ειδών θα διαπιστώσει ότι αυτό δεν χρειαζόταν να γίνει.
<P>
Αυτό που θα έπρεπε να γίνει, και γι' αυτό υποστηρίζω την έκθεση για την οδηγία σχετικά με τους οικότοπους καθώς και για την οδηγία για τα νιτρικά άλατα, είναι να φροντίσει η Ευρωπαϊκή Επιτροπή να εκδώσει σαφείς οδηγίες και ενδεχομένως στην ολλανδική γλώσσα για το τι επιτρέπεται και τι δεν επιτρέπεται. Οι αρχές είναι άψογες και συμφωνούμε μαζί τους, αυτό όμως δεν ισχύει σε καμία περίπτωση για τον τρόπο με τον οποίο εφαρμόζονται από τα κράτη μέλη.

<SPEAKER ID=129 LANGUAGE="NL" NAME="Corbey">
Κύριε Πρόεδρε, η ελλιπής εφαρμογή της περιβαλλοντικής νομοθεσίας είναι ένα μεγάλο πρόβλημα. Εμείς, ως νομοθετικό όργανο πρέπει οπωσδήποτε να αναφερθούμε στο θέμα αυτό, δεν πρέπει όμως να αποδίδουμε εύκολα την ευθύνη στα κράτη μέλη. Πρέπει αντίθετα να κοιτάξουμε ποια είναι η ποιότητα και το είδος της νομοθεσίας που παράγουμε. Η Ευρωπαϊκή Ένωση μεγαλώνει και διαφοροποιείται συνεχώς. Πρέπει κατά συνέπεια να θεσπίσουμε κανόνες οι οποίοι να μπορούν να εφαρμοστούν στις διάφορες εθνικές κουλτούρες. Γι' αυτό και πιστεύω ότι πρέπει να είμαστε κάπως λιγότερο λεπτομερείς. Πρέπει να είμαστε ιδιαίτερα σαφείς σχετικά με τα αποτελέσματα που επιθυμούμε, όχι όμως σχετικά με τον τρόπο με τον οποίο πρέπει να υλοποιηθούν τα αποτελέσματα αυτά. Γι' αυτό και είμαι της άποψης ότι στην οδηγία για τα νιτρικά άλατα πρέπει να επιμείνουμε στο αποτέλεσμα, ένα μέγιστο όριο 50 χιλιοστογράμμων. Δεν έχω αντίρρηση στο να δείξουμε κάποια ευελιξία όσον αφορά τη μέθοδο με την οποία θα υλοποιηθεί ο στόχος αυτός.
<P>
Ένα παράδειγμα καλής νομοθεσίας είναι η οδηγία για τους οικότοπους. Η φύση είναι ένα κοινό αγαθό και η προστασία της μία κοινή αποστολή. Δεν έχει νόημα να προστατεύουμε πτηνά σε μία χώρα εάν μετά τα σύνορα σε μία άλλη χώρα επιτρέπεται το κυνήγι τους. Η οδηγία για τους οικότοπους ορίζει ένα σαφή στόχο. Η μέθοδος με την οποία υλοποιείται ο στόχος είναι αρκετά ελεύθερη. Η οδηγία δεν είναι λεπτομερής αλλά προσφέρει ένα πλαίσιο αξιολόγησης το οποίο αφήνει περιθώρια για τη στάθμιση των τοπικών ή περιφερειακών συμφερόντων και αυτός είναι ακριβώς ο τρόπος με τον οποίο πρέπει να δουλέψουμε. Αυτό που προέχει είναι η προστασία συγκεκριμένων ειδών και των βιοτόπων τους.
<P>
Βεβαίως, υπάρχουν αρκετές διαφωνίες σε χωριά και επαρχίες σχετικά με την εφαρμογή της οδηγίας. Υπάρχουν παραδείγματα λανθασμένης εφαρμογής. Θα ήταν χρήσιμο και απαραίτητο να υπάρξει μία σαφής ενημέρωση, αισθάνομαι όμως έκπληξη που υπάρχουν τόσο πολλοί συνάδελφοι που ζητούν μια αναθεώρηση της οδηγίας για τα πτηνά και της οδηγίας για τους οικότοπους με στόχο την περαιτέρω επεξεργασία ορισμένων από τις έννοιες που περιλαμβάνονται στην τελευταία. Αυτό που ενδιαφέρει στην προκειμένη περίπτωση είναι οι σημαντικές επιπτώσεις, οι αντισταθμίσεις και η μεγάλη σημασία του δημόσιου συμφέροντος. Η ισχύς της οδηγίας για τους οικότοπους είναι η ευελιξία της. Η οδηγία αυτή υποστηρίζει ένα σύγχρονο τρόπο προστασίας της φύσης, χωρίς την περιχαράκωσή της αλλά με τη συνειδητή αντιμετώπιση των ειδών και του φυσικού πλούτου.
<P>
Πιστεύω επίσης ότι είναι κρίμα που ορισμένοι συνάδελφοι συμβάλλουν στη σύγχυση που επικρατεί υπαινισσόμενοι σε μία τροπολογία ότι η υφιστάμενη υποδομή θα πρέπει να εξαφανιστεί ή ότι είναι αδύνατο να υπάρξουν νέα μεγάλα προγράμματα.

<SPEAKER ID=130 LANGUAGE="DE" NAME="Schnellhardt">
Κύριε Πρόεδρε, κυρίες και κύριοι, θεωρώ ευπρόσδεκτη τη συμπερίληψη του θέματος αυτού στη σημερινή ημερήσια διάταξη. Κυρία Jackson, ευχαριστώ πολύ που υποβάλατε αυτήν την ερώτηση. Εσείς αναφέρεστε σε τρεις συγκεκριμένες οδηγίες της Ευρωπαϊκής Ένωσης, όμως διαπιστώνω ότι πρόκειται για το γενικό πρόβλημα στην εφαρμογή νομοθετικών ρυθμίσεων της Ευρωπαϊκής Ένωσης στα κράτη μέλη. Δεδομένου ότι οι οδηγίες και οι κανονισμοί στην Ευρωπαϊκή Ένωση εγκρίνονται από το Συμβούλιο και το Κοινοβούλιο, θα ήταν αναμενόμενο το Συμβούλιο, το οποίο τελικά καλείται και να εφαρμόσει αυτές τις οδηγίες, να τις υλοποιεί αναλόγως στα κράτη μέλη.
<P>
Τι συμβαίνει όμως στην πραγματικότητα; Αφενός μεν έχουμε την Ευρωπαϊκή Ένωση, η οποία διερευνά τις παραλείψεις των κρατών μελών. Αφετέρου έχουμε τα κράτη μέλη, τα οποία θα ήθελαν να μεταθέτουν τα προβλήματα στην - φευ - τόσο μακρινή Ευρώπη λησμονώντας ότι αυτά είναι η Ευρώπη, και κάπου ανάμεσα βρίσκεται και η Επιτροπή. Κυρία Επίτροπε, έχετε καταβάλει πολλές προσπάθειες ώστε να εφαρμόζονται σωστά αυτοί οι νόμοι στην Ευρωπαϊκή Ένωση. Αλλά δεν είναι και τόσο εύκολο, και ενίοτε επικρίνουμε τις μεθόδους σας. Εν μέρει μπορώ να κατανοήσω τις επιλογές που οδήγησαν στους χειρισμούς σας.
<P>
Είναι πολλές οι αιτίες των προβλημάτων κατά την μεταφορά στην εθνική νομοθεσία. Ένας από τους λόγους για την οδηγία περί νιτρικών αλάτων είναι κατ' εμέ η παραγνώριση επιστημονικών στοιχείων, διότι ένα είναι βέβαιο: δεν είναι δυνατό να μειωθούν τα επίπεδα των νιτρικών αλάτων με τους ρυθμούς που εμείς ζητήσαμε. Η φύση δεν το επιτρέπει. Από την άλλη, στην οδηγία περί ενδιαιτήματος, το Κοινοβούλιο πέρυσι επεσήμανε τις ελλείψεις, ότι δηλαδή η οδηγία είναι εν μέρει περίπλοκη, εν μέρει ασαφής και ότι δεν μπορεί να εφαρμοσθεί ως έχει στα κράτη μέλη. Πήγαμε στην Τουλούζη και είδαμε πώς πασχίζουν εκεί οι πολίτες να την εφαρμόσουν. Κατά βάση όμως δεν γνωρίζουν τι συμβαίνει. Δεν γνωρίζουν πού βρίσκονται τα όρια, δεν γνωρίζουν πώς να την εφαρμόσουν σωστά. Αυτές είναι ελλείψεις που πρέπει εξάπαντος να αντιμετωπισθούν.
<P>
Οφείλουμε όμως και να μεριμνήσουμε ούτως ώστε οι οδηγίες να απαρτίζονται λιγότερο από ουτοπικά οράματα και περισσότερο από ρεαλιστικό πνεύμα. Η ερώτηση της κ. Jackson περιλαμβάνει όλα εκείνα τα οποία θα πρέπει να προσέξουμε. Δεν έχουμε τίποτε να της προσθέσουμε. Με ταχύτερες κυρώσεις και προσεκτική επεξεργασία νόμων μπορούμε να λύσουμε αυτό το πρόβλημα. Κατά τα άλλα θα ήθελα ακόμη να σημειώσω ότι θα πρέπει και στα κράτη μέλη να γίνουν αλλαγές, γιατί οι Υπουργοί Περιβάλλοντος ενίοτε, αν υπάρχει περίπτωση να προκληθούν συγκρούσεις, δειλιάζουν να παρουσιάσουν στα κράτη τους τις ιδέες στις οποίες έχουν συμφωνήσει.

<SPEAKER ID=131 LANGUAGE="DA" NAME="Lund">
 Κύριε Πρόεδρε, καταρχάς ένα ευχαριστώ στην κ. Jackson και στους εισηγητές των τριών εκθέσεων που συζητάμε σήμερα. Η αποτελεσματική εφαρμογή των περιβαλλοντικών οδηγιών της ΕΕ στα κράτη μέλη έχει τεράστια σημασία σε δύο επίπεδα. Αφενός όσον αφορά την προστασία του περιβάλλοντος - αυτός άλλωστε είναι και όλος ο σκοπός των οδηγιών - αφετέρου δε έχει επίσης μεγάλη σημασία να μην αποδυναμωθεί η εμπιστοσύνη που υπάρχει για το νομοθετικό έργο που επιτελεί η ΕΕ, όταν επιτρέπεται στα κράτη μέλη να αποφεύγουν για μεγάλα χρονικά διαστήματα να θέτουν σε ισχύ τη νομοθεσία την οποία συνέβαλαν και τα ίδια να δημιουργήσουν στο Συμβούλιο Υπουργών. Ως εκ τούτου, θεωρώ σημαντικές τις τρεις εκθέσεις για την ελλιπή εφαρμογή της κοινοτικής νομοθεσίας από τα κράτη μέλη.
<P>
Το Συμβούλιο ήταν ελαφρώς εκνευρισμένο με την επιτήρηση που του ασκούμε εμείς ως Κοινοβούλιο, ωστόσο θεωρώ ότι μέσω αυτών των εκθέσεων αποκαλύφθηκε πόσο χαλαρή είναι η εφαρμογή της κοινοτικής νομοθεσίας στα περισσότερα κράτη μέλη. Οι εκθέσεις αποκάλυψαν επίσης πόσο αργή είναι η αντίδραση της Επιτροπής και του Δικαστηρίου όταν προκύπτουν περιπτώσεις ελλιπούς εφαρμογής. Ακούμε τόσο συχνά παχιά λόγια για το μέλλον της Ευρώπης και τα μεγάλα ευρωπαϊκά οράματα, ακόμη και από μέλη αυτού του Κοινοβουλίου. Τα ακούμε από πολλές κυβερνήσεις, συχνά όμως οι κυβερνήσεις αποκρύβουν ότι εξυπηρετούν τα δικά τους προσωπικά εθνικά συμφέροντα αντί για τα κοινά συμφέροντα της Ευρώπης για τα οποία εργαζόμαστε παράγοντας νομοθετικό έργο. Και είναι ενδιαφέρον να παρατηρήσουμε ότι οι χώρες που συχνά θεωρούνται επιφυλακτικές και κάπως επικριτικές όσον αφορά τμήματα της ευρωπαϊκής συνεργασίας στην πραγματικότητα είναι οι χώρες που εφαρμόζουν καλύτερα τις αποφάσεις της ΕΕ. Με κάθε μετριοφροσύνη, αναφέρομαι στις σκανδιναβικές χώρες. Χάρηκα που άκουσα τις παρατηρήσεις της κ. Wallstrφm για τις εκθέσεις. Είμαι βέβαιος ότι η κ. Wallstrφm έχει τη θέληση να διασφαλίσει την ποιότητα της νομοθεσίας ώστε να εφαρμοστεί αλλά και να εξασφαλίσει μια αποτελεσματική παρακολούθηση. Εν πάση περιπτώσει, θεωρώ ότι το Κοινοβούλιο πρέπει να στηρίξει αυτό το έργο στον μεγαλύτερο δυνατό βαθμό.

<SPEAKER ID=132 LANGUAGE="DE" NAME="Schleicher">
Κύριε Πρόεδρε, κυρίες και κύριοι, η ερώτηση της κ. Jackson δείχνει ότι και ο καλύτερος νόμος δε χρησιμεύει σε τίποτε, αν δεν εφαρμόζεται σωστά και κυρίως αν δεν ελέγχεται επαρκώς η εφαρμογή του. Επί παραδείγματι, στην περίπτωση της οδηγίας περί ενδιαιτήματος, τα κράτη μέλη δεν εφάρμοσαν τις ίδιες τους τις αποφάσεις. Αυτό ισχύει και για άλλα νομοθετήματα. Και πρόκειται βέβαια και για την ποιότητα της νομοθεσίας που χρειαζόμαστε για το μέλλον. Για την εφαρμογή της νομοθεσίας όμως, αρμόδια είναι η Επιτροπή. Εκείνη οφείλει και να επαληθεύει πώς διεξήχθη ο επιτόπιος έλεγχος. Βέβαια, σε αυτό εξαρτάται από τις πληροφορίες που της δίνουν τα κράτη μέλη. Έχω την εντύπωση ότι η επίβλεψη είναι όντως δυσχερής, γιατί η Επιτροπή χρειάζεται πληροφορίες, στοιχεία, αλλά και τις εκθέσεις οι οποίες πρέπει να διατίθενται.
<P>
Στο παρελθόν διατυπώνονταν συχνά οι αιτιάσεις πως η Επιτροπή έχει στη διάθεσή της πολύ περιορισμένο προσωπικό και κονδύλια για την αξιολόγηση των στοιχείων που λαμβάνει στα πλαίσια των ελεγκτικών της δραστηριοτήτων. Σε αυτό όμως φταίμε και εμείς, το Κοινοβούλιο, που ζητάμε διαρκώς εκθέσεις δραστηριοτήτων. Γνωρίζω ότι η Επιτροπή απασχολείται πολύ με την εκπόνηση και έγκριση των εκθέσεων, δεσμεύοντας, ως μη όφειλε, δυναμικό και πόρους.
<P>
Αυτό σημαίνει ότι όλοι οι εμπλεκόμενοι πρέπει να αναλογισθούν πώς μπορούν να βελτιώσουν τα πράγματα. Κατά την άποψή μου, θα έπρεπε η Επιτροπή να αντιδρά ταχύτερα, και δη τόσο έναντι των κρατών μελών όσο και κατά την υποβολή των απαραίτητων προσφυγών ενώπιον του ΔΕΚ και την επιβολή των προστίμων.
<P>
Απευθύνω όμως ταυτόχρονα έκκληση προς όλα τα κράτη μέλη, να αντεπεξέρχονται εφεξής καλύτερα στις υποχρεώσεις τους για εφαρμογή, έλεγχο και παροχή πληροφοριών προς την Επιτροπή.
<P>
Δεδομένου ότι είμαι στην Ομάδα μας αρμόδια για την οδηγία-πλαίσιο για τα ύδατα και εισηγήτρια για το ακόμη εκκρεμές πρόγραμμα δράσης για τα υπόγεια ύδατα, ενδιαφέρομαι ιδιαιτέρως για την οδηγία για τα νιτρικά άλατα. Αύριο το μεσημέρι μάλιστα καλούμαστε να αποφασίσουμε για την έκθεση Goodwill, στην οποία έχω υποβάλει ορισμένες τροπολογίες. Θα ήθελα να παρακαλέσω τους συναδέλφους να δεχθούν αυτές τις τροπολογίες, γιατί και εδώ προσπαθούμε να υποχρεώσουμε τα κράτη μέλη να αναλάβουν ευθύνες. Γι' αυτό σας παρακαλώ να μου δώσετε την υποστήριξή σας! Εν τέλει θα ήθελα να αναφέρω ένα ακόμη σημείο, τα υποψήφια προς ένταξη κράτη. Απαιτούμε από τα κράτη που θέλουν να προσχωρήσουν στην Ένωση να υιοθετήσουν την ευρωπαϊκή νομοθεσία. Όταν όμως δεν την τηρούν τα ίδια τα κράτη μέλη και η Ευρωπαϊκή Επιτροπή δεν είναι η ίδια εις θέση να αναλάβει αποφασιστική δράση, είναι δύσκολα τα πράγματα. Γι' αυτόν και μόνο το λόγο, πρωταρχικά όμως για την προστασία της υγείας του ανθρώπου και για την προστασία του περιβάλλοντος, απαιτείται ριζική αλλαγή νοοτροπίας από όλους τους υπεύθυνους παράγοντες, όπως δείχνουν οι σημερινές εκθέσεις.

<SPEAKER ID=133 LANGUAGE="DE" NAME="Flemming">
Κύριε Πρόεδρε, είμαι πολύ ευγνώμων, που κανένας ομιλητής δεν προσπάθησε ως τώρα να αποδυναμώσει τις οδηγίες για το περιβάλλον. Γιατί το ζήτημα δεν είναι, κύριε Sjφstedt, ότι τα φτωχά κράτη δεν γνώριζαν τι δεσμεύσεις αναλάμβαναν. Και τώρα ξέρουν πολύ καλά, αλλά, απλούστατα, συνειδητά παραβαίνουν την ευρωπαϊκή νομοθεσία. Θέλουν να κερδίσουν χρόνο και ξέρουν πολύ καλά ότι δε θα πάθουν τίποτε, γιατί μέχρι να επιληφθεί το Δικαστήριο θα έχει περάσει πάρα πολύς χρόνος. Είμαστε αντιμέτωποι με μία συνειδητή υποβάθμιση της ευρωπαϊκής νομοθεσίας, που δε θα έπρεπε να επιτρέπουν ούτε το Κοινοβούλιο ούτε το Συμβούλιο!
<P>
Ακούστηκε ότι θα πρέπει να υποδειχθούν οι υπαίτιοι. Ντρέπομαι, γιατί ανήκει και η Αυστρία σε εκείνους που δεν τήρησαν την οδηγία για το ενδιαίτημα, αλλά θα ήθελα και να διαμαρτυρηθώ, αξιότιμη κυρία Επίτροπε, γιατί στην οδηγία για τα PCB δεν υπήρξε διόλου αμελής η Αυστρία! Κάναμε έντιμα ο,τι έπρεπε να γίνει, και μάλιστα πριν από την αντίστοιχη ευρωπαϊκή οδηγία. Ήδη από το 1990 είχαμε νόμο για τη διαχείριση των αποβλήτων και από το 1993 διάταξη για την απαγόρευση των αλογονούχων υλών. Αυτές οι κατηγορίες ήταν άδικες.
<P>
Όσον αφορά την οδηγία για τα νιτρικά άλατα, οι παραλείψεις της Αυστρίας έχουν εν τω μεταξύ καλυφθεί. Γνωρίζουμε όμως καλά ότι η εφαρμογή της οδηγίας αυτής ήταν προβληματική για όλα τα κράτη μέλη. Καίριο πρόβλημα ήταν εν προκειμένω ότι σε πολλές περιοχές της Ένωσης η υπερβολικά υψηλή συγκέντρωση ζωικού κεφαλαίου έχει προκαλέσει μεγάλες δυσκολίες στη διατήρηση του ορίου των 170 κιλών αζώτου ανά εκτάριο γεωργικής επιφάνειας για τα χρησιμοποιούμενα σε πολλά κράτη λιπάσματα.
<P>
Ίσως στο μέλλον να μην αντιμετωπίζουμε τόσο το πρόβλημα της υψηλής συγκέντρωσης ζωικού κεφαλαίου, γιατί τα ζώα, αυτά τα βασανισμένα, μαρτυρικά όντα, πλέον αντιστέκονται. Η μορφή της ΣΕΒ που αντιμετωπίζουμε σήμερα είναι ίσως μία μορφή εκδίκησης των βασανισμένων ζώων.
<P>
Θα έπρεπε να διδασκόμαστε από τη φύση, να συμπεριφερόμαστε όπως οφείλουμε και να τηρούμε τους νόμους που έχουμε οι ίδιοι θεσπίσει.

<SPEAKER ID=134 NAME="Doyle">
Κύριε Πρόεδρε, η οδηγία για το πόσιμο νερό, η οδηγία για τη διαχείριση των αποβλήτων, για τους κινδύνους βαρέων ατυχημάτων, για την ιλύ των λυμάτων, τον αμίαντο, τα άγρια πτηνά, τη μεταφορά αποβλήτων, για να μην αναφέρω την οδηγία για τα ενδιαιτήματα, την οδηγία για τη νιτρορύπανση και την οδηγία για τα PCB. Ο κατάλογος είναι μακρύς, ο κατάλογος των παραλείψεων της δικής μου χώρας όσον αφορά τη μεταφορά του περιβαλλοντικού δικαίου της ΕΕ στην εθνική νομοθεσία. Παρά τις προειδοποιητικές επιστολές, τις αιτιολογημένες γνωμοδοτήσεις, τις απειλές για προσφυγή στο Ευρωπαϊκό Δικαστήριο, η κατάσταση συνεχίζεται φέρνοντάς μας σε δύσκολη θέση. Είμαστε οι δεύτεροι χειρότεροι ως προς τη μεταφορά και τον καθορισμό χώρων στο πλαίσιο της οδηγίας για τα ενδιαιτήματα.
<P>
Μερικές φορές, σπάνια όμως, μπορεί να υφίστανται αληθινοί λόγοι για την καθυστερημένη μεταφορά μιας οδηγίας, και η οδηγία για τη νιτρορύπανση αναφέρθηκε για συγκεκριμένους λόγους σήμερα εδώ.
<P>
Αλλά η παράλειψη της παροχής πληροφοριών που ζητήθηκαν από την Επιτροπή, σύμφωνα με το άρθρο 10 της Συνθήκης, με έγκαιρο και κατάλληλο τρόπο, είναι αδικαιολόγητη. Αυτό είναι το πρώτο βήμα: απάντηση στις επιστολές της Επιτροπής. Καμία κυβέρνηση δεν πρέπει να συγχωρείται για τους κακούς της τρόπους και την ανάρμοστη συμπεριφορά της. Αυτό είναι ένα από τα βασικά λάθη της Ιρλανδίας και υποπτεύομαι πολλών χωρών, σχετικά με τον τομέα που συζητάμε. Το άρθρο 10 ορίζει ότι τα κράτη μέλη πρέπει να συνεργάζονται με την Επιτροπή στην αντιμετώπιση των καταγγελιών, για να αποσαφηνίζουν τα γεγονότα και να εκφράζουν επίσημες θέσεις.
<P>
Κι όμως, μόλις το προηγούμενο σαββατοκύριακο διάβασα στον ιρλανδικό Τύπο ότι ο επικεφαλής της Διεύθυνσης Περιβάλλοντος της Επιτροπής, κ. Curry, κατήγγειλε το προηγούμενο φθινόπωρο στον πρέσβη της Ιρλανδίας στην ΕΕ, κ. Denis O'Leary, ότι οι ιρλανδικές αρχές δεν συνεργάζονταν επαρκώς με τις Βρυξέλλες σε περιβαλλοντικά θέματα.
<P>
Τον περασμένο Μάρτιο, η Επίτροπος Wallstrφm έγραψε στον Ιρλανδό Υπουργό Περιβάλλοντος κ. Dempsey, προτείνοντας να αναλάβει το υπουργείο του ή ο Ιρλανδός Διαμεσολαβητής το μεγάλο αριθμό των ιρλανδικών περιβαλλοντικών καταγγελιών, που επεξεργάζονται τώρα οι υπάλληλοι της ΕΕ. Κανένα αποτέλεσμα, καμία πρόοδος, ούτε καν απάντηση ίσως - δεν γνωρίζω. Με 1% του πληθυσμού της Κοινότητας, εμείς στην Ιρλανδία, και είναι ντροπή μας, έχουμε προκαλέσει το 10% των περιβαλλοντικών καταγγελιών της Επιτροπής. Ο κ. Curry εξέφερε σκληρά λόγια για την πολιτική όχι μόνο του Υπουργείου Περιβάλλοντος αλλά και του Υπουργείου Οικονομικών της Ιρλανδίας, τον Οργανισμό Περιβαλλοντικής Προστασίας, τον Οργανισμό Προστασίας της Κληρονομιάς της χώρας μου, ακόμα και για τις τοπικές αρχές μας.
<P>
Πρέπει να ενθαρρυνθεί η ευαίσθητη και λογική εφαρμογή έτσι ώστε να εξασφαλιστεί η πολιτική και δημόσια συνεργασία και κατανόηση για τα όσα πρέπει να επιτύχουμε. Συχνά αναφέρω το παράδειγμα - όπως έκανα σε συνάντηση επιτροπής σήμερα το πρωί - της επιβίωσης της μοναδικής αποικίας άγριου βαμβακιού στην Ιρλανδία, στη νοτιανατολική άκρη του Wexford. Βρίσκεται σε ένα τοπικό μονοπάτι προσκυνητών. Με τον υπερβολικό του ζήλο να προστατέψει το βαμβάκι, το τοπικό συμβούλιο αποφάσισε να απαγορεύσει το προσκύνημα στην άμεση περιοχή. Πολύ σύντομα κατέστη εμφανές ότι τα πατήματα των ποδιών των προσκυνητών κι όχι η θεία παρέμβαση ήταν απαραίτητα για την προστασία του συγκεκριμένου οικοσυστήματος. Ανθεκτικότερα και πιο ρωμαλέα είδη, γνωστότερα στην καθομιλουμένη ως "αγριόχορτα" - παρότι όλα είναι αγριολούλουδα - αναπτύχθηκαν στην αποικία κι άρχισαν να πνίγουν το βαμβάκι μόλις έπαυσε η ανθρώπινη παρέμβαση. Η μεταβολή της ουσιώδους ισορροπίας μεταξύ της ανθρώπινης δραστηριότητας και του περιβάλλοντος, οδήγησε στην απώλεια του πολύτιμου αυτού οικοσυστήματος.
<P>
Τέλος, το ζήτημα δεν πρέπει να μετατραπεί σε περίπτωση "ο τελευταίος να κλείσει την πόρτα" . Πρέπει να ζούμε και να κερδίζουμε τα προς το ζην σε αυτούς τους τόπους. Παράλληλα, δεν μπορούμε να εξακολουθήσουμε να υποθηκεύουμε την υγεία και την κληρονομιά των παιδιών μας.

<SPEAKER ID=135 NAME="Wallstrφm">
. (ΕΝ) Κύριε Πρόεδρε, θα ήθελα να ευχαριστήσω ξανά όλα τα μέλη του Ευρωπαϊκού Κοινοβουλίου για τις δηλώσεις τους. Συμφωνώ απόλυτα με τα περισσότερα από όσα είπατε, εκτός από τις κατηγορίες για αυταρέσκεια. Θα ήθελα να σας υπενθυμίσω ότι ενώ σήμερα το 45% όλων των καταγγελιών αφορά περιβαλλοντικά ζητήματα και υποθέσεις - 700 καταγγελίες - το 30% των παραβάσεων - περίπου 400 - αφορούν περιβαλλοντικές υποθέσεις. Αρα έχουμε επωμιστεί ένα μεγάλο βάρος, και προσπαθούμε να κάνουμε ό,τι καλύτερο, αλλά και να προβλέψουμε για το μέλλον. Γι' αυτό λέγω ότι πρέπει να αναζητήσουμε επίσης νέα μέσα και τρόπους για να κάνουμε περισσότερα.
<P>
Η άποψη του κ. Sacconi είναι ότι χρειαζόμαστε τα καλά παραδείγματα των οικονομικών οφελών που προκύπτουν από τη συμμόρφωση με την περιβαλλοντική νομοθεσία. Μπορούμε να κάνουμε περισσότερα γι' αυτό το ζήτημα. Μπορούμε να κάνουμε περισσότερα με τη χρήση των δεικτών, γιατί πρέπει να κάνουμε μετρήσεις. Πρέπει να φανούμε καλύτεροι στην αξιολόγηση των αποτελεσμάτων της συμμόρφωσης με την περιβαλλοντική νομοθεσία. Είμαστε εξαιρετικά αποτελεσματικοί όταν έχουμε καλή και αποτελεσματική συνεργασία μεταξύ των θεσμικών οργάνων, ενώ δεν αρνούμαστε το γεγονός ότι τα κράτη μέλη είναι υπεύθυνα. Οφείλουν να μας δίνουν απαντήσεις και να μας παρέχουν πληροφορίες. Δεν έχουμε τα μέσα να στέλνουμε ανθρώπους για έλεγχο σε όλα τα κράτη μέλη. Δεν μπορούμε να το κάνουμε, εκτός κι αν μου δώσετε άλλα 500 άτομα.
<P>
Αυτό που οφείλουμε να κάνουμε είναι να εκσυγχρονίσουμε τη νομοθεσία. Ελέχθη ότι χρειαζόμαστε λιγότερες αλλά καλύτερες νομοθετικές προτάσεις. Συμφωνώ με αυτό. Ο ευκολότερος τρόπος είναι η προσέγγιση της οριακής τιμής, ας πούμε 50 χιλιοστόγραμμα νιτρικών αλάτων, για παράδειγμα, στο πόσιμο νερό. Όμως αυτό δεν μπορεί να ισχύσει για άλλες φιλόδοξες οδηγίες με ευρύτερο πεδίο εφαρμογής, όπως είναι η οδηγία για τα ενδιαιτήματα. Δεν αποτελεί σύμπτωση το γεγονός ότι οι οδηγίες για τα ενδιαιτήματα και τη νιτρορύπανση επιλέχθηκαν ως παραδείγματα κακής συμμόρφωσης γιατί είναι πολύ φιλόδοξες. Είναι φιλόδοξες οδηγίες κι αυτό σε ορισμένες περιπτώσεις σημαίνει ότι τα κράτη μέλη πρέπει να αναθεωρήσουν εξολοκλήρου τις γεωργικές πρακτικές τους. Το γνωρίζουμε από ορισμένα κράτη μέλη. Αυτό δεν θα πρέπει να εκλαμβάνεται ως δικαιολογία, αλλά ως εξήγηση του γιατί αναφέρονται οι οδηγίες αυτές για ελλιπή εφαρμογή.
<P>
Συμφωνώ απόλυτα με τον κ. Sjφstedt ότι το πρόβλημα δεν είναι ότι αυτές οι οδηγίες δεν είναι αρκετά καλές ή φιλόδοξες. Είναι φιλόδοξες, και υπάρχουν συνέπειες για τα κράτη μέλη, τις οποίες ίσως δεν συνειδητοποίησαν όταν λαμβάνονταν οι αποφάσεις. Δεν πρέπει να εγκαταλείψουμε τώρα, πρέπει να συνεχίσουμε γιατί επιτέλους θα αρχίσουμε να βλέπουμε αποτελέσματα. Αυτό που κάναμε, το οποίο είναι πολύ αποτελεσματικό, ήταν να θεσπίσουμε το συσχετισμό μεταξύ της ευρωπαϊκής χρηματοδότησης και της συμμόρφωσης με την περιβαλλοντική νομοθεσία. Πρέπει να προχωρήσουμε με βάση αυτό.
<P>
Μπορούμε να κάνουμε περισσότερα για την εκπαίδευση και την πληροφόρηση. Ξεκινήσαμε ανάλογες δραστηριότητες. Χρησιμοποιούμε τους ειδικούς μας για να μεταβούν στα κράτη μέλη ή να διεξάγουν σεμινάρια, για να διδάξουν στα κράτη μέλη τους καλύτερους τρόπους εφαρμογής. Προσπαθούμε να χρησιμοποιούμε όλα αυτά τα διαθέσιμα μέσα για να βελτιώσουμε την εφαρμογή. Σε μια διευρυμένη και περισσότερο ποικιλόμορφη Ένωση, οι σαφείς και νομικά δεσμευτικοί στόχοι, καθώς και η εκπαίδευση και οι μέθοδοι μέτρησης, παρακολούθησης και υπολογισμού των αποτελεσμάτων, αποκτούν ολοένα και μεγαλύτερη σημασία. Ελπίζω να μας παράσχει την υποστήριξή του το Ευρωπαϊκό Κοινοβούλιο και να ενισχύσει τις περαιτέρω προσπάθειές μας να βελτιώσουμε την εφαρμογή της περιβαλλοντικής νομοθεσίας της Ευρωπαϊκής Κοινότητάς.

<SPEAKER ID=136 NAME="Πρόεδρος">
Ανακοινώνω ότι έλαβα μια πρόταση ψηφίσματος, σύμφωνα με το άρθρο 42, παράγραφος 5 του Κανονισμού.
<P>
Η συζήτηση έληξε.
<P>
Η ψηφοφορία θα διεξαχθεί αύριο, Τετάρτη, στις 12.00.

<CHAPTER ID=10>
Κατάσταση των νέων αγροτών
<SPEAKER ID=137 NAME="Πρόεδρος">
Η ημερήσια διάταξη προβλέπει την έκθεση (A5-0357/2000) του κ. Parish, εξ ονόματος της Επιτροπής Γεωργίας και Ανάπτυξης της Υπαίθρου, σχετικά με την κατάσταση και τις προοπτικές των νέων γεωργών στην Ευρωπαϊκή Ένωση (2000/2011(INI)).

<SPEAKER ID=138 NAME="Parish">
Κύριε Πρόεδρε, Επίτροπε Fischler, κυρίες και κύριοι, με χαρά μου σας παρουσιάζω σήμερα την έκθεση πρωτοβουλίας της Επιτροπής Γεωργίας για την κατάσταση και τις προοπτικές των νέων γεωργών στην Ευρωπαϊκή Ένωση.
<P>
Πριν από είκοσι χρόνια, υπήρξα ο ίδιος μέλος της τοπικής οργάνωσης νέων γεωργών στην κομητεία Somerset, στην Αγγλία. Ακόμα κι εκείνη την εποχή δεν ήταν εύκολο για τους νέους γεωργούς να συνεχίζουν τις εργασίες της οικογενειακής γεωργικής εκμετάλλευσης ή να ξεκινούν εργασία στον τομέα αυτόν. Σήμερα, η κατάσταση είναι ακόμα δυσκολότερη, και γινόμαστε μάρτυρες μιας μεγάλης μείωσης του αριθμού των νέων γεωργών που εισέρχονται στον τομέα. Φθάσαμε σε ένα σημείο όπου η ανάληψη δράσης καθίσταται ζωτικής σημασίας, προκειμένου να παύσει αυτή η μείωση. Όχι μόνο για χάρη της ίδιας της γεωργίας, αλλά και για τη διαφύλαξη των υφιστάμενων διαρθρώσεων στις αγροτικές περιοχές μας. Το τελευταίο πράγμα που θέλουμε να δούμε είναι μια ερημωμένη ύπαιθρος όπου το πράσινο και όμορφο τοπίο, το οποίο έχουμε ως δεδομένο, δεν θα έχει πλέον την κατάλληλη φροντίδα.
<P>
Θα ήθελα με την ευκαιρία αυτήν να ευχαριστήσω τον ευρωπαϊκό οργανισμό CEJA (Ευρωπαϊκό Συμβούλιο των Νέων Γεωργών) για τη βοήθεια και τη συνεργασία του, η οποία μου έδωσε τη δυνατότητα να συντάξω την έκθεση αυτήν. Μου δόθηκε η ευκαιρία να επισκεφθώ νέους γεωργούς σε πέντε κράτη μέλη, γεγονός που μου προσέφερε καλύτερη και ευρύτερη κατανόηση των πρακτικών τρόπων με τους οποίους θα μπορούσαν να βοηθηθούν οι νέοι γεωργοί στον τομέα τους.
<P>
Θα ήθελα επίσης να ευχαριστήσω τον Επίτροπο Fischler για την υποστήριξή του και ακόμα να καλωσορίσω το σχέδιο γνωμοδότησης για την έκθεση που κατάρτισε η Επιτροπή των Περιφερειών, καθώς πρόκειται να συντάξει μια έκθεση για τους νέους γεωργούς.
<P>
Τελευταίο αλλά εξίσου σημαντικό, θα ήθελα να εκφράσω τις ευχαριστίες μου στην εταιρεία Ross Gordon Consultants, που διεξήγαγε μια εξαιρετική μελέτη για την κατάσταση των νέων γεωργών στην Ευρωπαϊκή Ένωση πέρυσι, και της οποίας η έκδοση αποτέλεσε σημαντική βοήθεια στη σύνταξη της σημερινής έκθεσης. Η έκθεση θέτει μια σειρά ιδεών και τρόπων ενίσχυσης των νέων γεωργών που αρχίζουν ή συνεχίζουν τις δραστηριότητες των εκμεταλλεύσεών τους. Ωστόσο, δεν προσπάθησα να επανεφεύρω τον τροχό. Βασικά θα επιθυμούσα τη θέσπιση ενός εγγυημένου προτύπου επιπέδου βοήθειας για τους νέους γεωργούς σε όλη την Ευρωπαϊκή Ένωση.
<P>
Έχω πλήρη συναίσθηση της δυσκολίας εξεύρεσης μιας λύσης που θα καλύπτει όλες τις διαφορετικές συνθήκες που αντιμετωπίζουν οι νέοι γεωργοί στις αντίστοιχες χώρες τους σε μια Κοινότητα δεκαπέντε κρατών μελών. Και θα παραθέσω δύο μόνο παραδείγματα: οι τιμές των γεωργικών εκτάσεων κυμαίνονται μεταξύ 12 000 και 15 000 ευρώ ανά εκτάριο. Τα φορολογικά επίπεδα παρουσιάζουν μεγάλες αποκλίσεις, καθώς ορισμένα κράτη μέλη επιβάλλουν υψηλό φόρο κληρονομιάς, γεγονός που δυσχεραίνει εξαιρετικά την επιβίωση των νέων γεωργών, ιδιαίτερα όταν οι τιμές των γεωργικών εκτάσεων είναι πολύ υψηλές.
<P>
Δεν έχω το χρονικό περιθώριο να σχολιάσω όλες τις συστάσεις που περιέχονται στην έκθεση, αλλά θα αναφέρω ορισμένα από τα μέτρα στα οποία θα πρέπει να δοθεί προτεραιότητα: η συνέχιση των ενισχύσεων εγκατάστασης έως 40 000 ευρώ, σε συνδυασμό με τα επιδοτούμενα επιτόκια για κεφάλαιο εκκίνησης έως 120 000 ευρώ για οκτώ χρόνια. Δυο από τις σημαντικότερες δυσκολίες που αντιμετωπίζουν οι νέοι γεωργοί είναι η αύξηση του κεφαλαίου εκκίνησης και κατά συνέπεια ο κίνδυνος υπερέκτασης των οικονομικών τους δυνατοτήτων μέσω της παροχής τακτικών επιδοτήσεων επιτοκίων.
<P>
Ζούμε στην εποχή των ηλεκτρονικών υπολογιστών. Η πρόσβαση στην εκπαίδευση και την κατάρτιση πρέπει να ενθαρρυνθεί περαιτέρω, προκειμένου οι νέοι γεωργοί να έχουν τη δυνατότητα πλήρους αξιοποίησης των δυνητικών πλεονεκτημάτων που προσφέρει η σύγχρονη τεχνολογία τηλεπικοινωνιών και οι τεχνικές λειτουργίας των επιχειρήσεων. Το μεταβαλλόμενο πρόσωπο της γεωργίας, που ολοένα και περισσότερο καθορίζεται από τις διεθνείς συμφωνίες του ΠΟΕ, σημαίνει ότι η γεωργία θα συνεχίσει να μεταβάλλεται. Η καλή προετοιμασία των νέων γεωργών προκειμένου να προβλέψουν και να διαχειριστούν τις μελλοντικές αυτές προκλήσεις, είναι προς το συμφέρον μας.
<P>
Τα μέτρα ασφάλειας των τροφίμων και οι μέθοδοι παραγωγής υφίστανται διεξοδική ανάλυση αυτές τις μέρες. Δίδεται μεγαλύτερη έμφαση στην βιολογική παραγωγή σε όλη την Ευρωπαϊκή Ένωση. Και σε αυτήν την περίπτωση οι νέοι γεωργοί πρέπει να τεθούν σε μια κατάσταση που θα τους δίνει τη δυνατότητα να ενστερνιστούν μια νέα επερχόμενη κουλτούρα και να αντιληφθούν τα οφέλη που συνεπάγεται η διατήρηση της εμπιστοσύνης και της υποστήριξης των καταναλωτών στα γεωργικά προϊόντα. Υπάρχει ευρύτατο περιθώριο για καινοτόμα και δημιουργική τοπική παραγωγή υψηλής ποιότητας.
<P>
Η ευρωπαϊκή γεωργική βιομηχανία διανύει μια δύσκολη οικονομική περίοδο, ενώ παράλληλα πραγματοποιούνται πολλές αναδιαρθρώσεις. Υπάρχει μεγάλη ανάγκη ενίσχυσης ορισμένων από τους πιο ηλικιωμένους γεωργούς για να συνταξιοδοτηθούν με αξιοπρέπεια. Σε αυτό το πλαίσιο θα επιθυμούσα ιδιαίτερα τη θέσπιση μιας δέσμης συνταξιοδοτικών μέτρων για τους εργαζόμενους γεωργούς, σε συσχετισμό με την έλευση νέων γεωργών για να συνεχίσουν τη δραστηριότητα του τομέα. Θα ήθελα επίσης να ζητήσω από τον Επίτροπο Fischler να συστήσει στα κράτη μέλη τη θέσπιση μιας ανάλογης πολιτικής σε όλη την ΕΕ. Βλέπουμε ότι ο μέσος όρος ηλικίας των γεωργών της Κοινότητας αυξάνεται, ενώ μειώνεται ο αριθμός των νέων γεωργών. Η τάση αυτή πρέπει να αντιστραφεί.
<P>
Οι νέοι γεωργοί χρειάζονται μεγαλύτερη πρόσβαση στα δικαιώματα παραγωγής. Δεν είναι εύκολο να εξισορροπηθεί η απόδοση πρόσθετων δικαιωμάτων παραγωγής στους νέους γεωργούς αν πρέπει να αφαιρεθούν από τους σημερινούς γεωργούς, οι οποίοι ήδη αντιμετωπίζουν οικονομικές δυσχέρειες. Όταν αλλάξουν τα δικαιώματα παραγωγής στο μέλλον, θα ήθελα να ζητήσω από την Επιτροπή να λάβει περισσότερο υπόψη την ανάγκη να αυξηθεί η ποσόστωση της επιπλέον παραγωγής που δίδεται στους νέους γεωργούς.
<P>
Με την έμφαση στην ΚΓΠ ως προς την απόδοση αυξανόμενης σημασίας στα προγράμματα ανάπτυξης της υπαίθρου, είναι κρίσιμης σημασίας η αναγνώριση των νέων γεωργών ως βασικών παραγόντων και κύριων στελεχών, υπεύθυνων για την εφαρμογή τέτοιων νέων πολιτικών ανάπτυξης της υπαίθρου.
<P>
Με την επερχόμενη διεύρυνση της Ευρωπαϊκής Ένωσης, θα συμβούλευα θερμά τα υποψήφια για ένταξη κράτη μέλη να δρομολογήσουν από τώρα τη δημιουργία υποστηρικτικών μέτρων για τους νέους γεωργούς τους, ιδιαίτερα ενόψει της θέσπισης ελέγχων παραγωγής που ζητά η Επιτροπή. Σε πολλά μέρη του κόσμου η επίμορτη αγροληψία αποτελεί κοινή πρακτική. Θα ήθελα να ζητήσω από την Επιτροπή να διερευνήσει τις δυνατότητες ανάπτυξης της επίμορτης αγροληψίας στο πλαίσιο της κοινής γεωργικής πολιτικής.
<P>
Όπως προανέφερα, η εν λόγω έκθεση είναι έκθεση πρωτοβουλίας της Επιτροπής Γεωργίας, κι ελπίζω να μπορέσουν όλα τα κόμματα να εγκρίνουν την έκθεση αυτήν, και να φροντίσουν ώστε να δοθεί θετική πρακτική βοήθεια στους νέους γεωργούς στο μέλλον. Θα ήθελα επίσης να ευχαριστήσω ξανά τον Επίτροπο Fischler για την υποστήριξή του, κι ακόμα να του ζητήσω να θεσπίσει έναν έλεγχο, που θα διεξάγεται κάθε δύο χρόνια, σχετικά με τη διαθεσιμότητα και την επιτυχία των μέτρων υποστήριξης των νέων γεωργών.
<P>
Είναι πολύ σημαντικό να μην λέμε μόνο μεγάλα λόγια για να βοηθήσουμε τους νέους γεωργούς, αλλά να θεσπίζουμε πολιτικές στην πράξη, στο πλαίσιο της κοινής γεωργικής πολιτικής, οι οποίες θα αυξήσουν τον αριθμό των νέων γεωργών που εισέρχονται στον τομέα.
<P>
(Χειροκροτήματα)

<SPEAKER ID=139 NAME="Casaca">
Κύριε Πρόεδρε, Επίτροπε κύριε Fischler, καταρχήν θα ήθελα να συγχαρώ την Επιτροπή Γεωργίας και Ανάπτυξης της Υπαίθρου και, όλως ιδιαιτέρως, τον εισηγητή της Neil Parish, για την επίκαιρη πρωτοβουλία να φέρει στα ευρωπαϊκά θεσμικά όργανα τη συζήτηση αυτού του θέματος. Έχουν περάσει ήδη τριάντα δύο χρόνια από τότε που ο Sicco Mansholt, ο αρμόδιος επίτροπος για τη γεωργία από τη δημιουργία της Επιτροπής μέχρι το 1972, παρουσίασε το σχέδιο του για τη μεταρρύθμιση της κοινής γεωργικής πολιτικής: το σχέδιο "Mansholt" .
<P>
Πιστεύω ότι τα ευρωπαϊκά θεσμικά όργανα δεν απέδωσαν ακόμη τον οφειλόμενο φόρο τιμής σε αυτή τη μεγάλη μορφή της ευρωπαϊκής πολιτικής. Ξαναδιαβάζω σήμερα αυτόν τον κλασσικό και βρίσκω πάντα σε αυτόν πολλές από τις αναγκαίες απαντήσεις για τα προβλήματα που αντιμετωπίζουν οι νέοι αγρότες, τους οποίους περιγράφει ορθά η έκθεση του Neil Paris. Δημιουργήσαμε μία δύσκαμπτη κοινή πολιτική βασισμένη σε ενισχύσεις ανά εκτάριο, ανά κεφαλή ζώου ή ακόμη με βάση την παραγωγή που επιτυγχάνεται. Περιορίσαμε δικαιώματα παραγωγής και καθιερώσαμε ποσοστώσεις. Επιβάλαμε περίπλοκους μηχανισμούς προτυποποίησης της παραγωγής. Επινοήσαμε πολυσύνθετα συστήματα παρέμβασης στις διεθνείς αγορές. Τα αποτελέσματα ήταν ανάμικτα, με ορισμένες θετικές πτυχές αλλά και με πολλές άλλες αρνητικές. Μεταξύ αυτών των αρνητικών πτυχών ξεχωρίζουν τα αποτελέσματα της πολιτικής αυτής όσον αφορά τη δημιουργία μεγάλων δυσκολιών εισαγωγής των νέων αγροτών στη γεωργική δραστηριότητα. Η αξιόλογη μελέτη που εκπόνησε το Κοινοβούλιο μας σχετικά με το θέμα αυτό επιβεβαιώνει ότι η γη συνεχίζει να αποτελεί τη μεγαλύτερη επένδυση για τους ευρωπαίους αγρότες. Και ότι η δυσκολία της πρόσβασης σε αυτή αποτελεί το κυριότερο πρόβλημα που τίθεται στους νέους αγρότες. Σύμφωνα με την μελέτη αυτή, για κάθε εκατοστιαία μονάδα αύξησης της επιδότησης στην καλλιέργεια σίτου, η τιμή της γης αυξάνει κατά 0,4%. Το αποτέλεσμα αυτό αυξήθηκε σημαντικά από τα συστήματα ποσοστώσεων και ορίων παραγωγής.
<P>
Δεν μπορούμε, επομένως, να αντιμετωπίσουμε την επιταγή της προστασίας και της στήριξης του εκσυγχρονισμού και της εισαγωγής νέων στη γεωργία χωρίς να μελετήσουμε τις αλλαγές που πρέπει να εισαχθούν στην παρούσα ΚΓΠ. Η εναλλακτική λύση σε αυτό το πρότυπο γεωργικής πολιτικής περνά απαραιτήτως από την υιοθέτηση μίας πολιτικής στραμμένης προς τον αγρότη και το εισόδημα του και όχι προς το προϊόν, ή τη γη ή το ζώο, μέσω του οποίου επιτυγχάνεται αυτό. Περνά από μία γεωργική πολιτική που θα καθορίζεται με όρους περιφερειακούς και όχι τομεακούς, περνά από την προτεραιότητα στο περιβάλλον, στην ανάπτυξη της υπαίθρου, στην επαγγελματική κατάρτιση και στην πρόωρη συνταξιοδότηση.
<P>
Τέλος, επιτρέψτε μου να συστήσω στον Neil Parish και την Επιτροπή Γεωργίας η έκθεση αυτή να μην αποτελέσει ένα σημείο κατάληξης αλλά μάλλον ένα σημείο αφετηρίας για ένα σε βάθος προβληματισμό όσον αφορά την ανανέωση της γεωργίας και τη μεταρρύθμιση της κοινής γεωργικής πολιτικής με τη συμμετοχή, ιδίως, των ενώσεων νέων αγροτών. Η επέτειος του σχεδίου Mansholt αποτελεί ένα καλό θέμα εκκίνησης.

<SPEAKER ID=140 LANGUAGE="FI" NAME="Pesδlδ">
Κύριε Πρόεδρε, κύριε Επίτροπε, εκ μέρους της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών θέλω να ευχαριστήσω θερμά τον εισηγητή για το εξαίρετο έργο του. Ευχαριστώ θερμά. Σε αυτή τη σύντομη παρέμβασή μου θα ήθελα να επιστήσω την προσοχή σε μερικά σημεία. Η έκθεση λαμβάνει άριστα υπόψη τα προβλήματα των νέων αγροτών και δίνει έμφαση ιδίως στα κοινωνικά τους προβλήματα. Αυτό είναι καλό, διότι συχνότερα οι νέοι άνδρες ενδιαφέρονται περισσότερο από τις νέες γυναίκες να συνεχίσουν τη γεωργία. Και είναι πράγματι πρόβλημα η αποκαλούμενη "μοναξιά των εκατό εκταρίων" .
<P>
Στη γεωργία χρειάζεται επιμονή, λαμβάνοντας ιδιαιτέρως υπόψη την αντικατάσταση των γενεών. Η μέση ηλικία των ευρωπαίων γεωργών είναι ανησυχητικά υψηλή. Η αντικατάσταση των γενεών θα πρέπει να είναι και οικονομικά δυνατή. Πρέπει να προσελκύονται οι νέοι στο επάγγελμα του αγρότη. Ωστόσο, ο αριθμός των νεοεισερχόμενων δεν είναι αρκετά μεγάλος. Έχει τεράστια σημασία να πεισθούν οι νέοι να συνεχίσουν αυτό το τόσο σημαντικό για όλους μας επάγγελμα. Οι νέοι αγρότες είναι απόλυτα ικανοί και χρησιμοποιούν απροκατάληπτα τις σύγχρονες τεχνολογίες στην καλλιέργεια της γης και στην κτηνοτροφία. Με τον ίδιο τρόπο, είναι ικανοί να εκμεταλλευθούν την τελευταία τεχνολογία της πληροφορικής στον σχεδιασμό τους. Ενώ βρισκόμαστε στο κατώφλι μεγάλων αλλαγών, στις οποίες και ο εισηγητής ήδη επέστησε την προσοχή, μόνον οι νέοι είναι ικανοί να μας οδηγήσουν κάλλιστα και πέραν της ιστορικής αυτής καμπής που αναπόφευκτα θα αντιμετωπίσουμε σε μερικά χρόνια.
<P>
Οι αποφάσεις και τα μέτρα που προτείνονται στην έκθεση αποτελούν ως επί το πλείστον θέματα που πρέπει να αποφασισθούν σε εθνικό επίπεδο και αυτό είναι καλό από την άποψη της ευελιξίας. Η ΕΕ, από την πλευρά της, μπορεί και πρέπει να συμβάλει στην πολιτική που ενθαρρύνει τους νέους. Η γραφειοκρατία δεν θα πρέπει να σταθεί εμπόδιο στη βελτίωση της θέσης των νέων αγροτών.

<SPEAKER ID=141 LANGUAGE="ES" NAME="Bautista Ojeda">
Κύριε Πρόεδρε, κύριε Επίτροπε, καταρχάς θα ήθελα να ευχαριστήσω και να συγχαρώ τον κ. Parish και να εκφράσω την υποστήριξή μας προς την έκθεσή του.
<P>
Σε μια εποχή που οι νέες γενιές αντιλαμβάνονται ότι η ποιότητα της ζωής δεν είναι στενά συνδεδεμένη με την βιομηχανοποίηση και τις πόλεις καθώς και με τα μεγάλα εμπορικά κέντρα, εμείς στην Ένωση έχουμε την υποχρέωση να προωθήσουμε και να διευκολύνουμε την εναλλαγή των γενεών και την ολοκλήρωση του ζωτικού και ανθρώπινου κύκλου στη γεωργία μέσω νέων κοινοτικών πρωτοβουλιών που δίνουν προτεραιότητα στους νέους αγρότες.
<P>
Θα πρέπει να εφαρμόσουμε τις αρχές και τις δράσεις που προβλέπονται σε αυτήν την έκθεση πρωτοβουλιών με στόχο να καταστήσουμε πιο ελκυστική τη ζωή στην ύπαιθρο για τους νέους, εμποδίζοντας την ερήμωση της υπαίθρου. Αυτό το μελλοντικό κοινωνικό σύνολο αποτελεί τη βάση της κοινής γεωργικής πολιτικής και προς το οποίο θα πρέπει να αυξήσουμε τις ενισχύσεις εγκατάστασης και τις συμπληρωματικές επενδυτικές ενισχύσεις, κυρίως σε εκείνες τις περιοχές που μειονεκτούν από διαρθρωτικής σκοπιάς όπου υπάρχουν πάρα πολλές εγκαταλελειμμένες γεωργικές εκμεταλλεύσεις και χωριά, τα οποία οι νέοι μπορούν να οδηγήσουν σε μια νέα αρχή της αγροτικής οικονομίας. Και όλα αυτά χάρη στην ανάπτυξη καινοτομικών προϊόντων όπως είναι ο αγροτουρισμός, ο τουρισμός της υπαίθρου περιφερειακού ενδιαφέροντος ή μέσω της αναδάσωσης και της ανανέωσης των ζωικών ειδών σε αυτούς τους φυσικούς χώρους, συμβάλλοντας έτσι σε μια αειφόρο και διαρκή ανάπτυξη της περιοχής.

<SPEAKER ID=142 NAME="Κόρακας">
Κύριε Πρόεδρε, στο πρώτο μέρος του προτεινόμενου ψηφίσματος από την έκθεση επαναλαμβάνονται οι γνωστές διαπιστώσεις για την αρνητική κατάσταση και προοπτική των νέων αγροτών στην Ευρωπαϊκή Ένωση. Δεν αναφέρεται όμως πουθενά γιατί υπάρχουν αυτά τα αποτελέσματα, αφού στα πλαίσια των δυο προηγούμενων κοινοτικών προγραμμάτων στήριξης προηγήθηκαν δυο προγράμματα ενίσχυσης των νέων αγροτών, τα οποία μάλιστα από την Ευρωπαϊκή Ένωση προβάλλονταν σαν πανάκεια για την αντιμετώπιση όλων των προβλημάτων των νέων αγροτών και την αντιστροφή της αρνητικής κατάστασης. Η συνειδητή αυτή παράλειψη σηματοδοτεί και το δια ταύτα του ψηφίσματος, στο οποίο δεν αναφέρονται τρεις βασικοί παράγοντες που αν δεν αντιμετωπιστούν θα κάνουν το ίδιο αναποτελεσματικό και το Τρίτο Κοινοτικό Πρόγραμμα για τους νέους αγρότες.
<P>
Οι παράγοντες αυτοί είναι, πρώτον, η ΚΑΠ, ειδικά όπως διαμορφώθηκε μετά το α92 και διαμορφώθηκε από την Ατζέντα 2000 δεν διασφαλίζει βιώσιμο εισόδημα στα περισσότερα κοινοτικά μικρομεσαία αγροτικά νοικοκυριά, δεν διασφαλίζει εισόδημα επιβίωσης στους αρχηγούς των νοικοκυριών, για αυτό πολύ δύσκολα θα επενδύσει κανείς, έστω και ελάχιστα ποσά, έστω και με πολλές επιδοτήσεις, που δεν είναι πολλές βέβαια, σε έναν τομέα που είναι η γεωργία, ο οποίος όχι μόνο κερδοφόρος δεν είναι, αλλά δεν διασφαλίζει ούτε το στοιχειώδες εισόδημα.
<P>
Δεύτερον, τις περισσότερες φορές λείπει αντικείμενο εφαρμογής των κινήτρων, δηλαδή ένας νέος αγρότης λόγω των ποσοστώσεων δεν έχει αντικείμενο απασχόλησης, μιας και οι ποσοστώσεις έχουν εξαντληθεί σε όλα τα προϊόντα και πρέπει να περιμένει να δημιουργηθεί κάποιο εθνικό απόθεμα το οποίο θα διανεμηθεί στους νέους αγρότες ή να αγοράσει ποσοστώσεις, οπότε δεν πρόκειται να δει άσπρη μέρα.
<P>
Τρίτον, ανεξάρτητα από το ύψος των κινήτρων, οι όροι και οι προϋποθέσεις είναι τέτοιοι που ταιριάζουν σε μεγαλοαγρότες και αποκλείουν τους μικρομεσαίους αγρότες. Η απαίτηση πολύ μεγάλων καλλιεργούμενων εκτάσεων, ακόμα και στις νησιωτικές περιοχές, είναι χαρακτηριστική. Η προϋπόθεση αυτή γίνεται απαγορευτική αν συνδυαστεί με τις ποσοστώσεις. Δηλαδή η Κοινότητα ζητάει από τους νέους αγρότες να έχουν μεγάλη εκμετάλλευση και μεγάλη παραγωγή, αλλά με τις ποσοστώσεις δεν τους επιτρέπει να έχουν καν παραγωγή. Αυτός ο τραγέλαφος δεν είναι κατά τη γνώμη μας μια αθέλητη, τυχαία επιλογή της Ευρωπαϊκής Ένωσης. Είναι σκόπιμη και αποβλέπει στον αφανισμό των φτωχομεσαίων αγροτών και στην ενίσχυση των μεγαλοαγροτών, μάλλον των μεγαλοεπιχειρηματιών στον αγροτικό τομέα.
<P>
Να γιατί, κύριε Πρόεδρε, εμείς δεν μπορούμε να ψηφίσουμε αυτή την έκθεση, ακριβώς γιατί αποκρύπτει τις πραγματικές αιτίες. Ακόμα και αυτές οι επιδοτήσεις δίνονται με το σταγονόμετρο όταν δίνονται σε φτωχομεσαίους νέους αγρότες και στην πατρίδα μου έχουμε χαρακτηριστικά παραδείγματα. Για παράδειγμα, δεν ξέρω αν έχει υποψη του ο κ. Fischler, ότι στην Ελλάδα δεν έχουν ακόμη δοθεί οι επιδοτήσεις για τους νέους αγρότες, άσχετα αν η κυβέρνηση τον περασμένο Απρίλιο χρησιμοποίησε κατά κόρον αυτού του είδους την επιχειρηματολογία για να ψηφοθηρήσει.

<SPEAKER ID=143 NAME="Hyland">
Κύριε Πρόεδρε, θα ήθελα να αρχίσω εκφράζοντας τα συγχαρητήριά μου στον εισηγητή για την πολύ καλά τεκμηριωμένη και αντικειμενική του έκθεση, την οποία η Ομάδα μου και εγώ θα υποστηρίξουμε χωρίς καμία δυσκολία.
<P>
Στο πλαίσιο της Ατζέντας 2000, καταβλήθηκαν πολύ αξιόπιστες προσπάθειες για να αντιμετωπιστεί το σοβαρό πρόβλημα της διαδοχής στην ευρωπαϊκή γεωργία. Ωστόσο, ένα αναθεωρημένο πρόγραμμα συνταξιοδότησης των γεωργών, η ενίσχυση εγκατάστασης και άλλα μέτρα ίσως να μην πετύχουν τον επιδιωκόμενο στόχο μας, και κατά την άποψή μου το πρόβλημα πρέπει να επανεξετασθεί ως ζήτημα επείγοντος χαρακτήρα, διαφορετικά θα διακυβευτεί σοβαρά η συνέχιση των οικογενειακών γεωργικών εκμεταλλεύσεων. Πέρα από τις σοβαρά ανησυχητικές και καταστροφικές συνέπειες της ΣΕΒ, οι οποίες πιστεύω ότι θα ξεπεραστούν, το πραγματικό πρόβλημα για τους νέους ανθρώπους που υπό κανονικές συνθήκες θα ασχολούνταν επαγγελματικά με τη γεωργία είναι η διαθεσιμότητα, παρότι είναι ευπρόσδεκτη, εναλλακτικής και ασφαλώς αποδοτικότερης οικονομικά απασχόλησης.
<P>
Γεωργοί και μη γεωργοί πρέπει να αντιμετωπίσουν αυτήν την πραγματικότητα, και μάλιστα να το κάνουν πριν να είναι πολύ αργά. Η γεωργία ως επάγγελμα φέρει την επαχθή ευθύνη της εγγύησης στους πολίτες της ασφάλειας και της ποιότητας των τροφίμων, και πρέπει να δραστηριοποιηθούμε για να διαφυλάξουμε την παραγωγική βάση της ευρωπαϊκής γεωργίας, φροντίζοντας ώστε οι νέοι άνθρωποι με το κύτταρο της γεωργίας στο αίμα τους να ενθαρρύνονται και να ανταμείβονται με τον δέοντα τρόπο.
<P>
Αντιλαμβάνομαι ότι πολλές μικρές γεωργικές εκμεταλλεύσεις δεν έχουν τη δυνατότητα να παράγουν επαρκές εισόδημα για τους ιδιοκτήτες τους λόγω κλίμακας και αντικειμένου. Φρονώ ότι πρέπει να κάνουμε περισσότερα για να βοηθήσουμε εκείνους που ενδιαφέρονται για ένα πρόγραμμα αναδιάρθρωσης - και ο εισηγητής αναφέρθηκε σε αυτό στην έκθεσή του - μέσω της κατανομής των γεωργικών εκτάσεων και των ανθρωπίνων πόρων, γεγονός που θα οδηγούσε σε μεγαλύτερη αποδοτικότητα και βελτιωμένη ανταγωνιστικότητα. Αντίστοιχα, πρέπει σε κάθε περίπτωση να επιδιωχθεί σθεναρά η ευκαιρία για ανάπτυξη της υπαίθρου και νέα τεχνολογία, υπό όρους δημιουργίας γεωργικής και μερικής απασχόλησης για άντρες και γυναίκες.

<SPEAKER ID=144 NAME="Cunha">
Κύριε Πρόεδρε, κύριε Επίτροπε, κύριοι συνάδελφοι, όταν συνειδητοποιούμε ότι το 55% των ευρωπαίων αγροτών είναι ηλικίας άνω των 55 ετών και το 23% κάτω των 44 ετών, δεν είναι δυνατό να μην συμπεράνουμε ότι απειλείται το μέλλον της γεωργίας στην Ευρωπαϊκή Ένωση. Η κατάσταση είναι ακόμη πιο σοβαρή στη χώρα μου, όπου οι δείκτες αυτοί αγγίζουν αντίστοιχα το 66% και το 15%. Από τα μέσα της δεκαετίας του ' 80 άρχισε μία εξέλιξη στην ΚΓΠ προκειμένου να ενισχυθούν τα μέτρα άμεσου ελέγχου της παραγωγής με στόχο να αποφευχθούν τα πλεονάσματα και να διασφαλιστεί η σταθερότητα των τιμών και των εισοδημάτων.
<P>
Ωστόσο, η άλλη όψη του νομίσματος αυτής της επιλογής της σταθερότητας ήταν να δημιουργηθεί δυσκαμψία όσον αφορά την πρόσβαση στη γεωργική δραστηριότητα, γεγονός που πλήττει κυρίως τους νέους αγρότες, πρώτον λόγω της δυσκολίας πρόσβασης στις ποσοστώσεις, στα δικαιώματα παραγωγής ή στα δικαιώματα πριμοδοτήσεων και, δεύτερο, λόγω της αύξησης της τιμής της γης εξαιτίας της υπεραξίας που δημιουργήθηκε από τα συστήματα ποσοστώσεων. Εξάλλου, είναι πασίγνωστο το γεγονός ότι πολλά κράτη μέλη δεν έχουν εφαρμόσει μέτρα που να ανταποκρίνονται στο ελάχιστο στις ανησυχίες των νέων αγροτών. Παραθέτω το παράδειγμα της ίδιας της χώρας μου όπου, μετά από μία αρχική φάση ενθουσιασμού η οποία ακολούθησε την προσχώρηση στην Ευρωπαϊκή Κοινότητα, πέσαμε τα τελευταία χρόνια σε μία κατάσταση δυσπιστίας, ακόμη και ποινικοποίησης των δραστηριοτήτων της πιο αντιπροσωπευτικής οργάνωσης νέων αγροτών.
<P>
Για το σκοπό αυτό επιβάλλεται να ληφθούν επειγόντως ορισμένα βασικά μέτρα προς την κατεύθυνση, άλλωστε, των όσων προτείνει ο εισηγητής, και συγκεκριμένα να δημιουργηθούν ειδικά αποθέματα ποσοστώσεων και δικαιωμάτων παραγωγής, αποκλειστικά για τους νέους αγρότες, να αυξηθούν οι ενισχύσεις για πρώτη εγκατάσταση και οι επενδύσεις σε εκμεταλλεύσεις, να θεσπισθεί ένα ειδικό καθεστώς επιδοτούμενης πίστωσης που θα συμπληρώνει τις άλλες ενισχύσεις για επενδύσεις, να δημιουργηθούν συνθήκες για τη σοβαρή λειτουργία ενός συστήματος πρόωρων συνταξιοδοτήσεων για τους πιο ηλικιωμένους αγρότες που θα επιταχύνει τη διαδικασία ανανέωσης και, φυσικά, να εγκριθούν μέτρα κατάρτισης και πληροφόρησης.
<P>
Επιβάλλεται τώρα η Επιτροπή να υποβάλει επειγόντως προτάσεις μέτρων δράσης και το Συμβούλιο να τις εγκρίνει. Εάν δεν συμβεί αυτό, θα υιοθετήσουμε μία ανεύθυνη στάση που θα θέσει σε κίνδυνο τη συνέχιση της γεωργίας στον ευρωπαϊκό χώρο, με όλα όσα αυτό σημαίνει για τον πολιτισμό μας.
<P>
Τέλος, θα ήθελα να ευχαριστήσω το συνάδελφό μας Neil Parish για τη θαυμάσια εργασία που εκπόνησε με την έκθεση αυτή.

<SPEAKER ID=145 NAME="Adam">
Κύριε Πρόεδρε, η έκθεση αφορά ένα πολύ δύσκολο θέμα: οι προοπτικές των νέων στο γεωργικό τομέα, όπως επισήμανε ο εισηγητής, είναι πιθανώς οι χειρότερες από την εποχή της δημιουργίας της ΚΓΠ, και οι προοπτικές τους δεν μπορούν να διαχωριστούν από τις προοπτικές του τομέα ως σύνολο ή από την ευημερία των αγροτικών κοινοτήτων.
<P>
Ένα δείγμα της πολυπλοκότητας της κατάστασης μπορεί να εντοπιστεί στα μαθήματα που προσφέρονται σήμερα στις γεωργικές σχολές. Στις δύο σχολές της περιοχής μου ο αριθμός των μαθημάτων που αφορούν τη γεωργία μειώθηκε στο 40% σε μια περίπτωση, και το υπόλοιπο 60% των μαθημάτων αφορά τα άλογα και τα μικρά ζώα. Ωστόσο, κι αυτό είναι σημαντικό, το 70% των σπουδαστών προέρχονται από γεωργικές οικογένειες, άρα παραμένει αυτός ο συσχετισμός. Η έκθεση υποδεικνύει ότι υφίσταται μια έντονη ανάγκη για μέτρα ενθάρρυνσης των νεοεισερχόμενων στον τομέα και για την επίτευξη ενός πολύ υψηλότερου βαθμού τυποποίησης στο σύνολο της Ευρωπαϊκής Ένωσης, και το ζήτημα, όπως ανέφερε ο εισηγητής, είχε αντιμετωπιστεί με πολύ θετικό τρόπο στην εξαιρετική έκθεση της STOA (αξιολόγηση επιστημονικών και τεχνολογικών επιλογών) στις αρχές του προηγούμενου έτους. Το έγγραφο αυτό περιέχει πολλά καλά παραδείγματα του πολύτιμου υλικού αναφοράς που είχαμε τη δυνατότητα να χρησιμοποιήσουμε κατά τη διάρκεια των συζητήσεων σε επίπεδο επιτροπής.
<P>
Τώρα που θεσπίστηκε το πρόγραμμα ανάπτυξης της υπαίθρου, είναι σημαντικό να εξετασθεί ο τρόπος που μπορεί να χρησιμοποιηθεί το εν λόγω πρόγραμμα για την ενίσχυση των εγκαταστάσεων κατάρτισης και επανεκπαίδευσης των γεωργικών σχολών μας. Θα τόνιζα την ανάγκη κατάρτισης στη διαφοροποίηση γεωργικής εκμετάλλευσης, συμπεριλαμβανομένων προϊόντων μικρού όγκου για εξειδικευμένες αγορές, και τεχνικές συνεταιριστικής εμπορίας όπου, με τη συλλογική δράση, οι ατομικές γεωργικές εκμεταλλεύσεις μπορούν να επιδιώξουν τα επίπεδα εμπορικής διαπραγματευτικής ισχύος των αλυσίδων μεγάλων καταστημάτων. Επίσης, θα επιθυμούσα τα σχετικά μαθήματα να δίνουν ιδιαίτερη προσοχή στις ανάγκες των μικρότερων γεωργικών εκμεταλλεύσεων όπου είναι πιθανότερο να υπάρχουν νεοεισερχόμενοι.
<P>
Ελπίζω η Επιτροπή και οι εθνικές κυβερνήσεις να λάβουν υπόψη τις πολλές εξαιρετικές προτάσεις της εν λόγω έκθεσης, και επομένως να ενισχύσουν τη μελλοντική ευημερία της γεωργίας στις αγροτικές περιοχές.

<SPEAKER ID=146 LANGUAGE="DA" NAME="Busk">
 Κύριε Πρόεδρε, κύριε Επίτροπε, συγχαρητήρια στον συνάδελφό μου, κ. Parish, για την πραγματικά εξαίρετη έκθεσή του. Θέλω να εστιαστώ στη χαμηλή πρόσβαση που έχουν οι νέοι στο επάγγελμα και παράλληλα στην υπερβολικά τεράστια έξοδο από το επάγγελμα που συντελείται τα τελευταία χρόνια, διότι χωρίς την είσοδο νέων στο επάγγελμα μακροπρόθεσμα δεν θα υπάρχει πλέον γεωργία. Θεωρώ ότι η εικόνα της γεωργίας αυτή τη στιγμή είναι ένα από τα κεφαλαιώδη προβλήματα, δεδομένου ότι έχει ζημιωθεί από τις πολυάριθμες εκδηλώσεις ασθενειών, τα σκάνδαλα με τις διοξίνες κοκ. Όλα αυτά θέτουν υπό αρνητικό πρίσμα όλο το επάγγελμα, γεγονός που είναι άδικο για πολλές αγροτικές οικογένειες, οι οποίες φροντίζουν άριστα τα αγροκτήματά τους. Δεν υπάρχει καμία αμφιβολία ότι η διαφάνεια και η πιστοποίηση της παραγωγής και των σύγχρονων στάβλων, όπως επίσης και η πληροφόρηση για την κοινή γεωργική πολιτική και για το πώς πρέπει να φροντίζονται τα χωράφια και τα ζώα είναι ύψιστης σημασίας. Πρέπει να στηρίξουμε τον τομέα της γεωργίας όχι μόνο ηθικά αλλά και εκπαιδευτικά και οικονομικά. Κανείς δεν θέτει ερωτηματικά για τα πολλά εκατομμύρια ευρώ που χορηγούμε για την εκπαίδευση των δικηγόρων, των μηχανικών και των γιατρών. Υπάρχει σαφής παραλληλισμός με τον νέο αγρότη, ο οποίος έχει την ευθύνη για τη γη και τα ζώα που έχουμε και ειδικά για τα τρόφιμα που τρώμε.

<SPEAKER ID=147 NAME="Wyn">
Κύριε Πρόεδρε, θα επαινέσω κι εγώ τον κ. Parish για τη σκληρή δουλειά και την εξαιρετική έκθεσή του.
<P>
Στο λίγο χρόνο που διαθέτω, θα ήθελα να τονίσω ότι μια από τις μεγαλύτερες δυσχέρειες που αντιμετωπίζουν οι νέοι γεωργοί που εισέρχονται στο επάγγελμα σήμερα, είναι τα προβλήματα κεφαλαίου και ρευστού κατά τον πρώτο χρόνο λειτουργίας. Υποστηρίζω αυτήν την πρόταση επειδή οι νέοι πρέπει να έχουν την ευκαιρία να εισέρχονται στον τομέα σε υγιή οικονομική βάση. Εξάλλου, οι νέοι γεωργοί συνιστούν καθοριστικό παράγοντα για το μέλλον όλων των κοινοτήτων της υπαίθρου. Στο Ηνωμένο Βασίλειο, η έλλειψη νεοεισερχόμενων στον γεωργικό τομέα αποτελεί πολύ ανησυχητικό πρόβλημα. Σύμφωνα με τις στατιστικές, στην Ιρλανδία το 14,8% των ιδιοκτητών γεωργικής εκμετάλλευσης είναι κάτω των 35 ετών, στη Γαλλία το αντίστοιχο ποσοστό είναι 13,2%, αλλά στο Ηνωμένο Βασίλειο μόλις που αγγίζει το 6,8%.
<P>
Τονίζω ότι οι γεωργικές εκμεταλλεύσεις αποτελούν επίσης σημαντικούς εργοδότες στις κοινότητες της υπαίθρου. Η απασχόληση προστατεύει την ύπαιθρό μας, διατηρεί ανοικτά τα ταχυδρομεία, τα σχολεία και τις υπηρεσίες της υπαίθρου. Η γεωργία και η βιωσιμότητά της είναι το ζωτικό για το μέλλον των κοινοτήτων της υπαίθρου μας, όπως τις γνωρίζουμε. Αν όλες οι μικρές επιχειρήσεις - συμπεριλαμβανομένων και των γεωργικών εκμεταλλεύσεων - απασχολούσαν η καθεμία μόνο ένα άτομο επιπλέον, τότε το συνολικό πρόβλημα της ανεργίας σε όλη την Ευρωπαϊκή Ένωση θα μπορούσε να λυθεί σε μια νύχτα.
<P>
Από όλες τις χώρες της Ευρωπαϊκής Ένωσης, μόνο το Ηνωμένο Βασίλειο και οι Κάτω Χώρες δεν εφαρμόζουν ένα ειδικό πρόγραμμα ενίσχυσης των νέων γεωργών. Οι ευρωπαϊκοί κανονισμοί για την ανάπτυξη της υπαίθρου δίνουν τη δυνατότητα για τη διάθεση χρηματοδοτικής υποστήριξης ύψους 16 500 ευρώ σε άτομα κάτω των 40 ετών, προκειμένου να εγκατασταθούν σε μια βιώσιμη γεωργική εκμετάλλευση. Κι όμως η κυβέρνηση των Εργατικών στο Ηνωμένο Βασίλειο δεν αξιοποίησε το εξαιρετικό αυτό πρόγραμμα.
<P>
Επομένως, υποστηρίζω απόλυτα τη θέσπιση της υποχρεωτικής ενίσχυσης εγκατάστασης σε όλη την Ευρωπαϊκή Ένωση. Ο γεωργικός τομέας χρειάζεται νέο αίμα προκειμένου να εμφυσήσει νέο παλμό σε έναν τομέα που σήμερα είναι γερασμένος και απογοητευμένος. Οι νέοι γεωργοί είναι το μέλλον του γεωργικού τομέα και ζωτικά στοιχεία των αστικών κοινοτήτων.
<P>
Ευχαριστώ τον κ. Parish για την έκθεσή του, και εύχομαι ό,τι καλύτερο για την έκθεση προκειμένου να μπορούμε να δώσουμε συνέχεια στις σημαντικές αποφάσεις που έλαβε με συγκεκριμένο και εποικοδομητικό τρόπο.

<SPEAKER ID=148 NAME="Fiori">
Κύριε Πρόεδρε, έχουν χυθεί ποτάμια λέξεων για τον ρόλο των νέων στη γεωργία, αλλά η κατάστασή τους εξακολουθεί ακόμα και σήμερα να παρέχει ελάχιστους λόγους αισιοδοξίας. Δεν είναι τυχαίο που, μετά τη δημοσίευση του προγράμματος Ατζέντα 2000, στην τρέχουσα φάση αναδιαπραγμάτευσης του ΠΟΕ και με την επικείμενη πλέον προοπτική της διεύρυνσης, βρισκόμαστε ακόμη σήμερα εδώ να αντιπαραβάλουμε απόψεις για το μέλλον των νέων γεωργών, εκείνων των νέων που, σε πολλές χώρες της Ευρώπης μας, ποντάρουν στη δυνατότητα να παραμείνουν σταθερά στον γεωργικό τομέα.
<P>
Πώς μπορούμε να τους βοηθήσουμε; Μία πρώτη λύση δεν μπορεί παρά να αναζητηθεί στην ανάκληση των μέτρων που προβλέπονται από την ΚΓΠ. Είναι καιρός να αξιολογήσουμε με προσοχή πώς φθάνει η κατανομή των συνεισφορών - εξ ορισμού, ως στήριξη του εισοδήματος - στις εκμεταλλεύσεις που είναι ικανές να ανταγωνιστούν στην παγκοσμιοποιημένη αγορά. Αυτό με την πρόθεση να προσαρμοσθούν οι χρηματοδοτήσεις σε ένα όραμα προσανατολισμένο ως επί το πλείστον στη μείωση του γενικού κόστους, ενθαρρύνοντας τις ενώσεις επιχειρήσεων. Θα μπορούσαμε επίσης να εργασθούμε προς τον αναδασμό των γαιών, που κατά κάποιον τρόπο είναι, σε τελική ανάλυση, η μεταβίβαση της γεωργικής επιχείρησης από γενιά σε γενιά. Από την οπτική αυτή, είναι έπειτα ουσιώδες, στις περιπτώσεις επενδύσεων που έχουν γίνει από νέους, να προβλεφθούν κίνητρα υπό μορφήν μείωσης των σχετικών επιτοκίων. Θα επιδιώκονταν έτσι τα οριζόμενα στον κανονισμό αριθ. 1257 του 1999, όπου επιδοκιμάζεται ο συνδυασμός περισσότερων δράσεων όταν αυτές στοχεύουν σε μια σημαντικότερη χρήση των πόρων που προβλέπονται για σχέδια ανάπτυξης της υπαίθρου.
<P>
Πιστεύω πως αν από αυτή τη συζήτηση εκπέμπονταν σήματα προς αυτήν την κατεύθυνση, θα μπορούσαμε να αρχίσουμε πραγματικά να χτίζουμε τις σκαλωσιές για ένα νέο οικοδόμημα της ευρωπαϊκής γεωργίας, που θα βασίζεται στους νέους και, πάνω απ' όλα, δεν θα σήμαινε σε καμία περίπτωση την εγκατάλειψη και τη λησμονιά όσων αναζητούν νέες περιβαλλοντικές δυνατότητες και δυνατές πολυλειτουργικές εναλλακτικές λύσεις.
<P>
Ευχαριστούμε τον συνάδελφο Parish για το εξαίρετο έργο του.

<SPEAKER ID=149 LANGUAGE="ES" NAME="Martνnez Martνnez">
Κύριε Πρόεδρε, η έκθεση Parish αναλύει διεξοδικά ένα ουσιαστικό ζήτημα για την Κοινότητα και όλους εκείνους που θέλουν να ενταχθούν σε αυτήν. Όντως, θα πρέπει να δίνεται προτεραιότητα στους νέους αγρότες. Πρώτον, διότι θα πρέπει να υποστηρίξουμε τη νεολαία μας σε όλους τους τομείς δραστηριότητας, και δεύτερον γιατί είναι προς το συμφέρον μας να διατηρήσουμε τον αγροτικό πληθυσμό στην ύπαιθρο, που στην πλειοψηφία του ασχολείται με την γεωργία. Εξετάζοντας αυτό το θέμα, είμαστε υποχρεωμένοι να αξιολογήσουμε στοιχεία που σαφώς αποτελούν τη βάση της κοινωνικής μας διάρθρωσης, της χωροταξίας μας, της οικονομίας, της κουλτούρας μας, εντέλει του πολιτισμού μας.
<P>
Πολλά από τα προβλήματα που έχουν επιπτώσεις σε αυτούς τους αγρότες έχουν ουσιαστική σχέση με κάποιο από τα θεμέλια του ευρωπαϊκού οικονομικού προτύπου, τη γαιοκτημοσύνη και τον τρόπο μεταβίβασής της. Η έκθεση αυτή περιέχει έκκληση για την ανάληψη δράσης εκ μέρους των θεσμικών οργάνων υπέρ ενός συγκεκριμένου κοινωνικού συνόλου και επιπλέον για τη λήψη συγκεκριμένων μέτρων για την πλήρωση του κοινωνικού ρόλου της αγροτικής ιδιοκτησίας.
<P>
Από αυτήν την άποψη, θεωρώ πολύ κατάλληλη τη γνωμοδότηση της Επιτροπής Πολιτισμού, Νεότητας, Παιδείας, Μέσων Ενημέρωσης και Αθλητισμού, σύμφωνα με την οποία οι νέοι αγρότες δεν αποτελούν ένα ομοιογενές σύνολο. Θα πρέπει να γίνει διαχωρισμός μεταξύ των σπουδαστών γεωπονίας, των νέων που επιθυμούν να εγκατασταθούν στην ύπαιθρο ως εναλλακτικό τρόπο ζωής από την ζωή στην πόλη και τα παιδιά των αγροτών. Και ακόμη μεταξύ αυτών των τελευταίων, εγώ θα διαχώριζα εκείνα τα παιδιά που είναι παιδιά αγροτών που εργάζονται με τη γη και εκείνα που είναι απόγονοι αγροτών που λόγω του μεγέθους της ιδιοκτησίας τους είναι πραγματικοί γεωργικοί επιχειρηματίες.
<P>
Αποδεχόμενος την προώθηση των μέτρων που θα ελαφρύνουν το φορτίο απόκτησης γης μέσω κληρονομιάς, θα ήθελα να επισημάνω άλλες δράσεις που επίσης αναφέρονται στην έκθεση Parish που βοηθούν στην βιωσιμότητα των εκμεταλλεύσεων με τη χρήση τύπων κοινωνικής οικονομίας.
<P>
Θα ήθελα να επιμείνω σε μια άλλη πτυχή της έκθεσης: θα πρέπει να καταβάλλουμε προσπάθειες ώστε οι μελλοντικοί εταίροι μας στην Ένωση, ενσωματώνοντας το κοινοτικό κεκτημένο, να μην φέρουν μαζί τους κρυφά αρνητικά στοιχεία που θα δυσχεράνουν την ανάπτυξη της υπαίθρου στις χώρες τους. Η μετάβαση από συλλογικές αγροτικές οικονομίες σε καταστάσεις όπως είναι αυτή της Κοινότητας μπορεί να οδηγήσει σε κερδοσκοπικές διαδικασίες που θα αυξήσουν τεχνητά την αξία της αγοράς γης και έτσι θα καταστήσουν δυσκολότερη την εγκατάσταση ή την παραμονή των νέων αγροτών στην ύπαιθρο. Αυτή η έκθεση, κύριε Πρόεδρε, θα είναι αναμφίβολα σημαντική αν επιτύχουμε επίσης τη διάδοσή της στις χώρες μας, τις υποψήφιες χώρες και ιδιαίτερα στον τομέα στον οποίον απευθύνεται.

<SPEAKER ID=150 NAME="Watson">
Κύριε Πρόεδρε, όντως υφίσταται κρίση ως προς τη διαδοχή στη γεωργία, όπως γνωρίζει καλά ο κ. Parish με την πείρα του ως γεωργός.
<P>
Το γεγονός ότι η κρίση αυτή είναι ιδιαίτερα έντονη στο κράτος μέλος του κ. Parish αποτελεί άμεσο αποτέλεσμα των πολιτικών που εφάρμοσαν οι κυβερνήσεις στο Ηνωμένο Βασίλειο τα τελευταία είκοσι χρόνια, και προκειμένου να αντιμετωπιστεί, πρέπει το Ηνωμένο Βασίλειο να αναθεωρήσει τις επιπτώσεις της συμφωνίας του Fontainebleau, ως προς τη συμβολή της στα οικονομικά της Ευρωπαϊκής Ένωσης. Υπήρξε καταστροφική για τη γεωργία. Επιπλέον, ο εισηγητής, μέλος του κόμματος των Συντηρητικών, πρέπει να εργαστεί στο πλαίσιο του κόμματός του για να εξασφαλίσει την υποστήριξη των προτάσεων του στη Βουλή των Κοινοτήτων.
<P>
Σε χώρες όπου λιγότερο από το 10% του πληθυσμού ζει σήμερα σε περιοχές της υπαίθρου, είναι πολύ εύκολο για τις κυβερνήσεις να παραμερίζουν τις ανάγκες των περιοχών αυτών, και το μήνυμα της συζήτησης αυτής πρέπει να είναι ότι κάνοντάς το, θέτουν σε κίνδυνο τις χώρες τους.

<SPEAKER ID=151 LANGUAGE="NL" NAME="Maat">
Κύριε Πρόεδρε, θα ήθελα καταρχάς να συγχαρώ τον συνάδελφό μου Neil Parish επειδή εκπόνησε μία έκθεση η οποία στηρίζεται στην πραγματικότητα των αγροτών, στην πραγματικότητα της υπαίθρου και όχι στην άποψη των Βρυξελλών. Η πράξη αυτή αποτελεί σημαντική συμβολή στη γεωργική πολιτική.
<P>
Αν κοιτάξουμε όμως την κατάσταση που επικρατεί θα μπορούσαμε να διερωτηθούμε εάν υπάρχουν νέοι άνθρωποι που είναι αρκετά τρελοί για να θέλουν να γίνουν γεωργοί στην Ευρωπαϊκή Ένωση. Αυτό που χρειαζόμαστε είναι άνθρωποι οι οποίοι θέλουν να επιτύχουν υψηλές επιδόσεις, θέλουμε δηλαδή ένα πρόβατο με πέντε πόδια το οποίο να μην είναι προϊόν γενετικής τροποποίησης.
<P>
Όταν βλέπει κανείς τι αντιμετωπίζουν οι άνθρωποι, τι πρέπει να επιτύχουν οι νέοι γεωργοί πιστεύει ότι ο αγώνας τους είναι μάταιος. Μόνο και μόνο αν δούμε, και θα περιοριστώ στη χώρα μου, ότι στη γαλακτοκομία ελέγχονται τα πάντα από την βοσκή έως τη στιγμή που το γάλα πουλιέται στην υπεραγορά, αν δούμε ότι οι αγρότες και οι παραγωγοί οπωροκηπευτικών υποχρεούνται εδώ και πολύ καιρό να τηρούν πλήρη βιβλία για το περιβάλλον και την κατανάλωση, πράγμα που κάνουν με ιδιαίτερο ζήλο, πρέπει ταυτόχρονα να διαπιστώσουμε ότι σε πολλές από τις χώρες της Ευρωπαϊκής Ένωσης οι απαιτήσεις για την ευημερία των ζώων είναι από τις αυστηρότερες στον κόσμο.
<P>
Όποιος λοιπόν θέλει να γίνει αγρότης στην Ευρώπη πρέπει να κάνει περισσότερα πράγματα απ' ό,τι οι νέοι αγρότες σε άλλες περιοχές του κόσμου. Πρέπει να λαμβάνει υπόψη του το τοπίο και τις συνθήκες καλλιέργειας. Πρέπει να τηρεί τα αυστηρότερα καταναλωτικά πρότυπα, να προσφέρει μία μεγάλη ποικιλία προϊόντων, τόσο από περιφερειακή άποψη όσο και από την άποψη της ποιότητας, να σέβεται πάνω απ' όλα την ευημερία των ζώων και να εξακολουθεί να είναι υπεύθυνος για ένα προϊόν ακόμα και όταν αυτό έχει εγκαταλείψει την εκμετάλλευσή του. Αυτό αναγάγει την κοινωνική επαγγελματική δραστηριότητα σε κορυφαίο άθλημα. Χρειάζεται επιχειρηματικό πνεύμα, αγάπη για το περιβάλλον και τη φύση, κοινωνικός προσανατολισμός και επιμονή. Μόνο και μόνο γι' αυτούς τους λόγους θα ήταν σκόπιμο να χαραχθεί μία στοχοθετημένη πολιτική για τους νέους γεωργούς που να είναι προσανατολισμένη στο μέλλον. Ενδεχομένως με σημεία προσανατολισμού όπως την καθιέρωση ενός συστήματος πριμοδοτήσεων διασυνδεδεμένων με την ποιότητα, την προστασία της φύσης και του περιβάλλοντος, αλλά και με ένα οικολογικό φόρο, όπως στους άλλους οικονομικούς τομείς, ο οποίος δεν θα καταβάλλεται από τους γεωργούς αλλά από τους καταναλωτές, και θα χρησιμοποιείται για τη χρηματοδότηση των πρόσθετων απαιτήσεων που πρέπει να πληρούν οι γεωργοί με απώτερο στόχο την ενίσχυση της αγοραστικής θέσης των γεωργών και των καταναλωτών.
<P>
Αυτό που προξενεί εντύπωση στη συνολική πολιτική ανταγωνισμού της Ευρωπαϊκής Ένωσης είναι ότι δίνεται ιδιαίτερη προσοχή στο σημείο αυτό, ενώ για παράδειγμα στον τομέα των τροφίμων δημιουργείται σιγά σιγά ένα μονοπώλιο των πελατών, των υπεραγορών, τη στιγμή που παρατηρείται ένας κατακερματισμός της παραγωγής στις μικρομεσαίες αγροτικές καλλιέργειες. Κατ' αυτήν την έννοια θεωρώ ότι θα ήταν σκόπιμο να φροντίσουν οι Επίτροποι Monti και Bolkestein να μελετήσουν με κριτική διάθεση τον ανταγωνισμό στον τομέα αυτό.
<P>
Κύριε Πρόεδρε, κανένας άνθρωπος δεν μπορεί να ζήσει ούτε μία ημέρα χωρίς φαγητό, το οποίο αποτελεί την βασική προϋπόθεση διαβίωσης. Αυτό προϋποθέτει παραγωγούς με κίνητρα. Αυτό σημαίνει ότι τα τρόφιμα δεν έχουν μόνο σχέση με την αγορά, αλλά και με τη δημόσια υγεία, το τοπίο και τη φύση. Εν ολίγοις, εάν έχουμε γνώση όλων αυτών τότε γνωρίζουμε ότι οι νέοι γεωργοί θα πρέπει στο μέλλον να είναι σαν πρόβατα με πέντε πόδια και κατ' αυτήν την έννοια αξίζει να τους δοθεί περισσότερη πολιτική υποστήριξη απ' ό,τι σήμερα.

<SPEAKER ID=152 LANGUAGE="DE" NAME="Schierhuber">
Κύριε Πρόεδρε, κύριε Επίτροπε, κυρίες και κύριοι, καταρχάς θα ήθελα να ευχαριστήσω θερμά τον κ. Parish για την υπεύθυνη παρουσίαση στην έκθεσή του της κατάστασης των νέων αγροτών στην Ευρώπη. Και σας ερωτώ: τι θα κάνουμε όταν δε θα έχουμε πια κανέναν να πάρει τη σκυτάλη στις γεωργικές μας εκμεταλλεύσεις; Είναι σημαντική και σωστή η διαρθρωτική μετατροπή, αλλά δε θα έπρεπε να οδηγεί σε πλήρη εξαφάνιση αυτής της επαγγελματικής τάξης.
<P>
Αν θέλουμε να εξακολουθήσει να υπάρχει γεωργία στην Ευρώπη, πρέπει να μεριμνήσουμε και για τη διαδοχή μας. Υποστηρίζουμε ένα πολυλειτουργικό πρότυπο της γεωργίας, δηλαδή οι γεωργοί να μην είναι μόνο υπεύθυνοι για την παραγωγή τροφίμων, αλλά μέγα μέρος της εργασίας τους να αποβαίνει εις όφελος της συνόλης κοινωνίας, η οποία ευφραίνεται και βρίσκει αναψυχή μέσα στην παρθένο φύση και στη βιώσιμη ύπαιθρο, η γεωργική πολιτική και η πολιτική για την ύπαιθρο ως σύνολο ζει για και από τον πληθυσμό της.
<P>
Οφείλουμε λοιπόν να δημιουργήσουμε κατάλληλες συνθήκες, ώστε οι νέοι να διαβλέπουν στην ύπαιθρο μία ευκαιρία, να εγκαθίστανται στην ύπαιθρο και να αναλαμβάνουν ενδεχομένως την εκμετάλλευση των αγροκτημάτων. Για τους νέους αγρότες είναι απαραίτητες οι ενισχύσεις για εγκατάσταση και για επενδύσεις, είναι ωστόσο εξίσου σημαντικό να διατηρούν πρόσβαση στις σύγχρονες τεχνολογίες. Θα πρέπει να είναι εξίσου εξοικειωμένοι με τον ηλεκτρονικό υπολογιστή και το Διαδίκτυο όπως και με τη σπορά και τα ζώα στο στάβλο. Γι' αυτό η επαγγελματική και δια βίου κατάρτιση των νέων αγροτών είναι άκρως σημαντική, κι εγώ υποστηρίζω και στη γεωργία και για τους αγρότες τη δια βίου μάθηση.
<P>
Θα ήθελα τώρα να πω δυο λόγια για τις κοινωνικές πτυχές· διαρκώς διαπιστώνω ότι πολλοί αγρότες, επικαλούμενοι πληθώρα επιχειρημάτων, αρνούνται να παραδώσουν τη σκυτάλη στα παιδιά τους ή στους όποιους διαδόχους τους στη γεωργική επιχείρηση. Είναι δύσκολο να παραιτείται κανείς από τον αγώνα, το γνωρίζω αυτό από προσωπική πείρα, όμως αυτή είναι η μοναδική δυνατότητα για να εξασφαλισθεί η επιβίωση. Γι' αυτό απευθύνω έκκληση στις παλαιότερες γενιές να βοηθούν τους νέους και έτσι να προσφέρουν σε όλη την αγροτιά τις ευκαιρίες που είχαν και οι ίδιοι. Φυσικά, και αυτό το λέω επίσης ως αγρότισσα, δεν βοηθάει καθόλου αν διαρκώς αναφέρονται οι δυσκολίες αυτού του επαγγέλματος. Θα ήθελα να επισημάνω ότι δεν υπάρχει επάγγελμα το οποίο να έχει μόνο πλεονεκτήματα ή μόνο μειονεκτήματα.
<P>
Κλείνοντας θα ήθελα να πω πως βρίσκω πολύ θετικό να συνεργάζονται έμπειροι και νέοι γεωργοί για να αναπτύσσουν περαιτέρω τα αγροκτήματα, να ανταλλάσσουν εμπειρίες, να συλλαμβάνουν και να υλοποιούν νεωτεριστικές ιδέες. Η προσωπική στράτευση και δέσμευση θα απαιτούνται και στο μέλλον, περισσότερο παρά ποτέ. Γι' αυτό θα πρέπει να ενθαρρύνουμε τις επόμενες γενιές, ώστε να πάρουν θαρραλέα το μέλλον τους στα χέρια τους.

<SPEAKER ID=153 LANGUAGE="DE" NAME="Keppelhoff-Wiechert">
Κύριε Πρόεδρε, κύριε Επίτροπε, θα ήθελα καταρχάς να εκφράσω και εγώ τις ευχαριστίες μου προς τον κ. Parish. Πιστεύω ότι καταρτίστηκε μία πολύ εποικοδομητική έκθεση πρωτοβουλίας. Και όπως τόσο ωραία λέγεται, το μέλλον ανήκει στους νέους. Παραφράζοντας, θα μπορούσαμε να πούμε για την ευρωπαϊκή γεωργία ότι χωρίς τους νέους αγρότες δεν υπάρχει μέλλον. Διαπιστώνω δε, ότι οι οιωνοί για το μέλλον της υπαίθρου, ειδικότερα των νέων αγροτών στην Ευρώπη, δεν είναι καλοί. Τα ανησυχητικά μηνύματα θα έπρεπε να μας τρομοκρατούν. Τα τελευταία χρόνια μειώνεται σταθερά ο αριθμός των γεωργικών εκμεταλλεύσεων στην ΕΕ. Φυσικά και καλωσορίζουμε μεν τη διαρθρωτική μετατροπή, το μέγεθός της όμως μας προκαλεί εν τω μεταξύ ανησυχία. Τη μεγαλύτερη ύφεση έχει ο αριθμός των νέων αγροτών κάτω των 35 ετών. Οι νέοι άνθρωποι από τη γεωργία έχουν - ευτυχώς - σήμερα δυνατότητες απασχόλησης όπως και οι συνομήλικοι φίλοι τους, όπως και τα αδέλφια τους.
<P>
Η παραδοσιακή υποχρέωση να ακολουθήσουν με τη σειρά τους τις προηγούμενες γενιές στο αγρόκτημα, επιβάλλεται όλο και πιο σπάνια πια. Το τι γίνονται οι πιο ηλικιωμένοι, η παλιά φρουρά, συχνά δεν το συζητούμε. Δυστυχώς δεν είναι σπάνια πια τα εγκαταλελειμμένα αγροκτήματα, ούτε μάλιστα και στην πατρίδα μου, κάτι που δε θα μπορούσα ποτέ να φανταστώ. Ποιος νέος θα ήθελε να απολογείται διαρκώς για το επάγγελμά του ως αγρότη; Οι νέοι αγρότες θέλουν δίκαιες τιμές για τα προϊόντα τους. Οι επιδοτήσεις δεν είναι λόγος να επιλέξει κανείς αυτό το επάγγελμα.
<P>
Η έκθεση Parish μπορεί να συμβάλει στη βελτίωση της εικόνας των νέων αγροτών συνολικά. Η προσφορά της γεωργίας παραγνωρίζεται από την κοινή γνώμη. Θα ήθελα επί τη ευκαιρία, κύριε Fischler, να σας ευχαριστήσω που υπογραμμίσατε την πολυλειτουργική προσφορά της γεωργίας τόσο στο παρελθόν όσο και τώρα. Αλλά απ' ότι φαίνεται οι κακές ειδήσεις έχουν μεγαλύτερη απήχηση.
<P>
Αυτή την εποχή διαβάζουμε καθημερινά για την κρίση της ΣΕΒ. Αλλά πουθενά δεν αναφέρεται ότι, επί παραδείγματι στην πατρίδα μου, οι ενώσεις καταναλωτών επιμένουν εδώ και χρόνια κατά τρόπο ανεύθυνο για όσο το δυνατόν πιο φθηνά τρόφιμα. Φυσικά και καταδικάζω τις εγκληματικές επιλογές της βιομηχανίας ζωοτροφών, τους ελλιπείς ελέγχους από τις αρχές και όλα τα σχετικά. Όλα αυτά όμως οδηγούν τελικά στο χάος που βλέπουμε συχνά πια ν' αντιμετωπίζουν οι συνάδελφοί μας.
<P>
Όταν κάποιος ανήκει σε αυτή την ομάδα επαγγελματιών, όταν είναι κάποιος αγρότης, ο νέος άνθρωπος διερωτάται, και σωστά: να το κάνω αυτό στον εαυτό μου; Στην τωρινή κατάσταση με τη ΣΕΒ, είναι μεγάλο σφάλμα να τοποθετούμε στο εδώλιο του κατηγορουμένου τους ώριμους και τους νέους αγρότες μας. Έχουμε προσδιορίσει προδιαγραφές. Η επονομαζόμενη καλή επαγγελματική πρακτική εξελίσσεται διαρκώς από τους πολύ καλά κατηρτισμένους νέους αγρότες μας. Για την απαραίτητη προσφορά στην παραγωγή τροφίμων και πρώτων υλών, για την ανάπτυξη και εξέλιξη, όπως και για τη διατήρηση της υπαίθρου ή την προστασία των φυσικών τρόπων ζωής, για όλα αυτά η Ευρώπη χρειάζεται και θα χρειάζεται ώριμους και νέους αγρότες.
<P>
Κλείνοντας θα ήθελα να σας πω πως αυτοί οι νέοι αγρότες χρειάζονται όχι μόνο αξιόπιστες πολιτικές, αλλά και καλές γυναίκες και ακέραιες οικογένειες. Γιατί μόνο από ένα τέτοιο περιβάλλον αντλούν δυνάμεις για τα τόσο σημαντικά για την κοινωνία καθήκοντά τους.

<SPEAKER ID=154 LANGUAGE="EN" NAME="McCartin">
Κύριε Πρόεδρε, σημειώνω απλώς ότι οι τελευταίοι επτά ομιλητές στο πλαίσιο της συζήτησης αυτής προέρχονται από την Ομάδα ΕΛΚ. Υπάρχουν, επομένως, επτά βουλευτές που επιθυμούν διακαώς να μιλήσουν τη στιγμή που όλοι οι άλλοι δεν έχουν τίποτε απολύτως να πουν. Το γεγονός αυτό αποδεικνύει το ενδιαφέρον της συγκεκριμένης Ομάδας για το υπό συζήτηση θέμα.
<P>
Θα ήθελα να ευχαριστήσω τον κ. Parish για τη συνεισφορά του, για την εξονυχιστική έρευνα στην οποία προέβη και για την πληρέστατη έκθεση που συνέταξε. Σκεφτόμουν τα νιάτα μου, τότε που ήμουν μέλος των Νέων Αγροτών της Ιρλανδίας, οργάνωση από την οποία ξεκίνησα την πολιτική μου σταδιοδρομία. Θυμάμαι ότι είχαμε καταρτίσει ένα σχέδιο το οποίο στηριζόταν σε δύο απλές αρχές: σε μεγάλο βαθμό στην παροχή συμβουλών και ελάχιστα στην παροχή οικονομικών κινήτρων. Στηριζόταν στη γεωγραφική μονάδα οργάνωσης, που ήταν ιδιαίτερα δημοφιλής στην Ιρλανδία, δηλαδή στην εκκλησιαστική κοινότητα, την ενορία. Ήταν γνωστό ως σχέδιο της ενορίας. Έτσι λοιπόν ξεκίνησα την πολιτική ζωή μου με το σχέδιο της ενορίας και σήμερα βρίσκομαι μπροστά σε ένα άλλο παρόμοιο σχέδιο. Είναι πολύ πιο γενικό και, αληθινά, οφείλω να ομολογήσω ότι οι απαντήσεις οι οποίες δίδονται στα ερωτήματα που προκύπτουν στο πλαίσιο του σχεδίου αυτού δεν είναι απλές όπως συνέβαινε στους κόλπους της οργάνωσης των Νέων Αγροτών στην Ιρλανδία πριν από σαράντα χρόνια.
<P>
Σκέφτομαι ότι δεν πρέπει να παρασυρθούμε από τα αισθήματά μας ή να οδηγήσουμε τους πολίτες σε λάθος δρόμο όσον αφορά το συγκεκριμένο θέμα. Η απογραφή του 1926 στην Ιρλανδία κατέδειξε ότι η γεωργία απασχολούσε τον μισό πληθυσμό της χώρας, παρόλα αυτά η χώρα δεν παρουσίαζε πλεόνασμα παραγωγής και υπήρχαν άνθρωποι που στερούνταν τροφής. Ακόμη υπάρχουν άνθρωποι που θυμούνται με νοσταλγία τον καιρό εκείνο, όταν, όπως λέει ένας Ιρλανδός ποιητής "κάθε σπιθαμή γης συντηρούσε τον άνθρωπό της" . Ωστόσο, αυτό δεν σημαίνει ότι η ζωή ήταν ιδανική τότε. Με το πέρασμα των χρόνων, καθώς ο αριθμός των εκμεταλλεύσεων μειωνόταν και οι αγρότες γίνονταν πιο αποτελεσματικοί, οι φτωχότεροι ήταν σε θέση να αγοράσουν τροφή σε χαμηλότερη τιμή. Η μείωση του αριθμού των εκμεταλλεύσεων συνέβαλε σημαντικά στην ευημερία της Ευρώπης. Αυτό δεν πρέπει να το ξεχνάμε.
<P>
Από τότε που η Ιρλανδία προσχώρησε στην Ευρωπαϊκή Ένωση - αναφέρομαι στην Ιρλανδία διότι όπως είναι φυσικό γνωρίζω πολύ καλά πως είχαν τα πράγματα εκεί, μπορείτε, όμως, να βγάλετε συμπεράσματα και για άλλες περιοχές - οι πολλές μικρές ιρλανδικές εκμεταλλεύσεις μειώθηκαν σταδιακά σε αριθμό. Χωρίς την κοινή γεωργική πολιτική ετούτο θα ήταν ιδιαίτερα επίπονο.
<P>
Η μείωση του αριθμού των εκμεταλλεύσεων ήταν σωστή κίνηση και ευτυχώς η κοινή γεωργική πολιτική διευκόλυνε την όλη διαδικασία. Δεν πρέπει να λησμονούμε τα προβλήματα που προκάλεσε στους αγρότες η συρρίκνωση του υπερβολικά μεγάλου αριθμού τους, αλλά ταυτόχρονα, πρέπει να έχουμε υπόψη μας ότι έτσι μειώθηκε το κόστος της τροφής. Στο μέλλον πρέπει να δοθεί έμφαση στην ποιότητα, ενώ στην εποχή μου προτεραιότητα είχε η παραγωγή απεριόριστων ποσοτήτων. Σήμερα έχουμε ανάγκη από καλύτερη ποιότητα και πρέπει να λάβουμε υπόψη μας το περιβάλλον. Όλα αυτά είναι θέματα που τόνισε ο κ. Parish. Δεν πρέπει λοιπόν να προτείνουμε την προοπτική των περισσότερων νέων, ενεργητικών ανθρώπων οι οποίοι θα παράγουν την ποσότητα της τροφής που χρειάζεται η Ευρώπη σήμερα διότι δεν θα το πιστέψει κανείς.

<SPEAKER ID=155 LANGUAGE="EN" NAME="Nicholson">
Κύριε Πρόεδρε, θα ήθελα καταρχάς να συγχαρώ τον κ. Parish για την εξαίρετη έκθεσή του. Γνωρίζω πολύ καλά πόσο χρόνο δαπάνησε και πόσες προσπάθειες κατέβαλε για την κατάρτισή της και χαίρομαι που συζητείται σήμερα στο Κοινοβούλιο.
<P>
Το ζήτημα των νέων αγροτών είναι σοβαρό και η επίλυσή του παρουσιάζει ιδιαίτερες δυσκολίες, όπως θα συμφωνήσουν όσοι από εμάς γνωρίζουν το πρόβλημα σε βάθος.
<P>
Φυσικά όλοι είναι της άποψης ότι πρέπει να βοηθήσουμε τους νέους αγρότες. Όταν, όμως, καλούνται να προτείνουν πραγματικά ουσιαστικές λύσεις, δυσκολεύονται ιδιαίτερα. Με ποιο τρόπο να παροτρύνει κανείς τους νέους να ασχοληθούν με τη γη; Πρέπει να εξετάσουμε το ζήτημα λαμβάνοντας υπόψη την κατάσταση των νέων σήμερα. Πριν από 20, 30 ή 40 χρόνια, την εποχή δηλαδή στην οποία αναφερόταν ο κ. McCartin, πολλοί νέοι άνθρωποι από αγροτικές περιοχές θα αποφάσιζαν φυσικά να γίνουν αγρότες.
<P>
Σήμερα, όμως, οι νέοι αυτοί άνθρωποι έχουν πληθώρα άλλων επιλογών. Κοιτάζουν γύρω τους και βλέπουν ότι οι φίλοι τους που έχουν επιλέξει άλλα επαγγέλματα σταματούν να εργάζονται το μεσημέρι της Παρασκευής και ξεκινούν πάλι τη Δευτέρα το πρωί. Ο νέος αγρότης, όμως, πρέπει να εργάζεται επτά ημέρες την εβδομάδα για ελάχιστα χρήματα. Αρκεί να ρίξετε μια ματιά στην οικονομική κατάσταση που επικρατεί σήμερα σε ολόκληρη την Ευρωπαϊκή Ένωση για να διαπιστώσετε ότι αντιμετωπίζουμε σοβαρό πρόβλημα του οποίου η επίλυση παρουσιάζει ιδιαίτερες δυσκολίες. Η αλήθεια είναι ότι εάν οι νέοι άνθρωποι δεν ενθαρρυνθούν να ασχοληθούν με τη διαδικασία της παραγωγής, δεν θα έχουμε εισροή νέων ιδεών και η παραγωγή δεν θα μπορέσει να αναπτυχθεί και να αντιμετωπίσει τις προκλήσεις του μέλλοντος, που αφορούν όχι μόνο στην παραγωγή της τροφής, αλλά και στον τρόπο παραγωγής ώστε να εξασφαλίζεται ότι η τροφή παράγεται με τρόπο που εγκρίνει ο καταναλωτής.
<P>
Δεν αρκεί η παροχή οικονομικής βοήθειας στους νέους αγρότες διότι τελικά το μόνο που θα καταφέρετε είναι να καταστήσετε απρόσιτη την τιμή του αρνιού. Ως Ευρωπαϊκή Ένωση θεσπίσαμε ποσοστώσεις για το γάλα, θεσπίσαμε ποσοστώσεις για τις θηλάζουσες αγελάδες, θεσπίσαμε ποσοστώσεις για τα πρόβατα, ποσοστώσεις που έχουν οικονομική αξία την οποία ο νέος γεωργός δεν μπορεί καν να φανταστεί. Επομένως, φρονώ ότι η καλύτερη λύση είναι να διευκολύνουμε τους νέους αγρότες να κληρονομήσουν την οικογενειακή εκμετάλλευση νωρίτερα, είτε μέσω προγράμματος πρόωρης συνταξιοδότησης ή μέσω προγράμματος ομολόγων. Είμαι ασφαλώς της γνώμης ότι πρέπει να παροτρύνουμε την Ευρωπαϊκή Τράπεζα Επενδύσεων να συνδράμει τους νέους αγρότες ώστε να ενταχθούν στη διαδικασία της παραγωγής μέσω του προγράμματος ομολόγων.
<P>
Σε περίπτωση, όμως, που θεσπιστεί το πρόγραμμα αυτό, πρέπει να είναι υποχρεωτικό και να ισχύει σε όλα τα κράτη μέλη. Δεν αρκεί να ισχύει σε ένα μόνο κράτος μέλος.
<P>
Τέλος, σπαταλούμε πολλά χρήματα στον τομέα της ανάπτυξης της υπαίθρου και πιστεύω ότι θα ήταν καλό η Επιτροπή να εξετάσει και άλλους τρόπους επένδυσης των χρημάτων αυτών, διότι κατά τη γνώμη μου υπάρχουν καλύτεροι τρόποι αξιοποίησής τους. Θα μπορούσαμε να ενισχύσουμε τους νέους αγρότες, οι οποίοι βρίσκονται αντιμέτωποι σήμερα με χρονοβόρες γραφειοκρατικές διαδικασίες. Οι νέοι αγρότες διαθέτουν υπολογιστές. Οι σύζυγοι των νέων αγροτών γνωρίζουν να χειρίζονται υπολογιστές και μπορούν ενδεχομένως να τους χρησιμοποιούν προς όφελος της εκμετάλλευσης. Μόνο έτσι θα συντελεστεί πρόοδος.

<SPEAKER ID=156 LANGUAGE="EN" NAME="Cushnahan">
Κύριε Πρόεδρε, χαιρετίζω την υπό συζήτηση έκθεση, η οποία σκιαγραφεί γλαφυρά το ζοφερό μέλλον των νέων γεωργών στην Ευρωπαϊκή Ένωση, παρά την υποστήριξη που τους παρέχουν τόσο η Ένωση όσο και τα κράτη μέλη.
<P>
Η σημερινή μέτρια οικονομική κατάσταση στον γεωργικό τομέα γενικά και στους νέους γεωργούς ειδικότερα, η προφανής έλλειψη προοπτικών για τους νέους γεωργούς, η μείωση του αριθμού των γεωργών πλήρους απασχόλησης και συνεπώς η γήρανση εκείνων που απομένουν - αποτελούν τις γενικές γραμμές του προβλήματος. Είναι σαφές ότι θα έχουμε σοβαρή πτώση του αριθμού των νέων γεωργών κατά τις δύο επόμενες δεκαετίες, εάν δεν ληφθούν τώρα δέοντα και αποτελεσματικά μέτρα.
<P>
Οι νέοι γεωργοί αντιμετωπίζουν σοβαρά προβλήματα, όπως τη σημαντική οικονομική επιβάρυνση κατά την έναρξη των εργασιών τους η οποία συχνά επιδεινώνεται από δυσκολίες που συνδέονται με θέματα διαδοχής. Η κατάρτιση δεν είναι συχνά επαρκής και τελικά οι νέοι ζουν απομονωμένοι σε αγροτικές περιοχές, έχοντας περιορισμένη κοινωνική δραστηριότητα σε σχέση με συνομήλικους νέους που εργάζονται σε αστικά περιβάλλοντα.
<P>
Όλα αυτά εγείρουν το εξής ερώτημα: τι μπορεί να κάνει η Ευρωπαϊκή Ένωση; Η θέσπιση ευρωπαϊκής πολιτικής για την υποστήριξη των νέων γεωργών η οποία θα συνδέεται με την ΚΓΠ είναι ουσιώδους σημασίας. Μέχρι στιγμής τα μέτρα στήριξης της ΕΕ δεν έχουν αποτελέσει σε μεγάλο βαθμό αντικείμενο αξιολόγησης από τα κράτη μέλη ή την Επιτροπή. Πρέπει να δοθεί μεγαλύτερη προσοχή στις επιδοτήσεις των επιτοκίων των δανείων, στη μείωση των καθυστερήσεων καταβολής των ενισχύσεων εγκατάστασης και των επιχορηγήσεων, ενώ οι επιπτώσεις της διεύρυνσης στους νέους γεωργούς πρέπει να εξεταστούν και να ενσωματωθούν σε όλες τις μελλοντικές πολιτικές προσεγγίσεις.
<P>
Αλλα πιθανά προς εξέταση μέτρα είναι οι συμπληρωματικές ενισχύσεις επενδύσεων για γεωργούς κάτω των 40 ετών, τα δικαιώματα παραγωγής, η ενίσχυση με όρους πίστωσης, η καλύτερη εκπαίδευση, οι ευκαιρίες κατάρτισης και δικτύωσης, κλπ. Αυτό που επιθυμώ, όμως, να πω είναι ότι πρέπει να δράσουμε επειγόντως. Συμφωνώ απολύτως με το επιχείρημα του κ. Nicholson: για ποιο λόγο οι νέοι της κελτικής οικονομίας της τίγρης στην Ιρλανδία να εξακολουθήσουν να ασχολούνται με τη γη; Γιατί να διάγουν αντικοινωνική ζωή; Γιατί να επιλέξουν μια σταδιοδρομία με αβέβαιο οικονομικό μέλλον τη στιγμή που άλλα επαγγέλματα υπόσχονται πιο ελκυστική ζωή, μεγαλύτερη ασφάλεια, σταθερό ωράριο από τις 9 το πρωί ως τις 5 το απόγευμα, ελεύθερα σαββατοκύριακα και μεγάλες διακοπές; Αυτό είναι το πρόβλημα που καλούμαστε να επιλύσουμε και μάλιστα επειγόντως.

<SPEAKER ID=157 NAME="Fischler">
Κύριε Πρόεδρε, κυρίες και κύριοι βουλευτές, καταρχάς θα ήθελα να ευχαριστήσω θερμά εσάς, κύριε Parish, για τη στρατευμένη παρουσίαση της κατάστασης και των προοπτικών για τους νέους αγρότες στην Ευρωπαϊκή Ένωση στην έκθεσή σας. Θα ήθελα επίσης να ευχαριστήσω από βάθους καρδίας την Επιτροπή Γεωργίας για το έργο της.
<P>
Με την Ατζέντα 2000, ιδιαίτερα με την ανάπτυξη του δεύτερου πυλώνα, επιδιώξαμε να ανταποκριθούμε στις προσδοκίες των νέων αγροτών. Σε ορισμένες οργανώσεις αγοράς προβλέψαμε μάλιστα τη δυνατότητα για προσφορά ειδικών συνθηκών σε πρωτοεμφανιζόμενους στο χώρο αγρότες και σε νέους αγρότες. Ως παράδειγμα, αναφέρω τις πριμοδοτήσεις για τα αιγοπρόβατα, τη διαχείριση των εθνικών αποθεματικών των ποσοστώσεων γάλακτος και τα δικαιώματα φύτευσης στο πλαίσιο των προγραμμάτων για την αναδιάρθρωση και την αναμετατροπή των αμπελώνων. Εδώ όμως πρόκειται ασφαλώς για το ίδιο το μέλλον της γεωργίας, γιατί αν οι νέοι άνθρωποι δεν είναι διατεθειμένοι να κάνουν το επάγγελμα του αγρότη, περιττεύει πλέον πάσα περαιτέρω συζήτηση περί γεωργίας.
<P>
Είναι επίσης αναμφίβολο πως η έλξη που ασκεί το επάγγελμα του αγρότη εξαρτάται κατά πολύ από τις γενικές πολιτικές συνθήκες για τη γεωργία, και μάλιστα όχι μόνο από τη γεωργική πολιτική συνολικά, αλλά και από τις ειδικές συνθήκες πρόσβασης στο επάγγελμα, με βάση τις οποίες ξεκινάει την επαγγελματική του δραστηριότητα ένας νέος άνθρωπος. Ιδιαίτερη σημασία εν προκειμένω έχουν τα μέτρα για την προαγωγή της ανάπτυξης της υπαίθρου.
<P>
Με την Ατζέντα 2000 αυξήσαμε το μέγιστο ποσό της ενίσχυσης για εγκατάσταση κατά 66% και πλέον είναι δυνατό να χορηγηθούν έως και 25 000 ευρώ ως ενίσχυση. Ένα επιπλέον μέτρο είναι οι επιδοτήσεις επιτοκίου για δάνεια για τη χρηματοδότηση των δαπανών εγκατάστασης. Ταυτόχρονα οι διατάξεις για τις επενδύσεις σε γεωργικές επιχειρήσεις προβλέπουν τη δυνατότητα να αυξηθούν τα ανώτατα όρια επιδότησης, όταν πρόκειται για επενδύσεις νέων αγροτών εντός περιόδου πέντε ετών από την είσοδο στο επάγγελμα. Τα ποσοστά αυτών των ενισχύσεων ανέρχονται σε ποσοστό έως 45% και στις λιγότερο προνομιούχες περιοχές έως και 55%.
<P>
Στις ειδικές ενισχύσεις για νέους αγρότες έρχονται να προστεθούν βεβαίως και όλες οι άλλες ενισχύσεις, τις οποίες μπορεί να διεκδικήσει ο νέος αγρότης όπως και κάθε άλλος αγρότης. Εν γένει ο κανονισμός για την ενίσχυση της ανάπτυξης της υπαίθρου είναι πολύ ευέλικτος, η υλοποίησή του είναι, δυνάμει της αρχής της επικουρικότητας, υπόθεση των κρατών μελών. Εκείνα είναι αρμόδια να προσδιορίζουν το βαθμό προτεραιότητας που αναγνωρίζεται για την προώθηση των νέων αγροτών.
<P>
Κλείνοντας θα ήθελα να επισημάνω ότι είναι ήδη σήμερα δυνατόν, και τη λύση αυτή την έχουν επιλέξει πολλά κράτη μέλη, να συνδεθεί η πρόωρη συνταξιοδότηση, για την οποία επίσης προβλέπονται ρητώς ενισχύσεις στο πλαίσιο της Ατζέντας 2000, με τις ενισχύσεις για την είσοδο νέων αγροτών στο επάγγελμα.
<P>
Η Επιτροπή όπως και το Κοινοβούλιο αποδίδει ιδιαίτερη σημασία στην προσφορά επαρκών στατιστικών δεδομένων που επιτρέπουν την αξιολόγηση και βελτίωση της πολιτικής. Οι πληροφορίες, τις οποίες συλλέγει η Επιτροπή μέσω του δικτύου πληροφόρησης των γεωργικών λογιστικών στοιχείων και των διαρθρωτικών ερευνών επαρκούν για την ανάλυση της καταστάσεως των νέων αγροτών. Η δημιουργία νέας βάσης δεδομένων ειδικά για νέους αγρότες δεν μου φαίνεται ούτε απαραίτητη ούτε σκόπιμη. Το σημαντικό είναι να είναι διαθέσιμες οι αντίστοιχες αξιολογήσεις. Αυτή τη στιγμή οι υπηρεσίες της Επιτροπής μαζί με τα κράτη μέλη επεξεργάζονται την αξιολόγηση του ειδικού κανονισμού για τους νέους αγρότες, που προβλέπεται στον παλαιότερο κανονισμό του 1997. Είμαι πεπεισμένος ότι θα αντλήσουμε από αυτήν χρήσιμα στοιχεία, αλλά θα ήθελα και να επισημάνω, ότι δεν θα είναι ακόμη δυνατό το προσεχές έτος να υποβάλουμε μία πρώτη αξιολόγηση των μέτρων που περιλαμβάνονται στα υπό εξέταση προγράμματα, διότι απλούστατα δεν διαθέτουμε ακόμη τα απαραίτητα στοιχεία.
<P>
Τα κράτη μέλη έχουν τη δυνατότητα να τροποποιούν τα σχέδια για την ανάπτυξη της υπαίθρου και να λαμβάνουν ιδίως υπόψη τα πορίσματα της ενδιάμεσης αξιολόγησης. Η Επιτροπή δεν σκοπεύει να εισαγάγει τώρα νέες κοινοτικές πρωτοβουλίες, αλλά αντιθέτως προτίθεται να τηρήσει την προβλεπόμενη στην Ατζέντα επταετή περίοδο και τις σχετικές διατάξεις. Δεν πρέπει όμως να λησμονούμε ότι οι νέοι και οι γυναίκες αποτελούν κατά προτεραιότητα ομάδες-στόχους της κοινοτικής πρωτοβουλίας LEADER + και ότι το σύστημα αξιολόγησης που καλούνται να επεξεργασθούν τα κράτη μέλη για την επιλογή των πιλοτικών σχεδίων πρέπει να ακολουθεί αυτή την εστίαση της κοινοτικής πολιτικής.
<P>
Πολλά από τα ζητήματα που θίγει η υποβληθείσα έκθεση και η πρόταση ψηφίσματος, όπως οι τιμές της γης ή η διάθεση γεωργικών εκτάσεων, η φορολογική αντιμετώπιση της κληρονομικής διαδοχής καθώς και το φορολογικό καθεστώς των γεωργικών εκμεταλλεύσεων εμπίπτουν στην αποκλειστική αρμοδιότητα των κρατών μελών. Η Επιτροπή, παρά κάποιες επικρίσεις, θα εξετάσει προσεκτικά τα συμπεράσματα της εκθέσεως Parish στο πλαίσιο των αρμοδιοτήτων της και κατά την άσκηση του δικαιώματος πρωτοβουλίας, ώστε να βοηθήσει στη βελτίωση των συνθηκών εισόδου στο επάγγελμα των νέων αγροτών και έτσι να συμβάλει στην αναζωογόνηση της υπαίθρου.

<SPEAKER ID=158 NAME="Πρόεδρος">
Ευχαριστώ πολύ, Επίτροπε κύριε Fishler.
<P>
H συζήτηση έληξε.
<P>
Η ψηφοφορία θα διεξαχθεί αύριο, στις 12.00
<P>
(Η συνεδρίαση διακόπτεται στις 17.25, εν αναμονή της "Ώρας των Ερωτήσεων", και συνεχίζεται στις 17.30)

<CHAPTER ID=11>
΄Ωρα τωv Ερωτήσεωv (Επιτρoπή)
<SPEAKER ID=159 NAME="Πρόεδρος">
Η ημερήσια διάταξη προβλέπει την Ώρα των Ερωτήσεων προς την Επιτροπή (B5-0001/2001).
<P>
Πρώτο Μέρος

<SPEAKER ID=160 NAME="Jorge Salvador Hernαndez Mollar">
Ερώτηση αριθ. 25 του κ. (H-0962/00):
<P>
Θέμα: Κατάργηση της απέλασης μεταξύ Ισπανίας και Ιταλίας Η Ισπανία και η Ιταλία υπέγραψαν, πρόσφατα, σύμβαση με τη δίωξη εγκλημάτων που συνδέονται με την τρομοκρατία, τη σωματεμπορία, κλπ, η οποία καταργεί την απέλαση και, για πρώτη φορά, δημιουργεί κοινό χώρο ελευθερίας, ασφάλειας και δικαιοσύνης μεταξύ δύο κρατών μελών.
<P>
Επιπλέον το Ευρωπαϊκό Κοινοβούλιο συμφώνησε πρόσφατα ότι τα θεσμικά όργανα της Ευρωπαϊκής Ένωσης μπορούν να υιοθετήσουν αποτελεσματικά μέτρα για την πάταξη της τρομοκρατίας, κυρίως δε το ένταλμα έρευνας και συλλήψεως στην Ευρώπη.
<P>
Έχει αποφασίσει η Επιτροπή να προωθήσει μέτρα που θα δώσουν αποτέλεσμα σε ό,τι συμφώνησε το Ευρωπαϊκό Κοινοβούλιο όσον αφορά την πάταξη της τρομοκρατίας και, συγκεκριμένα, την έκδοση ενταλμάτων έρευνας και συλλήψεως;

<SPEAKER ID=161 NAME="Vitorino">
. (ΡΤ) Κύριε Πρόεδρε, κύριοι βουλευτές, η Επιτροπή δεσμεύθηκε να ανταποκριθεί στο αίτημα του Ευρωπαϊκού Συμβουλίου του Τάμπερε για την εκπόνηση νομοθετικών προτάσεων με σκοπό να αντικατασταθεί η τυπική διαδικασία έκδοσης με μία απλή διαδικασία μεταφοράς προσώπων που υπήρξαν αντικείμενο οριστικής καταδίκης και επιχειρούν να διαφύγουν από τη δικαιοσύνη.
<P>
Στο τελευταίο Συμβούλιο Υπουργών Δικαιοσύνης και Εσωτερικών Υποθέσεων, που πραγματοποιήθηκε στις 30 Νοεμβρίου 2000, εξέφρασα την αλληλεγγύη της Επιτροπής προς τα κράτη μέλη τα οποία αντιμετωπίζουν το πρόβλημα της τρομοκρατίας και, κυρίως, προς το ισπανικό κράτος και υποδέχθηκα με ικανοποίηση τη διμερή συμφωνία που θεσπίστηκε μεταξύ Ισπανίας και Ιταλίας. Ανακοίνωσα τότε ότι, στη διάρκεια του 2001, η Επιτροπή θα υποβάλει στο Συμβούλιο για αξιολόγηση προτάσεις γύρω από τρεις μεγάλους άξονες προβληματισμού. Πρώτος άξονας: πρόταση σχετικά με τους ορισμούς, τις κοινές διώξεις και ποινές για εγκλήματα που συνδέονται με την τρομοκρατία. Δεύτερος άξονας: η εισαγωγή διαδικασιών ταχείας έκδοσης μεταξύ των κρατών μελών. Τρίτος άξονας: η δημιουργία ενός μέσου που θα αποκαλείται "ευρωπαϊκό ένταλμα αναζήτησης και σύλληψης" . Η Επιτροπή προώθησε ήδη μία συνεδρίαση εθνικών εμπειρογνωμόνων σχετικά με τα θέματα αυτά η οποία θα πραγματοποιηθεί τις προσεχείς ημέρες, με βάση ένα έγγραφο εργασίας το οποίο εκπονείται με στόχο την υποβολή των προτάσεων στις οποίες μόλις αναφέρθηκα.
<P>
Θα ήθελα να επαναλάβω τη δέσμευση της Επιτροπής να προωθήσει, με όλα τα μέσα που της παραχωρούν οι Συνθήκες, την ενίσχυση της ευρωπαϊκής δράσης κατά της τρομοκρατίας, θέμα που θα λάβει ιδιαίτερη έμφαση στο πρόγραμμα εργασίας της Επιτροπής για το 2001, το οποίο σύντομα θα συζητηθεί σε αυτό το Σώμα.

<SPEAKER ID=162 LANGUAGE="ES" NAME="Hernαndez Mollar">
Οφείλω να πω ότι με ικανοποιεί η απάντηση και η θετική στάση της Επιτροπής για την ανεύρεση τρόπων και τη λήψη μέτρων για την αποτελεσματική πάταξη του χειρότερου εχθρού της ελευθερίας και της δημοκρατίας: την τρομοκρατία.
<P>
Ωστόσο, ποιο είναι το πρόβλημα κύριε Επίτροπε; Το πρόβλημα είναι το κατεπείγον και η αναγκαιότητα θέσπισης συγκεκριμένων προθεσμιών ούτως ώστε να ληφθούν αυτά τα μέτρα το συντομότερο δυνατόν.
<P>
Όπως γνωρίζει ο κ. Επίτροπος, το Ευρωπαϊκό Κοινοβούλιο έχει ζητήσει κατεπειγόντως τη θέση σε εφαρμογή του ευρωπαϊκού εντάλματος έρευνας και συλλήψεως ως μέσο για την επίτευξη της ευελιξίας και της ταχύτητας που απαιτούνται για την διευκόλυνση της σύλληψης, της εκδίκασης και της καταδίκης εκείνων που σε ευρωπαϊκό έδαφος βάλλονται εναντίον του θεμελιωδέστερου δικαιώματος όλων, του δικαιώματος της ζωής. Θα αποτελούσε λοιπόν πραγματική παρεκτροπή στον νέο χώρο ελευθερίας, ασφάλειας και δικαιοσύνης της Ευρωπαϊκής Ένωσης, οι νομικοί κανόνες να διευκολύνουν εκείνους που διαπράττουν ένα τόσο απεχθές έγκλημα.

<SPEAKER ID=163 LANGUAGE="ES" NAME="Vitorino">
Θα ήθελα να αρχίσω συμφωνώντας με τον κ. Hernαndez Mollar ως προς την ιδέα του κατεπείγοντος, που είναι μια πολύ σημαντική ιδέα. Καταρχάς πιστεύω πως είναι κατεπείγον να μπορέσουν όλα τα κράτη μέλη να εγκρίνουν και να κυρώσουν τις συμβάσεις σχετικά με την απέλαση του 1995 και του 1996. Αυτό είναι το πρώτο σημείο κατεπείγοντος. Δεύτερον, ως προς το ευρωπαϊκό ένταλμα έρευνας και συλλήψεως, όπως θα διαπιστώσει ο κύριος βουλευτής, στο πρόγραμμα εργασιών του 2001 θα έχουμε συγκεκριμένες ημερομηνίες και προθεσμίες για την υποβολή των προτάσεων της Επιτροπής. Και μπορώ να εγγυηθώ ότι το 2001 θα κάνει τη διαφορά στην πάταξη της τρομοκρατίας, που είναι ένας κοινός αγώνας όλων των κρατών μελών, όχι ως πρόβλημα ενός μόνο κράτους μέλους, αλλά ως απειλή για την ελευθερία, την ασφάλεια και τη δικαιοσύνη σε ολόκληρη την Ευρωπαϊκή Ένωση.

<SPEAKER ID=164 NAME="Πρόεδρος">


<SPEAKER ID=165 NAME="Marνa Izquierdo Rojo, την οποία αντικαθιστά η κ. Sauquillo Pιrez del Arco">
Ερώτηση αριθ. 26 της κ. (H-0975/00):
<P>
Θέμα: Γυναίκες υπό δίωξη, χωρίς άσυλο ή προστασία Σε ορισμένες χώρες οι γυναίκες υφίστανται βάναυση δίωξη και τιμωρία, παραβίαση βασικών δικαιωμάτων τους που μπορεί να φθάσει έως και τον ακρωτηριασμό και να τους στοιχίσει τη ζωή. Συχνά αυτό οφείλεται στην εφαρμογή φονταμενταλιστικών νόμων ή παλαιών πρακτικών και παραδόσεων. Η Ευρωπαϊκή Ένωση δηλώνει ότι έχει τη βούληση να προστατεύσει τις γυναίκες από αυτές τις απαράδεκτες διώξεις και τιμωρίες, αλλά δεν έχει εξεύρει ακόμα κάποιο τρόπο για να δώσει σάρκα και οστά στις διακηρύξεις της μέσα από ελπιδοφόρες πολιτικές δράσεις και αποφάσεις.
<P>
Θα ήταν λοιπόν διατεθειμένη η Επιτροπή να υποβάλει προτάσεις σύμφωνα με τις οποίες τέτοιου είδους άθλιες καταστάσεις για τις γυναίκες θα μπορούσαν να αποτελούν λόγο για τη χορήγηση ασύλου και προστασίας, από πολιτικής άποψης, εντός της Ευρωπαϊκής Ένωσης;

<SPEAKER ID=166 NAME="Vitorino">
. (ΡΤ) Θα ήθελα να απαντήσω στην ερώτηση της κυρίας βουλευτή ότι το καθεστώς του πρόσφυγα διέπεται, σε παγκόσμιο επίπεδο, από τη Σύμβαση της Γενεύης του 1951 και από το πρωτόκολλο του 1967, σχετικά με το καθεστώς των προσφύγων. Σε ευρωπαϊκό επίπεδο, ισχύει μία κοινή μη δεσμευτική θέση της 4ης Μαρτίου 1996, η οποία εγκρίθηκε ακόμη στο πλαίσιο της Συνθήκης του Μάαστριχτ, σχετικά με την εναρμονισμένη εφαρμογή του ορισμού του όρου "πρόσφυγας" σύμφωνα με το άρθρο 1 της Σύμβασης της Γενεύης του 1951, αλλά δεν υπάρχει εναρμονισμένη εφαρμογή του ορισμού του όρου "πρόσφυγας" σε όλα τα κράτη μέλη.
<P>
Η αλήθεια είναι ότι ούτε η Σύμβαση του 1951, ούτε τα κείμενα σε επίπεδο Ευρωπαϊκής Ένωσης κάνουν ειδική αναφορά στα ζητήματα σχετικά με τις αιτήσεις που υποβάλλονται από γυναίκες, κυρίως γυναίκες που υπήρξαν θύματα παραβιάσεων των ανθρωπίνων δικαιωμάτων, και ειδικότερα παραβιάσεων που σχετίζονται με το φύλο τους, όπως η σεξουαλική βία, οι ακρωτηριασμοί γεννητικών οργάνων ή οι θεμελιώδεις νομικές διακρίσεις που σχετίζονται με το φύλο.
<P>
Με τη θέση σε ισχύ της Συνθήκης του Αμστερνταμ, η Ένωση έχει τώρα, μετά το Τάμπερε, εντολή να εγκρίνει ελάχιστους κοινούς κανόνες όσον αφορά το άσυλο και την προστασία των προσφύγων, με μεσοπρόθεσμο στόχο την έγκριση ενός κοινού ευρωπαϊκού συστήματος ασύλου. Η Επιτροπή προτίθεται, σε σχέση και με τις δύο κατηγορίες, να υποβάλει στη διάρκεια του 2001 συγκεκριμένες προτάσεις. Και αυτές οι συγκεκριμένες προτάσεις θα λαμβάνουν υπόψη τις ειδικές καταστάσεις των γυναικών οι οποίες είναι θύματα καταχρήσεων και κακής μεταχείρισης. Εξάλλου, η Επιτροπή ήδη άρχισε να αναπτύσσει ορισμένες δράσεις σχετικά με την ειδική κατάσταση των γυναικών αυτών. Πρόκειται, για παράδειγμα, για την πρόταση οδηγίας σχετικά με την προσωρινή προστασία σε περίπτωση μαζικού κύματος ακουσίως μετακινηθέντων ατόμων, την οποία υποβάλαμε στις 24 Μαΐου του περασμένου έτους.
<P>
Στην πρόταση αυτή, σύμφωνα με την παράγραφο 4 του άρθρου 11, τα κράτη μέλη είναι υποχρεωμένα να παρέχουν κατάλληλη ιατρική βοήθεια, ή άλλες μορφές βοήθειας, στις γυναίκες θύματα βασανισμού, βιασμού ή άλλων σοβαρών μορφών ψυχολογικής, σωματικής ή σεξουαλικής βίας.
<P>
Ομοίως, στην πρόταση της Επιτροπής σχετικά με τους ελάχιστους κανόνες που εφαρμόζονται στη διαδικασία χορήγησης και άρσης του καθεστώτος του πρόσφυγα, που η Επιτροπή ενέκρινε στις 20 Σεπτεμβρίου 2000, υπάρχουν διάφοροι κανόνες που αφορούν τις ειδικές ανάγκες των γυναικών, για παράδειγμα η παράγραφος 4 του άρθρου 4 που προβλέπει ότι οι γυναίκες μπορούν να υποβάλουν αίτηση χορήγησης ασύλου χωριστά από τους συζύγους τους, η παράγραφος 8 του άρθρου 3 που καθιερώνει την αρχή της αυτόνομης και χωριστής συνέντευξης της γυναίκας σε σχέση με την αίτηση χορήγησης ασύλου, η παράγραφος 7 του άρθρου 8 που παραχωρεί στις γυναίκες το δικαίωμα αλλαγής του ατόμου που πραγματοποιεί τη συνέντευξη και του διερμηνέα εάν θεωρούν ότι έχουν αναστολές να εκθέσουν τους λόγους της αίτησής τους για χορήγηση ασύλου λόγω του γεγονότος ότι το άτομο που πραγματοποιεί τη συνέντευξη ή ο διερμηνέας είναι ανδρικού φύλου, κυρίως σε καταστάσεις σεξουαλικών καταχρήσεων και, τέλος, το εδάφιο γ) της παραγράφου 1 του άρθρου 14, που προβλέπει την υποχρέωση των κρατών μελών να διασφαλίζουν ότι το άτομο που πραγματοποιεί τη συνέντευξη με τα άτομα που βρίσκονται σε ευάλωτες καταστάσεις διαθέτει την αναγκαία βασική κατάρτιση προκειμένου να εξετάσει τα ειδικά προβλήματα των γυναικών αυτών.
<P>
Η Επιτροπή προτίθεται επίσης να υποβάλει ρυθμίσεις όσον αφορά τα άτομα με ειδικές ανάγκες στην πρότασή της για οδηγία σχετικά με τις συνθήκες υποδοχής των ατόμων που καταθέτουν αίτηση χορήγησης ασύλου, η οποία θα υποβληθεί κατά το πρώτο τρίμηνο του έτους αυτού. Όσον αφορά το ειδικό ζήτημα εάν η καταδίωξη με βάση το φύλο θεμελιώνει τη δυνατότητα υποβολής αίτησης για χορήγηση ασύλου, η Επιτροπή άρχισε ήδη μία ευρεία διαβούλευση σχετικά με το θέμα αυτό και ελπίζουμε ότι στη διάρκεια του έτους αυτού θα εξαχθούν τα αναγκαία συμπεράσματα προκειμένου να υποβληθεί στο Κοινοβούλιο και το Συμβούλιο μία πρόταση επικουρικής προστασίας που θα μπορεί να αντιμετωπίζει επίσης αυτού του είδους τις καταστάσεις.

<SPEAKER ID=167 LANGUAGE="ES" NAME="Sauquillo Pιrez del Arco">
Ευχαριστώ πολύ, κύριε Vitorino, γιατί αντιλαμβάνομαι ότι η Επιτροπή προτίθεται να υποβάλει προτάσεις. Θα ήθελα να σας πω πως την τελευταία δεκαετία του αιώνα που μόλις τελείωσε, τόσο η Διάσκεψη της Βιέννης όπως και μεταγενέστερα η Διάσκεψη του Πεκίνου άνοιξαν νέους ορίζοντες ούτως ώστε να λάβουμε υπόψη την πολύ συγκεκριμένη άθλια κατάσταση την οποία υφίστανται οι γυναίκες πάρα πολλών χωρών, αλλά πιστεύω πως ο Επίτροπος αντιλαμβάνεται αυτό που έθεσε η κ. Izquierdo, και σας ευχαριστώ που θα υποβάλετε τέτοιες προτάσεις.

<SPEAKER ID=168 NAME="Πρόεδρος">
Δεδομένου ότι αναφέρονται στο ίδιο θέμα οι ερωτήσεις 27 και 28 θα εξεταστούν από κοινού.

<SPEAKER ID=169 NAME="Struan Stevenson">
Ερώτηση αριθ. 27 του κ. (H-0969/00):
<P>
Θέμα: Ευρωπαϊκή χημική βιομηχανία Η βιομηχανία των υδρογονανθράκων απασχολεί περίπου 8500 άτομα. Ωστόσο, ακόμη και με τις επιστροφές κατά τις εξαγωγές που εφαρμόστηκαν τα προηγούμενα χρόνια, το ανταγωνιστικό μειονέκτημα της ευρωπαϊκής χημικής βιομηχανίας είναι προφανές αν λάβει κανείς υπόψη το γεγονός ότι τέσσερις ευρωπαϊκές μονάδες παραγωγής έχουν ήδη κλείσει και δει κάποιες ευρωπαϊκές επιχειρήσεις έχουν δημιουργήσει έξι νέες μονάδες παραγωγής σε τρίτες χώρες, πράγμα που έχει δυσμενείς επιπτώσεις, κυρίως δε την απώλεια άμεσων και έμμεσων θέσεων εργασίας (αγρότες) και την απώλεια αγορών για τη διάθεση των ευρωπαϊκών αγροτικών προϊόντων. Τι προτίθεται να πράξει η Επιτροπή για να ανατρέψει την τάση αυτή;

<SPEAKER ID=170 NAME="Albert Jan Maat">
Ερώτηση αριθ. 28 του κ. (H-0977/00):
<P>
Θέμα: Επιστροφές εξαγωγών στη βιομηχανία αμύλου Η βιομηχανία υδατανθράκων χρησιμοποιεί 1,2 εκατ. τόνους αμύλου/γλυκόζης που παράγεται από 2 εκατ. τόνους δημητριακών που καλλιεργούνται σε μέση επιφάνεια 400.000 εκταρίων. Αντιλαμβάνεται η Επιτροπή ότι, αποσύροντας το δικαίωμα επιστροφής εξαγωγών για χημικά προϊόντα που προέρχονται από γεωργικές πρώτες ύλες, μειώνει περαιτέρω την ανταγωνιστικότητα της ευρωπαϊκής χημικής βιομηχανίας που ήδη στερείται των οικονομιών κλίμακος που απολαμβάνουν οι προμηθευτές γλυκόζης στις ΗΠΑ, συνεπεία ενός συστήματος ποσοστώσεων της ΕΕ για την ισογλυκόζη και την έλλειψη ενός προγράμματος για την αιθανόλη στην ΕΕ;

<SPEAKER ID=171 NAME="Fischler">
Κύριε Πρόεδρε, κυρίες και κύριοι βουλευτές, όντως από τα τέλη του περασμένου Ιουλίου ο κλάδος της χημικής βιομηχανίας στην Κοινότητα δεν εισπράττει πλέον επιστροφές κατά την εξαγωγή για βασικές ύλες της γεωργίας, όπως άμυλο, γλυκόζη, ζάχαρη κ.α., τις οποίες επεξεργάζεται με σκοπό τα πιστοποιητικά εξαγωγής. Το μέτρο αυτό εντάσσεται σε μία σειρά διατάξεων για τα επονομαζόμενα προϊόντα εκτός παραρτήματος Ι, τις οποίες ενέκρινε τον περασμένο Μάρτιο το Συμβούλιο Υπουργών Γεωργίας. Έκτοτε οι εξαγωγές τέτοιων προϊόντων υπόκεινται στη δημοσιονομική πειθαρχία, βάσει των διατάξεων της συμφωνίας που συνήφθη στο πλαίσιο του ΠΟΕ.
<P>
Ωστόσο, για τα προϊόντα αυτά διατηρείται μία επιστροφή ανά προϊόν, το ύψος της οποίας εξασφαλίζει την ανταγωνιστικότητά τους έναντι συγκρίσιμων προϊόντων της διεθνούς αγοράς. Ως εκ τούτου είναι άκρως απίθανο να αυξηθούν οι εισαγωγές, μια και η τιμή για τις γεωργικές πρώτες ύλες που χρησιμοποιεί η χημική βιομηχανία μειώνεται de facto σε επίπεδο παγκόσμιας αγοράς, πιο συγκεκριμένα ελεύθερης τελωνειακής ζώνης στην Ένωση.
<P>
Ως προς τις επιθυμίες που εκφράστηκαν κατά τις συζητήσεις για τα μέτρα αυτά, η Επιτροπή παρακολουθεί πολύ προσεκτικά πώς θα εξελιχθούν η αγορά, συμπεριλαμβανομένων και των εξαγωγών, και η δημοσιονομική κατάσταση στο πεδίο αυτό.

<SPEAKER ID=172 LANGUAGE="EN" NAME="Stevenson">
Ευχαριστώ τον Επίτροπο για την απάντησή του. Θα ήθελα, όμως, να ζητήσω από την Επιτροπή να μου εξηγήσει το λόγο της προφανούς έλλειψης συνοχής ανάμεσα στη δική της πολιτική βούληση και στην πολιτική βούληση του Συμβουλίου σχετικά με την προαγωγή της βιομηχανίας της βιοτεχνολογίας και των μέτρων που έχουν ληφθεί, τα οποία θέτουν σε κίνδυνο την ίδια την ύπαρξη της εν λόγω βιομηχανίας.

<SPEAKER ID=173 NAME="Fischler">
Αξιότιμε κύριε βουλευτά, το ζήτημα είναι υπό ποίες συνθήκες διατίθενται οι πρώτες ύλες από τις οποίες η βιομηχανία μας παράγει συγκεκριμένα βιομηχανικά προϊόντα. Θεωρούμε καταρχήν ότι η ευρωπαϊκή βιομηχανία είναι ανταγωνιστική. Και ανταγωνιστική είναι, όταν προμηθεύεται τις πρώτες ύλες που επεξεργάζεται σε συνθήκες ίδιες με της παγκόσμιας αγοράς. Δε βλέπω γιατί να χρειάζεται εδώ πρόσθετη ενίσχυση. Ούτως ή άλλως μπορούμε με τις οργανώσεις αγοράς για τη γεωργία και μόνο να ενισχύσουμε το γεωργικό τμήμα όλης αυτής της αλυσίδας. Σκοπός μας δεν είναι να διαθέτουμε συγκεκριμένα κονδύλια για τη γεωργία ώστε να καλύπτουμε τις ανάγκες της χημικής βιομηχανίας. Καθήκον μας είναι να στηρίζουμε, βάσει των στόχων που ορίζει η συνθήκη, στο τμήμα της γεωργίας, δηλαδή να δίνουμε στους ευρωπαίους αγρότες μία ευκαιρία να πωλούν τα προϊόντα που παράγουν.

<SPEAKER ID=174 LANGUAGE="NL" NAME="Maat">
Νομίζω ότι δεν υπάρχει διαφορά απόψεων ως προς το ερώτημα εάν επιθυμούμε ενίσχυση της χημικής βιομηχανίας με βάση τη γεωργική πολιτική. Αυτό που έχει σημασία, και αυτό φάνηκε πέρυσι, είναι ότι για λόγους δημοσιονομικής πειθαρχίας αλλά και για άλλους λόγους η δυνατότητα αυτή δεν υπήρχε για κάποιο διάστημα και αυτό είναι το πρώτο σημείο.
<P>
Το δεύτερο σημείο είναι ότι, από πληροφορίες που έχουμε από τους επιχειρηματικούς κύκλους, φαίνεται ότι οι ενδιαφερόμενοι προσκρούουν στις διαφορές που υφίστανται, στην κατεργασία, στα συνεπαγόμενα έξοδα τα οποία αποτελούν όντως τμήμα της ευρωπαϊκής γεωργικής πολιτικής. Από την άλλη πλευρά, δεν μπορεί κανείς να αρνηθεί ότι τη στιγμή αυτή η κατάσταση δεν είναι καθόλου εύκολη για τους παραγωγούς φυτικών προϊόντων στην Ευρωπαϊκή Ένωση. Κατ' αυτήν την έννοια, κάθε πρόσθετο κιλό που διατίθεται στη χημική βιομηχανία είναι κάτι καλό. Αυτό ισχύει όλως ιδιαιτέρως εάν μπορεί κανείς να αποδείξει ότι υποχρεούται να παράγει με υψηλότερο κόστος.
<P>
Θα ήθελα να καλέσω τον Επίτροπο να εξετάσει με βάση μια πραγματική ανάλυση του κόστους για τις ευρωπαϊκές επιχειρήσεις, στην οποία θα συμπεριληφθούν και τα γενετικά τροποποιημένα προϊόντα, εάν είναι δυνατόν να εφαρμοστούν περισσότερο αυτές οι ρυθμίσεις παράλληλα με τον ενεργό εξευγενισμό.

<SPEAKER ID=175 NAME="Fischler">
Φυσικά και πρέπει να ελεγχθεί αν υφίστανται πρόσθετες δυνατότητες διάθεσης των προϊόντων, θα ήθελα όμως να τονίσω ότι πρέπει και στον τομέα της ενίσχυσης της γεωργίας να τηρούνται κάποια όρια, διότι προβλέπονται για όλα τα προϊόντα που ανεφέρθησαν εδώ, είτε πρόκειται για τη ζάχαρη είτε για το άμυλο, ποσοστώσεις στο πλαίσιο των οποίων χορηγείται η ενίσχυση. Αυτή τη στιγμή δεν είμαστε σε θέση να επιδοτήσουμε τεράστιες πρόσθετες ποσότητες, γιατί δεν προβλέπονται πιστώσεις στον προϋπολογισμό. Η ενίσχυση στον τομέα της γεωργίας πρέπει να χορηγείται στα όρια των συμφωνηθεισών στις οργανώσεις αγοράς μέγιστων ποσοστώσεων. Προς το παρόν δεν είμαστε σε θέση να αυξήσουμε τις ποσοστώσεις.

<SPEAKER ID=176 NAME="Πρόεδρος">


<SPEAKER ID=177 NAME="Bart Staes">
Ερώτηση αριθ. 29 του κ. (H-0003/01):
<P>
Θέμα: Συντονισμένη αντιμετώπιση των χρηματοοικονομικών συνεπειών της κρίσης ΣΕΒ Σύμφωνα με τον Επίτροπο κ. Franz Fischler η απαγόρευση των ζωικών αλεύρων σε ευρωπαϊκό επίπεδο θα κοστίσει 4,5 περίπου δισεκ. ευρώ. Για την αντιστάθμιση αυτής της ζημίας επικρατεί μεγάλη ασάφεια. Τα διάφορα (χρηματοοικονομικά) μέτρα μπορούν να οδηγήσουν σε στρέβλωση του ανταγωνισμού μεταξύ των δεκαπέντε κρατών μελών της ΕΕ.
<P>
Θα μεριμνήσει η Επιτροπή για μια συντονισμένη αντιμετώπιση των χρηματοοικονομικών συνεπειών της κρίσης ΣΕΒ, δεδομένου ότι τα διάφορα (χρηματοοικονομικά) μέτρα των εθνικών και περιφερειακών αρχών μπορούν να οδηγήσουν σε στρέβλωση του ανταγωνισμού μεταξύ των δεκαπέντε κρατών μελών της ΕΕ; Εάν δεν μεριμνήσει, γιατί η Επιτροπή αρνείται μία τέτοια προσέγγιση;
<P>
Δεύτερο Μέρος
<SPEAKER ID=178 NAME="Fischler">
Κύριε Πρόεδρε, κυρίες και κύριοι βουλευτές, καλό είναι κατά την αξιολόγηση των δημοσιονομικών επιπτώσεων της κρίσης της ΣΕΒ να γίνεται διάκριση μεταξύ κτηνιατρικών μέτρων, κοινοτικών μέτρων που λαμβάνονται στο πλαίσιο της κοινής οργάνωσης αγοράς για το βόειο κρέας και εθνικών μέτρων. Όσον αφορά τις δράσεις της Κοινότητας στον τομέα αυτό, θα ήθελα να επισημάνω στον κύριο βουλευτή, ότι προσφάτως εισήχθη μία σειρά μέτρων για τη στήριξη της αγοράς βοείου κρέατος.
<P>
Επίσης, δρομολογήθηκαν ενισχύσεις για την ιδιωτική αποθεματοποίηση καθώς και δημόσια παρέμβαση, τις οποίες χρηματοδοτεί η Κοινότητα κατά ποσοστό 100%. Πέραν αυτών εισήχθη και η ειδική ρύθμιση για την θανάτωση ζώων ηλικίας άνω των 30 μηνών. Από την αξία του ζώου το 70% καταβάλλει η Κοινότητα, και το 30% οφείλουν να το καλύψουν τα κράτη μέλη, τα οποία επιβαρύνονται επιπλέον με το κόστος θανάτωσης του ζώου. Εάν τα κράτη μέλη σκοπεύουν να εισαγάγουν εθνικά μέτρα, πρέπει βεβαίως να τα κοινοποιούν στην Επιτροπή, και η Επιτροπή ελέγχει διαρκώς το τι συμβαίνει ώστε να μην ενθαρρύνονται στρεβλώσεις του ανταγωνισμού.
<P>
Εάν τα κράτη μέλη θέλουν να ελαφρύνουν τις επιπτώσεις της κρίσης της ΣΕΒ με ενισχύσεις, αυτές πρέπει δυνάμει του άρθρου 88, παράγραφος 3 της Συνθήκης, να δημοσιοποιούνται (αυτό που ανέφερα νωρίτερα ως κοινοποίηση), ώστε να ελέγχεται η συμβατότητά τους με τον κοινοτικό κανονισμό πλαίσιο.

<SPEAKER ID=179 LANGUAGE="NL" NAME="Staes">
Με ευχαριστεί βεβαίως που το ακούω αυτό, κύριε Επίτροπε. Σας ευχαριστώ για την απάντηση που δώσατε και για τη διασαφήνιση που κάνατε και τη διάκριση μεταξύ, αφενός, εθνικών μέτρων και, αφετέρου, κοινοτικών μέτρων. Στην πράξη όμως διαπιστώνω ότι ακόμα και αν επρόκειτο μόνο για τη χώρα μου, υποθέτω όμως ότι αυτό συμβαίνει και στις άλλες χώρες, αυτή τη στιγμή επικρατεί μια κάποια ταραχή. Η δική μας περιφερειακή Υπουργός Γεωργίας της Φλάνδρας, κ. Dua, μιλάει για εισφορές στο κρέας. Αλλοι μιλούν για αύξηση του ΦΠΑ, ενώ άλλοι θέλουν να στείλουν το λογαριασμό στην Ευρωπαϊκή Ένωση.
<P>
Το μόνο που μπορώ να διαπιστώσω είναι ότι σε εμάς επικρατεί χάος και μεγάλη αβεβαιότητα. Παρά το γεγονός ότι τα μέτρα αυτά θα πρέπει προφανώς να γνωστοποιηθούν στην Επιτροπή, οι γεωργοί, η βιομηχανία κατεργασίας κρέατος και οπωσδήποτε ο χασάπης στη γωνία που δέχεται το πρώτο πλήγμα, ανησυχούν όλως ιδιαιτέρως. Δεν θα ήταν καλύτερο τη στιγμή που θα πρέπει να πραγματοποιηθούν όλες οι δοκιμές να εναρμονιστούν εκ των προτέρων οι αποζημιώσεις ή οι μέθοδοι με τις οποίες θα καλυφθεί το κόστος, έτσι ώστε να μην υπάρξει στρέβλωση του ανταγωνισμού; Η απάντησή σας επί του σημείου αυτού με απογοητεύει κάπως.

<SPEAKER ID=180 NAME="Fischler">
Κύριε Πρόεδρε, κύριε βουλευτά, ίσως να βρίσκετε κάπως απογοητευτική την απάντησή μου, αλλά αν αληθεύουν όσα λέτε, ότι δηλαδή στην περιφέρειά σας, τη Φλάνδρα, προκλήθηκε χάος από τις δηλώσεις των τοπικών πολιτικών ταγών, τότε θα πρέπει αυτοί οι τοπικοί πολιτικοί ταγοί να αποκαταστήσουν την ηρεμία. Δεν είναι δυνατό να αναθέτουν αυτό το έργο στην Ευρωπαϊκή Επιτροπή.
<P>
Κάτι ακόμη συμπληρωματικά, μια και το αναφέρατε και εσείς. Όταν ένα κράτος μέλος θεσπίζει, όπως αναφέρατε, φορολογικά ή οιονεί φορολογικά μέτρα, επί παραδείγματι επιπλέον εισφορές στο Φόρο Προστιθέμενης Αξίας, τα μέτρα αυτά μπορούν να εισαχθούν μόνο στο πλαίσιο της ισχύουσας νομοθεσίας, δηλαδή θα πρέπει να είναι συμβατά με τις ευρωπαϊκές οδηγίες περί φορολογίας. Πέραν αυτών, όταν θεσπίζονται μέτρα, θα πρέπει να τα ελέγχει αντίστοιχα η Επιτροπή.
<P>
Αλλά καθήκον και υποχρέωση του εκάστοτε κράτους μέλους είναι να κοινοποιεί και τα μέτρα που εισάγει σε περιφερειακό επίπεδο. Συνεπώς, τα κράτη μέλη πρέπει να κοινοποιούν όχι μόνο τα εισαγόμενα σε εθνικό επίπεδο μέτρα, αλλά οφείλουν να κοινοποιούν και να αναγγέλλουν όλα τα μέτρα που λαμβάνουν.
<P>
Ερωτήσεις προς την κ. Wallstrφm

<SPEAKER ID=181 NAME="Πρόεδρος">


<SPEAKER ID=182 NAME="Jonas Sjφstedt">
Ερώτηση αριθ. 30 του κ. (H-0972/00):
<P>
Θέμα: Εξαγωγή απορριμμάτων μεταλλείων Κατά ην δεκαετία του '80, η σουηδική εταιρεία μεταλλείων Boliden εξήγαγε μεγάλη ποσότητα τοξικών αποβλήτων στην Arica, στη Χιλή, με σκοπό την ανακύκλωση. Ωστόσο, καθώς τα απορρίμματα αποθηκεύθηκαν σε ανοικτό χώρο, διεχύθησαν στην ατμόσφαιρα βαρέα μέταλλα προκαλώντας σοβαρά προβλήματα υγείας στον πληθυσμό της περιοχής. Η Χιλή απαίτησε τότε την επιστροφή των απομενόντων απορριμμάτων στη Σουηδία.
<P>
Θεωρεί η Επιτροπή ότι η ως άνω εξαγωγή έγινε σύμφωνα με τις ισχύουσες στον τομέα διατάξεις; Επίσης εκτιμά ότι τώρα υπεύθυνη για την επανόρθωση της κατάστασης είναι η εταιρεία Boliden;

<SPEAKER ID=183 NAME="Wallstrφm">
SV) Η μεταφορά αποβλήτων, καθώς και οι μεταφορές από και προς την Κοινότητα, ρυθμίζονται από τον κανονισμό 259/93. Ο κανονισμός αυτός αντικατέστησε την οδηγία 84/631 για τη διασυνοριακή μεταφορά επικίνδυνων αποβλήτων.
<P>
Μέσω αυτής της αναθεώρησης περιελήφθησαν στην κοινοτική νομοθεσία οι διατάξεις περί μεταφορών επικίνδυνων αποβλήτων της σύμβασης της Βασιλείας του 1989. Από 1ης Ιανουαρίου 1998 η Κοινότητα απαγόρευσε επομένως κάθε μεταφορά επικίνδυνων αποβλήτων προς ανακύκλωση ή προς διάθεση σε χώρες εκτός ΟΟΣΑ. Η Κοινότητα ακολουθεί επομένως την τροποποίηση της σύμβασης της Βασιλείας του 1995 η οποία δεν έχει ακόμα τεθεί σε ισχύ διεθνώς.
<P>
Η νομοθεσία αυτή δεν ισχύει ωστόσο για εξαγωγές αποβλήτων από τη σουηδική εξορυκτική επιχείρηση Boliden προς τη Χιλή κατά τη δεκαετία του 1980 διότι η Σουηδία δεν αποτελούσε μέλος της ΕΕ την περίοδο εκείνη. Επιπλέον, οι διατάξεις της σύμβασης της Βασιλείας δεν ίσχυαν τη δεκαετία του 1980. Σε αυτή την συγκεκριμένη περίπτωση η Ευρωπαϊκή Επιτροπή θεωρεί ότι δεν υπάρχει κοινοτική νομοθεσία βάσει της οποίας να μπορούν να καταλογισθούν ευθύνες στην επιχείρηση για ενδεχόμενες συνέπειες στο περιβάλλον από τα προϊόντα των αποβλήτων της. Το ζήτημα για τις ευθύνες της Boliden στην περίπτωση αυτή παραμένει επομένως εθνικό και θα πρέπει να επιλυθεί μέσω της εθνικής περιβαλλοντικής νομοθεσίας.

<SPEAKER ID=184 NAME="Sjφstedt">
SV) Ευχαριστώ για την απάντησή σας. Θεωρώ φυσικά ότι όντως έτσι έχει η κατάσταση, δηλαδή ότι δεν υπάρχει σήμερα νομοθεσία για αυτή τη συγκεκριμένη περίπτωση. Αποτελεί ακόμα ένα παράδειγμα ενός ασυνήθιστα κυνικού εμπορίου, στα πλαίσια του οποίου εξάγονται δηλητηριώδη απόβλητα τα οποία προκαλούν σοβαρές ασθένειες, κυρίως στα παιδιά της περιοχής, σε μία χώρα η οποία αδυνατεί να αντιμετωπίσει το πρόβλημα αυτό.
<P>
Το ερώτημά μου είναι: εάν συνέβαινε κάτι ανάλογο σήμερα, δηλαδή εάν γινόταν απόπειρα εξαγωγής αποβλήτων με τέτοιο τρόπο, θα σήμαιναν οι ισχύοντες κανόνες ότι η εξαγωγή αυτή ήταν απολύτως απαγορευμένη;

<SPEAKER ID=185 NAME="Wallstrφm">
SV) Η απάντηση στην ερώτησή σας είναι ναι. Σήμερα ισχύει απαγόρευση εξαγωγής επικίνδυνων αποβλήτων, ακόμα και σε τρίτες χώρες, δηλαδή σε χώρες εκτός ΕΕ.

<SPEAKER ID=186 NAME="Πρόεδρος">


<SPEAKER ID=187 NAME="Marνa Sornosa Martνnez">
Ερώτηση αριθ. 31 της κ. (H-0973/00):
<P>
Θέμα: Ισπανικό εθνικό υδρολογικό σχέδιο: οι πολίτες ζητούν από την Επιτροπή να επέμβη Κατά τη διαδικασία διαβούλευσης υποβλήθηκαν πάνω από 80.000 καταγγελίες κατά του εθνικού υδρολογικού σχεδίου από διάφορα ενδιαφερόμενα μέρη. Τις καταγγελίες αυτές υπέβαλαν: οικολογικές οργανώσεις οι οποίες καταγγέλλουν ότι πολλά από τα έργα που έχουν προγραμματισθεί στο πλαίσιο του εν λόγω σχεδίου θίγουν περιοχές που έχουν χαρακτηρισθεί από την Ισπανική Κυβέρνηση τοποθεσίες κοινοτικού ενδιαφέροντος και ότι θα απειληθούν σοβαρά προστατευόμενα είδη· οι συνδικαλιστικές οργανώσεις και οι ενώσεις των γεωργών και κτηνοτρόφων οι οποίες τονίζουν τις αρνητικές πτυχές του σχεδίου και προτείνουν ριζική αναθεώρησή του· πολυάριθμες τοπικές αρχές που τονίζουν τον απερίσκεπτο σχεδιασμό ορισμένων εκτροπών και τις κοινωνικοοικονομικές τους συνέπειες για τους κατοίκους της περιοχής. Όλοι αυτοί οι τοπικοί παράγοντες εξέφρασαν στην Επιτροπή την επιθυμία τους να αποφανθεί για το σχέδιο αυτό και να ζητήσει από την Ισπανική Κυβέρνηση να διορθώσει τις αρνητικές πλευρές του. Θα μπορούσε η Επιτροπή να διευκρινίσει ποια είναι η θέση της επί του θέματος αυτού και να αναφέρει ποια είναι τα πορίσματά της από τις επαφές που είχε μέχρι στιγμής με την Ισπανική Κυβέρνηση για το εν λόγω σχέδιο;

<SPEAKER ID=188 LANGUAGE="EN" NAME="Wallstrφm">
. (EN) Κύριε Πρόεδρε, κατόπιν πρωτοβουλίας του ισπανού υπουργού, κ. Matas, πραγματοποιήσαμε συνάντηση στην οποία μας παρουσίασε τα κύρια στοιχεία του ισπανικού εθνικού υδρολογικού σχεδίου. Το σχέδιο αυτό δεν έχει ακόμη ολοκληρωθεί και ενδέχεται να υποστεί τροποποιήσεις ύστερα από την ευρεία διαβούλευση που πραγματοποιείται επί του παρόντος με πολλούς ενδιαφερόμενους φορείς. Ο Υπουργός Περιβάλλοντος της Ισπανίας επιβεβαίωσε τη δέσμευσή του στη διαδικασία της διαβούλευσης. Στη συνάντηση επεσήμανα στις ισπανικές αρχές ότι πρέπει να τηρήσουν αυστηρά όλη την κοινοτική νομοθεσία περί περιβάλλοντος και τις συναφείς πολιτικές συμπεριλαμβανομένης της οδηγίας πλαίσιο για τα ύδατα. Αυτό ισχύει τόσο για την επίσημη διαδικασία έγκρισης του τελικού σχεδίου όσο και για τη φάση της εφαρμογής.
<P>
Το σχέδιο δεν έχει ακόμη ολοκληρωθεί και κατόπιν αιτήματος του Υπουργού Περιβάλλοντος της Ισπανίας το προσχέδιο εξετάζεται επί του παρόντος από τις αρμόδιες υπηρεσίες μου.

<SPEAKER ID=189 LANGUAGE="ES" NAME="Sornosa Martνnez">
Κυρία Επίτροπε, είναι βέβαιο ότι αυτό είναι ένα σχέδιο, και εσείς γνωρίζετε ότι σύντομα θα τεθεί στο ισπανικό κοινοβούλιο. Λαμβάνοντας υπόψη ότι το παρόν σχέδιο ως παρουσιάζεται δεν τηρεί διάφορες ευρωπαϊκές οδηγίες, τόσο την οδηγία "Οικότοποι" όσο και την οδηγία "Πτηνά" , και επιπλέον τους στόχους της οδηγίας πλαίσιο περί των υδάτων, η ερώτησή μου είναι: αν ο οριστικός νόμος συνεχίζει να μην τηρεί αυτές τις οδηγίες, αν βλάπτει το περιβάλλον, θα λάβει τους ανακοινωθέντες πόρους του 1,3 τρις των κοινοτικών ταμείων;

<SPEAKER ID=190 LANGUAGE="EN" NAME="Wallstrφm">
. (EN) Εννοείται ότι μέσα από όλη αυτή τη διαδικασία διαβούλευσης και διαλόγου με την ισπανική κυβέρνηση για το συγκεκριμένο αυτό θέμα σκοπεύουμε να λάβουμε όλες τις πληροφορίες που χρειαζόμαστε ώστε να ενημερωθούμε πλήρως για την εν λόγω διαδικασία και να διασφαλίσουμε ότι η ισπανική κυβέρνηση τηρεί τη νομοθεσία. Αναφέρατε ήδη ορισμένες από τις οδηγίες που σχετίζονται με το θέμα.
<P>
Σε περίπτωση που διαπιστωθεί παραβίαση της περιβαλλοντικής νομοθεσίας, είναι πράγματι δυνατό να αρνηθούμε τη χορήγηση χρημάτων για το έργο. Είναι πολύ σημαντικό το γεγονός ότι έχουμε επί του παρόντος τη δυνατότητα αυτή και φυσικά δεν πρόκειται να διαθέσουμε χρήματα σε ένα κράτος μέλος για να παραβεί τη περιβαλλοντική νομοθεσία. Σκοπεύουμε να είμαστε σε συνεχή επαφή με την ισπανική κυβέρνηση ώστε να εξασφαλίσουμε ότι τα σχέδιά της συμμορφώνονται πλήρως με τις υφιστάμενες οδηγίες.

<SPEAKER ID=191 LANGUAGE="ES" NAME="Garcνa-Orcoyen Tormo">
Πιστεύω πως το ισπανικό υδρολογικό σχέδιο αποτελεί αναμφίβολα ένα σημαντικό σχέδιο για τη χώρα μας. Και μέχρι στιγμής, τη γνώμη αυτή συμμεριζόταν όλα αυτά τα χρόνια όλες σχεδόν οι ισπανικές πολιτικές ομάδες. Όντως, το 1993, η σοσιαλιστική κυβέρνηση, έχοντας συναίσθηση της ανάγκης αυτής, κατήρτισε μια πρόταση που τότε δεν μπορούσε ή δεν ήξερε να συνεχίσει. Σαφώς, εκείνη η πρόταση περιείχε έναν αριθμό υποδομών ελαφρώς μεγαλύτερο από αυτόν του τρέχοντος σχεδίου. Βέβαια, έχουν περάσει χρόνια και το τρέχον σχέδιο θα πρέπει να είναι συνεκτικό, να έχει πολύ μεγαλύτερη κοινωνική συνοχή από τα μέχρι τώρα σχέδια, με μεγαλύτερη ευαισθησία για το περιβάλλον και αναμφίβολα μεγαλύτερη συμμετοχή.
<P>
Από αυτήν την άποψη, πιστεύω πως εφόσον αποτελεί ένα τόσο σημαντικό σχέδιο για την αλληλέγγυα ανάπτυξη των ισπανικών περιφερειών, ουδόλως αμφιβάλω ότι ο σχολιασμός, οι υποσχέσεις ή η δήλωση που ο Υπουργός Περιβάλλοντος έχει κάνει επανειλημμένα σχετικά με την οποία αυτό είναι ένα ανοιχτό έγγραφο, ένα σχέδιο, μια πρόταση σχετικά με την οποία είναι αναμφίβολο ότι είναι αναγκαία η συμφωνία όλων των εμπλεκόμενων περιφερειών, η ερώτησή μου κυρία Επίτροπε είναι η εξής: στο πλαίσιο της στενότερης συνεργασίας μεταξύ της Επιτροπής και της ισπανικής κυβέρνησης και εντός των περιπτώσεων που προβλέπονται από την οδηγία πλαίσιο, ακριβώς τι υποστήριξη μπορεί να δώσει η Επιτροπή ώστε το σχέδιο αυτό να εξελιχθεί δεόντως;

<SPEAKER ID=192 LANGUAGE="EN" NAME="Wallstrφm">
. (EN) Κύριε Πρόεδρε, στο στάδιο αυτό, φυσικά, έχουμε μόνο ανταλλαγή πληροφοριών. Φροντίζουμε να ενημερωνόμαστε πλήρως για τα δρώμενα στην Ισπανία. Μπορώ μόνο να επαναλάβω ότι ο Υπουργός Περιβάλλοντος της Ισπανίας επιβεβαίωσε τη δέσμευσή του στη διαδικασία διαβούλευσης. Γνωρίζω ότι η διαδικασία αυτή βρίσκεται σε εξέλιξη επί του παρόντος και ότι διεξάγεται συζήτηση - και όπως συμπεραίνω, ιδιαίτερα έντονη - για το θέμα αυτό. Μέχρι στιγμής, καθώς το σχέδιο δεν έχει ακόμη οριστικοποιηθεί, η ισπανική κυβέρνηση μας ζήτησε συμβουλές και καθοδήγηση, και αυτό μπορούμε να κάνουμε επί του παρόντος: διατηρούμε ειλικρινή διάλογο με την ισπανική κυβέρνηση και μεριμνούμε ώστε η διαδικασία διαβούλευσης να διεξαχθεί με τον προσήκοντα τρόπο.

<SPEAKER ID=193 NAME="Πρόεδρος">


<SPEAKER ID=194 NAME="Gφran Fδrm">
Ερώτηση αριθ. 32 του κ. (H-1002/00):
<P>
Θέμα: Μέτρα της Επιτροπής για ενίσχυση του συντονισμού στον τομέα της προστασίας από τις πυρκαγιές στα κράτη μέλη της Ένωσης Στον τομέα της αντιπυρικής ασφάλειας, οι πολιτικές της Ευρωπαϊκής Ένωσης δεν είναι ικανοποιητικές. Πρόσφατες καταστροφές όπως η φωτιά στο τούνελ στην Αυστρία ή οι πυρκαγιές που παλαιότερα κατέστρεψαν εστιατόρια, ξενοδοχεία και πλοία υπογραμμίζουν τη μεγάλη σημασία που ενέχει ο καλύτερος συντονισμός των πολιτικών για την ασφάλεια σε περίπτωση πυρκαγιάς στην Ευρωπαϊκή Ένωση. Με την όλο και μεγαλύτερη ολοκλήρωση των κρατών μελών, καθίσταται επιτακτικός ο καθορισμός κοινών στρατηγικών στον τομέα της αντιπυρικής ασφάλειας.
<P>
Εντούτοις, εντός της Επιτροπής δεν υπάρχει, εξ όσων γνωρίζω, ουδείς συντονισμός μεταξύ των αρμοδίων διευθύνσεων και κανείς Επίτροπος δεν φαίνεται να έχει την συνολική ευθύνη για τα θέματα αυτά, μολονότι η αντιπυρική ασφάλεια αφορά πολλές πολιτικές όπως ο τουρισμός, το περιβάλλον και οι καταναλωτές ή ακόμη και οι μεταφορές. Πράγματι, όλοι μας πρέπει να μπορούμε να αισθανόμαστε ασφαλείς σε όποια χώρα της Ένωσης κι αν βρισκόμαστε.
<P>
Τι μέτρα έλαβε η Επιτροπή για να ενισχύσει τον συντονισμό των μέτρων προστασίας από τις πυρκαγιές στα κράτη μέλη της Ένωσης;

<SPEAKER ID=195 NAME="Wallstrφm">
. (SV) Κύριε Πρόεδρε, κύριοι βουλευτές, η Επιτροπή γνωρίζει και εκφράζει τη βαθιά της λύπη για το γεγονός ότι χάθηκαν ανθρώπινες ζωές και τραυματίστηκαν άνθρωποι από πυρκαγιές, εκφράζει δε τα συλλυπητήριά της στους συγγενείς των θυμάτων. Η Επιτροπή εκφράζει επίσης τη λύπη της για τις περιβαλλοντικές και οικονομικές ζημιές που προκαλούν οι πυρκαγιές. Το ζήτημα αυτό είναι ιδιαίτερα σημαντικό σήμερα, δεδομένων των πυρκαγιών που συνέβησαν τα Χριστούγεννα στις Κάτω Χώρες και την Κίνα, κατά τις οποίες έχασαν τη ζωή τους πολλοί νέοι άνθρωποι.
<P>
Η Ευρωπαϊκή Επιτροπή θεωρεί ότι ο συντονισμός των προσπαθειών σε ζητήματα ασφάλειας από τις πυρκαγιές είναι ιδιαίτερα σημαντικός. Η βελτίωση της ασφάλειας σε περιπτώσεις πυρκαγιών στην Κοινότητα, κυρίως όμως η πρόληψη των πυρκαγιών, αποτελεί ένα ζήτημα προτεραιότητας στο πρόγραμμα των κοινών μέτρων υπέρ των υπηρεσιών πολιτικής άμυνας.
<P>
Θα ήθελα επίσης να υπογραμμίσω ότι η μονάδα κατασκευαστικής βιομηχανίας, στη Γενική Διεύθυνση Οικονομία, ξεκίνησε πρόσφατα μία έρευνα για τις συνθήκες ασφάλειας από πυρκαγιές στην Ευρωπαϊκή Ένωση σε σχέση με τις οικοδομικές κατασκευές. Η έρευνα αυτή αποσκοπεί στη βελτίωση της εναρμόνισης των κατασκευαστικών προδιαγραφών, ούτως ώστε να πληρούν τα κτίρια στο σύνολο της Ένωσης τις ίδιες προδιαγραφές ασφαλείας. Στην οδηγία περί κατασκευαστικών προϊόντων ορίζονται σημαντικοί όροι για όλους τους τύπους κτιρίων, περιλαμβανομένων και των σηράγγων.
<P>
Η Επιτροπή αξιολογεί επίσης σε συνεργασία με τα κράτη μέλη τις συνέπειες της σύστασης του Συμβουλίου 86/666 για την ασφάλεια σε περιπτώσεις πυρκαγιών στα ξενοδοχεία. Στον τομέα αυτόν η Επιτροπή προτίθεται να υποβάλει έκθεση στο Ευρωπαϊκό Κοινοβούλιο και το Συμβούλιο κατά το πρώτο εξάμηνο εφέτος. Θα πρέπει επίσης να γνωρίζουμε ότι τα κράτη μέλη μπορούν να καθορίσουν τις δικές τους προδιαγραφές ασφαλείας και ότι τα μέτρα για την πρόληψη πυρκαγιών εμπίπτουν κυρίως στη διακριτική ευχέρεια των κρατών μελών. Ωστόσο πρόκειται για ένα συνολικό πρόγραμμα το οποίο αντιμετωπίζεται σε διαφορετικούς τομείς στα πλαίσια της πολιτικής της Κοινότητας προκειμένου να συμπληρώνονται τα μέτρα που υιοθετούνται στα κράτη μέλη. Ενδεχομένως εξακολουθούν να υπάρχουν ορισμένες αδυναμίες στο συντονισμό της αντιμετώπισης των ζητημάτων που αφορούν την ασφάλεια από πυρκαγιές. Προκειμένου να αντιμετωπίσουμε τις ελλείψεις αυτές και να βελτιώσουμε τον μεταξύ μας συντονισμό η ομάδα πολιτικής άμιλλας στη δική μου Γενική Διεύθυνση και οι αρμόδιες μονάδες στους τομείς βιομηχανίας, καταναλωτών και ζητημάτων υγείας δημιούργησε πέρυσι τον Οκτώβριο μία ομάδα εργασίας στην οποία συμμετέχουν εκπρόσωποι διαφόρων κλάδων υπηρεσιών.

<SPEAKER ID=196 NAME="Fδrm">
SV) Θα ήθελα να σας ευχαριστήσω πολύ για την απάντησή σας. Είναι προφανές ότι έχει πραγματοποιηθεί σημαντική πρόοδος στο σημείο αυτό. Με κανένα τρόπο δεν θα ήθελα να αφαιρεθούν αρμοδιότητες από τις εθνικές και τοπικές αρχές για ζητήματα ασφαλείας σε περιπτώσεις πυρκαγιών - εδώ ισχύει φυσικά η αρχή της επικουρικότητας, όπως ακριβώς και σε άλλους τομείς.
<P>
Έθεσα το ερώτημά μου μετά από πάρα πολλές συζητήσεις που διεξήγαγα με πυροσβέστες και τις συνδικαλιστικές τους οργανώσεις οι οποίες ανησυχούν έντονα. Το έργο τους επηρεάζεται σήμερα όλο και περισσότερο από διασυνοριακούς παράγοντες, όπως ακριβώς συμβαίνει και στον ευρύτερο πληθυσμό. Οι πυροσβέστες αναγκάζονται να εργάζονται με όλο και περισσότερα σκάφη, οχήματα και προϊόντα από χώρες που δεν γνωρίζουν και με επίπεδα προστασίας από πυρκαγιές στα οποία δεν είναι συνηθισμένοι. Οι άνθρωποι ταξιδεύουν όλο και περισσότερο και θέλουν φυσικά να αισθάνονται ασφαλείς σε όποια χώρα και αν βρίσκονται όταν χρησιμοποιούν ένα πορθμείο ή διασχίζουν μία σήραγγα ή όταν πηγαίνουν σε ένα χορευτικό κέντρο.
<P>
Στα πλαίσια αυτά πιστεύω ότι είναι εξαιρετικά σημαντικό να μην αντιμετωπίζονται τα προβλήματα που αφορούν την ασφάλεια από πυρκαγιές αποκλειστικά σε κάθε Γενική Διεύθυνση χωριστά αλλά να υπάρχει ένας πραγματικός συντονισμός απέναντι σε αυτές τις στρατηγικές κοινές ευθύνες. Θεωρώ αυτά που είπε η Επίτροπος, ότι έχει δημιουργηθεί μία τέτοια συντονιστική ομάδα εργασίας, ως ένα βήμα προς τη σωστή κατεύθυνση και σας ευχαριστώ επομένως για την απάντηση που μου δώσατε.

<SPEAKER ID=197 NAME="Wallstrφm">
SV) Συμφωνώ φυσικά με τον κ. Fδrm και τα σχόλιά του - τέτοια ζητήματα θα πρέπει να απασχολήσουν περισσότερο και την Επιτροπή. Δεν είναι ωστόσο και τόσο εύκολο καθώς αντιμετωπίζουμε και εμείς μία πραγματικότητα πολύ διαφορετική από χώρα σε χώρα και υπάρχει ένα σύστημα εξαιρετικά αποκεντρωμένο σε επίπεδο τοπικής αυτοδιοίκησης. Για αυτό μπορεί να είναι βέβαια δύσκολη η έκδοση συστάσεων και ακόμα δυσκολότερη μία οδηγία η οποία θα ίσχυε κατά κάποιον τρόπο σε όλες τις χώρες προκειμένου να αντιμετωπισθούν αυτά τα προβλήματα. Προσπαθούμε, όπως ακριβώς ανέφερα στην πρώτη παρέμβασή μου, παρ' όλα αυτά να επιφέρουμε όσο το δυνατόν καλύτερο συντονισμό. Προσπαθούμε επίσης να δούμε εάν μπορούμε να ορίσουμε παρεμφερείς προδιαγραφές σε διασυνοριακό επίπεδο, προσπαθούμε ακόμη να συντονίσουμε και τις δικές μας προσπάθειες.
<P>
Υπάρχει μεγάλο περιθώριο βελτίωσης καθώς τώρα διαθέτουμε μία μονάδα πολιτικής άμυνας η οποία θα έχει τη γενική ευθύνη. Θα πρέπει να συνεχίσουμε με αυτή την αρκετά επίπονη διαδικασία αναθεώρησης συγκεκριμένων διατάξεων για τις οικοδομικές κατασκευές, τα χορευτικά κέντρα, τα σκάφη, κοκ., προκειμένου να καταστήσουμε καλύτερο και αποτελεσματικότερο τον συντονισμό των προσπαθειών μας κατά των πυρκαγιών.

<SPEAKER ID=198 NAME="Μαρίνος">
Κυρία Επίτροπε, θα ήθελα να σας θέσω υπόψη - το είχα και άλλοτε θέσει υπόψη της Ολομέλειας - ότι σε περιπτώσεις θεομηνιών, όπως είναι οι πυρκαγιές, οι πλημμύρες, οι σεισμοί, σημασία έχει η ταχεία επέμβαση της πολιτείας για την αντιμετώπιση του προβλήματος και κυρίως για την σωτηρία των ανθρώπων. Οι τοπικές δυνάμεις σε κάθε συγκεκριμένη χώρα δεν επαρκούν ποτέ. Σημασία θα είχε εάν υπήρχε ένα σχέδιο συνεργασίας όλων των τοπικών μονάδων σωτηρίας των κινδυνευόντων, ώστε σε περίπτωση που συμβαίνει σε μια χώρα ένας σεισμός, μια πλημμύρα, μια πυρκαγιά να σπεύδουν αμέσως όλες οι δυνάμεις από όλες τις χώρες που δεν έχουν πρόβλημα για να σώσουν τουλάχιστον τους ανθρώπους. Αυτό το έχετε αντιμετωπίσει ως μια ιδέα που θα μπορούσε να προωθηθεί και να έχει αποτελεσματικότητα;

<SPEAKER ID=199 NAME="Wallstrφm">
SV) Όπως υπογράμμισε ο κύριος βουλευτής, το ζήτημα είναι ιδιαίτερα σημαντικό όσον αφορά την προστασία των πολιτών και την πολιτική άμυνα. Προς αυτόν τον σκοπό έχουμε ένα σχέδιο που δημιουργεί περισσότερες δυνατότητες στην Ευρωπαϊκή Επιτροπή π.χ. να πραγματοποιεί κοινές ασκήσεις των υπηρεσιών πολιτικής άμυνας και ασκήσεις διάσωσης του προσωπικού διάφορων κρατών μελών. Έχουμε βελτιώσει επίσης τον συντονισμό εντός της Επιτροπής ούτως ώστε να μπορούμε να παρέχουμε άμεσα τις αναγκαίες πληροφορίες, κάποτε ακόμα και τα αναγκαία μέσα και τις ειδικές δυνάμεις που χρειάζονται προκειμένου να παράσχεται βοήθεια, ανάλογα με την μορφή του ατυχήματος, της καταστροφής ή της θεομηνίας.
<P>
Όταν επισκέφθηκα τη Βρετάνη διαπίστωσα προσωπικά ότι ήταν αναγκαία μία μονάδα, ή ειδικοί εμπειρογνώμονες ικανοί να καθαρίσουν και να πλύνουν τα πουλιά που είχαν μολυνθεί από την πετρελαιοκηλίδα. Θα πρέπει να αναζητήσουμε τις δυνατότητες δημιουργίας μίας τέτοιας ακριβώς υπηρεσίας. Μήπως υπάρχει ήδη; Πώς μπορούμε να κινητοποιήσουμε άμεσα όλους όσοι χρειάζονται; Πώς μπορούμε να εκπαιδευθούμε ώστε να αντιδρούμε ακόμα ταχύτερα;
<P>
Σχέδια και προτάσεις υπάρχουν ήδη. Το ζητούμενο είναι ο συντονισμός των ομάδων διάσωσης που διαθέτουμε. Θεωρώ ότι έχουμε σημειώσει σημαντική πρόοδο. Χρειάζεται βέβαια στη συνέχεια να διατεθούν και οι απαραίτητοι σημαντικοί πόροι προκειμένου όλα αυτά να εφαρμοσθούν στην πράξη.

<SPEAKER ID=200 NAME="Πρόεδρος">


<SPEAKER ID=201 NAME="Jean-Louis Berniι">
Ερώτηση αριθ. 33 του κ. (H-0001/01):
<P>
Θέμα: Καταπολέμηση του φυτού γιούσια Η γιούσια φυτό της οικογένειας των οναγροειδών που προέρχεται από τη Νότια Αμερική, εξαπλώνεται κατά τρόπο ανησυχητικό σε όλη τη Γαλλία.
<P>
Το πρόβλημα αφορά όλες τις υγρές περιοχές της χώρας, ιδίως δε, στο διαμέρισμα του Λίγηρα-Ατλαντικού, τους βάλτους των Briθre, Brivet, Goulaine, Redon, τη λίμνη Grandlieu, την πεδιάδα Mazerolles κ.ά.
<P>
Η εκρίζωση που, παρόλα ταύτα, επιχειρούν πολλοί εθελοντές, δεν επαρκεί για να αναχαιτίσει την ταχύτατη ανάπτυξη του φυτού.
<P>
Τούτο δημιουργεί σημαντικό οικολογικό πρόβλημα και ενοχλεί πολύ τους χρήστες.
<P>
Θα επιθυμούσα να γνωρίζω ποια τεχνικά και οικονομικά μέτρα σχεδιάζει να λάβει η Επιτροπή για να καταπολεμήσει τη μάστιγα.

<SPEAKER ID=202 LANGUAGE="EN" NAME="Wallstrφm">
. (EN) Κύριε Πρόεδρε, η ερώτηση αυτή αφορά το φυτό γιούσια. Το συγκεκριμένο αυτό φυτό, όπως αναφέρει ο αξιότιμος βουλευτής, αφορά ιδιαίτερα τους υγρότοπους των οποίων η διαχείριση είναι φυσικά αρμοδιότητα των κρατών μελών. Ωστόσο, η Επιτροπή μπορεί να βοηθήσει με δύο τρόπους. Πρώτον, μέσα στα όρια των αρμοδιοτήτων της, μπορεί να ενθαρρύνει την ανταλλαγή πληροφοριών ανάμεσα στους τοπικούς φορείς που αντιμετωπίζουν το ίδιο πρόβλημα. Ίσως για παράδειγμα να γνωρίζετε τις πρωτοβουλίες που ανέλαβε η Μεσογειακή Υπηρεσία Περιβάλλοντος ή το γενικό συμβούλιο του διαμερίσματος του Λαντ, στην περιφέρεια της Aκουιτανίας, που πρόσφατα οργάνωσε συνέδριο για την αντιμετώπιση της εξάπλωσης του φυτού αυτού.
<P>
Δεύτερον, τα κοινοτικά ταμεία, ειδικά τα διαρθρωτικά ταμεία, και το πρόγραμμα LIFE μπορούν να χρησιμοποιηθούν για να συμβάλουν στην αντιμετώπιση της εξάπλωσης της γιούσιας σε σχέση με τους τόπους του προγράμματος Natura 2000. Εναπόκειται φυσικά στους αιτούντες να προτείνουν προς ανάληψη δράσεις σύμφωνα με τους συνήθεις κανόνες της επιλεξιμότητας.

<SPEAKER ID=203 NAME="Berniι">
Ακουσα προσεκτικά την απάντησή σας και σας ευχαριστώ. Θα ήθελα επίσης να ρωτήσω εάν μπορούμε να χαρακτηρίσουμε το είδος αυτό ως "βλαβερό" ή "μη εμπορεύσιμο" , επειδή το πρόβλημα της γιούσιας είναι ότι πρόκειται για φυτό που πουλιέται για τα ενυδρεία ελεύθερα και που όταν αδειάζουν τα ενυδρεία, μπορεί να ξεφύγει στο φυσικό περιβάλλον, πράγμα που δημιουργεί προβλήματα. Συνεπώς, εάν θα μπορούσαμε να απαγορεύσουμε και την εμπορία του, πιστεύω ότι θα είναι μια ενέργεια που θα συμβάλει στον περιορισμό της διάδοσής του.

<SPEAKER ID=204 LANGUAGE="EN" NAME="Wallstrφm">
. (EN) Και αυτό εντάσσεται στο πλαίσιο των αρμοδιοτήτων των κρατών μελών και, φυσικά, τα κράτη μέλη είναι αυτά που πρέπει να αποφασίσουν τι θα πράξουν ή τι είδους δράση θα αναλάβουν. Η απαγόρευση της διάθεσης στην αγορά ενός συγκεκριμένου φυτού αποτελεί ενδεχομένως ιδιαίτερα ριζικό μέτρο. Δεν μπορεί να γίνει κάτι τέτοιο. Όλες οι ενέργειες και τα σχέδια πρέπει να ξεκινήσουν σε τοπικό επίπεδο. Αυτό που μπορούμε να κάνουμε εμείς είναι να παρέχουμε συμβουλές και να φέρουμε σε επαφή όσους έχουν το ίδιο πρόβλημα.

<SPEAKER ID=205 LANGUAGE="DE" NAME="Rόbig">
Κύριε Πρόεδρε, πάντοτε εκπλησόμεθα όταν ανατρέπονται οι ισορροπίες της φύσης. Το ερώτημά μου είναι αν υφίστανται δυνατότητες να διαπιστωθούν τα αίτια για την ανατροπή της ισορροπίας μέσα στα ευρωπαϊκά προγράμματα για την έρευνα.

<SPEAKER ID=206 LANGUAGE="EN" NAME="Wallstrφm">
. (EN) Μακάρι να μπορούσα να απαντήσω στην ερώτηση αυτή. Μπορώ να πω ότι ο καλύτερος τρόπος για να αντιμετωπισθεί το πρόβλημα της Ludwigia grandiflora, όπως είναι η λατινική της ονομασία, είναι να συζητηθεί κατά τη διάρκεια του διημέρου περί τεχνικών θεμάτων που οργανώνεται στις 23 και 24 Ιανουαρίου. Πρόκειται για μια διάσκεψη που αφορά όσους ενδιαφέρονται γι' αυτά τα θέματα. Εκεί ίσως μπορέσετε να λάβετε περισσότερες πληροφορίες για τη γιούσια και το λόγο της αφύσικης εξάπλωσής της. Είναι η μόνη συμβουλή που μπορώ να δώσω σήμερα. Θα συνεχίσουμε να συλλέγουμε πληροφορίες και ευελπιστώ ότι θα μπορέσουμε να φέρουμε σε επαφή όλους εκείνους που αντιμετωπίζουν το ίδιο πρόβλημα.
<P>
Ερωτήσεις προς την κ. De Palacio

<SPEAKER ID=207 NAME="Πρόεδρος">


<SPEAKER ID=208 NAME="Nuala Ahern">
Ερώτηση αριθ. 34 της κ. (H-0955/00):
<P>
Θέμα: Αξιολόγηση της προσωρινής έκθεσης της Επιθεώρησης Πυρηνικών Εγκαταστάσεων του Ηνωμένου Βασιλείου (Nuclear Installations Inspectorate, NII) σχετικά με τη βρετανική Εταιρεία Πυρηνικών Καυσίμων (British Nuclear Fules Limited, BNFL) Έχει αξιολογήσει η Επιτροπή την προσωρινή έκθεση της βρετανικής Επιθεώρησης Πυρηνικών Εγκαταστάσεων σχετικά με την πρόοδο που έχει επιτελέσει η BNFL όσον αφορά την εφαρμογή των βελτιώσεων που ζήτησε η NII στον τομέα των διαρθρώσεων ασφάλειας και διαχείρισης στο Sellafield, στο βαθμό που οι λειτουργίες στο Sellafield έχουν επιζήμιες επιπτώσεις σε άλλα κράτη μέλη;

<SPEAKER ID=209 LANGUAGE="ES" NAME="De Palacio">
. (ES) Τον Φεβρουάριο του 2000, η Επιθεώρηση Πυρηνικών Εγκαταστάσεων, βρετανικός ρυθμιστικός οργανισμός, δημοσίευσε έκθεση σχετικά με τις πτυχές που αφορούν την πρόοδο της British Nuclear Fuels Limited στο εργοστάσιο του Sellafield.
<P>
Πρόσφατα, ο εν λόγω βρετανικός ρυθμιστικός οργανισμός δημοσίευσε προσωρινή έκθεση αναθεώρησης των προόδων της BNLF. Ακολουθώντας τις συστάσεις του Φεβρουαρίου, οι υπηρεσίες της Επιτροπής επίσης μελετούν αυτήν την δεύτερη προσωρινή έκθεση.
<P>
Επίσης η Επιτροπή γνωρίζει ότι, από τη στιγμή της δημοσίευσης αναθεώρησης του Νοεμβρίου, ο βρετανικός ρυθμιστικός οργανισμός έδειξε να είναι ικανοποιημένος από τον τρόπο αντιμετώπισης της British Nuclear Fuels Limited επί παραδείγματι των δεκαπέντε συγκεκριμένων συστάσεων της έκθεσης για το εργοστάσιο-δείγμα και ότι αυτές οι συστάσεις όπως λέγεται στην πυρηνική ορολογία έχουν κλείσει, ήτοι τηρούνται.
<P>
Η Επιτροπή παρατηρεί ότι ο βρετανικός ρυθμιστικός οργανισμός εκτιμά τις προσπάθειες και τη δέσμευση της BNLF ως προς τις ανησυχίες του, καθώς επίσης ότι έχουν υπάρξει σημαντικές πρόοδοι (και το αναφέρω αυτολεξεί) όσον αφορά τις άλλες συστάσεις της έκθεσης του Φεβρουαρίου. Ωστόσο, υπάρχουν πολλά ακόμη που πρέπει να γίνουν, εφόσον τον Νοέμβριο του 2000 μόνο 3 εκ των 28 συστάσεων της ομάδας επιθεώρησης είχαν κλείσει επισήμως.
<P>
Ωστόσο, ο βρετανικός ρυθμιστικός οργανισμός παραδέχτηκε ότι πολλά από τα μέτρα που είχε ήδη λάβει η εταιρία θα χρειαστούν χρόνο πριν τεθούν σε πλήρη ισχύ. Σύμφωνα με τα λόγια της Επιθεώρησης Πυρηνικών Εγκαταστάσεων, η British Nuclear Fuels Limited ξεκίνησε καλά, αλλά θα πρέπει να συνεχίσει να διατηρεί το πνεύμα των αλλαγών ενώ συνεχίζει να λειτουργεί με ασφάλεια στις εγκαταστάσεις της.
<P>
Κυρία Ahern, κυρίες και κύριοι, η Επιτροπή εκτιμά τις προόδους που έχουν επιτευχθεί και συμμερίζεται την επιθυμία των επιθεωρητών να διαπιστώνουν μια συνεχή ώθηση προς την βελτίωση του πνεύματος ασφαλείας σε όλα τα επίπεδα διαχείρισης και σαφώς, εντός των αρμοδιοτήτων μας ή, μάλλον σε αυτόν τον τομέα, εντός των μη αρμοδιοτήτων μας, θα συνεχίσουμε να παρακολουθούμε τα όσα συμβαίνουν στο Sellafield.

<SPEAKER ID=210 LANGUAGE="EN" NAME="Ahern">
Θα ήθελα να ευχαριστήσω την κ. De Palacio διότι εξετάζει προσεκτικά την κατάσταση και παρακολουθεί το ζήτημα από κοντά.
<P>
Ωστόσο, δεν μπορώ να συμφωνήσω ότι αποτελεί πρόοδο η συμμόρφωση με τρεις από τις είκοσι συστάσεις. Ασφαλώς και δεν είναι πρόοδος αυτό. Στην Επιτροπή Βιομηχανίας, Εξωτερικού Εμπορίου, Έρευνας και Ενέργειας, ο επικεφαλής επιθεωρητής της Επιθεώρησης Πυρηνικών Εγκαταστάσεων του Ηνωμένου Βασιλείου δήλωσε σαφώς ότι θα κλείσει την εγκατάσταση επανεπεξεργασίας εάν δεν συμμορφωθεί πλήρως με τις συστάσεις. Είναι ολοφάνερο ότι δεν έχουν συμμορφωθεί πλήρως. Μπορούμε να διαφωνήσουμε ως προς το εάν η πρόοδος συντελείται με ταχείς ή αργούς ρυθμούς, η συμμόρφωση, όμως, πρέπει να είναι πλήρης.
<P>
Ευελπιστώ, κυρία De Palacio, ότι θα δηλώσετε σήμερα εδώ ότι επιδιώκετε την πλήρη και ταχεία συμμόρφωση με τις συστάσεις, διότι αυτό επιθυμώ να ακούσω εγώ.
<P>
Αναφέρθηκα επίσης στις επιζήμιες επιπτώσεις σε άλλα κράτη μέλη, όπως στη Δημοκρατία της Ιρλανδίας, και θα ήθελα να επιστήσω την προσοχή της Επιτρόπου σε μια έκθεση που δημοσίευσε το Ινστιτούτο Προστασίας από τις Ακτινοβολίες της Ιρλανδίας το Δεκέμβριο του 2000, η οποία αναφέρεται στις εκπομπές από το Sellafield και στις επιζήμιες επιπτώσεις τους στη Δημοκρατία της Ιρλανδίας. Θα ήθελα να σας ζητήσω να εξετάσετε και αυτό το θέμα εκτενώς, κυρία de Palacio.

<SPEAKER ID=211 LANGUAGE="ES" NAME="De Palacio">
. (ES) Βέβαια, θα ζητήσω αμέσως την μελέτη του εγγράφου στο οποίο αναφέρεστε, αν αυτήν δεν έχει ήδη αρχίσει. Και αν παραδόξως δεν το διαθέτουμε θα σας ζητήσω να μας το δώσετε.
<P>
Εν πάση περιπτώσει, θα ήθελα να σας πω πως σαφώς θα θέλαμε να τηρηθούν το συντομότερο δυνατόν όλες αυτές οι συστάσεις, όχι μόνο τρεις, αλλά και οι 28, από την British Nuclear Fuels ως προς τις δράσεις και τις δραστηριότητές της στο Sellafield και είναι προφανές ότι εφόσον δεν είναι δυνατή η τήρηση όλων αυτών των συστάσεων, το έχουν ήδη πει αυτό οι βρετανικές αρχές, θα πρέπει να ληφθούν σχετικές αποφάσεις. Θα ήθελα να σας υπενθυμίσω ότι, όπως είπα νωρίτερα, μπορώ να δεσμευτώ για μια εκ του σύνεγγυς παρακολούθηση, ωστόσο στον συγκεκριμένο τομέα οι αρμοδιότητες εμπίπτουν σε εθνικό επίπεδο, και γνωρίζω ότι οι βρετανικές αρχές ενεργούν με πλήρη αυστηρότητα σχετικά με αυτό το θέμα.

<SPEAKER ID=212 LANGUAGE="EN" NAME="Tannock">
Υπέβαλα μια ερώτηση στην Επιτροπή τον Οκτώβριο για τους περιβαλλοντικούς κινδύνους από τα βλήματα απεμπλουτισμένου ουρανίου 238 στα Βαλκάνια και πρότεινα μέρος από τη δέσμη μέτρων επείγουσας βοήθειας προς τη Σερβία να χρησιμοποιηθεί για την έρευνα του θέματος και, αν προκύψουν αποδείξεις, για την αποκατάσταση των βλαβών που ενδεχομένως προκαλούν οι τοξικές και ραδιενεργές ουσίες στο λαό του Κοσσυφοπεδίου.
<P>
Ο Επίτροπος Patten απάντησε προς έκπληξή μου ότι το θέμα δεν ήταν επείγον. Υπό το φως της ευρείας δημοσιότητας που έχει λάβει το θέμα σήμερα και των ανησυχιών που διατυπώνονται σε ολόκληρη την ΕΕ σχετικά με τα βλήματα απεμπλουτισμένου ουρανίου και τους κινδύνους που προκαλεί η σκόνη ιδίως που ίσως ενέπνευσαν οι στρατιώτες και οι πολίτες, και κυρίως τα παιδιά που έπαιζαν κοντά στις περιοχές που επλήγησαν από τους βομβαρδισμούς, μήπως άλλαξαν οι απόψεις του Επιτρόπου από τότε;

<SPEAKER ID=213 NAME="Πρόεδρος">
Η ερώτηση σχετικά με την British Nuclear Fuels Limited δεν είναι σχετική ούτε συμπληρωματική, συνεπώς καθίσταται άκυρη.

<SPEAKER ID=214 NAME="Patricia McKenna">
Ερώτηση αριθ. 35 της κ. (H-0960/00):
<P>
Θέμα: Μετάβαση από τις οδικές στις σιδηροδρομικές μεταφορές και αλλαγή του κλίματος Οι μεταφορές έχουν άμεση σχέση με την αλλαγή του κλίματος δεδομένου ότι αποτελούν την πηγή κατά 26% των εκπομπών CΟ2, οι δε οδικές μεταφορές αντιπροσωπεύουν το 84% του συνολικού όγκου μεταφορών. Πρόσφατες προβλέψεις εκτιμούν ότι οι μεταφορές θα αποτελέσουν τη μεγαλύτερη πηγή εκπομπών CΟ2 στα προσεχή χρόνια Η ελευθέρωση των σιδηροδρομικών μεταφορών εμπορευμάτων και η αύξηση της διαλειτουργικότητας του συστήματος σιδηροδρομικών μεταφορών είναι σημαντικά αλλά ανεπαρκή βήματα προς την κατεύθυνση της προώθησης των σιδηροδρομικών μεταφορών, του σπουδαιότερου εναλλακτικού μέσου μεταφορών.
<P>
Με ποιο τρόπο σκοπεύει η Επιτροπή να υποστηρίξει τις επενδύσεις στον τομέα των σιδηροδρομικών μεταφορών, στο πλαίσιο της επόμενης Λευκής Βίβλου για την Πολιτική Μεταφορών, των Κατευθυντήριων γραμμών για τα Διευρωπαϊκά Δίκτυα και του Πράσινου Βιβλίου για τις αστικές Μεταφορές;
<P>
Σκοπεύει η Επιτροπή να επανεξετάσει την προτεραιότητα των σχεδίων που αφορούν τις οδικές μεταφορές στο πλαίσιο των ΔΔ ώστε να προωθηθούν άλλα πιο κατάλληλα μέσα μεταφορών;
<P>
Μπορεί η Επιτροπή να αναφέρει το μερίδιο που κατέχουν οι επενδύσεις στο κάθε μέσο μεταφορών στο πλαίσιο της προγραμματικής περιόδου 2000-2006 για τα Διαρθρωτικά Ταμεία;

<SPEAKER ID=215 LANGUAGE="ES" NAME="De Palacio">
Η Επιτροπή προβλέπει την έγκριση μιας Λευκής Βίβλου στις αρχές του επόμενου μήνα σχετικά με την κοινή πολιτική μεταφορών που θα συνοδεύεται από μια αναθεώρηση των προσανατολισμών σχετικά με το διευρωπαϊκό δίκτυο μεταφορών και, κατά περίπτωση, άλλων πρωτοβουλιών για την προώθηση κάποιων λιγότερο ρυπογόνων και αποτελεσματικότερων συστημάτων μεταφορών. Αυτές οι πρωτοβουλίες αποσκοπούν στην καταπολέμηση του αυξανόμενου κορεσμού, των αρνητικών επιπτώσεων στο περιβάλλον, της υπερβολικής εξάρτησης από το πετρέλαιο και του υψηλού αριθμού τροχαίων ατυχημάτων. Η Επιτροπή καταρτίζει σύνολο οικονομικών ρυθμιστικών μέτρων υποδομών προκειμένου να ευνοηθεί η μεγαλύτερη χρήση εκείνων των μεταφορικών μέσων που διαθέτουν μεγαλύτερη χωρητικότητα και σέβονται περισσότερο το περιβάλλον. Ο προβλεπόμενος στόχος είναι η ώθηση των νέων τεχνολογιών και η ενθάρρυνση μεγαλύτερης συνεργασίας μεταξύ των διατροπικών μεταφορών.
<P>
Προς αυτήν την κατεύθυνση, θα διεξαχθεί η αναθεώρηση των διευρωπαϊκών δικτύων σε δύο στάδια. Το πρώτο στάδιο θα επικεντρωθεί σε ελάχιστα θέματα προτεραιότητας, τονίζοντας την ενθάρρυνση της σιδηροδρομικής μεταφοράς των εμπορευμάτων. Στο δεύτερο στάδιο, του οποίου η έναρξη προβλέπεται πριν από το 2004, θα διεξαχθεί μια διεξοδικότερη αναθεώρηση των προσανατολισμών, λαμβανομένης κυρίως υπόψη της διεύρυνσης της Ένωσης και του περιβάλλοντος και θα καθοριστούν οι κύριες διαδρομές των συνδυασμένων μεταφορών.
<P>
Στους προσανατολισμούς της Επιτροπής σχετικά με τα προγράμματα των διαρθρωτικών ταμείων για την περίοδο 2000-2006 συνιστάται η παροχή προτεραιότητας στις διατροπικές μεταφορές. Η Επιτροπή θα υποβάλει ανακοίνωση για να δείξει τον τρόπο με τον οποίον ελήφθησαν υπόψη αυτοί οι προσανατολισμοί.

<SPEAKER ID=216 LANGUAGE="EN" NAME="McKenna">
Ήθελα να διατυπώσω μια συμπληρωματική ερώτηση, φοβούμαι, όμως, ότι θα πρέπει να επανέλθω στα δύο σημεία της ερώτησής μου που δεν απαντήθηκαν. Ρώτησα εάν η Επιτροπή σκοπεύει να επανεξετάσει την προτεραιότητα των σχεδίων που αφορούν τις οδικές μεταφορές στο πλαίσιο των Διευρωπαϊκών Δικτύων ώστε να προωθηθούν άλλα πιο κατάλληλα μέσα μεταφορών. Το υποερώτημα αυτό δεν απαντήθηκε.
<P>
Δεύτερον, θα ήθελα να αναφέρει η Επιτροπή το μερίδιο των επενδύσεων ανά μέσο μεταφορών στο πλαίσιο της προγραμματικής περιόδου 2000-2006 των Διαρθρωτικών Ταμείων. Ίσως πείτε ότι είναι αδύνατο, νομίζω, όμως, ότι θα μπορούσατε τουλάχιστον να μας δώσετε μια πρόχειρη εκτίμηση.

<SPEAKER ID=217 LANGUAGE="ES" NAME="De Palacio">
Κυρία McKenna, θα ήθελα να σας πω πως όσον αφορά τα διευρωπαϊκά δίκτυα, ήδη αυτή τη στιγμή δίνεται de facto προτεραιότητα στα σιδηροδρομικά έργα, αν είναι αυτό που σας απασχολεί. Το σημαντικότερο μέρος, οι επενδύσεις, αντιστοιχεί σε μεγάλα σιδηροδρομικά έργα.
<P>
Δεύτερον, σ' αυτήν τη Λευκή Βίβλο, όπου θα έχουμε την ευκαιρία να συζητήσουμε διεξοδικότατα όλα αυτά τα ζητήματα, και όπου θα συμπεριληφθούν επίσης τα προβλήματα τιμολόγησης, τα προβλήματα ανταγωνιστικότητας μεταξύ των διαφόρων ειδών μεταφορών κλπ., εκτίθεται ακριβώς η πρόοδος προς την αντιμετώπιση των εμποδίων, γεγονός που δεν σημαίνει ότι σε κάποιες περιπτώσεις δεν θα χρειαστεί να σκεφτούμε να αυξήσουμε κάποιες οδικές υποδομές.
<P>
Επίσης εκτίθεται η μεγαλύτερη χρήση τρόπων μεταφορών, όπως είναι οι ποτάμιες μεταφορές ή ακτοπλοϊκές μεταφορές, και αυτό που παρουσιάζεται είναι κυρίως η διευκόλυνση της ολοκλήρωσης του συστήματος μεταφορών γιατί στο τέλος, αργά ή γρήγορα, εμφανίζονται συνήθως πάντα οι οδικές μεταφορές για να μπορεί να εξασφαλιστεί η μεταφορά "από πόρτα σε πόρτα" , που αποτελεί αποφασιστικό στοιχείο. Και αυτό προϋποθέτει διατροπικότητα, βάσεις διασύνδεσης κι επιπλέον διαλειτουργικότητα ακόμη και στα συστήματα φόρτωσης.
<P>
Όσον αφορά τα ποσά για την περίοδο 2000-2006, ειλικρινά δεν μπορώ να σας δώσω ακριβή αριθμητικά στοιχεία. Αυτό που μπορώ να σας πω είναι ότι αυτήν τη στιγμή ποσοστό μεγαλύτερο του 50% διατίθεται ήδη σε έργα που αφορούν τον σιδηροδρομικό τομέα.

<SPEAKER ID=218 NAME="Πρόεδρος">


<SPEAKER ID=219 NAME="Marie Anne Isler Bιguin">
Ερώτηση αριθ. 36 της κ. (H-0963/00):
<P>
Θέμα: Εφοδιασμός σε ενέργεια και πυρηνική ενέργεια Η Επιτροπή μόλις ενέκρινε μία Πράσινη Βίβλο σχετικά με την ασφάλεια του εφοδιασμού σε ενέργεια. Στο έγγραφο αυτό παρέχεται μία νέα ενθάρρυνση στην πυρηνική βιομηχανία όταν οι εκτιμήσεις της Επιτροπής προβλέπουν μία μείωση του τμήματος της κατανάλωσης ενεργείας που καλύπτεται από τον πυρηνικό τομέα από το σημερινό 15% σε 6% για το 2030. Η κοινωνία των πολιτών όμως, απορρίπτει την προώθηση του πυρηνικού τομέα ως εναλλακτικής στα ορυκτά καύσιμα λύσης.
<P>
Προβλέπει η Επιτροπή την αύξηση της κατανάλωσης ενεργείας που καλύπτεται από τον πυρηνικό τομέα και σε ποιο βαθμό; Με ποιο τρόπο σκέπτεται ότι μπορεί να χρηματοδοτήσει την ανάπτυξη των ανανεώσιμων πηγών ενεργείας; Με ποιο τρόπο προβλέπει να χρησιμοποιήσει τα κέρδη της πυρηνικής βιομηχανίας ως συμπληρωματική πηγή χρηματοδότησης των ανανεώσιμων πηγών ενεργείας;
<P>
Δεν θεωρεί λογικό - δηλαδή αναγκαίο - να επαναπροσανατολίσει τους οικονομικούς πόρους που προορίζονται για την πυρηνική έρευνα, περιλαμβανομένης της σύντηξης, προς την κατεύθυνση της προώθησης των ανανεώσιμων πηγών ενεργείας;
<P>
Ερωτήσεις προς τον κ. Nielson
<SPEAKER ID=220 LANGUAGE="ES" NAME="De Palacio">
. (ES) Θα ήθελα να απαντήσω στην ερώτηση της κ. Isler Bιguin σχετικά με τις ανανεώσιμες πηγές ενέργειας και την πυρηνική ενέργεια λέγοντας καταρχάς πως αυτήν τη στιγμή δίδεται προτεραιότητα στην ώθηση της αύξησης της χρήσης των ανανεώσιμων πηγών ενέργειας. Θα ήθελα αυτό να είναι σαφές.
<P>
Σε κανένα έγγραφο και πουθενά δεν έχω εκφράσει άποψη υπέρ της αύξησης της χρήσης της πυρηνικής ενέργειας. Στην Πράσινη Βίβλο, την οποία μπορείτε να μελετήσετε, υπάρχει σαφής αύξηση της υποστήριξης, των κινήτρων και κάθε είδους στήριξης προς τη χρήση των ανανεώσιμων πηγών ενέργειας. Συνέπεια αυτού αποτελεί η συζήτηση σχετικά με την οδηγία για τη χρήση της πράσινης ηλεκτρικής ενέργειας, την ηλεκτρική ενέργεια που βασίζεται στις ανανεώσιμες πηγές ενέργειας, ή σχετικά με τη συνεργασία που είχαμε με τη Γενική Διεύθυνση Ανταγωνισμού σχετικά με την αντιμετώπιση των ενισχύσεων σε τέτοιου είδους τομείς.
<P>
Δεύτερον, στην Πράσινη Βίβλο αναφέρεται επίσης η δυνατότητα χρήσης άλλου είδους αντισταθμίσεων ή διασταυρούμενων επιδοτήσεων που με αφετηρία τις συνήθεις ή παραδοσιακές πηγές ενέργειας, τον άνθρακα, το πετρέλαιο, το φυσικό αέριο, την πυρηνική ενέργεια ή όλες μαζί, θα μπορέσουν να παράσχουν υποστήριξη στις ανανεώσιμες πηγές ενέργειας.
<P>
Τέλος, εν πάση περιπτώσει, εκτός αυτών των ενισχύσεων προς τις ανανεώσιμες πηγές ενέργειας, τις οποίες θεωρώ ουσιαστικής σημασίας και που δεν αποτελούν απλά δηλώσεις αλλά στόχο, και υπενθυμίζω πως για πρώτη φορά τίθενται στόχοι συγκεκριμένοι που διαφέρουν από το ένα κράτος μέλος στο άλλο, και αυτό συμβαίνει με την οδηγία σχετικά με την πράσινη ηλεκτρική ενέργεια, θεωρώ απαραίτητη τη διατήρηση της υποστήριξης προς την έρευνα στον τομέα της πυρηνικής ενέργειας, ιδιαίτερα όσον αφορά την ασφάλεια, την αποθήκευση και την επεξεργασία των αποβλήτων, γιατί η ταφή τους δεν αποτελεί λύση, ή σε εναλλακτικά θέματα όπως μπορεί να είναι το σύστημα σύντηξης.

<SPEAKER ID=221 NAME="Isler Bιguin">
Verts/ALE). (FR) Κύριε Πρόεδρε, κυρία Επίτροπε, έθεσα το ερώτημα αυτό διότι πράγματι, στο Ευρωπαϊκό Κοινοβούλιο, εδώ και δεκαπέντε χρόνια, οι συνάδελφοι αγωνίζονται προκειμένου να ληφθούν υπόψη οι ανανεώσιμες πηγές ενέργειας. Η Επιτροπή άρχισε να τις ενσωματώνει, αλλά φαίνεται σαν οι ανανεώσιμες πηγές ενέργειας να μην αντιπροσωπεύουν τις ενέργειες του μέλλοντος, αλλά να παραμένουν βοηθητική ενέργεια. Και το βλέπουμε αυτό, επειδή δεν έχουν προβλεφθεί επαρκείς επενδύσεις, ιδίως σε σύγκριση με τις επενδύσεις που διενεργήθηκαν στο παρελθόν για τις άλλες ενέργειες.
<P>
Από μια άλλη πλευρά, σε σχέση με την πυρηνική ενέργεια, με την ηλεκτρική ενέργεια πυρηνικής προέλευσης, η οποία δεν εκπέμπει αέρια που ευθύνονται για το φαινόμενο του θερμοκηπίου, πραγματοποιήθηκε μεγάλη προβολή για την καταπολέμηση του φαινομένου του θερμοκηπίου, η οποία συνίστατο στην εξήγηση ότι η πυρηνική ενέργεια θα μπορούσε να είναι μια εναλλακτική λύση κατά του φαινομένου του θερμοκηπίου. Συνεπώς, η ερώτηση τέθηκε υπό αυτή την έννοια, προκειμένου να διαπιστωθεί εάν η Επιτροπή κινείται πάντα στο ίδιο μήκος κύματος, δηλαδή εάν προτίθεται να συνεχίσει πραγματικά την ανάπτυξη των ανανεώσιμων πηγών ενέργειας στην Ευρωπαϊκή Ένωση, αλλά και σε άλλα μέρη του κόσμου χωρίς να τις περιορίσει σε ένα βοηθητικό ρόλο.

<SPEAKER ID=222 LANGUAGE="ES" NAME="De Palacio">
Κυρία Isler Bιguin, θα ήθελα πάρα πολύ να πω πως μπορούμε να ικανοποιήσουμε όλη την ζήτηση ενέργειας με τη χρήση των ανανεώσιμων πηγών ενέργειας, αλλά δυστυχώς στο στάδιο στο οποίο βρίσκεται σήμερα η τεχνολογική ανάπτυξη κάτι τέτοιο δεν είναι αλήθεια. Το δυναμικό μας σε ανανεώσιμες πηγές ενέργειας στην Ευρωπαϊκή Ένωση είναι περιορισμένο, τόσο για λόγους φυσικούς, διότι εκτός από την περίπτωση της ηλιακής ενέργειας στην οποία μπορούμε να έχουμε μεγαλύτερο περιθώριο, στις άλλες υπάρχουν σαφείς περιορισμοί, όσο και για οικονομικούς λόγους, διότι είναι αλήθεια πως θα πρέπει να χορηγηθούν ενισχύσεις στις ανανεώσιμες πηγές ενέργειας, και ήδη έχω πει ότι έχω λάβει συγκεκριμένες και θετικές πρωτοβουλίες προς αυτήν την κατεύθυνση, ωστόσο, παρ' όλα αυτά θα πρέπει να διατηρήσουμε ένα συγκεκριμένο επίπεδο ανταγωνιστικότητας και ισορροπίας.
<P>
Θεωρώ πολύ φιλόδοξο στόχο την επίτευξη του 12% της βασικής ενέργειας βάσει των ανανεώσιμων πηγών ενέργειας, και είμαι διατεθειμένη να καταβάλω όλες τις απαραίτητες προσπάθειες προκειμένου να επιτευχθεί ο εν λόγω στόχος έως το 2010. Συνεπώς, δεν μπορούμε να αρνηθούμε το εμφανές, και το εμφανές είναι ότι εκτός από άλλα πολύ σοβαρά ζητήματα όπως είναι τα απόβλητα, η πυρηνική ενέργεια δεν προκαλεί ρύπανση μέσω εκπομπών.
<P>
Τέλος, θα ήθελα να πω πως το πυρηνικό πρόβλημα είναι ένα πάρα πολύ σοβαρό πρόβλημα, ωστόσο βρίσκεται υπό έλεγχο. Αυτήν τη στιγμή, δυστυχώς, το πρόβλημα των κλιματολογικών μεταβολών βρίσκεται τελείως εκτός ελέγχου. Πρόκειται για ένα πρόβλημα που προς στιγμή δε ελέγχεται και επιπλέον φοβούμαι πως δεν θα μπορέσει να τεθεί υπό έλεγχο αν δεν λάβουμε κάποια πολύ σημαντικά μέτρα.
<P>
Συμμερίζομαι την ανησυχία σας. Τόσο στην Πράσινη Βίβλο περί ενέργειας όσο και στην Λευκή Βίβλο περί των μεταφορών, γιατί οι μεταφορές έχουν μεγάλη σχέση με αυτό το θέμα, υπάρχει σαφής προσανατολισμός προς την προσπάθεια μείωσης των επιδράσεων, τόσο όσον αφορά στις κλιματολογικές μεταβολές όσο και ως προς το περιβάλλον, διατηρώντας συγκεκριμένα επίπεδα εξέλιξης, ανάπτυξης και ποιότητας ζωής.

<SPEAKER ID=223 LANGUAGE="EN" NAME="Ahern">
Ευχαριστώ, κυρία Επίτροπε. Η απάντησή σας στηρίζεται κυρίως σε οικονομικά επιχειρήματα, πρέπει όμως να πούμε ότι τόσο η πυρηνική ενέργεια όσο και ο άνθρακας λαμβάνουν τεράστιες επιδοτήσεις. Όπως ρώτησε και η κ. Isler Bιguin, είναι δυνατόν να διατεθούν ανάλογου ύψους επιδοτήσεις - αρκεί να σκεφτεί κανείς τα χρήματα που διατίθενται για έρευνες στον τομέα της σύντηξης - στις ανανεώσιμες πηγές ενέργειας; Μέχρι σήμερα δεν προβλέπεται ανάλογη χρηματοδότηση ούτε από την ΕΕ ούτε από τα κράτη μέλη.
<P>
Θα ήθελα να θίξω δύο ακόμη σημεία. Πρώτον, θεωρείτε την αποτέφρωση αποβλήτων ανανεώσιμη πηγή ενέργειας; Θα θέλαμε να διευκρινιστεί το σημείο αυτό. Δεύτερον, στις περιπτώσεις στις οποίες τα κέρδη της βιομηχανίας χρησιμοποιούνται ως συμπληρωματική πηγή χρηματοδότησης των ανανεώσιμων πηγών ενέργειας, η κατάσταση θα είναι ίδια για όλους;
<P>
Θα ήθελα να σας αναφέρω επίσης ότι - όπως έχω δηλώσει και σε άλλα βήματα διαλόγου - ο γενικός διευθυντής Lamoureux έχει κάνει δηλώσεις για την πυρηνική ενέργεια οι οποίες υπερβαίνουν κατά πολύ τις αρμοδιότητες της Επιτροπής. Τα κράτη μέλη είναι αυτά που αποφασίζουν εάν θα κατασκευάσουν ή όχι σταθμούς πυρηνικής ενέργειας. Η Επίτροπος θα διαχωρίσει τη θέση της από τις δηλώσεις αυτές;

<SPEAKER ID=224 LANGUAGE="ES" NAME="De Palacio">
Στην Πράσινη Βίβλο λέγεται σαφώς πως αυτήν την στιγμή απαιτούνται ενισχύσεις και υποστήριξη προς τις ανανεώσιμες πηγές ενέργειας, όπως συνέβη επί παραδείγματι πριν από καιρό με την πυρηνική ενέργεια ή την ενέργεια του άνθρακα. Προς το παρόν θα πρέπει να στηρίξουμε και να παρέχουμε μια υποστήριξη τουλάχιστον ισότιμη με αυτήν που παρέχουμε προς τις ανανεώσιμες πηγές ενέργειας, παρότι εγώ φρονώ πως θα πρέπει να είναι μεγαλύτερη. Δηλαδή, συμφωνώ πλήρως μαζί σας και το λέω σαφώς στην Πράσινη Βίβλο.
<P>
Δεύτερον, τα απόβλητα απλά δεν αποτελούν ανανεώσιμες πηγές ενέργειας. Η αποτέφρωση των αποβλήτων σαφώς δεν μπορεί να αποτελέσει ανανεώσιμη πηγή ενέργειας. Τώρα βέβαια στην περίπτωση που έχουμε την κατάλληλη αποτέφρωση αποβλήτων που προέρχονται από ανανεώσιμα οργανικά συστατικά, τότε ναι μπορούμε να κάνουμε λόγο για ανανεώσιμες πηγές ενέργειας. Γνωρίζετε, κυρία, ότι το συγκεκριμένο ζήτημα αποτέλεσε θέμα συζήτησης σε αυτό το Κοινοβούλιο, και επιπλέον αποτέλεσε στο τέλος θέμα ανάληψης δέσμευσης στην οποία συμφωνήσαμε να αποδεχτούμε, σε κάποιες πτυχές της και υπό συγκεκριμένες συνθήκες, έναν συγκεκριμένο τύπο αποβλήτων. Αλλά αν μου μιλάτε απλά για απόβλητα έτσι γενικά και αόριστα η απάντησή μου είναι όχι. Μόνο αν πρόκειται για συγκεκριμένα απόβλητα και φυσικά για απόβλητα που θα διαχωριστούν και θα επιλεγούν.
<P>
Όσον αφορά τις δηλώσεις του Lamoureux, λέει αυτό που λέγεται και στη Συνθήκη, και σαφώς η απόφαση εγκατάστασης ή μη εργοστασίου πυρηνικής ενέργειας ή το opting out εναπόκειται στα κράτη μέλη και όχι στην Επιτροπή, ούτε πρόκειται βέβαια για κοινοτική απόφαση. Είναι τα κράτη μέλη εκείνα που λαμβάνουν τις αποφάσεις σχετικά με τις επιλογές τους, φυσικά εντός του γενικού πλαισίου, και βέβαια αυτό δε σημαίνει ότι δεν πιστεύω ότι θα πρέπει να αναλογιστούμε σχετικά γιατί φρονώ ότι η Ευρώπη χρειάζεται μια κοινή ενεργειακή πολιτική.

<SPEAKER ID=225 NAME="Πρόεδρος">
Δεδομένου ότι ο χρόνος της Ώρας των Ερωτήσεων προς την Επίτροπο κ. De Palacio έληξε, οι ερωτήσεις 37, 38 και 39 θα απαντηθούν γραπτώς.

<SPEAKER ID=226 LANGUAGE="EN" NAME="Fitzsimons">
Κύριε Πρόεδρε, πρόκειται για ένα θέμα επί της διαδικασίας. Θα ήθελα μια απάντηση στην ερώτησή μου. Παραλείψατε την ερώτηση 39. Είμαι εδώ για να ακούσω την απάντηση στην ερώτησή μου. Απαιτώ μια απάντηση.
<P>
Ακόμη, θα ήθελα να επισημάνω ότι η ερώτηση 36 περιελάμβανε στην ουσία τρεις ερωτήσεις και χρειάστηκε πάνω από 20 λεπτά για να απαντηθεί. Τρεις ερωτήσεις περιλαμβάνει στην ουσία και η ερώτηση 40, και θα χρειαστούν άλλα 20 λεπτά περίπου για να απαντηθεί. Η ερώτησή μου αριθ. 39 είναι μία απλή πρόταση και το μόνο που ζητώ είναι μια απλή απάντηση.
<P>
Το δικαιούμαι. Επομένως, αναμένω από εσάς, κύριε Πρόεδρε, να μεριμνήσετε ώστε να έχω το σεβασμό του Σώματος και να απαντηθεί η ερώτησή μου. Είμαι μέλος του Κοινοβουλίου αυτού εδώ και δεκαέξι χρόνια και δικαιούμαι τουλάχιστον το σεβασμό του Σώματος.

<SPEAKER ID=227 NAME="Πρόεδρος">
Κύριε Fitzsimons, τρέφουμε πολύ μεγάλο σεβασμό για εσάς, αλλά η πρώτη υποχρέωση ενός βουλευτή, και κυρίως εκείνων που έχουμε μια μακρά θητεία, είναι η ανάγνωση του Κανονισμού. Υπάρχει συγκεκριμένη διάταξη των ερωτήσεων. Θα αντιλαμβάνεστε ότι εδώ και ενάμισι χρόνο συντονίζω την Ώρα των Ερωτήσεων και ως όφειλα έχω διαβάσει το τμήμα αυτό του Κανονισμού. Κάθε Επίτροπος έχει στη διάθεσή του 20 λεπτά για να απαντήσει. Η ερώτησή σας είναι η αριθ. 39. Δεν απαντήθηκαν ούτε οι 37 και 38, βάσει του Κανονισμού, και οι συντάκτες τους ήταν επίσης παρόντες. Δεν θα συζητήσουμε για αυτό τώρα, σας διαβεβαιώ, διότι με αυτόν τον τρόπο θα εμποδίζαμε τους υπόλοιπους συναδέλφους από το να κάνουν τις δικές τους ερωτήσεις. Συνεπώς, σύμφωνα με το σημείο 11, του Παραρτήματος ΙΙ "Απαντήσεις στις ερωτήσεις" του Κανονισμού "οι ερωτήσεις που δεν απαντήθηκαν λόγω έλλειψης χρόνου, θα απαντηθούν γραπτώς " . Αυτό και κάναμε, και όπως για όλους τους υπόλοιπους έτσι και για εσάς ισχύει ο ίδιος κανόνας.
<P>
Δηλαδή, χαίρετε απολύτου και πλήρους σεβασμού. Αν έχετε κάτι άλλο να προσθέσετε, θα σας παρακαλούσα να το κάνετε γραπτώς. Ο κ. Tannock, ο οποίος ζητά τον λόγο για ένα διαδικαστικό θέμα, έκανε μια ερώτηση που δεν ήταν σχετική διότι δεν ήταν συμπληρωματική. Αυτή είναι η γνώμη της Προεδρίας της παρούσας συνόδου και δεν σκοπεύω να το συζητήσω.

<SPEAKER ID=228 NAME="Francisca Sauquillo Pιrez del Arco">
Ερώτηση αριθ. 40 της κ. (H-0959/00):
<P>
Θέμα: ΜΚΟ στο πλαίσιο της μεταρρύθμισης των υπηρεσιών και της πολιτικής ανάπτυξης Η Επιτροπή έχει ξεκινήσει τη διαδικασία μεταρρύθμισης της πολιτικής ανάπτυξης, στο πλαίσιο της οποίας πρέπει να καθορισθεί ο ρόλος των ΜΚΟ. Το ΕΚ υποστηρίζει ότι οι ΜΚΟ αποτελούν έναν από τους πυλώνες της κοινοτικής συνεργασίας και προβληματίζεται για τη μεταχείριση που τους επιφυλάσσεται στις νέες κατευθυντήριες γραμμές και το οργανόγραμμα της πολιτικής και των υπηρεσιών ανάπτυξης.
<P>
Σκοπεύει η Επιτροπή να καθιερώσει έναν διαρθρωμένο και μόνιμο διάλογο με το Ευρωπαϊκό Συντονιστικό Όργανο των ΜΚΟ που θα εξασφαλίζει τους όρους συμμετοχής των ΜΚΟ της Ευρώπης στην κοινοτική συνεργασία;
<P>
Σκοπεύει η Επιτροπή να ενεργοποιήσει τη σημασία του ρόλου των ΜΚΟ, προκειμένου να εξισορροπήσει το ρόλο τους στην κοινοτική πολιτική ανάπτυξης σε σχέση με τους οργανισμούς πολυμερούς βοήθειας, ιδίως εκείνους που ανήκουν στην οικογένεια των Ηνωμένων Εθνών;
<P>
Σκοπεύει η Επιτροπή να λάβει υπόψη την εμπειρία του προσωπικού της ΓΔ-Ανάπτυξη με τις ΜΚΟ καθα ην στιγμήν θα επεξεργασθεί το οργανόγραμμα του νέου οργανισμού εκτέλεσης;

<SPEAKER ID=229 LANGUAGE="EN" NAME="Nielson">
. (EN) Η Επιτροπή συμφωνεί απόλυτα με την αξιότιμη βουλευτή ότι οι ΜΚΟ ως σημαντικοί φορείς της κοινωνίας των πολιτών αποτελούν έναν από τους πυλώνες της κοινοτικής συνεργασίας. Η Συμφωνία του Κοτονού αναφέρεται ρητά στην αυξανόμενη σημασία των μη κρατικών φορέων στη διαδικασία ανάπτυξης.
<P>
Η Επιτροπή έχει επεξεργαστεί συγκεκριμένες κατευθυντήριες γραμμές προγραμματισμού σχετικά με το ρόλο φορέων όπως οι ΜΚΟ στο πλαίσιο της εταιρικής σχέσης της ΕΕ με τις χώρες ΑΚΕ. Το σχέδιο δράσης της Επιτροπής περιλαμβάνει ακόμη δεσμεύσεις όσον αφορά τις εταιρικές σχέσεις με τις χώρες ΑΚΕ. Το σχέδιο δράσης της Επιτροπής περιλαμβάνει ακόμη δεσμεύσεις όσον αφορά τις εταιρικές σχέσεις και τη διαβούλευση με μη κρατικούς φορείς της κοινωνίας των πολιτών.
<P>
Σχετικά με το Ευρωπαϊκό Συντονιστικό Όργανο των ΜΚΟ (CLONG), η συνεργασία μας μαζί του υπήρξε πάντοτε δραστήρια και εποικοδομητική. Εκτός από τις συνεισφορές της Επιτροπής σε έργα των ΜΚΟ, έργα που πράγματι ωφελούν τους πολίτες των αναπτυσσόμενων χωρών, η Επιτροπή ενισχύει οικονομικά και το Ευρωπαϊκό Συντονιστικό Όργανο των ΜΚΟ. Σύμφωνα με τις δημοσιονομικές ρυθμίσεις της, η Επιτροπή έλαβε τα προκαταρκτικά αποτελέσματα του ελέγχου που διενεργήθηκε στο Ευρωπαϊκό Συντονιστικό Όργανο των ΜΚΟ το Δεκέμβριο του 2000, από τα οποία προκύπτει χαμηλό επίπεδο οικονομικής διαχείρισης στο εσωτερικό του Ευρωπαϊκού Συντονιστικού Οργάνου των ΜΚΟ. Η Επιτροπή θα αξιοποιήσει τα αποτελέσματα του εν λόγω ελέγχου προκειμένου να επαναπροσδιορίσει τη σχέση της με το Ευρωπαϊκό Συντονιστικό Όργανο των ΜΚΟ σε πιο υγιή βάση. Ωστόσο, καθιστώ σαφές ότι ο διάλογος ανάμεσα στην Επιτροπή και το Ευρωπαϊκό Συντονιστικό Όργανο των ΜΚΟ δεν έχει και δεν πρόκειται να διακοπεί.
<P>
Ο διάλογος με άλλες ΜΚΟ και άλλες ΜΚΟ οργανώσεις "umbrella" - υπάρχουν αρκετές τέτοιες - θα καλλιεργηθεί σε βάθος κατά τα επόμενα χρόνια καθώς βαθμιαία θα εφαρμόζεται η νέα οργανωτική δομή που αποφασίστηκε τον Μάιο του 2000.
<P>
Ως προς το θέμα αυτό θα ήθελα να σας ζητήσω - και είναι σημαντικό αυτό - να μην κάνετε το λάθος και σκεφτείτε ότι ο καλύτερος τρόπος για να αποδείξει η Επιτροπή τη θετική της στάση απέναντι στη συμμετοχή της ίδιας της κοινωνίας των πολιτών στην κοινοτική συνεργασία είναι να αποδεχτεί ειδικό χαμηλότερο επίπεδο οικονομικής διαχείρισης για το Ευρωπαϊκό Συντονιστικό Όργανο των ΜΚΟ. Δεν είναι αυτό το πρόβλημα, το πρόβλημα που αντιμετωπίζουμε εδώ αφορά στην οικονομική διαχείριση.
<P>
Η Επιτροπή θεωρεί ότι οι ΜΚΟ διαδραματίζουν διακριτό και καίριο ρόλο, ο οποίος είναι διαφορετικός και όχι ανταγωνιστικός σε σχέση με το ρόλο των υπηρεσιών των Ηνωμένων Εθνών.
<P>
Η Υπηρεσία Ανθρωπιστικής Βοήθειας της ΕΕ (ECHO) συνεργάζεται με ΜΚΟ, με τα Ηνωμένα Έθνη και με άλλες οργανώσεις πάντοτε με γνώμονα την καλύτερη δυνατή αντιμετώπιση της συγκεκριμένης κάθε φορά κατάστασης. Οι καταστάσεις αλλάζουν και επομένως αλλάζει και το πρότυπο της συνεργασίας με τους διάφορους εταίρους.
<P>
Τέλος, μεγάλο μέρος του προσωπικού της ΓΔ Ανάπτυξης που έχει εμπειρία στο θέμα των ΜΚΟ έχει αποσπαστεί στο ευρωπαϊκό γραφείο συνεργασίας για την παροχή βοήθειας - το νέο εκτελεστικό μας όργανο. Θα ενισχύσουν έτσι με τις γνώσεις τους το νέο γραφείο και θα εστιάσουν στη βελτίωση της συνεργασίας μειώνοντας ορισμένα από τα προβλήματα που είχαμε στο παρελθόν λόγω του όχι πάντοτε απρόσκοπτου διαλόγου ανάμεσα στα διάφορα μέρη.

<SPEAKER ID=230 LANGUAGE="ES" NAME="Sauquillo Pιrez del Arco">
Λυπάμαι για αυτό που συνέβη, γιατί κατάλαβα, ή πιστεύω πως κατάλαβα από τον Επίτροπο ότι θα συνεχίσει τον διάλογο και τη σπουδαιότητα που προσδίδει στις ΜΚΟ, αλλά από αυτήν την άποψη, θα ήθελα να διατυπώσω την εξής ερώτηση: προφανώς, κύριε Επίτροπε, εμείς ως κοινοβουλευτικοί, και συγκεκριμένα ως μέλη της ομάδας του Ευρωπαϊκού Σοσιαλιστικού Κόμματος, δεν θα υπερασπιστούμε ούτε θα αφήσουμε έτσι μια πιθανή κακή διαχείριση από το συντονιστικό όργανο των ΜΚΟ (CLONG), αλλά θεωρούμε πολύ σημαντική την αρχή του πολιτικού διαλόγου με τις ΜΚΟ και μεγάλο μέρος αυτών των ΜΚΟ εκπροσωπούνται από τον CLONG.
<P>
Για αυτόν τον λόγο αντιλαμβανόμαστε πως η λύση που μπορεί να εφαρμοστεί δεν είναι ανάλογη της σοβαρότητας των παρατυπιών που μπόρεσε να διαπράξει η διοίκηση του CLONG, και πως αν δεν επιλυθεί η τρέχουσα κατάσταση ενδέχεται να λήξει αυτός ο συντονισμός των ΜΚΟ.
<P>
Επομένως η ερώτηση είναι: σκοπεύετε κύριε Επίτροπε να δώσετε λύση στην οικονομική κατάσταση χωρίς με αυτόν τον τρόπο να διαπραγματευτεί η Επιτροπή με τις ΜΚΟ την αναθεώρηση ή τον νέο τρόπο εργασίας και συντονισμού τους;

<SPEAKER ID=231 LANGUAGE="EN" NAME="Nielson">
. (EN) Θα αντιμετωπίσουμε το ζήτημα όπως ακριβώς αντιμετωπίζουμε όποιο πρόβλημα προκύψει σε σχέση με το Ευρωπαϊκό Συντονιστικό Όργανο των ΜΚΟ μέχρι σήμερα. Επιτρέψτε μου να πω ότι δεν έχουμε λάβει ακόμη την τελική απόφαση, έχουμε στα χέρια μας την έκθεση του Ελεγκτικού Συνεδρίου και εξετάζουμε τα συμπεράσματα στα οποία θα καταλήξουμε στην Επιτροπή.
<P>
Επισημάναμε όμως - σε συμφωνία με τις απόψεις του Ελεγκτικού Συνεδρίου - την ανάγκη είσπραξης μιας απαίτησης ύψους περίπου ενός εκατομμυρίου ευρώ. Εν αναμονή της είσπραξης της απαίτησης αυτής πρέπει κανονικά να σταματήσει η χρηματοδότηση του εν λόγω αποδέκτη. Αυτή είναι η προβλεπόμενη διαδικασία. Είναι τέτοια η κατάσταση που αντιμετωπίζω που εάν δεν πράξω κατ' αυτόν τον τρόπο θα δεχτώ ενδεχομένως σοβαρές επικρίσεις από το Ελεγκτικό Συνέδριο και από το Σώμα σας.
<P>
Ακόμη θυμάμαι το ιδιαίτερα δυνατό χειροκρότημα που έλαβα κατά την ομιλία μου στην Επιτροπή Ανάπτυξης και Συνεργασίας πριν από ενάμιση χρόνο όταν δήλωσα ότι εγώ προσωπικά και η Επιτροπή αυτή δεν θα ανεχτούμε καμία μορφή κακής διαχείρισης και οποιοδήποτε παρόμοιο πρόβλημα. Όλοι συμφωνούν επ' αυτού· εγώ αυτή τη στιγμή απλώς ακολουθώ τις προβλεπόμενες διαδικασίες, στο βαθμό που κάτι τέτοιο ισχύει στην Επιτροπή. Στο συγκεκριμένο θέμα όμως είμαι σαφής. Γνωρίζω το πρόβλημα που έθεσε η κ. Sauquillo και κάνουμε ό,τι μπορούμε για την εξεύρεση μιας λύσης που θα επιτρέψει κατ' ουσία τη συνέχιση της συνεργασίας με το σύνολο των ΜΚΟ.
<P>
Αν όμως αποδειχτεί ότι χρειάζεται κάποια αναδιάρθρωση, θα πρέπει να την πραγματοποιήσουν. Προς το παρόν προσέχω ώστε να μην προδικάσω το τελικό αποτέλεσμα διότι αυτό είναι κυρίως θέμα των υπευθύνων του Ευρωπαϊκού Συντονιστικού Οργάνου των ΜΚΟ και των πολλών και διαφόρων ΜΚΟ σε ολόκληρη την Ευρώπη. Δεν τους γυρίζουμε όμως την πλάτη και προσδοκούμε και ελπίζουμε ότι η συνεργασία στο μέλλον θα είναι ομαλή και εποικοδομητική.

<SPEAKER ID=232 NAME="Πρόεδρος">


<SPEAKER ID=233 NAME="Lennart Sacrιdeus">
Ερώτηση αριθ. 41 του κ. (H-0971/00):
<P>
Θέμα: Οικονομική βοήθεια προς τους εκπατρισμένους χριστιανούς των Μολούκων Νήσων Θα άξιζε να δοθεί ιδιαίτερη προσοχή στην κατάσταση που επικρατεί στις Μολούκους Νήσους, στο αρχιπέλαγος της Ινδονησίας, όπου οι χριστιανοί αποτελούν αντικείμενο διώξεων, πράξεων βίας και τρομοκρατίας, ιδίως στη νήσο Αμποΐνα, όπου οι ταραξίες της Jihad εσύλησαν και ενέπρησαν εκκλησίες, αναγκάζοντας τους χριστιανούς να διαφύγουν αφήνοντας πίσω τους πολλά θύματα. Συναντήθηκα προσωπικώς με τον καθολικό επίσκοπο της νήσου Αμποΐνας, παρουσία των προκαθημένων της προτεσταντικής εκκλησίας και διεπίστωσα τον ανησυχητικό χαρακτήρα της κατάστασης. Η κυβέρνηση και ο στρατός της Ινδονησίας έχουν καθήκον να εγγυηθούν την ασφάλεια και την προστασία των πολιτών, σε όποιο δόγμα κι αν αυτοί ανήκουν.
<P>
Ποιες πρωτοβουλίες και μέτρα στήριξης έλαβε η Επιτροπή για την αντιμετώπιση της ιδιαίτερα κρίσιμης κατάστασης στην οποία ευρίσκονται χιλιάδες χριστιανοί των νήσων Μολούκων, οι οποίοι αναγκάσθηκαν να εγκαταλείψουν τις εστίες τους, κυρίως δε αυτοί της νήσου Αμποΐνας;

<SPEAKER ID=234 LANGUAGE="EN" NAME="Nielson">
. (EN) Η Υπηρεσία Ανθρωπιστικής Βοήθειας της ΕΕ (ECHO) πραγματοποίησε τις πρώτες επιχειρήσεις στις Μολούκες Νήσους τον Μάρτιο του 1999 όταν μια δέσμη μέτρων βοήθειας ύψους ενός εκατομμυρίου ευρώ επέτρεψε την υλοποίηση προγραμμάτων ιατρικής περίθαλψης και διανομής τροφίμων για εκπατρισμένους από τις νήσους Αμποΐνα και Κάι. Η οικονομική απόφαση για την Ινδονησία υπεγράφη το Δεκέμβριο του 1999 και διατέθηκαν 900 000 ευρώ για τη συνέχιση των δύο αυτών προγραμμάτων. Δύο ακόμη έκτακτες επιχειρήσεις με προϋπολογισμό 1,5 εκατομμύριο ευρώ τέθηκαν σε εφαρμογή το Μάρτιο του 2000 λόγω της συνεχούς αύξησης του αριθμού των εκτοπισθέντων. Οι επιχειρήσεις αυτές κάλυπταν τη διανομή ειδών διατροφής και πρώτων βοηθειών και εξασφάλιζαν ακόμη ιατρική βοήθεια και πόσιμο ύδωρ στους εκτοπισθέντες από το αρχιπέλαγος. Καθώς οι συγκρούσεις επεκτάθηκαν και στο βόρειο τμήμα των Μολούκων νήσων και συγκεκριμένα στη νήσο Χαλμαχέρα οι δύο ΜΚΟ που χρηματοδοτούνται από την ECHO στη νήσο Αμποΐνα, οι Γιατροί Χωρίς Σύνορα του Βελγίου και η Δράση Κατά της Πείνας της Γαλλίας, επέκτειναν τη δράση τους ώστε να καλύπτει και τους εκτοπισθέντες από τη νήσο αυτή. Οι βίαιες ταραχές που ξέσπασαν κατά τους μήνες Μάιο και Ιούνιο του περασμένου έτους προκάλεσαν νέο κύμα εκτοπίσεων σε ολόκληρο το αρχιπέλαγος. Για το λόγο αυτό τον Αύγουστο του 2000 υπεγράφη απόφαση για έκτακτη βοήθεια προς την Ινδονησία ύψους δύο εκατομμυρίων ευρώ. Η απόφαση αυτή, με προϋπολογισμό 600 000 ευρώ, αφορά στη χρηματοδότηση ενός νέου προγράμματος βοήθειας για εκτοπισθέντες, το οποίο περιλαμβάνει διανομή τροφίμων και πρώτων βοηθειών. Το πρόγραμμα αυτό υλοποιεί η οργάνωση World Mission της Γερμανίας.
<P>
Δεδομένου ότι η κατάσταση στις Μολούκες νήσους εξακολουθεί να προκαλεί ανησυχία στους φορείς παροχής ανθρωπιστικής βοήθειας, μια νέα απόφαση παροχής ανθρωπιστικής βοήθειας ύψους δύο εκατομμυρίων υπεγράφη στις 5 Δεκεμβρίου 2000. Στην απόφαση αυτή περιλαμβάνεται ένα πρόγραμμα για τη βελτίωση των όρων διατροφής και υγείας των θυμάτων το οποίο θα υλοποιήσει η οργάνωση Δράση Κατά της Πείνας της Γαλλίας. Περιλαμβάνεται ακόμη ένα πρόγραμμα που έχει ως στόχο την ασφαλή μεταφορά πόσιμου ύδατος, το οποίο θα υλοποιήσει η διεθνής επιτροπή του Ερυθρού Σταυρού.
<P>
Προκύπτει επομένως ότι η παροχή βοήθειας στα θύματα της λυπηρής αυτής διαμάχης αποτελεί ύψιστη προτεραιότητά μας.

<SPEAKER ID=235 NAME="Sacrιdeus">
SV) Θα ήθελα να ευχαριστήσω τον Επίτροπο Nielson για την απάντηση που μου έδωσε και για τις προσπάθειες που πραγματοποιούνται για όλους τους πρόσφυγες στις Μολούκες νήσους, την μεγαλύτερη ομάδα από τους οποίους αποτελούν de facto οι Χριστιανοί. Πρόκειται για 300 000 πρόσφυγες συνολικά σε έναν πληθυσμό 10 εκατομμυρίων. Είναι σα να ήταν πρόσφυγες και εκτοπισμένοι όλοι οι κάτοικοι της τρίτης μεγαλύτερης πόλης της Σουηδίας, του Malmφ.
<P>
Θα ήθελα επίσης να υπογραμμίσω τη σημασία της κατάστασης της χριστιανικής μειονότητας στην Ινδονησία. Τις παραμονές των Χριστουγέννων διαπράχθηκε ένας μεγάλος αριθμός συντονισμένων βομβιστικών επιθέσεων κατά εκκλησιών, όπως του καθεδρικού ναού της πρωτεύουσας Τζακάρτα, σε ολόκληρο το Αρχιπέλαγος της Ινδονησίας.
<P>
Η Ινδονησία είναι η χώρα με τον τέταρτο μεγαλύτερο πληθυσμό στον πλανήτη και η πολυπληθέστερη μουσουλμανική χώρα. Θεωρώ ότι παρακολουθείτε τις εξελίξεις με ιδιαίτερο ενδιαφέρον.
<P>
Το συγκεκριμένο ερώτημα που θα ήθελα να θέσω είναι το εξής: υπάρχει συντονισμός μεταξύ της Caritas, της Παγκόσμιας Λουθηρανικής Συμμαχίας και του Παγκόσμιου Συμβουλίου Εκκλησιών με στόχο την παροχή βοήθειας στους εκτοπισμένους της χριστιανικής μειονότητας, κυρίως στις Μολούκες νήσους;

<SPEAKER ID=236 NAME="Nielson">
. (SV) Μπορώ να απαντήσω στην τελευταία ερώτηση λέγοντας ότι οι οργανώσεις στις οποίες αναφέρθηκα ως εταίρους στην εφαρμογή της ανθρωπιστικής βοήθειας είναι αυτές που εμπλέκονται. Θα ήθελα επίσης να προσθέσω ότι μια σύγκρουση τέτοιου χαρακτήρα θα μπορούσε να κλιμακωθεί, εάν εμείς ως φορείς ανθρωπιστικής βοήθειας επιλέγαμε εταίρους για την εφαρμογή των προγραμμάτων βοήθειας που θα μπορούσαν να θεωρηθούν μη ουδέτεροι στη σύγκρουση. Είμαστε πολύ προσεκτικοί ώστε να αποφύγουμε αυτό το πρόσθετο πρόβλημα. Καταλαβαίνω πολύ καλά τον χαρακτήρα της σύγκρουσης και τα συναισθήματα που συνδέονται εξαιτίας αυτού του λόγου, αλλά πιστεύω ότι για την εφαρμογή του έργου που έχουμε μπροστά μας είναι σωστό να συνεχίσουμε να δρούμε όπως δρούμε τώρα.

<SPEAKER ID=237 LANGUAGE="EN" NAME="Purvis">
Αξίζει να επαινέσουμε βεβαίως την παροχή βοήθειας προς την Ινδονησία, μήπως, όμως, έτσι βγάζουμε την κυβέρνηση της χώρας από τη δύσκολη θέση; Δεν θα ήταν καλύτερο να χρησιμοποιήσουμε την πολιτική και οικονομική ισχύ της Ευρωπαϊκής Ένωσης για να υποχρεώσουμε την κυβέρνηση της Ινδονησίας να μεριμνήσει για τους πολίτες της και ιδιαίτερα για τη χριστιανική μειονότητα;

<SPEAKER ID=238 LANGUAGE="EN" NAME="Nielson">
. (EN) Η Ινδονησία πλήττεται από διαφόρων ειδών συγκρούσεις. Δεν είναι όλες ίδιες. Η διαμάχη αυτή διαφέρει από τις συγκρούσεις που οφείλονται στο ζήτημα της απόσχισης, που προκάλεσε τη διάσπαση της Ινδονησίας. Στην ουσία συνεργαζόμαστε με την κυβέρνηση της Ινδονησίας, με στόχο όχι μόνο να επιμείνουμε αλλά και να τους παροτρύνουμε στο πλαίσιο της συνεργασίας μας να αντιμετωπίσουν το πρόβλημα αυτό με τον τρόπο που αρμόζει σε μια κυβέρνηση.
<P>
Υπάρχει κατά τη γνώμη μου διαφορά ανάμεσα στη διαμάχη αυτή και τις άλλες διαμάχες που σημειώνονται στην Ινδονησία και ακόμη υπάρχει διαφορά ως προς το είδος της αντίδρασης εκ μέρους της κυβέρνησης της Ινδονησίας. Στη συγκεκριμένη περίπτωση υπάρχει η βάση μιας σχετικά καλής συνεργασίας με την κυβέρνηση της Ινδονησίας. Η διαμάχη, όμως, καθαυτή, είναι υπερβολικά οδυνηρή και προβληματική για όλους, και κυρίως φυσικά για τα θύματα.

<SPEAKER ID=239 NAME="Πρόεδρος">


<SPEAKER ID=240 NAME="Concepciσ Ferrer">
Ερώτηση αριθ. 42 της κ. (H-0981/00):
<P>
Θέμα: Η κατάσταση των προσφύγων από το Μπουρούντι που βρίσκονται στην Τανζανία Η επισιτιστική κατάσταση στα στρατόπεδα προσφύγων από το Μπουρούντι, σύμφωνα με πληροφορίες που προέρχονται από το στρατόπεδο του Lukole (Ngara), δεν φαίνεται να έχει βελτιωθεί και επιπλέον υπάρχουν ενδείξεις ότι προετοιμάζεται ο επαναπατρισμός των προσφύγων από το Μπουρούντι που βρίσκονται σήμερα στην Τανζανία.
<P>
Λαμβάνοντας υπόψη το ψήφισμα που εγκρίθηκε από την Κοινοβουλευτική Συνέλευση ΑΚΕ-ΕΕ (ΑΚΕ-ΕΕ 3005/00/τελ.), και συγκεκριμένα την παράγραφο 15 όπου ζητείται από την Επιτροπή, το Συμβούλιο και τους εκπροσώπους των κρατών μελών στους διεθνείς οργανισμούς να λάβουν επειγόντως τα κατάλληλα μέτρα για την αντιμετώπιση της κατάστασης που επικρατεί στα στρατόπεδα προσφύγων από το Μπουρούντι που βρίσκονται στην Τανζανία,
<P>
Λαμβάνοντας υπόψη ότι το εν λόγω ψήφισμα έχει εγκριθεί εδώ και αρκετούς μήνες,
<P>
Θα μπορούσε η Επιτροπή να αναφέρει ποια μέτρα έχει λάβει για να εφαρμόσει τη συγκεκριμένη παράγραφο του ψηφίσματος ΑΚΕ-ΕΕ 3005/00/τελ;

<SPEAKER ID=241 LANGUAGE="EN" NAME="Nielson">
. (EN) Είμαι στην ευχάριστη θέση να ενημερώσω την αξιότιμη βουλευτή και το Σώμα ότι η Επιτροπή έχει λάβει και εξακολουθεί να λαμβάνει τα κατάλληλα μέτρα για την αντιμετώπιση της σχετικής με τον επισιτισμό και τον επαναπατρισμό κατάστασης των προσφύγων από το Μπουρούντι που βρίσκονται στην Τανζανία.
<P>
Επισκέφθηκα την Τανζανία τον Μάρτιο του 2000 και με την ευκαιρία αυτή επισκέφθηκα επίσης στρατόπεδα προσφύγων από το Μπουρούντι. Ο συνολικός αριθμός των προσφύγων που βρίσκονται στην Τανζανία συμπεριλαμβανομένων των προσφύγων από το Μπουρούντι εξακολουθεί να αυξάνεται. Υπολογίζεται ότι στα τέλη του 2000 οι πρόσφυγες σε στρατόπεδα στη Δυτική Τανζανία ανέρχονταν σε περίπου 500 000 εκ των οποίων οι 360 000 ήταν από το Μπουρούντι, οι 110 000 από το Κονγκό και οι υπόλοιποι από τη Ρουάντα, τη Σομαλία και άλλες χώρες.
<P>
Μέσω της Υπηρεσίας Ανθρωπιστικής Βοήθειας της ΕΕ (ECHO) η Επιτροπή χρηματοδοτεί περισσότερο από το ένα τρίτο της συνολικής ανθρωπιστικής βοήθειας που διατίθεται στους πρόσφυγες στην Τανζανία. Κατά το 2000 ο προϋπολογισμός της ECHO για την παροχή βοήθειας προς τους πρόσφυγες της Τανζανίας ανερχόταν σε 26,85 εκατομμύρια ευρώ. Δεν αναμένεται ουσιαστική μεταβολή του ύψους της χρηματοδότησης αυτής κατά το τρέχον έτος. Οι καίριοι εταίροι μας στην Τανζανία είναι η Διεθνής Ομοσπονδία Ερυθρού Σταυρού και Ερυθράς Ημισελήνου, η Ύπατη Αρμοστεία των Ηνωμένων Εθνών για τους Πρόσφυγες (UNHCR), η UNICEF και το Παγκόσμιο Επισιτιστικό Πρόγραμμα. Οι κύριοι στόχοι της ανθρωπιστικής βοήθειας είναι η πολυτομεακή φροντίδα των προσφύγων, η τροφοδοσία, η εκπαίδευση, η υγειονομική περίθαλψη για τα παιδιά και τέλος, η δημόσια υγεία, η ύδρευση και η αποχέτευση των στρατοπέδων.
<P>
Ως προς το επίπεδο του επισιτισμού στο εσωτερικό των στρατοπέδων, η ECHO συνεισφέρει το ένα τρίτο του συνολικού κόστους του Παγκόσμιου Επισιτιστικού Προγράμματος στην Τανζανία, το οποίο μεριμνά για την καθημερινή παροχή ισορροπημένης μερίδας φαγητού 2166 θερμίδων ανά πρόσφυγα, μερίδα που υπερβαίνει κατά πολύ την ελάχιστη συνιστώμενη από τον ΠΟΥ. Το Παγκόσμιο Επισιτιστικό Πρόγραμμα προειδοποίησε πρόσφατα τη διεθνή κοινότητα για ενδεχόμενα προβλήματα όσον αφορά τον ανεφοδιασμό, τα οποία οφείλονται σε καθυστερήσεις που σημειώνονται στη χρηματοδότηση από πηγές εκτός της Επιτροπής. Αυτό είχε ως αποτέλεσμα να μειωθούν προσωρινά οι καθημερινές μερίδες στο 80%. Ωστόσο, εξακολουθούν να επαρκούν δεδομένου ότι πολλοί πρόσφυγες έχουν πρόσβαση και σε άλλες πηγές επισιτισμού.
<P>
Το 1999 ο FAO συνέβαλε στη διεθνή επιχείρηση παροχής βοήθειας εφαρμόζοντας ένα πρόγραμμα για τη βελτίωση του επιπέδου στα πλέον ευάλωτα νοικοκυριά. Σε συνεργασία με την UNHCR, ο FAO διέθεσε σε 15 000 οικογένειες έξι στρατοπέδων σπόρους και εργαλεία χειρός με σκοπό τη δημιουργία οικιακών και κοινοτικών λαχανόκηπων. Εφαρμόστηκε ειδικό πρόγραμμα κατάρτισης και ο FAO εκτιμά ότι περισσότεροι από 50 000 άνθρωποι ωφελήθηκαν άμεσα από το έργο. Παρακολούθησα από κοντά τη λειτουργία του εν λόγω προγράμματος το οποίο είναι τόσο καλά οργανωμένο και τόσο αποτελεσματικό που η εναλλακτική λύση που μπορούμε να προσφέρουμε στους πρόσφυγες όταν επιστρέψουν υστερεί μάλλον σημαντικά. Αυτή, όμως, φυσικά τη λύση καλούμαστε να στηρίξουμε.
<P>
Η Επιτροπή είναι απολύτως έτοιμη να συμβάλει στον ομαλό επαναπατρισμό των προσφύγων από το Μπουρούντι που βρίσκονται στην Τανζανία, ο οποίος ενδέχεται να λάβει χώρα ύστερα από την υπογραφή της ειρηνευτικής συμφωνίας στη διάσκεψη κορυφής που πραγματοποιήθηκε στην Αρούσα. Ήμουν παρών στη διάσκεψη των χορηγών του Μπουρούντι υπό την προεδρία του Νέλσον Μαντέλα στο Παρίσι το Δεκέμβριο, στην οποία εγκρίθηκε η ειρηνευτική συμφωνία. Η Επιτροπή επιδιώκει μια διττή προσέγγιση. Πρώτον, το τρέχον ύψος της ανθρωπιστικής βοήθειας προς τους πρόσφυγες θα διατηρηθεί ως έχει για όσο διάστημα παραμείνουν στην Τανζανία. Δεύτερον, όταν πληρούνται οι προϋποθέσεις για τον επαναπατρισμό τους - για την επίτευξη του οποίου ασκούμε πιέσεις προς όλους τους ενδιαφερόμενους καθώς και προς ορισμένους που δεν θεωρούν ότι το ζήτημα τους αφορά - τότε τα κεφάλαια που διαθέτει η ECHO στο πρόγραμμα της Τανζανίας θα συνεχίσουν να διατίθενται στους πρόσφυγες αυτή τη φορά όμως στην πατρίδα τους.
<P>
Η ΓΔ Ανάπτυξης διέθεσε ένα πρόσθετο ποσό ύψους 25 εκατομμυρίων ευρώ βάσει του άρθρου 255 της Σύμβασης Λομέ συνδράμοντας την UNHCR στο σχεδιασμό ενός μεθοδικού επαναπατρισμού. Στο στάδιο αυτό δυστυχώς δεν πληρούνται οι προϋποθέσεις για μεθοδικό και εκούσιο επαναπατρισμό, γεγονός που απετέλεσε αντικείμενο συζήτησης στην ετήσια συνεδρίαση στρατηγικού προγραμματισμού της ECHO με την UNHCR το Δεκέμβριο στο πλαίσιο της οποίας συμφωνήθηκε ότι ο επαναπατρισμός μπορεί να λάβει χώρα μόνο εάν όλα τα μέρη πεισθούν ότι έχει σταθεροποιηθεί και ενισχύεται η ασφάλεια στο εσωτερικό του Μπουρούντι. Πρόκειται για μια σημαντικότατη επιχείρηση την οποία έχουμε αναλάβει και επιδιώκουμε την επιτυχή ολοκλήρωσή της.

<SPEAKER ID=242 LANGUAGE="ES" NAME="Ferrer">
Κύριε Επίτροπε, πιστεύω πως είναι δίκαιο να σας ευχαριστήσω για την τόσο διεξοδική απάντησή σας που με καθησυχάζει έως ενός συγκεκριμένου σημείου. Πιστεύω πως στον ίδιο βαθμό στον οποίο εσείς είστε ήσυχος, γιατί δεν χωρεί καμία αμφιβολία ότι τα προβλήματα των τόσων αυτών προσφύγων που υπάρχουν σήμερα στην Τανζανία είναι σοβαρά.
<P>
Είχαμε την έκθεση του Παγκοσμίου Επισιτιστικού Προγράμματος στην οποία αναφερόταν ότι στα τέλη του χρόνου θα λήξουν τα αποθέματα τροφίμων. Υπάρχει επίσης ανάγκη για την κατάρτιση και εκπαίδευση των προσφύγων ακόμη και αν βιώνουν μια μη ομαλή κατάσταση στη ζωή τους, ακριβώς για να μην πάνε χαμένα αυτά τα χρόνια. Συνεπώς, όχι μόνο είναι απαραίτητη η ανθρωπιστική βοήθεια, αλλά επίσης τα προγράμματα εκπαίδευσης, υγιεινής, για να μην πάνε χαμένα αυτά τα τραγικά χρόνια της ζωής αυτού του λαού, αλλά να αποτελέσουν το πρόσφορο έδαφος για μια καλύτερη εποχή και κυρίως για την οριστική συμφιλίωση του λαού του Μπουρούντι.

<SPEAKER ID=243 NAME="Πρόεδρος">


<SPEAKER ID=244 NAME="Glenys Kinnock">
Ερώτηση αριθ. 43 της κ. (H-0984/00):
<P>
Θέμα: Πρόληψη των συγκρούσεων και διατήρηση της ειρήνης στον αναπτυσσόμενο κόσμο Ποια μορφή σκοπεύει να δώσει η ΓΔ Ανάπτυξης στη συνεργασία της με τη σουηδική προεδρία για θέματα που αφορούν την πρόληψη των συγκρούσεων και τη διατήρηση της ειρήνης στις αναπτυσσόμενες χώρες;

<SPEAKER ID=245 LANGUAGE="EN" NAME="Nielson">
. (EN) Η οικοδόμηση της ειρήνης και η πρόληψη, η διαχείριση και η επίλυση των συγκρούσεων εξακολουθούν να αποτελούν σημαντικές προτεραιότητες των πολιτικών που εφαρμόζουμε. Για το λόγο αυτό η Επιτροπή χαιρετίζει την ιδιαίτερη σημασία που προσδίδει στα θέματα αυτά η σουηδική Προεδρία.
<P>
Η ειρήνη και η δημοκρατική σταθερότητα είναι απαραίτητες προϋποθέσεις για οικονομική και κοινωνική πρόοδο. Η πρόληψη των συγκρούσεων είναι αναπόσπαστο τμήμα των στόχων της κοινοτικής εξωτερικής πολιτικής. Επί του παρόντος καλούμαστε να αντιμετωπίσουμε ριζικά τις αιτίες των συγκρούσεων και να επικεντρωθούμε στην ανάληψη δράσεων και στην εφαρμογή κατάλληλων πολιτικών.
<P>
Η συνεισφορά της ΕΕ στην πρόληψη των συγκρούσεων είναι μεγαλύτερη στις περιπτώσεις στις οποίες μπορούμε να χρησιμοποιήσουμε ή να προσαρμόσουμε τα μέσα που διαθέτουμε, ιδίως τις εμπορικές συμφωνίες και τις συμφωνίες συνεργασίας, τα μέσα αναπτυξιακής βοήθειας και κοινωνικής και περιβαλλοντικής ανάπτυξης, για την αντιμετώπιση των αιτιών των συγκρούσεων.
<P>
Το τελευταίο Συμβούλιο Ανάπτυξης, καθορίζοντας ως κύριο στόχο της αναπτυξιακής πολιτικής τη μείωση της φτώχειας, έθεσε τα θεμέλια για την αντιμετώπιση μιας από τις μείζονες αιτίες συγκρούσεων - του ανοίγματος της ψαλίδας μεταξύ πλούσιων ευημερούντων και φτωχών.
<P>
Επιτρέψτε μου να επαναλάβω ότι η πρωτοβουλία ΦΥΧ (HIPC) περί μείωσης του χρέους των φτωχότερων χωρών αποτελεί επίσης ουσιαστική συνεισφορά στην πρόληψη των συγκρούσεων. Το χαμηλό επίπεδο παροχής αναπτυξιακής βοήθειας παγκοσμίως είναι κατά τη γνώμη μου το ένα και μοναδικό ζήτημα που πρέπει να εξετάσουμε εάν θέλουμε να αντιμετωπίσουμε με σοβαρότητα το ζήτημα της πρόληψης των συγκρούσεων.
<P>
Η Επιτροπή έχει ήδη πραγματοποιήσει πολλές συζητήσεις με τη σουηδική Προεδρία και συμμεριζόμαστε τις ανησυχίες της. Για παράδειγμα, αποφασίστηκε η διεξαγωγή συζήτησης για την πολιτική περί πρόληψης των συγκρούσεων στο πλαίσιο του Συμβουλίου "Γενικές Υποθέσεις" στις 22 Ιανουαρίου. Συμφωνήσαμε ότι έπρεπε να ενσωματώσουμε την έννοια της πρόληψης των συγκρούσεων στα υπάρχοντα μέσα πολιτικής ώστε να ενδυναμώσουμε τη συνεργασία με τα Ηνωμένα Έθνη, τον ΟΑΣΕ και άλλες περιφερειακές οργανώσεις και να βρούμε κοινές προσεγγίσεις σε διασυνοριακά φαινόμενα αποσταθεροποίησης όπως το εμπόριο ναρκωτικών, όπλων ή αδάμαντος. Χρειαζόμαστε πραγματικά καλύτερα μέσα για την αντιμετώπιση των προβλημάτων στους εν λόγω τομείς.
<P>
Την άνοιξη η Επιτροπή θα εκδώσει ανακοίνωση με θέμα την πρόληψη των συγκρούσεων. Γνωρίζει πολύ καλά τον κρίσιμο ρόλο της συνεργασίας στον τομέα της ανάπτυξης στο πλαίσιο αυτό. Θα συνεργαστούμε στενά με τη σουηδική Προεδρία για να διατηρήσουμε την πρόληψη των συγκρούσεων και την περιφρούρηση της ειρήνης στην κορυφή της ημερήσιας διάταξης.

<SPEAKER ID=246 LANGUAGE="EN" NAME="Kinnock">
Κύριε Πρόεδρε, κύριε Επίτροπε, η απάντηση είναι ασφαλώς πολύ ικανοποιητική, αναρωτιέμαι, όμως, εάν γνωρίζετε κύριε Επίτροπε ότι το προσωπικό των Μονάδων Στρατηγικού Σχεδιασμού Πολιτικής και Έγκαιρης Προειδοποίησης της Επιτροπής ανέρχεται σε είκοσι μόνο άτομα, από τα οποία τα έντεκα είναι υπεύθυνα για τα Βαλκάνια και μόνο ένα είναι υπεύθυνο για την Αφρική η οποία ανήκει στη δική σας αρμοδιότητα. Αναρωτιέμαι εάν θα εξετάσετε το θέμα αυτό και αν θα μεριμνήσετε ώστε να υπάρχει περισσότερο προσωπικό στις μονάδες αυτές.
<P>
Ακόμη, γνωρίζετε ότι εξαρτώνται από την ετήσια χρηματοδότηση, γεγονός που σημαίνει ότι δεν είναι σε θέση να κάνουν μακροπρόθεσμο σχεδιασμό όπως αυτός που μόλις αναφέρατε; Είναι, επομένως, σημαντικό η Επιτροπή να εξετάσει τα ζητήματα αυτά. Δεύτερον, κύριε Επίτροπε, το θέμα της αποκεντρωτικής οργάνωσης των αντιπροσωπειών: θα μεριμνήσετε ώστε οι αντιπροσωπείες να έχουν προσωπικό με πείρα σε θέματα πρόληψης των συγκρούσεων και οικοδόμησης της ειρήνης;

<SPEAKER ID=247 LANGUAGE="EN" NAME="Nielson">
. (EN) Με κάθε ειλικρίνεια η απάντηση είναι "όχι" , και όλοι γνωρίζουν ότι η Επιτροπή δεν είναι δυστυχώς σε θέση να δώσει μια καλή απάντηση στα ερωτήματα αυτά. Η αγωνιώδης προσπάθειά μας για απόκτηση επαρκούς προσωπικού, ειδικευμένου προσωπικού, ώστε να κάνουμε αυτά που όλοι προσδοκούν από εμάς και που υποτίθεται ότι πρέπει να κάνουμε εξαρτάται από τα κράτη μέλη και από το Σώμα αυτό. Δεν είμαι, όμως, σε θέση να πω "ναι" θα το πράξουμε όπως θα ήθελε η κ. Kinnock και εγώ. Δεν είναι τόσο εύκολο.
<P>
Όσον αφορά τη γεωγραφική κατανομή των ατόμων με βάση τις αρμοδιότητές τους στη μονάδα έγκαιρης προειδοποίησης και στα πολιτικά όργανα που έχουμε θεσπίσει για την καλύτερη διεκπεραίωση των θεμάτων αυτών, δεν νομίζω ότι το μόνο κριτήριο πρέπει να είναι αυτό. Ασφαλώς με τη νέα δομή, όσον αφορά τη γενική διαχείριση των σχέσεων με τις χώρες ΑΚΕ για παράδειγμα, θα δοθεί μεγαλύτερη έμφαση στην αποτελεσματικότητα της ΓΔ Ανάπτυξης καθώς μεταβάλλονται οι αρμοδιότητες ανάμεσα στη ΓΔ Ανάπτυξης και στο νέο γραφείο συνεργασίας. Αυτό αποτελεί μέρος της εσωτερικής προσαρμογής μας στις προτεραιότητες αυτές, και θα προσπαθήσω ασφαλώς να βελτιώσω την αποτελεσματικότητά μας ακόμη και βάσει των υφιστάμενων πόρων.

<SPEAKER ID=248 NAME="Πρόεδρος">
Δεδομένου ότι ο χρόνος της Ώρας των Ερωτήσεων προς τον κ. Nielson έληξε, οι ερωτήσεις 44 έως 65 θα απαντηθούν γραπτώς.
<P>
Η Ώρα των Ερωτήσεων προς την Επιτροπή έληξε.
<P>
(Η συνεδρίαση διακόπτεται στις 19.20 και συνεχίζεται στις 21.00)

<CHAPTER ID=12>
Κοινή αλιευτική πολιτική
<SPEAKER ID=249 NAME="Πρόεδρος">
Η ημερήσια διάταξη προβλέπει την κοινή συζήτηση των εξής εκθέσεων:
<P>
A5-0365/2000 του κ. Varela Suanzes-Carpegna, εξ ονόματος της Επιτροπής Αλιείας, για την κοινή αλιευτική πολιτική απέναντι στην πρόκληση της παγκοσμιοποίησης της οικονομίας (2000/2027(INI))·
<P>
A5-0333/2000 του κ. Gallagher, εξ ονόματος της Επιτροπής Αλιείας, για την έκθεση της Επιτροπής προς το Συμβούλιο και το Ευρωπαϊκό Κοινοβούλιο για την εφαρμογή του κοινοτικού συστήματος για την αλιεία και την υδατοκαλλιέργεια κατά την περίοδο 1996-1998 (COM(2000) 15 - C5-0109/2000 - 2000/2069(COS))·
<P>

<P>
A5-0332/2000 του κ. Poignant, εξ ονόματος της Επιτροπής Αλιείας, για την έκθεση της Επιτροπής σχετικά με τις περιφερειακές συσκέψεις που οργάνωσε η Επιτροπή κατά την περίοδο 1998-1999 με θέμα την Κοινή Αλιευτική Πολιτική μετά το έτος 2002 (COM(2000) 14 - C5-0110/2000 - 2000/2070(COS))·
<P>

<P>
A5-0367/2000 του κ. Cunha, εξ ονόματος της Επιτροπής Αλιείας, για την πρόταση απόφασης του Συμβουλίου για τον καθορισμό των όρων παροχής, στη Γουϊνέα Μπισσάου, μιας χρηματοδοτικής στήριξης στον τομέα της αλιείας (νέα διαβούλευση)(8263/2000 - C5-0361/2000 - 1998/0355(CNS))·
<P>
καθώς και της δήλωσης της Επιτροπής - Αλιευτική συμφωνία μεταξύ της Ευρωπαϊκής Ένωσης και του Βασιλείου του Μαρόκου.
<P>
Τον λόγο έχει ο Πρόεδρος της Επιτροπής Αλιείας, κ. Varela Suanzes-Carpegna, για ένα διαδικαστικό θέμα.

<SPEAKER ID=250 LANGUAGE="ES" NAME="Varela Suanzes-Carpegna">
Κύριε Πρόεδρε, θα ήθελα να σας ζητήσω εξ ονόματος της Επιτροπής Αλιείας, διότι συζητήσαμε εχθές αυτό το θέμα στην επιτροπή μας, καθώς επίσης εξ ονόματος κυρίως όλων των εισηγητών των εκθέσεων που θα συζητήσουμε σήμερα και αν ο κύριος Επίτροπος, με τον οποίο έχω μιλήσει, δεν έχει καμία αντίρρηση, και επί της αρχής δεν έχει, να ακούσουμε αρχικά τη δήλωση του ίδιου του Επιτρόπου και έπειτα να μπορέσουμε, με βάση την καθορισμένη σειρά, να παρέμβουμε οι υπόλοιποι εισηγητές. Αυτό θα ήθελα να σας ζητήσω, κύριε Πρόεδρε.

<SPEAKER ID=251 LANGUAGE="ES" NAME="Bautista Ojeda">
Κύριε Πρόεδρε, δεν θα μιλήσω για κάτι που θα συζητήσουμε τώρα, και συγχωρήστε που θα ξεφύγω από το θέμα. Σήμερα το απόγευμα έμαθα ότι δέκα μέλη της οικολογικής οργάνωσης Greenpeace, δέκα ειρηνιστές οικολόγοι, συνελήφθησαν από τις στρατιωτικές αρχές της La Roca στο Γιβραλτάρ, γιατί προσπάθησαν να πλησιάσουν το υποβρύχιο "Tireless" κρατώντας μια πινακίδα στην οποία αναγραφόταν αυτό που κατά τη γνώμη μου πιστεύει όλος ο κόσμος: ότι δεν θα πρέπει να εμπλέκουμε τη θάλασσα στην πυρηνική ενέργεια.
<P>
Οι συγκεκριμένοι οικολόγοι ακόμη κρατούνται και εφόσον το Κοινοβούλιο, για να το πούμε, επιτέλους, επέδειξε ελάχιστη ευαισθησία ως προς τη διαφύλαξη των συμφερόντων των πολιτών του Campo de Gibraltar και του κόλπου του Algeciras, ζητώ να γίνουν τουλάχιστον οι κατάλληλες ενέργειες προκειμένου οι ειρηνιστές αυτοί οικολόγοι να επιστρέψουν στα σπίτια τους. Ευχαριστώ πολύ.

<SPEAKER ID=252 NAME="Πρόεδρος">
Κύριε Bautista Ojeda, πιστεύω πως δεν είναι εφικτό να κάνουμε κάτι από εδώ και αυτήν την στιγμή για να επιστρέψουν οι εν λόγω οικολόγοι στα σπίτια τους, ωστόσο λάβαμε σοβαρά υπόψη την παρέμβασή σας η οποία θα καταγραφεί στα πρακτικά, διότι υποθέτω πως είναι συμφέρον να γίνει αυτό.
<P>
Τον λόγο έχει ο κ. Nogueira Romαn.

<SPEAKER ID=253 LANGUAGE="ES" NAME="Nogueira Romαn">
Κύριε Πρόεδρε, φρονώ ότι είναι πρέπον να εμφανιστεί σήμερα ο Επίτροπος Fischler σε αυτό το Κοινοβούλιο για να συζητήσουμε το θέμα του Μαρόκου. Φρονώ πως είναι κάτι απολύτως επίκαιρο.
<P>
Αυτό που όμως θεωρώ πλήρως ανάρμοστο είναι να έχει ανακατευτεί μια συζήτηση σχετικά με τέσσερα σημαντικότατα ψηφίσματα, σύμφωνα με την Επιτροπή Αλιείας, για το μέλλον της κοινής αλιευτικής πολιτικής, με μια συζήτηση σχετικά με το θέμα του Μαρόκου που όπως είναι αναπόφευκτο θα απορροφήσει τις υπόλοιπες προβλεπόμενες συζητήσεις.
<P>
Πιστεύω πως πρόκειται για τελείως διαφορετικές συζητήσεις, που θα πρέπει να διεξαχθούν σε διαφορετικές στιγμές σε αυτήν τη συνεδρίαση του Στρασβούργου και σε κάθε μια από αυτές πρέπει να δοθεί η δέουσα σημασία. Εφόσον δεν συμβαίνει αυτό, κυρίως εμείς οι βουλευτές που διαθέτουμε ελάχιστο χρόνο, θα είμαστε υποχρεωμένοι, είτε να μην μιλήσουμε για το Μαρόκο, είτε να μην μιλήσουμε για τις άλλες εκθέσεις, και συνεπώς για το μέλλον της κοινής αλιευτικής πολιτικής. Και οι δύο αυτές καταστάσεις είναι λυπηρές.

<SPEAKER ID=254 NAME="Πρόεδρος">
Κύριε Nogueira, γενικότερα οι συνθήκες υπό τις οποίες εργαζόμαστε είναι λυπηρές. Προσπαθούμε να τις βελτιώσουμε ούτως ώστε να είναι δυνατή η ορθή διεξαγωγή των συζητήσεων. Γνωρίζετε πως υπάρχει μια διάταξη εργασιών του Προεδρείου για τη συζήτηση του συγκεκριμένου θέματος. Αλλά στο συγκεκριμένο σημείο στο οποίο αναφέρεστε, πέρα από τη σημείωση που θα κάνω, που αποτελεί υποχρέωσή μου εξάλλου, μπορώ να σας πω ότι η πολιτική σας ομάδα υπερψήφισε αυτήν την πρόταση στη Διάσκεψη των Προέδρων. Συνεπώς κατανοώ τα επιχειρήματά σας, αλλά θα σας παρακαλούσα να τα διαβιβάσετε επίσης στην προεδρία της πολιτικής σας ομάδας.
<P>
Τον λόγο έχει ο κ. Cunha.

<SPEAKER ID=255 NAME="Cunha">
Κύριε Πρόεδρε, επωφελούμαι αυτής της παρατήρησης επί της διαδικασίας για να δηλώσω ότι κατανοώ το θέμα που έθιξε ο κ. Nogueira Roman, αλλά αυτό είναι ζήτημα χρόνου, όπως είπε και ο κύριος πρόεδρος. Πρέπει να το κατανοήσουμε. Και ακριβώς για το λόγο αυτό αντιλαμβάνομαι και υποστηρίζω το ζήτημα που έθεσε ο πρόεδρος της Επιτροπής μας για την Αλιεία, ο κ. Varela Suanzes-Carpegna. Στην πραγματικότητα, το ζήτημα του Μαρόκου είναι ένα πολύ σημαντικό θέμα συζήτησης για πολλούς από μας και θα ήταν πρόσφορο ο κ. Επίτροπος να μιλήσει στην αρχή της συζήτησης για το θέμα αυτό. Πιστεύω ότι, έχοντας υπόψη την πολιτική σημασία του ζητήματος του Μαρόκου, είναι δευτερεύον ζήτημα η αυστηρή τήρηση του διαδικαστικού πρωτοκόλλου. Επομένως, πιστεύω ότι θα ήταν ζήτημα ευθυκρισίας να γίνει αυτό.

<SPEAKER ID=256 NAME="Πρόεδρος">
Ευχαριστώ πολύ, κύριε Cunha. Πιστεύω πως είναι προς συμφέρον μας να μπορέσουμε να προχωρήσουμε στη συζήτηση και αν δεν υπάρχει αντίρρηση θα συνεχίσω με την πρόταση του προέδρου της Επιτροπής Αλιείας. Συνεπώς, τον λόγο έχει ο κ. Fischler.

<SPEAKER ID=257 NAME="Fischler">
Κύριε Πρόεδρε, κυρίες και κύριοι βουλευτές, ευχαρίστως να κάνω εξαρχής τις επιθυμητές δηλώσεις για τις αλιευτικές σχέσεις της Ένωσης με το Μαρόκο. Ίσως μάλιστα να γνωρίζετε από τα μέσα μαζικής ενημέρωσης ότι ξεκίνησαν οι διαπραγματεύσεις με το βασίλειο του Μαρόκου για μία νέα μορφή συνεργασίας στον τομέα της αλιείας, μετά την επίσκεψή μου στην Καζαμπλάνκα τον Οκτώβριο, και τη συμφωνία που συνήψα με το βασιλιά του Μαρόκου για έναρξη σοβαρών διαπραγματεύσεων. Κατόπιν τούτου, στην περίοδο από την 30η Οκτωβρίου ως την 22α Δεκεμβρίου έλαβαν χώρα έξι γύροι διαπραγματεύσεων σε τεχνικό επίπεδο.
<P>
Στις αρχές Ιανουαρίου συναντήθηκα δύο φοράς - τη μία για τρεις μέρες, την άλλη για δύο μέρες - για συζητήσεις με τον Πρωθυπουργό Youssoufi και τον Υπουργό Αλιείας Chbaatou. Κατέβαλα ιδιαίτερες προσπάθειες ώστε να γίνουν κατανοητές και από τις δύο πλευρές οι κύριες πτυχές των μελλοντικών αλιευτικών σχέσεων και κυρίως των αλιευτικών δυνατοτήτων, της διάρκειας της συμβάσεως, των τεχνικών σχέσεων για την αλίευση και ιδίως της χρηματοοικονομικής αντιστάθμισης.
<P>
Μεταξύ της πρώτης και της δεύτερης φετινής συνάντησης πολιτικού επιπέδου λάμβαναν χώρα καθημερινά διαπραγματεύσεις, προσφάτως σε τεχνικό επίπεδο. Οι εργασίες ήταν εποικοδομητικές και διευκρινίσθηκαν πολλές λεπτομέρειες. Καθ' όλη τη διάρκεια των μέχρι της παρούσης διαπραγματεύσεων η Επιτροπή προσπάθησε να δείξει στο βαθμό του δυνατού ευελιξία έναντι των κυριοτέρων αιτημάτων του Μαρόκου, ειδικότερα για τον όγκο αλιευτικών δυνατοτήτων και την υποχρεωτική εκφόρτωση στους λιμένες της χώρας.
<P>
Εξαρχής εξηγούμε ότι είμαστε έτοιμοι να λάβουμε υπόψη τα συμφέροντα της μαροκινής πλευράς αλλά και να υποστηρίξουμε την ανάπτυξη της αλιείας του Μαρόκου. Καταστήσαμε όμως ταυτόχρονα σαφές ότι θέλουμε να προστατεύσουμε τα κοινωνικά και οικονομικά συμφέροντα της Κοινότητας και ότι επιδιώκουμε συνεργασία για τη διατήρηση των πόρων. Δυστυχώς, η μαροκινή πλευρά επέδειξε ξαφνικά, κατά τη δεύτερη επίσκεψή μου στις 8 και 9 Ιανουαρίου, πολύ άκαμπτη στάση, ιδίως στα σημαντικά ζητήματα των αλιευτικών δυνατοτήτων και των τεχνικών όρων και επιπλέον αυτών διετύπωσε υπερβολικές απαιτήσεις για τη χρηματοοικονομική αντιστάθμιση. Κάλεσα τη μαροκινή πλευρά να αναθεωρήσει τη θέση της, εξηγώντας ότι σε τέτοια βάση δεν είναι δυνατή καμία συμφωνία, και ζήτησα να συνεχισθούν το ταχύτερο δυνατό οι συνομιλίες ώστε να καταλήξουν σε πραγματικά αποτελέσματα.
<P>
Είμαστε διατεθειμένοι να καταβάλουμε ένα δίκαιο τίμημα για μία ισοσκελισμένη συμφωνία, το οποίο τίμημα θα πρέπει όμως να είναι ανάλογο και προς την αλιευτική ικανότητα που διατηρεί το Μαρόκο. Αυτό το έχω επανειλημμένως καταστήσει σαφές στη μαροκινή πλευρά. Εάν τώρα οι μαροκινοί εταίροι επανέλθουν στο τραπέζι των διαπραγματεύσεων και δείξουν καλή διάθεση, είμαι βέβαιος ότι εντέλει θα βρούμε μία λύση αποδεκτή και για τις δύο πλευρές.
<P>
Κλείνοντας θα ήθελα να επισημάνω ότι το ζήτημα της συνεργασίας στον τομέα της αλιείας με το Μαρόκο αποτέλεσε κεντρικό σημείο και της επίσκεψης του Προέδρου Πρόντι στο Μαρόκο, και ότι με την ευκαιρία και αυτής της επισκέψεως οι δύο πλευρές επιβεβαίωσαν την βούλησή τους για σύναψη συμφωνίας. Επίσης συμφωνήθηκε να επαναλάβουμε το ταχύτερο δυνατό τις διαπραγματεύσεις σε τεχνικό επίπεδο.

<SPEAKER ID=258 NAME="Πρόεδρος">
Ευχαριστώ πολύ, κύριε Επίτροπε. Τώρα θα περάσουμε στον χρόνο των εισηγήσεων και θα ήθελα να υπενθυμίσω πως παρά τους πειρασμούς, πρόκειται για εισηγητές και πρέπει να παρουσιάσουν τις εκθέσεις τους. Καταρχάς τον λόγο έχει ο κ. Varela Suanzes-Carpegna.

<SPEAKER ID=259 LANGUAGE="ES" NAME="Varela Suanzes-Carpegna">
Κύριε Πρόεδρε, ευχαριστώ πάρα πολύ για την κατανόησή σας. Θα ήθελα να ευχαριστήσω τον Επίτροπο κ. Fischler για τη δήλωσή του σχετικά με την αλιευτική συμφωνία με το Μαρόκο καθώς και για όλες τις προσπάθειες που καταβάλει σε αυτήν τη δύσκολη διαπραγμάτευση. Όλοι γνωρίζαμε πως θα ήταν δύσκολη και μακρά.
<P>
Και θα ήθελα σε αυτό το σημείο να υπενθυμίσω, όπως είπε εκείνος, αλλά θέλω να το τονίσω, ότι είναι η πρώτη φορά που Πρόεδρος της Ευρωπαϊκής Επιτροπής εμπλέκεται προσωπικώς στη διαπραγμάτευση αλιευτικής συμφωνίας. Θα πρέπει να καταστεί σαφές τόσο στους πολίτες της Ευρωπαϊκής Ένωσης όσο και σε εκείνους του Μαρόκου, ότι όλα τα θεσμικά όργανα της Ευρωπαϊκής Ένωσης, στο υψηλότερο επίπεδο, επιθυμούν αυτήν τη συμφωνία: την επιθυμεί το Ευρωπαϊκό Συμβούλιο, και αυτό δήλωσε στη Νίκαια, την επιθυμεί ο Πρόεδρος της Επιτροπής που μετέβη στην Ραμπάτ, και την επιθυμεί το Ευρωπαϊκό Κοινοβούλιο στο Στρασβούργο.
<P>
Συνεπώς, μέχρι στιγμής, αυτός που δεν την επιθυμεί, και λέω μέχρι στιγμής, είναι το Μαρόκο, τουλάχιστον υπό τους λογικούς όρους που θέτει η Ευρωπαϊκή Ένωση. Ελπίζουμε όλοι μαζί να μπορέσουμε να πείσουμε σύντομα το Μαρόκο σχετικά με τα κοινά οφέλη αυτής της συμφωνίας και να μπορέσουμε έτσι να συσχετίσουμε την επιτυχή σύναψή της με τον Πρόεδρο Πρόντι. Εγώ, κύριε Fischler, απλά ζητώ να συνεχιστούν το συντομότερο δυνατόν, άμεσα αν γίνεται, οι διαπραγματεύσεις, για να επωφεληθούμε ακριβώς από την ώθηση που έχει δώσει ο ίδιος ο Πρόεδρος της Ευρωπαϊκής Επιτροπής.
<P>
Όπως ειπώθηκε επίσης εδώ, δεν θέλω το Μαρόκο να μας αποσπάσει την προσοχή από την σημαντικότατη συζήτηση που διεξάγουμε εδώ σήμερα. Κληθήκαμε για να συζητήσουμε τέσσερις σημαντικές εκθέσεις που αφορούν την κοινή αλιευτική πολιτική και το μέλλον της. Εγώ θα επικεντρωθώ, όπως είναι λογικό, στη δική μου, στην έκθεση της οποίας είμαι εισηγητής, αλλά θα ήθελα πρώτα να ευχαριστήσω τους κκ Poignant και Gallagher καθώς και τον κ. Cunha, για το εξαιρετικό έργο τους.
<P>
Όσον αφορά την έκθεση της οποίας είμαι εισηγητής, θα ήθελα να επισημάνω ότι πιστεύω πως είναι το πρώτο πράγμα που κάνει ένα κοινοτικό θεσμικό όργανο σχετικά με την παγκοσμιοποίηση στην αλιεία και το οποίο συνεπώς πιστεύω πως η επιτροπή μας επέτυχε με τις δύο εκθέσεις πρωτοβουλίας που αποφάσισε να καταρτίσει· η άλλη βρίσκεται ακόμη σε εξέλιξη. Από την δική μου έκθεση θα ήθελα να επισημάνω καταρχάς, κύριε Επίτροπε, πως η αλιεία στην Ευρωπαϊκή Ένωση θα πρέπει να αρχίσει να χάνει αυτόν τον σχεδόν τοπικό ή περιθωριακό χαρακτήρα που έχει σήμερα, ίσως λόγω του ότι περιορίζεται σε περιφερειακές περιοχές ή λόγω των ψυχρών αριθμητικών στοιχείων, για τα οποία γίνεται πάντα λόγος, της συνεισφοράς της στο κοινοτικό ΑΕχγΠ.
<P>
Θα πρέπει να προσδώσουμε στην αλιεία την παγκόσμια διάσταση που έχει σήμερα. Είναι ολοένα μεγαλύτερη η εξάρτησή μας από τις εισαγωγές ιχθύων· έχουμε δικό μας στόλο σε όλες τις θάλασσες και έχουμε επαρκείς και ίδιες τεχνικές γνώσεις ώστε να μην αφήσουμε αυτόν τον στρατηγικής σημασίας τομέα στα χέρια τρίτων χωρών.
<P>
Συνεπώς, η μεταρρύθμιση του 2002 δεν θα πρέπει να εξυπηρετήσει μόνο στο να συνεχίσουμε να κινούμαστε στα δικά μας κοινοτικά χωρικά ύδατα, να ασχολούμαστε με τα δικά μας προβλήματα και τη δική μας δυστυχία. Σαφώς, χρειαζόμαστε έναν στόλο κατάλληλου μεγέθους και ανταγωνιστικό, τόσο σε ευρωπαϊκό όσο και σε παγκόσμιο επίπεδο. Και ανταγωνιστικότερος δεν σημαίνει απειλητικότερος, αλλά απλά αποτελεσματικότερος στην χρήση των πόρων που πραγματικά διαθέτει, κάτι που πρέπει να κάνει καλύτερα από τους άλλους.
<P>
Η αλιεία είναι και θα είναι ένας ολοένα και περισσότερο στρατηγικός τομέας ως προς το διατροφικό απόθεμα: υγιεινές και ασφαλείς ζωικές πρωτεΐνες για την αυξανόμενη ανθρωπότητα. Η αλιεία θα πρέπει να συμμετέχει στην εξωτερική και εμπορική πολιτική της Ευρωπαϊκής Ένωσης, και αυτό είναι επίσης επίκαιρο με την αλιευτική συμφωνία με το Μαρόκο. Η εξωτερική αλιευτική πολιτική της Ένωσής μας θα πρέπει να κερδίσει αξιοπιστία και κύρος, κάτι που δεν διαθέτει σήμερα, εμφανιζόμενη ενώπιον της παγκόσμιας κοινής γνώμης ως αυτό που πραγματικά είναι: η πολιτική μιας αλιευτικής δύναμης συνεπούς όσο καμία άλλη με τις αρχές των Ηνωμένων Εθνών, δηλαδή την ανάπτυξη του διεθνούς Δικαίου της Θάλασσας, τη διατήρηση των πόρων όλων, την αναπτυξιακή συνεργασία κλπ.
<P>
Για αυτόν τον λόγο, ας καταρτίσουμε μια δραστήρια πολιτική τόσο στις συμφωνίες με τρίτες χώρες, προσαρμοσμένες σε κάθε μεμονωμένη κατάσταση, όσο και στις περιφερειακές οργανώσεις αλιείας, των οποίων θα πρέπει να ηγούμαστε, όπως τόσες φορές έχουμε πει, και να μην συμβιβαζόμαστε με το ότι τα δεκαπέντε κράτη μέλη που αποτελούν σήμερα την Ευρωπαϊκή Ένωση, που ίσως αύριο να είναι είκοσι ή είκοσι πέντε, θα πρέπει να έχουν πάντα την ίδια βαρύτητα που έχει σήμερα για παράδειγμα η Εσθονία. Το Συμβούλιο Υπουργών της Ευρωπαϊκής Ένωσης ή το Συμβούλιο Ασφαλείας των Ηνωμένων Εθνών αποτελούν απτά παραδείγματα ψηφοφοριών βάσει του ειδικού βάρους επικρατειών και περιοχών, και αυτό το σημαντικό παράδειγμα πρέπει να το έχουμε υπόψη μας.
<P>
Στην έκθεσή μας επιβεβαιώνεται ότι η Ευρωπαϊκή Ένωση δεν έχει ακόμη συνειδητοποιήσει τη σπουδαιότητα των αλιευτικών της συμφερόντων σε διεθνές επίπεδο. Είναι σαφές, όπως λέγαμε πριν, ότι το ειδικό της βάρος στο κοινοτικό ΑΕγχΠ είναι μικρό, αλλά δεν θα πρέπει να ξεχνάμε ότι ο στόλος μας καταλαμβάνει την τέταρτη θέση παγκοσμίως. Και αν σε αυτόν τον στόλο προσθέσουμε και τη βιομηχανία επεξεργασίας, εμπορίας, τη μεταποιητική βιομηχανία, τις επενδύσεις σε άλλες χώρες και τον κλάδο των εξειδικευμένων ναυπηγοκατασκευών, τότε αναμφίβολα βρισκόμαστε ενώπιον του μεγαλύτερου παγκοσμίου συνόλου ως προς τις σχετικές με την αλιεία οικονομικές δραστηριότητες. Οι άλλες δυνάμεις, όπως είναι οι Ηνωμένες Πολιτείες ή η Ιαπωνία, το γνωρίζουν αυτό και επενδύουν σε αυτόν τον τομέα.
<P>
Στον Παγκόσμιο Οργανισμό Εμπορίου χρειάστηκε να υπερασπίσουμε τα συμφέροντά μας χωρίς δισταγμούς. Και το σύστημα μας διαρθρωτικών ενισχύσεων επίσης, διότι δεν αφορούν όλες οι ενισχύσεις στην αλιεία, κάποιες αποσκοπούν στη διατήρηση και τον έλεγχο των αλιευτικών πόρων, στο να καταστούν ασφαλέστερα τα πλοία, στη βελτίωση των αλιευτικών υποδομών και των επιλεκτικών τεχνικών αλιείας. Στον ΠΟΕ θα πρέπει να απαιτήσουμε την πραγματική απελευθέρωση των λιμενικών υπηρεσιών, την απελευθέρωση των επενδύσεων και την ελεύθερη πρόσβαση στους λιμένες. Ας καταγγείλουμε τις προθέσεις επέκτασης των αποκλειστικών οικονομικών περιοχών και ας ηγηθούμε του αποτελεσματικού αγώνα ενάντια στις σημαίες ευκαιρίας.
<P>
Όλα αυτά, κυρίες και κύριοι, κύριε Επίτροπε, αποτελούν πραγματική πρόκληση για την κοινή αλιευτική πολιτική ενώπιον της παγκοσμιοποίησης της οικονομίας.
<P>
Σήμερα το Ευρωπαϊκό Κοινοβούλιο προσφέρει αυτήν την έκθεση, την οποία σήμερα παρουσιάζω, για να προβληματιστούμε όλοι την παραμονή μιας ιστορικής μεταρρύθμισης της κοινής αλιευτικής πολιτικής, ώστε να είναι σαφές για όλους πού βρισκόμαστε και πού πρέπει να φτάσουμε.

<SPEAKER ID=260 LANGUAGE="EN" NAME="Gallagher">
. (EN) Κύριε Πρόεδρε, κύριε Επίτροπε, θα ήθελα καταρχήν να επισημάνω τη βοήθεια που έλαβα από τη γραμματεία της Επιτροπής Αλιείας καθώς και από τη γραμματεία της Ομάδας μου κατά την κατάρτιση της εν λόγω έκθεσης. Επίσης θα ήθελα να ευχαριστήσω τον κ. Poignant για τη συνεργασία του κατά την εκπόνηση της έκθεσής μου.
<P>
Τόσο εγώ όσο και ο κ. Poignant είχαμε το ίδιο μέλημα - να διασφαλίσουμε ότι οι εκθέσεις μας όχι μόνο είναι συμπληρωματικές, αλλά κυρίως δεν είναι αντιφατικές. Σε τελική ανάλυση εξετάζουν το ίδιο θέμα, και θέλω να πιστεύω ότι υπό το πνεύμα αυτό θα διεξαχθεί αύριο στην αίθουσα η ψηφοφορία αμφότερων των εκθέσεων.
<P>
Στο πλαίσιο του κανονισμού περί ιδρύσεως κοινοτικού συστήματος αλιείας και υδατοκαλλιέργειας, η Επιτροπή υποχρεούται να υποβάλει έκθεση, τουλάχιστον ανά τριετία, στο Ευρωπαϊκό Κοινοβούλιο, στο Συμβούλιο και στα κοινοτικά όργανα που αντιπροσωπεύουν τον τομέα, έκθεση σχετικά με την εφαρμογή των μέτρων που θεσπίζονται και τις εξελίξεις στην Κοινή Αλιευτική Πολιτική (ΚΑλΠ). Η έκθεση αυτή καλύπτει την περίοδο 1996-1998. Η επιλογή του χρόνου παρουσίασης της ανακοίνωσης αυτής της προσδίδει ιδιαίτερη σημασία, στο βαθμό που αντιπροσωπεύει μία γέφυρα προς το Πράσινο Βιβλίο που θα δημοσιευθεί τον επόμενο χρόνο σχετικά με την αναθεώρηση της Κοινής Αλιευτικής Πολιτικής. Δεν πρόκειται μόνο για μια ιστορική αποτύπωση του παρελθόντος, είναι σημαντική ένδειξη της κατεύθυνσης των απόψεων της Επιτροπής για το μέλλον και τη μορφή της ΚΑλΠ μετά το 2002, και ως τέτοια είναι ασφαλώς ευπρόσδεκτη.
<P>
Η έκθεση καλύπτει όλες τις πτυχές της Κοινής Αλιευτικής Πολιτικής συμπεριλαμβανομένης και της διατήρησης και διαχείρισης των πόρων, της διαρθρωτικής πολιτικής, της εξωτερικής αλιευτικής πολιτικής, της πολιτικής της αγοράς, του ελέγχου και της εποπτείας.
<P>
Στα συμπεράσματα της ανακοίνωσής της, η Επιτροπή παραθέτει μεταξύ των προτεραιοτήτων της τα ακόλουθα: μεγαλύτερη συνοχή μεταξύ των διαφόρων στόχων που επιδιώκονται από την Κοινή Αλιευτική Πολιτική όπως διατήρηση των πόρων, οικονομική αποτελεσματικότητα του στόλου και εξασφάλιση της απασχόλησης στις περιοχές που εξαρτώνται από την αλιεία· συνυπολογισμός της οικονομικής διάστασης της διαχείρισης της αλιείας· καλύτερη ενσωμάτωση της περιβαλλοντικής και αλιευτικής πολιτικής· βελτίωση των εργαλείων διαχείρισης όπως πολυετείς στόχοι διαχείρισης και στρατηγικές, διαχείριση της αλιευτικής προσπάθειας και πλήρη ένταξη της Μεσογείου στο κοινοτικό καθεστώς διαχείρισης· πιο υπεύθυνη διαδικασία λήψης αποφάσεων και διατήρηση της εξωτερικής διάστασης της Κοινής Αλιευτικής Πολιτικής.
<P>
Πολλά από αυτά τα σημεία μπορούν να υποστηριχθούν από εμάς. Πράγματι, όπως αναγνωρίζει η Επιτροπή, κάποιες από αυτές τις προτεραιότητες τις είχε θέσει το ίδιο το Κοινοβούλιο από καιρό. Θα ήθελα να σας επισημάνω, όπως και στην έκθεσή μου, αρκετά σημεία τα οποία θεωρώ σημαντικότατα. Εκφράζω την αποδοκιμασία μου για την παρούσα μη ικανοποιητική κατάσταση των ιχθυαποθεμάτων όσον αφορά τα μέτρα τεχνικής συντήρησης. Φρονώ ότι μπορεί ακόμη να επιτευχθεί μεγαλύτερη πρόοδος. Παρά τις πρωτοβουλίες που έλαβε η Επιτροπή όσον αφορά την ενίσχυση του διαλόγου της με τον κλάδο, πιστεύω ότι θα πρέπει να συνεχιστούν. Φρονώ ότι οι αλιείς θα πρέπει να συμμετέχουν περισσότερο στο έργο των επιστημόνων προκειμένου να αποκατασταθεί η αμοιβαία εμπιστοσύνη. Έχω σοβαρές υποψίες ότι τα πολυετή προγράμματα προσανατολισμού έχουν λειτουργήσει εισάγοντας διακρίσεις χωρίς να παράγουν μείζονα πλεονεκτήματα στο σύνολο του αλιευτικού τομέα.
<P>
Είμαι υπέρ της καθιέρωσης ενιαίων καθεστώτων ελέγχου σε όλη την Κοινότητα και της εναρμόνισης των κυρώσεων σε περίπτωση παραβάσεων. Είμαι υπέρ της αυστηρής εφαρμογής του κοινοτικού συστήματος ελέγχου όσον αφορά τα πλοία τρίτων χωρών που ασκούν δραστηριότητα στα κοινοτικά ύδατα. Είμαι υπέρ της μεγαλύτερης περιφερειοποίησης της Κοινής Αλιευτικής Πολιτικής μέσω της δημιουργίας πλήρους σειράς περιφερειακών μονάδων διαχείρισης και περιφερειακών συμβουλευτικών επιτροπών, που θα βασίζονται στη χρήση των περιοχών και υπο-περιοχών ΔΣΕΘ για τον καθορισμό των οριακών γραμμών. Στο πλαίσιο αυτό, θα ήθελα να τονίσω ότι η περιφερειοποίηση της αλιευτικής πολιτικής δεν είναι, επ' ουδενί, το ίδιο με την επανεθνικοποίηση της αλιευτικής πολιτικής. Ωστόσο, για να χρησιμοποιήσουμε και τα ίδια τα λόγια της Επιτροπής, περιλαμβάνουν τη συμμετοχή των ενδιαφερομένων - και παραθέτω σχετικά - "και στα τρία στάδια της διαδικασίας διαχείρισης και συγκεκριμένα διαβούλευση, λήψη αποφάσεων και εφαρμογή των ληφθεισών αποφάσεων" .
<P>
Πιστεύω ότι η έλλειψη συνοχής στην περιφερειακή εφαρμογή της ΚΑλΠ έχει οδηγήσει αναπόφευκτα σε έλλειψη εμπιστοσύνης προς την πολιτική και προς τα κοινοτικά θεσμικά όργανα. Πιστεύω ότι είναι απαραίτητο να διατυπωθεί η εφαρμογή της Κοινής Αλιευτικής Πολιτικής με σαφή και συνεκτικό τρόπο, και με τον ορισμό συναφούς συστήματος περιφερειοποίησης. Είμαι πεπεισμένος ότι αυτό θα πρέπει να περιλαμβάνει συγκεκριμένους παράγοντες όπως στενότερους δεσμούς μεταξύ αλιέων και επιστημόνων, αναγνώριση των κοινωνικό-οικονομικών παραγόντων στις περιοχές που έχουν μεγάλη εξάρτηση από την αλιεία, ευελιξία και απλοποίηση. Όπως έχω πράξει και πολλές φορές στο παρελθόν, επαναλαμβάνω την έκκλησή μου ότι προκειμένου να εξασφαλισθεί κατάλληλη πολιτική αποκέντρωσης είναι απαραίτητο να διατηρηθεί η πρόσβαση στα χωρικά ύδατα των 12 μιλίων ως αποκλειστική ζώνη κυριαρχίας των παράκτιων κρατών και να επεκταθεί μάλιστα η ζώνη αυτή στα 24 μίλια, όπως συμφώνησε ήδη το Σώμα αυτό το Φεβρουάριο του 1999.
<P>
Προσωπικά θα ήθελα να τονίσω ότι τα τελευταία αυτά δύο ζητήματα είναι θεμελιώδη για τη χώρα μου, την Ιρλανδία. Πιστεύω ότι πρέπει να δοθεί ύψιστη προσοχή στην ανάγκη για κοινωνική, οικονομική και περιφερειακή συνοχή και ύψιστη προτεραιότητα στην προστασία των πληθυσμών στις περιοχές εκείνες που εξαρτώνται σε μεγάλο βαθμό από την αλιεία.
<P>
Επιθυμία μου είναι η Επιτροπή να αναθεωρήσει την εφαρμογή της σχετικής σταθερότητας κατά τρόπον ώστε να λάβει καλύτερα υπόψη την ανάγκη για κοινωνική, οικονομική και περιφερειακή συνοχή. Δεν έχω την παραμικρή αμφιβολία ότι αυτό πρέπει να πραγματοποιηθεί χωρίς να τεθεί υπό αμφισβήτηση η ίδια αυτή θεμελιώδης αρχή. Θα ήθελα με την ευκαιρία αυτή να συγχαρώ τον κ. Varela Suanzes-Carpegna για την έκθεσή του. Το γεγονός ότι δεν υποβλήθηκαν τροποποιήσεις αποτελεί σαφή ένδειξη ότι όλοι μπορούμε να συμφωνήσουμε στο εν λόγω κείμενο. Έχω τη χαρά να δηλώσω ότι όλες οι ιδέες που περιέχονταν στη γνωμοδότησή μου εξ ονόματος της Επιτροπής Βιομηχανίας συμπεριλήφθηκαν στην έκθεση με τη μία ή την άλλη μορφή. Ο κ. Varela Suanzes-Carpegna μας σκιαγράφησε λεπτομερώς τη σημασία του πολυλειτουργικού ρόλου του αλιευτικού τομέα της ΕΕ, ο οποίος πρέπει να ληφθεί υπόψη στις μελλοντικές διαπραγματεύσεις του ΠΟΕ ώστε να εξασφαλιστεί ότι οι παραγωγοί της ΕΕ δεν θα βρίσκονται σε μειονεκτική θέση. Η Επιτροπή πρέπει να υποβάλει κατάλληλες διαπραγματευτικές προτάσεις. Αντίθετα με όσα συνέβησαν στον τομέα της γεωργίας, καλώ τον κ. Fischler να συμβουλευτεί τις προτάσεις του Σώματος αυτού για τον αλιευτικό τομέα.
<P>
Τελειώνοντας θέλω να πω ότι χαίρομαι που ο κ. Varela Suanzes-Carpegna αναγνώρισε την ανάγκη να ληφθούν υπόψη κοινωνικοί και οικονομικοί παράγοντες, όπως η απασχόληση σε παράκτιες περιοχές. Αυτό πρέπει να ληφθεί υπόψη κατά τις συζητήσεις με τον ΠΟΕ και κατά την αναθεώρηση της Κοινής Αλιευτικής Πολιτικής, και χαιρετίζω την αναφορά σε περιβαλλοντικά πρότυπα και σε πρότυπα υγιεινής και ασφάλειας των τροφίμων που περιέχεται στην έκθεση του κ. Varela Suanzes-Carpegna. Θα ήθελα επίσης να συγχαρώ τον συνάδελφο κ. Cunha για την έκθεσή του.

<SPEAKER ID=261 NAME="Poignant">
. (FR) Κύριε Πρόεδρε, η έκθεση που παρουσιάζω αφορά τις περιφερειακές συναντήσεις των ετών 1998 και 1999 που οργανώθηκαν από την επιτροπή. Η έκθεση αποτέλεσε αντικείμενο έντονης και ορισμένες φορές δριμύτατης συζήτησης στο πλαίσιο της επιτροπής όχι επειδή έχει αποφασιστικό χαρακτήρα ή πρόκειται να ληφθούν αποφάσεις, αλλά επειδή συμπεριλαμβάνεται, όπως οι εκθέσεις και των κκ Gallagher, Varela και Cunha, στις πρώτες εκθέσεις που θα μας οδηγήσουν στον προβληματισμό γύρω από την κοινή αλιευτική πολιτική του 2002.
<P>
Πρόκειται για ένα ευαίσθητο θέμα, εφόσον ο τομέας αυτός έχει πολύ συγκεκριμένες ιδιαιτερότητες και θίγει ορισμένες περιφέρειες της Ευρώπης, περιφέρειες αρκετά χαρακτηριστικές και περιορισμένες. Οι δραστηριότητες του τομέα αυτού δημιουργούν πολλές θέσεις εργασίας, τόσο στα προγενέστερα, όσο και στα μεταγενέστερα στάδια, από τις οποίες εξαρτώνται πολλές από τις περιφέρειές μας, χωρίς να μπορούν να βρεθούν εύκολα εναλλακτικές λύσεις σε περίπτωση κρίσης. Στις περιφέρειες αυτές ο καθένας γνωρίζει ότι η ημερομηνία της 31ης Δεκεμβρίου 2002 θα είναι αποφασιστικής σημασίας, επειδή συμπίπτει με τη νέα κοινή αλιευτική πολιτική, όπως ήταν το 1992, το 1982, όπως γίνεται κάθε 10 χρόνια.
<P>
Προκειμένου να διαμορφωθεί μια άποψη - και θεωρώ ότι αυτό ήταν καλή ιδέα - μια άποψη όσο το δυνατό πιο ολοκληρωμένη για την προετοιμασία αυτής της προθεσμίας, η επιτροπή οργάνωσε τη συστηματική διαδικασία διαβούλευσης με όλους τους εταίρους που συνδέονται ή σχετίζονται με τη δραστηριότητα αυτή, τόσο με την αποστολή ερωτηματολογίων, όσο και με την οργάνωση συναντήσεων. Όσον αφορά τις συναντήσεις, διοργανώθηκαν τριάντα και συγκέντρωσαν περίπου 1 500 άτομα.
<P>
Συζητήθηκε η μέθοδος που χρησιμοποιήθηκε όσον αφορά τη μορφή της έκθεσης αυτής. Ορισμένοι βουλευτές θα επιθυμούσαν να μη σταθεί η έκθεση πολύ στα ευαίσθητα σημεία του θέματος. Συζητήσαμε πολύ επ' αυτού στο πλαίσιο της επιτροπής μας του Κοινοβουλίου και η Επιτροπή Αλιείας δέχτηκε τελικά - επειδή πιστεύω ότι δεν υπήρχε άλλη επιλογή - την άποψη του εισηγητή, και όλοι μπόρεσαν να υποστηρίξουν φυσιολογικά τις θέσεις τους για το θέμα αυτό. Όσον αφορά το περιεχόμενο της έκθεσης, παρατηρούμε, ότι οι κάπως παραδοσιακές πολιτικές διαφορές είναι μικρότερες από τις εθνικές ή ακόμη και τις περιφερειακές διαφορές στο εσωτερικό του κάθε κράτους μέλους, και αυτός είναι ο λόγος για τον οποίο υποβλήθηκαν πολλές τροπολογίες. Η μελέτη των τροπολογιών αυτών κατέδειξε ότι οι αρχικές θέσεις διέφεραν αρκετά μεταξύ τους, αλλά η πολιτική συζήτηση επέτρεψε στις ομάδες να συγκλίνουν και να συνταχθεί ένα αρχικό κείμενο, μια σοβαρή βάση εκκίνησης για να ξεκινήσει, παράλληλα με τις άλλες εκθέσεις, η μεταρρύθμιση της κοινής αλιευτικής πολιτικής.
<P>
Διαβάζοντας τις τροπολογίες και σε γενικές γραμμές, οι περισσότερες διατάξεις που ψηφίστηκαν στην επιτροπή ακολουθούν την άποψη του εισηγητή με περισσότερες διευκρινήσεις και λεπτομέρειες. Στους μήνες που ακολουθούν, θα κοινοποιηθεί το Πράσινο Βιβλίο - νομίζω στο τέλος Μαρτίου του 2001- και θα ακολουθήσει το νομοθετικό κείμενο κατά τη διάρκεια του 2002. Μέχρι σήμερα, μπορούμε να διακρίνουμε δύο μεγάλες σχολές. Η πρώτη επιθυμεί να επανεξετάσει όλο το σύστημα και όλες τις βάσεις που είχαν ή έχουν τεθεί για την κοινή αλιευτική πολιτική. Η άλλη σχολή επιθυμεί, χωρίς να θέσει υπό αμφισβήτηση τις βάσεις της, να διευκρινίσει, να τροποποιήσει, να βελτιώσει το σύστημα ώστε ο τομέας της αλιείας να συνεχίσει να αναπτύσσεται ταυτόχρονα με τη διατήρηση και το σεβασμό των αλιευτικών πόρων. Όλοι γνωρίζουμε ότι ο ευρωπαϊκός τομέας της αλιείας πρέπει να αντιμετωπίσει τα προβλήματα που αντιμετωπίζουν σήμερα οι περισσότερες αλιευτικές βιομηχανίες στον κόσμο, και όχι μόνο στη δική μας ήπειρο ή στα δικά μας ύδατα. Η υπεραλίευση, που περιορίζει τα αποθέματα, τα αλιεύματα, τα εισοδήματα, αποτελεί την κυριότερη απειλή για το μέλλον των πόρων και τον ίδιο τον κλάδο της αλιείας. Ο αυξανόμενος ανταγωνισμός, που συνδέεται με την παγκοσμιοποίηση της αγοράς των αλιευτικών προϊόντων, αποτελεί μια συμπληρωματική πρόκληση.
<P>
Η μεγαλύτερη ανταγωνιστικότητα της αλιευτικής βιομηχανίας θα εξαρτηθεί από την ικανότητα προσαρμογής που θα επιδείξει ο κλάδος έναντι των επιβαλλόμενων περιορισμών τόσο από την κατάσταση των πόρων και από την εμπορική ζήτηση. Η κοινή αλιευτική πολιτική είναι το μέσο διαχείρισης το οποίο διαθέτει η Ένωση για τη διευθέτηση της αλιείας και της υδατοκαλλιέργειας. Η πολιτική αυτή διαμορφώθηκε για να καταστεί δυνατή η διαχείριση των κοινών πόρων και να τηρηθούν οι υποχρεώσεις που προβλέπονται στις πρώτες ευρωπαϊκές συνθήκες.
<P>
Η έκθεση μεταφράζει συνεπώς τους προβληματισμούς σχετικά με τις τέσσερις πτυχές της κοινής αλιευτικής πολιτικής: διατήρηση και διαχείριση των πόρων, διαρθρωτική πολιτική, οργάνωση των αγορών, σχέσεις με τις τρίτες χώρες. Γενικά, προτείνεται η διατήρηση των γενικών αυτών κατευθύνσεων της πολιτικής της Ένωσης στον τομέα της αλιείας. Αυτή είναι η κατευθυντήρια γραμμή. Η αρχή της πρόληψης, η οποία αποτελεί, θα μπορούσαμε να πούμε, πρόσφατη καινοτομία, διατυπώνεται καθαρά όπως και η βούληση να αναπτυχθεί η αλιεία με υπεύθυνο τρόπο.
<P>
Ειδικότερα, θα ήθελα να υπογραμμίσω ορισμένες προτάσεις, και κυρίως τη διατήρηση του status quo στα 6/12 μίλια. Το ίδιο ισχύει για τη διατήρηση των περιορισμών μετά τις επιστημονικές επαληθεύσεις με, αναγκαστικά, το θέμα της πρόσβασης στη Βόρεια Θάλασσα που θα είναι πιο έντονο, λόγω της διεύρυνσης. Προβλέπεται να διατηρηθεί η αρχή των TAC και των ποσοστώσεων υπό την προϋπόθεση να επανεξεταστούν. Αντιμετωπίζονται με δυσπιστία οι μεμονωμένες ποσοστώσεις που μπορούν να μεταφερθούν και προβλέπεται πιο έντονη αναθεώρηση των ΠΠΠ, εναρμόνιση των ελέγχων και των κυρώσεων και, φυσικά, δέσμευση ως προς τις συμφωνίες αλιείας και τα προγράμματα δράσης που αφορούν ειδικά τη Μεσόγειο.
<P>
Προσθέτω, και θα τελειώσω στο σημείο αυτό, το θέμα της περιφερειοποίησης που δεν θέλουμε να θεωρήσουμε επανεθνικοποίηση, όπως το είπε ο κ. Gallagher και, ταυτόχρονα, εισαγωγή κοινωνικών μέτρων στην κοινή αλιευτική πολιτική. Ο κ. Gallagher και εγώ ο ίδιος μπορεί να δώσαμε την εντύπωση ότι επαναλάβαμε τα ίδια πράγματα. Η πολιτική συνίσταται στην επανάληψη και στον αντίλογο. Επιλέξαμε την επανάληψη.

<SPEAKER ID=262 NAME="Cunha">
(ΡΤ) Κύριε Πρόεδρε, κύριε Επίτροπε, θα ήθελα απλώς να ζητήσω την κατανόησή σας ώστε, πριν περάσω στο θέμα της έκθεσής μου, να μου παραχωρηθεί ένα λεπτό για να μιλήσω σχετικά με το ζήτημα του Μαρόκου, και επειδή θέλω να συγχαρώ θερμά τον Επίτροπο Fishler για την αφοσιωμένη εργασία του στις διαπραγματεύσεις για την ανανέωση της αλιευτικής συμφωνίας με το Μαρόκο. Επίσης συγχαρητήρια αξίζουν προς τη Γενική Διεύθυνση Αλιείας της Επιτροπής.
<P>
Από την αρχή των διαπραγματεύσεων αντιμετωπίσαμε μία αδιάλλακτη στάση εκ μέρους των μαροκινών διαπραγματευτών που χρησιμοποίησαν απέναντι μας επιχειρήματα "βιωσιμότητας των αλιευτικών πόρων" για να μειώσουν τις δυνατότητες πρόσβασης του αλιευτικού στόλου της Ευρωπαϊκής Ένωσης. Ωστόσο γνωρίζουμε ότι αυτά δεν ήταν τα πραγματικά επιχειρήματα, διότι δεν χρησιμοποίησαν τα ίδια κριτήρια με άλλες τρίτες χώρες με τις οποίες έχουν συνάψει συμφωνίες, όπως και σε ιδιωτικές συμφωνίες με διάφορες επιχειρήσεις, ορισμένες από τις οποίες προέρχονται από την Ευρωπαϊκή Ένωση.
<P>
Δεδομένης της σημασίας της συμφωνίας του Μαρόκου για την αλιευτική οικονομία της Ευρωπαϊκής Ένωσης, θα έπρεπε ασφαλώς το ζήτημα αυτό να αναχθεί σε μεγάλη πολιτική προτεραιότητα πρώτου επιπέδου στο Ευρωπαϊκό Συμβούλιο, στο Συμβούλιο Εξωτερικών Υποθέσεων πέρα, φυσικά, από το Συμβούλιο Αλιείας. Και η εντύπωσή μου είναι ότι στη μάχη αυτή είδα σχεδόν μόνο του τον Επίτροπο Fishler και τις υπηρεσίες του, εκτός από μία παρέμβαση, σημαντική αλλά σποραδική, του Προέδρου της Επιτροπής. Στην πραγματικότητα, είναι αδιανόητο, ενώ η Ευρωπαϊκή Ένωση είναι πατρίδα τόσων χιλιάδων Μαροκινών και ενώ έχουν παραχωρηθεί στη χώρα αυτή τόσες εμπορικές διευκολύνσεις για την πρόσβαση των προϊόντων της στην αγορά μας, να υπάρχει εκ μέρους της τόσο μεγάλη έλλειψη αμοιβαιότητας απέναντι στη δική μας στάση ανοίγματος και συνεργασίας. Υπήρχαν λοιπόν σημαντικά πολιτικά πλεονεκτήματα που μπορούσαν να χρησιμοποιηθούν εκ μέρους των κοινοτικών αρχών στο υψηλότερο επίπεδο, με τη βοήθεια των περισσότερο εμπλεκόμενων κρατών μελών. Αλλά διαπιστώνουμε ότι τα πλεονεκτήματα αυτά δεν χρησιμοποιήθηκαν. Γιατί; Θα το δούμε όταν θα έλθει η ώρα αλλά, εν πάση περιπτώσει, επιθυμώ διακαώς να προχωρήσουμε γρήγορα σε μία λογική διαπραγμάτευση.
<P>
Ας περάσουμε τώρα στο θέμα της έκθεσής μου, τη Γουινέα Μπισσάου. Το πρωτόκολλο που διέπει τις αλιευτικές σχέσεις μεταξύ της Ευρωπαϊκής Ένωσης και της Δημοκρατίας της Γουινέας Μπισσάου υπογράφτηκε τον Ιούνιο του 1997 και τέθηκε σε ισχύ το Δεκέμβριο του έτους εκείνου, ενώ ισχύει μέχρι τον Ιούνιο του τρέχοντος έτους. Μετά από την ένοπλη σύγκρουση που έζησε η χώρα το 1998, η Επιτροπή υπέβαλε μία πρόταση απόφασης προς το Συμβούλιο και το Κοινοβούλιο στην οποία ζητούσε την αναστολή της συμφωνίας. Το Κοινοβούλιο, στην έκθεση Girao Pereira στις αρχές του 1999, θεώρησε δικαιολογημένη και θεμιτή την πρόταση της Επιτροπής, και εξέδωσε θετική γνωμοδότηση επιτρέποντας έτσι την αναστολή της συμφωνίας για το διάστημα που διαρκούσαν οι εχθροπραξίες, μετά από το οποίο θα ήταν δυνατό να αρθεί η αναστολή και να χορηγηθεί στην κυβέρνηση της Γουινέας Μπισσάου βοήθεια για ad hoc δράσεις στήριξης του τοπικού αλιευτικού τομέα, των υποδομών και των δραστηριοτήτων ελέγχου.
<P>
Μετά από ορισμένα διαδικαστικά και νομικά προβλήματα που τέθηκαν από μία προηγούμενη πρόταση της Επιτροπής, η Επιτροπή υποβάλλει τώρα μία νέα πρόταση. Αυτό το νέο κείμενο έχει ως στόχο, όπως και το προηγούμενο κείμενο, αλλά με διαφορετική νομική διατύπωση, να χορηγηθεί στις νόμιμες αρχές της Γουινέας Μπισσάου ένα ποσό ισοδύναμο με το μη καταβληθέν μέρος της οικονομικής αντιστάθμισης που προβλέπεται στην ισχύουσα συμφωνία, που ανέρχεται περίπου σε 6,5 εκατομμύρια ευρώ και προορίζεται αποκλειστικά για τη στήριξη δραστηριοτήτων τοπικής αλιείας, την ενίσχυση των μέτρων ελέγχου και την ανοικοδόμηση των αλιευτικών υποδομών που εν τω μεταξύ έχουν υποστεί ζημιές.
<P>
Η Επιτροπή, βάσει προγράμματος δράσεων που θα υπέβαλε η κυβέρνηση της Γουινέας Μπισσάου, θα προβεί στη χορήγηση του 50% της προβλεπόμενης οικονομικής αντιστάθμισης και θα καταβάλει το υπόλοιπο όταν η κυβέρνηση της χώρας υποβάλει τη λεπτομερή έκθεση σχετικά με την υλοποίηση των προβλεπόμενων δράσεων και τα επιτευχθέντα αποτελέσματα, έκθεση η οποία πρέπει να παραδοθεί στην Επιτροπή μέχρι τις 31 Μαΐου 2001. Θα πρέπει ωστόσο να παραταθεί η προθεσμία πληρωμής, εφόσον διαπιστώνονται τεράστια προβλήματα διοικητικής οργάνωσης στη Γουινέα Μπισσάου, στην κυβέρνησή της, μετά από την προαναφερθείσα ένοπλη σύγκρουση. Για το λόγο αυτό η Επιτροπή Αλιείας του Κοινοβουλίου ενέκρινε ως τελική προθεσμία για τις διαδικασίες των πληρωμών την ημερομηνία της 31ης Μαΐου 2003, αντί της αρχικής πρότασης για το Μάιο 2001. Ωστόσο, λαμβάνοντας υπόψη ότι η πρόταση της Επιτροπής είναι βασικά όμοια με εκείνη με την οποία συμφωνήσαμε το Μάρτιο 1999, ότι το προβλεπόμενο χρηματοδοτικό ποσό είναι ακριβώς το ίδιο και περιλαμβάνεται στο Πρωτόκολλο, και ότι η πρόταση επιδιώκει συγκεκριμένους στόχους, θεωρώ, ως εισηγητής, ότι το Κοινοβούλιο θα πρέπει να εκδώσει θετική γνωμοδότηση όσον αφορά την πρόταση αυτή.

<SPEAKER ID=263 LANGUAGE="DE" NAME="Langenhagen">
Κύριε Πρόεδρε, κύριε Επίτροπε, αυτήν την προκεχωρημένη ώρα κάτι καταφέραμε να κάνουμε και έτσι η πρώτη αυτή συζήτηση για την αλιεία στο 2001 είναι πράγματι ουσιώδης. Όλως ιδιαιτέρως χαίρω που βλέπω εσάς κύριε Fischler. Για πολύ καιρό οι συζητήσεις για την αλιεία στο Στρασβούργο γίνονταν Παρασκευή. Τώρα με το νέο έτος καταργήθηκε η Παρασκευή, και συζητούμε την Τρίτη. Αν και δε μας ακούν πολλοί συνάδελφοι σήμερα, εσείς τουλάχιστον ήλθατε. Ευχαριστώ πολύ γι' αυτό!
<P>
Αφενός μεν με την έναρξη του καινούργιου χρόνου συνδέονται πολλές προσδοκίες και ελπίδες, μεταξύ άλλων και των αλιέων μας στην Ένωση. Επισημαίνω το ζήτημα της μεταρρύθμισης της Κοινής Αλιευτικής Πολιτικής και την αναμενόμενη με αδημονία Πράσινη Βίβλο της Επιτροπής. Δυστυχώς όμως οφείλω να διαπιστώσω ότι οι ρυτίδες της ανησυχίας στο μέτωπο των συναδέλφων μου και - αν βλέπω καλά από εδώ - και στο δικό σας, κύριε Fischler, δεν απαλύνθηκαν.
<P>
Μία αιτία γι' αυτό είναι ασφαλώς οι συνεχιζόμενες και σκληρές διαπραγματεύσεις για την αλιευτική συμφωνία με το Μαρόκο. Φοβούμαι ότι δεν είναι ακόμη ορατό το φως στην άκρη της σήραγγας. Ωστόσο η - πώς να την περιγράψω - προσεκτική και διπλωματική προσέγγιση της Επιτροπής, είτε η δική σας κύριε Fischler, είτε του Προέδρου της Επιτροπής κ. Prodi, συνάντησε στην απέναντι πλευρά, θα έλεγα μάλιστα στην αντίπαλη πλευρά, πολύ λίγη ανταπόκριση και δεν οδήγησε σε πραγματικές προόδους. Λυπούμαι πολύ γι' αυτό, γιατί θέλω μία συμφωνία, αλλά, θα το πω ξεκάθαρα, όχι πάση θυσία.
<P>
Το δημοσιονομικό πλαίσιο είναι περιορισμένο και οι κοινοτικές πληρωμές πρέπει να βρίσκονται σε μία λογική σχέση αναλογίας με τις παροχές για τις οποίες χορηγούνται. Στο θέμα αυτό το Βασίλειο του Μαρόκου πρέπει επιτέλους να ακολουθήσει ένα δρόμο ρεαλιστικό και αξιόπιστο. Η πολιτική παρεμπόδισης που ακολουθούσε ως τώρα το Μαρόκο θα μπορούσε να μετατραπεί σε μπούμερανγκ, γιατί εν τέλει η αλιεία δεν είναι ο μόνος κοινός τομέας ανάμεσα στο Μαρόκο και την ΕΕ. Η ΕΕ δεν μπορεί να είναι ο ταύρος στο υαλοπωλείο της διπλωματίας, αλλά ούτε και ο ψύλλος, ο οποίος χοροπηδάει δεξιά και αριστερά χωρίς να μπορεί να προκαλέσει περισσότερο από μία απλή ενόχληση.
<P>
Έχουμε να συζητήσουμε την προσεχή δημοσιονομική αποζημίωση για τους ισπανούς και τους πορτογάλους αλιείς. Είναι πια πράγματι καιρός να αναλογισθούμε εναλλακτικές και να τις κατονομάσουμε, γιατί η βοήθεια δεν μπορεί να αποτελεί μόνιμη λύση. Στο πλαίσιο αυτό θα είναι ενδιαφέρον να εξετάσουμε επιτέλους προσεκτικά τη σχέση κόστους και αποτελέσματος των αλιευτικών συμφωνιών και να αντλήσουμε τα απαραίτητα συμπεράσματα. Στο σημείο αυτό ειδικά αναφέρεται ο συνάδελφος Gallagher στην έκθεσή του. Έχει γίνει μία πρώτη παρουσίαση, αλλά, φευ, πριν πολύ καιρό, και μετά επεβλήθη σιωπή! Ας επαγρυπνούμε να μην είναι η ηρεμία αυτή η ηρεμία πριν από την καταιγίδα, γιατί τα σημάδια δείχνουν ότι έρχεται καταιγίδα!
<P>
Καταρχάς θα ήθελα να ευχαριστήσω τον Pat Gallagher για την εξαίρετη έκθεσή του. Ως ένα από τα πιο δραστήρια μέλη της Επιτροπής Αλιείας εκπόνησε για μία ακόμη φορά αξιόλογο έργο. Δε χρειάζεται να αναλύσω ιδιαιτέρως τη σημασία μίας ανάλυσης των μέτρων και της ανάπτυξης ιδιαιτέρως ενόψει της μεταρρύθμισης της κοινής αλιευτική πολιτικής. Τι θα προτείνεται όμως στην αναμενόμενη από καιρό Πράσινη Βίβλο της Επιτροπής; Στόχος πρέπει κατ' εμάς να είναι ο συγκερασμός της βελτίωσης των αλιευτικών αποθεμάτων και της κοινωνικοοικονομικής σημασίας της αλιείας. Κι εδώ θεωρώ εκ των ων ουκ άνευ την ευρύτερη συμμετοχή των ενδιαφερομένων ομάδων. Και δεδομένου ότι υπάρχουν σημαντικές ελλείψεις, οι οποίες αναφαίνονται στον τομέα της γεωργίας επί παραδείγματι εξαιτίας της ΣΕΒ, απαιτούν και κατάλληλες, νέες συνθήκες διάθεσης στην αγορά των υγιών τροφίμων και των απαραίτητων πρωτεϊνούχων τροφών που είναι τα ψάρια.
<P>
Θα ήθελα να πω στους πάντες ότι μας αναμένει ένα μεγαλεπήβολο πρόγραμμα εργασίας. Χαίρω για τη δυνατότητα μιας ενδιαφέρουσας αντιπαράθεσης για το όφελος του μέλλοντος της ευρωπαϊκής αλιείας, πιστεύω όμως ότι δεν πρέπει ποτέ πια να εγκαταλείψουμε τις προσπάθειές μας.

<SPEAKER ID=264 LANGUAGE="ES" NAME="Miguιlez Ramos">
Κύριε Πρόεδρε, θα ήθελα να ευχαριστήσω τον Επίτροπο Fischler που εμφανίστηκε ενώπιον αυτού του Σώματος. Η παρουσία του ήταν αποτέλεσμα της αίτησης της Ομάδας του Ευρωπαϊκού Σοσιαλιστικού Κόμματος στη Διάσκεψη των Προέδρων και σας υπενθυμίζω ότι τον Οκτώβριο του 1999, ένα μήνα μετά την εκπνοή της συμφωνίας, λέγατε ότι "θα κάνετε ότι περνά από το χέρι σας για την ανεύρεση μιας λύσης" και επίσης ότι "πέφτατε στα βαθιά" . Δεκατέσσερις μήνες αργότερα είναι ο κοινοτικός στόλος αυτός που έχει πέσει στα βαθιά και το νερό έχει φτάσει ως το λαιμό. Αλλά δεν είμαι εγώ αυτός που θα σας κατηγορήσει. Πιστεύω ότι κάνατε ότι μπορούσατε, που όμως ήταν πολύ λίγο. Για εμένα το πρόβλημα είναι ότι δεν υπήρξε συντονισμένη προσπάθεια μεταξύ των διαφόρων υπηρεσιών της Επιτροπής, ούτε υπήρξε επαρκής πολιτική ώθηση εκ μέρους του Συμβουλίου, και το σοβαρότερο είναι ότι δεν υπήρξε, κατά τη γνώμη μου, διαύγεια, επιδεξιότητα και παράλληλη εργασία εκ μέρους της κυβέρνησης του κράτους που θίγεται περισσότερο.
<P>
Κύριε Varela, πιστεύω πως η επίσκεψη του κ. Πρόντι, η οποία κατά τη γνώμη μου είναι πολύ θετική, αντί να καθησυχάσει τον συγκεκριμένο τομέα τον ανησύχησε, ακριβώς λόγω της στιγμής που αυτή λαμβάνει χώρα. Αυτοί είναι οι δισταγμοί και οι αμφιβολίες που αυτήν την στιγμή κυριεύουν τον τομέα αυτόν.
<P>
Ο συγκεκριμένος τομέας επαναλαμβάνει επανειλημμένα πως δεν θέλει μία συμφωνία με οποιοδήποτε τίμημα και φοβάται ότι θα υπογραφεί μια συμφωνία μόνο για τους τύπους. Ο τομέας λέει ότι αυτό που προσφέρει το Μαρόκο, οι τεχνικές συνθήκες υπό τις οποίες θέλουν να θέσουν τον κοινοτικό στόλο, είναι απαράδεκτο, ότι υπάρχουν κάποιες τροποποιήσεις, μια σειρά περιορισμών για τις μηχανότρατες-ψυγεία και τα αλιευτικά πλοία που είναι απαράδεκτα.
<P>
Πιστεύω πως οι μαροκινές αρχές χρειάζονται ένα σαφές μήνυμα εκ μέρους της Ένωσης. Η Ένωση επιθυμεί μια θεμιτή συνεργασία με τους εταίρους της και τώρα διαπιστώνουμε ότι όλοι θα είχαμε κερδίσει περισσότερα αν η μαροκινή κυβέρνηση είχε ανταποκριθεί εγκαίρως στις εκκλήσεις της Κοινότητας. Είναι απαράδεκτο για 14 μήνες να επαναλαμβάνει η μαροκινή κυβέρνηση ότι δεν επιθυμούσε συμφωνία και τώρα προσπαθεί να κατηγορήσει εσάς, κύριε Fischler, για τη μη σύναψη της συμφωνίας και τη διακοπή των διαπραγματεύσεων. Το αποτέλεσμα θα είναι ότι οι επόμενοι Αυστριακοί, όπως εσείς, ή οι Σουηδοί που θα διαπραγματευτούν στη Ραμπάτ θα πιστεύουν ότι οι Μαροκινοί θέλουν ακριβώς το αντίθετο από εκείνο που λένε ή σκέφτονται.
<P>
Ολόκληρη αυτή η γελοία διαδικασία που έχει ήδη διαρκέσει 14 μήνες, δεν οδηγεί σε τίποτα καλό και αυτό για έναν απλό λόγο: γιατί σε συγκεκριμένους τομείς της Ένωσης οδηγεί στην απόρριψη της ίδιας της Ευρωπαϊκής Ένωσης. Εδώ περνάμε μέρες ολόκληρες συζητώντας για το δημοκρατικό έλλειμμα και την καλή διακυβέρνηση της Ένωσης, και μετά όταν συζητούμε ένα θέμα που αφορά άμεσα περισσότερους από 4 000 αλιείς, κάνουμε πως δεν βλέπουμε αυτό που είναι προφανές και δεν κάνουμε αυτό που θα έκανε οποιαδήποτε κυβέρνηση για να υπερασπιστεί ένα τόσο σημαντικό τμήμα του παραγωγικού της ιστού. Υπάρχουν κάποιοι που υποστηρίζουν ότι ο Πρόεδρος Πρόντι θα έπρεπε να είχε θέσει τροχοπέδη όχι μόνο στην αλιευτική συνεργασία αλλά και σε ολόκληρο το πρόγραμμα MEDA II.
<P>
Όσον αφορά τις εκθέσεις Poignant και Gallagher, που περιέχουν πολλά σημεία προς συζήτηση σχετικά με την μελλοντική μεταρρύθμιση της ΚΑλΠ, πιστεύω ότι με την έγκριση μιας σειράς τροπολογιών θα μπορέσουμε να επιτύχουμε δύο ισορροπημένα ψηφίσματα και να διορθώσουμε κάποιες αντιφάσεις. Αλλά μια ισορροπημένη συμφωνία, όπως αυτή που θα πρέπει να επιτύχουμε σχετικά με την Πράσινη Βίβλο, δεν σημαίνει ότι θα αποτελέσει το σημείο συνάντησης διαφορετικών ακραίων θέσεων, αλλά μια συνεκτική έκθεση που υποστηρίζει το μέλλον ολόκληρου του τομέα και την αειφορία της αλιείας ως οικονομική δραστηριότητα σε ολόκληρη την Ευρωπαϊκή Ένωση. Η ισορροπία που επιθυμούμε εμείς οι σοσιαλιστές θα επιτευχθεί μόνο με μια αλιευτική πολιτική βασιζόμενη σε επιστημονικά κριτήρια και προσαρμοσμένη στην αγορά και με την εξάλειψη των πολιτικών διακρίσεων που συνεχίζουν να υπάρχουν.
<P>
Στη διαδικασία της μεταρρύθμισης θα πρέπει να συμμετέχουν όλοι, όπως λέει ο συνάδελφός μας Poignant, τον οποίο συγχαίρω για το έργο του, που επετέλεσε σε δύσκολες συνθήκες. Η έκθεσή του φέρνει στην επιφάνεια πολλά από τα προβλήματα που θα πρέπει να συζητήσουμε κατά τη διάρκεια της μεταρρύθμισης της κοινής αλιευτικής πολιτικής. Έχει προσφέρει πολλές λύσεις, παραδείγματος χάρη σχετικά με τον κοινωνικοοικονομικό χαρακτήρα της αλιείας, την ανάπτυξη των κοινωνικών πτυχών της ΚΑλΠ, την ενημέρωση των κριτηρίων που καθορίζουν μια περιοχή ως εξαρτώμενη από την αλιεία.
<P>
Επίσης η έκθεση Gallagher είναι ενδιαφέρουσα διότι αναφέρεται σε κοινωνικές πτυχές ή ορίζει τις συμφωνίες με τρίτες χώρες ως θεμελιώδες μέρος της ΚΑλΠ.
<P>
Εμείς ζητάμε την κατάρτιση σαφών νομικών και επιστημονικών γνωμοδοτήσεων σχετικά με τους περιορισμούς πρόσβασης. Πιστεύουμε πως η μεταρρύθμιση της ΚΑλΠ δεν θα πρέπει να περιέχει κανένα στοιχείο διάκρισης πολιτικής φύσης ή βασιζόμενο στην εθνικότητα. Οι τροπολογίες μας υποστηρίζουν την διατήρηση του τρέχοντος ορίου των 6/12 μιλίων.
<P>
Τέλος, θα ήθελα να συγχαρώ τον κ. Varela, καθώς επίσης και τον κ. Cunha, για την εξαιρετική τους έκθεση σχετικά με την πρόκληση που παρουσιάζει η παγκοσμιοποίηση και τους κινδύνους που κάποιες πτυχές της συνεπάγονται για τον κοινοτικό αλιευτικό τομέα. Ο διεθνής άξονας της ΚΑλΠ, η ολοένα και περισσότερο απαραίτητη συμμετοχή μας σε πολυμερείς οργανισμούς είναι μια πρόκληση που εκκρεμεί. Το θέμα αυτό θα πρέπει να τεθεί εκ νέου εδώ και να συζητηθεί πολλάκις σε αυτήν την αίθουσα. Συγχαίρω τον κ. Varela για την πολιτική του διορατικότητα που θα μπορούσε να χαρακτηριστεί σχεδόν ποιητική.

<SPEAKER ID=265 LANGUAGE="EN" NAME="Attwooll">
Κύριε Πρόεδρε, κύριε Επίτροπε, θα ήθελα να συγχαρώ όλους τους εισηγητές για το εξαίρετο έργο τους. Μιλώ συγκεκριμένα για το θέμα της περιφερειακής διαχείρισης της Κοινής Αλιευτικής Πολιτικής. Στην πραγματικότητα ο όρος διαχείριση κατά ζώνες εκφράζει καλύτερα το είδος της ανάπτυξης που επιθυμούμε να εφαρμοστεί, γεγονός που σημαίνει ενδεχομένως μεγαλύτερη συμμετοχή στη διαδικασία λήψης αποφάσεων όλων εκείνων που ενδιαφέρονται άμεσα για κάποια από τις υποδιαιρέσεις ΔΣΕΘ, που αφορούν την αλιεία, την αλιευτική μεταποιητική βιομηχανία, την επιστήμη ή τη διατήρηση. Εάν το σύστημα αυτό είχε εφαρμοστεί νωρίτερα δεν θα αντιμετωπίζαμε σήμερα τόσες δυσκολίες όσον αφορά τις προτάσεις της Επιτροπής περί προγράμματος ανάκαμψης των αποθεμάτων γάδου στη Βόρεια Θάλασσα.
<P>
Η άποψη όσων σχετίζονται άμεσα με το θέμα είναι, όπως αναφέρθηκε αρχικά, ότι το πρόγραμμα θα έχει καταστροφική επίπτωση στους ενδιαφερόμενους βιομηχανικούς τομείς και ταυτόχρονα αρνητική επίπτωση στα αποθέματα γάδου, άποψη την οποία υποστηρίζουν σθεναρά οι υπέρμαχοι της διατήρησης.
<P>
Οι Σκώτοι ευρωβουλευτές είναι ιδιαίτερα ευγνώμονες στον Επίτροπο διότι μας δέχτηκε και μας διαβεβαίωσε ότι οι εν λόγω προτάσεις δεν έχουν ακόμη οριστικοποιηθεί. Έχει πραγματοποιηθεί μεγάλη προσπάθεια σε τοπικό επίπεδο, τόσο στη Σκωτία όσο και γύρω από τη Βόρεια Θάλασσα, όσον αφορά στα μέτρα διατήρησης γενικά και στην ανάκαμψη των αποθεμάτων γάδου ειδικότερα. Ευελπιστώ ότι η Επιτροπή θα λάβει πράγματι σοβαρά υπόψη της τα αποτελέσματα των προσπαθειών αυτών. Συγκεκριμένα, θα ήθελα να ζητήσω από την Επιτροπή να εγκαταλείψει την ιδέα περί υποχρεωτικής χρησιμοποίησης βρόχων δικτυώματος μεγέθους 140 χιλιοστών και να αναγνωρίσει το βαθμό στον οποίο ο στόλος της Σκωτίας εξαρτάται από τη μεικτή αλιεία. Συνεπώς, αντί να επιβάλει καθολικούς περιορισμούς σε σχεδόν 15 000 τετραγωνικά μίλια της Βόρειας Θάλασσας, θέλω να πιστεύω ότι θα επιλέξει τη μέθοδο του εποχικού αποκλεισμού περιοχών όπου παρατηρείται υψηλή συγκέντρωση γάδου.

<SPEAKER ID=266 LANGUAGE="EN" NAME="Hudghton">
Κύριε Πρόεδρε, κύριε Επίτροπε, ήταν αναπόφευκτο οι εκθέσεις Gallagher και Poignant όχι μόνο να διατυπώσουν παρατηρήσεις για το παρελθόν αλλά και να εστιάσουν λεπτομερώς στην αναθεώρηση της Κοινής Αλιευτικής Πολιτικής, και θεωρώ απολύτως ορθό οι βουλευτές να προσπαθούν να επηρεάσουν τη διαδικασία αναθεώρησης πριν από κάθε επίσημη διαβούλευση με το Κοινοβούλιο.
<P>
Είμαι της άποψης ότι ο κύριος στόχος της ΚΑλΠ, δηλαδή η διατήρηση των ιχθυαποθεμάτων, δεν έχει επιτευχθεί και για το λόγο αυτό καλούμαστε να αντιμετωπίσουμε χρόνο με το χρόνο δραματικές διακυμάνσεις στις ποσοστώσεις, όπως προκύπτει από την τρέχουσα κρίση με τα αποθέματα γάδου. Ακόμη, πρέπει να επανεξετάσουμε τη διαδικασία με την οποία, και το επίπεδο στο οποίο, λαμβάνονται οι αποφάσεις. Αρκετές από τις τροπολογίες που κατέθεσα επιχειρούν να καθιερώσουν ορισμένες σημαντικές αρχές σχετικά με την αναθεώρηση της ΚΑλΠ. Πρέπει να εξακολουθήσει να ισχύει η σχετική σταθερότητα καθώς ισχύουν ακόμη οι ορθοί λόγοι βάσει των οποίων συμπεριλήφθηκε εξαρχής ως θεμελιώδης αρχή. Επίσης, υπό το πρίσμα της εμπειρίας που αποκτήσαμε από περιοχές όπως το Shetland Box, πρέπει να συνεχιστεί και στο μέλλον το καθεστώς των ειδικά προστατευόμενων περιοχών βάσει επιστημονικών συμβουλών. Μπορεί μάλιστα να εφαρμοστεί το σύστημα διαχείρισης κατά ζώνες βάσει των περιοχών ΔΣΕΘ με τη συμβολή εκπροσώπων της αλιευτικής βιομηχανίας, της επιστήμης και της διατήρησης οι οποίοι θα είναι σε θέση να συμμετέχουν ουσιαστικά, όχι για να επανεθνικοποιήσουν την ΚΑλΠ, όχι για να αποσπάσουν ισχύ από το Συμβούλιο ή την Επιτροπή, αλλά για να επιτρέψουν σε όλα τα κράτη μέλη που έχουν ποσοστώσεις σε συγκεκριμένη ζώνη να συμβάλουν στο σχεδιασμό και την εφαρμογή ελέγχων που είναι σχετικοί, κατάλληλοι για τις περιοχές αυτές και που ενδέχεται, επομένως, να έχουν μεγαλύτερες πιθανότητες επιτυχίας.
<P>
Τα πρόσφατα γεγονότα κλόνισαν ακόμη περισσότερο την εμπιστοσύνη των Σκώτων στις διαδικασίες λήψης αποφάσεων και στη δομή της ίδιας της ΚΑλΠ. Πως μπορεί, για παράδειγμα, η Επιτροπή να αιτιολογήσει την ύπαρξη βαθμίδων βιομηχανικής αλιείας και ακόμη τις αυξήσεις της αλιείας λευκών ιχθύων ενώ ταυτόχρονα μειώνει τις ποσοστώσεις ιχθύων για ανθρώπινη κατανάλωση;
<P>
Ας αξιοποιήσουμε τις ευκαιρίες που προσφέρει η αναθεώρηση της ΚΑλΠ για να βρούμε την καλύτερη δυνατή λύση. Καλώ την Επιτροπή και το Συμβούλιο να εξετάσουν σοβαρά τη λύση της διαχείρισης κατά ζώνες στο πλαίσιο των στόχων ολόκληρης της Κοινότητας, φυσικά, αλλά έτσι ώστε τα ενδιαφερόμενα μέρη να μπορούν να συμμετάσχουν περισσότερο και ώστε η νέα ΚΑλΠ, όταν συμφωνηθεί, να μπορεί πραγματικά να επιτύχει τους στόχους της, δηλαδή τη μακροπρόθεσμη αειφορία των ιχθυαποθεμάτων στην Ευρώπη.

<SPEAKER ID=267 LANGUAGE="ES" NAME="Jovι Peres">
Κύριε Πρόεδρε, θα πρέπει να αναγνωρίσουμε το θαυμάσιο έργο των κκ Poignant και Gallagher, ωστόσο, ειλικρινά, πιστεύω ότι ο ζήλος τους, και πρόκειται για άτομα με τεράστια πείρα και γνώση του συγκεκριμένου τομέα, τους οδήγησε να προχωρήσουν πέρα από το θέμα των εκθέσεών τους σε κάποιες πτυχές. Το πρόβλημα είναι ότι οι τροπολογίες επιμένουν σε αυτήν την οπτική και εν γένει σε κάποιες πτυχές, είχαμε την έγκριση αντιφατικών πραγμάτων. Ελπίζω πως αύριο κανονικά, κατά την διεξαγωγή των ψηφοφοριών, θα μπορέσουν να διορθωθούν τα ζητήματα αυτά, γιατί η πολιτική μου ομάδα θα επιθυμούσε να υπερψηφίσει τις δύο αυτές εκθέσεις.
<P>
Ως προς το ζήτημα της αλιείας και την παγκοσμιοποίηση, πρέπει να αναγνωρίσουμε ότι το μειωμένο επίπεδο κοινοτικού ανεφοδιασμού δι' ιδίων μέσων με αλιευτικά προϊόντα έχει προκαλέσει την τόσο πρόωρη και έντονη απελευθέρωση των συναλλαγών από ότι σε άλλους τομείς, ωστόσο, η φύση καθαυτών των αλιευτικών δραστηριοτήτων, η σταδιακή εθνικοποίηση των αλιοτόπων ή άλλες περιστάσεις οι οποίες, παρουσιάζουν πολλές ιδιαιτερότητες, έχουν επιδράσεις παρόμοιες με αυτές της παγκοσμιοποίησης, έχουν επιδράσεις ιδιαίτερα έντονες σε κοινωνικό επίπεδο, κάποιες φορές με σοβαρές συνέπειες στις συνθήκες εργασίας, ή προκαλούν μετατοπίσεις των δραστηριοτήτων που αφορούν στην αλιεία. Πιστεύω πως η εξαιρετική έκθεση του κ. Varela επισημαίνει διορθωτικά μέτρα για αυτές τις αρνητικές επιπτώσεις. Θα ήθελα επίσης να συγχαρώ τον κ. Cunha.
<P>
Τέλος, όσον αφορά το θέμα του Μαρόκου, θα ήθελα να κάνω δύο επισημάνσεις: καταρχάς τις αρνητικές επιπτώσεις που έχει και θα έχει η έλλειψη συμφωνίας στις μειονεκτικές περιοχές της Κοινότητας, τόσο όσον αφορά τους αλιείς όσο και τις εξαρτώμενες δραστηριότητες που συνδέονται με την αλιεία. Λόγω του ότι είναι μειονεκτικές περιοχές, οι δράσεις αναδιάρθρωσης έχουν ελάχιστες πιθανότητες επιτυχίας.
<P>
Η δεύτερη διαπίστωση είναι ότι η στάση των μαροκινών διαπραγματευτών δύσκολα μπορεί να ταυτιστεί με εκείνη ενός κράτους με το οποίο μας συνδέει μια συμφωνία σύνδεσης. Σ' αυτήν την περίπτωση θα ήταν ευκταίο να γνωρίζει η Επιτροπή πως να κάνει τις μαροκινές αρχές να κατανοήσουν ότι η σύνδεση μπορεί να βασίζεται μόνο στην αμοιβαιότητα και να μπορεί να λάβει τα κατάλληλα μέτρα. Τα μέσα μαζικής ενημέρωσης υποστηρίζουν ότι στην περίπτωση που θα υπάρξει η συμφωνία, αυτό θα μπορούσε να βλάψει πάρα πολύ τα συμφέροντα της Ευρωπαϊκής Ένωσης. Εγώ θα επιθυμούσα την ύπαρξη μιας συμφωνίας και ελπίζω να γνωρίζει η Επιτροπή πως να επιβάλλει τα δικαιώματά της για αμοιβαιότητα.

<SPEAKER ID=268 NAME="Ribeiro e Castro">
Κύριε Πρόεδρε, κύριε Επίτροπε, θα ήθελα να επιστήσω την προσοχή σε ένα σημείο που θεωρώ ότι αφορά μία παράλειψη στην κοινή αλιευτική πολιτική. Θα ήταν σημαντικό να ληφθεί το σημείο αυτό υπόψη στην μεταρρύθμιση μετά το 2002, εφόσον αφορά την κατάσταση της αλιείας στις εξόχως απόκεντρες περιφέρειες. Ήταν σημαντικό η κοινή αλιευτική πολιτική να διαβάσει επίσης την τροποποίηση που έγινε στη Συνθήκη του Αμστερνταμ και να δώσει έμφαση στις δυνατότητες - κυρίως στην περίπτωση της Πορτογαλίας, με τις περιοχές των Αζόρων και της Μαδέρας, αλλά επίσης και των εξόχως απόκεντρων γαλλικών και ισπανικών περιφερειών - που απορρέουν από την κατάστασή τους. Η Ευρωπαϊκή Ένωση έχει τη δυνατότητα στις περιοχές αυτές, που είναι ιδιαίτερα μειονεκτικές, να επεκτείνει τη δική της ζώνη αποκλειστικής οικονομικής εκμετάλλευσης και είναι σημαντικό, στο πλαίσιο αυτό, να υπογραμμισθεί αυτή η στρατηγική σημασία για το μέλλον.
<P>
Όσον αφορά το Μαρόκο, εκτιμούμε τις πληροφορίες που έδωσε εδώ ο Επίτροπος, αν και για τους Πορτογάλους αυτό αποτελεί μικρή παρηγοριά. Η κατάσταση στην Πορτογαλία είναι ότι 40 σκάφη συνεχίζουν να είναι αγκυροβολημένα από το Δεκέμβριο 1999 και ότι, εάν μία μέρα συναφθεί η συμφωνία, πολλές από τις αντίστοιχες επιχειρήσεις μπορεί ακόμη και να μην είναι βιώσιμες. Επομένως, υποστηρίζω τις παρατηρήσεις που διατύπωσαν οι συνάδελφοι Arlindo Cunha και Miguelez Ramos με στόχο να επιδιωχθεί μία πιο σθεναρή θέση, τόσο από το Συμβούλιο όσο και από την Επιτροπή, στο διάλογο με την κυβέρνηση του Μαρόκου.
<P>
Γενικά, κρατάμε μία στάση επιφυλακτικής προσδοκίας όσον αφορά την αναθεώρηση της κοινής αλιευτικής πολιτικής το 2002. Είναι γνωστό ότι υπάρχει μία πολύ κρίσιμη προοπτική στην Πορτογαλία, διότι εάν η αλιεία πρέπει να είναι πηγή απασχόλησης, η πορτογαλική εμπειρία δείχνει ότι η κοινή αλιευτική πολιτική υπήρξε πηγή ανεργίας. Ελπίζουμε ότι η διατήρηση των ποσοστώσεων που αποφασίστηκε για φέτος θα αποτελέσει ένα πρώτο θετικό σημάδι για το μέλλον. Και παρακολουθούμε με ιδιαίτερο ενδιαφέρον το γεγονός ότι δόθηκε προσοχή στο αίσθημα διακριτικής μεταχείρισης που εκδηλώθηκε στις διαβουλεύσεις οι οποίες πραγματοποιήθηκαν τα τελευταία χρόνια, όπως επίσης και το πρόβλημα του περιφερειακού σχεδιασμού που πρέπει να ληφθεί δεόντως υπόψη. Τέλος, όπως ήδη υπογραμμίστηκε εδώ από το συνάδελφο μου Gallagher, θα θέλαμε αποκλειστικό δικαίωμα πρόσβασης 24 μιλίων για την παράκτια αλιεία.

<SPEAKER ID=269 LANGUAGE="ES" NAME="Fraga Estιvez">
Κύριε Πρόεδρε, συνεχίζω να έχω κάποιες αμφιβολίες σχετικά με τη μέθοδο που ακολουθείται, κυρίως στην έκθεση του κ. Poignant, και συνεχίζω να πιστεύω πως οι απόψεις του αλιευτικού τομέα που εκφράζονται στις περιφερειακές συνεδριάσεις άξιζαν μια διεξοδικότερη ανάλυση. Από την άλλη, οι κκ Gallagher και Poignant εξέφρασαν γνώμες σε πολλές περιπτώσεις αντίθετες από τα μέτρα που θα έπρεπε να περιέχει η ΚΑλΠ. Δεν μπορούμε να μην αναγνωρίσουμε τις προσπάθειες που κατεβλήθησαν εκ των υστέρων για την συλλογή των κριτηρίων, αλλά το Ευρωπαϊκό Λαϊκό Κόμμα φρονεί ότι σε κάποια βασικά θέματα υπάρχουν ακόμη ξεκάθαρες αντιφάσεις.
<P>
Συνεπώς, έχουμε υποβάλει μια σειρά τροπολογιών που αποσκοπούν κυρίως στην εξάλειψη της εντύπωσης ότι το Κοινοβούλιο δεν διαθέτει οριστική κρίση σχετικά με το μέλλον της ΚΑλΠ, διότι δεν είναι έτσι. Ενδεχομένως να μην συμφωνούμε με κάποια συγκεκριμένα μέτρα, αλλά αν κάτι βγαίνει από αυτές τις εκθέσεις είναι ότι το Κοινοβούλιο συμφωνεί πλήρως με τον αλιευτικό τομέα ως προς το ότι απαιτούνται ριζικές αλλαγές για την ΚΑλΠ. Για αυτόν τον λόγο, ζητώ την έγκριση των τροπολογιών μας διότι, πέραν του ότι σαφώς δεν οδηγούν σε νέες στείρες συζητήσεις, αντανακλούν αυτήν την φιλοδοξία για αλλαγή και την ανάγκη για ένα προβληματισμό σε βάθος σχετικά με την αλιευτική πολιτική κοιτάζοντας προς το μέλλον και όχι το παρελθόν.
<P>
Αν δεν υφίστατο αυτή η ανάγκη, το Συμβούλιο Υπουργών του περασμένου μηνός θα είχε ήδη πάρει μια απόφαση. Δεν μπορούμε να συνεχίσουμε έτσι. Τα βασικά λάθη που φέρει μαζί της η ΚΑλΠ από το ξεκίνημα της, θα πρέπει να τα πληρώνει κάθε τέλος έτους ο τομέας της αλιείας με μια σειρά περικοπών στις δραστηριότητές του, που είναι ολοένα σκληρότερες. Όταν φτάνουμε στα όρια που καθορίστηκαν εφέτος, θα πρέπει να αναρωτηθούμε ποιος οικονομικός τομέας θα μπορούσε να επιβιώσει με αυτούς τους κανόνες παιχνιδιού. Οι πόροι είναι σε μια ολοένα χειρότερη κατάσταση επειδή ακριβώς μια σειρά αλυσιδωτών λαθών στην πολιτική που ρυθμίζει την αλιεία όχι μόνο το επιτρέπει αλλά επιπλέον το προκαλεί. Ένας τομέας που περιορίζεται από μια σειρά πεπαλαιωμένων, αντιφατικών και πολλές φορές αδιανόητων κανόνων μπορεί να έχει μόνο μια πολύ περιορισμένη ευθύνη σε αυτήν την κατάσταση πραγμάτων, ωστόσο, είναι αυτός ο οποίος πληρώνει αποκλειστικά τις επιπτώσεις.
<P>
Η ΚΑλΠ έχει ανάγκη από μια πολύ ριζική ανανέωση που να προσφέρει λύσεις σε μια αλιευτική βιομηχανία που αντίθετα από τους κανόνες που τη διέπουν και ακόμη πέρα από αυτούς, κατάφερε να επιβιώσει και έκανε ότι μπορούσε για να εξελιχθεί και να συνεχίσει να παρέχει στις παράκτιες περιοχές πλούτο και θέσεις εργασίας. Για αυτόν τον λόγο θα επιμείνω ξανά ότι όταν είναι εμφανής η μη ικανοποίηση με την πολιτική των πόρων, τα άριστα αποτελέσματα της οποίας είχαμε την ευκαιρία να θαυμάσουμε για ακόμη μια φορά στο Συμβούλιο του περασμένου μηνός, με ένα σύστημα Συνολικών Επιτρεπόμενων Αλιευμάτων (TAC) που ευνοεί τις απορρίψεις, όταν χρήζουν επίλυσης θέματα όπως η σχετική σταθερότητα και η ελευθερία πρόσβασης, για να μην μιλήσουμε για την προσαρμογή στις Συνθήκες της ενιαίας κοινοτικής πολιτικής όπου συνεχίζουν να γίνονται διακρίσεις βάσει της εθνικότητας, η Επιτροπή δεν μπορεί να μας προτείνει σοβαρά ένα πρόχειρο σχέδιο Πράσινης Βίβλου όπως αυτό που συνέταξε. Αν η Επιτροπή πραγματικά πιστεύει ότι το μέλλον της ευρωπαϊκής αλιείας περνά όχι πλέον από την απλή τροποποίηση ενός κανονισμού, αλλά από την πρόταση μέτρων που ήδη περιέχονται στους υπάρχοντες κανονισμούς, αν η σημαντική πρόταση και η μεγάλη ανακάλυψη της Επιτροπής για την μελλοντική ΚΑλΠ θα είναι τα πολυετή TAC και η ενθάρρυνση των υδατοκαλλιεργειών, ίσως, κύριε Πρόεδρε, έχει φτάσει η στιγμή να ζητήσουμε με τη δέουσα σοβαρότητα να κάνει στην άκρη και να αφήσει το πεδίο ελεύθερο σε άλλα πρόσωπα που μπορούν να συνεισφέρουν νέες ιδέες και διαθέτουν ένα ελάχιστο αίσθημα ευθύνης.

<SPEAKER ID=270 NAME="Candal">
ΡΤ) Kύριε Πρόεδρε, κύριε Επίτροπε, αγαπητοί συνάδελφοι, πολύ σύντομα και συνοπτικά θέλω να μεταφέρω εδώ τρεις σκέψεις όσον αφορά την προβλεπόμενη αναθεώρηση της κοινής αλιευτικής πολιτικής.
<P>
Πρώτο: η πρόσβαση στα ύδατα και στους εσωτερικούς πόρους. Η διατήρηση των παραδοσιακών δραστηριοτήτων κάθε αλιευτικής κοινότητας πρέπει να αποτελεί μέριμνα της Ευρωπαϊκής Ένωσης. Επομένως, θεωρώ σημαντικό τουλάχιστον να διασφαλισθεί το αποκλειστικό δικαίωμα πρόσβασης στα αποκαλούμενα "χωρικά ύδατα" , εάν λάβουμε κυρίως υπόψη ότι οι δραστηριότητες που αναπτύσσει η μικρής κλίμακας αλιεία βασίζονται κατά τρόπο καθοριστικό στους παράκτιους πόρους κάθε κράτους μέλους.
<P>
Δεύτερο: η αρχή της σχετικής σταθερότητας και της πλήρους χρησιμοποίησης των αλιευτικών δυνατοτήτων που επιτυγχάνονται εκτός των κοινοτικών υδάτων. Η αρχή της σχετικής σταθερότητας αποτελεί ένα βασικό πυλώνα της κοινής αλιευτικής πολιτικής. Ωστόσο, η εφαρμογή αυτής της αρχής σχετικά με τις αλιευτικές ποσοστώσεις που λαμβάνονται από την Ένωση μέσω χρηματοδοτικών αντισταθμίσεων, τόσο σε συμφωνίες με τρίτες χώρες όσο και σε ύδατα τα οποία διαχειρίζονται περιφερειακές οργανώσεις αλιείας, μπορεί να οδηγήσει σε στρεβλές καταστάσεις. Συγκεκριμένα, η Κοινότητα δεν επωφελείται πλήρως από τις ποσοστώσεις που αποκτά έναντι τιμήματος σε ύδατα ορισμένων τρίτων χωρών, παρόλο που υπάρχουν κράτη μέλη που ενδιαφέρονται για τη χρησιμοποίησή τους. Έτσι, ενώ στις αποκαλούμενες συμφωνίες "με χώρες του νότου" προβλέπεται ότι, μετά τη χρησιμοποίηση από τα κράτη μέλη των αντίστοιχων αλιευτικών δυνατοτήτων, το μη χρησιμοποιηθέν τμήμα τίθεται στη διάθεση όλων των ενδιαφερόμενων κρατών μελών, στις λεγόμενες συμφωνίες "με χώρες του βορρά" ο μηχανισμός αυτός δεν εφαρμόζεται.
<P>
Η Ευρωπαϊκή Ένωση δεν χρησιμοποιεί πλήρως τις αλιευτικές ποσοστώσεις που ισχύουν στην ανοιχτή θάλασσα στο πλαίσιο των περιφερειακών οργανώσεων αλιείας, αν και υπάρχουν κράτη μέλη που ενδιαφέρονται να αλιεύσουν τις ποσότητες που δεν αλιεύθηκαν από τα κράτη στα οποία "κατακυρώθηκαν" οι ποσοστώσεις, σύμφωνα με την έκφραση. Έτσι υποχρεώνεται, με την ευκαιρία της αναθεώρησης των ποσοστώσεων που κατανέμονται στα συμβαλλόμενα μέρη, να δεχθεί την μείωση του μεριδίου της.
<P>
Τρίτο: ο ρόλος της Ευρωπαϊκής Ένωσης στη διεθνή σκηνή. Εφόσον η Ένωση στο σύνολό της είναι μία αλιευτική δύναμη σε παγκόσμιο επίπεδο και μία από τις μεγαλύτερες αγορές αλιευτικών προϊόντων, πρέπει να ζητήσει και να αναλάβει ένα ρόλο αντίστοιχο της σημασίας της στο πλαίσιο των διεθνών οργανισμών και ειδικά των περιφερειακών οργανώσεων αλιείας. Ευχαριστώ πολύ τον κ. Επίτροπο για την παρέμβασή του και του ζητώ να επιστρατεύσει τη δύναμη των δεκαπέντε κρατών μελών στη διαπραγμάτευση με το Μαρόκο και να μην είναι μόνο ο συνήγορος της Πορτογαλίας και της Ισπανίας.

<SPEAKER ID=271 LANGUAGE="EN" NAME="McKenna">
Κύριε Πρόεδρε, η Κοινή Αλιευτική Πολιτική, όπως πολλοί συνάδελφοι τόνισαν, απέτυχε να διατηρήσει τα ιχθυαποθέματα σε κατάλληλα επίπεδα ώστε να εξασφαλίσει μια βιώσιμη βιομηχανία. Αυτό οφείλεται εν μέρει τουλάχιστον στην αντιφατικότητα ορισμένων από τους στόχους της ΚΑλΠ όπως αυτοί ορίζονται στον κανονισμό 3760/92.
<P>
Είναι αδύνατο να ικανοποιηθούν αμφότερες η αγορά και η βιομηχανία και ταυτόχρονα να εξασφαλιστεί η διατήρηση των πόρων. Κατά την αναθεώρηση της ΚΑλΠ το επόμενο έτος είναι ουσιώδους σημασίας να τεθεί ως πρωταρχικός και κυρίαρχος στόχος η διατήρηση των ιχθυαποθεμάτων και η προστασία του θαλάσσιου περιβάλλοντος. Ο μόνος τρόπος για να πραγματοποιηθεί αυτό είναι μέσω της εφαρμογής, όσον αφορά τη διαχείριση των αλιευμάτων, αυστηρής και ευρείας προσέγγισης στηριζόμενης στην αρχή της προφύλαξης. Σύμφωνα με την προσέγγιση αυτή, πριν από την αλίευση αποθεμάτων στο πλαίσιο του εμπορίου πρέπει τουλάχιστον να πραγματοποιείται επιστημονική αξιολόγηση του αποθέματος και του συνόλου των επιτρεπόμενων αλιευμάτων βάσει της αρχής της διατήρησης.
<P>
Με άλλα λόγια, δεν θα επιτρέπεται πια η λεηλασία ορισμένων ειδών, ορισμένων αποθεμάτων ανοικτής θάλασσας στην οποία προβαίνουν επί του παρόντος κάποιες κοινοτικές χώρες. Αυτό σημαίνει ότι πρέπει να αξιολογείται κάθε νέο αλιευτικό εργαλείο ή κάθε σημαντική τροποποίηση των υφιστάμενων εργαλείων ως προς την επίπτωση που ενδέχεται να έχει στο απόθεμα-στόχο καθώς και κάθε είδος που αλιεύεται τυχαία, παρεμπιπτόντως ή κάθε επίπτωση στο θαλάσσιο περιβάλλον. Σημαίνει ότι οι αποφάσεις για το επιθυμητό επίπεδο διατήρησης των ιχθυαποθεμάτων πρέπει να λαμβάνονται με συντηρητικό πνεύμα. Η χρήση μέγιστου βιώσιμου επιπέδου απόδοσης παραγωγής ή οποιουδήποτε άλλου συναφούς σημείου αναφοράς είναι απλώς λανθασμένη, καθώς προκαλεί φαινόμενα υπερβολικής αλίευσης και εξάντλησης των αποθεμάτων.
<P>
Πρέπει να θεσπιστούν στόχοι και περιορισμένα σημεία αναφοράς βάσει των οποίων τα ιχθυαποθέματα θα διατηρούνται σε σχετικά υψηλά επίπεδα ώστε ο κίνδυνος μείωσης ή εξάντλησης των αποθεμάτων να είναι αμελητέος. Ο καλύτερος μέχρι σήμερα ορισμός της στηριζόμενης στην αρχή της προφύλαξης προσέγγισης περιέχεται στη συμφωνία των Ηνωμένων Εθνών για τα ιχθυαποθέματα, η οποία περιλαμβάνει και πολλές άλλες αρχές. Η ΕΕ έχει αποδεχθεί τις ιδέες της εν λόγω συμφωνίας για ορισμένα αποθέματα και πιστεύω ότι είναι καιρός να τους εφαρμόσει και στα δικά της αποθέματα.
<P>
Ειπώθηκαν κάποια πράγματα για το Μαρόκο· θα ήθελα, επομένως, μόνο να πω ότι επιμένουμε στην άποψή μας ότι εναπόκειται στο ίδιο το Μαρόκο, ως παράκτιο κράτος με κυριαρχικά δικαιώματα στα ιχθυαποθέματά του και στην αποκλειστική οικονομική του ζώνη, να αποφασίζει σχετικά με τον επιθυμητό τρόπο διάθεσης των πόρων του. Είμαστε επομένως αντίθετοι σε οποιαδήποτε άσκηση πολιτικής ή οικονομικής πίεσης προς το Μαρόκο με σκοπό να το παροτρύνουμε ή να το αναγκάσουμε να υπογράψει συμφωνία με την Ευρωπαϊκή Ένωση. Δεύτερον, είμαστε ανένδοτοι όσον αφορά τη συμπερίληψη σε ενδεχόμενη συμφωνία με το Μαρόκο οποιασδήποτε πρόσβασης σε ύδατα της Δυτικής Σαχάρας. Δεν αναγνωρίζουμε την εθνική κυριαρχία του Μαρόκου στην περιοχή αυτή και επομένως το Μαρόκο δεν έχει κανένα δικαίωμα να συζητά την πρόσβαση κοινοτικών σκαφών εκεί, για τον ίδιο λόγο ούτε η ΕΕ έχει δικαίωμα να προβαίνει σε συναφείς διαπραγματεύσεις με το Μαρόκο ή να επιτρέπει στα σκάφη με κοινοτική σημαία να πλέουν εκεί όπως συνέβη στο παρελθόν.

<SPEAKER ID=272 NAME="Figueiredo">
Κύριε Πρόεδρε, είναι γνωστή η κοινωνικοοικονομική σημασία του αλιευτικού τομέα, όχι μόνο σε επίπεδο άμεσων ή έμμεσων θέσεων εργασίας που δημιουργεί αλλά επίσης για την οικονομική ανάπτυξη πολλών περιφερειών και αλιευτικών κοινοτήτων, συμπεριλαμβανομένης της μικρής παράκτιας αλιείας που διασφαλίζει τον εφοδιασμό σε φρέσκο ψάρι και τη διατήρηση παραδόσεων και πολιτισμών της Ευρωπαϊκής Ένωσης. Ωστόσο, όπως επιβεβαιώθηκε στα περιφερειακά σεμινάρια, υπάρχουν σοβαρές επικρίσεις κατά της κοινής αλιευτικής πολιτικής, τόσο σχετικά με το σύστημα των συνολικά επιτρεπόμενων αλιευμάτων (TAC) και των ποσοστώσεων, όσο και σχετικά με το σύστημα των πολυετών προγραμμάτων προσανατολισμού (ΠΠΠ), που αποτέλεσαν μία δράση διακριτικής μεταχείρισης και δεν πρόσφεραν μεγάλα οφέλη στον τομέα, εφόσον επιβάλλεται τα κράτη μέλη που εκπλήρωσαν τους στόχους να μην τιμωρούνται με νέες μειώσεις της αλιευτικής προσπάθειας όσο οι υπόλοιπες χώρες δεν εκπληρώνουν τους στόχους που τέθηκαν στα προηγούμενα ΠΠΠ.
<P>
Κατέστη επίσης σαφές ότι η πλειοψηφία των επαγγελματιών της αλιείας διατηρεί αμφιβολίες όσον αφορά τις επιστημονικές γνωμοδοτήσεις σχετικά με τη διαχείριση και τη διατήρηση των αλιευτικών προϊόντων, παρότι δεν αμφισβητούν την ανάγκη διατήρησης των ειδών. Επιβάλλεται, επομένως, μία σε βάθος αναθεώρηση της κοινής αλιευτικής πολιτικής, με τη συμμετοχή των αλιέων και άλλων ενδιαφερόμενων μερών στη διαδικασία λήψης αποφάσεων έτσι ώστε η εμπειρία και η ικανότητά τους να συμβάλουν στη θέσπιση ενός πιο λειτουργικού και ρεαλιστικού συστήματος. Απαιτούνται κατάλληλα διαρθρωτικά μέτρα για να διασφαλιστεί η επιβίωση των κοινοτήτων που εξαρτώνται από την αλιεία και κοινωνικοοικονομικά μέτρα τα οποία θα βελτιώσουν τις συνθήκες διαβίωσης των αλιέων, οι οποίοι δεν είναι δυνατό να πλήττονται από ενδεχόμενα μέτρα προστασίας των ειδών, όπως συνέβη στο βόρειο τμήμα της Πορτογαλίας με τους αλιείς της σαρδέλας.
<P>
Πρέπει επίσης να ληφθεί υπόψη ο ιδιαίτερος χαρακτήρας των εξόχως απόκεντρων περιφερειών. Και είναι ιδιαίτερα σημαντικό, όπως αναφέρεται στην έκθεση Gallagher, να προχωρήσουμε προς την επέκταση της αποκλειστικής ζώνης στα 24 μίλια, απόφαση που άλλωστε έχει ληφθεί στο παρελθόν στο Κοινοβούλιο αυτό. Όσον αφορά τις διαπραγματεύσεις που διεξάγονται στο πλαίσιο του Παγκόσμιου Οργανισμού Εμπορίου, πρέπει να υπογραμμιστεί, όπως γίνεται στην έκθεση Varela Suanzes-Carpegna, ότι η κοινοτική αλιευτική δραστηριότητα δεν μπορεί να εξετάζεται κάτω από μία αμιγώς οικονομική οπτική ανταλλαγής προϊόντων. Η αλιεία στην Ευρωπαϊκή Ένωση έχει ένα πολυλειτουργικό χαρακτήρα, συμβάλλει στην σταθεροποίηση του κοινωνικού και οικονομικού ιστού των παράκτιων ζωνών, καθώς αποτελεί τρόπο ζωής και παράγοντα συνοχής σε μεγάλες παράκτιες περιοχές καθώς και εγγύηση ανεφοδιασμού σε είδη διατροφής.
<P>
Θα ήθελα ακόμη, κύριε Πρόεδρε, να κάνω μία αναφορά στις διεθνείς αλιευτικές συμφωνίες, οι οποίες διαδραματίζουν θεμελιώδη ρόλο για τον ανεφοδιασμό της ευρωπαϊκής αγοράς από τον ευρωπαϊκό στόλο. Αλλά είναι ιδιαίτερα ανησυχητικές οι πληροφορίες που φθάνουν σε εμάς εδώ, όχι μόνο όσον αφορά την καθυστέρηση στις αλιευτικές συμφωνίες με την Αγκόλα, αλλά επίσης και σχετικά με τις δυσκολίες για την ανανέωση της αλιευτικής συμφωνίας με το Μαρόκο. Επιβάλλεται όχι μόνο μία διασαφήνιση, πράγμα που ήδη έγινε, αλλά επίσης η λήψη μέτρων τα οποία θα διασφαλίζουν την προστασία των αλιέων και τα δικαιώματα των πλοιοκτητών που πλήττονται από την κατάσταση αυτή, όπως συμβαίνει στην Πορτογαλία.

<SPEAKER ID=273 LANGUAGE="NL" NAME="Van Dam">
Κύριε Πρόεδρε, το 2001 είναι το έτος εντός του οποίου η Επιτροπή πρέπει να διαμορφώσει μία νέα κοινή αλιευτική πολιτική. Πιστεύω ότι έχει πάρα πολύ μεγάλη σημασία να φροντίσει η Επιτροπή για τη συμμετοχή του αλιευτικού τομέα στην προετοιμασία των αποφάσεών της. Όταν τα πορίσματα των ερευνών θα μετατραπούν σε περιορισμούς των αλιευμάτων η Επιτροπή δεν πρέπει να συμβουλευθεί μόνο επιστήμονες αλλά και τους αλιείς, διαφορετικά οι προσπάθειες για την επιβολή ορίων αλιεύματος και ποσοστώσεων θα προσκρούσουν άσκοπα στην αντίστασή τους. Οπωσδήποτε στις Κάτω Χώρες, οι Ολλανδοί αναγνωρίζουν το ότι είναι απαραίτητο να περιορισθούν τα αλιεύματα, εφόσον βεβαίως υπάρχουν οι κατάλληλες προϋποθέσεις. Ένα άσχημο παράδειγμα είναι ο πρόσφατος περιορισμός του αλιεύματος για τους ολλανδούς αλιείς όσον αφορά την ευρωπαϊκή χωματίδα και τη γλώσσα που θα στοιχίσει 35 εκατομμύρια ευρώ. Πρόκειται για έναν περιορισμό ο οποίος, σύμφωνα με το Ευρωπαϊκό Συμβούλιο Αλιείας, είναι απαραίτητος για την προστασία του μπακαλιάρου, ενώ οι βιολόγοι ισχυρίζονται ότι ποτέ δεν δώσανε παρόμοια συμβουλή και ότι πρόκειται για πολιτική απόφαση.
<P>
Οι ευρωπαίοι αλιείς δρούν σε πολύ διαφορετικά ύδατα. Αυτό προϋποθέτει μία περιφερειακή αντιμετώπιση σύμφωνα με την αρχή της επικουρικότητας που ισχύει στην Ευρωπαϊκή Ένωση. Στην περίπτωση των Κάτω Χωρών, αυτό σημαίνει ότι η πολιτική θα χαράσσεται σε συνεργασία με άλλες χώρες της Βορείου Θαλάσσης για την περιοχή αυτή. Αυτές οι χώρες θα αποφασίζουν εάν το ευάλωτο σύστημα της Βορείου Θαλάσσης αφήνει περιθώρια για σκάφη προερχόμενα από άλλες περιοχές. Εάν η Ευρωπαϊκή Ένωση επιβάλλει την πρόσβαση άλλων σκαφών στη Βόρεια Θάλασσα, η επιβολή ποσοστώσεων για ψάρια για τα οποία δεν ισχύουν ακόμη ποσοστώσεις είναι μία από τις πιθανές επιλογές για τον περιορισμό της αλίευσης ψαριών για τα οποία ισχύουν ποσοστώσεις.
<P>
Τελειώνοντας θα ήθελα και εγώ να ευθυγραμμιστώ με το ερώτημα που έθεσε ο εισηγητής Gallagher για μια ανάλυση κόστους/οφέλους των αλιευτικών συμφωνιών που συνάπτει η Επιτροπή με τρίτες χώρες. Αυτός ο τρόπος διάθεσης των χρημάτων της Κοινότητας ωφελεί αναλόγως όλα τα κράτη μέλη; Αμφιβάλλω πάρα πολύ.

<SPEAKER ID=274 LANGUAGE="EN" NAME="Stevenson">
Κύριε Πρόεδρε, η συζήτηση των εξαίρετων εκθέσεων των συναδέλφων μου, κκ Varela, Cunha, Poignant και Gallagher, είναι αποτέλεσμα της κρίσης στον τομέα της κοινοτικής αλιείας. Η εξέταση των ριζικών μεταρρυθμίσεων της ΚΑλΠ, που είναι σαφώς αναγκαίες και που έπρεπε να είχαν πραγματοποιηθεί προ καιρού, γεγονός που τονίζουν οι εν λόγω εκθέσεις, είναι αποτέλεσμα της διαπίστωσής μας ότι τα ιχθυαποθέματα σημειώνουν συνεχή μείωση. Πάρα πολλοί ψαράδες κυνηγούν πολύ λίγα ψάρια. Συνεπώς, οι κοινοτικοί αλιευτικοί στόλοι συρρικνώνονται με αποτέλεσμα την απώλεια πολλών χιλιάδων θέσεων εργασίας στη θάλασσα και στην ξηρά.
<P>
Η κατάσταση στη Βόρεια Θάλασσα προκαλεί ιδιαίτερη ανησυχία. Το Δεκέμβριο το Συμβούλιο ανακοίνωσε δραστικές μειώσεις στα συνολικά επιτρεπόμενα αλιεύματα και στις ποσοστώσεις. Τώρα η Επιτροπή επιχειρεί να εφαρμόσει έκτακτα προσωρινά μέτρα υπέρ της ανάκαμψης των αποθεμάτων γάδου που άγγιξαν μη βιώσιμα επίπεδα στον τομέα αυτόν.
<P>
Είμαι ιδιαίτερα ευγνώμων, όπως και οι συνάδελφοί μου, οι υπόλοιποι Σκώτοι Ευρωβουλευτές, στον Επίτροπο Fischler που δέχτηκε να συναντηθεί μαζί μας νωρίτερα το απόγευμα προκειμένου να συζητήσουμε αυτά τα υπερβολικά έκτακτα μέτρα. Χαιρετίζουμε την καλή πρόθεση του κ. Fischler να συναντηθεί με τους επικεφαλής της βιομηχανίας προκειμένου να συζητήσει εναλλακτικές λύσεις σε σχέση με τις δρακόντειες προτάσεις που κοινοποιήθηκαν από τη ΓΔ Αλιείας τις τελευταίες ημέρες.
<P>
Η εφαρμογή λογικού, πολυετούς προγράμματος για την ανάκαμψη των αποθεμάτων του γάδου που θα περιλαμβάνει ρεαλιστικά τεχνικά μέτρα διατήρησης, ο αποκλεισμός των περιοχών ωοτοκίας του γάδου και ο παροπλισμός των μεγαλύτερων νέων αλιευτικών σκαφών αποτελούν σαφώς πιο λογικά μέτρα από την επιδίωξη εφαρμογής ενός σχεδίου που θα επιτρέψει στη βιομηχανική αλιεία να συνεχίσει απρόσκοπτα τις δραστηριότητές της σε μεγάλες απαγορευμένες περιοχές και θα οδηγήσει ενδεχομένως στην πτώχευση του μισού στόλου της Σκωτίας.
<P>
Σχετικά με τις εκθέσεις Poignant και Gallagher, υποβλήθηκαν ορισμένες τροπολογίες με στόχο την κατάργηση των ορίων των 6-12 μιλίων και την ελεύθερη πρόσβαση στο Shetland Box και στη Βόρεια Θάλασσα. Υπάρχουν ασφαλώς ορισμένα κράτη μέλη που θεωρούν ακόμη τους πόρους της Βόρειας Θάλασσας πλούσια λεία. Θέλω να πιστεύω ότι θα λογικευτούν ύστερα από τη συζήτηση αυτή.

<SPEAKER ID=275 LANGUAGE="DE" NAME="Kindermann">
Κύριε Πρόεδρε, πώς πρέπει να διαμορφωθεί και πώς θα διαμορφωθεί τελικά η κοινή αλιευτική πολιτική της Ευρωπαϊκής Ένωσης μετά το 2002; Το ερώτημα απασχολεί εδώ καιρό όσους ασχολούνται με την αλιεία. Οι εκθέσεις Poignant και Gallagher αποτελούν σημαντικούς σταθμούς στη συζήτηση για την προετοιμασία. Η πραγματική συζήτηση για τη μεταρρύθμιση όμως θα ξεκινήσει μόνο μετά την υποβολή της Πράσινης Βίβλου της Επιτροπής τους επόμενους μήνες - είναι ωστόσο κατανοητό το ότι οι εκπρόσωποι των πολύ διαφορετικών συμφερόντων από το χώρο της αλιείας στην Ευρωπαϊκή Ένωση προσπαθούν ήδη να επηρεάσουν τη διαδικασία προετοιμασίας μέσα στην Επιτροπή.
<P>
Εκφράζονται λοιπόν ορισμένες απαιτήσεις προς την Επιτροπή. Προς το παρόν πιστεύω, αν και είναι πολύ νωρίς, ότι το Ευρωπαϊκό Κοινοβούλιο έχει σαφή τοποθέτηση. Στο πλαίσιο των δύο εκθέσεων θα πρέπει να περιορισθούμε στην εξέταση των προβλημάτων και τη συζήτηση διαφόρων εναλλακτικών λύσεων.
<P>
Επένδυσαν και οι δύο εισηγητές πολύ έργο και επεξεργάστηκαν τα ουσιωδέστερα προβλήματα της κοινής αλιευτικής πολιτικής, και θα ήθελα να τους ευχαριστήσω θερμά γι' αυτό.
<P>
Θα αναφερθώ τώρα σε τρία από αυτά. Καταρχάς το ακανθώδες ζήτημα της πρόσβασης στα ύδατα, το οποίο θα έπρεπε τουλάχιστον να επανεξετασθεί στο πλαίσιο της μεταρρύθμισης. Βάση για τον προσδιορισμό ζωνών προστασίας πρέπει να είναι επιστημονικές αναλύσεις, από τα πορίσματα των οποίων πρέπει να συναχθούν τα αντίστοιχα συμπεράσματα.
<P>
Δεύτερον, η περιφερειοποίηση είναι ένα ακόμη σύνθημα, το οποίο προκαλεί διαρκώς αντιφατικές συζητήσεις. Αυτό που χρειάζεται εν προκειμένω όμως δεν είναι μία οποιοδήποτε περιφερειοποίηση. Στην ΕΕ έχουμε μία κοινή αλιευτική πολιτική, κι αυτό δεν αλλάζει.
<P>
Τρίτον, θα ήθελα κλείνοντας να επισημάνω για μία ακόμη φορά πόσο σημαντική είναι η εμπλοκή στην επικείμενη μεταρρύθμιση ολόκληρου του τομέα της αλιείας, των αλιέων, της επιστήμης, της βιομηχανίας και ούτω καθεξής. Μόνο έτσι μπορούμε να βελτιώσουμε την αποδοχή της νέας ΚΑλΠ από τους ενδιαφερομένους.

<SPEAKER ID=276 NAME="Piιtrasanta">
Verts/ALE). (FR) Κύριε Πρόεδρε, η αλιευτική πολιτική της Ευρωπαϊκής Ένωσης είναι τεράστιο θέμα. Αναφέρομαι σε αυτό εδώ υπό το πρίσμα της παγκοσμιοποίησης και του ειδικότερου προβλήματος της Γουινέας Μπισσάου.
<P>
Όσον αφορά την Ομάδα των Πράσινων, υπενθυμίζω ότι υποστηρίζουμε την αλιεία που σέβεται τη φυσική ισορροπία, την ανάπτυξη της μικρής αλιείας και της αλιείας με παραδοσιακά μέσα - που δημιουργεί θέσεις εργασίας - είμαστε υπέρ της επιλεκτικής αλιείας που σέβεται τα διαθέσιμα αποθέματα. Δεν πρέπει απλώς να επιδιώκεται ικανοποιητική οικονομική ανάπτυξη για τις επιχειρήσεις, αλλά και να διαφυλάσσονται οι κοινωνικές πτυχές.
<P>
Δεν υποστηρίζουμε τη χορήγηση επιδοτήσεων που ευνοούν την άκρως βιομηχανοποιημένη αλιεία, την αλιεία που εκμεταλλεύεται ανεξέλεγκτα τους πόρους και σπαταλά τα είδη και ζημιώνει την επισιτιστική ασφάλεια και τη βιοποικιλότητα, αυτή την αλιεία που επιτρέπει την υπερβολική αύξηση των στόλων, κλπ. Γι' αυτό, εκτιμούμε ότι οι δυνάμεις της ανεξέλεγκτης αγοράς αποτελούν μία από τις κυριότερες αιτίες που οδηγούν σε αυτήν την υπερεπένδυση, και ότι τα θέματα αυτά πρέπει να ληφθούν υπόψη στο πλαίσιο των διαπραγματεύσεων με τον ΠΟΕ σχετικά με την απελευθέρωση των ανταλλαγών.
<P>
Ζητάμε συνεπώς στην Επιτροπή να υποβάλει στα άλλα μέλη του ΠΟΕ κατάλληλες προτάσεις τόσο όσον αφορά τον προσανατολισμό των επιδοτούμενων τομέων, όσο και για τα κοινωνικά ζητήματα. Εξάλλου, δεν εγκρίνουμε γενικά τις αλιευτικές συμφωνίες για τις οποίες διεξάγονται διμερείς διαπραγματεύσεις μεταξύ της Ευρωπαϊκής Ένωσης και των τρίτων χωρών, συχνά μικρών, και των οποίων οι προϋπολογισμοί είναι συχνά του ίδιου μεγέθους με εκείνους των παρεχόμενων επιδοτήσεων.
<P>
Πρέπει να παραμείνουμε, όσο το δυνατό, σε ένα ενοποιημένο επίπεδο. Ωστόσο, στην περίπτωση της Γουινέας Μπισσάου, δεχόμαστε την προβλεφθείσα χορήγηση του αποθέματος των 6,5 εκατομμυρίων ευρώ, εφόσον πρόκειται να χρησιμοποιηθεί για δράσεις στήριξης της τοπικής αλιείας, για υποδομές και για δραστηριότητες ελέγχου, και εφόσον θα υποβληθεί τεκμηριωμένη έκθεση για τη χρήση αυτών των κεφαλαίων στο Κοινοβούλιο.

<SPEAKER ID=277 LANGUAGE="IT" NAME="Lisi">
Κύριε Πρόεδρε, κύριε Επίτροπε, θέλω καταρχάς να συγχαρώ τον συνάδελφο Varela που μας πρόσφερε μια έκθεση με όραμα, την οποία συμμερίζεται όλη η επιτροπή, και τον συνάδελφο Cunha, που επιτέλεσε ένα άριστο έργο. Δεν υπάρχει ωστόσο αμφιβολία ότι τα πιο ευαίσθητα σημεία και θέματα που εξετάζουμε σήμερα, όπως είπαν ήδη οι συνάδελφοι, είναι εκείνα των εκθέσεων Gallagher και Poignant.
<P>
Δεν θα επαναλάβω τους τεχνικούς λόγους που καθιστούν αυτά τα θέματα ευαίσθητα: τον λόγο των έξι και των δώδεκα μιλίων, το θέμα των προστατευόμενων περιοχών, το θέμα της διατήρησης της αρχής της σχετικής σταθερότητας, το θέμα της περιφερειοποίησης που μπορεί να ερμηνευθεί, κατά κάποιον τρόπο, ως επανεθνικοποίηση. Συμφωνώ με την ιδιαιτερότητα αυτών των θεμάτων και την ευαισθησία που υπογραμμίσθηκε από τους συναδέλφους. Πιστεύω επ' αυτού πως, ακριβώς επειδή βρισκόμαστε σε φάση μεταρρύθμισης - και αν γίνεται μεταρρύθμιση, είναι επειδή αυτό που έχουμε δεν λειτουργεί, διαφορετικά δεν θα είχαμε θέσει πρόβλημα μεταρρύθμισης - πρέπει να έχουμε πλήρη επίγνωση ότι δεν μπορούμε να τα αφήσουμε όλα ως έχουν ούτε, από την άλλη πλευρά, μπορούμε να διατηρήσουμε αντιφάσεις στις υποδείξεις που κάνουμε. Με την έννοια αυτή, το Ευρωπαϊκό Λαϊκό Κόμμα υπέβαλε ορισμένες τροπολογίες που επιδιώκουν, ακριβώς, να καταστήσουν πιο συνεκτικές τις θέσεις.
<P>
Θα ήθελα, όμως, να κάνω μία και μοναδική παράκληση στον Επίτροπο και σε όλους μας: είναι σημαντικό να βρούμε μια ισορροπία σε αυτά τα θέματα και από την άποψη ενός σπουδαίου πολιτικού λόγου. Βγήκαμε από την τελευταία σύνοδο ολομέλειας, τον Δεκέμβριο, στην οποία όλοι - Επιτροπή και Κοινοβούλιο - επικρίναμε τη Νίκαια, επειδή τον τελευταίο καιρό αποκτούσε έδαφος μια διαδικασία εθνικοποίησης και υπεράσπισης των συμφερόντων των χωρών και είπαμε ότι εκείνο το Συμβούλιο έθετε σε κρίση την κοινοτική μέθοδο. Τώρα πρέπει να εργαστούμε για να μην λείψει, ακριβώς σ' αυτόν τον τομέα που είναι παραδειγματικός, μια κοινή πολιτική, αλλά, για να το κάνουμε αυτό, πρέπει να δώσουμε απάντηση σε εκείνους που διαμαρτύρονται - και είναι οι επαγγελματίες του κλάδου - ότι δεν υπάρχει αρκετή συμμετοχή, ότι οι επιλογές δεν γίνονται από κοινού, ότι δεν υπάρχει επομένως συμμετοχή στη διαδικασία λήψης αποφάσεων.
<P>
Αν το κάνουμε αυτό, θα καταφέρουμε να δείξουμε - και είμαι πεπεισμένος ότι θα είμαστε σε θέση να το κάνουμε - ότι μπορούμε να χαράξουμε μια καλή κοινή πολιτική, θεωρώντας τις διαφορές πλούτο αντί μειονέκτημα και καθιερώνοντας τη συμμετοχή των επαγγελματιών όλων των κρατών μελών, και προπαντός των επαγγελματιών της αλιείας, με όλη τους την πολυπλοκότητα.

<SPEAKER ID=278 LANGUAGE="EN" NAME="Stihler">
Κύριε Πρόεδρε, είναι πάντα παρήγορο να βλέπει κανείς τα ίδια λίγα πρόσωπα σε κάθε συζήτηση με θέμα την αλιεία και θα ήθελα να διαβεβαιώσω τον Επίτροπο και τους συναδέλφους και φίλους ότι μπορεί να είμαστε λίγοι σε αριθμό αλλά ενδιαφερόμαστε πραγματικά για την αλιεία και, ανεξάρτητα από το πόσο αργά διεξάγεται η συζήτηση, να είστε βέβαιοι ότι θα είμαστε εκεί.
<P>
Η μεταρρύθμιση της ΚΑλΠ και η επικείμενη εμφάνιση του Πράσινου Βιβλίου σηματοδοτούν μια κρίσιμη καμπή για την αλιευτική βιομηχανία. Από τη μία πλευρά όλοι στην αίθουσα αυτή επιθυμούμε την επιβίωση της αλιευτικής βιομηχανίας, και όχι μόνο βέβαια επειδή μας αρέσει το ψάρι. Από την άλλη πλευρά, όμως, είμαστε αντιμέτωποι με σοβαρές επιστημονικές αποδείξεις περί σοβαρής μείωσης των ιχθυαποθεμάτων, σε τέτοιο σημείο που ορισμένα είδη ενδέχεται να εξαφανιστούν στο μέλλον.
<P>
Στη Σκωτία, όπως ανέφεραν απόψε πολλοί Σκώτοι συνάδελφοι, το θέμα του γάδου είναι κυρίαρχο στην ημερήσια διάταξη. Ορισμένοι λένε ότι πριν ακόμη την παρουσίαση της Πράσινης Βίβλου ο στόλος της Σκωτίας θα έχει συρρικνωθεί υπερβολικά λόγω των περικοπών στα συνολικά επιτρεπόμενα αλιεύματα, των ποσοστώσεων και λόγω των προτεινόμενων προτάσεων για ανάκαμψη των αποθεμάτων γάδου. Αλλοι υποστηρίζουν ότι αν θέλουμε να έχουμε στο μέλλον αλιευτική βιομηχανία πρέπει να μεριμνήσουμε για τη διατήρηση των αποθεμάτων, και παραπέμπουν σε άρθρο που είχε δημοσιευθεί στο περιοδικό Nature το 1996 το οποίο προειδοποιούσε για την εξάντληση των αποθεμάτων γάδου. Πραγματικά δεν γνωρίζω πως τετραγωνίζεται ο κύκλος, όμως, ως το τέλος του 2002 πρέπει να το καταφέρουμε.
<P>
Από συζητήσεις με τους ανθρώπους του κλάδου, με τους αρμόδιους στον τομέα της επιστημονικής έρευνας και της διατήρησης, προκύπτει ότι υπάρχει βούληση για συνεισφορά και ανάγκη για μεγαλύτερη συμμετοχή όλων των ενδιαφερομένων. Στη Σκωτία, η Ομοσπονδία των Αλιέων της Σκωτίας και το Παγκόσμιο Ταμείο για τη Φύση (WWF) ένωσαν τις δυνάμεις τους και πρότειναν μια καλύτερη λύση. Η πρόταση για διαχείριση κατά ζώνες και μεγαλύτερη περιφερειοποίηση της ΚΑλΠ είναι σοβαρή και υποστηρίζεται τόσο από τους φορείς της αλιείας όσο και από τους αρμόδιους για τη διατήρηση των ιχθυαποθεμάτων. Προτάσεις έχουν διατυπώσει και άλλες χώρες, γεγονός που ευνοεί τη συζήτηση.
<P>
Συνεπώς, κατά το τρέχον και το επόμενο έτος θα έχουμε την ευκαιρία να βελτιώσουμε σημαντικά την ΚΑλΠ. Ανυπομονώ να συζητήσω το θέμα αυτό τις Τρίτες που έρχονται στο Στρασβούργο.

<SPEAKER ID=279 NAME="Nogueira Romαn">
Κύριε Πρόεδρε, Επίτροπε κύριε Fischler, o Πρόεδρος κ. Ρομάνο Πρόντι παρασημοφορήθηκε από τον Βασιλιά του Μαρόκου και, ταυτόχρονα, υπέγραψε μία συμφωνία συνεργασίας με τη χώρα αυτή από την οποία αποκλείστηκε η αλιεία. Ο ευρωπαϊκός στόλος των αλιευτικών περιοχών Καναρίων-Σαχάρας δεν έχει βγει στη θάλασσα εδώ και ένα χρόνο και υπάρχουν χιλιάδες εργαζόμενοι στη στεριά. Η Επιτροπή δεν αναλαμβάνει τις ευθύνες της και είναι διατεθειμένη να υπογράψει μία περιορισμένη και ατυχή συμφωνία που θα ανοίξει τελικά το δρόμο για την καταστροφή του στόλου μας σε δύο ή τρία χρόνια.
<P>
Τα ψηφίσματα του Κοινοβουλίου αυτού αγνοούνται και το ίδιο το Κοινοβούλιο περιφρονείται. Τα κράτη μέλη, κυρίως η Ισπανία, στρέφουν το κεφάλι για να μην βλέπουν. Αυτή είναι η αξιοθρήνητη εικόνα που έχουν σήμερα για την Ευρωπαϊκή Ένωση οι πλοιοκτήτες, οι αλιείς και οι πληθυσμοί που πλήττονται στη Γαλικία, την Ανδαλουσία, τις Καναρίους Νήσους και την Πορτογαλία. Με λύπη μου πρέπει να σας πω, Επίτροπε κύριε Fischler, ότι δεν θα μπορούσατε να έχετε προκαλέσει χειρότερα αποτελέσματα.

<SPEAKER ID=280 LANGUAGE="NL" NAME="Maat">
Κύριε Πρόεδρε, θα ήθελα καταρχάς να συγχαρώ και τους δύο συναδέλφους Gallagher και Poignant για τον τρόπο με τον οποίο συνέβαλαν στην προσπάθεια για την εκπόνηση της νέας Πράσινης Βίβλου, γιατί η παρούσα συζήτηση μοιάζει με προετοιμασία της και θα μπορούσαμε να πούμε ότι χρησιμοποιούμε με κατάλληλο τρόπο τις εκθέσεις για να εκφράσουμε την άποψή μας γι' αυτό.
<P>
Αν κοιτάξουμε την αλιευτική πολιτική, είμαστε υποχρεωμένοι να παρατηρήσουμε ότι πρέπει σε ορισμένα σημεία να υπάρξει αλλαγή πορείας και σε σχέση με τη συζήτηση αυτή θα ήθελα να αναφερθώ σε ορισμένα σημεία, βεβαίως και από την άποψη της περιφέρειας από την οποία προέρχομαι, για να καταστήσω γνωστό τι αναμένουμε από την Πράσινη Βίβλο. Καταρχάς, υπάρχει το θέμα του ελέγχου στο εσωτερικό της Ευρωπαϊκής Ένωσης και ιδιαιτέρως ο έλεγχος των ποσοστώσεων. Το σημείο αυτό θα πρέπει στο μέλλον να ρυθμιστεί με καλύτερο τρόπο, γιατί αποτελεί ουσιαστική προϋπόθεση μιας πολιτικής η οποία έχει διαρθρωτικό χαρακτήρα. Πρέπει λοιπόν να υπάρχει καλός έλεγχος. Αυτό είναι και το σημαντικότερο σημείο και εν καιρώ θα πρέπει να εξετάσουμε το θέμα των κυρώσεων στον τομέα αυτό, για την περίπτωση που ορισμένες χώρες δεν διαθέτουν κατάλληλα συστήματα για τον έλεγχο των ποσοστώσεων.
<P>
Ένα άλλο σημαντικό σημείο της μελλοντικής πολιτικής είναι ένα πρόγραμμα αναδιάρθρωσης το οποίο θα πρέπει να καταρτισθεί για να αντικατασταθεί το σημερινό πρόγραμμα πολυετούς προσανατολισμού. Οι ευρωπαϊκές ενισχύσεις πρέπει να προωθούν κυρίως τον πραγματικό περιορισμό της δυναμικότητας και την πραγματοποίηση ποιοτικών επενδύσεων και επενδύσεων στο περιβάλλον με βάση τα ακόλουθα σημεία δράσης: μία ρύθμιση για τις ημέρες αλιείας σε όλες τις χώρες της Ευρωπαϊκής Ένωσης. Στη χώρα μου έχουμε πολύ καλές εμπειρίες με αυτή, πράγμα το οποίο αποδείχθηκε και στην διάσκεψη για την αλιεία που πραγματοποιήθηκε πριν από μερικούς μήνες στις Βρυξέλλες. Ένα δεύτερο σημείο είναι η καθιέρωση ρύθμισης για την πριμοδότηση της χρήσης διχτυών που περιορίζουν το παράλληλο αλίευμα, δηλαδή για μια πραγματική τεχνολογική βελτίωση. Το τρίτο σημείο αφορά την επονομαζόμενη ρύθμιση απόσυρσης για περιφέρειες οι οποίες πλήττονται έντονα από τη μείωση των αλιευμάτων. Λέγοντάς το αυτό έχω για παράδειγμα υπόψη μου τις περιφέρειες της Ευρώπης οι οποίες εξαρτώνται πάρα πολύ από τα αποθέματα μπακαλιάρου και τον περιορισμό αυτών. Εδώ η Ευρώπη πρέπει πραγματικά να επενδύσει.
<P>
Ένα τέταρτο σημείο είναι για μένα η αναδιοργάνωση της αλιευτικής πολιτικής, η οποία πρέπει να διαμορφωθεί ακόμη περισσότερο.
<P>
Ένα πέμπτο σημείο είναι η πραγματοποίηση επενδύσεων στην ασφάλεια των τροφίμων, δεδομένου ότι η συζήτηση για τη διοξίνη θα πλήξει τον αλιευτικό τομέα και εμείς θα πρέπει να βρούμε την κατάλληλη απάντηση.
<P>
Ένα έκτο σημείο είναι ότι, σε σχέση με τα περιβαλλοντικά προβλήματα κατά τη διεύρυνση της Ευρωπαϊκής Ένωσης πρέπει να δώσουμε ιδιαίτερη προσοχή στα προβλήματα τα οποία υπάρχουν εκεί στον χώρο της ασφάλειας των τροφίμων.

<SPEAKER ID=281 LANGUAGE="ES" NAME="Bautista Ojeda">
Κύριε Πρόεδρε, βρισκόμαστε μπροστά στην πλήρη ανικανότητα της Επιτροπής και του Συμβουλίου να διαπραγματευτούν εξ ονόματος των πολιτών. Τα στοιχεία του τελευταίου ευρωβαρόμετρου προβλέπουν μια αύξηση του σκεπτικισμού, που ίσως αποτελεί πιστή αντανάκλαση αυτής της ανικανότητας διαπραγμάτευσης.
<P>
Η βαρύτητά τους στη συμφωνία με το Μαρόκο ήταν μηδενική. Εξάλλου, ακόμη και η γαλλική Προεδρία μας είχε πει πως δεν ήταν σε θέση να εξασφαλίσει μια συμφωνία. Συνεπώς, μας προσεγγίζει ένα σημαντικό κοινωνικό πρόβλημα και δεν διαθέτουμε μια πραγματική εναλλακτική λύση. Τώρα, κάποιες από τις αλιευτικές πόλεις μας θα αναπτύσσουν την οικονομία τους βάσει και χάρη, εν μέρει, στα ναρκωτικά που καλλιεργεί και εμπορεύεται το Μαρόκο και που εμείς οι Ευρωπαίοι καταναλώνουμε.
<P>
Μπροστά στον εκβιασμό των αλεβιτών να διαπραγματευθούν τους πόρους ορισμένων αλιοτόπων που αντιστοιχούν στον λαό Σαχράουι, η Επιτροπή αποκρίνεται αντιμετωπίζοντας τους κοινοτικούς αλιείς ως πραγματικούς εχθρούς, προβαίνοντας σε περικοπές στις ποσοστώσεις και υποδεικνύοντας στο Μαρόκο τον δρόμο που πρέπει να ακολουθήσει, χωρίς να προτείνει εναλλακτική λύση. Μπορεί κάποιος να εξασφαλίσει σήμερα ότι όλα τα κοινοτικά πλοία που είχαν κάποια σχέση με την αλιεία στο Μαρόκο είναι αγκυροβολημένα; Συνεπώς, έτσι η σχέση Μαρόκου -Ευρωπαϊκής Ένωσης θα πληγεί σοβαρότατα. Το σύνολο των πόρων που προορίζονται για αυτήν τη συμφωνία θα πρέπει να χρηματοδοτήσει εξολοκλήρου εναλλακτικές λύσεις στις πληγείσες περιοχές.
<P>
Εντωμεταξύ, η Προεδρία της Επιτροπής προσπαθεί την τελευταία στιγμή να επιλύσει ένα πολύ παλιό πρόβλημα. Μας ανησυχεί το γεγονός ότι η λύση που προτείνεται αποτελεί μπάλωμα για τα μέσα μαζικής ενημέρωσης και όχι πραγματική λύση του προβλήματος.

<SPEAKER ID=282 LANGUAGE="IT" NAME="Musotto">
Κύριε Πρόεδρε, κύριε Επίτροπε, κυρίες και κύριοι συνάδελφοι, η παγκοσμιοποίηση είναι ένα φαινόμενο σε ανάπτυξη, που θα επιφέρει καινοτομίες και θα προξενήσει σημαντικές αλλαγές σε όλους τους τομείς της οικονομίας. Συμφωνώ πλήρως με τον συνάδελφο Varela όταν μιλά για την παγκοσμιοποίηση ως φαινόμενο με ποικίλες συνέπειες ανάλογα με τις συγκεκριμένες περιπτώσεις. Ενώ, για πολλούς, αποτελεί μια πρόκληση που παράγει πλούτο και ευκαιρίες, για άλλους ή για εκείνους που δεν ξέρουν ή δεν μπορούν να προσαρμοστούν στις αλλαγές, αποτελεί πηγή προβλημάτων και δυσαρεσκειών.
<P>
Στον τομέα της αλιείας η προσαρμογή σε μια οικονομία παγκόσμιων διαστάσεων είχε ποικίλες συνέπειες. Πράγματι, σε ένα πλαίσιο σαν αυτό της Σικελίας και της Σαρδηνίας, ορισμένοι στόλοι παράκτιας αλιείας μικρής κλίμακας, που μέχρι σήμερα αναπτύσσονταν και εποπτεύονταν σε τοπικό επίπεδο, απειλούνται από τον αντίκτυπο της παγκοσμιοποίησης και, σε πολλές περιπτώσεις, οι στόλοι αλιείας μικρής κλίμακας αποτελούν τον φέροντα άξονα τοπικών κοινοτήτων που ζουν από αυτή την οικονομική δραστηριότητα.
<P>
Ωστόσο, όταν μιλάμε για διαπραγματεύσεις σχετικά με την ελευθέρωση των συναλλαγών στους κόλπους του Παγκόσμιου Οργανισμού Εμπορίου, πρέπει να λαμβάνουμε υπόψη τις ιδιαίτερες συνθήκες, ώστε να μην καταλήξουμε σε μια πλήρη ελευθέρωση των τελωνειακών δασμών που ενδέχεται να προξενήσει ανεπανόρθωτες ζημίες και να σημάνει την κατακρήμνιση ολόκληρου του τομέα. Πρέπει, επομένως, να υποστηρίξουμε μια δασμολογική πολιτική που να βασίζεται στην αμοιβαιότητα των συναλλαγών, λαμβάνοντας υπόψη το γεγονός ότι, σε πολλές χώρες, οι εισαγωγές που προέρχονται από την Ευρώπη υποβάλλονται σε μη δασμολογικούς φραγμούς που εμποδίζουν την ορθή λειτουργία της ελεύθερης αγοράς.
<P>
Πρέπει, εξάλλου, να εμποδίσουμε την αλιεία ορισμένων μεταναστευτικών ειδών που στην Ευρώπη υποβάλλονται σε βιολογική σταθεροποίηση, αλλά σε άλλες χώρες μπορούν να αλιευθούν και στη συνέχεια να πουληθούν στην κοινοτική αγορά.
<P>
Θα ήταν, επίσης, σκόπιμο να επανεξετασθεί το σύστημα των υφιστάμενων εμπορικών προτιμήσεων, διότι ορισμένες τρίτες χώρες έχουν φθάσει σε επίπεδο ανάπτυξης που δεν δικαιολογεί πλέον τη χορήγηση τέτοιων προτιμήσεων.
<P>
Πρέπει, τέλος, να υποστηρίξουμε την πολιτική της Ευρωπαϊκής Ένωσης που εξαρτά την πρόσβαση των προϊόντων τρίτων χωρών στην κοινοτική αγορά από την πρόσβαση του ευρωπαϊκού στόλου στους ιχθυότοπους με τους οποίους γίνονται οι διαπραγματεύσεις.

<SPEAKER ID=283 LANGUAGE="DE" NAME="Fischler">
Κύριε Πρόεδρε, κυρίες και κύριοι, θα ήθελα εξ ονόματος της Επιτροπής να ευχαριστήσω καταρχάς θερμά όλους τους εισηγητές, αλλά και την Επιτροπή Αλιείας, καθώς και όλες τις εμπλεκόμενες επιτροπές για το ογκώδες έργο που εκπόνησαν προετοιμάζοντας την σημερινή συζήτηση. Ιδιαιτέρως δε θα ήθελα να ευχαριστήσω τον πρόεδρο της Επιτροπής Αλιείας κ. Varela για το συντονισμό όλων των εργασιών και για την ενδιαφέρουσα έκθεση πρωτοβουλίας που εκπόνησε.
<P>
Κύριε Varela, στην έκθεση αυτή δείχνετε ξεκάθαρα, ότι δεν είναι δυνατό να συζητείται το μέλλον της κοινής αλιευτικής πολιτικής χωρίς να λαμβάνεται υπόψη το ευρύτερο πεδίο των δραστηριοτήτων της αλιείας. Η αλιεία πλήττεται από την παγκοσμιοποίηση όπως και κάθε άλλη οικονομική δραστηριότητα. Μπορώ να προσυπογράψω εξολοκλήρου πολλές από τις παρατηρήσεις της έκθεσής σας και του σχετικού ψηφίσματος. Επισημαίνετε ότι η αλιευτική πολιτική δεσμεύεται από την αρχή της πολυλειτουργικότητας, δηλαδή μίας βιώσιμης αλιευτικής οικονομικής δραστηριότητας, η οποία θα διατηρεί τους πόρους και θα προστατεύει το θαλάσσιο περιβάλλον και ταυτόχρονα θα συμβάλλει σημαντικά στον οικονομικό και κοινωνικό ιστό των παράκτιων περιοχών που ασχολούνται με την αλιεία.
<P>
Χαιρετίζω δε ιδιαιτέρως την υποστήριξη που εκφράζετε προς τον αγώνα κατά της ανεύθυνης λαθραλιείας. Θα μας δοθεί αργότερα η ευκαιρία να συζητήσουμε τις λύσεις που μπορεί να δώσει η κοινότητα σ' αυτό το καυτό πρόβλημα. Σημειώνω πάντως, πως κι εσείς επιθυμείτε μία αποφασιστική αντιμετώπιση του προβλήματος.
<P>
Διαπιστώνω ότι τρία ακόμη σημεία της έκθεσης χρήζουν συζητήσεως. Καταρχάς βλέπω στην έκθεση μία κάποια τάση προς εντονότερη προστασία του διεθνούς ανταγωνισμού, για την οποία προβάλλεται η εξήγηση, ότι η αλιεία αποτελεί σημαντικό εργοδότη σε ορισμένες παράκτιες περιοχές. Σωστό είναι αυτό, αν όμως επιμένουμε μονομερώς να διατηρούνται οι θέσεις εργασίας μόνο με τη βοήθεια της αλιευτικής πολιτικής και δεν αντιμετωπίζουμε την κατάσταση των παρακτίων περιοχών ως σύνολο, διατρέχουμε τον κίνδυνο, υπό ορισμένες συνθήκες, να δώσουμε επιδοτήσεις που ακολουθούν λάθος κατεύθυνση. Κάτι τέτοιο θα ήταν αντιπαραγωγικό, και μάλιστα όχι μόνο για τους αλιευτικού πόρους, αλλά και για τις θέσεις εργασίας.
<P>
Η αλιεία θα πρέπει να στέκεται στα πόδια της χωρίς πατερίτσες. Σε ορισμένες περιπτώσεις αυτό μπορεί να οδηγήσει σε συρρίκνωση του status quo, όταν όμως κάποιες περιφέρειες πλήττονται από τέτοιες διαρθρωτικές προσαρμογές, πρέπει φυσικά να βοηθά η Κοινότητα. Πιο αποτελεσματική βοήθεια παρέχουμε όταν προσφέρουμε κυρίως στους νέους ένα μέλλον και τους παρουσιάζουμε εναλλακτικές ευκαιρίες απασχόλησης πέραν της αλιείας.
<P>
Δεύτερον, θα ήθελα να αναφερθώ στις διαπραγματεύσεις του ΠΟΕ που θίξατε κι εσείς. Όπως γνωρίζετε, δεν έχει ακόμη αποφασιστεί αν θα ξεκινήσει ένας νέος γύρος διαπραγματεύσεων και τι θέματα θα καλύπτει. Ακόμη όμως κι αν γίνει ένας γενικός γύρος, πολύ αμφιβάλλω αν με τα εκκρεμή θέματα που έχουμε, όπως επενδύσεις ή δικαίωμα εγκατάστασης, θα ήταν πρόθυμη η Κοινότητα να έρθει σε αντιπαράθεση για την αλιεία. Έτσι, μέχρι σήμερα, στα περισσότερα κράτη μέλη έχουν δικαίωμα να επενδύουν στον τομέα της αλιείας μόνο οι ντόπιοι ή υπήκοοι κράτους μέλους της ΕΕ.
<P>
Τρίτον, θα ήθελα να σας υπενθυμίσω κλείνοντας, ότι από τις απαρχές της κοινής αλιευτικής πολιτικής είναι αποδεκτό ότι η Κοινότητα έχει μία έδρα και μία ψήφο. Το καθαρά αριθμητικό μειονέκτημα αντισταθμίζεται κατά πολύ από το πλεονέκτημα της μεγαλύτερης δύναμης επιρροής στη διαμόρφωση της διεθνούς αλιευτικής πολιτικής. Συνοψίζοντας, θα ήθελα να διαπιστώσω ότι εσείς, κύριε Varela, προσφέρετε σημαντική συμβολή για την περαιτέρω συζήτηση σχετικά με το μέλλον της κοινής αλιευτικής πολιτικής. Η Επιτροπή θα λάβει ασφαλώς υπόψη τις παρατηρήσεις σας κατά την επεξεργασία της επόμενης Πράσινης Βίβλου.
<P>
Και φτάνω τώρα στις εκθέσεις και τις τροπολογίες των βουλευτών Gallagher και Poignant. Και οι δύο εκθέσεις έχουν κοινό σημείο εκκίνησης. Ο τομέας της αλιείας στην Κοινότητα υφίσταται πιέσεις, και μάλιστα από πολλές πλευρές ταυτόχρονα. Τα αλιευτικά αποθέματα μειώνονται, ο στόλος παρουσιάζει υπερβάλλον δυναμικό και η πρόσβαση στα αλιευτικά αποθέματα στα ύδατα τρίτων κρατών γίνεται όλο και πιο δύσκολη. Με χαρά διαπιστώνω ότι συμμερίζεστε στην ουσία της την ανάλυση της εκθέσεως της Επιτροπής για την υλοποίηση της αλιευτικής πολιτικής στη χρονική περίοδο 1996-1998. Μπορεί να επετεύχθησαν κάποιες πρόοδοι, λόγου χάρη ευελιξία στη διαχείριση των ετησίων αποθεμάτων, νέα TAC για μη ρυθμιζόμενα είδη της Βόρειας Θάλασσας,, ή ο κανονισμός για τα τεχνικά μέτρα ή την εισαγωγή του VMS, αλλά οφείλουμε να παραδεχθούμε ότι δεν έχουμε ακόμη επιτύχει να αντιστρέψουμε τις αρνητικές τάσεις σε πολλά σημαντικά εμπορικά είδη όπως ο γάδος και ο μπακαλιάρος της Μεσογείου. Και οι δύο εισηγητές υπογραμμίζουν τις εξής σοβαρές ελλείψεις τις οποίες διαπιστώνει και η Επιτροπή στην έκθεσή της: οι περιορισμοί της αλιευτικής προσπάθειας δεν λειτούργησαν ή δεν λειτούργησαν επαρκώς, ο κανονισμός για τα τεχνικά μέτρα στη Μεσόγειο ετέθη σε εφαρμογή με πολλές ελλείψεις, το ΠΠΠ 4 δεν είναι αρκετά φιλόδοξο, και δεν έχουν ενισχυθεί οι διατάξεις ελέγχου, όπως εμείς είχαμε προτείνει το 1998.
<P>
Οι συνεδριάσεις με τους διαφόρους εκπροσώπους του τομέα της αλιείας έδειξαν επίσης ότι πρέπει να βελτιώσουμε ή και να ανανεώσουμε εκ βάθρων πολλές πτυχές της αλιευτικής πολιτικής, για να επιτύχουμε μία νέα υπεύθυνη, βιώσιμη αλιεία. Παρά τις αντικρουόμενες απόψεις, οι ενδιαφερόμενοι συμφωνούν κατά πλειοψηφία ότι πρέπει να κάνουμε πολλά περισσότερα. Συγκεκριμένα πρέπει να ενισχύσουμε τους ελέγχους, να βελτιώσουμε την τήρηση των διατάξεων, να περιορίσουμε την απόρριψη αλιεύματος, να προωθήσουμε την επιστημονική έρευνα και να επιτρέψουμε τη συμμετοχή των ενδιαφερομένων, και ειδικότερα των ίδιων των αλιέων, σε πιο πρώιμη φάση και πιο εντατικά στη διαδικασία λήψεως αποφάσεων της αλιευτικής πολιτικής.
<P>
Η Επιτροπή λοιπόν συμφωνεί με πολλά σημεία των δύο εκθέσεων, όμως στο καυτό ζήτημα της ζώνης των έξι ή των δώδεκα μιλίων έχουμε την εντύπωση πως η πλειονότητα των ενδιαφερομένων υποστηρίζει τη διατήρηση του status quo.
<P>
Σε μερικές εβδομάδες η Επιτροπή θα δημοσιεύσει την Πράσινη Βίβλο μαζί με τις εκθέσεις βάσει του άρθρου 14, παράγραφος. 2 του κανονισμού 3760. Τη συζήτηση που θα προκαλέσουν αυτές, θα πρέπει να την εκμεταλλευθούμε για να βρούμε τις κατάλληλες λύσεις για την άρση των ελλείψεων που θα επισημαίνουν οι εκθέσεις και για να προσδώσουμε και πάλι μία βάση για το μέλλον στον τομέα της κοινοτικής αλιείας.
<P>
Οι στόχοι αυτής της διαδικασίας μεταρρύθμισης που ομόφωνα αναφέρουν οι τρεις εκθέσεις είναι, σύμφωνα με τις τροπολογίες, οι εξής: ο περιορισμός του υπερβάλλοντος δυναμικού και η βελτίωση της συνοχής ως προς τα περιβαλλοντικά μέτρα, για να διατηρούνται και να αποκαθίστανται τα αλιευτικά αποθέματα, η πιο άμεση συμμετοχή των ενδιαφερομένων στη λήψη των αποφάσεων και η πιο αποτελεσματική επίλυση των τοπικών ή κατεπειγόντων προβλημάτων, εξασφάλιση της τήρησης και εφαρμογής των διατάξεων και εν γένει βελτίωση της διαχείρισης της αλιείας, δηλαδή όλα όσα εμπίπτουν στον όρο χρηστή διοίκηση. Και μετά να δημιουργήσουμε ένα αλιευτικό τομέα, ο οποίος θα μπορεί να εκμεταλλεύεται τους πόρους κατά τρόπο βιώσιμο, αλλά και θα είναι οικονομικά βιώσιμος και σε διεθνές επίπεδο ανταγωνιστικός - κι εδώ θα έπρεπε να βοηθήσουμε εκείνους οι οποίοι θα χρειαστεί να στραφούν προς μία άλλη θέση εργασίας - να αναπτύξουμε μία εξωτερική αλιευτική πολιτική σε στενή συνάφεια με τις άλλες κοινοτικές πολιτικές για να επιτύχουμε υπεύθυνη και ορθολογική διαχείριση των πόρων και πάνω απ' όλα να αναπτύξουμε εκ νέου τη μεσογειακή διάσταση.
<P>
Και φθάνω έτσι στην έκθεση του κ. Cunha για τη Γουινέα Μπισσάου. Με την υποβληθείσα πρόταση διασφαλίζουμε τις δραστηριότητες του πληττόμενου κοινοτικού στόλου και ταυτόχρονα υποστηρίζουμε τον τοπικό αλιευτικό κλάδο. Με χαρά διαπιστώνω ότι ο εισηγητής υποστηρίζει την έκθεση. Το χορηγούμενο ποσό των 6,5 εκατομμυρίων ευρώ συνδέεται με το στόχο της αποκατάστασης του αλιευτικού εξοπλισμού, ο οποίος επλήγη βαριά από τις ένοπλες αντιπαραθέσεις στην Γουινέα Μπισσάου. Μέσω αυτών θα μπορέσει και ο κοινοτικός στόλος να εκμεταλλευθεί καλύτερα τις ευκαιρίες που δίνει η συμφωνία.
<P>
Θα θέλαμε ειδικότερα να υποστηρίξουμε τις εξής δραστηριότητες, δηλαδή την αποκατάσταση της υποδομής, τον έλεγχο και εποπτεία στο στόλο και την θέσπιση νέων ερευνητικών προγραμμάτων. Θα ήθελα εν προκειμένω να κάνω και ορισμένες παρατηρήσεις για τις συνθήκες που ορίζονται για την καταβολή των κονδυλίων: το πρώτο τμήμα ύψους 50% του συνολικού ποσού καταβάλλεται με την υποβολή από την κυβέρνηση του προγράμματος δράσης. Το υπόλοιπο ποσό, δηλαδή το δεύτερο ήμισυ, θα καταβληθεί όταν η Γουινέα Μπισσάου υποβάλει μία λεπτομερή έκθεση για την ανάπτυξη των επί μέρους δραστηριοτήτων του προγράμματος δράσης και τη χρήση των προβλεπομένων κονδυλίων.
<P>
Κλείνοντας θα πω δυο λόγια για τις τροπολογίες. Οι τροπολογίες 1, 2 και 3 παρατείνουν την προθεσμία για την υλοποίηση των απαιτουμένων δραστηριοτήτων ως το 2003. Κατ' εμέ αυτή η άποψη είναι και λογική και αιτιολογημένη, κι έτσι μπορεί η Επιτροπή να υποστηρίξει την τροπολογία. Συμμεριζόμαστε εξάλλου πλήρως τις απόψεις που εκφράζονται στην τροπολογία 4. Εξάλλου, ήδη ενημερώνουμε την αρμόδια για τον προϋπολογισμό αρχή για κάθε οικονομική και δημοσιονομική συναλλαγή στο πλαίσιο της διοργανικής συμφωνίας, και ως εκ τούτου είναι μάλλον περιττή η τροπολογία 4.
<P>
Όσον αφορά τις παρεμβάσεις κατά τη συζήτηση για την κατάσταση των διαπραγματεύσεων με το Μαρόκο, θα ήθελα να εκφράσω τις ευχαριστίες μου για την εμπιστοσύνη που εμφανώς δείχνει το Κοινοβούλιο στο έργο της Επιτροπής. Μπορώ να σας πω ότι εδώ και 14 μήνες de facto δεν υπάρχει πλέον συμφωνία. Είναι όμως αλήθεια ότι, δυστυχώς, η μαροκινή πλευρά μόνο κατά τα τέλη του περασμένου Οκτωβρίου, δηλαδή μόλις πριν από τρεισήμισι μήνες, έδειξε προθυμία να ξεκινήσει σοβαρές διαπραγματεύσεις για μία νέα συμφωνία. Εκμεταλλευθήκαμε το χρόνο που είχαμε ως τα Χριστούγεννα, κάνοντας ουσιαστικά μία συνάντηση την εβδομάδα για το τεχνικό κομμάτι των διαπραγματεύσεων, είτε στις Βρυξέλλες είτε στη Ραμπάτ. Από τις 2 ως τις 9 Ιανουαρίου γίνονταν ουσιαστικά κάθε μέρα διαπραγματεύσεις στη Ραμπάτ. Καταβάλαμε πράγματι τεράστιες προσπάθειες, και είναι λάθος να πιστέψει κανείς ότι το Συμβούλιο δεν μας υποστήριξε. Τόσο τα κυρίως ενδιαφερόμενα κράτη όσο και η Προεδρία μας στήριξαν στις προσπάθειές μας και πιστεύω ότι τελικά και η συνάντηση μεταξύ μαροκινού Βασιλέως και Προέδρου της Επιτροπής ήταν χρήσιμη. Ελπίζω πλέον να πάρουν το δρόμο τους οι διαπραγματεύσεις, για να φτάσουμε το ταχύτερο δυνατό στη γραμμή του τερματισμού.

<SPEAKER ID=284 NAME="Πρόεδρος">
Ευχαριστώ πολύ, κύριε Επίτροπε.
<P>
Η κοινή συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=13>
Μπανγκλαντές
<SPEAKER ID=285 NAME="Πρόεδρος">
Η ημερήσια διάταξη προβλέπει την κοινή συζήτηση σχετικά με:
<P>
την έκθεση (A5-0360/2000) του κ. Van den Bos, εξ ονόματος της Επιτροπής Ανάπτυξης και Συνεργασίας, σχετικά με την πρόταση απόφασης του Συμβουλίου για τη σύναψη της Συμφωνίας Συνεργασίας μεταξύ της Ευρωπαϊκής Κοινότητας και της Λαϊκής Δημοκρατίας του Μπανγκλαντές (7595/1/1999 - COM(1999) 155 - C5-0356/2000 - 1999/0086(ACC))·
<P>
την προφορική ερώτηση (B5-0004/2001) του κ. Miranda, εξ ονόματος της Επιτροπής Ανάπτυξης και Συνεργασίας, σχετικά με το Μπανγκλαντές.

<SPEAKER ID=286 NAME="Van den Bos">
Κύριε Πρόεδρε, το Μπανγκλαντές είναι πλούσιο και φτωχό την ίδια στιγμή. Πλούσιο σε ανθρώπινο κεφάλαιο, αλλά φτωχό σε πόρους. Είναι μία από τις φτωχότερες και πιο πυκνοκατοικημένες χώρες του κόσμου, η οποία πλήττεται συστηματικά από φυσικές καταστροφές. Γι' αυτό και έχει μεγάλη σημασία η Ευρώπη να δώσει όσο το δυνατόν μεγαλύτερη βοήθεια.
<P>
Η σύμβαση με την Ευρωπαοκή Ένωση επικυρώνει τις καλές αμοιβαίες σχέσεις και προσφέρει ένα άριστο πλαίσιο για την προαγωγή της αναπτυξιακής συνεργασίας και του εμπορίου. Παράλληλα, προσφέρει τη βάση για τη διεξαγωγή πολιτικού διαλόγου στον οποίο θα θιγούν θέματα όπως τα ανθρώπινα δικαιώματα, η χρηστή διαχείριση και οι δημοκρατικές ελευθερίες.
<P>
Πρόσφατα επισκέφθηκα το Μπανγκλαντές μαζί με το συνάδελφο Miranda. Διαπίστωσα ότι στη χώρα αυτή οι άνθρωποι αποδίδουν πολύ μεγαλύτερη σημασία στις σχέσεις με την Ευρώπη απ' ό,τι αντιλαμβανόμαστε. Η κυβέρνηση και η αντιπολίτευση, αλλά και ακαδημαϊκοί, δημοσιογράφοι, επιχειρήσεις και μη κυβερνητικές οργανώσεις θαυμάζουν την Ευρώπη και περιμένουν πολλά από μας, περισσότερα απ' ό,τι για παράδειγμα από την Αμερική. Εμείς δεν πρέπει να ντροπιάσουμε αυτές τις προσδοκίες και πρέπει να κάνουμε ότι μπορούμε για να προαγάγουμε τις θετικές εξελίξεις.
<P>
Στις θετικές τάσεις που παρατηρούνται το τελευταίο διάστημα συμπεριλαμβάνονται: μία οικονομική ανάπτυξη της τάξης του 4%, η συγκράτηση της ανάπτυξης του πληθυσμού, η μείωση του αναλφαβητισμού και η μεγαλύτερη συμμετοχή των γυναικών στην πολιτική και κοινωνική ζωή. Από την άλλη πλευρά, η χώρα υποφέρει από την αύξηση της βίας κατά των γυναικών στα νοικοκυριά, αλλά και στο δρόμο και σε πολιτικές συγκρούσεις. Σε ένα νοσοκομείο που επισκεφθήκαμε, περισσότερο από 30% των ασθενών ήταν κακοποιημένες γυναίκες. Η παιδική εργασία εξακολουθεί να είναι ευρέως διαδεδομένη, παρά τις πρόσφατες προόδους και τις πρωτοβουλίες που αναλήφθησαν από την κυβέρνηση και τη βιομηχανία.
<P>
Μαζικές πολιτικές απεργίες ακινητοποιούν συχνά τη ζωή στο Μπανγκλαντές. Για να υπάρξουν εξωτερικές επενδύσεις, η κυβέρνηση πρέπει να φροντίσει για την κοινωνική ειρήνη.
<P>
Τίθεται επίσης θέμα πολιτικής αστάθειας. Παρά τις μικρές ουσιαστικές διαφορές που υπάρχουν μεταξύ των δύο σημαντικότερων κομμάτων επικρατεί μια βαθιά ιστορική δυσπιστία. Η αντιπολίτευση πρέπει να αρχίσει και πάλι να διαδραματίζει εποικοδομητικό ρόλο. Χωρίς ειρηνική συνεργασία των μεγαλυτέρων κομμάτων, η χώρα δεν θα μπορέσει να βγει από το πολιτικό και οικονομικό αδιέξοδο στο οποίο έχει περιέλθει. Γι' αυτό και έχει ιδιαίτερη σημασία οι προσεχείς εκλογές να είναι δίκαιες. Η Ευρωπαϊκή Ένωση πρέπει οπωσδήποτε να στείλει παρατηρητές, στους οποίους θα πρέπει να συμπεριλαμβάνονται και μέλη του Ευρωκοινοβουλίου.
<P>
Εκτός από τα προβλήματα των πλημμύρων και της διάβρωσης των οχθών ποταμών, ο πληθυσμός υποφέρει σε μεγάλη κλίμακα από τη δηλητηρίαση του πόσιμου νερού. Η Ευρωπαϊκή Ένωση μπορεί καταρχήν να προσφέρει πολύτιμη βοήθεια για την αντιμετώπιση όλων αυτών των προβλημάτων. Στο πλαίσιο της βοήθειας που προσφέρεται κεντρική σημασία θα πρέπει να δοθεί στην ενίσχυση του κρατικού μηχανισμού. Από πολλές απόψεις το κράτος λειτουργεί άσχημα, και αυτό ισχύει ιδιαιτέρως για τους τομείς της οικονομίας και της παιδείας.
<P>
Δυστυχώς, όσον αφορά την παροχή βοήθειας, η Ευρωπαϊκή Ένωση δεν έχει μεταξύ των χορηγών μια τόσο καλή φήμη όσο θα έπρεπε να έχει. Τα χρήματα φθάνουν με μεγάλη καθυστέρηση και καμιά φορά δεν φθάνουν καθόλου στον προορισμό τους. Η αντιπροσωπεία δεν συμμετέχει όσο θα έπρεπε στον καθορισμό του προγράμματος. Η έλλειψη προσωπικού οδηγεί σε ελλιπή επίβλεψη των έργων. Εν ολίγοις, έχουμε ένα καλό πρακτικό παράδειγμα για την αναγκαιότητα των μεταρρυθμίσεων στον τομέα της διαχείρισης.
<P>
Για να είναι αποτελεσματική η βοήθεια, η Ευρωπαϊκή Επιτροπή, τα κράτη μέλη της και άλλοι χορηγοί πρέπει οπωσδήποτε να αλληλοσυντονίσουν την πολιτική τους. Οι πάμπολλες τοπικές μη κυβερνητικές οργανώσεις διαδραματίζουν βασικό ρόλο για την υλοποίηση των προγραμμάτων. Η βοήθεια κατανέμεται σε τομεακή βάση, πράγμα το οποίο ωφελεί την αποτελεσματικότητα αλλά καθιστά λιγότερο ορατή την Ευρώπη. Ωστόσο, τα πλεονεκτήματα είναι σημαντικότερα από τα μειονεκτήματα.
<P>
Ο πρωθυπουργός Hasina μας διαβεβαίωσε ότι η ειρηνευτική συμφωνία των Chittagong Hills εφαρμόζεται στο ακέραιο. Για να είμαι ειλικρινής όμως πρέπει να πω ότι από την επιτόπου επίσκεψή μας σχηματίσαμε διαφορετική εντύπωση. Δεν λειτουργεί ούτε η επιτροπή για την ύπαιθρο ούτε το περιφερειακό συμβούλιο, ενώ η στρατιωτική παρουσία δεν έχει μειωθεί καθόλου.
<P>
Για να δοθεί ευρωπαϊκή βοήθεια σε αυτή την περιφέρεια πρέπει να σημειωθεί σημαντική πρόοδος με την εφαρμογή της ειρηνευτικής συμφωνίας. Δυστυχώς, αυτό δεν έχει συμβεί ακόμα.
<P>
Η ανάπτυξη του Μπανγκλαντές εξαρτάται, πάνω από όλα, από τη χρηστή διοίκηση εκ μέρους των ηγετών της χώρας. Η Ευρώπη δεν μπορεί να προσφέρει τίποτα άλλο από βοήθεια. Το συμπέρασμά μου είναι ότι η χώρα δεν χρειάζεται σε καμία περίπτωση να είναι τόσο φτωχή, αυτό που πρέπει να κάνει είναι να χρησιμοποιήσει καλύτερα τον πλούτο της.

<SPEAKER ID=287 NAME="Maes">
Κύριε Πρόεδρε, στην ουσία θα μπορούσα να αρκεστώ σε αυτά που ανέφερε ο κ. Van den Bos και θα ήθελα να εκμεταλλευθώ την ευκαιρία για να τονίσω πόσο κατάλληλες είναι οι συστάσεις του Κοινοβουλίου στην περίπτωση αυτή.
<P>
Το Μπανγκλαντές έμεινε πάντα μια φτωχή χώρα για την οποία ακούγαμε σε τακτά διαστήματα και οι καταστροφές που την έπλητταν μας προξενούσαν πάντα ιδιαίτερη λύπη. Εάν κοιτάξει κανείς τους αριθμούς θα διαπιστώσει ξαφνικά ότι η περίπτωση της χώρας θα μπορούσε να χαρακτηριστεί ως επιτυχής, δεδομένου ότι υπάρχει μια οικονομική ανάπτυξη της τάξης του 5% του κατά κεφαλήν ΑΕγχΠ, η αύξηση των εξαγωγών είναι περισσότερο από 12,8% στα πέντε χρόνια που μεσολάβησαν μεταξύ 1993 και 1998, ενώ έχει ανασχεθεί και η αύξηση του πληθυσμού. Οι μητέρες έχουν πλέον από τρία αντί για επτά παιδιά. Εν ολίγοις, θα μπορούσαμε να πούμε ότι τα πράγματα πάνε καλά, αλλά φυσικά αναφερόμαστε στη διαφορά μεταξύ μιας χώρας που είναι πάρα πάρα πάρα πολύ φτωχή και μίας χώρας που είναι πάρα πάρα πολύ φτωχή. Εξακολουθούν βεβαίως να υπάρχουν προβλήματα αν λάβει κανείς υπόψη το γεγονός ότι 60 εκατομμύρια άνθρωποι ζουν κάτω από το όριο της φτώχειας και ότι η οικονομική ανάπτυξη δεν μπορεί να αντισταθμίσει την αύξηση του πληθυσμού. Από τις 162 χώρες του Δείκτη Ανθρώπινης Ανάπτυξης το Μπανγκλαντές δεν βρίσκεται στην πρώτη αλλά στην 145η θέση, γεγονός το οποίο είναι ιδιαίτερα θλιβερό.
<P>
Συνεπώς, αισθανόμαστε ικανοποίηση που επιτρέπεται πλέον η αφορολόγητη εισαγωγή των προϊόντων της χώρας αυτής στην ευρωπαϊκή αγορά. Νομίζουμε ότι αυτό θα επιδράσει ευνοϊκά, πιστεύουμε όμως ότι θα πρέπει να καταβάλλουμε περισσότερες προσπάθειες, για παράδειγμα, για να αναζωογονηθεί η οργάνωση της υφαντουργίας στη χώρα αυτή. Τέλος, υποστηρίζω τις προτάσεις να χρησιμοποιείται περισσότερο η ρήτρα για τα ανθρώπινα δικαιώματα η οποία αποτελεί το πρώτο άρθρο της συμφωνίας, για να μπορούν να συγκριθούν οι πτυχές που κατονομάστηκαν με τόση ευγλωττία από τον κ. Van den Bos.

<SPEAKER ID=288 NAME="Miranda">
Κύριε Πρόεδρε, κύριε Επίτροπε, σήμερα έχουμε επιτέλους την ευκαιρία να εκφράσουμε τη γνώμη μας σχετικά με τη νέα συμφωνία συνεργασίας που συνάφθηκε με το Μπανγκλαντές. Και όσον αφορά τη συμφωνία αυτή, ο εισηγητής και συνάδελφος μας Van den Bos, που ταξίδεψε μαζί μου στη χώρα αυτή πέρυσι, ανέφερε ήδη ότι την εγκρίναμε. Αλλά μετέφερε επίσης ορισμένες από τις βασικές γενικές γραμμές σχετικά με την άποψη της Επιτροπής Ανάπτυξης και Συνεργασίας για τη μελλοντική δράση των Κοινοτήτων στη χώρα αυτή.
<P>
Χωρίς να θέλω να επαναλάβω όσα ήδη αναφέρθηκαν, θα ήθελα να υπογραμμίσω εντούτοις ορισμένες πτυχές σχετικά με τις οποίες, άλλωστε, θα επιθυμούσαμε να ακούσουμε τις σχετικές απόψεις της Επιτροπής. Πρόκειται για την πιο πολυπληθή από τις αποκαλούμενες "λιγότερο αναπτυγμένες χώρες" . Ο εύθραυστος χαρακτήρας της οικονομικής κατάστασης, που χαρακτηρίζεται από την υπεροχή του πρωτογενούς τομέα ο οποίος καλύπτει περίπου το 65% του ενεργού πληθυσμού, καθώς και η οξύτητα των κοινωνικών προβλημάτων καθίστανται σαφείς από διάφορους δείκτες. Και σαν να μην έφτανε αυτό, έχουμε επιπλέον τις τρομερές θεομηνίες που πλήττουν μονίμως τη χώρα. Και, επιπλέον, η πολιτική κατάσταση, όπως ήδη αναφέρθηκε, αποτελεί ακόμη ένα βαθμό αστάθειας ανησυχητικό από όλες τις απόψεις. Στην επίσκεψη που πραγματοποιήσαμε σε αυτήν την ακόμα καινούργια χώρα μπορέσαμε να τα επιβεβαιώσουμε όλα αυτά : τη φτώχεια που πολλαπλασιάζεται και τις δυσκολίες στο επίπεδο της υγείας και της εκπαίδευσης, αλλά και ορισμένες δυνατότητες που διαφαίνονται, τις πρωτοβουλίες που απορρέουν από τη συνεργασία και οι οποίες αναπτύσσονται σε ποικίλα επίπεδα, τόσο με ευθύνη του κράτους όσο και εκείνες που υλοποιούνται από τις ΜΚΟ, την ενδιαφέρουσα προσφυγή στις πιστώσεις μικρής κλίμακας, αν και περιορισμένης εμβέλειας, το ρόλο και την ιδιαίτερα δύσκολη κατάσταση των γυναικών. Διαπιστώσαμε επίσης τα καταστροφικά αποτελέσματα από τις διαδοχικές πλημμύρες και τη διάβρωση, και επίσης τους κινδύνους και τις συνέπειες αυτής της τρομερής καταστροφής για την οικολογία και την υγεία που προέκυψε από την ύπαρξη αρσενικού στο νερό το οποίο χρησιμοποιείται για κατανάλωση.
<P>
Μπορέσαμε επίσης να διαπιστώσουμε τις αδυναμίες που υπάρχουν στον πολιτικό τομέα, ιδιαίτερα έκδηλες στο κλίμα έντονης βίας που σημαδεύει τις σχέσεις μεταξύ της κυβέρνησης της κ. Hasina Wajed, της Λίγκας Awani, και των δυνάμεων της αντιπολίτευσης, κυρίως του Εθνικιστικού Κόμματος του Μπανγκλαντές που, άλλωστε, δεν συμμετέχει κανονικά στις εργασίες του κοινοβουλίου. Ή τις δυσκολίες και τις καθυστερήσεις για την επίλυση της σύγκρουσης με τους πληθυσμούς της περιοχής του νότιου τμήματος της χώρας, κυρίως του Chittagong Hilla Tracts.
<P>
Σήμερα, όπως είναι γνωστό, η Ευρωπαϊκή Ένωση είναι ο βασικός εμπορικός εταίρος του Μπανγκλαντές. Προς την Ευρωπαϊκή Ένωση κατευθύνεται περίπου το 45% των εξαγωγών της χώρας. Και αυτή έχει επίσης επωφεληθεί από ορισμένα αναπτυξιακά μέσα, κυρίως τη βοήθεια για τεχνική και χρηματοοικονομική συνεργασία με τις ασιατικές χώρες, την επισιτιστική και ανθρωπιστική βοήθεια και την εξαίρεση από τελωνειακούς δασμούς στις εξαγωγές. Και η Ευρωπαϊκή Ένωση έχει επίσης χορηγήσει σημαντικό τμήμα της εξωτερικής βοήθειας που προορίζεται για τη χώρα αυτή και από την οποία άλλωστε εξαρτάται σε μεγάλο βαθμό η χώρα. Γνωρίζουμε, εξάλλου, ότι η παρούσα συμφωνία αποτελεί συνέχεια της συμφωνίας του 1976, με δυνατότητα να διευρυνθεί ανάλογα με τις μελλοντικές ανάγκες.
<P>
Το ζήτημα που ασφαλώς τίθεται για μας, στο πλαίσιο που προαναφέραμε, είναι να ξέρουμε ποιοι είναι οι πραγματικοί στόχοι και ποιες είναι οι προτεραιότητες που αποσκοπεί να επιτύχει αυτή η νέα συμφωνία και, γενικά, τα αποτελέσματα που επιδιώκονται όσον αφορά τη βιώσιμη ανάπτυξη στον τομέα της διοίκησης, καθώς και στο επίπεδο της συμμετοχής των πολιτών και των οργανώσεών τους στη ζωή της χώρας. Στο ψήφισμα που εγκρίναμε στην Επιτροπή Ανάπτυξης και Συνεργασίας, υποδείξαμε τις κατευθύνσεις που θεωρούμε καταλληλότερες. Εξάλλου, ο συνάδελφος μου Van den Bos τις ανέφερε επίσης και στην παρέμβασή του. Περιμένουμε τώρα από την Επιτροπή να μας πει εάν συμφωνεί ή διαφωνεί σχετικά με αυτούς τους προσανατολισμούς που προτείνουμε. Αλλά περιμένουμε επίσης να μας πει η Επιτροπή σε ποιο βαθμό θα είναι διατεθειμένη να στηρίξει τη χώρα αυτή στον πολιτικό τομέα, προκειμένου να υπερβεί τις δυσκολίες εκείνες που ανέφερα προηγουμένως. Και λαμβάνοντας υπόψη τα αιτήματα που ήδη διατυπώθηκαν από την κυβέρνηση και την αντιπολίτευση, πρέπει να μας πει Επιτροπή σε ποιο βαθμό προτίθεται να στηρίξει την προσεχή εκλογική διαδικασία και να αποστείλει μία αντιπροσωπεία για να παρακολουθήσει τις εκλογές που προβλέπονται για το τρέχον έτος.

<SPEAKER ID=289 LANGUAGE="EN" NAME="Nielson">
. (EN) Κύριε Πρόεδρε, επιτρέψτε μου να πω καταρχήν ότι θεωρώ ιδιαίτερο προνόμιο τη συζήτηση των θεμάτων αυτών βάσει της έκθεσής σας. Κατά τη γνώμη μου πρόκειται για ένα είδος ειδυλλιακής πολιτικής συναίνεσης. Συμφωνούμε με την έκθεσή σας και τη χαιρετίζουμε, γεγονός που δεν είναι απλώς καλό, είναι πραγματικά πολύτιμο για το Μπανγκλαντές και άλλους εταίρους. Είναι σημαντικό εμείς στην Ευρώπη να συμφωνούμε πλήρως όσον αφορά τον τρόπο συνεργασίας με τους εταίρους μας. Εάν συζητούσαμε χωρίς συγκεκριμένο σκοπό και στόχο, δεν θα ήμασταν καλός εταίρος, επομένως είναι πολύ σημαντικό το γεγονός ότι συμφωνούμε.
<P>
Ένα χρόνο πριν επέλεξα σκόπιμα το Μπανγκλαντές ως τον πρώτο προορισμό μου στο πλαίσιο μιας συνήθους διμερούς τεχνικής επίσκεψης. Πήγαμε εκεί ύστερα από τη Διάσκεψη των Ηνωμένων Εθνών για το Εμπόριο και την Ανάπτυξη (UNCTAD) στη Μπανγκόκ. Ήθελα να επισκεφθώ μια λιγότερο ανεπτυγμένη χώρα που δεν ανήκει στις χώρες ΑΚΕ για να ξεκινήσω σωστά. Ήθελα ακόμη να αρχίσω ως Επίτροπος τεχνικές επισκέψεις σε μια χώρα που γνώριζα ήδη καλά ώστε να είμαι σε θέση να αξιολογήσω καλύτερα τον τρόπο εργασίας της Επιτροπής. Εάν πήγαινα σε μια χώρα που δεν γνώριζα, θα είχα πολλές νέες εντυπώσεις, γεγονός που θα με αποσπούσε από το έργο μου. Το Μπανγκλαντές όμως το ήξερα καλά και είμαι στην ευχάριστη θέση να δηλώσω ότι όσα είδα επί τόπου απετέλεσαν ευχάριστη έκπληξη για εμένα. Πλησιάσαμε τις φτωχές γυναίκες και παραμείναμε σε χωριά περισσότερο από ό,τι περίμενα και εργαζόμασταν μέσω ΜΚΟ του Μπανγκλαντές σε μεγαλύτερο βαθμό από ό,τι περίμενα. Πρόκειται για καλή αρχή και είναι ένας από τους λόγους για τους οποίους υπάρχει ομόνοια μεταξύ του Κοινοβουλίου και της Επιτροπής σχετικά με το που βαδίζουμε.
<P>
Υπάρχουν σοβαρά προβλήματα που πρέπει να συζητηθούν με την κυβέρνηση του Μπανγκλαντές, και κυρίως η ανεπάρκειά της: λειτουργεί το ίδιο άσχημα με την Επιτροπή, επομένως οι δυο τους έχουν πολλά κοινά να συζητήσουν, το γνωρίζουμε όμως και το αποδεχόμαστε με κάθε ειλικρίνεια λέγοντας "τα συναφή με την αποτελεσματικότητά μας προβλήματα είναι υπαρκτά και γνωστά, παρακαλούμε όμως μην τα επιβαρύνετε όντας αργοί και ασαφείς κατά τη διαδικασία λήψης αποφάσεων" .
<P>
Για το λόγο αυτό ακριβώς είναι σημαντικότατη η νέα συμφωνία που προσπαθούμε να συνάψουμε επί του παρόντος, διότι στην ουσία προάγει περαιτέρω τη συνεργασία και αποσαφηνίζει τις προτεραιότητες. Θα επισκεφθούμε όλες τις χώρες του κόσμου και θα επιδιώξουμε το καλύτερο δυνατό όσον αφορά τη συνεργασία και τις προτεραιότητες. Επομένως όλα αυτά είναι ιδιαίτερα θετικά.
<P>
Σχετικά με τις ερωτήσεις που τέθηκαν σχετικά με τις εκλογές, στις 27 Ιανουαρίου θα στείλουμε στη χώρα αυτή την ομάδα αξιολόγησης της Επιτροπής και θα είμαστε έτοιμοι και πρόθυμοι να συμπεριλάβουμε σε αυτή εκπροσώπους τους Κοινοβουλίου με την ιδιότητα του παρατηρητή. Εάν αποφασιστεί τελικά η συμμετοχή τους, πιστεύουμε ότι θα είναι πολύ χρήσιμο. Το Μπανγκλαντές έχει σημειώσει σημαντικές επιτυχίες τα τελευταία χρόνια: σε περιφερειακό επίπεδο, έχει αρμονικότερη συνεργασία με τους γείτονές του και αναζητά λύσεις σε χρόνια προβλήματα. Όσο για τις φυλές του Chittagong hill, πιστεύουμε ότι το θέμα προχωρεί πολύ αργά. Το διαπίστωσα όταν πήγα στην περιοχή τον περασμένο Φεβρουάριο. Ωστόσο, τα προβλήματα που αφορούν την ιδιοκτησία της γης και άλλα ζητήματα είναι πολύ δύσκολο να επιλυθούν σε οποιαδήποτε χώρα. Αυτό που προέχει είναι η πρόθεση και πιστεύω ότι καταβάλλουν ουσιαστικές προσπάθειες.
<P>
Το θέμα που θίγει ο κ. Van den Bos σχετικά με το συντονισμό των χρηματοδοτών και των πολλών ΜΚΟ στο Μπανγκλαντές είναι ενδιαφέρον και σημαντικό. Έχουν εφαρμοστεί στη χώρα αυτή πολλές καινοτόμες λύσεις. Οι μικροπιστώσεις είναι ένα μεγάλο επίτευγμα όχι μόνο μίας μεγάλης γνωστής οργάνωσης. Θα επανέλθω, όμως, αναφορικά με την ανάπτυξη του Μπανγκλαντές, στο ρόλο των γυναικών. Πρόκειται για αξιοσημείωτο φαινόμενο. Η ικανότητά τους να αλλάζουν τη ζωή και την κατάσταση των οικογενειών είναι καταπληκτική, αλλά θα ήθελα να εστιάσω στην ουσία στις πολλές νέες γυναίκες και στις κοπέλες που εργάζονται στην κλωστοϋφαντουργία που κατά παράξενο τρόπο αντιπροσωπεύει τον χαώδη εκσυγχρονισμό. Η εναλλακτική λύση - η ανεργία - είναι προβληματική, προβληματικές είναι, όμως, και οι εργασίες που υπάρχουν. Ο φιλελεύθερος τρόπος ζωής μας, η πρόσβασή τους στην αγορά μας, είναι μια από τις ελπίδες των γυναικών αυτών και του Μπανγκλαντές. Πιστεύω, επομένως, ότι είμαστε στο σωστό δρόμο και εκτιμώ πολύ την υποστήριξη σας και τη συμφωνία μας ως προς τις δραστηριότητες που θα αναπτύξουμε στο Μπανγκλαντές.

<SPEAKER ID=290 LANGUAGE="EN" NAME="Evans, Robert">
Κύριε Πρόεδρε, χαίρομαι ιδιαίτερα που μιλώ στο πλαίσιο της συζήτησης αυτής για τη συνεργασία της Ευρωπαϊκής Ένωσης με το Μπανγκλαντές, μια χώρα που γνωρίζω καλά, μια χώρα που είχα την τιμή να επισκεφτώ με την αντιπροσωπεία του Ευρωπαϊκού Κοινοβουλίου το φθινόπωρο του 1998.
<P>
Στο Λονδίνο αλλά και σε άλλα μέρη της Ευρωπαϊκής Ένωσης ζουν ασφαλώς πολλοί άνθρωποι που κατάγονται από το Μπανγκλαντές, άνθρωποι που προέρχονται από την Ντάκα, την περιοχή Σύλχετ και άλλα μέρη του Μπαγκλαντές.
<P>
Από τους ανθρώπους αυτούς αλλά και από την επίσκεψή μου στο Μπανγκλαντές γνωρίζω ότι είναι μια χώρα με περήφανους, πολύ εργατικούς ανθρώπους, μια χώρα με σπουδαίες προοπτικές, αλλά ταυτόχρονα και μια χώρα που χρήζει βοήθειας από τα πιο εύπορα και ανεπτυγμένα μέρη του κόσμου όπως η Ευρωπαϊκή Ένωση.
<P>
Η εν λόγω έκθεση υποστηρίζει την παροχή της στήριξης αυτής, γεγονός που είναι αξιέπαινο. Για το λόγο αυτό συγχαίρω ιδιαίτερα τον εισηγητή και συνάδελφό μου. Ο εισηγητής είπε, όμως, κάτι που μου έκανε εντύπωση, όπως επίσης και η κ. Maes. Είπε ότι οι κρατικές δομές στο Μπανγκλαντές δεν λειτουργούν σωστά και η κ. Maes ειρωνεύτηκε κάποιες από τις προόδους που έχει σημειώσει το Μπανγκλαντές τα τελευταία χρόνια. Εγώ πάντως πιστεύω ότι για πολλούς λόγους λειτουργεί το Μπαγκλαντές. Λειτουργεί παρά την ταραχώδη και βίαιη ιστορία του, παρά τα πολιτικά προβλήματα, παρά τις άλλες δυσκολίες του και παρά τη φτώχεια. Λειτουργεί και, όπως μόλις δήλωσε ο Επίτροπος, αυτό αποτελεί έκπληξη αν σκεφτεί κανείς όλες τις δυσκολίες. Φρονώ ότι αυτό αποτελεί κυρίως τιμή για τους πολίτες αλλά και για την κυβέρνηση του Μπαγκλαντές.
<P>
Θα αναφερθώ στη θετική πτυχή του θέματος. Ίσως ορισμένοι από εσάς που προέρχονται από άλλες χώρες δεν το γνωρίζουν, αλλά το Μπανγκλαντές έγινε πρόσφατα επίσημα δεκτό ως έθνος στους διεθνείς αγώνες κρίκετ. Ακόμη πιο σημαντικό είναι ίσως το γεγονός ότι εντοπίστηκαν αποθέματα φυσικού αερίου στον Κόλπο της Βεγγάλης. Το Ευρωπαϊκό Κοινοβούλιο οφείλει να μεριμνήσει ώστε το Μπανγκλαντές να μην πέσει θύμα εκμετάλλευσης των μεγάλων πολυεθνικών εταιρειών, να μπορέσει να αξιοποιήσει τα αποθέματά του με τον καλύτερο τρόπο και να τα πουλήσει στην πλέον ανταγωνιστική τιμή, το οποίο σημαίνει όχι μόνο στην Ινδία ή τη Ρωσία.
<P>
Το γεγονός της συμμετοχής του Μπαγκλαντές στους αγώνες κρίκετ μπορεί να φαίνεται εκ πρώτης όψεως άσχετο με το θέμα μας, καταδεικνύει, όμως, ότι η χώρα αυτή είναι αποφασισμένη να επιτύχει και θα τα πάει καλά, γεγονός που θα αποτελέσει κίνητρο για εκατομμύρια πολίτες της.
<P>
Η έκθεση καθιστά σαφές ότι εάν η Ευρωπαϊκή Ένωση συνεργαστεί στενά με τους γηγενείς μπορεί να συμβάλει στην επίλυση σημαντικών θεμάτων. Μπορεί να βοηθήσει στον τομέα του οικογενειακού προγραμματισμού, που αποτελεί κλειδί για τη σταθερότητα του Μπαγκλαντές. Μια φτωχή ή αναπτυσσόμενη χώρα δεν μπορεί να αντέξει ποσοστό γεννητικότητας μεγαλύτερο από δύο παιδιά ανά γυναίκα. Η άποψη ότι η μεγάλη οικογένεια είναι ο μόνος δρόμος για την αποφυγή της φτώχειας πρέπει να εξαλειφθεί και οι γυναίκες, όλες οι γυναίκες, πρέπει να είναι σε θέση να επιλέγουν εάν θα κάνουν παιδιά ή όχι.
<P>
Οι ευρωπαϊκές εταιρείες πρέπει επίσης να παρέχουν διαβεβαιώσεις ότι δεν θα εκμεταλλευτούν το φθηνό εργατικό δυναμικό και δεν θα διαιωνίζουν το άσχημο εργασιακό περιβάλλον των εργοστασίων, όπου οι γυναίκες υποφέρουν και εργάζονται πάρα πολλές ώρες για πάρα πολύ λίγα χρήματα. Η Ευρωπαϊκή Ένωση έχει επίσης τις γνώσεις για να συμβάλει στην επίλυση άλλων προβλημάτων στο Μπανγκλαντές - οι πλημμύρες, για τις οποίες έχουμε ακούσει, που καταστρέφουν συχνά μεγάλες εκτάσεις καλλιεργήσιμης γης δεν είναι αναπόφευκτες. Η Ευρώπη έχει την τεχνογνωσία να αποτρέψει την αποψίλωση των δασών. Έχουμε τη γνώση και την εμπειρία, για παράδειγμα στις Κάτω Χώρες, να συμβάλουμε στην προστασία των περιοχών των οποίων το επίπεδο βρίσκεται χαμηλότερα σε σχέση με τη στάθμη της θάλασσας και των περιοχών που κινδυνεύουν από πλημμύρες. Εμείς, ως Ευρωπαϊκή Ένωση, βοηθούμε ήδη το Μπανγκλαντές με επιχορηγήσεις, το έχουμε εντάξει στις λιγότερο ανεπτυγμένες χώρες παρέχοντάς του συνεπώς προνομιακή πρόσβαση σε διάφορες αγορές. Πιστεύω, όμως, ότι μπορούμε και οφείλουμε να κάνουμε περισσότερα.
<P>
Το μέλλον του Μπανγκλαντές εξαρτάται ακόμη από τη νεολαία του. Κατά τη γνώμη μου πάρα πολλοί νέοι του Μπανγκλαντές εγκαταλείπουν τη χώρα για να σπουδάσουν στην Ευρώπη και στις Ηνωμένες Πολιτείες, γεγονός που είναι βεβαίως αξιέπαινο. Όμως, πολλοί από αυτούς δεν επιστρέφουν στο Μπανγκλαντές για να το ωφελήσουν με τη μόρφωση και την εμπειρία τους και τη μεγάλη δύναμη τους. Πρέπει να τους ενθαρρύνουμε προς αυτή την κατεύθυνση.
<P>
Θα κλείσω όπως ξεκίνησα, λέγοντας ότι το Μπανγκλαντές είναι μια χώρα με μέλλον. Όπως ακριβώς το τελευταίο μέρος του εικοστού αιώνα ήταν αφιερωμένο στις χώρες της νοτιοανατολικής Ασίας, στις οικονομίες της τίγρης, πιστεύω ότι το πρώτο τμήμα του νέου αιώνα ανήκει στις χώρες της νότιας Ασίας. Με τη βοήθεια του Κοινοβουλίου, το Μπανγκλαντές θα μπορέσει έτσι να έχει μερίδιο στην ευμάρεια, στην ευημερία και τέλος στην επιτυχία.

<SPEAKER ID=291 LANGUAGE="DA" NAME="Dybkjζr">
 Κύριε Πρόεδρε, ανήκω και εγώ όπως και άλλοι σε αυτή την αίθουσα στην τυχερή ομάδα των ανθρώπων που έχουν επισκεφτεί το Μπανγκλαντές, όχι τόσες φορές όσες ο Επίτροπος, αλλά κατάφερα να δημιουργήσω κάποια εντύπωση για τη χώρα και είναι βάσει αυτής που θέλω να υπογραμμίσω πόσο σπουδαίο είναι να συνεχιστεί και να επεκταθεί η συνεργασία μεταξύ της ΕΕ και του Μπανγκλαντές. Το Μπανγκλαντές έχει κάποιες προϋποθέσεις που άλλες αναπτυσσόμενες χώρες δεν έχουν, όπως λόγου χάρη - και αυτό θεωρώ ότι είναι πολύ σημαντικό - ότι υπάρχει μόνο μία γλώσσα και μία θρησκεία και ότι ο πληθυσμός ανήκει όλος σε μία μόνο φυλή, γεγονός που σημαίνει ότι οι εθνικές συγκρούσεις που παρατηρούμε για παράδειγμα στην Αφρική δεν υπάρχουν εδώ, ούτε άλλωστε θρησκευτικοί πόλεμοι, αλλά αυτό επίσης σημαίνει ότι θα είναι ακόμα χειρότερο αν εγκαταλείψουμε μια τέτοια χώρα, διότι το Μπανγκλαντές ακριβώς δεν αντιμετωπίζει κάποια από τα προβλήματα που παρατηρούμε σε άλλες χώρες και θα εγκαταλείψουμε τη χώρα εάν δεν βάλουμε τα δυνατά μας προσφέροντας αναπτυξιακή βοήθεια και άλλου είδους αρωγή. Το Μπανγκλαντές θα μπορέσει να αντεπεξέλθει μόνο εάν εμείς είμαστε πρόθυμοι να βοηθήσουμε τη χώρα, και με αυτό εννοώ τόσο την ΕΕ, όπως ανέφερε ο Επίτροπος, αλλά και τα κράτη μέλη, στα οποία μπορώ βέβαια να τονίσω τη δική μου χώρα, τη Δανία, ως έναν από τους μεγαλύτερους δωρητές στη συγκεκριμένη περιοχή.
<P>
Υπάρχουν τρία σημεία που θα ήθελα να τονίσω πέρα από την συνηθισμένη ανάγκη για βοήθεια και ανάπτυξη. Είναι η ανάγκη για καλή διακυβέρνηση και στήριξη της δημοκρατίας. Αναφέρθηκαν και άλλοι σε αυτό, οπότε δεν θα το σχολιάσω περισσότερο. Είναι η ανάγκη για συνεχιζόμενη χειραφέτηση των γυναικών, όπως λόγου χάρη μέσω της συνέχισης της ανάπτυξης της στήριξης για μικροπιστώσεις. Υπάρχει μεγάλη καταπίεση των γυναικών στη συγκεκριμένη χώρα, όπως τόνισαν και άλλοι ομιλητές, οπότε ούτε και σε αυτό θα αναφερθώ πιο λεπτομερώς. Επ' αυτού, θα ήθελα ωστόσο να πω ότι αυτό που με ανέτεινε περισσότερο ψυχικά κατά την επίσκεψή μου ήταν ακριβώς οι γυναίκες. Θα ήθελα να υπογραμμίσω την ανάγκη να προχωρήσουμε περισσότερο. Δεν μπορούμε να περιοριστούμε στις μικροπιστώσεις, πρέπει να προχωρήσουμε στην επόμενη φάση της ανάπτυξης, είτε πρόκειται για την υφαντουργία είτε για κάτι άλλο. Και με αυτό φτάνω στο τρίτο σημείο μου, το οποίο ο Επίτροπος ίσως βλέπει κάπως διαφορετικά. Σε συνάρτηση με τα παραπάνω θεωρώ πως ίσως μπορούμε να εκμεταλλευτούμε την τεχνολογία της πληροφορικής και της επικοινωνίας, ακριβώς με στόχο να στηρίξουμε τις γυναίκες, διότι χωρίς καμία αμφιβολία είναι μια βασική δύναμη στην κοινωνία, και έτσι θα τους δώσουμε μια ώθηση αλλά και εν γένει θα ενδυναμώσουμε την περαιτέρω ανάπτυξη της χώρας.

<SPEAKER ID=292 LANGUAGE="EN" NAME="Van Orden">
Κύριε Πρόεδρε, χαιρετίζουμε με ενθουσιασμό τη συμφωνία συνεργασίας που αποτελεί το επιστέγασμα των καλών σχέσεων ανάμεσα στην Ευρωπαϊκή Ένωση και το Μπανγκλαντές και παρέχει το πλαίσιο για την περαιτέρω ανάπτυξή τους. Το άρθρο 7 της συμφωνίας αφορά στην περιφερειακή συνεργασία και θα ήθελα καταρχήν να θίξω δύο σημεία που σχετίζονται με την περιφερειακή κατάσταση του Μπανγκλαντές και τη σχέση του με τις γειτονικές χώρες.
<P>
Αν και υπάρχουν ακόμη εντάσεις στα σύνορα με την Ινδία, οι σχέσεις των δύο χωρών έχουν βελτιωθεί σημαντικά. Αυτό αποδεικνύεται από την υπογραφή της συνθήκης περί κοινής χρήσης των υδάτων με την Ινδία. Βάσει αυτής συνάφθηκε προσωρινή συμφωνία για την από κοινού χρήση των υδάτων του ποταμού Τίστα και τη συμμετοχή της Ινδίας στην κατάρτιση της έκθεσης για το προτεινόμενο έργο της κατασκευής φράγματος στο Γάγγη στο έδαφος του Μπανγκλαντές. Ακόμη οι δύο χώρες ξεκίνησαν πρόσφατα συνομιλίες για την καταπολέμηση των πλημμύρων που πλήττουν αμφότερες τις χώρες με τραγικές συνέπειες. Η συνεργασία αυτή αποτελεί θετικό βήμα και πρέπει να ενθαρρυνθεί και να υποστηριχθεί. Πρέπει να πω πως δεν διαπιστώνω την ίδια θετική προσέγγιση εκ μέρους των αρχών της Βιρμανίας. Στην ουσία, τις τελευταίες ημέρες, έχουν αναπτύξει στρατεύματα για την προστασία των έργων κατασκευής υδατοφράκτη στον ποταμό Ναφ κοντά στα σύνορα με το Μπανγκλαντές, εξήντα μίλια νοτιανατολικά του Cox's Bazar. Στο παρελθόν παρόμοιες ενέργειες κατέληξαν σε ανάληψη στρατιωτικής δράσης. Σύμφωνα με αναφορές, μια ιδιαίτερα λυπηρή πτυχή της εν λόγω δραστηριότητας είναι ότι οι Βιρμανοί τοποθετούν κατά μήκος των συνόρων χερσαίες νάρκες κατά προσωπικού. Το Μπανγκλαντές είναι η μόνη χώρα της νότιας Ασίας που έχει υπογράψει τη σύμβαση της Οτάβα περί απαγόρευσης των εν λόγω όπλων. Δυστυχώς, η Μυανμάρ δεν έχει υπογράψει τη σύμβαση αυτή και υπάρχουν ενδείξεις ότι έχει τοποθετήσει νάρκες μέσα στην επικράτεια του Μπανγκλαντές και μάλιστα σε καλλιεργήσιμες περιοχές.
<P>
Η Μυανμάρ πρέπει να προσχωρήσει στη συνθήκη περί απαγόρευσης των ναρκών χωρίς καθυστέρηση και το Μπανγκλαντές πρέπει να προβεί στην επικύρωσή της. Ευελπιστώ ότι η Επιτροπή και το Συμβούλιο θα εργαστούν προς την κατεύθυνση αυτή στο πλαίσιο των διαπραγματεύσεών τους με τις δύο χώρες.
<P>
Σχετικά με ένα άλλο θέμα, η έκθεση σκιαγραφεί τις επιπτώσεις της αύξησης του πληθυσμού στο Μπανγκλαντές στην επισιτιστική ασφάλεια και στην οικονομική ανάπτυξη. Ο πληθυσμός των 127 εκατομμυρίων ενδέχεται να υπερβεί τα 200 εκατομμύρια μέχρι το 2030, γεγονός που αποτελεί τον κυριότερο παράγοντα μετανάστευσης και προς τις χώρες της Ευρωπαϊκής Ένωσης. Το Μπανγκλαντές πρέπει να διευκολύνει την επανεισδοχή των υπηκόων που βρίσκονται παράνομα στην επικράτεια κρατών μελών της ΕΕ. Αυτό αναγνωρίζεται στη διακήρυξη που επισυνάπτεται στη συμφωνία συνεργασίας. Είναι σημαντικό η κυβέρνηση του Μπανγκλαντές να αρχίσει νωρίς διαπραγματεύσεις με τα κράτη μέλη που ενδιαφέρονται για το θέμα αυτό και να συνάψει αμοιβαία αποδεκτές συμφωνίες επανεισδοχής.
<P>
Θέλω να πιστεύω ότι η Επιτροπή θα προσδώσει σημασία και στο θέμα αυτό.

<SPEAKER ID=293 LANGUAGE="EN" NAME="Nielson">
. (EN) Κύριε Πρόεδρε, θα ήθελα καταρχήν να πω δυο λόγια σχετικά με το θέμα των οργανισμών γιούτας και το ρόλο του Μπαγκλαντές ως οικοδεσπότη του παλαιού αυτού οργανισμού. Πριν από ένα χρόνο η κατάσταση ήταν δραματική και προσπάθησα να δω εάν ήταν δυνατό να δοθεί νέα πνοή στον παλαιό αυτό οργανισμό. Δεν υπήρχε συμφωνία ανάμεσα στα κράτη μέλη της ΕΕ ως προς τις ενέργειες στις οποίες εμείς στην Επιτροπή επιθυμούσαμε να προβούμε, γεγονός που εξηγεί τη δυσκολία που αντιμετωπίσαμε με τον οργανισμό αυτό.
<P>
Τα καλά νέα, ωστόσο, είναι ότι έγινε αποδεκτή η ανάγκη για ανάληψη ειδικής δράσης, με έδρα το Μπανγκλαντές ελπίζω, για την προαγωγή της χρήσης και νέων χρήσεων ακατέργαστης γιούτας, και επομένως, ίσως είναι, δυνατό να δώσουμε πνοή στις ουσιαστικές δραστηριότητες του παλαιού οργανισμού γιούτας. Στις αρχές Οκτωβρίου πραγματοποιήθηκε συνάντηση στην Ντάκα και όλα τα μέρη συμφώνησαν να συστήσουν τη λεγόμενη διεθνή ομάδα μελέτης της γιούτας. Το σχέδιο πρότασης για τη σύσταση του εν λόγω οργάνου θα συζητηθεί και ελπίζω να οριστικοποιηθεί στη συνάντηση του Διεθνούς Οργανισμού Γιούτας που θα λάβει χώρα στη Ντάκα στο τέλος του τρέχοντος μηνός. Κατόπιν θα υποβληθεί στη Διάσκεψη των Ηνωμένων Εθνών για το Εμπόριο και την Ανάπτυξη στη Γενεύη και μόλις εγκριθεί θα σταλεί για υπογραφή και κύρωση στις ενδιαφερόμενες κυβερνήσεις και στο τμήμα συνθηκών των Ηνωμένων Εθνών.
<P>
Ύστερα από μακροχρόνιες και δύσκολες συζητήσεις με θέμα τον παλαιό οργανισμό γιούτας αναζωπυρώνονται σημαντικά οι ελπίδες περί θέσπισης ενός νέου οργάνου που θα καλλιεργεί τη διεθνή συνεργασία στον τομέα της γιούτας σε νέες βάσεις, γεγονός που αποτελεί θετικό βήμα καθώς ο Διεθνής Οργανισμός Γιούτας είναι η μόνη παρόμοια διεθνής οργάνωση που έχει την έδρα της σε μια λιγότερο ανεπτυγμένη χώρα. Αυτά έχω να πω σχετικά με το εν λόγω θέμα που θίξατε στο πλαίσιο της συζήτησής μας εδώ σήμερα.
<P>
Στην κ. Djubkaer έχω να πω τα εξής: ναι, αποτελεί σημαντικό πλεονέκτημα για το Μπανγκλαντές το γεγονός ότι είναι ένα έθνος και θα ενθαρρύνουμε οπωσδήποτε την αξιοποίηση της εν λόγω δυνατότητας. Το πρόβλημα που παρουσιάζεται στο Chittagong Hill Tracts χαλάει την εικόνα του Μπανγκλαντές ως έθνους, ευτυχώς, όμως, σε σύγκριση με το παρελθόν, οι εντάσεις έχουν μειωθεί και φαίνεται ότι βρίσκονται σε σωστό δρόμο για την επίλυσή τους.
<P>
Ως προς το ρόλο των τεχνολογιών πληροφοριών στο Μπανγκλαντές, φυσικά και θα προσπαθήσουμε να φανούμε χρήσιμοι και να βοηθήσουμε, ειλικρινά όμως δεν νομίζω ότι είναι εύκολο, επομένως θα περιοριστούμε στις βασικές προτεραιότητες της συμφωνίας μας με το Μπανγκλαντές. Θα χρησιμοποιήσουμε όμως τις τεχνολογίες πληροφοριών σε όλες τις δυνατές εφαρμογές. Σχετικά με την πρότασή σας για μεγαλύτερη επικέντρωση στις γυναίκες ως προς το θέμα αυτό, μπορώ να πω ότι το Μπανγκλαντές είναι ενδεχομένως μια χώρα όπου θα μπορούσε κανείς να δοκιμάσει κάτι τέτοιο. Θα είμαστε, επομένως, ανοιχτοί σε τέτοιο ενδεχόμενο.
<P>
Συμφωνώ απολύτως με όσα είπε ο κ. van Orden για τις περιφερειακές πτυχές. Φαίνεται ότι το Μπανγκλαντές είναι το καλό παιδί στην περιοχή και πρέπει ασφαλώς να το αναγνωρίσουμε αυτό ως γεγονός και να συνάψουμε σχέσεις με τη χώρα αυτή υπό αυτήν την προοπτική. Έχει δύσκολους γείτονες και ολόκληρη η περιοχή είναι περισσότερο προβληματική από ό,τι πιστεύουμε γενικά. Υπάρχουν περίπου έντεκα εκατομμύρια υπήκοοι του Μπανγκλαντές που ζουν παράνομα στην Ινδία. Πρόκειται για μεγάλο αριθμό σύμφωνα με τα ευρωπαϊκά δεδομένα, επομένως από τη σκοπιά της σταθερότητας, του εκδημοκρατισμού, της ομαλής διεξαγωγής εκλογών κλπ. οι προκλήσεις είναι πράγματι αρκετές.
<P>
Επιτρέψτε μου να σας ευχαριστήσω και πάλι για τη γόνιμη αυτή συζήτηση. Χαίρομαι που θα συνεργαστώ με το Κοινοβούλιο στο πλαίσιο των σχέσεων μας με το Μπαγκλαντές. Υπάρχει μεγάλη κινητικότητα στη χώρα αυτή και σε σύγκριση με το παρελθόν είναι δυνατό σε λίγα μόνο χρόνια να αναμένουμε και να διαπιστώνουμε πραγματικές αλλαγές ως αποτέλεσμα της συνεργασίας μας εκεί, και αυτό αποτελεί σημαντικό κίνητρο.
<P>
Τέλος, θα χαρούμε ιδιαίτερα να υποδεχτούμε το Μπανγκλαντές ως έναν από τους κύριους συμμετέχοντες στη διάσκεψή μας για τις λιγότερο ανεπτυγμένες χώρες, η οποία διοργανώνεται σε συνεργασία με τη Διάσκεψη των Ηνωμένων Εθνών για το Εμπόριο και την Ανάπτυξη (UNCTAD) το Μάιο στις Βρυξέλλες. Η διάσκεψη αυτή προσφέρει μια μεγάλη ευκαιρία στο Μπανγκλαντές και στις άλλες λιγότερο ανεπτυγμένες χώρες να παρουσιάσουν τους εαυτούς τους όχι ως βαριά ασθενείς, που χρήζουν επείγουσας βοήθειας, αλλά ως εταίρους σε μια παγκόσμια κοινωνία, οι οποίοι διαθέτουν πολιτισμό και δυναμικό και διαδραματίζουν σημαντικό ρόλο στη διατήρηση της ποικιλομορφίας της παγκοσμιοποίησης. Επομένως αναμένουμε με ιδιαίτερη χαρά τη σύναψη εταιρικής σχέσης με τη χώρα αυτή.
<P>
Η πρώτη συνεδρίαση της Συνέλευσης Ίσης Εκπροσώπησης ΕΚ-Μπαγκλαντές βάσει της νέας συμφωνίας συνεργασίας προγραμματίζεται για τις πρώτες δύο εβδομάδες του Μαρτίου 2001. Επομένως το νερό έχει ήδη μπει στο αυλάκι.

<SPEAKER ID=294 NAME="Πρόεδρος">
Έλαβα μια πρόταση ψηφίσματος που υποβλήθηκε βάσει του άρθρου 42, παράγραφος 5.
<P>
Η κοινή συζήτηση έληξε.
<P>
Η ψηφοφορία θα διεξαχθεί αύριο, στις 12.00.
<P>
(Η συνεδρίαση λήγει στις 23.40)

