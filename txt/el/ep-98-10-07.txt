<CHAPTER ID=1>
Έγκριση των συνοπτικών πρακτικών
<SPEAKER ID=1 NAME="Πρόεδρος">
Τα συνοπτικά πρακτικά της προηγουμένης συνεδριάσεως έχουν διανεμηθεί.
<P>
Υπάρχουν παρατηρήσεις;

<SPEAKER ID=2 LANGUAGE="EN" NAME="Watts">
Κύριε Πρόεδρε, αναφέρομαι σε ένα θέμα των συνοπτικών πρακτικών που αφορά την έκθεσή μου σχετικά με την ασφάλεια των οχηματαγωγών. Τα συνοπτικά πρακτικά υποδεικνύουν ότι ο κ. Παπουτσής απάντησε στην ερώτηση που του έθεσα αναφορικά με τη δήλωση που έκανε σε αυτό το Σώμα. Στην πραγματικότητα όμως θα έπρεπε να φαίνεται στα πρακτικά ότι ο κ. Παπουτσής δεσμεύτηκε να απαντήσει στην ερώτησή μου γραπτώς. Θα το εκτιμούσα αν ήταν δυνατόν να διορθωθούν τα συνοπτικά πρακτικά, έτσι ώστε να είναι σαφής η συγκεκριμένη διαβεβαίωση που έδωσε σε αυτό το Σώμα.

<SPEAKER ID=3 NAME="Πρόεδρος">
Κύριε Watts, το κρατώ υπό σημείωση για να γίνει διόρθωση.

<SPEAKER ID=4 LANGUAGE="DE" NAME="Schierhuber">
Κύριε Πρόεδρε η παρέμβασή μου δεν έχει άμεση σχέση με τα συνοπτικά πρακτικά, αλλά σήμερα είμαι αναγκασμένη να παραπέμψω και πάλι σε μία πολύ δυσάρεστη κατάσταση στις Βρυξέλλες. Πριν από δύο εβδομάδες, ένας συνεργάτης μου υπήρξε θύμα άγριας επίθεσης, στις 19: 30, πολύ κοντά στο Ευρωπαϊκό Κοινοβούλιο. Θεωρώ ότι πρέπει επιτέλους να καταστεί δυνατόν να τεθεί τέρμα σε αυτή την κατάσταση, και προς όφελος των Βρυξελλών και του Βελγίου.
<P>
(Χειροκροτήματα) Ας θυμηθούμε ότι η Νέα Υόρκη ανήκε κάποτε στις πλέον επικίνδυνες πόλεις, και μέσα σε πολύ σύντομο χρονικό διάστημα έγινε μία από τις ασφαλέστερες πόλεις. Πιστεύω ότι όλοι εμείς που εργαζόμαστε στα θεσμικά όργανα, έχουμε το δικαίωμα να ζούμε και να εργαζόμαστε σε ένα ασφαλές περιβάλλον.
<P>
(Χειροκροτήματα)
<SPEAKER ID=5 NAME="Πρόεδρος">
Κυρία Schierhuber, πρέπει να αναγνωρίσω ότι τα προβλήματα στον τομέα αυτόν της ασφαλείας είναι αρκετά σοβαρά και έχουν απασχολήσει συχνά το Προεδρείο. Ακόμη και προχθές η κ. Schleicher είχε θέσει ορισμένα τέτοια προβλήματα. Ομολογώ ότι έχουμε ακόμη μία αδυναμία να τα αντιμετωπίσουμε και θα δούμε πώς θα μπορέσουμε να τα αντιμετωπίσουμε καλύτερα.

<SPEAKER ID=6 LANGUAGE="NL" NAME="Wijsenbeek">
Πρόεδρε, να που οι Αυστριακοί αρχίζουν ξαφνικά να υπερασπίζονται το Στρασβούργο και να επιτίθενται κατά των Βρυξελλών. Αν ασχολείται τώρα με το ζήτημα το Προεδρείο - και το μόνο που λείπει ακόμα είναι να ανακατευθούν στη συζήτηση και οι Κοσμήτορες - θα είμαστε σίγουροι ότι δεν θα γίνει ποτέ τίποτα. Θα θέλαμε, ωστόσο, εμείς να επιστήσουμε την προσοχή σας στο γεγονός ότι η μία από τις τρεις πτήσεις από τις Κάτω Χώρες στο Στρασβούργο καταργήθηκε πρόσφατα, έτσι ώστε η πόλη αυτή, το Στρασβούργο, έγινε τώρα ακόμα πιο δυσπρόσιτη απ' ότι ήδη ήταν. Είναι καιρός λοιπόν να πραγματοποιούμε περισσότερες και μακρύτερες συνεδριάσεις στις Βρυξέλλες.

<SPEAKER ID=7 NAME="Πρόεδρος">
Κύριε Wijsenbeek, είσθε αρκετά παλαιός σε αυτήν την αίθουσα και είμαστε επί χρόνια συνηθισμένοι να ακούμε παρατηρήσεις προς αυτήν την κατεύθυνση από την πλευρά σας, όπως βεβαίως και από την πλευρά άλλων συναδέλφων που έχουν αυτήν την εκτίμηση. Δεν θα ανοίξουμε αυτήν την συζήτηση τώρα.

<SPEAKER ID=8 LANGUAGE="FI" NAME="Matikainen-Kallstrφm">
Αξιότιμε κύριε Πρόεδρε, ήθελα να επισημάνω, σχετικά με την προηγούμενη παρέμβαση, ότι δεν υπάρχει καμμία απευθείας πτήση από την Φινλανδία για εδώ, στο Στρασβούργο, επομένως καλό είναι να συναντιόμαστε μόνο στις Βρυξέλλες.
<P>
(Το Σώμα εγκρίνει τα συνοπτικά πρακτικά)

<CHAPTER ID=2>
Ευρωπαϊκή Διάσκεψη/Μάλτα
<SPEAKER ID=9 NAME="Πρόεδρος">
Η ημερήσια διάταξη προβλέπει την συζήτηση επί των δηλώσεων του Συμβουλίου και της Επιτροπής σχετικά με την Ευρωπαϊκή Διάσκεψη της 6ης Οκτωβρίου 1998 στο Λουξεμβούργο, καθώς και την τρέχουσα κατάσταση στην Μάλτα στο πλαίσιο της διευρύνσεως.

<SPEAKER ID=10 NAME="Ferrero-Waldner">
Κύριε Πρόεδρε, αξιότιμοι κυρίες και κύριοι βουλευτές, χθες συνήλθε για πρώτη φορά η Ευρωπαϊκή Διάσκεψη σε επίπεδο Υπουργών Εξωτερικών. Εκτός από τα 15 κράτη μέλη της ΕΕ και την Επιτροπή, στη σύνοδο έλαβαν μέρος και οι 11 υποψήφιες προς ένταξη χώρες, δηλαδή τα δέκα κράτη της Κεντρικής και Ανατολικής Ευρώπης και η Κύπρος, καθώς και ο Υπουργός Εξωτερικών της Ελβετίας, ο κ. Cotti, ως member elect . Η Τουρκία είχε ήδη προκαταρκτικά κοινοποιήσει ότι δεν θα λάβει μέρος στη Διάσκεψη.
<P>
Σε μία πρώτη συνεδρία εργασίας η Διάσκεψη πραγματεύτηκε προβλήματα από τον θεματικό κύκλο του διασυνοριακού οργανωμένου εγκλήματος, καθώς και προβλήματα του τομέα περιφερειακής συνεργασίας σε ζητήματα περιβάλλοντος και προσέφερε την ευκαιρία για μία οικογενειακή φωτογραφία με τους εταίρους μας. Στο πλαίσιο του γεύματος εργασίας συζητήθηκε η κατάσταση στα δυτικά Βαλκάνια και ιδιαίτερα στο Κοσσυφοπέδιο και στην Αλβανία. Με αυτό, η Προεδρία προσπάθησε να καλύψει ένα ευρύ πεδίο προβλημάτων προς επίλυση και με εξαίρεση τον τομέα competitive economies να συμβάλει βασικά σε όλα τα θέματα που οι αρχηγοί Κρατών και κυβερνήσεων αποφάσισαν στη Σύνοδο Κορυφής του Λονδίνου ότι θα αποτελέσουν το αντικείμενο των μελλοντικών εργασιών της Διάσκεψης.
<P>
Και τώρα θα αναφερθώ στο κάθε θέμα ξεχωριστά. Όσον αφορά τον θεματικό κύκλο που αφορά το διασυνοριακό οργανωμένο έγκλημα, η Προεδρία προέβη αρχικά σε δηλώσεις σχετικά με την εργασία της ομάδας εμπειρογνωμόνων, για τα ναρκωτικά και το οργανωμένο έγκλημα. Η εν λόγω ομάδα, η ονομαζόμενη ομάδα COLD, ορίστηκε από την Ευρωπαϊκή Διάσκεψη στο Λονδίνο, τον Μάρτιο του τρέχοντος έτους, και συνεδρίασε για πρώτη φορά στις 10 Ιουνίου, στις Βρυξέλλες. Οι συμμετέχοντες δήλωσαν ότι υποστηρίζουν τις προτάσεις που υπέβαλε η Προεδρία σχετικά με τα καθήκοντα της ομάδας. Οι συμμετέχοντες από κράτη εκτός ΕΕ παρουσίασαν λεπτομέρειες της κατάστασης που επικρατεί στη χώρα τους, όσον αφορά τα ναρκωτικά και το οργανωμένο έγκλημα.
<P>
Ενημέρωσαν την ομάδα για τον τρόπο που θα συνεχίσουν να αντιμετωπίζουν τα συγκεκριμένα προβλήματα. Όλοι οι συμμετέχοντες συμφώνησαν στο ότι πρέπει να διασφαλιστεί η αποτελεσματική διεθνής συνεργασία. Η συνεργασία αυτή θα πρέπει να είναι όσο το δυνατόν ευρύτερη και να συμπεριλαμβάνει την αστυνομία, τις τελωνιακές αρχές και τις αρχές ποινικής δίωξης. Τονίσθηκε επίσης ότι θα πρέπει να γίνει το παν, ώστε οι πληροφορίες να ανταλλάσσονται μεταξύ των συμμετεχόντων όσο το δυνατόν πιο γρήγορα και πιο απρόσκοπτα.
<P>
Στο πλαίσιο αυτό συζητήθηκε επίσης το ζήτημα κατά πόσο θα πρέπει να επεκταθούν επίσης οι δομές της συνεργασίας, τα λεγόμενα δίκτυα που λειτουργούν ήδη εντός της Ευρωπαϊκής Ένωσης. Οι συμμετέχοντες στη συνεδρίαση της ομάδας εμπειρογνωμόνων πρότειναν επιπλέον έναν περιεκτικό κατάλογο ζητημάτων για τις περαιτέρω εργασίες της. Στο τέλος της συζήτησης συμφωνήθηκε να υλοποιηθούν πολύ σύντομα μερικές από τις προτάσεις, όπως για παράδειγμα η συμφωνία για σημεία επαφής και η πρόσκληση σε σεμινάρια. Αλλες σκέψεις, όπως π.χ. η λήψη μέτρων νομικής δίωξης, ή η καταπολέμηση του πλυσίματος χρημάτων θα εξεταστούν σε πρώτη φάση σε περαιτέρω συναντήσεις. Η ομάδα εμπειρογνωμόνων θα συναντηθεί και πάλι μέσα στη διάρκεια της αυστριακής Προεδρίας.
<P>
Κατά τη μετάβαση στα κεντρικά σημεία της συζήτησης στο πλαίσιο της Διάσκεψης, η Προεδρία επεσήμανε τη σημασία που αποδίδει η Ευρωπαϊκή Ένωση στην καταπολέμηση του οργανωμένου εγκλήματος. Σε τελευταία ανάλυση, δεν θα πρέπει να υποτιμηθεί ο κίνδυνος που διατρέχει η κοινωνία μας, κίνδυνος ο οποίος απορρέει από τα διεθνή δίκτυα εγκληματιών, καθότι έχει εντωμεταξύ αγγίξει τις πιο διαφορετικές πτυχές της ανθρώπινης ζωής - την πολιτική, την οικονομία, την απονομή δικαιοσύνης.
<P>
Δύο τομείς του οργανωμένου εγκλήματος θεωρούνται ως ιδιαίτερα ειδεχθείς από τη σκοπιά της Ευρωπαϊκής Ένωσης, δεδομένου ότι πλήττουν τα πιο αδύναμα στοιχεία της κοινωνίας μας, τα παιδιά και τους μετανάστες. Στη συζήτηση για την πρόληψη και την καταπολέμηση της σεξουαλικής εκμετάλλευσης των παιδιών, οι συμμετέχοντες στη Διάσκεψη συμφώνησαν ότι πρέπει να έχει ειδική προτεραιότητα στην Κοινότητα η προστασία των παιδιών, που είναι τα πλέον αδύνατα μέλη της κοινωνίας και ταυτόχρονα και οι φορείς των ελπίδων μας για το μέλλον. Παράλληλα με την οικονομική εκμετάλλευση και τις διώξεις σε καιρό πολέμου, η βία κατά παιδιών εμφανίζεται με έναν ιδιαίτερα ειδεχθή τρόπο, εμφανίζεται ως σεξουαλική εκμετάλλευση. Κατά κανόνα λαμβάνει χώρα κρυφά. Τα φαινόμενα αυτά παρατηρούνται σε όλη την υφήλιο.
<P>
Από τότε που οι οικονομικές σχέσεις, η ανταλλαγή πληροφοριών και ο τουρισμός έχουν αποκτήσει παγκόσμιες διαστάσεις, όλα τα κράτη θίγονται από τη σεξουαλική εκμετάλλευση παιδιών. Οι συμμετέχοντες στη Διάσκεψη συμφώνησαν ότι η λήψη αποτελεσματικών μέτρων προϋποθέτει και την αποτελεσματική διεθνή συνεργασία στους διάφορους οργανισμούς.
<P>
Οι εκθέσεις σχετικά με την αποκάλυψη δικτύων παιδεραστών έχουν αποτυπωθεί με φρικιαστικό τρόπο στη μνήμη μας. Η καταπολέμηση της παιδεραστίας και των φαινομένων που συνδέονται με αυτήν, όπως ο σεξοτουρισμός, η παιδική πορνεία από τη μία πλευρά, και από την άλλη η λήψη μέτρων κατά της σεξουαλικής κακοποίησης των παιδιών στο πλαίσιο της οικογένειας, της παραγωγής και διάδοσης υλικού παιδικής πορνογραφίας προ πάντων μέσω του Internet, αποτελούν συνεπώς μία ιδιαίτερη πρόκληση όχι μόνο για τα κράτη μέλη της Ευρωπαϊκής Ένωσης, αλλά, όπως πιστεύουμε, για όλα τα κράτη της υφηλίου. Οι συμμετέχοντες στη Διάσκεψη τόνισαν ότι οι προκλήσεις αυτές θα πρέπει να αντιμετωπιστούν διασυνοριακά.
<P>
Η Προεδρία επεσήμανε την έντονη ενασχόληση της Ευρωπαϊκής Ένωσης με το συγκεκριμένο θέμα τον τελευταίο καιρό, παρουσίασε μία εποπτική εικόνα των διαφόρων δραστηριοτήτων σε σχέση με το συγκεκριμένο θέμα και εξέθεσε σε ποιο σημείο βρίσκεται η συζήτηση στο Συμβούλιο Γενικών Υποθέσεων. Σχετικά με τις δραστηριότητες της ΕΕ, η Προεδρία έδωσε ιδιαίτερη έμφαση στην κοινή δράση που αφορά την καταπολέμηση του εμπορίου ανθρώπων και τη σεξουαλική εκμετάλλευση παιδιών, μια δράση που ψηφίσθηκε στο Συμβούλιο τον Φεβρουάριο του 1997. Η εν λόγω κοινή δράση περιέχει προτάσεις για τη βελτίωση της δικαστικής συνεργασίας κατά την καταπολέμηση της εμπορίας ανθρώπων και της σεξουαλικής εκμετάλλευσης παιδιών.
<P>
Μία σειρά κρατών που συμμετείχαν στη Διάσκεψη παρουσίασαν τις εμπειρίες τους και τις ενέργειές τους στον τομέα αυτό και στο τέλος της συζήτησης οι συμμετέχοντες συμφώνησαν να καλέσουν την ομάδα εμπειρογνωμόνων της Ευρωπαϊκής Διάσκεψης για τα ναρκωτικά και το οργανωμένο έγκλημα να ελέγξει λεπτομερώς με ποιά νομικά μέσα της Ευρωπαϊκής Ένωσης θα μπορούσαν να συμφωνήσουν τα κράτη εταίροι στην Ευρωπαϊκή Διάσκεψη. Τέλος, οι συμμετέχοντες συμφώνησαν επίσης για έναν ενισχυμένο συντονισμό, στο πλαίσιο των Ηνωμένων Εθνών, προκειμένου να αντιμετωπίσουν από κοινού τη σεξουαλική εκμετάλλευση παιδιών.
<P>
Κατόπιν, στο πλαίσιο του ζητήματος της διασυνοριακής οργανωμένης εγκληματικότητας, οι συμμετέχοντες στη Διάσκεψη ασχολήθηκαν με το εμπόριο λαθρομεταναστών. Ειδικά τον τελευταίο καιρό αναφέρονται συνεχώς θεαματικές επιχειρήσεις λαθρομεταναστών που προσπαθούν να εισέλθουν παράνομα στα πλουσιότερα κράτη της Ευρώπης και της Βορείου Αμερικής. Αυτό το νέο κύμα μετανάστευσης που αυξάνεται από χρόνο σε χρόνο, οδήγησε αρκετά κράτη να κάνουν πιο αυστηρές τις διατάξεις για την είσοδο μεταναστών.
<P>
Τέλος, κατά την πρώτη συνεδρίαση εργασίας συζητήθηκε ακόμα η περιφερειακή συνεργασία σε ζητήματα περιβάλλοντος. Εδώ, οι διάφοροι εκπρόσωποι παρουσίασαν τις δραστηριότητές τους στον τομέα του περιβάλλοντος, και ειδικότερα στο πλαίσιο των ευρωπαϊκών περιφερειακών οργανώσεων: μεσογειακή πρωτοβουλία, συνεργασία της Μαύρης Θάλασσας, Συμβούλιο των Κρατών της Βαλτικής και Συμβούλιο για τα Ευρωπαϊκά-αρκτικά μέρη της Θάλασσας Μπάρεντ. Οι συμμετέχοντες στη Διάσκεψη υπογράμμισαν ότι η λήψη περιβαλλοντικών μέτρων θα πρέπει να γίνεται σε συντονισμό μεταξύ των ενεχομένων κρατών. Οι συμμετέχοντες στη Διάσκεψη συμφώνησαν ότι μελλοντικά η Προεδρία θα καλέσει, ως ένα πρώτο βήμα, τους διάφορους οργανισμούς που είναι αρμόδιοι για την περιφερειακή συνεργασία, την Ευρωπαϊκή Επιτροπή καθώς και τον Οργανισμό Περιβάλλοντος να υποβάλλουν εκθέσεις και να δώσουν λύσεις στα προβλήματα που έχουν εμφανισθεί.
<P>
Στη διάρκεια του γεύματος συζητήθηκαν ακόμα δύο θεματικές ενότητες και συγκεκριμένα οι εξελίξεις στο Κοσσυφοπέδιο και η κατάσταση στην Αλβανία, στις οποίες δεν θα αναφερθώ τώρα, διότι αμέσως μετά προβλέπεται συζήτηση σχετικά με τα εν λόγω θέματα.

<SPEAKER ID=11 NAME="Van den Broek">
Κύριε Πρόεδρε, σχετικά με την Ευρωπαϊκή Διάσκεψη που πραγματοποιήθηκε χθες στο Λουξεμβούργο, θα ήθελα να εκφράσω απλώς τη μεγάλη μου εκτίμηση για την πρωτοβουλία που ανέλαβε η Προεδρία να θέσει στην ημερήσια διάταξη της δεύτερης Ευρωπαϊκής Διάσκεψης αυτά τα σημαντικά ζητήματα, τα οποία μόλις ανέφερε η κυρία Ferrero. Το ζήτημα της καταπολέμησης του οργανωμένου εγκλήματος, θέματα όπως η σεξουαλική εκμετάλλευση ανηλίκων ή η λαθρομετανάστευση αποτελούν άμεσες πολιτικές προτεραιότητες για μας την περίοδο αυτή. Θεωρούμε, επομένως, εξαιρετικά σημαντικό να συζητηθούν τα ζητήματα αυτά σε ένα βήμα στο οποίο αντιπροσωπεύονται όλα τα μελλοντικά κράτη μέλη από κοινού με τα νυν κράτη μέλη της Ευρωπαϊκής Ένωσης.
<P>
Ιδιαίτερα χρήσιμη ήταν η ευκαιρία που μας δόθηκε χθες, να ακούσουμε από τα μελλοντικά κράτη μέλη τι κάνουν ή τι σκοπεύουν να κάνουν και πώς πιστεύουν αυτά ότι μπορούμε να βελτιώσουμε περαιτέρω τη μεταξύ μας συνεργασία για τα ζητήματα αυτά. Θεωρώ ότι μετά την επικύρωση της Συνθήκης του Αμστερνταμ θα έχουμε στη διάθεσή μας ορισμένα νέα όργανα, για να καταστήσουμε αποτελεσματικότερη τη διεθνή αυτή συνεργασία, και με την ομάδα των μελλοντικών κρατών μελών. Αναφέρομαι ιδιαίτερα στις περιπτώσεις εκείνες στις οποίες η Συνθήκη του Αμστερνταμ προβλέπει τη μεταφορά ορισμένων δραστηριοτήτων από τον τρίτο στον πρώτο πυλώνα της Συνθήκης του Μάαστριχτ. Η παρούσα αλλά και οι επόμενες Προεδρίες μπορούν να στηρίζονται στην υποστήριξη την οποία έχει δεσμευθεί να προσφέρει η Ευρωπαϊκή Επιτροπή για να πραγματοποιηθούν οι αποφάσεις αυτές. Μιλούμε για το πώς θα καταστεί η Ευρώπη εγγύτερη προς τον πολίτη· της προβληματικής αυτής άπτονται άμεσα άλλα τόσα ζητήματα, και μάλιστα ζητήματα για τα οποία οι πολίτες των χωρών μας, και πολύ σωστά πιστεύω, ανησυχούν εντονότατα.
<P>
Πρόεδρε, βλέπω την οθόνη μπροστά μου με τη λέξη «Conference» και από κάτω τη λέξη Μάλτα. Δεν ξέρω εάν αυτό σημαίνει ότι θα πρέπει να πούμε και κάτι για τη Μάλτα. Μάθαμε όλοι μας ότι η κυβέρνηση της χώρας αυτής επανενεργοποίησε πρόσφατα την αίτηση - αναφέρομαι φυσικά στην αίτηση προσχώρησης στην Ευρωπαϊκή Ένωση - η οποία πριν από δύο χρόνια δεν είχε αποσυρθεί, αλλά είχε ανασταλεί και ανανέωσε όντως την αίτηση αυτή προς την Προεδρία, γεγονός που είχε ως αποτέλεσμα τη συνήθη διαδικασία, σύμφωνα με την οποία η Προεδρία και το Συμβούλιο καλούν την Ευρωπαϊκή Επιτροπή να γνωμοδοτήσει σχετικά. Στη συγκεκριμένη περίπτωση, αυτό σημαίνει ότι η Ευρωπαϊκή Επιτροπή καλείται να εξετάσει τις συνέπειες της διετούς διακοπής των προετοιμασιών για την προσχώρηση στη σημερινή πολιτική και οικονομική κατάσταση στη Μάλτα. Εμείς ανακοινώσαμε στο Συμβούλιο ότι θα ενημερώσουμε τη γνωμοδότηση που είχε εκπονηθεί το 1993 για τη Μάλτα και κατόπιν θα την υποβάλουμε στο Συμβούλιο αναφέροντας τη γνώμη της Επιτροπής σχετικά με τον τρόπο που θεωρούμε ως τον πλέον ενδεδειγμένο για να επανενταχθεί η Μάλτα στην ενταξιακή διαδικασία.
<P>
Είναι κάπως δύσκολο να καθορίσουμε μία απολύτως συγκεκριμένη ημερομηνία για το στόχο αυτό. Το Συμβούλιο θεωρεί βέβαια σημαντικό να πληροφορηθεί λεπτομερώς σχετικά. Έτσι εμείς, όπως είπα μόλις, θα επανεξετάσουμε τη γνωμοδότηση που είχαμε εκπονήσει το 1993 συγκρίνοντάς τη με τη σημερινή κατάσταση στη Μάλτα.
<P>
Δεν χρειάζεται, τέλος, να προσθέσω ότι είχα την ευκαιρία να συζητήσω στη Νέα Υόρκη με το νέο και συγχρόνως πρώην υπουργό Εξωτερικών της Μάλτας, Guido di Marco, και του είπα ότι χαιρόμαστε γι' αυτό το νέο στόχο της Μάλτας. Είπα επίσης ότι το Συμβούλιο ελπίζει ότι θα κάνει την αίτησή της διακομματική υπόθεση και ότι όλοι έχουν συνειδητοποιήσει ότι η αίτηση η οποία απεσύρθη πριν από δύο χρόνια, όταν το σημερινό κόμμα της Αξιωματικής Αντιπολίτευσης είχε έρθει στην κυβέρνηση, επανενεργοποιείται τώρα και ότι φυσικά όλοι θα θέλαμε εδώ στην Ευρωπαϊκή Ένωση να δούμε ότι η αίτηση υποστηρίζεται από μεγάλο μέρος του πληθυσμού της Μάλτας, ούτως ώστε αυτή να μπορέσει πραγματικά να προσχωρήσει στην Ευρωπαϊκή Ένωση. Ο υπουργός Εξωτερικών μου είχε πει στη Νέα Υόρκη ότι και η κυβέρνησή του προσβλέπει στον στόχο αυτόν και ότι πιστεύει ότι, καθώς προχωρεί η διαδικασία ενσωμάτωσης της Μάλτας στην Ένωση, καθίσταται όλο και πιο εύκολο να πειστούν όλο και ευρύτερα στρώματα του πληθυσμού για την ανάγκη και τη χρησιμότητα αυτού του σημαντικότατου πολιτικού βήματος της χώρας.
<P>
Δεύτερο σημείο, κατά το παρελθόν το ζήτημα της εισαγωγής ενός φορολογικού συστήματος που βασίζεται στον Φ.Π.Α. στη Μάλτα είχε παίξει έναν σημαντικότατο ρόλο. Ήταν μάλιστα σε πολύ μεγάλο βαθμό καθοριστικό το ζήτημα αυτό για την ήττα που υπέστησαν στις προπροηγούμενες εκλογές τα κόμματα του Συνασπισμού, ο οποίος βρίσκεται τώρα πάλι στην εξουσία. Καί στο σημείο αυτό του Φ.Π.Α. θα πρέπει να υπάρξει περισσότερη σαφήνεια. Αυτά μπορώ να πω τη στιγμή ετούτη σε σχέση με την αίτηση της Μάλτας για προσχώρησή της στην Ευρωπαϊκή Ένωση.

<SPEAKER ID=12 LANGUAGE="DE" NAME="Swoboda">
Κύριε Πρόεδρε, κυρία Πρόεδρε του Συμβουλίου, κύριε Επίτροπε, θεωρώ ότι τα κεντρικά σημεία με τα οποία ασχολήθηκε η Ευρωπαϊκή Διάσκεψη είναι απόλυτα σωστά και πρέπει να τύχουν της πλήρους υποστήριξής μας. Συντάσσομαι και με την άποψη του κ Επίτροπου ο οποίος είπε ότι είναι σημαντικό να ασχοληθούμε με εκείνα τα θέματα τα οποία έχουν ιδιαίτερο ενδιαφέρον για τους ανθρώπους και τους δημιουργούν είτε δικαιολογημένα είτε αδικαιολόγητα φόβους, προβλήματα για τα οποία απαιτούν απαντήσεις σε ευρωπαϊκό επίπεδο. Όσον αφορά τη Μάλτα, θα λάβει θέση κυρίως η συνάδελφος κ. Malone. Επομένως δεν θα μπω εδώ σε λεπτομέρειες.
<P>
Θέλω όμως να κάνω μερικές βασικές παρατηρήσεις και να θέσω ερωτήματα: Πρώτον, θεωρώ, και θα πρέπει να μας γίνει συνειδητό εδώ στο Σώμα, ότι ο δρόμος που επιλέξαμε σε σχέση με τις υποψήφιες προς ένταξη χώρες - με μερικές διαπραγματευόμαστε εδώ υπό τη σκέπη της Ευρωπαϊκής Διάσκεψης - είναι ο σωστός δρόμος. Ειδικά οι εκλογές στη Λετονία και το δημοψήφισμα για την ένταξη του ρωσόφωνου πληθυσμού καθώς και οι εκλογές στη Σλοβακία έδειξαν ότι ήταν σωστό να δεχθούμε τις χώρες αυτές ως υποψήφιες προς ένταξη. Ωστόσο, πρέπει να τους δώσουμε τα χρονικά περιθώρια και μερικά κίνητρα για τη λήψη των αντίστοιχων μέτρων. Είμαι πολύ ευτυχής που αποδείχθηκε ότι ήταν σωστή η προσέγγισή μας, ακόμα και εάν ο δρόμος αυτός είχε αμφισβητηθεί από τη μία ή την άλλη πλευρά του Σώματος. Αποδείχθηκε πως ήταν σωστός αυτός ο δρόμος των κινήτρων, δηλαδή της παροχής βοήθειας για τη βελτίωση των συνθηκών σε ζητήματα δημοκρατίας, κράτους δικαίου και μειονοτήτων.
<P>
Αποτυχία σημειώσαμε - δυστυχώς και στην παρούσα Ευρωπαϊκή Διάσκεψη - στην συμμετοχή της Τουρκίας. Αναρωτιέμαι κατά πόσο είναι δυνατόν να αντιμετωπιστούν πραγματικά αποτελεσματικά θέματα όπως η διεθνής εγκληματικότητα, το εμπόριο ναρκωτικών κλπ., χωρίς την Τουρκία. Με αυτή την ευκαιρία, θέλω να εκφράσω και την ανησυχία μου για το γεγονός ότι η Τουρκία έχει σήμερα πολύ τεταμένες σχέσεις με τη γειτονική της Συρία. Κανείς δεν επιτρέπεται να υποστηρίζει ομάδες τρομοκρατών προκειμένου να μπορούν να δράσουν σε άλλα κράτη. Εάν όμως η Τουρκία δεν είναι σε θέση να λύσει η ίδια το συγκεκριμένο πρόβλημα με τη λήψη ειρηνικών μέτρων, δεν νομιμοποιείται, δεν έχει το δικαίωμα να προβαίνει σε δράσεις και δραστηριότητες στην επικράτεια ενός άλλου κράτους.
<P>
Θέλω να θέσω στην Προεδρία το ερώτημα κατά πόσο αυτό αποτέλεσε θέμα συζήτησης, ποια στάση υποστηρίζει η Προεδρία στο ζήτημα αυτό, και εάν θα δώσει ίσως από κοινού με τους Αμερικάνους ένα σαφές μήνυμα στην Τουρκία, όσον αφορά τη σχέση της με τη Συρία.
<P>
Αυτό που τέλος θα ήθελα ακόμα να ρωτήσω είναι εάν στη Διάσκεψη των Υπουργών Εξωτερικών στο Σάλτσμπουργκ υπήρξε και κάποια πρωτοβουλία να συμπεριληφθούν και άλλα κράτη πέραν εκείνων της Ευρωπαϊκής Διάσκεψης. Τόσο η νοτιοανατολική Ευρώπη, όσο και τα κράτη της διαδικασίας της Βαρκελώνης έχουν σε μεγάλο βαθμό προβλήματα με την εγκληματικότητα, το εμπόριο ναρκωτικών καθώς επίσης και με τη μετανάστευση. Αναρωτιέμαι πώς θα αντιμετωπιστεί το ζήτημα στο μέλλον. Η πρωτοβουλία δεν συνάντησε κλίμα ιδιαίτερης καλής θέλησης και αποδοχής. Κατ' αρχήν τη θεωρώ σωστή, μολονότι ίσως να μην ήταν πολύ καλά προπαρασκευασμένη όσον αφορά τις λεπτομέρειες Ωστόσο τα θέματα που δικαιολογημένα πραγματεύθηκε η Ευρωπαϊκή Διάσκεψη αφορούν προβλήματα που σε τελευταία ανάλυση μπορούν να λυθούν μόνο εάν συμπεριληφθούν και τα κράτη της νοτιοανατολικής Ευρώπης καθώς και τα κράτη από τη διαδικασία της Βαρκελώνης. Θέλω να σας ρωτήσω, κυρία Πρόεδρε, εάν μπορείτε να μας πείτε πώς θα αντιμετωπισθεί στο μέλλον το ζήτημα αυτό.
<P>
Κατά τα άλλα θέλω μόνο να επαναλάβω: τα θέματα που πραγματευόσαστε είναι θέματα κεντρικής σημασίας για την ήπειρό μας. Εύχομαι στην Ευρωπαϊκή Ένωση καλή επιτυχία κατά την Ευρωπαϊκή Διάσκεψη, έτσι ώστε να μπορέσουμε να λύσουμε και αυτά τα προβλήματα.

<SPEAKER ID=13 LANGUAGE="DE" NAME="Gόnther">
Κύριε Πρόεδρε, αξιότιμοι κυρίες και κύριοι, έχω την εντύπωση ότι δεν αιφνιδιασθήκατε μόνον εσείς, κύριε Επίτροπε van den Broek, όσον αφορά το θέμα της Μάλτας, αλλά και η κυρία Πρόεδρος του Συμβουλίου, διότι κανονικά περίμενα να πει δύο λόγια στη δήλωσή της γύρω από το θέμα αυτό.
<P>
Ως αντιπρόεδρος της αποστολής της Μάλτας, είμαι όμως πολύ ευγνώμων που θα μπορέσουμε σήμερα να συζητήσουμε για το εν λόγω θέμα. Βέβαια, περίμενα μία κάπως σαφέστερη σηματοδότηση από την πλευρά του Συμβουλίου, επίσης και βάσει των δηλώσεων της Επιτροπής στην Επιτροπή Εξωτερικών Υποθέσεων και Ασφάλειας, που ακολουθούσαν ήδη την ίδια κατεύθυνση όπως και οι σημερινές δηλώσεις.
<P>
Το Συμβούλιο δηλώνει τώρα ότι περιμένει μία ανακοίνωση της Επιτροπής, προκειμένου να ενημερωθεί πρώτα για τη δική της εκτίμηση της κατάστασης. Η συγκεκριμένη διαδικασία μάς αιφνιδιάζει κάπως, δεδομένου ότι και σε άλλα ζητήματα διεύρυνσης πάντα το Συμβούλιο ήταν εκείνο που λάμβανε την πρωτοβουλία. Εξάλλου, το Συμβούλιο ίσως φέρει και μέρος της ευθύνης για την κάπως συγκεχυμένη σήμερα κατάσταση, γιατί τότε είχε παρηγορήσει τη Μάλτα, λέγοντας ότι μετά από την προηγούμενη διεύρυνση, θα έρθει η σειρά της Μάλτας για προσχώρηση. Κατά κάποιο τρόπο εκσφενδονίστηκε και προσγειώθηκε ανάμεσα στα κράτη που έχουν σημαντικά μεγαλύτερες δυσκολίες να προετοιμαστούν για τη συμμετοχή τους στην Ευρωπαϊκή Ένωση.
<P>
Στα δύο χρόνια που πέρασαν εντωμεταξύ, η Μάλτα δεν έκλεισε καμία πόρτα. Ακόμα και η κυβέρνηση έκανε εντωμεταξύ το παν, ώστε να δώσει στην επόμενη κυβέρνηση, ανεξάρτητα από την πολιτική της απόχρωση, τη δυνατότητα να αναπυροδοτήσει την αίτηση αυτή. Εξάλλου, η Επιτροπή, με τις συνεχείς ανταποκρίσεις της αντιπροσωπείας της, μπόρεσε ασφαλώς να λάβει τα εν λόγω μηνύματα από τη Μάλτα.
<P>
Με την πρόταση ψηφίσματος που υποβάλλουμε, σκοπεύουμε να καλέσουμε το Συμβούλιο να δώσει ένα σαφές μήνυμα και να δώσει το μήνυμα πλέον από τη δική του πλευρά στη Μάλτα ότι είναι ευπρόσδεκτη και ότι θα συμπεριληφθεί τώρα και πάλι στην Ευρωπαϊκή Διάσκεψη. Και τούτο διότι η Μάλτα πρέπει να συμπεριληφθεί στον συγκεκριμένο κύκλο, ήδη λόγω των επιδόσεών της στη διαδικασία της Βαρκελώνης

<SPEAKER ID=14 LANGUAGE="EN" NAME="Cox">
Κύριε Πρόεδρε, χαιρετίζω την έκθεση που ακούσαμε στη Διάσκεψη. Ο προσεκτικός τρόπος χειρισμού κάποιων θεμάτων όπως της εγκληματικότητας, της εκμετάλλευσης των φύλων και της παράνομης μετανάστευσης, θα αποδειχτεί ιδιαίτερα χρήσιμος, όταν τελικά θα χρειαστεί να προχωρήσουμε στις σοβαρές διαπραγματεύσεις και την εφαρμογή των νέων διατάξεων της Συνθήκης του Αμστερνταμ.
<P>
Επί τη ευκαιρία αυτής της συζήτησης θα ήθελα να διευρύνω κάπως το επίκεντρο του ενδιαφέροντος, καθώς αυτή την εβδομάδα πληροφορηθήκαμε επίσης κάτι σημαντικό, ότι δηλαδή στις 10 Νοεμβρίου θα λάβει χώρα η Διάσκεψη για την προσχώρηση, που αποτελεί ουσιώδες μέρος της γενικής Διάσκεψης στην οποία αναφερόμαστε σήμερα και σηματοδοτεί ένα σημαντικό ψυχολογικό και πολιτικό ξεκίνημα.
<P>
Από αυτή την άποψη, παρουσία του Συμβουλίου και της Επιτροπής, επιθυμώ να αναφερθώ σε διάφορα πολιτικά σημεία. Η Ομάδα μου, η Ομάδα του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, υποστηρίζει ένθερμα μια ευρύτερη και βαθύτερη πολιτική Ένωση. Έχοντας διασχίσει πλέον το κατώφλι με πέντε συν ένα κράτη για το Νοέμβριο, επείγει να επιστρατεύσουμε νέες δυνάμεις για να πετύχουμε τη θεσμική μεταρρύθμιση των θεσμών μας εκ των προτέρων, μη τυχόν καταστεί εμπόδιο αργότερα. Κανείς από εμάς δεν θέλει να συμβεί κάτι τέτοιο, αλλά υπάρχει αυτό το ενδεχόμενο.
<P>
Δεύτερον, από πολιτική άποψη, χαιρετίζουμε ένθερμα το γεγονός ότι δόθηκε αυτήν την εβδομάδα το πράσινο φως στην Κύπρο να λάβει μέρος σε αυτή τη διαδικασία. Αλλά και το γεγονός αυτό θα πρέπει να συνεπάγεται ένα ακόμη επιτακτικό καθήκον για το Συμβούλιο και την Επιτροπή, σε ό, τι αφορά μια πολιτική πρωτοβουλία που διευθύνει η Ευρωπαϊκή Ένωση για επιλυση του Κυπριακού υπό την αιγίδα των Ηνωμένων Εθνών, για μια ακόμη φορά από φόβο μήπως θεσμοθετηθεί εντός της Ένωσης ένα επίμονο και σοβαρό πρόβλημα σε αυτό το διαιρεμένο νησί.
<P>
Από αυτή την άποψη, επιθυμώ να πω στο Συμβούλιο ότι η Ομάδα μου αποδοκιμάζει τη συνεχή αποτυχία του να συμφωνήσει πάνω σε μια νομική βάση για ένα χρηματοδοτικό πρωτόκολλο με την Τουρκία. Δεν είναι άξιο απορίας που δεν συμμετέχει η Τουρκία. Χρειάζεται πραγματικά να οργανωθούμε εκεί σε επίπεδο Συμβουλίου και να δείξουμε ότι υπάρχει η δυνατότητα μιας ώριμης σχέσης της ΕΕ με όλα τα κράτη σε αυτή την περιοχή.
<P>
Το τελευταίο πολιτικό σχόλιο που έχω να κάνω, σε γενικές γραμμές, σε ό, τι αφορά την αναμενόμενη Σύνοδο Κορυφής της Βιέννης, είναι ότι εκεί θα μας δοθεί η ευκαιρία να εξετάσουμε τις αιτήσεις άλλων αιτούντων κρατών. Η Ομάδα μου πιστεύει, ειδικά στα πλαίσια της ρωσικής πολιτικής και οικονομικής κρίσης, ότι πρέπει να αναθεωρήσουμε τη θέση μας σε ό, τι αφορά τα κράτη της Βαλτικής. Έχουν εκδηλώσει μια ισχυρή δέσμευση για μεταρρύθμιση και έχουν σημειώσει αξιέπαινη πρόοδο. Αυτό πρέπει να αναγνωριστεί στη Βιέννη, όπως άλλωστε πρέπει να αναγνωριστεί και το ενδιαφέρον που εκδηλώνεται εκ νέου για τη Μάλτα.

<SPEAKER ID=15 LANGUAGE="EN" NAME="Collins, Gerard">
Κύριε Πρόεδρε, η εκλογή του κ. Adami ως νέου πρωθυπουργού της Μάλτας πρόκειται να έχει ως αποτέλεσμα την επανενεργοποίηση της αίτησης για συμμετοχή της Μάλτας στην Ευρωπαϊκή Ένωση. Όπως ο ίδιος δήλωσε πρόσφατα, δύο θα είναι οι στόχοι της νέας κυβέρνησης: καταρχάς, η αίτηση της Μάλτας να γίνει μέλος της Ευρωπαϊκής Ένωσης και, δεύτερον, η εξυγίανση των δημόσιων οικονομικών της χώρας.
<P>
Αυτά τα δύο θέματα είναι ως ένα βαθμό αλληλένδετα, ειδικά στο πλαίσιο των οικονομικών κριτηρίων που ορίστηκαν στη Συνθήκη του Μάαστριχτ, με τα οποία πρέπει να συμμορφωθούν τα μελλοντικά μέλη της Ευρωπαϊκής Ένωσης στο ενιαίο νομισματικό σύστημα. Με την αναζωογόνηση της αίτησης της Μάλτας για ένταξή της στην Ευρωπαϊκή Ένωση, εξασφαλίζεται ότι το θέμα θα εξεταστεί στα πλαίσια του επόμενου γύρου των διαπραγματεύσεων για τη διεύρυνση, σύμφωνα με τις δεσμεύσεις που ανέλαβαν οι αρχηγοί των κυβερνήσεων των κρατών μελών της Ευρωπαϊκής Ένωσης στην Κέρκυρα.
<P>
Στην πραγματικότητα, το θέμα της ένταξης της Μάλτας στην Ευρωπαϊκή Ένωση θα συζητηθεί στη σύνοδο κορυφής του Νοεμβρίου και τα οφέλη από την ένταξη για τους 370.000 κατοίκους της Μάλτας θα είναι πραγματικά και απτά. Θα εξασφαλιστεί η πρόσβαση σε έναν εμπορικό συνασπισμό χωρίς σύνορα που θα περιλαμβάνει πάνω από 20 ευρωπαϊκές χώρες, εφόσον αποδειχτούν επιτυχείς οι διαπραγματεύσεις προσχώρησης με τις χώρες της Ανατολικής και Κεντρικής Ευρώπης.
<P>
Η Ευρωπαϊκή Ένωση με την εσωτερική της αγορά και την ελεύθερη κυκλοφορία αγαθών, προσώπων, υπηρεσιών και κεφαλαίων αποτελεί μια θετική οικονομική προοπτική για μια χώρα που προσπαθεί να βρει περισσότερες αγορές για αγαθά εγχώριας παραγωγής. Η Μάλτα έχει να κερδίσει πολλά αν καταφέρει να συμμορφωθεί περισσότερο με τους κανόνες συμμετοχής στην Ευρωπαϊκή Ένωση.
<P>
Υπάρχουν σαφείς ενδείξεις στο νησί για τους στενούς δεσμούς της Μάλτας με την Ευρωπαϊκή Ένωση. Στην πραγματικότητα, ένα από τα ισχυρότερα επιχειρήματα της Μάλτας για την προσχώρησή της στην ΕΕ βασίζεται στις στενές σχέσεις που υπάρχουν ανάμεσα στην οικονομία του νησιού και την Ευρωπαϊκή Ένωση. Πολλές βιομηχανίες στη Μάλτα που εξάγουν μια μεγάλη ποικιλία ημικατεργασμένων αγαθών ανήκουν σε βρετανικές, γαλλικές, γερμανικές και ιταλικές εταιρείες. Ως αποτέλεσμα, το 66 % των εμφανών εισαγωγικών και εξαγωγικών συναλλαγών της Μάλτας διεξάγονται με κράτη της Ευρωπαϊκής Ένωσης.
<P>
Η άλλη σημαντική πηγή εισοδήματος της Μάλτας είναι ο τουρισμός, η επιβίωση του οποίου εξαρτάται επίσης από τις αγορές της ΕΕ. Ωστόσο, πολλές από τις διοικητικές, νομικές και φορολογικές δομές της Μάλτας έχουν ήδη ευθυγραμμιστεί με τα πρότυπα της Ευρωπαϊκής Ένωσης. Παρ' όλα αυτά υπάρχουν άλλα επίπονα ζητήματα που πρέπει να ξεπεραστούν κατά τη διάρκεια των διαπραγματεύσεων προσχώρησης, όπως η κρατική ενίσχυση της βιομηχανίας και οι εισφορές κατά τις εισαγωγές, αλλά πιστεύω ότι αυτό είναι εφικτό.

<SPEAKER ID=16 LANGUAGE="DE" NAME="Schroedter">
Κύριε Πρόεδρε, αγαπητοί συνάδελφοι, ήταν αίτημα του παρόντος Κοινοβουλίου να μην αφήσουμε την Ευρωπαϊκή Διάσκεψη να φυτοζωεί σαν μία εκδήλωση- άλλοθι, αλλά να την αναβαθμίσουμε και να της δώσουμε περιεχόμενα κοινού ενδιαφέροντος. Αυτό είναι ένα σωστό βήμα προς τη σωστή κατεύθυνση. Ωστόσο λείπει ακόμα μία συνεκτική πολιτική, μία πανευρωπαϊκή εξέλιξη που να ανταποκρίνεται στις κοινωνικές και οικολογικές αναγκαιότητες και να ανταποκρίνεται στις ελπίδες της ηπείρου για σταθερότητα και ειρήνη.
<P>
Μία άστοχη και σε πολύ μεγάλο βαθμό διεθνώς αμφισβητήσιμη ευρωπαϊκή πολιτική για τη μετανάστευση, η οποία ιδιαίτερα υπό την αυστριακή Προεδρία απέφερε παράξενους καρπούς, δεν είναι δυνατόν να συρρικνωθεί στο πρόβλημα της εμπορίας λαθρομεταναστών και είναι, επιτρέψτε μου να το πω, κυρία Πρόεδρε του Συμβουλίου, μία ανειλικρινής πολιτική. Αντιθέτως, η περιφερειακή συνεργασία είναι ένα σημαντικό βήμα προς τη σωστή κατεύθυνση. Ελπίζω ότι θα κατορθώσει τώρα και το Συμβούλιο να αναπτύξει κοινά προγράμματα και να μην προβεί κατά την κατανομή σε διακρίσεις σχετικά με το πόσα χρήματα θα λάβουν ποιες περιφέρειες, αλλά να αναπτύξει τις περιφέρειες με συνεκτικό τρόπο και από κοινού. Ελπίζω, κύριε van den Broek, ότι και η δική σας Γενική Διεύθυνση θα προχωρήσει επιτέλους ένα βήμα προς τη σωστή κατεύθυνση και θα διοχετεύσει τους πόρους των προγραμμάτων PHARE και INTERREG σε ένα κοινό ταμείο.

<SPEAKER ID=17 LANGUAGE="FR" NAME="Saint-Pierre">
Κύριε Πρόεδρε, κυρία Πρόεδρε του Συμβουλίου, κύριε Επίτροπε, θα παρέμβω στο θέμα της Μάλτας διότι πρόκειται για μια μέρα σημαντική τόσο για την Ευρώπη όσο, και είμαι πεπεισμένος γι' αυτό, και για τη Μάλτα.
<P>
Είμαι ευτυχής που το Κοινοβούλιό μας δέχθηκε την αίτηση της Ομάδας μου, της Ομάδας της Ευρωπαϊκής Ριζοσπαστικής Συμμαχίας, για την εγγραφή στην ημερήσια διάταξη αυτής της περιόδου της συνόδου, παρουσία του Συμβουλίου και της Επιτροπής, του θέματος σχετικά με την επανεργοποίηση της υποψηφιότητας της Μάλτας για την ένταξή της στην Ευρωπαϊκή Ένωση.
<P>
Με την ιδιότητά μου ως πρόεδρος της αντιπροσωπείας στη μικτή κοινοβουλευτική επιτροπή Ευρωπαϊκής Ένωσης-Μάλτας είχα την τύχη να παρακολουθήσω με προσοχή την πολιτική ζωή της Μάλτας εδώ και δύο χρόνια. Δεν χρειάζεται να αναφέρω ότι η αντιπροσωπεία μας σεβάσθηκε απόλυτα τις θέσεις που εκφράσθηκαν από τις διάφορες κυβερνήσεις, διότι η λαϊκή θέληση πρέπει πάντα να υπερισχύει των στρατευμένων συμφερόντων.
<P>
Ωστόσο, δεν σας κρύβω ότι πάντα διαισθανόμουν πως ο λαός της Μάλτας, βαθιά μέσα του, ήθελε πραγματικά να μοιρασθεί με τους άλλους ευρωπαϊκούς λαούς ένα κοινό πεπρωμένο που, την παραμονή της επανένωσης της ηπείρου, περνούσε από την πλήρη συμμετοχή του στην Ευρωπαϊκή Ένωση.
<P>
Είμαι πεπεισμένος ότι η Μάλτα θα ενταχθεί αμέσως στη διαδικασία διεύρυνσης της Ένωσης αφού πρώτα υλοποιήσει κάποιες απαραίτητες τεχνικές προσαρμογές. Προσωπικά θεωρώ ότι, σύμφωνα με τις ήδη επιτευχθείσες συμφωνίες του 1995 βάσει των οποίων οι διαπραγματεύσεις με τη Μάλτα και την Κύπρο θα αρχίσουν 6 μήνες μετά την ολοκλήρωση της διακυβερνητικής διάσκεψης, οι διαπραγματεύσεις για την ένταξη της Μάλτας θα μπορέσουν να αρχίσουν από τον Ιανουάριο του 1999. Επιθυμώ ιδιαίτερα να λήφθεί μια απόφαση προς αυτή την κατεύθυνση από το Ευρωπαϊκό Συμβούλιο της Βιέννης τον Δεκέμβριο
<P>
Υπάρχει όμως και ένας επιπλέον λόγος για να χαρούμε από την επανενεργοποίηση της αίτησης ένταξης της Μάλτας. Πράγματι, στο θεσμικό επίπεδο, η επιστροφή της Μάλτας συνεπάγεται την επιτάχυνση της διαδικασίας θεσμικής μεταρρύθμισης που, στα μάτια τουλάχιστον του Κοινοβουλίου, αποτελεί την απαραίτητη προϋπόθεση για μια επιτυχημένη διεύρυνση. Υπενθυμίζω ότι σύμφωνα με το άρθρο 2 του πρωτόκολλου της συνθήκης του Αμστερνταμ σχετικά με τους θεσμούς, η διαδικασία θεσμικής μεταρρύθμισης ξεκινά αυτόματα με την προοπτική μιας Ένωσης που θα υπερβαίνει τα 20 μέλη, πράγμα το οποίο συμβαίνει.
<P>
Χωρίς τη Μάλτα η Ένωση, η Ευρώπη, θα ήταν πάντα λίγο ορφανή. Η συνύπαρξή τους θα είναι αναμφίβολα έπ' ωφελεία και των δύο μερών, τόσο της Ευρώπης όσο και της Μάλτας, αλλά θα αποτελέσει επίσης και σημαντικό πλεονέκτημα για τις σχέσεις της Ένωσης με τα κράτη της Μεσογείου που συμμετέχουν στη διαδικασία της Βαρκελώνης.

<SPEAKER ID=18 LANGUAGE="DE" NAME="Linser">
Κύριε Πρόεδρε στην πορεία της συζήτησης σχετικά με την αίτηση προσχώρησης της Μάλτας, για την οποία ο κύριος Επίτροπος διαπίστωσε ότι της δόθηκε νέα ζωή, πρέπει η Ένωση, κατά την άποψή μου, να δώσει ιδιαίτερη προσοχή στα εξής σημεία: Πρέπει να συνυπολογισθεί κατά πόσο η Μάλτα είναι από την άποψη της υποδομής της γενικά σε θέση να αναλάβει μία Προεδρία του Συμβουλίου. Ένα παρόμοια μικρό κράτος όπως το Λουξεμβούργο συνεργάζεται, για παράδειγμα, στο ζήτημα αυτό με το Βέλγιο. Η Μάλτα δεν διαθέτει όμως μία αντίστοιχη δυνατότητα.
<P>
Δεύτερον, θεωρώ απαραίτητη την επανυιοθέτηση του φόρου προστιθέμενης αξίας στη Μάλτα. Ενώ άλλα κράτη μέλη είναι δεσμευμένα σε έναν ελάχιστο φορολογικό συντελεστή ύψους 15 %, μία ρήτρα παρέκκλισης στο σημείο αυτό θα αποτελούσε απαράδεκτο ανταγωνιστικό πλεονέκτημα για αυτό το κράτος που επιθυμεί την προσχώρηση. Επιτρέψτε όμως να πω, ολοκληρώνοντας, δυο λόγια σχετικά με τη γενική αξιολόγηση της Ευρωπαϊκής Διάσκεψης. Το μέσο αυτό δημιουργήθηκε καταρχάς για να πραγματευθούμε τις σχέσεις μεταξύ ΕΕ και Τουρκίας. Η επανειλημμένη απουσία του συγκεκριμένου κράτους θα έπρεπε να αποτελέσει αφορμή για εκείνους που σχεδιάζουν τη στρατηγική της ΕΕ να επανεξετάσουν την πολιτική τους στο σημείο αυτό.

<SPEAKER ID=19 LANGUAGE="EN" NAME="Malone">
Κύριε Πρόεδρε, θα ήθελα και εγώ να συγχαρώ την Προεδρία και την Επιτροπή για τις εκθέσεις που μας παρουσίασαν σήμερα εδώ. Είμαι πολύ ικανοποιημένη που συζητήθηκαν χτες τόσο σχετικά ζητήματα, όπως τα ναρκωτικά και η παιδική πορνεία, όπως και όλα τα άλλα ζητήματα που μας απασχολούν αυτή τη βδομάδα στο Κοινοβούλιο. Εμείς οι ίδιοι συζητήσαμε το όλο ζήτημα της εναρμόνισης της φαρμακευτικής βιομηχανίας.
<P>
Ως εισηγήτρια του Κοινοβουλίου για την προσχώρηση της Μάλτας, είμαι πολύ ευχαριστημένη που το θέμα συζητήθηκε χτες στην Ευρωπαϊκή Διάσκεψη και που έγινε τόσο ευπρόσδεκτη η εκ νέου υποβολή της αίτησης της Μάλτας να γίνει μέλος της Ευρωπαϊκής Ένωσης.
<P>
Εξ ονόματος της Ομάδας μου, που επίσης χαιρετίζει την εκ νέου υποβολή της αίτησης για προσχώρηση, επιθυμώ να πω ότι χαιρετίζουμε επιπλέον την απόφαση της κυβέρνησης της Μάλτας και μάλιστα την άποψη, με την οποία είναι σύμφωνη και η αντιπολίτευση, να διεξαχθεί δημοψήφισμα μετά το πέρας των διαπραγματεύσεων. Αυτό έχει ζωτική σημασία. Επίσης, η Ομάδα μας θεωρεί φυσικά ότι είναι σημαντικό να χειριστούμε την εν λόγω αίτηση ταχέως και ακολουθώντας πιστά τις κατάλληλες διαδικασίες που ορίστηκαν στη Συνθήκη.
<P>
Η Ομάδα μου έχει ως εκ τούτου αναλάβει την πρωτοβουλία να ζητήσει από την Επιτροπή να παρουσιάσει μια ενημερωμένη γνωμοδότηση για την εκ νέου υποβολή αίτησης από τη Μάλτα και, όπως είπε ο Επίτροπος κ. Van Den Broek, να εξετάσει αν και με ποιο τρόπο είναι δυνατόν να αναπληρωθεί το κενό των δύο περασμένων ετών, κατά τη διάρκεια των οποίων είχε παγώσει η αίτηση. Η Ομάδα μου θα υπερασπιστεί επίσης, μέσω τροπολογίας, το αναφαίρετο δικαίωμα του Κοινοβουλίου να εκφράσουμε την άποψή μας για την ενημερωμένη γνωμοδότηση της Επιτροπής σχετικά με την εκ νέου υποβολή αίτησης από τη Μάλτα. Θεωρούμε ότι ο φυσικός προορισμός της Μάλτας, τόσο λόγω των δημοκρατικών της θεσμών όσο και λόγω του σεβασμού που επιδεικνύει προς τα ανθρώπινα δικαιώματα, είναι να αποτελέσει αναπόσπαστο μέρος της Ευρωπαϊκής Ένωσης. Ανυπομονούμε να λάβουμε την ανάλυση της Επιτροπής σχετικά με τις οικονομικές και πολιτικές εξελίξεις που έχουν λάβει χώρα ύστερα από το πάγωμα της προηγούμενης αίτησης το 1996.
<P>
Με ενδιαφέρον άκουσα την άποψη του Επιτρόπου κ. Van Den Broek ότι η κατάσταση ΦΠΑ είναι εδώ πολύ πιο ξεκάθαρη αλλά, όπως γνωρίζει ο Επίτροπος, υπήρχαν άλλα προβλήματα με κάποιες μικρές βιομηχανίες και ούτω καθ' εξής. Υπάρχει επίσης το όλο ζήτημα της ουδετερότητας στο οποίο δεν έχει γίνει αναφορά. Ξέρω ότι αυτό αποτελεί ένα πολύ λεπτό και επίμαχο ζήτημα στη Μάλτα, όπως πράγματι συμβαίνει και σε άλλα κράτη μέλη, συμπεριλαμβανομένης της Ιρλανδίας.
<P>
Τέλος, ελπίζω ότι, όταν λάβουμε την ενημερωμένη έκθεση της Επιτροπής, θα είμαστε σε θέση να επιλύσουμε γρήγορα όσα προβλήματα παραμένουν εκκρεμή, έτσι ώστε οι κάτοικοι της Μάλτας να μπορέσουν οι ίδιοι να αποφασίσουν μια και καλή για τη μελλοντική τους θέση στην Ευρωπαϊκή Ένωση.

<SPEAKER ID=20 LANGUAGE="IT" NAME="Azzolini">
Κύριε Πρόεδρε, κυρία Πρόεδρε του Συμβουλίου, αξιότιμοι συνάδελφοι, καταρχάς επιθυμώ να συγχαρώ εκ νέου τον φίλο Πρόεδρο Eddy Fenech Adami, τα συγχαρητήριά μου για την πρόσφατη εκλογική επιτυχία στη Μάλτα. Πρόκειται για μια επιτυχία η οποία αποκτά ακόμα μεγαλύτερη σημασία αν αναλογιστούμε ότι το εκλογικό σώμα εκφράστηκε ταυτόχρονα για την ένταξη της Μάλτας στην Ευρωπαϊκή Ένωση, επιβεβαιώνοντας κατ' αυτόν τον τρόπο τη γραμμή που ήδη εκείνη την εποχή είχε ακολουθήσει η προηγούμενη κυβέρνηση του Fenech Adami η οποία το 1995 είχε αποσπάσει την ευνοϊκή γνώμη των θεσμικών οργάνων μας. Η αποφασιστικότητα και η ταχύτητα με την οποία ο Πρόεδρος Adami επιβεβαίωσε εκ νέου την υποψηφιότητα της Μάλτας για την ένταξή της στην Ευρωπαϊκή Ένωση, σαν μία από τις πρώτες πράξεις της νέας κυβέρνησης, όχι μόνο θα πρέπει να μας ανακουφίζει για τη δυνατότητα να συμπεριληφθεί η Μάλτα στον πρώτο γύρο των συνομιλιών για τη διεύρυνση, αλλά θα πρέπει βεβαίως και να μας χαροποιεί.
<P>
Η Μάλτα ανταποκρίνεται, πράγματι, περισσότερο από άλλες υποψήφιες χώρες, στα κριτήρια ένταξης στην Ένωση και πιστεύουμε ακράδαντα ότι η ταχεία ανάκτηση και η εκ νέου ανασύνταξη των παραμέτρων του Μάαστριχτ, τις οποίες εκτός αυτού είχαν επιτύχει στο πρόσφατο παρελθόν, θα επιβραβεύσει την θεμιτή προσδοκία αυτής της χώρας να γίνει μέλος και της νομισματικής ένωσης. Αρκεί να υπενθυμίσουμε ότι το 1995 είχε έλλειμμα της τάξης του 3, 9 % του ΑΕΠ και πληθωρισμό της τάξης του 2, 9 % και εδώ και 11 χρόνια η λίρα της Μάλτας είναι συνδεδεμένη με το Ecu. Ενσωματωμένη εξ ολοκλήρου στην Ευρωπαϊκή Ένωση, η Μάλτα θα αποτελέσει, κατά τη γνώμη μου, μια σημαντική εμπροσθοφυλακή στη λεκάνη της Μεσογείου, θέτοντας έτσι υποψηφιότητα για να γίνει η φυσική διόδος μεταξύ των πολιτισμών και των οικονομιών των τρίτων χωρών και της Ευρωπαϊκής Ένωσης. Επομένως, επιβεβαιώνω, με την ιδιότητά μου ως πρώην αντιπρόεδρος της αντιπροσωπείας για τις σχέσεις Ευρωπαϊκής Ένωσης-Μάλτας, την πεποίθησή μου, η οποία προκύπτει και από τη θέση μου αυτή και από όλα όσα ανέφερα πριν από λίγο, ότι είναι ανάγκη να εξετάσουμε την περίπτωση της Μάλτας στον πρώτο γύρο των διαπραγματεύσεων για την ένταξη στην Ευρωπαϊκή Ένωση εντός του έτους 2002.
<P>
Γι' αυτό το λόγο θα επιθυμούσα κι εγώ να μάθω την άποψη της Προεδρίας του Συμβουλίου.

<SPEAKER ID=21 LANGUAGE="NL" NAME="Aelvoet">
Πρόεδρε, κυρία Πρόεδρε του Συμβουλίου, κύριε Επίτροπε, αγαπητοί συνάδελφοι, προφανώς υπήρξε ένα πρόβλημα συνεννόησης μεταξύ του Ευρωπαϊκού Κοινοβουλίου, του Συμβουλίου και της Ευρωπαϊκής Επιτροπής, καθώς ο Επίτροπος μόνο την τελευταία στιγμή μπόρεσε να θυμηθεί τι έπρεπε να πει όταν είδε το όνομα της Μάλτας να αναφέρεται επάνω στην οθόνη. Το Συμβούλιο δεν μας είπε τίποτα, αλλά ελπίζουμε ότι θα αντιδράσει εκ των υστέρων, έτσι τουλάχιστον υποθέτω. Όσον αφορά την επανενεργοποίηση της αίτησης της Μάλτας, όλοι εδώ στο Κοινοβούλιο χαίρονται για το γεγονός αυτό, και πιστεύω πραγματικά ότι είναι σημαντικό από πολιτική άποψη για την ενίσχυση της διαδικασίας της Βαρκελώνης, καθώς η μεσογειακή παρουσία στην Ευρωπαϊκή Ένωση διευρύνεται περαιτέρω. Η διαδικασία της Βαρκελώνης πραγματικά χρειάζεται να ενισχυθεί. Πρόκειται κυρίως για μία σαφή ένδειξη ότι η διεύρυνση της Ευρώπης δεν μπορεί να βαδίσει μόνο προς ανατολάς, αλλά θα πρέπει να περιλάβει το σύνολο της ευρωπαϊκής ηπείρου.
<P>
Δεύτερον, πιστεύω ότι είναι πολύ σημαντικό να δοθεί μία ευκαιρία στον πληθυσμό της χώρας να εκφραστεί και να διακρίνει μεταξύ επιλογών υπέρ ενός κόμματος αφενός και επιλογών υπέρ της προσχώρησης της χώρας στην Ευρωπαϊκή Ένωση αφετέρου. Στο σημείο αυτό φυσικά υποστηρίζουμε την έκκληση για διεξαγωγή δημοψηφίσματος. Τέλος, δεν πιστεύω ότι χρειάζεται να υιοθετήσουμε μία πατερναλιστική στάση απέναντι στη Μάλτα. Η χώρα αυτή είναι αρκετά δυνατή για να υπερασπιστεί μόνη της τα συμφέροντά της, και πιστεύω ότι μπορεί να αποτελέσει το τέλειο παράδειγμα μίας άποψης, την οποία πάντοτε υποστήριζε η Ευρώπη, όσον αφορά την πρώτη και τη δεύτερη ομάδα, δηλαδή, ότι πολύ εύκολα μπορεί κάποια χώρα να μεταπηδήσει από τη δεύτερη στην πρώτη ομάδα. Αυτό επιθυμούμε και εμείς.

<SPEAKER ID=22 LANGUAGE="EN" NAME="Titley">
Κύριε Πρόεδρε, με ικανοποίηση παρακολούθησα την αναφορά του Συμβουλίου για τις δραστηριότητες της Ευρωπαϊκής Διάσκεψης. Είναι σαφές ότι πρόκειται για μια πλήρη διάσκεψη. Είναι σημαντικό να γνωρίζουμε ότι η διάσκεψη είναι διατεθειμένη να ασχοληθεί με ζητήματα που ενδιαφέρουν ιδιαίτερα τους απλούς ψηφοφόρους της Ευρωπαϊκής Ένωσης, όπως τα ναρκωτικά και η καταπολέμηση της εγκληματικότητας. Είναι σημαντικό να γνωρίζουμε πόσο σοβαρά αντιμετωπίζουν σήμερα οι κυβερνήσεις τον τρόπο που η εγκληματικότητα υπονομεύει τη βάση μιας δημοκρατικής κοινωνίας.
<P>
Είμαι ευχαριστημένος που η διάσκεψη κατάφερε να βρει έναν τρόπο να αντιμετωπίσει αυτά τα προβλήματα τώρα αντί να περιμένει έως ότου διαπραγματευτούμε την πλήρη συμμετοχή στην Ευρωπαϊκή Ένωση. Πιστεύω ότι πρόκειται για ένα βήμα προόδου σε ό, τι αφορά την ασφάλεια της ηπείρου.
<P>
Προς ιδιαίτερη ικανοποίησή μου πληροφορούμαι ότι η προσοχή εστιάζεται σε μια ομάδα ανθρώπων που συχνά αγνοούν οι πολιτικοί, δηλαδή τα παιδιά. Για να είμαι ειλικρινής, η κατάσταση στην Ευρώπη θίγει την πολιτισμένη κοινωνία. Αποτελεί ύβρι για τον πολιτισμό η εκμετάλλευση των παιδιών και η επιστροφή ουσιαστικά στην Ευρώπη της δουλείας.
<P>
Είναι σαφές ότι θα υπονομευόταν η δημοκρατική νομιμότητα της Ευρωπαϊκής Ένωσης αν ο απλός ψηφοφόρος άρχιζε να έχει την εντύπωση ότι εκείνοι που ωφελούνται περισσότερο από την ελεύθερη κυκλοφορία στην ενιαία αγορά είναι οι δολοφόνοι, οι εκβιαστές, οι εγκληματίες, οι ναρκομανείς, οι παιδεραστές. Πρέπει να διευκρινίσουμε ότι δεν είμαστε διατεθειμένοι να τους επιτρέψουμε να καταχραστούν εκείνα που θεωρούσαμε ως οικονομικά οφέλη.
<P>
Θα ήθελα να ακούσω το Συμβούλιο να πει κάτι σχετικά με το ποιο αισθάνεται ότι θα είναι το μέλλον της Ευρωπαϊκής Διάσκεψης. Ο κ. Swoboda έχει ήδη αναφέρει ορισμένες χώρες που πιστεύει ότι θα πρέπει να συμμετάσχουν στη διάσκεψη. Θα ήθελα να προσθέσω σε αυτή τη λίστα την Ουκρανία. Πιστεύω ότι αυτό είναι σημαντικό επειδή η Ουκρανία είναι πολύ στενά συνδεδεμένη με τη Δύση. Θα ήθελα να ακούσω την Προεδρία να υποβάλει τις παρατηρήσεις της σχετικά με το ποια θα είναι η μελλοντική πορεία όσον αφορά τη διάσκεψη, επειδή πρόκειται για κάτι που μπορεί να επιφέρει σημαντικά αποτελέσματα.
<P>
Σε ό, τι αφορά τη Μάλτα, χαιρετίζω, όπως όλοι, την απόφαση της κυβέρνησής της να υποβάλει αίτηση για συμμετοχή στην Ευρωπαϊκή Ένωση. Δεν πρέπει όμως να παρασυρόμαστε. Δεν πρόκειται για την επιστροφή του άσωτου υιού. Δεν είναι η ευκαιρία να «σφάξουμε το μόσχο το σιτευτό» για ένα πλούσιο φαγοπότι. Πρόκειται απλά για μια δημοκρατική κυβέρνηση που εκφράζει τη θέληση του λαού της. Δεν πρέπει να μας τυφλώνει ο ενθουσιασμός και να μας εμποδίζει να δούμε το πλήθος των προβλημάτων που συνεπάγεται η προσχώρηση της Μάλτας. Η συμμετοχή στην Ευρωπαϊκή Ένωση εξακολουθεί να αποτελεί ένα σημείο προστριβής και δεν είναι ο καλύτερος τρόπος να προετοιμαστούμε για πλήρη συμμετοχή στην Ευρωπαϊκή Ένωση.
<P>
Δεύτερον, η Επιτροπή αναγνώρισε με τη γνωμοδότησή της ορισμένες αδυναμίες, ειδικά σε σχέση με τη δομή της οικονομίας. Αυτό που πρέπει να κάνουμε τώρα είναι να εξετάσουμε ξανά την κατάσταση στη Μάλτα και να την κρίνουμε με τα ίδια κριτήρια όπως κάθε άλλη χώρα. Είναι ανόητο να λέμε ότι δίνεται προτεραιότητα στη Μάλτα - κάτι που έχω ακούσει στο Κοινοβούλιο. Η Μάλτα θα πρέπει να κριθεί όπως κάθε άλλη χώρα. Είμαστε όμως χαρούμενοι που αποτελεί ξανά μέλος της οικογένειάς μας.

<SPEAKER ID=23 LANGUAGE="IT" NAME="Bianco">
Σας εκφράζω όλη την εκτίμησή μου, κυρία Πρόεδρε του Συμβουλίου, επειδή επικεντρώσατε τη σύσκεψη σε θέματα που είναι αναμφίβολα βασικά, όπως τα ναρκωτικά, η παιδεραστία, η νέα δουλεία, θέματα που φυσικά αξίζουν μια εμπεριστατωμένη ανάλυση την οποία ευχόμαστε ότι θα μπορέσουμε να πραγματοποιήσουμε κάποια άλλη στιγμή. Παρ' όλα αυτά, κυρία Πρόεδρε, δεν μπορώ παρά να εκφράσω κάποια απογοήτευση - την οποία εύχομαι ότι θα εξαλείψετε με την δευτερολογία σας - για τη σιωπή σας στο πρόβλημα της ένταξης της Μάλτας στην Ευρωπαϊκή Ένωση.
<P>
Ακόμα και ο Επίτροπος, τον οποίο άκουσα πολλές φορές στις συσκέψεις της μικτής επιτροπής, εμφανίστηκε αυτή τη φορά περισσότερο ψυχρός από τις άλλες φορές, παρά το γεγονός ότι βρισκόμαστε ενώπιον μιας ειδικής αίτησης ένταξης εκ μέρους της νέας κυβέρνησης της Μάλτας. Θα θέλαμε να δούμε μεγαλύτερη θέρμη, ένα ενθουσιασμό για τη Μάλτα ίδιο με εκείνο που υπάρχει για τις άλλες χώρες για τις οποίες προβλέπεται η διεύρυνση.
<P>
Η Μάλτα δεν ζητά ευνοϊκή μεταχείριση, αξιότιμε κ. Titley. Διά στόματος του πρωθυπουργού της, η Μάλτα δήλωσε ότι σκοπεύει να τηρήσει εξ ολοκλήρου τις παραμέτρους του Μάαστριχτ. Υπήρξαν, αυτό είναι αληθές, μερικές αποκλίσεις, που προκάλεσε η κυβέρνηση του Εργατικού Κόμματος της Μάλτας αυτά τα δύο χρόνια συγκριτικά με το διάστημα πριν από δύο χρόνια, όταν η Μάλτα τηρούσε όλες τις προϋποθέσεις που προβλέπονται από το Μάαστριχτ, και τώρα το θέμα είναι να επανέλθουμε σε αυτή τη κατάσταση. Έπειτα, όσον αφορά το πρόβλημα της ουδετερότητας, που αναφέρθηκε εδώ, διευκρινίστηκε επακριβώς από τον πρωθυπουργό , ο οποίος είπε, ακριβώς, ότι το πρόβλημα μπορεί να επιλυθεί. Γι' αυτό τον λόγο η Μάλτα τηρεί όλες τις προϋποθέσεις.
<P>
Εγώ δεν νομίζω ότι μπορεί να γίνει μια σοβαρή πολιτική για τη Μεσόγειο χωρίς να περιλαμβάνει τη Μάλτα στην Ευρωπαϊκή Ένωση. Τα πλεονεκτήματα θα είναι σημαντικά, επειδή η μεσογειακή πολιτική είναι μια από τις μεγάλες πολιτικές η οποία θα πρέπει να καθοριστεί τα επόμενα χρόνια. Είναι το δεύτερο μεγάλο σύνορο και εμείς δεν θα αντιμετωπίσουμε τα προβλήματα των μεγάλων μεταναστεύσεων εάν δεν προβούμε σε μια σοβαρή πολιτική η οποία ξεκίνησε με τη Βαρκελώνη. Και σε όλα αυτά η Μάλτα είναι ο απαραίτητος πρωταγωνιστής: να γιατί εμείς υποστηρίζουμε ένθερμα την ένταξη της Μάλτας στην Ευρωπαϊκή Ένωση.

<SPEAKER ID=24 NAME="Ferrero-Waldner">
Κύριε Πρόεδρε, αξιότιμοι κυρίες και κύριοι βουλευτές, δεν αναφέρθηκα προηγουμένως στη Μάλτα, επειδή δεν γνώριζα ότι το συγκεκριμένο ζήτημα θα συζητηθεί και εδώ, θέλω όμως να πω ότι εκμεταλλευτήκαμε την πρώτη δυνατή ευκαιρία. Γνωρίζετε βέβαια ότι ο Guido De Marco νίκησε στις εκλογές της 10ης Σεπτεμβρίου και φυσικά χρησιμοποιήσαμε αμέσως την ευκαιρία της συνόδου του πρώτου Συμβουλίου για να αναφερθούμε στο θέμα. Θεωρώ ότι χθες δόθηκε ένα πολύ θετικό σήμα. Όπως γνωρίζετε, η Επιτροπή έχει κληθεί να υποβάλλει το γρηγορότερο μία προσαρμοσμένη στις σημερινές συνθήκες εκδοχή της θέσης που υποστήριξε το 1993 η οποία θα πρέπει να επανεξεταστεί και να γίνει η εκ νέου επεξεργασία της. Εκτός αυτού, εξουσιοδοτήθηκε ο Πρόεδρος του Συμβουλίου να παραδώσει μία απαντητική επιστολή στον Υπουργό Εξωτερικών της Μάλτας, η οποία παραπέμπει στην απαιτούμενη πλέον διαδικασία, δηλαδή στην προσαρμογή της θέσης στις σημερινές συνθήκες. Πιστεύω όμως ότι απαντήσαμε με τον ταχύτερο δυνατό τρόπο και δεν θέλω σε καμία περίπτωση να θεωρηθεί ότι διακατεχόμαστε από μνησικακία απέναντι στη Μάλτα. Αυτό θέλω να το τονίσω ρητά. Αντίθετα, χαιρόμαστε πολύ που η Μάλτα βρίσκεται και πάλι στην ομάδα, εάν μου επιτρέπεται να το διατυπώσω με τον τρόπο αυτό.
<P>
Δεύτερον, θέλω να αναφερθώ εν συντομία στην Τουρκία και τη Συρία. Φυσικά και η Ευρωπαϊκή Ένωση και το Συμβούλιο ανησυχούν για τις εντάσεις στην περιοχή και αυτή τη στιγμή υποστηρίζουμε τις προσπάθειες των Αιγυπτίων να ηρεμήσουν κάπως την κατάσταση. Όσον αφορά την εταιρική σχέση με την Ευρώπη, γνωρίζετε ότι, στο άτυπο Συμβούλιο στο Σάλτσμπουργκ, η αυστριακή Προεδρία εμφορείτο από την ιδέα να βρει ένα είδος πλατφόρμας για να συμπεριλάβει και τα κράτη που επί του παρόντος δεν είναι υποψήφια, που δεν έχουν τη δυνατότητα προσχώρησης. Δυστυχώς, η ιδέα αυτή, ίσως επειδή δεν είχε προετοιμαστεί με τις απαιτούμενες λεπτομέρειες, προς το παρόν απορρίφθηκε από πολλά κράτη ως πρόωρη. Εγώ, η ίδια, πιστεύω όμως ότι φυσικά για τα κράτη αυτά - την Ουκρανία, τη Μολδαβία, τη Λευκορωσία κλπ. θα δημιουργηθούν στο μέλλον οι δυνατότητες τουλάχιστον μίας προοπτικής συνεργασίας με την Ευρώπη.
<P>
Όσον αφορά τις θεσμικές μεταρρυθμίσεις που επίσης αναφέρθηκαν εδώ, θέλω να πω ότι σύντομα θα έχουμε τη Σύνοδο Κορυφής στο Pφrtschach. Ναι μεν το ζήτημα αυτό δεν θα αποτελέσει ασφαλώς κεντρικό σημείο στη συζήτηση, αλλά ίσως η μία ή η άλλη αντιπροσωπεία να αναφέρει το ζήτημα των θεσμικών μεταρρυθμίσεων που οπωσδήποτε θα επανέλθει στην ημερήσια διάταξη σε μία διαδικασία μετά από την επικύρωση της Συνθήκης του Αμστερνταμ. Ωστόσο, μας είναι φυσικά γνωστό πως η μεταρρύθμιση των θεσμών ανήκει στις προϋποθέσεις για να μπορούμε πραγματικά να δεχθούμε νέα υποψήφια προς προσχώρηση κράτη.
<P>
Σχετικά με την Κύπρο, θέλω να τονίσω για μία ακόμα φορά ότι εμείς, η αυστριακή Προεδρία, είμαστε ευτυχείς που επιτύχαμε να καταστήσουμε δυνατή την έναρξη των διαπραγματεύσεων για την προσχώρηση όλων των κρατών του πρώτου γύρου - δηλαδή πέντε συν ένα, συν την Κύπρο - στις 10 Νοεμβρίου. Τούτο δεν ήταν και τόσο αυτονόητο και αγωνιστήκαμε μέχρι την τελευταία στιγμή. Για τον λόγο αυτό είναι ακόμα πιο ευχάριστο για μας το γεγονός ότι τα καταφέραμε. Φυσικά υποστηρίζουμε και ελπίζουμε ότι η έναρξη των διαπραγματεύσεων για την προσχώρηση θα επηρεάσει θετικά και τη διαδικασία πολιτικών διαπραγματεύσεων και στο σημείο αυτό βρισκόμαστε σε πολύ στενή επαφή με τον Γενικό Γραμματέα του ΟΗΕ, κ. Kofi Annan.
<P>
Όσον αφορά την Τουρκία, θέλω να επισημάνω ότι η Προεδρία του Συμβουλίου εξακολουθεί να καταβάλει προσπάθειες για να συγκροτήσει αυτό το Συμβούλιο Σύνδεσης με την Τουρκία. Φυσικά διεξάγονται συζητήσεις με τη μία και την άλλη πλευρά, αλλά ακόμα δεν έχουμε κατορθώσει να σημειώσουμε κάποια σημαντική επιτυχία. Θα συνεχίσουμε ωστόσο να καταβάλουμε προσπάθειες μέχρι το τέλος της Προεδρίας μας.
<P>
Θέλω να προσθέσω κάτι στο ζήτημα της μετανάστευσης. Έχουμε μεν αμέσως μετά μία συζήτηση για ζητήματα της μετανάστευσης, αλλά δεν μπορώ να αφήσω να αιωρείται στο χώρο η κατηγορία ότι ασκούμε ανειλικρινή πολιτική. Η αυστριακή Προεδρία έχει υποβάλει ένα έγγραφο εργασίας σχετικά με το οποίο δημιουργήθηκαν μερικές παρανοήσεις, διότι σε καμία περίπτωση δεν επιχειρούμε να παραμερίσουμε τη Σύμβαση της Γενέυης για το καθεστώς των προσφύγων και τα μέσα που προσφέρει. Εδώ επρόκειτο μόνο για τη λήψη συμπληρωματικών προστατευτικών μέτρων
<P>
Κατά τα άλλα, το ζήτημα της μετανάστευσης και του πολιτικού ασύλου δεν είναι και τόσο νέο στο πλαίσιο της συνεργασίας της Ευρωπαϊκής Ένωσης. Αλλά σε αυτό θα αναφερθώ στη διάρκεια της επόμενης συζήτησης.

<SPEAKER ID=25 NAME="Πρόεδρος">
Η συζήτηση έληξε.
<P>
Έχω λάβει επτά προτάσεις ψηφίσματος για το θέμα αυτό, σύμφωνα με το άρθρο 37, παράγραφος 2 του Κανονισμού.
<P>
Η ψηφοφορία επ' αυτών θα διεξαχθεί αύριο Πέμπτη, στις 12 το μεσημέρι.

<CHAPTER ID=3>
Κατάσταση στο Κοσσυφοπέδιο
<SPEAKER ID=26 NAME="Πρόεδρος">
Η ημερήσια διάταξη προβλέπει την συζήτηση επί των δηλώσεων του Συμβουλίου και της Επιτροπής σχετικά με την κατάσταση στο Κοσσυφοπέδιο.

<SPEAKER ID=27 NAME="Ferrero-Waldner">
Κύριε Πρόεδρε, αξιότιμοι κυρίες και κύριοι, έχουν περάσει ακριβώς τρεις εβδομάδες από τότε που συζήτησα την τελευταία φορά μαζί σας το θέμα του Κοσσυφοπεδίου. Από τότε η κατάσταση έχει οξυνθεί και πάλι δραματικά. Η ύπατος αρμοστής των Ηνωμένων Εθνών για τους πρόσφυγες, η κ. Sadako Ogata, επισκέφθηκε μόλις την τελευταία εβδομάδα το Κοσσυφοπέδιο, το Μαυροβούνιο και την Αλβανία. Ανέφερε ότι υπάρχουν περίπου 200.000 πρόσφυγες και εσωτερικά εκτοπισμένοι. Από αυτούς, περίπου 50.000 διανυκτερεύουν στα δάση και στους λόφους, δίχως στέγη. Ουσιαστικά προστίθενται καθημερινά νέοι εκτοπισμένοι.
<P>
Οι επαναλαμβανόμενες εξαγγελίες του Βελιγραδίου ότι θα σταματήσουν οι μάχες και ότι θα αποσυρθούν οι σερβικές στρατιωτικές δυνάμεις, αποδείχθηκε ότι ήταν αναληθείς ή αντίστοιχα ότι επρόκειτο για έναν χειρισμό τακτικής του Προέδρου. Στη συνομιλία του με την κ. Ogata ο Milosevic αμφισβήτησε μάλιστα την ύπαρξη κρίσης από ανθρωπιστική άποψη στο Κοσσυφοπέδιο και διαβεβαίωσε ότι η γιουγκοσλαβική κυβέρνηση καταβάλει προσπάθειες να ανακουφίσει την κατάσταση ανάγκης στην οποία βρίσκονται οι εκτοπισμένοι και να καταστήσει γρήγορα δυνατή την επιστροφή τους. Σε αυτά αντιπαρατίθενται τα όσα διαπίστωσε η κ. Ogata και όσα διαβιβάζονται συνεχώς από την KDOM, την Αποστολή Διπλωματικών Παρατηρητών στο Κοσσυφοπέδιο. Σε αυτά αντιπαρατίθενται και τα όσα επεσήμανε ο Γενικός Γραμματέας των Ηνωμένων Εθνών στην έκθεση που υπέβαλε προχθές στο Συμβούλιο Ασφαλείας, ότι δηλαδή οι σερβικές δυνάμεις ασφαλείας στο Κοσσυφοπέδιο προβαίνουν σε πράξεις βίας και τρομοκρατίας κατά του άμαχου πληθυσμού.
<P>
Είναι δυστυχώς εντελώς προφανές ότι ενόψει του χειμώνα που πλησιάζει κατευθυνόμαστε προς μία τεράστια από ανθρωπιστική άποψη καταστροφή, εάν δεν αλλάξει γρήγορα η κατάσταση. Οι αλβανόφωνοι Κοσσοβάροι που επί του παρόντος αναζητούν καταφύγιο στα δάση δεν διαθέτουν φρέσκο πόσιμο νερό, τα τρόφιμα λιγοστεύουν, δεν έχουν είδη υγιεινής, ούτε και φάρμακα. Ιδιαίτερα δραματική είναι επομένως η κατάσταση για τα παιδιά, τους ηλικιωμένους και τους αρρώστους.
<P>
Την κύρια ευθύνη για τον τόσο μεγάλο αριθμό προσφύγων και εκτοπισμένων την φέρει σαφέστατα - και αυτό πρέπει να το επαναλάβουμε εδώ - η κυβέρνηση της Σερβίας και της Γιουγκοσλαβίας, ή αντίστοιχα ο ίδιος ο Milosevic.
<P>
Από την πλευρά των σερβικών και γιουγκοσλαβικών αρχών προβάλλεται διαρκώς το επιχείρημα ότι αμύνονται μόνο εναντίον των τρομοκρατών και των αυτονομιστών, και ότι η στρατιωτική επίθεση αποτελεί απλά απάντηση στις επιθέσεις του ΑΣΚ. Φυσικά φέρει και ο ΑΣΚ ευθύνες για την κατάσταση της ασφάλειας που επιδεινώνεται διαρκώς. Ωστόσο δεν πρέπει να αγνοεί κανείς τις αναλογίες.
<P>
Για την Ευρωπαϊκή Ένωση ισχύει αυτό που είπα ήδη πριν από τρεις εβδομάδες. Απαιτεί την άμεση κατάπαυση των βιαιοπραγιών και την τάχιστη έναρξη διαπραγματεύσεων για μία πολιτική εξομάλυνση της κρίσης. Από πολιτική σκοπιά, η Ένωση υποστηρίζει την πρόταση που επεξεργάσθηκαν οι ΗΠΑ και έγινε ρητά αποδεκτή από την ομάδα επαφής και η οποία αφορά μία προσωρινή συμφωνία ως το σημαντικότερο σημείο εκκίνησης για τελικές διαπραγματεύσεις.
<P>
Ιδιαίτερες προσπάθειες καταβάλλει η Ένωση στον ανθρωπιστικό τομέα. Στο περιθώριο της Γενικής Συνέλευσης των Ηνωμένων Εθνών οι υπουργοί εξωτερικών της ΕΕ, συμφώνησαν να ορίσουν τον αυστριακό πρέσβη στο Βελιγράδι, κ. Wolfgang Petritsch, ως ειδικό απεσταλμένο της ΕΕ για το Κοσσυφοπέδιο. Προχθές έλαβε το Συμβούλιο και την αντίστοιχη τυπική απόφαση.
<P>
Το καθήκον του νέου ειδικού απεσταλμένου συνίσταται προ πάντων στον συντονισμό των ανθρωπιστικών δραστηριοτήτων της ΕΕ με εκείνες διεθνών οργανισμών ανθρωπιστικής βοήθειας και ταυτόχρονα στη λειτουργία του ως πρόσωπο επαφής τόσο με την κυβέρνηση του Βελιγραδίου όσο και μεταξύ της εν λόγω κυβέρνησης και της πολιτικής ηγεσίας των Κοσσοβάρων.
<P>
Ανατρέχοντας σε μία πρωτοβουλία των υπουργών εξωτερικών Kinkel και Vιdrine, η Προεδρία συγκρότησε εκτός αυτού ομάδες εργασίας στο Βελιγράδι και στη Γενεύη οι οποίες αποτελούνται από εκπροσώπους των ενδιαφερόμενων κρατών μελών της ΕΕ, των ΗΠΑ, της Ρωσίας, της Ύπατης Αρμοστείας των Ηνωμένων Εθνών για του Πρόσφυγες, της Διεθνούς Επιτροπής του Ερυθρού Σταυρού και αποστολές παρατηρητών της Αποστολής Επιτήρησης της Ευρωπαϊκής Κοινότητας, και της Αποστολής Διπλωματικών Παρατηρητών στο Κοσσυφοπέδιο. Στόχος τους είναι, με συμφωνημένες και επιτόπου συντονισμένες ενέργειες να εντοπίζουν χωριά και περιοχές όπου μπορούν οι εκτοπισμένοι που σήμερα ζουν δίχως σκεπή να επιστρέψουν και μάλιστα με ασφάλεια και αξιοπρέπεια.
<P>
Η Προεδρία παρουσίασε ακόμα τις τελευταίες ημέρες στους εταίρους της ΕΕ το Project Home. Η πρωτοβουλία αυτή έχει ως στόχο της να διευκολύνει την επιστροφή των εκτοπισμένων οι οποίοι ζουν σήμερα άστεγοι στις περιοχές Komorane και Lapusnik και προβλέπει επιπλέον τη λήψη σειράς συνοδευτικών μέτρων για τη δημιουργία κλίματος εμπιστοσύνης.
<P>
Το αποτέλεσμα όλων των παρομοίων προσπαθειών έχει φυσικά καταστεί αμφίβολο λόγω των επαναλαμβανόμενων εχθροπραξιών και λόγω του φόβου που κυριαρχεί σχετικά με τη λήψη νέων μέτρων καταδίωξης και με νέες καταστροφές και σφαγές. Στο πλαίσιο αυτό παραπέμπω μόνο σε γεγονότα, όπως εκείνα στο Gornje Obrinje και παρόμοιες περιοχές όπου δεκάδες αθώων, ιδιαίτερα ηλικιωμένων, παιδιών και εγκύων γυναικών βασανίστηκαν και δολοφονήθηκαν.
<P>
Το Συμβούλιο, στη συνεδρίασή του προχθές, καταδίκασε σφοδρότατα τις φρικιαστικές αυτές πράξεις και τους δράστες και κάλεσε τις αρχές του Βελιγραδίου να διερευνήσουν άμεσα τα εγκλήματα αυτά και να τιμωρήσουν τους υπεύθυνους. Κάλεσε επίσης όλους τους ενεχόμενους να συνεργασθούν κατά τη διερεύνηση των εν λόγω εγκλημάτων με το Διεθνές Ποινικό Δικαστήριο για την πρώην Γιουγκοσλαβία. Πέραν τούτου, ενόψει των επανειλημμένων κατηγοριών ότι έχουν διαπραχθεί μαζικά εγκλήματα πολέμου, η Προεδρία υποστηρίζει αρκετούς μήνες τώρα την αποστολή μίας ομάδας έμπειρων ιατροδικαστικών πραγματογνωμόνων στο Κοσσυφοπέδιο.
<P>
Η πρόσκληση που έγινε στις 2 Οκτωβρίου από το πανεπιστήμιο του Βελιγραδίου σε ομάδα ιατροδικαστών του πανεπιστημίου του Ελσίνκι αποτελεί μία πρώτη μικρή επιτυχία των εν λόγω προσπαθειών. Από τη σκοπιά της Ένωσης θέλω τέλος να υπενθυμίσω και τις αποφάσεις που έλαβε η ΕΕ σχετικά με κυρώσεις. Όπως είναι γνωστό, οι κυρώσεις αυτές περιλαμβάνουν την απαγόρευση της εισόδου στην ΕΕ στους υπεύθυνους για την ασφάλεια, το πάγωμα των χρηματικών περιουσιακών στοιχείων της σερβικής και γιουγκοσλαβικής κυβέρνησης στο εξωτερικό και την απαγόρευση νέων επενδύσεων στη Σερβία καθώς και, τελευταία, την απαγόρευση πτήσης και προσγείωσης των γιουγκοσλαβικών αερογραμμών.
<P>
Αποφασιστικότερα μέτρα μπορούν να ληφθούν μόνο όταν θα τα εγκρίνει μία ειδική πλειοψηφία των κρατών της ΕΕ. Πέραν τούτου, εξακολουθεί να υπάρχει στο πλαίσιο της Ευρωπαϊκής Ένωσης συναίνεση για το ότι οι κυρώσεις δεν πρέπει να πλήξουν τον άμαχο πληθυσμό, ούτε τις γειτονικές χώρες της Γιουγκοσλαβίας, οι οποίες θα περιέλθουν σε μεγάλες δυσκολίες στην περίπτωση που θα αποφασισθεί ένας αποκλεισμός του Βελιγραδίου. Αντίστοιχα, υπάρχει συναίνεση να εξαιρείται το Μαυροβούνιο από τις επιπτώσεις των κυρώσεων που έχουν αποφασισθεί, όπου αυτό είναι δυνατόν. Ωστόσο, κατά την τελευταία συνεδρίαση του Συμβουλίου στο Λουξεμβούργο αποφασίσθηκε να διερευνηθούν τα διάτρητα σημεία αυτού του καθεστώτος κυρώσεων και να υποβληθούν προτάσεις για την κατάργησή τους.
<P>
Στις συνομιλίες του Συμβουλίου και σε πολλά άλλα γεγονότα των τελευταίων ημερών έγινε εμφανής μία άλλη ουσιαστική εξέλιξη. Όσον αφορά την κρίση του Κοσσυφοπεδίου μπορεί κανείς να διαπιστώσει μία κάποια στροφή στις απόψεις της διεθνούς κοινότητας. Γίνεται όλο και πιο σαφής η υποστήριξη μιας αυστηρότερης αντιμετώπισης του προβλήματος από την πλευρά της. Το ψήφισμα 1199 που εγκρίθηκε στις 23 Σεπτεμβρίου από το Συμβούλιο Ασφαλείας των Ηνωμένων Εθνών ήταν το πρώτο σημάδι για την εν λόγω στροφή.
<P>
Η παρούσα αποστολή του Αμερικανού ειδικού απεσταλμένου Holbrooke, οι διαβουλεύσεις στο πλαίσιο του Συμβουλίου Ασφαλείας σχετικά με την έκθεση του Γενικού Γραμματέα των Ηνωμένων Εθνών, οι προετοιμασίες που γίνονται στο ΝΑΤΟ για μία ενδεχόμενη αεροπορική επέμβαση και οι επικείμενες συνεδριάσεις της ομάδας επαφής και του Συμβουλίου του ΝΑΤΟ έχουν εντωμεταξύ καταστήσει στο Βελιγράδι απόλυτα σαφές ότι η υπομονή της διεθνούς κοινότητας έχει αρχίσει να εξαντλείται. Δεν υπάρχει αμφιβολία ότι οι επικείμενες αποφάσεις θα έχουν τεράστια σημασία και για την Ευρωπαϊκή Ένωση. Αφορούν σε τελευταία ανάλυση την ασφάλεια και τη σταθερότητα ολόκληρης της ηπείρου.
<P>
Δεν θέλω να προτρέξω των αποφάσεων αυτών από τη σκοπιά της Προεδρίας που συνδέεται με τις εργασίες της ομάδας επαφής. Για μένα, προσωπικά, είναι όμως προφανές ότι η Ευρώπη και η διεθνής κοινότητα δεν είναι δυνατόν να εξακολουθήσει να παρακολουθεί άπραγη πώς θα συνεχίζονται οι βιαιοπραγίες και οι σφαγές στο Κοσσυφοπέδιο. Και ειδικά λόγω του ότι εκατοντάδες χιλιάδες κινδυνεύουν από μία μεγάλη από ανθρωπιστική άποψη καταστροφή, θεωρώ πως έφθασε πλέον η στιγμή για σαφείς απαντήσεις στην περίπτωση που οι αποφάσεις του Συμβουλίου Ασφαλείας δεν υλοποιηθούν άμεσα και σε όλο τους το εύρος.

<SPEAKER ID=28 NAME="Van den Broek">
Πρόεδρε, θα ήθελα να εκφράσω την έντονη υποστήριξή μου στα σχόλια της κυρίας Προέδρου του Συμβουλίου, ότι δηλαδή μόνο μία αποφασιστική αντίδραση εκ μέρους μας θα μπορέσει να επιφέρει μία αλλαγή στη σημερινή αποτρόπαια κατάσταση εκατοντάδων χιλιάδων προσφύγων και εκτοπισμένων. Όταν λέω αποφασιστική αντίδραση αναφέρομαι στον Milosevic φυσικά. Ωστόσο, σε τι μας βοηθούν όλες αυτές οι αποφασιστικές δηλώσεις; Θα μπορούσε να πει κανείς ότι είμαστε καταδικασμένοι σε απραξία. Κάναμε κατά το παρελθόν διάστημα τα περισσότερα από όσα μπορούσαμε να κάνουμε στους τομείς όπου η Ευρωπαϊκή Ένωση έχει αρμοδιότητες και δυνατότητες, όσον αφορά την άσκηση πολιτικών και διπλωματικών πιέσεων, όσον αφορά τις οικονομικές κυρώσεις. Συμφωνώ, βέβαια, με την κυρία Πρόεδρο, ότι θα πρέπει να μας ανησυχήσει το γεγονός ότι είναι τόσο δύσκολο, όχι μόνο να εγκρίνουμε κυρώσεις, αλλά και να πείσουμε τα κράτη μέλη ότι πρόκειται εδώ για μέτρα τα οποία πρέπει να εφαρμοστούν αποφασιστικά και χωρίς υπαναχωρήσεις· ιδιαίτερα αναφέρομαι στην απαγόρευση πτήσεων, η οποία δεν έχει γίνει πλήρως σεβαστή από όλα τα κράτη μέλη ακόμα, απ' όσο ξέρω τουλάχιστον. Για το ζήτημα αυτό πιστεύω ότι έχουν ληφθεί οι αναγκαίες πρωτοβουλίες τώρα. Το ζήτημα που μας απασχολεί διαρκώς, και που το συζητούμε ξανά και ξανά, αφορά το θέμα της ανθρωπιστικής παρέμβασης με στρατιωτικά μέτρα και εάν αυτή επιτρέπεται ή όχι. Φυσικά, δεν είναι η Ευρωπαϊκή Επιτροπή αρμόδια για να απαντήσει στο ερώτημα αυτό. Μπορεί να έχει μία γνώμη σχετικά, αλλά η γνώμη αυτή δεν μετράει και τόσο πολύ. Τα μεγάλα κράτη, στην περίπτωση αυτή, θα πρέπει να συνεννοηθούν μεταξύ τους, για να δουν εάν μπορούν να καταλήξουν σε μία συμφωνία σχετικά. Εφόσον δεν συμφωνήσουν, όπως συμβαίνει τώρα, τίθεται το ζήτημα εάν οι κυρώσεις μπορούν να επιβληθούν βάσει μίας «coalition of the willing», ενός συνασπισμού των προθύμων.
<P>
Πρόεδρε, διαπιστώνω στην όλη συζήτηση ότι διαρκώς επικρατεί μία σύγχυση μεταξύ αφενός εκείνων που λένε ότι θέλουν μία πολιτική λύση στη σύγκρουση, κάτι που υπονοεί ότι αποκλείουν κάθε εξωτερική παρέμβαση, και αφετέρου εκείνων που λένε ότι θέλουν μία πολιτική λύση στη σύγκρουση, μία λύση η οποία δεν μπορεί να βρεθεί, εφόσον ο κύριος Milosevic, ο οποίος αναζητά μία στρατιωτική λύση, δεν αποτραπεί, ενδεχομένως δια της βίας και με στρατιωτικά μέσα, από τους στόχους του αυτούς. Συζητήσαμε πολλές φορές εδώ για τα διδάγματα που βγαίνουν από τη Βοσνία. Η ιστορία επαναλαμβάνεται, αντιμετωπίζουμε για άλλη μία φορά μία ανθρωπιστική καταστροφή. Ίσως εκ των υστέρων διαπιστώσουμε, για άλλη μία φορά, ότι θα έπρεπε να είχαμε παρέμβει πιο γρήγορα. Στη Βοσνία το συνειδητοποιήσαμε αυτό μετά από 300.000 θανάτους. Μετά από πόσους θανάτους θα πρέπει να γίνει κάτι τέτοιο για το Κοσσυφοπέδιο;
<P>
Από το ψήφισμα 1199 και μετά υπήρξαν 15 με 20.000 νέοι πρόσφυγες και εκτοπισμένοι: ένα ψήφισμα του Συμβουλίου Ασφαλείας των Ηνωμένων Εθνών με ημερομηνία 23ης Σεπτεμβρίου, με αναφορά στο κεφάλαιο 7, το οποίο καλούσε όλα τα ενεχόμενα μέρη σε μία άμεση παύση των εχθροπραξιών. Σήμερα είναι η 7η Οκτωβρίου και οι βρώμικες πρακτικές των εθνικών εκκαθαρίσεων συνεχίζονται αδιάκοπα μέχρι την ημέρα αυτή, μέχρι την ώρα αυτή που μιλάμε.
<P>
Θα πρέπει το Βελιγράδι να προσκαλέσει εκ νέου αντιπροσώπους των Ηνωμένων Εθνών και του ΟΑΣΕ, ίσως και εκπροσώπους της Ευρωπαϊκής Ένωσης, ίσως και εκπροσώπους του Συμβουλίου της Ευρώπης. Τη στιγμή αυτή ακούμε μόνο λόγια, λόγια και πάλι λόγια, ενώ τα όπλα δεν σιγούν ούτε στιγμή.
<P>
Πρόεδρε, ίσως μιλάω έτσι εξαιτίας της αγανάκτησης και της απογοήτευσής μου, πιστεύω ωστόσο ότι δεν θα πρέπει να αφήσουμε να χαθεί καμία ευκαιρία για να καταγγείλουμε την απαράδεκτη αυτή κατάσταση. Καταλαβαίνω τις ανησυχίες που εξέφρασε η Ρωσία κατά μίας στρατιωτικής παρέμβασης. Τις καταλαβαίνω διότι υπάρχει κάτι που λέγεται σλαβική αλληλεγγύη, υπάρχει κάτι που λέγεται Ρωσικό Κοινοβούλιο, εντός του οποίου υπάρχει έντονη αντίδραση κατά της στρατιωτικής επέμβασης, και αυτό μάλιστα σε μία χώρα και σε μία χρονική στιγμή κατά την οποία μαίνεται μία εντονότατη χρηματοοικονομική και πολιτική κρίση.
<P>
Ωστόσο, Πρόεδρε, φυσικά μπορεί αυτό να αποτελέσει μία δικαιολογία, για να μην αποτραπεί μία ανθρωπιστική καταστροφή, και ας μην ξεχνάμε ότι εάν υπάρξουν νέα κύματα προσφύγων και εκτοπισμένων, οι άνθρωποι αυτοί δεν θα ζητήσουν καταφύγιο στη Μόσχα. Αυτοί, ωστόσο, οι οποίοι πλήττονται περισσότερο, πέρα φυσικά από τους άμεσα πληττόμενους, τα θύματα των συγκρούσεων, αυτοί που θα φέρουν το βάρος μιας τέτοιας καταστροφής, είναι οι χώρες στην περιοχή ή οι χώρες της Δυτικής Ευρώπης. Υπάρχουν λοιπόν σοβαρότατοι λόγοι για να καταβάλουμε κάθε δυνατή προσπάθεια για να αποτρέψουμε την αποσταθεροποίηση και την ανθρωπιστική καταστροφή που διαγράφεται στον ορίζοντα.
<P>
Πρόεδρε, δεν έχω τίποτα άλλο να προσθέσω σε αυτό που δήλωσε σαφέστατα η Προεδρία. Μπορούμε να ρωτούμε διαρκώς, αλλά η καθοριστική απάντηση στο μεγάλο ερώτημα με ποιο τρόπο μπορούμε εδώ και τώρα να θέσουμε ένα τέλος στον κύκλο της βίας επαφίεται σε αυτούς που έχουν την εξουσία και τη δύναμη να λάβουν τις σχετικές αποφάσεις: αυτοί θα πρέπει να δώσουν μία σαφή και ξεκάθαρη απάντηση.
<P>
(Χειροκροτήματα)

<SPEAKER ID=29 LANGUAGE="EN" NAME="Titley">
Κύριε Πρόεδρε, εδώ και εννέα χρόνια που λαμβάνω μέρος σε συνεδριάσεις σε αυτή την αίθουσα, άκουσα πολλές εκκλήσεις για μια κοινή εξωτερική πολιτική και πολιτική ασφαλείας. Υποψιάζομαι ότι αυτή τη φορά οι άνθρωποι μιλούσαν απλά για την εναρμόνιση μιας διαδικασίας - ένα ωραίο περιτύλιγμα μιας πολιτικής που θα μπορούσε να μπει σε ένα «θεσμικό ράφι». Δεν συζητούσαν για μια ουσιαστική πολιτική και δεν ενδιαφέρονταν για την αποδοτικότητα των αποτελεσμάτων που θα επέφερε.
<P>
Αυτή την εβδομάδα επιβεβαιώθηκαν απόλυτα όλες μου οι υποψίες. Εδώ και μήνες ακούγαμε τους βουλευτές του Ευρωπαϊκού Κοινοβουλίου να ζητούν να ληφθούν ακόμη πιο σκληρά μέτρα στο Κοσσυφοπέδιο. Ωστόσο, διαπιστώνουμε στο Συμβούλιο Γενικών Υποθέσεων ότι οι χώρες που αντιπροσωπεύουν αυτοί οι βουλευτές είναι εκείνες που δεν είναι έτοιμες να αναλάβουν δράση στο Κοσσυφοπέδιο. Μόλις δούνε τα σκούρα, αυτοί που είχαν χρησιμοποιήσει σκληρή γλώσσα παραμένουν αδρανείς. Αυτό είναι απαράδεκτο! Η κοινή εξωτερική πολιτική και πολιτική ασφαλείας θεωρείται κίβδηλη! Είναι απαράδεκτο για τους λαούς της Ευρώπης να παρακολουθούν κάθε μέρα στις τηλεοράσεις σκηνές ωμότητας και κατακρεούργησης, να βλέπουν τα προβλήματα των προσφύγων, να βλέπουν την αποσταθεροποίηση μιας περιοχής της Ευρώπης, καθώς όλο και περισσότεροι πρόσφυγες πηγαίνουν στην Αλβανία και ασκούν μεγαλύτερη πίεση στην πρώην Γιουγκοσλαβική Δημοκρατία της Μακεδονίας, με αποτέλεσμα να υπάρχει κίνδυνος έκρηξης σε ολόκληρη την περιοχή και, τέλος, να διαπιστώνουν ότι η Ευρωπαϊκή Ένωση, το Συμβούλιο των Υπουργών, απλά δεν είναι προετοιμασμένοι να δράσουν.
<P>
Δεν είμαι φυσικά κάποιος που ενστικτωδώς μιλάει για στρατιωτική επέμβαση: Είμαι από τη φύση μου επιφυλακτικός. Εδώ και λίγο καιρό, από τότε δηλαδή που ο γιος μου κατατάχθηκε στις Βρετανικές Βασιλικές Αεροπορικές Δυνάμεις, η στρατιωτική επέμβαση δεν αποτελεί πλέον για μένα αντικείμενο πνευματικής συζήτησης αλλά ένα προσωπικό ζήτημα. Δεν μπορώ όμως να δεχτώ ότι θα συνεχίσουμε να επιτρέπουμε τον αποκεφαλισμό βρεφών, ενώ εμείς σπαταλούμε το χρόνο μας κάνοντας πιο περίπλοκες από ποτέ συζητήσεις για νομικές βάσεις.
<P>
Το Ψήφισμα 1199 είναι αρκετό για να δικαιολογήσει μια στρατιωτική επέμβαση. Ο Milosevic δεν τηρεί το Ψήφισμα 1199. Πόσα ακόμη εμπόδια θέλετε να επινοήσετε για να δικαιολογήσετε την αδράνεια; Απευθύνομαι στο Συμβούλιο: πόσοι πρέπει να πεθάνουν για να κάνει κάτι για το Κοσσυφοπέδιο; Ας δράσουμε! Χωρίς περισσότερα λόγια, χωρίς περισσότερα εμπόδια, χωρίς περισσότερες πνευματικές συζητήσεις σχετικά με το πόσοι νόμοι μπορούν να εφαρμοστούν όταν υπάρχουν μικρά περιθώρια! Αρκετά! Αναλάβετε επιτέλους δράση!
<P>
(Χειροκροτήματα)

<SPEAKER ID=30 LANGUAGE="DE" NAME="Pack">
Κύριε Πρόεδρε, κυρία Πρόεδρε του Συμβουλίου, εύχομαι να εισακουσθούν από όλους τα λόγια του κ. Titley. Θα μπορούσαμε λοιπόν να αποδεχθούμε και πάλι όλα τα ψηφίσματα που έχουμε αποδεχθεί και αυτή τη φορά επιτέλους μαζί με τους σοσιαλιστές, για να μπορέσουμε να θέσουμε ένα τέλος σε αυτά στα οποία έχει ασκήσει τόσο οξεία κριτική. Σας ευχαριστώ πολύ κύριε Titley. Ελπίζω ότι σήμερα θα εγκρίνουμε ένα ψήφισμα που θα ανταποκρίνεται σε αυτά.
<P>
Όλα όσα μπόρεσε να επιτύχει η διπλωματική οδός δεν ήταν παρά ένα χλευαστικό χαμόγελο του Milosevic για το μέγεθος της βλακείας της Δύσης. Τις αδυναμίες μας τις εκλαμβάνει συνεχώς μόνο σαν άδεια ελευθέρας για να συνεχίσει τη γενοκτονία τόσο στο Κοσσυφοπέδιο όσο και στη Βοσνία. Δυστυχώς η κατάσταση είναι πολύ χειρότερη. Η Δύση επέτρεψε στον Milosevic να φονεύει στο Κοσσυφοπέδιο, βέβαια όχι ρητά, αλλά στην πράξη, επειδή εκείνος έπρεπε να συνθλίψει τον ονομαζόμενο Απελευθερωτικό Στρατό του Κοσσυφοπεδίου, που με την εξέγερσή του διατάραξε τη νεκρική σιγή στο Κοσσυφοπέδιο και έστρεψε επιτέλους τα βλέμματα όλου του κόσμου σε αυτό το άθλιο σερβικό καθεστώς απαρτχάιντ.
<P>
Ξαφνικά, ο σημαντικότερος άντρας είναι ο Rugova. Γιατί άραγε δεν τον βοήθησε κανείς στα οκτώ χρόνια που οργάνωνε την ειρηνική αντίσταση του λαού του, ελπίζοντας στη δική μας βοήθεια; Τα κροκοδείλια δάκρυα που χύνει σήμερα η Δύση για τον Rugova, οι διάτρητες κυρώσεις, οι κενές απειλές, είναι σημάδια αμήχανων πολιτικών σκαρφισμάτων. Και τώρα έχει αρχίσει η αντίστροφη μέτρηση. Έχει αρχίσει, αλλά θα πρέπει να ρωτήσουμε προς τα πού βαίνει; Και ποιο θα είναι το αποτέλεσμα, ακόμα και μετά από μία στρατιωτική επέμβαση, την οποία απαιτώ από καιρό; Μόνο μία χρονικά περιορισμένη διεθνής διοίκηση του Κοσσυφοπεδίου, που θα διασφαλίσει στους Αλβανούς το δικαίωμα να ζουν στο Κοσσυφοπέδιο και θα σβήσει τους φόβους τους για τον αφανισμό τους και θα τους αποδώσει την αυτοδιαχείριση των δικών τους ζητημάτων, θα μπορούσε να δημιουργήσει περιθώρια για εύστοχες διαπραγματεύσεις με τη διαμεσολάβηση της Δύσης.
<P>
Φοβάμαι δυστυχώς ότι ο Milosevic θα καθυστερήσει τότε τις διαπραγματεύσεις, ότι η γάτα θα παίξει ένα φρικιαστικό παιχνίδι με το ποντίκι και στο τέλος η Δύση θα ρίξει το φταίξιμο στο ποντίκι, επειδή δεν επέτρεψε με τη θέλησή του στη γάτα να το φάει, και βέβαια οι καημένοι οι θεατές ήταν αναγκασμένοι παρακολουθούν τις εξελίξεις με συμπόνια. Αυτό θα είναι το τέλος της υπόθεσης και λυπάμαι ιδιαιτέρως γι' αυτό. Ελπίζω ότι το Συμβούλιο, η Επιτροπή και η διεθνής κοινότητα θα δείξουν κατανόηση και θα βοηθήσουν τους ανθρώπους στο Κοσσυφοπέδιο που πεθαίνουν καθημερινά.
<P>
(Χειροκροτήματα)

<SPEAKER ID=31 LANGUAGE="SV" NAME="Cars">
Κύριε Πρόεδρε, έχουμε δεί πολλά βασανιστήρια, καμμένα χωριά και βιαιπραγίες κατά γυναικών, ανδρών και παιδιών στο Κοσσυφοπέδιο. Μιλήσαμε πολύ γι' αυτά σε αυτήν την Ολομέλεια και στον ΟΗΕ, αλλά δεν κάναμε τίποτα. Αυτό με θλίβει βαθύτατα και δεν μπορώ να πω ότι αυτή η θλίψη μειώνεται από το γεγονός ότι αντιλαμβάνομαι επίσης ότι μεταξύ πολλών ομιλητών επικρατεί ένα είδος κατανόησης - ίσως ακόμη και επιθυμία - για τη δυνατότητα να μπορούσαν, παρ' όλα αυτά, οι σερβικές δυνάμεις να διαλύσουν πρώτα τον απελευθερωτικό στρατό του Κοσσυφοπεδίου, ώστε, μετά από αυτό, να μαλακώσει το Κοσσυφοπέδιο και να αποδεχτεί ευκολότερα τη συνεχιζόμενη ένωση με τη Σερβία. Αντιλαμβάνομαι ότι, παρ' όλα τα ωραία ψηφίσματα, θα επιθυμούσαν να συνεχιστούν οι βιαιοπραγίες που έλαβαν χώρα στο Κοσσυφοπέδιο, ώστε να δοθεί μία εκβιαστική λύση έπειτα.
<P>
Ο κ. Titley, ο οποίος μίλησε μόλις πριν από λίγο, μπορεί να είναι ένας από αυτούς που με τη στάση του συνέβαλε όντως στο να διαμορφωθεί η κατάσταση έτσι όπως διαμορφώθηκε στο Κοσσυφοπέδιο. Τώρα τον χειροκροτούν γιατί λέει ότι θεωρεί ότι θα έπρεπε να υπάρξει παρέμβαση, αλλά, όταν μπορούσε να είχε παρέμβει, όταν μπορούσε να είχε απαιτήσει τη λήψη μέτρων, τότε δεν το έκανε!
<P>
Διάβασα σήμερα στην εφημερίδα ότι ο Αμερικανός Πρόεδρος, Bill Clinton, λέει: The time is now to end the violence in Kosovo . Νομίζω ότι η ώρα θα έπρεπε να είχε έλθει πολύ νωρίτερα. Πραγματικά απαιτώ να τολμήσουμε σε αυτό το Κοινοβούλιο να μιλήσουμε ελεύθερα και να πούμε με σθένος ότι η ώρα είναι τώρα , ότι θα έπρεπε να ήταν νωρίτερα, αλλά, ότι αμετάκλητα είναι τώρα, για την προστασία του ουμανισμού και της ανθρωπότητας και για να δείξουμε ότι εξακολουθεί να υπάρχει λίγο σθένος στη δημοκρατία.

<SPEAKER ID=32 LANGUAGE="NL" NAME="Van Bladel">
Πρόεδρε, έχω να θέσω κυρίως ερωτήσεις. Γιατί ο εγκληματίας πολέμου Milosevic δεν παρουσιάστηκε ακόμα στο Δικαστήριο της Χάγης; Στην περίπτωση αυτή θα είχαμε βρει ήδη μία μερική λύση του προβλήματος. Χθες το βράδυ ήρθα, μέσω γνωστών μου ατόμων, σε επαφή με την Αντιπολίτευση στο Βελιγράδι. Ο κύριος Draskovic μού ανακοίνωσε ότι, εφόσον υπάρξει επίθεση κατά της Σερβίας, θα πολεμήσει για να υπερασπίσει τη χώρα του. Ο κύριος Gingic είπε το εξής, παραθέτω τα λόγια του: Εάν υπάρξει ένοπλη επίθεση κατά της Σερβίας, θα κλείσει ο δρόμος προς την Ευρώπη για όλους μας, θα πέσουμε σε μία μαύρη τρύπα και θα αντιμετωπίσει έντονα προβλήματα η Αντιπολίτευση.
<P>
Οι πολίτες της Ευρώπης βλέπουν τους πρόσφυγες μέσα στο κρύο και την παγωνιά και περιμένουν να ληφθεί μία πρωτοβουλία από τη Διεθνή Κοινότητα. Ίσως μία αεροπορική επίθεση, ωστόσο, τι στρατηγική έχει η Ευρωπαϊκή Ένωση για την περίοδο μετά από μία τέτοια επίθεση; Γνωρίζει το Συμβούλιο τις εσωτερικές διαφωνίες που υπάρχουν εντός του απελευθερωτικού στρατού του Κοσσυφοπεδίου; Ποιον διαπραγματευτή θα στείλουν; Μία αεροπορική επίθεση θα αποτελέσει λόγο για να αντιδράσουν όλες αυτές οι ομάδες. Η σερβική πλευρά, της οποίας γνωρίζουμε την αντάρτικη διάθεση που την χαρακτηρίζει, θα προβάλει αντίσταση σε μία τέτοια επίθεση. Είναι άραγε διατεθειμένο το Συμβούλιο να αναλάβει διεθνή δράση στέλνοντας στρατεύματα για να αντιμετωπίσει την αντίσταση των Σέρβων και να προστατεύσει τους κατοίκους του Κοσσυφοπεδίου; Θεωρεί το Συμβούλιο ότι μία ιατροδικαστική έρευνα των φρικιαστικών δολοφονιών που έχουν γίνει θα πρέπει επίσης να ληφθεί υπόψη κατά τη λήψη της απόφασης για το εάν θα πραγματοποιηθεί αεροπορική επίθεση; Γνωρίζετε τίποτα για τις συζητήσεις Rugova/Holbrooke;
<P>
Εφόσον όλες αυτές οι διπλωματικές δραστηριότητες δεν φέρουν αποτέλεσμα, τότε το μόνο που μας μένει είναι μία αεροπορική επίθεση. Κάτι τέτοιο είναι σαφές νομίζω. Πιστεύω, ωστόσο, ότι δεν υπάρχει μία επαρκής στρατηγική για την περίοδο μετά από μία τέτοια επίθεση, δεν υπάρχουν σαφή σχέδια ακόμα. Θα ήθελα, καταλήγοντας, να επανέλθω στην πρώτη φράση που είπα πριν από λίγο: ο Milosevic θα πρέπει να προσαχθεί στο Δικαστήριο της Χάγης, κάτι που θα αποτελέσει μία μερική λύση του προβλήματος.
<P>
(Χειροκροτήματα)

<SPEAKER ID=33 LANGUAGE="ES" NAME="Carnero Gonzαlez">
Κύριε Πρόεδρε, η αλήθεια είναι, κατά τη γνώμη μου, πως υπό τις παρούσες συνθήκες περιττεύουν οι δημηγορίες και οι πολιτικές συγκεντρώσεις. Πιστεύω ότι πρέπει να πούμε πολύ συγκεκριμένα πράγματα και, προπαντός, να υποβάλουμε αρκετά ακριβείς αναφορές στο Συμβούλιο. Όλοι γνωρίζουμε ότι η κατάσταση στο Κοσσυφοπέδιο χειροτερεύει στιγμή με τη στιγμή, όλοι έχουμε επίγνωση του ότι ο Milosevic είναι έτοιμος να επιτύχει τους στόχους του και να ολοκληρώσει την εθνική εκκαθάριση. Επίσης, είμαστε βέβαιοι ότι δεν πρόκειται να λάβει υπόψη το ψήφισμα 1.199 του Συμβουλίου Ασφαλείας, όπως δεν έλαβε υπόψη τα προηγούμενα.
<P>
Πριν από αυτό, όμως, ποιο είναι το βασικό ερώτημα; Το βασικό ερώτημα είναι αν ο Milosevic πιστεύει πραγματικά ότι η διεθνής κοινότητα είναι διατεθειμένη να θέσει σε εφαρμογή τις ενέργειες που εξαγγέλλει κυκλικά κάθε δύο-τρεις εβδομάδες.
<P>
Πιστεύω ότι η Ευρωπαϊκή Ένωση πρέπει να κάνει ορισμένα πολύ απλά πράγματα. Για παράδειγμα, το Συμβούλιο πρέπει να προωθήσει την υιοθέτηση από τα Ηνωμένα Έθνη ενός ψηφίσματος υπέρ της εφαρμογής του ψηφίσματος 1.199, υπέρ των στρατιωτικών δράσεων, υπέρ της ανθρωπιστικής παρέμβασης.
<P>
Προς τούτο, πιστεύω ότι η Ευρωπαϊκή Ένωση πρέπει να πραγματοποιήσει μια ειλικρινή συζήτηση μεταξύ των κρατών μελών της, ώστε να μάθει η κοινή γνώμη αν οι κυβερνήσεις είναι πραγματικά διατεθειμένες να εφαρμόσουν ή όχι τα ψηφίσματα του ΟΗΕ. Διότι πιστεύω, επιπλέον, ότι η πλειοψηφία της κοινής γνώμης χρειάζεται να λάβει ένα σαφές σήμα σε σχέση με αυτό το θέμα.
<P>
Πιστεύω, επίσης, ότι το Συμβούλιο πρέπει να συνειδητοποιήσει αυτό που επαναλαμβάνει σταθερά ο ειδικός απεσταλμένος, Felipe Gonzαlez: ότι η κατάσταση στο Κοσσυφοπέδιο εξαρτάται, όπως και πολλά άλλα πράγματα, από το αν η Σερβία είναι δημοκρατική χώρα. Και, από την άποψη αυτή, θα ήθελα να ρωτήσω την Προεδρεύουσα του Συμβουλίου εάν αυτό είναι πραγματικά διατεθειμένο να υποστηρίξει τον κ Gonzαlez και να ακολουθήσει τις συστάσεις του. Ειλικρινά ελπίζω ότι σήμερα επιτέλους, αντίθετα από ό, τι πριν από μερικές εβδομάδες, το Ευρωπαϊκό Κοινοβούλιο δεν θα πράξει την ανοησία να μείνει χωρίς ψήφισμα για το Κοσσυφοπέδιο, όπως συνέβη τον Σεπτέμβριο.

<SPEAKER ID=34 LANGUAGE="DE" NAME="Cohn-Bendit">
Κύριε Πρόεδρε, είναι πράγματι σουρεαλιστικό αυτό που συμβαίνει εδώ. Υποστηρίζουμε φυσικά να γίνει μία αεροπορική επέμβαση στο Κοσσυφοπέδιο ή εναντίον των Σέρβων. Μόνο σας ερωτώ: ποιός είναι αυτός που μπορεί να αποφασίσει κάτι τέτοιο; Αυτό μπορεί να γίνει μόνο μετά από πρόταση του ΟΗΕ, μετά από απόφαση του Συμβουλίου Ασφαλείας, μετά από πρόταση που θα υποβάλει ο Annan. Και τώρα λέτε: αν αυτοί δεν είναι σε θέση τότε...!
<P>
Τότε σας λέω ότι εάν ήμασταν τόσο ισχυροί όπως διατεινόμαστε εδώ, γιατί άραγε ο κ. Rόhe που ασκεί ακόμα χρέη Υπουργού Αμύνης στη Γερμανία και υποστηρίζει την αεροπορική επέμβαση δεν έχει δώσει ακόμα στα στρατεύματά του στη Βοσνία εντολή να συλλάβουν τον Karadzic; Εκεί υπάρχουν 50.000 στρατιώτες. Η σύλληψή του είναι κάτι το εφικτό, αλλά δεν το κάναμε και ξαφνικά γίναμε τόσο ρεαλιστές και θέλουμε να απειλήσουμε τον Milosevic με αεροπορική επέμβαση. Ο καθένας μας γνωρίζει πως αυτό είναι ένα χτύπημα των ανικάνων. Στο σημείο αυτό έχει δίκιο η κ. van Bladel. Όταν λέει κανείς ότι θέλει να έχει κι αυτός λόγο για το Κοσσυφοπέδιο πρέπει να είναι και πρόθυμος να εγκαταστήσει εκεί για κάποιο χρονικό διάστημα 30.000 στρατιώτες. Εδώ έχεις δίκιο Doris Pack! Θα πρέπει επίσης να υλοποιήσει αυτή του την προθυμία. Αλλά στην περίπτωση αυτή δεν μιλάμε για μία αεροπορική επέμβαση, που δεν θα αποτελέσει λύση για τίποτα, αλλά μιλάμε ξεκάθαρα για το τι πρέπει να κάνουμε.
<P>
Και τότε σας ρωτώ: γιατί δεν το κάναμε στη Βοσνία; Γιατί δεν επιβάλλουμε ότι όλοι όσοι πρέπει να εμφανιστούν στη Χάγη θα προσάγονται πραγματικά στη Χάγη; Μιλήσαμε για τον Karadzic. Για τον λόγο αυτό δεν πιστεύω κανέναν σας. Δεν σας πιστεύω, όταν λέτε ότι θέλετε λύσεις! Ξέρετε πως η κατάσταση στο Κοσσυφοπέδιο είναι ανυπόφορη. Είναι για όλους μας ανυπόφορη. Αλλά εσύ, Titley, έχεις κάτι να κερδίσεις από τον Blair. Όλοι σας έχετε κάτι να κερδίσετε από κυβερνήσεις το οποίο εμείς εμείς δεν μπορούμε να το εξαργυρώσουμε. Και ξαφνικά παριστάνουμε εδώ τους μάγκες.
<P>
Σας λέω, η λύση είναι δραματική, η κατάσταση είναι δραματική, αλλά δεν θα λυθεί από ένα Κοινοβούλιο που διακατέχεται από τέτοια υποκρισία, ώστε σε μία δραματική κατάσταση να τρέπεται πάντα σε φυγή επιτιθέμενο, και να μην είναι ποτέ σε θέση να επιβάλει τα όσα μπορούμε να πραγματοποιήσουμε. Για τον λόγο αυτό σας παρακαλώ για ένα ψήφισμα με δυναμική πλειοψηφία, αλλά και για μία ισχυρή πολιτική στα κράτη σας, έτσι ώστε να μην μπορεί η κυβέρνησή σας να υποστεί εκβιασμούς από την Ρωσία. Κύριε van den Broek, εφόσον μιλάτε τόσο ξεκάθαρα με μας, μιλήστε κάποτε το ίδιο ξεκάθαρα και με τον κύριο Primakow. Η λύση βρίσκεται και στη Ρωσία. Πείτε του πως δεν θα υπάρξουν χρήματα όσο δεν υπάρχει αλλαγή στο Κοσσυφοπέδιο. Πέστε το σε όποια γλώσσα θέλετε! Αυτό πρέπει να πείτε στους Ρώσους. Πείτε το ξεκάθαρα και το ίδιο πρέπει να τους πει ο Trittin και ο Fischer και όλοι. Τότε κάτι θα αλλάξει στο Κοσσυφοπέδιο.
<P>
(Χειροκροτήματα)

<SPEAKER ID=35 LANGUAGE="FR" NAME="Dupuis">
Κύριε Πρόεδρε, κυρία Πρόεδρε του Συμβουλίου, κύριε Επίτροπε, θεωρώ ότι βρισκόμαστε σε παραλήρημα. Για έξι μήνες, η μόνη πολιτική που είχαμε ήταν αυτή της στρουθοκαμήλου. Σήμερα κάνουμε επίδειξη δυνάμεων και δείχνουμε τα μπράτσα μας. Για ποιο λόγο; Θα βομβαρδίσουμε για να ενισχύσουμε τον κύριο Milosevic, για να ενισχύσουμε το καθεστώς του. Αυτή είναι πολιτική Ποντίου Πιλάτου. Για μια ακόμη φορά δεν βλέπουμε το κυρίως πρόβλημα, δηλαδή: όσο δεν υπάρχει δημοκρατία στο Βελιγράδι, λύση για το Κόσοβο δεν θα υπάρξει, όπως δεν θα υπάρξει λύση για το σύνολο του πληθυσμού της Γιουγκοσλαβίας. Θα πρέπει επιτέλους να το καταλάβουμε. Θα πρέπει να αρχίσουμε να λαμβάνουμε μέτρα, να επεργασθούμε μια πολιτική.
<P>
Ο κύριος Milosevic έχει τη δική του πολιτική, που ίσως θα ήταν χρήσιμο να την υπενθυμίσω: στη Βοσνία, ο κύριος Milosevic έκανε τα πάντα, μέρα με τη μέρα, για να φθάσει στη Συμφωνία του Dayton, στη διαίρεση της Βοσνίας· σήμερα, τρία χρόνια μετά την εφαρμογή της, κανείς δεν μπορεί να ισχυρισθεί ότι έδωσε κάποια αποτελέσματα. Λιγότερο από το 20 % των εκτοπισμένων επέστρεψαν στη χώρα τους. Μας μιλάνε για ωραία προγράμματα, το HOME, κ.λ.π., που θα έδιναν τη δυνατότητα σε 300.000 κοσοβάρους πρόσφυγες να επιστρέψουν στη περιοχή τους. Ο Milosevic δε θα το επιτρέψει. Ο Milosevic ασκεί στο Κόσοβο μια πολιτική διαίρεσης. Είναι έτοιμος να παραχωρήσει το άχρηστο τμήμα του Κοσσυφοπεδίου με αντάλλαγμα το 40 ή το 50 % των εδαφών, τα εδάφη αυτά που βρίσκονται κατά μήκος των συνόρων με το Μαυροβούνιο, αυτά που περιλαμβάνουν τα πλούσια ορυχεία του Κοσσυφοπεδίου, αυτά στα οποία, όλως τυχαίως, βρίσκονται τα κάποια ορθόδοξα μοναστήρια και αυτά που, πάντα όλως τυχαίως, θα του επιτρέψουν να ενισχύσει τον έλεγχο του σ' έναν σύμμαχο που γίνεται όλο και πιο επιφυλακτικός, το Μαυροβούνιο. Αυτή είναι η πολιτική του Milosevic. Είναι ξεκάθαρη.
<P>
Απέναντι σ' αυτό, η Ευρωπαϊκή Ένωση δεν έχει καμμία πολιτική. Συμπεριφερόμαστε κατά τρόπο ρατσιστικό: θεωρούμε ότι οι Σέρβοι δεν έχουν κανένα δικαίωμα στη δημοκρατία και συνεχίζουμε, μέρα με τη μέρα, να τους καταδικάζουμε σε διακυβέρνηση από ένα εθνικό-κομμουνιστικό καθεστώς, ενώ το μόνο πράγμα που θα έπρεπε να κάνουμε είναι να το καταστρέψουμε. Αντί για τους πυραύλους Exocet και τους αμερικανικούς πυραύλους Tomahawk υπάρχει ένας πύραυλος που μπορεί να λειτουργήσει χωρίς να χυθεί ούτε μια σταγόνα αίματος: ονομάζεται «ένταλμα συλλήψεως» και συνδυάζεται με την παρουσία του Milosevic μπροστά στο Διεθνές Ποινικό Δικαστήριο, κατευθείαν από το Βελιγράδι στη Χάγη. Αυτό δεν απαιτεί ιδιαίτερη χρηματοδότηση και είναι ένα πολιτικό μέτρο που η Ευρωπαϊκή Ένωση μπορεί να πάρει αύριο το πρωί, στέλνοντας τα κατάλληλα μηνύματα
<P>
(Χειροκροτήματα)

<SPEAKER ID=36 LANGUAGE="IT" NAME="Parigi">
Κύριε Πρόεδρε, δυστυχώς παρακολουθούμε μια επιπλέον βαλκανική τραγωδία, αυτή που αφορά το Κοσσυφοπέδιο, αλλά όπως πάντοτε χρησιμοποιήσαμε μόνο προκαθορισμένες και άχρηστες λέξεις. Πράγματι, παρά το γεγονός ότι σε αυτό το Σώμα προσπαθούμε εδώ και χρόνια να αναθεματίσουμε και να βασιστούμε στις ελπίδες για ειρήνευση, η πραγματικότητα των γεγονότων παραμένει η ίδια. Η Ευρώπη ή δεν ήξερε ή δεν θέλησε ή δεν μπόρεσε να αναλάβει έναν πολιτικό ρόλο για να αποτρέψει τις σφαγές που τώρα πλέον συνεχίζονται εδώ και μήνες. Η επιλογή αυτών που ο λόγος τους μετράει σε αυτό το Κοινοβούλιο, όπως και στα ευρωπαϊκά θεσμικά όργανα, ήταν να επιβραδυνθεί - αν και θα ήταν πιο σωστό να πω να σταματήσει - η διαδικασία της πολιτικής ενοποίησης της Ευρώπης, έτσι ώστε σήμερα η Ευρώπη, χωρίς μια κοινή εξωτερική πολιτική, να είναι σχεδόν ανύπαρκτη.
<P>
Είμαστε ικανοί να ξεφουρνίσουμε ένα σωρό ανιαρά και επαναλαμβανόμενα ψηφίσματα για τα ανθρώπινα δικαιώματα και να χαιρετίσουμε με έμφαση τη νομισματική ένωση, αλλά η αλήθεια είναι ότι, όπως το ενιαίο νόμισμά μας, χωρίς μια κατευθυντήρια πολιτική, δεν θα δημιουργήσει για αρκετό καιρό καμία θέση εργασίας, έτσι για πολλά χρόνια θα συνεχίσουμε να παρακολουθούμε άκαπνοι τις θηριωδίες, οι ρίζες των οποίων χάνονται στα βάθη της ιστορίας των Βαλκανίων. Θα ήθελα να υπενθυμίσω ότι τον δέκατο τέταρτο αιώνα οι μουσουλμάνοι πετσόκοψαν όλους τους σέρβους του Κοσσυφοπεδίου και έφεραν τους Αλβανούς.
<P>
Η Ευρώπη παραμένει ακόμα η Ευρώπη των ξεχωριστών υπουργών εξωτερικών, των προσωποκεντρικών πολιτικών, των συμφερόντων των Κρατών που θεωρούνται πιο ισχυρά. Εάν θέλουμε πραγματικά να κάνουμε το καθήκον μας, θα πρέπει σήμερα όλοι μαζί, να ζητήσουμε η εξουσιοδότηση στον εκπρόσωπο της Ευρωπαϊκής Ένωσης στη Γιουγκοσλαβία να είναι ελεύθερη από δεσμεύσεις και όρους και ταυτόχρονα οι υπουργοί εξωτερικών των κρατών μελών να αποφεύγουν την καλλιέργεια διμερών σχέσεων με τη μία ή την άλλη πλευρά.
<P>
Ο Milosevic πράγματι κατόρθωσε να δράσει ανενόχλητος επειδή είναι ισχυρός λόγω της ευρωπαϊκής νωθρότητας και η σφαγή αυτού του ευρωπαϊκού λαού πρέπει επιτέλους να σταματήσει, αλλά μόνο με την επέμβαση μιας ειρηνευτικής δύναμης της Ευρωπαϊκής Ένωσης, γιατί πρέπει να σταματήσουμε να αναθέτουμε μόνο στις Ηνωμένες Πολιτείες τις επεμβάσεις που θα επιτρέψουν σ' αυτή τη χώρα να επιβεβαιώνεται συνεχώς σαν κυρίαρχο έθνος σε σχέση με τα άλλα κράτη.

<SPEAKER ID=37 LANGUAGE="NL" NAME="Wiersma">
Πρόεδρε, πιστεύω ότι είναι ώρα να κάνουμε κάτι για τα προβλήματα του Κοσσυφοπεδίου. Ήρθε η στιγμή της δράσης. Πιστεύω ότι όλοι οι παριστάμενοι συμφωνούμε στο σημείο αυτό. Η αιματηρή καταπίεση στο Κοσσυφοπέδιο συνεχίζεται αμείωτη παρά τις διεθνείς πιέσεις. Η έκθεση του Γενικού Γραμματέα των Ηνωμένων Εθνών, Kofi Annan επιβεβαιώνει ότι το Βελιγράδι γράφει στα παλιά του τα παπούτσια τους όρους των Ηνωμένων Εθνών, και γι' αυτό η έκθεση το καταδικάζει με σαφήνεια. Η έκθεση κατονομάζει ξεκάθαρα τον ένοχο, όπως ακριβώς είχαμε ζητήσει.
<P>
Η αποστολή του αμερικανού απεσταλμένου Holbrooke δεν έφερε κανένα αποτέλεσμα. Ο Milosevic φαίνεται ότι αποσκοπεί σε μία ανοικτή σύγκρουση, υπολογίζοντας προφανώς στην υποστήριξη της Ρωσίας. Ή παίζει όπως η γάτα και το ποντίκι, όπως ακριβώς έκανε και κατά το παρελθόν, για να κάνει κάποιες μικροπαραχωρήσεις την τελευταία στιγμή. Αλλά ας μην επιτρέψουμε πια άλλο αυτά τα παιχνιδάκια, ας θέσουμε τέλος, όπως είπα μόλις, σε αυτή την κατάσταση, ας αντιδράσουμε.
<P>
Χαιρόμαστε που το ΝΑΤΟ είναι διατεθειμένο και έτοιμο να υποχρεώσει τον Milosevic να σεβαστεί τις απαιτήσεις των Ηνωμένων Εθνών και να βοηθήσει την παροχή ενίσχυσης στους εκτοπισμένους, γιατί, όπως είπαν πολλοί ήδη σήμερα, ο κόσμος υποφέρει στο Κοσσυφοπέδιο, και δεν μπορούμε να περιμένουμε πολύ ακόμα για να αναλάβουμε ανθρωπιστική δράση και να βοηθήσουμε τους πρόσφυγες. Ο χειμώνας πλησιάζει, όπως τόνισαν όλοι οι προλαλήσαντες. Το λέω αυτό έχοντας στο νου μου μία ενδεχόμενη στρατιωτική δράση εκ μέρους του ΝΑΤΟ, συνειδητοποιώντας επίσης ότι μία πολιτική λύση, όσο ευκταία και να είναι αυτή, καθίσταται όλο και πιο απίθανη. Το Βελιγράδι δεν αλλάζει πολιτική, περιμένοντας προφανώς ότι θα αποδεχθούμε την τωρινή κατάσταση. Σε καμία περίπτωση κάτι τέτοιο! Το Συμβούλιο Ασφαλείας των Ηνωμένων Εθνών θα πρέπει κατά τις επόμενες ημέρες να αποφασίσει αν θα πραγματοποιήσει στρατιωτική επέμβαση ή όχι. Εφόσον δεν υποχωρήσει ο Milosevic, θεωρώ ότι μία τέτοια δράση καθίσταται αναπόφευκτη. Κάνουμε έκκληση στο Συμβούλιο να συμμετάσχει δραστήρια για να βρεθεί μία λύση. Η απάντηση στα προβλήματα δεν μπορεί πλέον να είναι η αναμονή. Και η Ευρωπαϊκή Ένωση θα πρέπει να λάβει μία σαφή θέση. Αποσκοπούμε στο να βρεθεί μία λύση στα πλαίσια των Ηνωμένων Εθνών. Το είπαμε ήδη επανειλημμένα αυτό, ωστόσο η μοίρα του πληθυσμού του Κοσσυφοπεδίου δεν θα πρέπει να εξαρτάται από τις λεπτομέρειες του διεθνούς δικαίου. Ούτε οι κάτοικοι του Κοσσυφοπεδίου, αλλά ούτε και οι πολίτες των χωρών μας θα καταλάβαιναν κάτι τέτοιο. Ελπίζω ότι η Ρωσία δεν θα μας υποχρεώσει να διαλέξουμε μεταξύ των αρχών μας και των καλών σχέσεων με τη χώρα αυτή. Στην περίπτωση αυτή εγώ θα διάλεγα τις αρχές μας.
<P>
Δεν επιδιώξαμε εμείς την στρατιωτική επέμβαση. Ο Milosevic μας αναγκάζει να την κάνουμε, γι' αυτό ας αντιμετωπίσει αυτός τις συνέπειές της.

<SPEAKER ID=38 LANGUAGE="DE" NAME="Stenzel">
Κύριε Πρόεδρε, κυρία Πρόεδρε του Συμβουλίου, κύριε Επίτροπε, αυτό που ζούμε στο Κοσσυφοπέδιο είναι ένα ντροπιαστικό δείγμα της αδυναμίας τόσο της Ευρωπαϊκής Ένωσης όσο και της διεθνούς κοινότητας, μία αδυναμία που ενσαρκώνεται από τη διεθνή ομάδα επαφής καθώς και από τον ΟΗΕ. Στη Συνθήκη του Αμστερνταμ που δεν έχει ακόμα επικυρωθεί από όλα τα κράτη μέλη της ΕΕ, διαθέτουμε θεωρητικά με τις αποστολές του Πέτερσμπεργκ τη δυνατότητα να προβούμε σε δράσεις που επιφέρουν ή διατηρούν την ειρήνη καθώς και σε δράσεις ανθρωπιστικής βοήθειας. Η ΕΕ έχει την επιλογή να αναθέσει τέτοιου είδους δράσεις στη Δυτικοευρωπαϊκή Ένωση που από την πλευρά της θα έπρεπε να ανατρέξει σε δυνάμεις του ΝΑΤΟ. Ωστόσο, εφόσον η Συνθήκη αυτή δεν έχει ακόμα επικυρωθεί, η συγκεκριμένη επιλογή είναι κάτι το πολύ μακρινό
<P>
Το δίλημμα που αντιμετωπίζει η Ευρωπαϊκή Ένωση είναι ότι δεν διαθέτει αποτελεσματικά μέσα ασφαλείας, δεν διαθέτει το στρατιωτικό στήριγμα για να έχει αξιοπιστία η απαίτησή της για μία πολιτική λύση στην κρίση του Κοσσυφοπεδίου. Η κρίση αξιοπιστίας - και αυτό είναι το τραγικό στην υπόθεση αυτή - δεν αφορά όμως μόνο την Ευρωπαϊκή Ένωση αλλά και το ΝΑΤΟ που περίμενε μέχρι σήμερα το πράσινο φως από το Συμβούλιο Ασφαλείας και θα πρέπει να έχει επίγνωση του ότι δεν θα του δοθεί η άδεια για στρατιωτική δράση, λόγω της αντίστασης που προβάλλουν η Ρωσία και η Κίνα.
<P>
Με όλη μου την εκτίμηση προς την πολιτική της αυστριακής Προεδρίας να συμβάλει σε μία πολιτική λύση και στην εξάλειψη της μεγάλης από ανθρωπιστική άποψη καταστροφής, το ερώτημά μου προς το Συμβούλιο είναι το εξής: πώς θα τοποθετηθεί η Αυστρία ως Προεδρία του Συμβουλίου στην περίπτωση που το ΝΑΤΟ, προκειμένου να αποφύγει αυτή την κρίση αξιοπιστίας, προβεί τώρα σε επέμβαση και δώσει ένα στρατιωτικό μήνυμα, εφ' όσον δεν υπάρχει συναίνεση για τις επιλογές μας ως προς την ασφάλεια ούτε καν στις γραμμές της αυστριακής ομοσπονδιακής κυβέρνησης;

<SPEAKER ID=39 LANGUAGE="IT" NAME="Caccavale">
Κύριε Πρόεδρε, σήμερα το πρωί παρακολουθήσαμε μια άλλη θεατρική παράσταση, ένα άλλο θεατρινισμό που άρχισε με τις τηλεοπτικές ειδήσεις: πράγματι είδαμε πούλμαν γεμάτα στρατιώτες - ή που έδιναν την εντύπωση ότι ήταν γεμάτα στρατιώτες - για τα οποία ανέφεραν ότι έφευγαν από το Κοσσυφοπέδιο για να επιστρέψουν στο Βελιγράδι, σαν ένα είδος περιπλανώμενου θιάσου ή τουλάχιστον είναι αυτό που μας αναφέρει ο Milosevic, ένα από τα τόσα παραμύθια που μας ξεφουρνίζει, αν λάβουμε υπόψη ότι κάθε εβδομάδα λέει ότι αποσύρεται. Έπειτα εδώ, είδαμε μερικούς αλλαξοπιστήσαντες: πράγματι, όσοι μέχρι πριν από δέκα ημέρες σκέφτονταν ακόμα ότι θα μπορούσαν να γίνουν διαπραγματεύσεις με τον Milosevic ή πόσο μάλλον όσοι ήδη διαπραγματεύτηκαν με τον Milosevic, θεωρώντας τον ένα βασικό πολιτικό για τις ισορροπίες της ειρήνης - υπογραμμίζω της ειρήνης - στα Βαλκάνια, αυτούς λοιπόν σήμερα το πρωί τους άκουσα όλους να έχουν μεταβληθεί σε πεπεισμένους οπαδούς της ένοπλης λύσης, ένθερμους υποστηρικτές της επέμβασης, θιασώτες των βομβαρδισμών.
<P>
Ε, λοιπόν, εγώ που, αντίθετα, είχα καταγγείλει εδώ και καιρό αυτή τη θέση αδυναμίας, αυτή την άνευ περιεχομένου θέση της Ευρώπης, όσον αφορά το Κοσσυφοπέδιο και δεδομένου ότι αυτό το Κοινοβούλιο αρκετές φορές επισήμανε τον μεγάλο κίνδυνο που υπήρχε, σας ρωτώ σήμερα όλους εσάς τι θα κάνουμε με τον Milosevic, πριν ή μετά την στρατιωτική επέμβαση. Εσείς νομίζετε ότι με ένα βομβαρδισμό του Κοσσυφοπεδίου θα λυθεί το πρόβλημα; Εγώ πιστεύω ότι με τον Milosevic θα πρέπει να δράσουμε άμεσα για να επαναφέρουμε ένα μίνιμουμ δημοκρατικής αξιοπιστίας. Ο Milosevic θα πρέπει να παραπεμφθεί στη δικαιοσύνη ενώπιον του Διεθνούς Ποινικού Δικαστηρίου. Δεν θα πρέπει να υποστηριχθεί ξανά με κανένα τρόπο και από κανένα, ούτε από αυτούς τους υπουργούς, όπως ο ιταλός υπουργός εξωτερικών, που αυτές τις ημέρες ακόμα συνεχίζουν να πιστεύουν ότι ο Milosevic μπορεί να είναι ένας αξιόπιστος συνομιλητής .

<SPEAKER ID=40 NAME="Θεωνάς">
Κύριε Πρόεδρε, οι καλόγεροι στον μεσαίωνα βάπτιζαν το κρέας ψάρι και ήταν ήσυχοι με την συνείδησή τους όταν το έτρωγαν. Σήμερα, εδώ μέσα, κάνουμε περίπου το ίδιο πράγμα. Βαπτίζουμε τους νατοϊκούς βομβαρδισμούς ανθρωπιστική επιχείρηση και ειρηνευτική αποστολή. Η υποκρισία σε όλο της το μεγαλείο.
<P>
Οι λαοί, κύριε Πρόεδρε, δεν είναι πειραματόζωα για να δοκιμάζεται στην πλάτη τους η ικανότητα της Ευρωπαϊκής 'Ενωσης να ασκεί εξωτερική πολιτική διεθνούς χωροφύλακα. Αντί να κάνουμε κριτική στην Ευρωπαϊκή 'Ενωση και τα κράτη μέλη για την έλλειψη ουσιαστικής θέλησης, ουσιαστικής πολιτικής βούλησης για μια ειρηνική λύση του προβλήματος στο Κόσοβο, εγκαλούμε τα όργανα της Ευρωπαϊκής 'Ενωσης γιατί δεν έχουν ακόμη επέμβει στρατιωτικά. Πότε αλήθεια οι στρατιωτικές επεμβάσεις αποτέλεσαν λύση οποιουδήποτε προβλήματος σε όφελος των λαών για να μπορεί να αποτελέσει και αυτή η επίθεση; Τώρα χρειάζεται να ζητήσουμε ουσιαστική παρέμβαση για πολιτική λύση εάν θέλουμε να σεβαστούμε τα δικαιώματα του λαού του Κοσσυφοπεδίου και όλης της Γιουγκοσλαβίας.

<SPEAKER ID=41 LANGUAGE="FR" NAME="Antony">
Κύριε Πρόεδρε, αγαπητοί συνάδελφοι, για μια ακόμη φορά ακούμε σήμερα, όπως έγινε και στις προηγούμενες συρράξεις, τις ίδιες κοινοτυπίες, τις ίδιες επικλήσεις για ειρήνη, αλλά και τις ίδιες απειλές για όσους αντιδρούν στη νέα τάξη πραγμάτων.
<P>
Το 1990, ήταν ο ιρακινός λαός, ο οποίος άλλωστε υφίσταται ακόμη έναν αποκλεισμό που ευθύνεται για το θάνατο εκατοντάδων χιλιάδων παιδιών. Το 1991, ήταν ο Κροάτες, ένοχοι την εποχή εκείνη για ένα διπλό έγκλημα, της απελευθέρωσης τους από τον ομοσπονδιακό και κομμουνιστικό κλοιό της Γιουγκοσλαβίας. Οι ευρωπαίοι ηγέτες μας, και ιδιαίτερα ο Jacques Delors, τους απειλούσαν. Ο κύριος Santer, πρόεδρος του Συμβουλίου και πρωθυπουργός του Λουξεμβούργου, σε μια αποθέωση του γελοίου δήλωσε ότι η Κροατία δεν ήταν αρκετά μεγάλη για να αποτελέσει κράτος. Όλοι υποστήριζαν τον κομμουνιστή σύντροφο Milosevic του οποίου ο στρατός βομβάρδιζε τον άμαχο πληθυσμό, κατέστρεφε το Vukovar, έσφαζε τους τραυματίες στα νοσοκομεία και διέπραττε όλες τις φρικαλεότητες που συνηθίζουν οι κομμουνιστικοί στρατοί.
<P>
Την εποχή εκείνη ήμασταν οι μόνοι που καταγγείλαμε αυτή τη συνενοχή, που δηλώναμε ότι οι κυβερνήσεις μας θα έφεραν μεγάλη ευθύνη για την ανάφλεξη στα Βαλκάνια. Επιπλέον, είχαμε προειδοποιήσει τους ηγέτες των σέρβων εθνικιστών ότι διέπρατταν ολέθριο σφάλμα υποστηρίζοντας τον σύντροφο Milosevic. Αντί οι σέρβοι να εξαντλούνται σ' ένα φρικτό πόλεμο, θα έπρεπε αφενός να είχαν ανατρέψει το κομμουνιστικό καθεστώς και αφετέρου να είχαν στρέψει την προσοχή τους προς τα νότια σύνορά τους. Διότι ο κίνδυνος δεν προερχόταν από τους Κροάτες αλλά από την αφύπνιση του ισλαμικού φανατισμού.
<P>
Σήμερα η Σερβία κινδυνεύει να χάσει μέρος ή και ολόκληρη την επαρχία του Κοσσυφοπεδίου στην οποία, μέσα σε λιγότερο από δύο γενιές, συντελέστηκε μια δημογραφική επανάσταση. Οι μουσουλμάνοι, που παλαιότερα ήταν μειοψηφία, αντιπροσωπεύουν σήμερα το 90 % του πληθυσμού χάρη σε μια καλπάζουσα γεννητικότητα, σε μια συνεχή μετανάστευση και στην κατάρρευση της γεννητικότητας των Σέρβων.
<P>
Οι κυβερνήσεις μας, που ασκούν μια καθαρά αντιγεννετική πολιτική και που ανοίγουν τα σύνορά μας σε μια μετανάστευση που προέρχεται απ' όλο τον κόσμο, καλά θα κάνουν να πάρουν μαθήματα. Αν αύριο η Γαλλία, θέλει να διατηρήσει την εθνική της κυριαρχία στην Προβηγκία, που οι κάτοικοι της τότε στη πλειοψηφία τους θα είναι μουσουλμάνοι, δεν θ' απειλείται με αεροπορικούς βομβαρδισμούς από το ΝΑΤΟ; Διότι σήμερα ο σερβικός λαός είναι αυτός που, παρασυρμένος σ' αυτό το αδιέξοδο από τους κομμουνιστές ηγέτες του, σέρνεται στο εδώλιο του κατηγορουμένου από τους διεθνιστές.
<P>
Το ΝΑΤΟ ετοιμάζεται να βομβαρδίσει τη Σερβία. Ο βομβαρδισμός δεν θα προσφέρει καμία λύση, αντιθέτως θα αναφλέξει ακόμα περισσότερο τα Βαλκάνια. Περίεργος οργανισμός άλλωστε αυτό το ΝΑΤΟ, που ενώ σχεδιάσθηκε το 1949 για υπερασπίσει την Ευρώπη από τον κομμουνισμό ποτέ δεν βοήθησε τον ευρωπαϊκό λαό ενάντια στην εισβολή του Κόκκινου Στρατού. Τι έκανε το ΝΑΤΟ, το 1953, για το λαό του Βερολίνου; Τίποτα. Το 1956, όταν τα σοβιετικά άρματα παραβίαζαν την εθνική κυριαρχία της Ουγγαρίας και έμπαιναν στη Βουδαπέστη; Τίποτα. Το 1968, στη Πράγα; Τίποτα. Τίποτα, μετά από 70 χρόνια κομμουνιστικής φρίκης, μετά από εκατό εκατομμύρια νεκρούς. Ήταν άραγε από φόβο απέναντι στη Σοβιετική Ένωση ή λόγω ανοχής;
<P>
Και αν σήμερα δεν αισθάνομαι καμία συμπάθεια για τις σερβικές μεθόδους καταστολής, δεν μπορώ όμως παρά να θεωρήσω παράξενες ορισμένες πολεμικές ιαχές, διότι χθές, όταν πέθαιναν δεκάδες χιλιάδες χριστιανοί του Λιβάνου, όταν καταστρέφονταν τα χαλδεϊκά χριστιανικά χωριά, όταν γίνονταν οι σφαγές στο Σουδάν, τίποτα, τίποτα, τίποτα! Αλλά ο χριστιανοί βεβαίως είναι υπάνθρωποι που μπορούν να σφάζονται κατά το δοκούν, διότι αυτοί δεν αποτελούν μέρος της νέας παγκόσμιας τάξης πραγμάτων.

<SPEAKER ID=42 NAME="Barόn Crespo">
Κύριε Πρόεδρε, εκτός από την έκφραση της απογοήτευσής μας, θα ήταν σκόπιμο να απευθύνουμε και ορισμένα μηνύματα, διότι προσπαθούμε να επιβάλουμε τη στρατιωτική δράση ως εναλλακτική της πολιτικής. Θέλω να υπενθυμίσω ότι το πιο αποτελεσματικό όπλο των κοινοβουλίων είναι ο λόγος και μπορούμε να εκπέμψουμε, κατά τη γνώμη μου, τρία μηνύματα. Ένα - θεμελιώδες - μήνυμα προς τον σερβικό λαό, ο οποίος είναι το πρώτο θύμα αυτού του προσηλυτισθέντος στον εθνικισμό απαράτσικ που είναι ο Milosevic, ο οποίος σπέρνει συστηματικά την καταστροφή - άρχισε από τη Σλοβενία, συνέχισε στη Βοσνία και τώρα έχει σειρά το Κοσσυφοπέδιο. Ας θυμηθούμε ότι κάποια στιγμή τον κάναμε να κλυδωνιστεί - ήταν τον Δεκέμβριο του 1996, όταν ο τότε ειδικός απεσταλμένος μας, Felipe Gonzαlez, επέτυχε να αναγνωρίσει ο Milosevic ότι οι εκλογές ήταν νοθευμένες - με σημαντική υποστήριξη από μέρους του σερβικού λαού και εξέγερσή εναντίον του Milosevic Αλλά ο Milosevic είναι πεπειραμένος απαράτσικ και μέσα σε τέσσερις μήνες ανέκτησε το χαμένο έδαφος. Είναι, κατά βάθος, ειδήμων στην επιβίωση.
<P>
Προσωπικά πιστεύω, πρώτον, ότι πρέπει να πούμε στον σερβικό λαό ότι δεν μπορεί να υπάρξει λύση για το Κοσσυφοπέδιο που δεν θα εξαρτάται από έναν πραγματικό εκδημοκρατισμό της πρώην Γιουγκοσλαβίας και ότι αυτοί ακριβώς είναι που πρέπει να καταφέρουν να αλλάξουν την κατάσταση. Δεν είμαι υπέρ μιας επέμβασης κομάντο, η οποία, μέσω μιας περιπέτειας τύπου Τζαίημς Μποντ, θα επιχειρήσει να οδηγήσει τον Milosevic στη Χάγη. Όχι επειδή θεωρώ κακή αυτή καθαυτή μια τέτοια ενέργεια, αλλά επειδή θα προξενούσε μια εθνικιστική αντίδραση, η οποία θα μπορούσε να τον υποστηρίξει. Αυτό πιστεύω πως είναι το μήνυμα που πρέπει να απευθύνουμε στον σερβικό λαό, διότι έχει μετατραπεί σε παρία της διεθνούς κοινότητας.
<P>
Δεύτερον, όσον αφορά τη Ρωσία, πρόκειται για μια χώρα με την οποία έχουμε σημαντική σχέση. Το ανέφερε και ο Επίτροπος van den Broek. Πιστεύω πως, ετούτη τη στιγμή, πρέπει να τεθεί σοβαρά αυτό το θέμα και όσον αφορά τη σχέση μας με τη Ρωσία.
<P>
Τέλος, πιστεύω ότι υπάρχει και άλλο ένα σημαντικό μήνυμα που πρέπει να απευθύνουμε στην Επιτροπή και το Συμβούλιο. Δεν είναι δυνατόν να ορίζεται ένας ειδικός απεσταλμένος, ο οποίος επί τρία χρόνια δεν θα γίνεται δεκτός από τον κύριο Milosevic, ενώ υπάρχει αληθινό προσκύνημα, λιτανεία κοινοτικών πολιτικών υπευθύνων στο Βελιγράδι, πράγμα που επιτρέπει στον Milosevic να εκμεταλλεύεται τους ενδεχόμενους διχασμούς μεταξύ μας και, επιπλέον, τον τοποθετεί σε θέση ισχύος. Πιστεύω ότι επ' αυτού πρέπει να συμφωνήσουμε. Αν ορίζουμε απεσταλμένους, αυτοί είναι που θα πρέπει να διεξάγουν τις συνομιλίες, εν προκειμένω με τον Milosevic. Τέλος, πρέπει να ζητήσουμε σταθερά από το Συμβούλιο να υποστηρίξει την εφαρμογή των ψηφισμάτων του ΟΗΕ - και πρόκειται για μια γλώσσα την οποία ο Milosevic κατανοεί απόλυτα - όχι μόνο για να σταματήσει αυτή η κατάσταση, αλλά και για να βρεθεί μια λύση, ώστε να μην αναγκαστούμε σε πέντε μήνες να προβούμε σε νέες διαμαρτυρίες για την επόμενη καταστροφική και δολοφονική περιπέτεια αυτού του κυρίου.

<SPEAKER ID=43 LANGUAGE="NL" NAME="Oostlander">
Κύριε Πρόεδρε, η κυρία Πρόεδρος του Συμβουλίου χρησιμοποίησε σαφέστατη γλώσσα, ιδιαίτερα όσον αφορά την απόσυρση των αστυνομικών και στρατιωτικών δυνάμεων ως μία κλασσική τακτική του Milosevic για να δώσει στα κράτη της Δυτικής Ευρώπης, αλλά και στη Ρωσία, τα προσχήματα για να μην κάνουν τίποτα αυτά. Χαίρομαι μάλιστα ιδιαίτερα που η κυρία Πρόεδρος του Συμβουλίου τόνισε σαφέστατα το σημείο αυτό και στην ομιλία της σχεδόν ζήτησε να υπάρξει στρατιωτική επέμβαση του ΝΑΤΟ. Πιστεύω ότι θα ήταν πολύ χρήσιμο εάν και η ίδια η Αυστρία ζητούσε, με την ευκαιρία αυτή, να γίνει μέλος της Συμμαχίας, για να καταστήσει σαφές ότι αναγνωρίζει απολύτως τη σημασία του ΝΑΤΟ στη διατήρηση της διεθνούς ειρήνης και ασφάλειας.
<P>
Όσον αφορά το Συμβούλιο, πιστεύουμε, γενικά, ότι η στάση του δεν ήταν ιδιαίτερα αποτελεσματική. Έχουμε επίσης την εντύπωση, κάτι που υπαινίχθηκε και ο Επίτροπος, ότι ο φόβος για κύματα προσφύγων παίζει σημαντικότερο ρόλο στις αποφάσεις που λαμβάνουμε και στη στάση που κρατούμε από ότι η συμπόνοιά μας προς τον τεράστιο αριθμό θυμάτων. Αν διαβάσει κανείς μάλιστα την έκθεση του Συμβουλίου Δικαιοσύνης και Εσωτερικών Υποθέσεων της 5ης Οκτωβρίου, θα δει εκεί κάποιες ψυχρές παρατηρήσεις σχετικά με αποστολή εμπειρογνωμόνων σε ζητήματα μετανάστευσης στην περιοχή, ούτως ώστε να μελετήσουν αυτοί σε βάθος τις αιτίες του προβλήματος των προσφύγων. Δεδομένης της σοβαρότητας της κατάστασης, κάτι τέτοιο μου φαίνεται πραγματικά παράλογο. Κάτι τέτοιο καταδεικνύει, ίσως, ότι η στάση του Συμβουλίου δεν διαπνέεται από τις αρχές που θα έπρεπε. Κάτι τέτοιο αποδεικνύει, επίσης, και ο μη σεβασμός των κυρώσεων: απαγόρευση πτήσεων, από την οποία κερδίζουν οι αεροπορικές εταιρείες της Γιουγκοσλαβίας· επενδύσεις, οι οποίες παρακάμπτονται από τα διάφορα παραθυράκια· περιορισμοί στην έκδοση θεωρήσεων διαβατηρίων, για τους οποίους κανένας δεν ξέρει πώς και αν εφαρμόζονται. Ίσως όλα αυτά να οφείλονται στο γεγονός ότι τα Κοινοβούλια, όχι μόνο το Ευρωπαϊκό, αλλά και τα εθνικά, συχνά δεν έχουν επαρκή επιρροή στην πολιτική που χαράζεται. Καθώς επίσης και στο γεγονός ότι η οργή και η αγανάκτηση των πολιτών μας και τα ηθικά ερωτήματα που αυτοί θέτουν δεν ακούγονται επαρκώς από τους πολιτικούς. Κάτι τέτοιο διαφαίνεται, μεταξύ άλλων, και από τις εκθέσεις του γαλλικού Κοινοβουλίου, στις οποίες αναφέρεται ο ρόλος που το Κοινοβούλιο της Γαλλίας έπαιξε, ή σωστότερα, δεν έπαιξε, κατά την γαλλική παρέμβαση στη Ρουάντα για παράδειγμα.
<P>
Θα ήθελα να πω και το εξής προς τον Επίτροπο: εξέφρασε την κατανόησή του για τη σλαβική αλληλεγγύη. Πιστεύω ότι θα ήταν επικίνδυνο να πούμε κάτι τέτοιο στους Ρώσους. Διότι, για παράδειγμα, οι Ολλανδοί δεν επέδειξαν καμία εθνική αλληλεγγύη με τους λευκούς Νοτιοαφρικανούς κατά τον καιρό του απαρτχάιντ. Θα πρέπει να θριαμβεύσει η δικαιοσύνη και όχι η εθνική αλληλεγγύη ορισμένων λαών. Πιστεύω ότι δεν θα πρέπει να δίνουμε τη λανθασμένη εντύπωση στους Ρώσους ότι ανεχόμαστε κάτι τέτοιο.
<P>
Θεωρώ ότι δεν μπορούμε να υποχρεώσουμε κανέναν να ζήσει σε ένα εγκληματικό δικτατορικό καθεστώς, και ότι γι' αυτό θα πρέπει να αλλάξει κάποτε το καθεστώς στο Βελιγράδι. Γιατί, εφόσον αυτό δεν αλλάξει, δεν θα μπορέσει να βρεθεί καμία λύση στο πρόβλημα.

<SPEAKER ID=44 LANGUAGE="FR" NAME="Blot">
Κύριε Πρόεδρε, αγαπητοί συνάδελφοι, η ευρωπαϊκή εξωτερική πολιτική δεν μπορεί να συνίσταται στο να δαιμονοποιούνται χώρες η μια μετά την άλλη σύμφωνα με τα συμφέροντα των Αμερικανών και τη νέα τους παγκόσμια τάξη πραγμάτων. Μπορούμε, εξάλλου, να αναρωτηθούμε τι κάνουν στρατιωτικά οι Ηνωμένες Πολιτείες στην Ευρώπη, μέσω τις διάσκεψης κορυφής του ΝΑΤΟ, πενήντα χρόνια μετά το τέλος του δευτέρου παγκοσμίου πολέμου και δέκα χρόνια μετά το τέλος του ψυχρού πολέμου. Ας αφήσουν επιτέλους τους ευρωπαίους να αντιμετωπίσουν τις ενδοευρωπαϊκές συρράξεις και να οικοδομήσουν από μόνοι τους το δικό τους σύστημα ασφάλειας. Γιατί αυτή η αιώνια αμερικανική κηδεμονία;
<P>
Επιπλέον, η παγκόσμια αυτή εκστρατεία των μέσων ενημέρωσης εναντίον της Γιουγκοσλαβίας σήμερα είναι απλά σκανδαλώδης. Από ανθρώπινης πλευράς, αυτό που συμβαίνει είναι σίγουρα λυπηρό. Αλλά, η ευθύνη δεν βαρύνει, σε πολύ μεγάλο βαθμό, και τους Κοσοβάρους τρομοκράτες που θέλουν ν' αλλάξουν τα σύνορα και να αποσχίσουν το Κοσσυφοπέδιο από τη Σερβία; Γιατί δεν μιλήσαμε ποτέ για τις προσβολές που δεχόταν η σερβική μειονότητα στο Κοσσυφοπέδιο εδώ και πολλά χρόνια; Η αγανάκτηση είναι μονόπλευρη και ειρήνη δεν πρόκειται να υπάρξει παρά μόνο αν γίνει σεβαστή η εδαφική ακεραιότητα της Σερβίας. Το να ταπεινώνουμε αυτό το έθνος με κυρώσεις δεν θα οδηγήσει σε καμία βιώσιμη και ανθρώπινη λύση.

<SPEAKER ID=45 LANGUAGE="DE" NAME="Swoboda">
Κύριε Πρόεδρε, κυρία Πρόεδρε του Συμβουλίου, κύριε Επίτροπε, ακούω τη συζήτηση, την πολλή κριτική, ακόμα και έντονα λόγια. Θεωρώ ότι πρέπει να γίνει σε όλους μας σαφές τό τι θέλουμε και το πώς θέλουμε να το επιβάλουμε.
<P>
Θέλουμε να βοηθήσουμε έναν λαό που καταπιέζεται μαζικά από την ίδια του την κυβέρνηση, που εν μέρει φονεύεται και του οποίου το βιός καταστρέφεται. Και πρέπει να μας γίνει επίσης σαφές πως αυτό μπορούμε να το επιτύχουμε μόνο με την αποστολή βοήθειας στο Κοσσυφοπέδιο - ακόμα και με χερσαίες δυνάμεις, εάν ο Milosevic δεν υποχωρήσει - βοήθειας, συνοδευμένης και προστατευμένης από τις χερσαίες δυνάμεις, με στόχο δύο πράγματα. Πρώτον, την παροχή άμεσης και μεγάλης κλίμακας ανθρωπιστικής βοήθειας επί τόπου και δεύτερον, τη δημιουργία βάσης, ώστε να εξασφαλισθεί η προθυμία του Milosevic να διαπραγματευθεί με τους αλβανόφωνους Κοσσοβάρους για μία ανασύσταση της Γιουγκοσλαβίας.
<P>
Αυτό ενδεχομένως να κάνει αναγκαία μία αεροπορική επέμβαση ή αεροπορικές επιδρομές από την πλευρά του ΝΑΤΟ. Ωστόσο, ένα πράγμα πρέπει να καταλάβουμε: δύο ή τρεις αεροπορικές επιδρομές δεν θα αλλάξουν τις σοβαρότατες και καταστροφικές συνθήκες. Πρέπει να καταλάβουμε πως εάν είμαστε πρόθυμοι να εμφανισθούμε ως διεθνής κοινότητα, ως προστάτιδα δύναμη, παρόμοια όπως και στη Βοσνία, αυτό θα πρέπει να διαρκέσει για πολλά χρόνια. Είναι κατά την άποψή μου μεγάλο λάθος να πιστεύουμε ότι με μία χειραψία, ή με μία σύντομη στρατιωτική επιχείρηση θα μπορέσουμε να κάνουμε κάτι ενάντια στους στρατηγικούς θεσμούς στη Γιουγκοσλαβία. Δεν ξέρω κατά πόσο η Ευρωπαϊκή Ένωση έχει επίγνωση του ότι μόνον έτσι θα μπορέσει να προχωρήσει, ότι δηλαδή το ΝΑΤΟ και σε ό, τι αφορά τον άμαχο πληθυσμό η Ευρωπαϊκή Ένωση, θα πρέπει να παραμείνουν για αρκετό καιρό στην περιοχή. Στον συνάδελφο Oostlander θέλω μόνο να πω ότι ειδικά η Αυστρία έχει ήδη συνεργασθεί ενεργά και σε άλλες νατοϊκές επεμβάσεις - βλέπε π.χ. τη Βοσνία. Στο σημείο αυτό δεν βλέπω επομένως απολύτως κανένα εμπόδιο - αυτό πρέπει όμως να το καταλάβει η Ευρωπαϊκή Ένωση.
<P>
Φυσικά, είναι πολύ καλό να συνταχθούν με το μέρος μας η Ρωσία και η Κίνα και υποστηρίζω απόλυτα όλες αυτές τις προσπάθειες. Εάν δοκιμάσουμε τα πάντα και παρ' όλα αυτά δεν κατορθώσουμε να συμφωνήσουμε με τα συγκεκριμένα κράτη, θεωρώ ότι πρέπει μολαταύτα να βοηθήσουμε τον αλβανικό λαό του Κοσσυφοπεδίου. Δεν είναι δυνατόν η Ευρώπη να κοιτάζει άπραγη πώς σφαγιάζεται ένας λαός - την έκφραση αυτή την έχω ξαναχρησιμοποιήσει. Κάτι τέτοιο δεν μπορώ να το συμβιβάσω με τη συνείδησή μου ως Ευρωπαίος.
<P>
Φυσικά, πρέπει να καταστεί επίσης σαφές - και θέλω να το τονίσω εδώ - ότι τούτο δεν αποτελεί άδεια ελευθέρας για δράσεις του ΑΣΚ στην πλάτη ή με την κάλυψη των νατοϊκών στρατευμάτων ή οποιουδήποτε άλλου, αλλά θα πρέπει να καταστεί σαφές ότι με αυτήν την έννοια θα πρέπει να κρατηθεί πίσω και ο ΑΣΚ.
<P>
Κυρία Πρόεδρε, ίσως να μπορείτε να απαντήσετε σύντομα στο ερώτημα κατά πόσο είναι σαφές ότι στην περίπτωση μίας στρατιωτικής επέμβασης δεν θα πρόκειται για μία βραχυπρόθεσμη δράση, αλλά ότι το επόμενο διάστημα θα χρειαστούν και αντίστοιχες επεμβάσεις των χερσαίων δυνάμεων για την παροχή ανθρωπιστικής βοήθειας και σε τελική ανάλυση για την επίτευξη μίας πολιτικής λύσης στο Κοσσυφοπέδιο.

<SPEAKER ID=46 NAME="Σαρλής">
Κύριε Πρόεδρε, θα πρέπει να πω και να υπενθυμίσω στους συναδέλφους και στο Συμβούλιο και την Επιτροπή ότι τρία βαλκανικά κράτη, ένα μέλος της Κοινότητος - η Ελλάδα - και δύο υποψήφια μέλη στην Ευρωπαϊκή 'Ενωση - η Βουλγαρία και η Ρουμανία - έχουν καταλήξει και έχουν συμφωνήσει σε μία κοινή δράση πάνω στο θέμα που λέγεται Κοσσυφοπέδιο. Θα πρέπει επομένως να υπογραμμίσω την ανάγκη μιας συνεχούς και διαρκούς επικοινωνίας Συμβουλίου και Eπιτροπής με τα τρία αυτά κράτη μέλη, τα οποία μόλις πρόσφατα, πριν 10 μέρες, συνέστησαν και μία τριμερή στρατιωτική δύναμη, ακριβώς για να αντιμετωπίσουν οι χώρες αυτές οι οποίες πλήττονται άμεσα από το ό, τι συμβαίνει στο Κόσσοβο τις οποιεσδήποτε επιπτώσεις από αυτή την κατάσταση.
<P>
Πρώτο μας μέλημα είναι η προστασία της Αλβανίας και, βεβαίως, η προστασία και των δικών μας συνόρων. Θα συμφωνήσω και θα πω ότι όσα ακούστηκαν εδώ από τους συναδέλφους, από τη σκοπιά από την οποία ελέχθησαν είναι σωστά. Αλλά η λύση στο Κοσσυφοπέδιο είναι κατ' εξοχήν πολιτική και αν χρησιμοποιηθεί στρατιωτική επέμβαση, όποια και αν είναι αυτή - δεν θα μπω εγώ σε λεπτομέρειες διότι δεν είμαι στρατιωτικός, η μόνη μου στρατιωτική εμπειρία είναι όταν έκανα τη θητεία μου, και αυτό το αφήνω στο Συμβούλιο και στην Επιτροπή - θα πρέπει να αποτελέσει παρεπομένη ενέργεια μιας πολιτικής η οποία θα έχει προκαθορισθεί. Δεν είναι δυνατόν να προχωρήσουμε in vacuum σε στρατιωτικές επεμβάσεις, εκτός εάν αυτές οι στρατιωτικές επεμβάσεις είναι μέσα στο πλαίσιο μιας πολιτικής λύσης. Και το σημαντικότερο, θα έλεγα, το οποίο πρέπει να βγει από ένα αυστηρό ψήφισμα που θα πρέπει να ψηφίσουμε αύριο για το θέμα του Κοσσυφοπεδίου, είναι το μήνυμα προς τον σερβικό λαό. Πρέπει αυτός ο λαός, ο οποίος αυτή τη στιγμή έχει γίνει ενεργούμενο μιας κλίκας η οποία εδρεύει στο Βελιγράδι, ενός στρατιωτικοπολιτικού κατεστημένου, να δει ότι υπάρχει ελπίδα και ότι είμαστε δίπλα του για να τον υποστηρίζουμε εάν θελήσει να προχωρήσει σε λύσεις, τις οποίες όμως θα πρέπει να αναλάβει μόνος του.

<SPEAKER ID=47 LANGUAGE="DE" NAME="Habsburg-Lothringen">
Κύριε Πρόεδρε, κυρία Πρόεδρε του Συμβουλίου, αξιότιμοι κυρίες και κύριοι, εάν δεν ήταν τόσο τραγική, εάν δεν ήταν τόσο φρικιαστική, η κατάσταση στο Κοσσυφοπέδιο θα έπρεπε κανονικά κατά κάποιο τρόπο να μας διασκεδάζει η συζήτηση που ζούμε σήμερα σε αυτό το Σώμα. Εάν επαναφέρει κανείς στη μνήμη του τη συζήτηση που έγινε πριν από ένα μήνα στο Σώμα αυτό σχετικά με το ζήτημα του Κοσσυφοπεδίου, δεν μπορεί πραγματικά να φανταστεί ότι τα μεγάλα πνεύματα της εξωτερικής πολιτικής της Σοσιαλιστικής Ομάδας - Titley, Wiersma, Swoboda - δεν μπορούσαν ήδη τότε να έχουν προβλέψει το τι θα συμβεί πραγματικά στη χώρα αυτή.
<P>
Ήδη τότε μπορούσαμε να δούμε καθαρά το τι ακριβώς θα ακολουθήσει. Τι άλλαξε άραγε τον τελευταίο μήνα; Τι να άλλαξε; Επιδεινώθηκαν σε ακραίο βαθμό τα πάντα, δηλαδή όλα όσα διαγράφονταν ήδη τότε στον ορίζοντα, όσα ήδη είχαμε παρατηρήσει να γίνονται προηγουμένως στις χώρες όπου ο Milosevic είχε κάνει ακριβώς τα ίδια πράγματα. Βλέποντας σήμερα ή και χθες πως περίμεναν όλοι ότι μία ενδεχόμενη απόφαση των Ηνωμένων Εθνών θα κάνει θαύματα, πρέπει να πω ότι εκπλήσσομαι βαθύτατα. Τα Ηνωμένα Έθνη μού θυμίζουν στον τομέα αυτό όλο και περισσότερο άκαρπες ενέργειες. Δεν μπορούμε βέβαια να περιμένουμε ότι μία χώρα όπως η Ρωσία ή ακόμα και η Κίνα θα αλλάξει ξαφνικά τη στάση της και την άποψή της σχετικά με μία κατάσταση που εν μέρει κυριαρχεί και στην ίδια τη χώρα και η οποία αντιμετωπίζεται και εκεί με τον ίδιο τρόπο όπως βλέπουμε να γίνεται σήμερα στη Σερβία και στο Κοσσυφοπέδιο.
<P>
Σας υπενθυμίζω για παράδειγμα μόνο αυτά που είδαμε στη Ρωσία στη διάρκεια του πολέμου της Τσετσενίας. Ήταν μία παρόμοια κατάσταση. Βλέπουμε επίσης ότι και η Κίνα αντιμετωπίζει τις αποικίες της με πανομοιότυπο τρόπο. Δεν μπορούμε να περιμένουμε πως οι χώρες αυτές θα αλλάξουν ξαφνικά τις απόψεις τους, να περιμένουμε επομένως ένα θαύμα στο πλαίσιο των Ηνωμένων Εθνών.
<P>
Κυρία Πρόεδρε του Συμβουλίου, είπατε πολύ σωστά ότι η υπομονή μας κοντεύει να εξαντληθεί. Θεωρώ ότι πρέπει να πούμε πως η υπομονή μας θα έπρεπε να έχει εξαντληθεί προ πολλού. Βλέπουμε τι ακολουθεί, βλέπουμε τι γίνεται εδώ και αυτό βασικά δεν είναι δυνατόν να το δεχθούμε. Υπάρχουν μόνο λίγες δυνατότητες επίλυσης του προβλήματος, και οφείλω να παραδεχθώ ότι ο κ. Swoboda αναφέρθηκε με μεγάλη ακρίβεια στη δυνατότητα της στρατιωτικής λύσης και στις επιπτώσεις της. Θεωρώ ότι πρωτίστως πρέπει να συνεχίσει να αναφέρει κανείς ότι η πολιτική λύση που πρέπει να έχει πρώτη προτεραιότητα είναι να παρουσιαστεί ο κ. Milosevic στη Χάγη για να γίνουν διαπραγματεύσεις όχι με τον ίδιο αλλά με θέμα τον ίδιο.

<SPEAKER ID=48 NAME="Ferrero-Waldner">
Κύριε Πρόεδρε, αξιότιμοι κυρίες και κύριοι βουλευτές, ασφαλώς θα μεταφέρω στο Συμβούλιο με λεπτομέρειες τη σαφή εικόνα της διάθεσης που εκφράσθηκε στη σημερινή συζήτηση. Φυσικά πιστεύω και εγώ ότι μόνον η χρήση στρατιωτικής βίας, όπως αναφέρθηκε εδώ στη συζήτηση, δεν είναι δυνατόν να οδηγήσει αυτόματα στην επίλυση των πολιτικών προβλημάτων. Η εμπειρία στη Βοσνία έδειξε ωστόσο, ότι υπάρχουν καταστάσεις όπου ενδέχεται να είναι αναγκαία τα στρατιωτικά μέτρα εξαναγκασμού και εν ανάγκη ακόμα και οι αεροπορικές επιδρομές, προκειμένου να προσαχθούν και πάλι στο τραπέζι των διαπραγματεύσεων οι αντιμαχόμενες πλευρές. Και αυτό θα πρέπει να το πούμε επίσης ξεκάθαρα.
<P>
Ειδικά από τη Ρωσία περιμένω, ενόψει της επιρροής που μπορεί να ασκήσει η Μόσχα στο Βελιγράδι, και ενόψει του υπεύθυνου ρόλου της ως μόνιμου μέλους του Συμβουλίου Ασφαλείας των Ηνωμένων Εθνών, να συμβάλει εποικοδομητικά στην υπέρβαση της κρίσης στο Κοσσυφοπέδιο. Και το λέω αυτό, επειδή η Ρωσία θα πρέπει να έχει επίγνωση του ότι ο Milosevic δεν τήρησε με κανένα τρόπο ούτε όσα είχε υποσχεθεί στον Γιέλτσιν.
<P>
Όσον αφορά το ερώτημα που τέθηκε από πολλούς ομιλητές σχετικά με τη νομική βάση για στρατιωτικές κυρώσεις κατά της Ομοσπονδιακής Δημοκρατίας της Γιουγκοσλαβίας, υπήρχαν μέχρι σήμερα διαφορετικές γνώμες στο πλαίσιο της Ευρωπαϊκής Ένωσης. Ανάφερα ήδη ότι επί του παρόντος διεξάγονται εντατικές διαβουλεύσεις στα Ηνωμένα Έθνη και στο ΝΑΤΟ. Στις διαβουλεύσεις στο πλαίσιο της νατοϊκής Συμμαχίας συμμετέχουν 11 από τα 15 κράτη μέλη της ΕΕ και συνεπώς δεν περιμένω ότι θα υπάρξουν στο θέμα αυτό αντιθέσεις μεταξύ των θέσεων της ΕΕ και εκείνων της διατλαντικής κοινότητας.
<P>
Ενόψει του ότι η κατάσταση βρίσκεται διαρκώς εν εξελίξει, θα το θεωρούσα λάθος να προβώ σήμερα εξ ονόματος της Προεδρίας της ΕΕ σε τελεσίδικες διαπιστώσεις προς τη μία ή την άλλη κατεύθυνση σχετικά με αυτό το πολύ σύνθετο ζήτημα. Ωστόσο, θέλω να τονίσω για ακόμα μία φορά πως προσωπικά θεωρώ, όπως και ο βουλευτής κ. Swoboda καθώς και πολλοί άλλοι επιφανείς εκπρόσωποι του Ευρωπαϊκού Κοινοβουλίου, ότι δεν είναι δυνατόν η διεθνής κοινότητα να παρακολουθεί άπραγη, όταν στο Κοσσυφοπέδιο εκτυλίσσονται ατέλειωτες σφαγές και βιαιοπραγίες και επίκειται μία μεγάλη από ανθρωπιστική άποψη καταστροφή.
<P>
Τέλος θέλω να αναφερθώ σε ακόμα ένα ζήτημα που συζητήθηκε. Πιστεύω ότι είναι απόλυτα δικαιολογημένο το ερώτημα εάν κατά τη διάρκεια της πραγματοποίησης μίας λύσης που θα βασίζεται σε διαπραγματεύσεις θα ήταν εν ανάγκη σκόπιμη η παρουσία διεθνών ειρηνευτικών δυνάμεων π.χ. κατά το πρότυπο της Βοσνίας. Σήμερα γίνονται και τέτοιου είδους σκέψεις. Είναι όμως πολύ νωρίς για να μπει κανείς σε λεπτομέρειες.

<SPEAKER ID=49 NAME="Van den Broek">
Πρόεδρε, συμφωνώ με τα σχόλια της Προεδρίας και με τα τελευταία σχόλια που ακούσαμε. Σε αυτούς που αναφέρθηκαν στο ρόλο της Ρωσίας θα ήθελα, στα πλαίσια αυτά, να πω αυτά που είπα και στην αρχική μου παρέμβαση: καταλαβαίνω την κατάσταση στη Ρωσία, όχι μόνον όσο αφορά την πανσλαβική αλληλεγγύη, αλλά επίσης τους παραδοσιακούς δεσμούς που υπάρχουν μεταξύ Ρωσίας και Γιουγκοσλαβίας, τη θέση της Δούμας, το προηγούμενο που δημιουργεί μία στρατιωτική δράση και το φόβο που αυτή δημιουργεί για επανάληψή της σε άλλες χώρες, κ.ο.κ., ωστόσο, δεν ήθελα να πω με τα προηγούμενά μου σχόλια ότι θα πρέπει να αναγνωρίσουμε δικαίωμα αρνησικυρίας στη Ρωσία σχετικά με πράξεις οι οποίες τελικώς αποσκοπούν στο να θέσουν τέλος σε μία ανθρωπιστική καταστροφή, ή να θέσουν τέλος σε ενέργειες οι οποίες αποτελούν εγκλήματα κατά της ανθρωπότητας. Σε τέτοιες περιπτώσεις θα πρέπει να μπορούμε να περιμένουμε από τη Ρωσία, την οποία θεωρούμε ως εταίρο μας, τουλάχιστον να απόσχει. Δεν ζητούμε ενεργητική συμμετοχή της σε τέτοιες επιχειρήσεις, ωστόσο, δεν μπορούμε να δεχθούμε να έχει δικαίωμα αρνησικυρίας η Ρωσία. Γιατί περί αυτού ακριβώς πρόκειται εδώ.
<P>
Θα ήθελα, τελειώνοντας, Πρόεδρε, να πω ότι θεωρώ ότι η διεθνής κοινότητα, και ιδιαίτερα η Ευρωπαϊκή Ένωση, είναι υποχρεωμένη απέναντι σε αυτές τις εκατοντάδες χιλιάδες προσφύγων και εκτοπισμένων να μην αναφέρονται διαρκώς στις πιθανές επιπτώσεις και στα προβλήματα που θα δημιουργούσε μία πιθανή στρατιωτική επέμβαση, αλλά να καταστήσει σαφές ότι το ζητούμενο τώρα είναι έργα και όχι λόγια. Θα ήθελα να πω σε αυτούς που ανησυχούν για το εάν ή όχι θα πρέπει μετά από μία στρατιωτική επίθεση να υπάρξει στρατιωτική παρουσία, ότι το ζήτημα αυτό συζητάται ενδελεχώς. Το ΝΑΤΟ δεν είναι αφελές. Στη Συμμαχία αυτή αντιπροσωπεύονται και οι περισσότερες χώρες της Ευρωπαϊκής Ένωσης. Όλοι καταλαβαίνουν ότι, όταν τελειώσουν οι βιαιοπραγίες και η διεθνής κοινή γνώμη έχει συγκλονιστεί, δεν θα έχει κλείσει η υπόθεση και ούτε θα έχει ξεχαστεί η ανάγκη εξεύρεσης πολιτικής λύσης. Ιδέες για πολιτική λύση υπάρχουν ουκ ολίγες. Το κλίμα, ωστόσο, δεν βοηθά στη διεξαγωγή διαπραγματεύσεων διότι τουλάχιστον ένα από τα ενεχόμενα μέρη είναι ισχυρότερο από τα άλλα και επιθυμεί την εξεύρεση λύσης με στρατιωτικά και όχι πολιτικά μέσα. Αλλά, επαναλαμβάνω, τα λόγια δεν βοηθούν πλέον, θα πρέπει να αναληφθεί, επιτέλους, δράση.

<SPEAKER ID=50 LANGUAGE="EN" NAME="Titley">
Κύριε Πρόεδρε, μέσα στην ένταση της συζήτησης ο κ. Cars έκανε κάποια σχόλια για μένα, παραβαίνοντας ίσως κάπως τους κανονισμούς που ισχύουν κανονικά για τις συζητήσεις σε αυτό το Σώμα, αν και θα θεωρούνταν κοινότυπα για τη Βουλή των Κοινοτήτων της Βρετανίας. Αισθάνομαι λοιπόν ότι πρέπει να απαντήσω διευκρινίζοντας - όπως έκανα και στο λόγο μου - ότι ήμουν ανέκαθεν υπέρ των διπλωματικών λύσεων για αυτό το πρόβλημα. Αυτό δεν είναι αντιφατικό με το γεγονός ότι θεωρώ ότι δεν είναι πλέον δυνατό να σημειωθεί περαιτέρω πρόοδος από αυτή την άποψη. Θέλω να ξεκαθαρίσω απόλυτα αυτή τη θέση.

<SPEAKER ID=51 NAME="Πρόεδρος">
Γνωστοποιώ ότι έλαβα επτά προτάσεις ψηφίσματος, σύμφωνα με το άρθρο 37, παράγραφος 2, του Κανονισμού .
<P>
Η ψηφοφορία θα διεξαχθεί την Πέμπτη, στις 12.00.
<P>
(Η συνεδρίαση διακοπείσα στις 11.15 συνεχίζεται στις 11.30)

<CHAPTER ID=4>
Ψηφοφορίες
<SPEAKER ID=52 NAME="Πρόεδρος">
Σας επισημαίνω ότι οι τροπολογίες 1 και 2 είναι απαράδεκτες. Αυτή είναι η απόφαση του προέδρου σας.

<SPEAKER ID=53 LANGUAGE="EN" NAME="Kellett-Bowman">
Κύριε Πρόεδρε, εξ ονόματος της Ομάδας του Ευρωπαϊκού Λαϊκού Κόμματος, επιθυμώ να προτείνω την αναπομπή της έκθεσης του κ. Miranda στην επιτροπή. Θέλω να τονίσω ότι αυτό δεν μειώνει το έργο του κ. Miranda και της Επιτροπής Ελέγχου του Προϋπολογισμού. Στην πραγματικότητα, περιέγραψα χτες την έκθεσή του ως γενναία.
<P>
Όπως αναφέρατε, υπήρχε κάποιο πρόβλημα με δύο τροπολογίες. Όσον αφορά την πρώτη τροπολογία, που κατέθεσα δυνάμει του Κανονισμού που απαιτεί 29 υπογραφές, συνυπογράφηκε χωρίς καμία δυσκολία από 43 μέλη τεσσάρων πολιτικών ομάδων. Αναρωτιέται κανείς πόσες υπογραφές και πολιτικές ομάδες θα χρειάζονταν προκειμένου να γίνει αποδεκτή η τροπολογία.
<P>
Η δεύτερη τροπολογία ήταν ακριβώς ίδια με μια τροπολογία ομάδας. Θα δώσει στην Επιτροπή Ελέγχου του Προϋπολογισμού την ευκαιρία να εξετάσει τη διατύπωση της τροπολογίας και, αν κριθεί απαραίτητο, να συμβουλευτεί την Επιτροπή Νομικών Θεμάτων και Δικαιωμάτων των Πολιτών και να τροποποιήσει τη διατύπωση ανάλογα. Στην τελευταία περίπτωση, θα μπορούσε να προταθεί μια έκθεση που θα είχε τη γενική υπστήριξη.

<SPEAKER ID=54 NAME="Πρόεδρος">
Μας έχει υποβληθεί λοιπόν μια αίτηση αναπομπής σε επιτροπή, σύμφωνα με το άρθρο 129 του κανονισμού μας. Θα ρωτήσω αν υπάρχει ομιλητής υπέρ, ομιλητής κατά και ενδεχομένως ν' ακούσουμε την άποψη του εισηγητή.

<SPEAKER ID=55 LANGUAGE="FR" NAME="Fabre-Aubrespy">
Κύριε Πρόεδρε, θα μου επιτρέψετε να υποστηρίξω μια αίτηση της ομάδας του ΕΛΚ. Θεωρώ λοιπόν ότι η έκθεση Miranda, που αποτέλεσε αντικείμενο μακροχρόνιας εργασίας στην Επιτροπή Ελέγχου του Προϋπολογισμού, θα πρέπει να εμβαθύνει στο τμήμα που αφορά το Κοινοβούλιό μας. Δεν διστάζουμε να αρνηθούμε την χορήγηση απαλλαγής στην Οικονομική και Κοινωνική Επιτροπή ενώ αντίθετα είμαστε πολύ πιο επιεικείς σε ό, τι αφορά το δικό μας θεσμικό όργανο.
<P>
Σχετικά τώρα με το πρόβλημα που έθεσε ο κύριος Kellett-Bowman, θα πρέπει να πω ότι δεν είναι καινούργιο. Εδώ και μερικές μέρες, και μερικές εβδομάδες, παρακολουθούμε τροπολογίες να κηρύσσονται απαράδεκτες, ενώ δεν είμαι καν σίγουρος αν οι διατάξεις του κανονισμού μας δίνουν το δικαίωμα να εξετάσουμε το περιεχόμενο των τροπολογιών. Όταν θέλουμε να κηρύξουμε κάτι απαράδεκτο τότε υποβάλλουμε πρόταση περί απαράδεκτου. Δεν δηλώνουμε με αυτόν τον τρόπο ότι μια τροπολογία είναι απαράδεκτη. Έτσι, για όλους αυτούς τους λόγους, υποστηρίζω την αίτηση που υπέβαλε, εξ ονόματος της Ομάδας του ΕΛΚ, ο κύριος Kellett-Bowman.

<SPEAKER ID=56 LANGUAGE="NL" NAME="Aelvoet">
Κάνω έκκληση να μην γίνει αναπομπή στην επιτροπή, διότι πρόκειται για μία πολύ καλή έκθεση, η οποία συζητήθηκε ενδελεχώς στη σχετική επιτροπή και υπερψηφίστηκε κατά την ψηφοφορία από 23 μέλη της επιτροπής, ενώ μόνο ένα την καταψήφισε. Αυτό αποδεικνύει σαφώς ότι η έκθεση αυτή βρίσκει σύμφωνη μία ευρύτατη πλειοψηφία των μελών της επιτροπής. Όσον αφορά τις τροπολογίες, όντως, δύο από αυτές χαρακτηρίστηκαν απαράδεκτες. Αυτό δεν μου δημιουργεί ουσιαστικό πρόβλημα και πιστεύω ότι θα ήταν σκέτη σπατάλη χρόνου εάν το Κοινοβούλιο τώρα, εξαιτίας του ότι χαρακτηρίστηκαν απαράδεκτες αυτές οι δύο τροπολογίες, παραπέμψει ξανά την όλη υπόθεση στην αρμόδια επιτροπή. Νομίζουμε ότι κάτι τέτοιο δεν χρειάζεται. Η έκθεση είναι αρκετά καλή και περιλαμβάνει ουκ ολίγα στοιχεία κριτικής των εργασιών μας στο Κοινοβούλιο.

<SPEAKER ID=57 NAME="Miranda">
Κύριε Πρόεδρε, εν συντομία θα ήθελα να δηλώσω ότι και εγώ τάσσομαι κατά της παρούσας αίτησης για εκ νέου παραπομπή στην επιτροπή. Πράγματι, είμαι σε θέση να κατανοήσω τους διαδικαστικούς λόγους που προβάλλονται από τον συνάδελφό μας Kellett-Bowman, αλλά φρονώ ότι δεν συντρέχουν λόγοι ουσίας οι οποίοι να καθορίζουν μια τέτοια αναπομπή. Όντως, πριν από μερικούς μήνες διεξήχθη μια μακρά και διεξοδική συζήτηση επί της παρούσας έκθεσης στους κόλπους της επιτροπής. Η έκθεση είχε εγκριθεί σχεδόν ομόφωνα, μόλις χθες αποτέλεσε το αντικείμενο μιας ομαλής συζήτησης και σήμερα δεν συζητάμε παρά μόνο για μία τροπολογία. Είναι γεγονός ότι προκύπτουν αυτά τα ζητήματα αναφορικά με τις δύο τροπολογίες. Εν πάση περιπτώσει, ακόμη και όσον αφορά τα συγκεκριμένα θέματα, θα ήθελα να επισημάνω ότι το ένα απ' αυτά έχει μάλιστα απορριφθεί στην ίδια την επιτροπή. Οπότε δεν θεωρώ ότι υπάρχει καμία δικαιολογία για αναβολή της παρούσας έκθεσης, κάτι που προφανώς θα έπληττε την ομαλή λειτουργία των ενδιαφερόμενων θεσμικών οργάνων. Για το λόγο αυτό, νομίζω πως θα έπρεπε να ψηφίσουμε υπέρ της άμεσης εξέτασης και ψήφισης αυτής της έκθεσης.

<SPEAKER ID=58 NAME="Πρόεδρος">
Για την κατανόηση της ψηφοφορίας που θα διεξαχθεί, θα ήθελα απλά να επισημάνω ότι το απαράδεκτο των δύο τροπολογιών αποφασίστηκε από τον Πρόεδρο του Ευρωπαϊκού Κοινοβουλίου μετά την εις βάθος εξέτασή τους από τις αρμόδιες υπηρεσίες και όχι μόνο λόγω της ονομαστικής αναφοράς. Για την κατανόησή σας λοιπόν, το απαράδεκτο δεν έγκειται μόνο στο γεγονός ότι ένας πρώην υπάλληλος αναφέρεται ονομαστικά.
<P>
Θα προχωρήσουμε σε ψηφοφορία για την πρόταση αναπομπής.
<P>
(Το Σώμα απορρίπτει την αίτηση αναπομπής σε επιτροπή)
<P>
(Με διαδοχικές ψηφοφορίες, το Σώμα εγκρίνει τις δύο αποφάσεις και το ψήφισμα)

<SPEAKER ID=59 NAME="Wibe">
Αυτός ο κανονισμός του Συμβουλίου δείχνει με έναν εξαιρετικό τρόπο πόσο περίπλοκες έχουν γίνει οι επιδοτήσεις στην αγροτική πολιτική. Το υπόβαθρο αυτού του κανονισμού του Συμβουλίου είναι μία κοινοτική νομοθεσία από το 1984, η οποία δεν είχε λάβει τότε υπόψη της την ιδιαιτερότητα της κατάστασης για τους παραγωγούς που δεν είχαν παρουσιάσει ή δεν είχαν πουλήσει γάλα κατά τη διάρκεια του έτους αναφοράς, διότι συμμετείχαν σε ένα σύστημα αποχής από τις πωλήσεις και αναδιάρθρωσης που είχε θεσπιστεί με έναν κανονισμό του Συμβουλίου το 1977. Το πρόβλημα αυτό συνεχίζεται από τότε και όλα αυτά τα χρόνια μέσα από δικαστικές διαδικασίες και κανονισμούς Συμβουλίου.
<P>
Η Σουηδία επίσης είχε, κατά το σύντομο χρονικό διάστημά της ως μέλος της Ένωσης, παραγωγούς γάλακτος που έχασαν επιδοτήσεις εκατοντάδων χιλιάδων κορονών λόγω του ότι τα έντυπα των επιδοτήσεων που συμπλήρωσαν είχαν λάθος χρώμα.
<P>
Αυτά τα παραδείγματα δείχνουν με πολλή σαφήνεια πόσο νοσηρό έγινε το σύστημα των επιδοτήσεων και πόσο μεγάλη είναι η ανάγκη μεταρρύθμισης ολόκληρης της κοινής αγροτικής πολιτικής.
<P>
Έκθεση Linkohr (A4-0350/98)
<SPEAKER ID=60 NAME="Rovsing">
Η συμφωνία για μια ευρεία επιστημονική και τεχνολογική συνεργασία μεταξύ της Ευρωπαϊκής Κοινότητας και των ΗΠΑ, η οποία ολοκληρώθηκε στα τέλη του 1997, αποτελεί τη βάση για ιστορικά βήματα τεχνολογικής προόδου και στα δύο συμβαλλόμενα μέρη. Τα πολύ μεγάλα άλυτα προβλήματα που παρουσιάζονται λόγου χάρη στον βιοτεχνολογικό τομέα είναι αδύνατο να τα χειριστεί ξεχωριστά η κάθε χώρα ή κάθε ήπειρος μόνη της. Ως εκ τούτου, είναι αποφασιστικής σημασίας να θεσπιστεί μια όλο και πιο στενή συνεργασία μεταξύ των ηπείρων, ούτως ώστε να καταστεί δυνατό να συντονιστεί η έρευνα μεταξύ των πιο ταλαντούχων ερευνητών και των επιστημονικών ιδρυμάτων. Είναι λοιπόν πολύ θετικό το γεγονός ότι το Κοινοβούλιο και ο εισηγητής Rolf Linkohr συνιστούν την ταχεία εφαρμογή της συμφωνίας μεταξύ ΕΕ/ΗΠΑ.
<P>
Σύσταση για δεύτερη ανάγνωση Le Rachinel (A4-0349/98)
<SPEAKER ID=61 NAME="Deprez">
Με χαρά βλέπω να ολοκληρώνεται αυτή η διαδικασία εναρμόνισης των διακριτικών σημάτων που θα τοποθετούνται στα οχήματα με κινητήρα. Όσο ασήμαντο και αν φαίνεται, το μέτρο αυτό θα διευκολύνει τη ζωή χιλιάδων αυτοκινητιστών που είναι πολίτες της Ευρωπαϊκής Ένωσης και που κάθε χρόνο διασχίζουν τα εσωτερικά και εξωτερικά της σύνορα.
<P>
Παράλληλα, η γενίκευση αυτού του «κοινοτικού» διακριτικού θα συμβάλει στο να αναπτύξουν και τα 375 εκατομμύρια πολιτών της Ευρωπαϊκής Ένωσης τη συνείδηση ότι ανήκουν σε μία κοινή οντότητα. Και αυτό θα ισχύει τόσο γι' αυτούς τους ίδιους όσο και για όλους εκείνους και όλες εκείνες που, σε οποιαδήποτε περιοχή εκτός συνόρων της Ένωσης όπου θα πηγαίνουν οι συμπολίτες μας για εργασία ή τουρισμό, θα βλέπουν να περνούν οχήματα που θα φέρουν τα διακριτικά της Ένωσης. Αυτός είναι άλλος ένας λόγος για τον οποίο μπορούμε να είμαστε ευχαριστημένοι.
<P>
Ωστόσο, υπάρχει κάτι για το οποίο λυπάμαι: η πρόταση κανονισμού αφήνει τα κράτη μέλη να επιλέξουν ανάμεσα στις «εθνικές» και «κοινοτικές» πινακίδες. Μια τέτοια ελευθερία μπορεί μεν ν' αποτελεί εφαρμογή της αρχής της επικουρικότητας, θα ήθελα όμως να είχαμε επιδείξει λίγο μεγαλύτερη αποφασιστικότητα στο ζήτημα αυτό.
<P>
Έκθεση Watts (A4-0310/98)
<SPEAKER ID=62 NAME="Ewing">
Ο αντικειμενικός σκοπός της πρότασης είναι εξαιρετικός και υποστηρίζω τους παρακάτω στόχους:
<P>
(1) Να επιτευχθεί μεγαλύτερη εναρμόνιση των διεθνών διατάξεων ασφαλείας των οχηματαγωγών που εκτελούν δρομολόγια εντός της ΕΕ.(2) Να εξασφαλιστεί η αποτελεσματική εφαρμογή αυτών των διατάξεων.(3) Να εξασφαλιστεί η διαφάνεια των όρων εκτέλεσης τακτικών δρομολογίων με οχηματαγωγά (συμπεριλαμβανομένων των ταχύπλοων σκαφών) εντός της ΕΕ, ασχέτως της σημαίας που φέρουν. Υποστηρίζω επίσης τις συγκεκριμένες προτάσεις της Επιτροπής:
<P>
να εκθέσει όλους τους όρους ασφαλείας, οι οποίοι πρέπει να πληρούνται από τις ναυτιλιακές εταιρείες και από τα κράτη νηολόγησης, -να θεσπίσει ένα καθεστώς επαλήθευσης και επιθεώρησης της συμμόρφωσης προς όλους τους όρους, πριν τα πλοία και σκάφη τεθούν σε λειτουργία και στη συνέχεια σε τακτικά χρονικά διαστήματα, -να εξασφαλίσει τη συμμετοχή των κρατών υποδοχής σε οιαδήποτε έρευνα θαλάσσιων ατυχημάτων, συμπεριλαμβανομένης της χρησιμοποίησης οργάνων καταγραφής δεδομένων του ταξιδίου (μαύρο κουτί), -να αποφευχθούν οι άσκοπες ρυθμιστικές παρεμβάσεις με τη δυνατότητα απαλλαγής από τις εκτενείς διαδικασίες επιθεώρησης του κράτους ελλιμενισμού σε περιπτώσεις που πληρούνται οι όροι, -να διευκολυνθεί η εκτέλεση ειδικών τακτικών δρομολογίων με πλοία και σκάφη των οποίων έχει επιβεβαιωθεί η συμμόρφωση, καθώς και η μεταφορά των πλοίων και σκαφών αυτών σε άλλα τακτικά δρομολόγια.Ο εισηγητής χαιρετίζει την πρωτοβουλία που αποτελεί μέρος ενός πακέτου μέτρων για βελτίωση της ασφάλειας της ναυσιπλοΐας - απαιτήσεις έλεγχων του κράτους ελλιμενισμού, καταχώρηση επιβατών, μεταφορά των διεθνών κωδίκων ασφαλείας της ναυσιπλοΐας στην κοινοτική νομοθεσία και εναρμόνιση των ελάχιστων προδιαγραφών για τα επιβατικά σκάφη.
<P>
Αν και η θάλασσα της Σκωτίας είναι μεταξύ των πιο φουρτουνιασμένων της Κοινότητας, για ένα μεγάλο μέρος του πληθυσμού του νησιού δεν υπάρχει κάποια εφαρμόσιμη εναλλακτική λύση. Η ασφάλεια των οχηματαγωγών είναι ως εκ τούτου υψίστης σημασίας.
<P>
Η έκθεση και η πρόταση είναι άξιες έγκρισης. Ύστερα από έναν αριθμό τόσο γνωστών ναυτικών καταστροφών τα τελευταία χρόνια, πρέπει να κάνουμε ό, τι μπορούμε για να αποτρέψουμε νέους «Τιτανικούς».

<SPEAKER ID=63 NAME="Rovsing">
Στη μακρά σειρά πρωτοβουλιών της Επιτροπής για τους κοινούς κανόνες της ΕΕ, όσον αφορά την ασφάλεια στη θάλασσα, η παρούσα πρόταση οδηγίας είναι και αναγκαία και ιδιαίτερα καίρια. Το αυξανόμενο ενδιαφέρον των εταιριών που πλέουν υπό σημαίες τρίτων χωρών για τις ναυτιλιακές γραμμές στην Κοινότητα καθιστά αναγκαία τη διαμόρφωση κανόνων ασφάλειας οι οποίοι θα είναι ενιαίοι για όλους. Ως εκ τούτου χαίρομαι που μπορώ να στηρίξω την προκείμενη έκθεση.

<SPEAKER ID=64 NAME="Schlechter">
Για να συντάξει την έκθεσή του, ο συνάδελφος μας Francis Watts, οργάνωσε μια ακρόαση για την πρόταση οδηγίας που αφορά την εκτέλεση τακτικών δρομολογίων με οχηματαγωγά και ταχύπλοα επιβατικά σκάφη στην Κοινότητα.
<P>
Είναι λυπηρό που η ακρόαση αυτή δεν προκάλεσε μεγάλο ενδιαφέρον μεταξύ των συναδέλφων μας. Έκαναν λάθος! Πράγματι, η ακρόαση, που έγινε γι' αυτή την πρόταση οδηγίας, έφερε στην επιφάνεια προβλήματα ασφαλείας που μας αφήνουν κατάπληκτους...
<P>
Θα πρέπει λοιπόν να ευχαριστήσουμε τον φίλο μας Francis Watts που πήρε την πρωτοβουλία να ζητήσει και να οργανώσει αυτή την ακρόαση, στη διάρκεια της οποίας περισσότεροι του ενός από τους ειδικούς που ήταν παρόντες κατέδειξαν απίστευτες ελλείψεις σχετικά με την ασφάλεια, και αυτό παρά το γεγονός ότι οι κανονισμοί του ΔΝΟ προβλέπουν ήδη ένα ευρύ φάσμα μέτρων ασφαλείας.
<P>
Κατά τη διάρκεια της ακρόασης, γερμανοί εμπειρογνώμονες μάς απέδειξαν με τη χρήση εικόνων ότι στα 30 ευρωπαϊκά οχηματαγωγά που μεταφέρουν επιβάτες και οχήματα, 8 χαρακτηρίζονται «ανεπαρκή» ή και «πολύ ανεπαρκή» όσον αφορά τα μέσα ασφαλείας και ότι από τα 30 οχηματαγωγά μόνο 5 θεωρούνται ότι βρίσκονται σε καλή κατάσταση.
<P>
Μετά απ' αυτό, είναι λοιπόν κατανοητό για ποιο λόγο οι εφοπλιστές δε βλέπουν με καθόλου καλό μάτι την έκθεση ενός θαρραλέου βουλευτή που προσπαθεί με όλες του τις δυνάμεις να εξασφαλίσει μεγαλύτερη ασφάλεια για τους εκατοντάδες επιβάτες που μεταφέρονται κάθε χρόνο από αυτά τα πλοία.
<P>
Δεν είναι όμως ο ρόλος του βουλευτή να επισημαίνει στην κοινή γνώμη τα προβλήματα, που ενδεχομένως να άπτονται της ασφάλειας των ατόμων ή των οικογενειών τους; Πιστεύω ειλικρινά ότι ο συνάδελφος μας Francis Watts, που υπήρξε ήδη εισηγητής εκθέσεων που αφορούν τη διαχείριση της ασφάλειας οχηματαγωγών που μεταφέρουν επιβάτες και την καταχώρηση ατόμων που ταξιδεύουν με επιβατικά πλοία τα οποία δραστηριοποιούνται από και προς λιμένες των κρατών μελών της Κοινότητας, δίκαια πρότεινε τροπολογίες που ξεπερνούν τις προτάσεις της Επιτροπής.
<P>
Οι 2.000 ζωές που χάθηκαν στις τραγωδίες του Herald of free Enterprise , του Scandinavian Star και του Estonia θα έπρεπε να είναι αρκετές για να κινητοποιήσουν όλα τα ευρωπαϊκά θεσμικά όργανα και όλες τις εταιρείες μεταφοράς, ώστε να κάνουν ότι περνά από το χέρι τους προκειμένου να αυξήσουν την ασφάλεια στα πλοία αυτά, η χρήση των οποίων είναι αναπόφευκτη για πολλούς επιβάτες.
<P>
Ούτως ή άλλως, είμαι ευτυχής που το Μεγάλο Δουκάτο του Λουξεμβούργου το οποίο διαθέτει υπό λουξεμβουργιανή σημαία 84 πλοία μέσης ηλικίας 7 ετών και ακαθαρίστου χωρητικότητας 970.000 τόνων, αρνήθηκε να εγγράψει στο νηολόγιό του ένα από αυτά τα ταχύπλοα επιβατικά σκάφη. Διότι αν συνέβαινε αυτό, δεν θα είχα την ήσυχη συνείδηση που έχω αυτή τη στιγμή.
<P>
Για όλους αυτούς τους λόγους ψήφισα υπέρ της έκθεσης του κυρίου Watts, ελπίζοντας ωστόσο ότι οι εφοπλιστές θα λάβουν σοβαρά υπόψη την προειδοποίηση που τους απευθύνει το Ευρωπαϊκό Κοινοβούλιο.

<SPEAKER ID=65 NAME="Titley">
Υποστηρίζω αυτή την έκθεση και την έκκληση του συναδέλφου κ. Watts από το κόμμα των Εργατικών να θεσπιστούν πρότυπα για την ασφαλή λειτουργία ενός μεγάλου αριθμού οχηματαγωγών που εκτελούν δρομολόγια στα κοινοτικά ύδατα.
<P>
Όπως πολλοί Βρετανοί, θυμάμαι την τραγική απώλεια ανθρώπινων ζωών στην καταστροφή του οχηματαγωγού «Herald of Free Enterprise» στο Zeebrugge. Όπως πάντα, οι υπηρεσίες διάσωσης κατέβαλαν γενναίες προσπάθειες να σώσουν όσο περισσότερους ανθρώπους μπορούσαν. Ωστόσο, δεν θα πρέπει να φέρνουμε τους εαυτούς μας ως μέλη του επιβατικού κοινού ή τις υπηρεσίες έκτακτης ανάγκης αντιμέτωπες με τέτοιες καταστάσεις κατά πρώτο λόγο.
<P>
Η θέσπιση όσο το δυνατόν πιο αυστηρών προτύπων ασφαλείας είναι προς όφελος όλων μας - των ταξιδιωτών, του πληρώματος των οχηματαγωγών και, κυρίως, των πλοιοκτητών που πρέπει να διαβεβαιώνουν τους επιβάτες τους για τα καλύτερα πρότυπα ασφαλείας επί του πλοίου, προκειμένου να συνεχίσουν αυτοί να ταξιδεύουν ακτοπλοϊκώς στην Ευρωπαϊκή Ένωση. Ελπίζω ότι ο τομέας θα συνεργαστεί πλήρως με τις κυβερνήσεις μας και την Ευρωπαϊκή Ένωση για να σημειωθεί μεγαλύτερη πρόοδος σε ό, τι αφορά τη θέσπιση όσο το δυνατόν υψηλότερων προτύπων ασφαλείας.
<P>
Έκθεση Teverson (A4-0331/98)
<SPEAKER ID=66 NAME="Novo">
Όπως υπογραμμίσαμε κατά τη διάρκεια της συζήτησης, η πρόταση της Επιτροπής, έτσι όπως τροποποιήθηκε κατόπιν της εισαγωγής ορισμένων τροπολογιών από την έκθεση, συνιστά ένα αξιόπιστο έγγραφο εργασίας βάσει του οποίου μπορεί να επιδιωχθεί μια συναίνεση σχετικά με την καθιέρωση ενός περισσότερο φερέγγυου, διαφανούς και αποτελεσματικού συστήματος ελέγχου.
<P>
Η θέσπιση αντικειμενικών κριτηρίων ενόψει του καθορισμού, μιας δια παντός, της ισχύος και της χωρητικότητας των σκαφών έχει θεμελιώδη σημασία, ώστε να δοθεί η δυνατότητα σύγκρισης αλιευτικής ικανότητας και παραγωγικότητας και αξιολόγησης της τήρησης ή μη τήρησης δεσμεύσεων που αναλαμβάνονται στο πλαίσιο των ΠΠΠ. Η προσπάθεια ενιοποίησης των διαδικασιών επιθεώρησης, καθώς και η τυποποίηση των παραβάσεων, ταυτόχρονα με την επιδίωξη επιβολής ισότιμων κυρώσεων για παρόμοια παραπτώματα, επίσης συνιστούν βήματα προς τη σωστή κατεύθυνση.
<P>
Εντούτοις, δεν είναι πολύ ξεκάθαρη η προσπάθεια μεταβίβασης στα κράτη μέλη της αρμοδιότητας ελέγχου σκαφών που κινούνται σε μη κοινοτικά ύδατα, και συγκεκριμένα σε ύδατα όπου η αλιευτική δραστηριότητα ρυθμίζεται βάσει διεθνών συμβάσεων, δεδομένου ότι μια τέτοια ενέργεια δεν συνοδεύεται, λόγου χάρη, από την πρόβλεψη για αποδέσμευση πρόσθετων δημοσιονομικών μέσων και ενδέχεται έτσι να σκοντάψει σε δυσκολίες επιχειρησιακής δυνατότητας. Όπως επίσης, παραμένουν κάποιες ασάφειες όσον αφορά τον καταμερισμό των πεδίων αρμοδιότητας για τη διεξαγωγή ελέγχων σε σκάφη τρίτων χωρών, τα οποία φαινομενικά απολαμβάνουν πλεονεκτικής μεταχείρισης, γεγονός που ενδέχεται να συνεχίσει να δημιουργεί καταστάσεις αθέμιτου ανταγωνισμού και, φυσικά, να γεννά ένα κλίμα καχυποψίας και αντίθεσης στο καθεστώς ελέγχου από μεριάς των κοινοτικών αλιέων και πλοιοκτητών.
<P>
Θα ήταν ακόμη χρήσιμο η ενδεχόμενη επέκταση των δυνατοτήτων παρέμβασης των κοινοτικών επιθεωρητών να συγκεκριμενοποιείται σε κάθε περίπτωση με την παρουσία επιθεωρητών των κρατών μελών, και η προσφυγή στη συνεργασία παρατηρητών από άλλα κράτη μέλη να γίνεται μονάχα σε περιπτώσεις επιθεωρήσεων κατόπιν προηγούμενης προειδοποιήσεως. Κατά παρόμοιο τρόπο, η on line πρόσβαση σε βάσεις δεδομένων θα έπρεπε, για λόγους εμπιστευτικότητας, να συνοδεύεται από προηγούμενη προειδοποίηση.
<P>
Η πρόταση της Επιτροπής συνεχίζει, επομένως, να παρουσιάζει ανισορροπίες, παρ' ότι τροποποιήθηκε με την ενσωμάτωση των τροπολογιών της παρούσας έκθεσης. Για το λόγο αυτό, απείχαμε από την ψηφοφορία. Το μόνο που ευελπιστούμε είναι να μπορέσει να επιτευχθεί συναίνεση κατά τη συζήτηση στους κόλπους του Συμβουλίου.

<SPEAKER ID=67 NAME="Rovsing">
Η ανάπτυξη της αλιείας τα τελευταία χρόνια έχει καταστήσει αναγκαίο τον εκσυγχρονισμό των συστημάτων ελέγχου. Είναι και λογικό και σωστό. Δυστυχώς η πρόταση της Επιτροπής πρέπει να ιδωθεί υπό το πρίσμα της δυσλειτουργικής συνεργασίας μεταξύ των κρατών μελών στον τομέα ελέγχου της αλιείας. Είναι λογικό η Επιτροπή να επιθυμεί μεγαλύτερη προσπάθεια για έλεγχο, ο οποίος θα ασκείται μετά την εκφόρτωση των αλιευμάτων. Είναι επίσης απαραίτητη η πρωτοβουλία για την προσπάθεια να αποκατασταθεί η εμπιστοσύνη στα κοινοτικά συστήματα ελέγχου. Ο αυξημένος έλεγχος των αλιευτικών σκαφών τρίτων χωρών είναι επίσης αξιέπαινη και απαραίτητη πρωτοβουλία.
<P>
Έκθεση Bφsch (A4-0297/98)
<SPEAKER ID=68 LANGUAGE="FR" NAME="Fabre-Aubrespy">
Κύριε Πρόεδρε, η έκθεση του κυρίου Bφsch αποτελεί συνέχεια, όπως γνωρίζουμε, της ειδικής έκθεσης 8/98 του Ελεγκτικού Συνεδρίου σχετικά με τις υπηρεσίες της Επιτροπής για την καταπολέμηση της απάτης.
<P>
Τα συμπεράσματα του Ελεγκτικού Συνεδρίου είναι συντριπτικά, αλλά δεν είναι καινούργια. Η Επιτροπή Ελέγχου του Προϋπολογισμού είχε πολλές φορές την ευκαιρία να λάβει γνώση αυτών χωρίς ποτέ ν' αντιδράσει πραγματικά. Το Ευρωπαϊκό Κοινοβούλιο, μ' ένα ψήφισμά του στις 22 Οκτωβρίου 1997, είχε ήδη στιγματίσει τις ανεπάρκειες σε ότι αφορά την αποκάλυψη των ατασθαλιών και της απάτης, την ενημέρωση των σχετικών ερευνών, καθώς και την έλλειψη αποτελεσματικών και συνεπών διώξεων στο επίπεδο της Ευρωπαϊκής Ένωσης.
<P>
Η πολιτική της Επιτροπής στις περιπτώσεις διαφθοράς μέσα στους κόλπους της παραμένει ασαφής και ακατάλληλη, γεγονός που δημιουργεί μια τάση να συγκαλύπτονται, κατά το δυνατό, οι υποθέσεις αυτές. Εγκρίνουμε αυτή τη διαπίστωση: διαβάζοντάς την τα πάντα έχουν λεχθεί. Εγκρίνουμε επίσης τη θέληση να ενισχυθεί το προσωπικό της ΟΣΚΠΑ, ιδιαίτερα όσων ασχολούνται με τις έρευνες, την πρόταση δημιουργίας ενός Γραφείου για την καταπολέμηση της απάτης που θ' αναλάβει - εξ ονόματος όλων των θεσμικών οργάνων - την καταπολέμηση της απάτης, καθώς και τα προτεινόμενα τεχνικά στοιχεία που θα εξασφαλίσουν την απαραίτητη ανεξαρτησία αυτού του νέου οργανισμού.
<P>
Λυπούμαστε ωστόσο που η Επιτροπή Ελέγχου του Προϋπολογισμού δεν δέχθηκε την πρόταση μας, ο πρόεδρος αυτού του ΓΚΑ να διορίζεται από κοινού από το Συμβούλιο και το Ευρωπαϊκό Κοινοβούλιο και λυπούμαστε επίσης που αναφέρεται και πάλι η ανάγκη ύπαρξης μιας ευρωπαϊκής εισαγγελίας. Για μια ακόμη φορά, θα πρέπει να γίνει σαφές ότι η αποτελεσματικότητα του αγώνα για την καταπολέμηση της απάτης δεν έγκειται σε λύσεις ιδεολογικού χαρακτήρα και μας έχουν πει συχνά, εδώ μέσα, ότι η μόνη λύση είναι η δημιουργία ενός νέου ολοκληρωμένου κοινοτικού οργανισμού, μιας ευρωπαϊκής εισαγγελίας.
<P>
Η λύση είναι το Κοινοβούλιο - του οποίου αυτός είναι ο βασικός ρόλος - να ασκεί αυστηρό έλεγχο στο σύνολο των υπηρεσιών της Επιτροπής και ιδίως έναν οικονομικό έλεγχο σύμφωνα με την αποστολή του.
<P>
Η έκθεση Βφsch τείνει λίγο προς αυτή την κατεύθυνση και για τον λόγο αυτό την ψηφίσαμε.

<SPEAKER ID=69 LANGUAGE="DA" NAME="Kjer Hansen">
Κύριε Πρόεδρε, εκ μέρους της Ομάδας των Φιλελευθέρων, θα ήθελα να προβώ σε μια αιτιολόγηση ψήφου. Νομίζω πως είναι σημαντικό που λάβαμε τώρα ένα ξεκάθαρο μήνυμα για το πώς μπορούμε να αναβαθμίσουμε τη μονάδα διεξαγωγής ερευνών, την ΟΣΚΠΑ. Το Κοινοβούλιο γι' άλλη μια φορά πήρε την πρωτοβουλία και υπέβαλε συγκεκριμένη πρόταση. Τώρα εναπόκειται στην Επιτροπή να ανταποκριθεί στην πρόταση αυτή και να στείλει το δικό της μήνυμα για το πώς μπορεί να αναβαθμιστεί η ΟΣΚΠΑ. Ίσως είναι αλήθεια ότι το πρότυπο που προτείνεται τώρα δεν είναι πλήρες, και ίσως είναι αλήθεια ότι υπάρχουν ορισμένα πράγματα που θα πρέπει να τροποποιηθούν. Όπως και άλλοι, κι εμείς της Ομάδας των Φιλελευθέρων συζητήσαμε για το ποιο είναι το απολύτως σωστό πρότυπο. Εκφράστηκαν διαφορετικές γνώμες για το πώς δημιουργείται η σωστή δομή, πράγμα που διαφάνηκε και κατά την ψηφοφορία.
<P>
Αυτό που είναι αποφασιστικής σημασίάς για εμάς είναι να γίνει κάτι, να αναβαθμιστεί η μονάδα διεξαγωγής ερευνών, ώστε να μπορέσουμε να καταπολεμήσουμε καλύτερα την εσωτερική απάτη και τη διαφθορά. Έχει σημασία να υπογραμμίσουμε ότι δεν μπορούμε να αποδεχτούμε ένα πρότυπο που θα απαιτεί τροποποίηση της συνθήκης, διότι κάτι τέτοιο θα καθυστερούσε τη διαδικασία κατά ένα τεράστιο χρονικό διάστημα, πράγμα που θα ήταν ανήκουστο. Αυτό που έχει αποφασιστική σημασία είναι να γίνει μια αναβάθμιση, ώστε να μπορέσουμε να καταπολεμήσουμε καλύτερα τη διαφθορά και την απάτη.

<SPEAKER ID=70 NAME="Andersson, Hulthιn και Lφφw">
Θέλουμε να αρχίσουμε ευχαριστώντας τον εισηγητή για μία καλοδουλεμένη έκθεση, στην οποία καταδεικνύονται τόσο επάρκεια όσο και έντονο ενδιαφέρον. Θεωρούμε ότι οι πρόσφατες αποκαλύψεις για παρατυπίες και διαφθορά εντός της Ευρωπαϊκής Ένωσης τονίζουν την ανάγκη ενός ουσιαστικά αυστηρότερου ελέγχου των δραστηριοτήτων, τόσο εντός της Επιτροπής όσο και στα κράτη μέλη, που χρηματοδοτούνται από κοινοτικούς πόρους.
<P>
Η εμπιστοσύνη προς την Επιτροπή έχει τώρα κλονισθεί και η κριτική που ασκείται για την ανικανότητα της να χειριστεί τα χρήματα των φορολογουμένων είναι δικαιολογημένη. Η περιγραφή της έκθεσης ότι αυτό που βλέπουμε μπορεί να είναι η κορυφή, μόνο, του παγόβουνου, υπογραμμίζει περισσότερο τη σοβαρότητα της κατάστασης και καταστά σαφή την κατηγορηματική υποχρέωση της Επιτροπής να χειριστεί με σθένος την εμφάνιση παρατυπιών και να ενεργήσει έτσι, ώστε να ζητηθεί τόσο νομική όσο και πολιτική ευθύνη για τις ατασθαλίες.
<P>
Αλλά, τόσο στην έκθεση Bφsch όσο και στην έκθεση Bontempi, που εξετάστηκε νωρίτερα κατά τη διάρκεια της συνεδρίασης, τονίζεται η σημασία του ρόλου του Ευρωπαϊκού Κοινοβουλίου για τη δημιουργία μεγαλύτερης διαφάνειας καθώς και για την συμβολή του στο να εκμαιεύσει νέα και αυστηρότερα μέτρα, ώστε να αποθαρρυνθεί η εμφάνιση νέων παρατυπιών. Κατά τη γνώμη μας δεν πρέπει ποτέ να υποτιμάται η θέση ισχύος του Ευρωπαϊκού Κοινοβουλίου για να αποθαρρύνει τις απάτες και να εκμαιεύσει μέτρα από την Επιτροπή. Η Επιτροπή κινδυνεύει να δώσει άθελά της αφορμή για κριτική αν θέσει εμπόδια στον αποτελεσματικό διάλογο με το Κοινοβούλιο και δημιουργήσει έτσι ακόμη περισσότερα εμπόδια στη διαφάνεια.
<P>
Θεωρούμε ότι η θεσμοθέτηση μίας νέας δομής, του ΓΚΑ, όπως προτείνεται στην έκθεση, δεν πρέπει να θεωρείται, από κάθε άποψη, ως ο σωστός τρόπος χειρισμού του θέματος της καταπολέμησης των παρατυπιών με τους κοινοτικούς πόρους. Η Συνθήκη δεν παρέχει στήριξη σ' αυτήν τη λύση και δικαιολογημένα μπορεί να επικριθεί για το ότι ο έλεγχος που θα ασκείται θα είναι δημοκρατικά ελλειπής. Όμως, οι αντιρρήσεις είναι κυρίως τεχνικής φύσεως. Ο ενισχυμένος έλεγχος είναι αναπόφευκτα αναγκαίος και αυτό είναι κάτι που πρέπει να επιτευχθεί με μία σειρά λύσεων που η μία συμβάλει στη διαμόρφωση της άλλης, όπου αρκετές προτάσεις τροπολογίας αναφέρονται σε έναν αριθμό λύσεων που παρουσιάζουν ενδιαφέρον. Όμως, υπό το φως αυτής της πολύ σοβαρής κατάστασης, δεν πρέπει, κατά τη γνώμη μας, να απορριφθεί εντελώς η πρόταση της έκθεσης Bφsch, αλλά να θεωρηθεί ως ένας τρόπος να εκμαιευθούν επιπλέον μέτρα από πλευράς Επιτροπής. Τα μέτρα που ανακοίνωσε η ίδια η Επιτροπή είναι απαραίτητα και ευπρόσδεκτα, αλλά απαιτούνται επιπλέον παρεμβάσεις. Εν προκειμένω, ο ρόλος του Ευρωπαϊκού Κοινοβουλίου είναι σημαντικός και σ' αυτήν την περίπτωση η πρόταση της έκθεσης Bφsch μπορεί να παίξει έναν σημαντικό ρόλο απέναντι στην Επιτροπή.

<SPEAKER ID=71 NAME="Berthu">
Η έκθεση Bφsch, που είναι συνέχεια της ειδικής έκθεσης του Ελεγκτικού Συνεδρίου για τη λειτουργία της Ομάδας συντονισμού για την καταπολέμηση των περιπτώσεων απάτης (ΟΣΚΠΑ) της Επιτροπής, παρουσιάζει καταλυτικά συμπεράσματα: στα δέκα χρόνια της ύπαρξής της, η μονάδα αυτή δεν μπόρεσε ούτε να καθορίσει κανόνες εργασίας, ούτε να επιτύχει την ανεξαρτησία και την ασφάλεια της επεξεργασίας των πληροφοριών που θα ήταν απαραίτητες για την άσκηση ενός σοβαρού οικονομικού ελέγχου. Έτσι λοιπόν βλέπουμε να γίνονται συνεχώς απάτες, σπατάλες ή διοικητικές ατασθαλίες, τρεις διαφορετικές κατηγορίες πράξεων που δεν πρέπει να συγχέουμε - και η Επιτροπή έχει δίκιο να το υπογραμμίζει - που όμως συμβαίνουν και οι τρεις, και δίνουν μια θλιβερή εικόνα για το ευρωπαϊκό οικοδόμημα.
<P>
Η έκθεση Βφsch προτείνει να δώσουμε καθεστώς μεγαλύτερης ανεξαρτησίας στην ΟΣΚΠΑ μετατρέποντάς την σε ΓΚΑ (Γραφείο για την καταπολέμηση της απάτης). Γιατί όχι; Η μεταρρύθμιση αυτή όμως δεν αρκεί, διότι το κακό φθάνει πιο βαθιά.
<P>
Σε ό, τι αφορά το θέμα αυτό, μου δημιουργήθηκε πολλές φορές η εντύπωση, κατά τη διάρκεια αυτής της συζήτησης, ότι το Ευρωπαϊκό Κοινοβούλιο ήθελε να ελαφρύνει τη συνείδηση του καταγγέλλοντας στο πρόσωπο των άλλων τις δικές του αμαρτίες. Διότι πρέπει πράγματι να δεχθούμε ότι ορισμένες ευρωπαϊκές πολιτικές ως προς τις οποίες το Κοινοβούλιο είναι αλληλέγγυο, κυρίως σε ό, τι αφορά αγροτικές επιστροφές ή τα διαρθρωτικά ταμεία, γεννούν απάτες όπως τα σύννεφα φέρνουν βροχή. Και ιδιαίτερα η ευρωλατρεία, που μέχρι σήμερα περιέβαλε τις δράσεις τις Επιτροπής, δημιούργησε ένα κλίμα που δεν ευνοεί τον οικονομικό έλεγχο. Μόλις κάποιος τρίτος θελήσει να ασκήσει κριτική, του απαντούν: "Δουλεύουμε για την Ευρώπη. Αν μας ασκείτε κριτική είστε αντιευρωπαϊστής¨ . Και η Ομάδα μου ξέρει καλά περί τίνος πρόκειται. Το αποτέλεσμα: οι Βρυξέλλες βυθίζονται στη σπατάλη όπως όλα τα θεσμικά όργανα που δεν ελέγχονται και θεωρούν τον εαυτό τους υπεράνω των νόμων.
<P>
Η Ευρώπη θα ενηλικιωθεί μόνον όταν θα δεχθεί πραγματικούς εξωτερικούς ελέγχους που θα ασκούνται κυρίως από τα κράτη. Μέχρι τότε, και δεν διστάζω να το πω, οι λάτρεις του φεντεραλισμού που κυριαρχούν εδώ και που θέλουν να σκοτώσουν την κριτική με κάθε τρόπο θα είναι οι πραγματικοί συνένοχοι στις απάτες.

<SPEAKER ID=72 NAME="Deprez">
Τον τελευταίο καιρό, πέρα από τα συνηθισμένα άρθρα που αναφέρονται στις απάτες που γίνονται εις βάρος του κοινοτικού προϋπολογισμού, ο τύπος αναφέρει ότι πιθανώς να έχουν διαπραχθεί αξιόποινες πράξεις από υπαλλήλους της Ευρωπαϊκής Επιτροπής. Η πιθανότητα να έχουν γίνει τέτοιες πράξεις δείχνει πόσο επίκαιρη είναι η έκθεση επί της οποίας θα πρέπει να αποφανθούμε σήμερα.
<P>
Ο εισηγητής μας επισημαίνει ότι η αποτελεσματικότητα της Ομάδας συντονισμού για την καταπολέμηση των περιπτώσεων απάτης (ΟΣΚΠΑ) χωλαίνει, λόγω του στενού νομικού και οργανωτικού της πλαισίου που επηρεάζει την ανεξαρτησία της. Πράγματι, η ΟΣΚΠΑ δεν διαθέτει πάνω από τριάντα υπαλλήλους που να μπορούν να χρησιμοποιηθούν σε έρευνες. Δεν είναι λοιπόν περίεργο που διαβάζουμε ότι η ΟΣΚΠΑ έχει, για την ώρα, περιορισμένη δυνατότητα δράσης.
<P>
Η αξιοπιστία των θεσμικών οργάνων και του ευρωπαϊκού οικοδομήματος καθιστά απαραίτητη την αυξημένη καταπολέμηση τόσο των απατών εις βάρος του κοινοτικού προϋπολογισμού, όσο και των αξιόποινων πράξεων που διαπράττουν οι ευρωπαίοι υπάλληλοι κατά την άσκηση των καθηκόντων τους.
<P>
Συμφωνώ με τα μέλη της Επιτροπής Ελέγχου του Προϋπολογισμού που ψήφισαν την έκθεση ότι είναι σημαντικό να βελτιώσουμε γρήγορα τα μέσα που διαθέτουν τα θεσμικά όργανα για την καταπολέμηση της απάτης και ότι ο καλύτερος τρόπος για να το επιτύχουμε είναι να δημιουργήσουμε ένα Γραφείο για την καταπολέμηση της απάτης (ΓΚΑ) που θα διαθέτει όχι μόνο ανεξαρτησία αλλά και τους απαραίτητους ανθρώπινους και οικονομικούς πόρους.
<P>
Γι' αυτό στηρίζω απόλυτα την έκθεση που μας υποβάλλεται.

<SPEAKER ID=73 NAME="Fitzsimons">
Πρωταρχικός σκοπός της Ομάδας συντονισμού για την καταπολέμηση των περιπτώσεων απάτης στην Ευρωπαϊκή Ένωση, γνωστής ως ΟΣΚΠΑ, είναι η προστασία των οικονομικών συμφερόντων της ΕΕ. Πρόκειται για ένα καθόλου επίζηλο έργο, ειδικά αν διαβάσει κανείς την πρόσφατη ετήσια έκθεση του 1997 για την καταπολέμηση της απάτης στην Ευρωπαϊκή Ένωση. Σύμφωνα με αυτή την έκθεση, μόνο το 1997 οι περιπτώσεις απάτης σχετικά με τα τσιγάρα στην Ευρωπαϊκή Ένωση ξεπέρασαν το ποσό των 1, 28 δισεκατομμυρίων λιρών αγγλίας.
<P>
Από αυτό το ποσό, τριακόσια τριάντα εκατομμύρια λίρες σχετίζονταν με την απώλεια κοινοτικών εισπράξεων και το υπόλοιπο αφορούσε απώλειες σε έμμεση φορολογία, παραδείγματος χάρη τελωνειακούς δασμούς, ειδικούς φόρους κατανάλωσης και ΦΠΑ, στα εθνικά εδάφη των 15 κρατών μελών της ΕΕ.
<P>
Αυτό και μόνο το παράδειγμα θα πρέπει να μας βοηθήσει να συνειδητοποιήσουμε το μέγεθος του προβλήματος που αντιμετωπίζει η Ευρωπαϊκή Ένωση, προκειμένου να καταστείλουμε επιτυχώς τη δράση οργανωμένων ομάδων εγκλήματος που σκοπεύουν να πλαστογραφούν χαρτονομίσματα του ευρώ από την 1η Ιανουαρίου 2002. Εκείνη την ημέρα, το ευρώ θα κατακλύσει το έδαφος 11 κρατών μελών της ΕΕ, ο πληθυσμός των οποίων ξεπερνά τα 291 εκατομμύρια. Οι υπηρεσίες της ΕΕ που είναι επιφορτισμένες με την εφαρμογή του νόμου, θα πρέπει να είναι άριστα προετοιμασμένες προκειμένου να ανατρέψουν κατά μέτωπο τα σχέδια των πλαστογράφων του ευρώ.
<P>
Υποστηρίζω ότι πρέπει να δοθεί ένας συντονισμένος ρόλος στην ΟΣΚΠΑ, την ομάδα καταπολέμησης της απάτης της ΕΕ, όπως και στη Europol, την ευρωπαϊκή αστυνομία, για να επιβλέπουν αυτή την εξαιρετικά σημαντική επιχείρηση αντικατασκοπείας.
<P>
Θα πρέπει να αναληφθεί δράση για την προάσπιση της αξιοπιστίας και της γνησιότητας του ευρώ, όταν αυτό διοχετευθεί στην αγορά και αντικαταστήσει τα εθνικά νομίσματα.
<P>
Δεδομένου ότι τα κράτη μέλη της ΕΕ έχουν επί του παρόντος διαφορετικές δομές για την πρόληψη και την καταπολέμηση της πλαστογραφίας, θα παραστεί η ανάγκη δομών για την ανταλλαγή πληροφοριών ανάμεσα σε όλους τους φορείς επιβολής του κοινοτικού νόμου.
<P>
Θα χρειαστεί επίσης να δοθεί ένας κοινός ορισμός για την πλαστογραφία νομισμάτων και θα πρέπει να τεθούν σε εφαρμογή κάποια σχέδια για την καταπολέμησή της με συντονισμένο και οργανωμένο τρόπο.
<P>
Οι διατάξεις της Συνθήκης του Αμστερνταμ δίνουν μεγαλύτερη εξουσία στην Europol καθιερώνοντας συντονισμένες δομές ανάμεσα στις αστυνομικές δυνάμεις της Ευρωπαϊκής Ένωσης και τους αρμόδιους φορείς επιβολής του νόμου, προκειμένου να εξασφαλιστεί ότι θα καταστεί δυνατή η αποτελεσματική αντιμετώπιση του οργανωμένου εγκλήματος σε ευρωπαϊκό επίπεδο. Αυτές οι νέες αρμοδιότητες θεωρούνται ορθές μόνο εν όψει της πραγματικότητας ότι ζούμε σε μια διεθνή αγορά όπου ισχύει η ελεύθερη κυκλοφορία αγαθών, προσώπων, υπηρεσιών και κεφαλαίων.
<P>
Ωστόσο, αυτές οι διατάξεις μπορούν και πρέπει να αξιοποιηθούν στο έπακρο, προκειμένου να εξασφαλιστεί ότι θα αποτραπεί ο κίνδυνος των ενδεχόμενων παραχαράξεων του ευρώ.

<SPEAKER ID=74 NAME="Lis Jensen και Krarup">
Η έκθεση για την ανεξαρτησία, τον ρόλο και το καθεστώς της ΟΣΚΠΑ αποσκοπεί στην αναβάθμιση της καταπολέμησης της απάτης σε βάρος του προϋπολογισμού της Κοινότητας. Θεωρούμε φυσικά θετική αυτή την αφετηρία, ιδίως υπό το πρίσμα της επισήμανσης από το Ελεγκτικό Συνέδριο μιας σειράς παρατυπιών στην υφιστάμενη οργάνωση και λειτουργία της ΟΣΚΠΑ. Εντούτοις δεν μπορούμε να στηρίξουμε την έκθεση, διότι φρονεί ότι η καταπολέμηση της απάτης, της διαφθοράς και των οικονομικών παρατυπιών πρέπει να γίνει μέσω της ίδρυσης ενός ευρωπαϊκού τομέα ποινικού δικαίου και της ίδρυσης μιας δημόσιας εισαγγελικής αρχής στην Κοινότητα. Όπως το αντιλαμβανόμαστε εμείς, η συγκεκριμένη πρωτοβουλία προϋποθέτει την πρόσβαση στην εναρμόνιση του ποινικού δικαίου και της δικονομίας της κάθε χώρας. Η νομική διαμόρφωση της δικονομίας και της ποινικής νομοθεσίας δεν πρέπει σε καμία περίπτωση να αποτελεί υπόθεση της κοινότητας.
<P>
Μια περαιτέρω μεταφορά αρμοδιοτήτων στην ΟΣΚΠΑ και η πίστωση περισσότερων οικονομικών μέσων για την πρόσληψη υπηρεσιακών υπαλλήλων πρέπει να γίνει σε συνδυασμό με την καταπολέμηση της απάτης στα ίδια τα θεσμικά όργανα της ΕΕ και όχι να είναι ένα βήμα προς την κατεύθυνση μιας ευρωπαϊκής εισαγγελικής αρχής. Οι πολυάριθμες μεμονωμένες υποθέσεις απάτης και διαφθοράς στο σύστημα της Ένωσης πρέπει τουναντίον να σταθούν αφορμή ώστε: 1ον να αρχίσει μια συζήτηση με στόχο την κατάργηση μιας μακράς σειράς καθεστώτων ενίσχυσης όπου σημειώνονται απάτες και, 2ον να γίνει το σύστημα πιο διαφανές, ούτως ώστε οι φορολογούμενοι και οι εκλογείς να μπορούν να δουν πού χρησιμοποιούνται τα χρήματα.
<P>
Η έκθεση παραπέμπει επίσης στο άρθρο 280 της Συνθήκης του Αμστερνταμ, που προσφέρει νέες δυνατότητες για την καταπολέμηση της απάτης σε κοινοτικό επίπεδο. Το άρθρο επισημαίνει στην παράγραφο 4 ότι τα μέτρα σε σχέση με την καταπολέμηση της απάτης «δεν αφορούν την εφαρμογή του ποινικού δικαίου ή της δικονομίας των κρατών μελών». Αυτή την εξαίρεση την θεωρούμε σημαντική, διότι εδώ υπογραμμίζεται ότι η ΕΕ δεν πρέπει να εμπλέκεται στις εθνικές πολιτικές στον συγκεκριμένο τομέα. Η καταπολέμηση της απάτης σε κοινοτικό επίπεδο δεν πρέπει ωστόσο να γίνει βάσει μη επικυρωμένων συμβάσεων και συμπληρωματικών πρωτοκόλλων, όπως σκιαγραφείται επίσης στην έκθεση σε σχέση με τις παρατηρήσεις επί του άρθρου 280. Η ΕΕ δεν μπορεί φυσικά να αναλάβει νομοθετικές εξουσίες σε τομείς που δεν έχουν επικυρωθεί από τα μεμονωμένα κράτη μέλη.

<SPEAKER ID=75 NAME="Kirsten Jensen, Blak, Sindal και Iversen">
Για τους Δανούς σοσιαλδημοκράτες του Ευρωπαϊκού Κοινοβουλίου, η καταπολέμηση της απάτης, των ατασθαλιών και της διαφθοράς είναι φλέγον ζήτημα. Δεν πρέπει να υπάρχει η παραμικρή αμφιβολία ότι η καταπολέμηση της απάτης με κοινοτικούς πόρους πρέπει πάντα έχει την ύψιστη προτεραιότητα. Γι' αυτό πρέπει ο συντονισμός της καταπολέμησης της δωροδοκίας - όπως διεξάγεται από την ΟΣΚΠΑ - να διαθέτει τις καλύτερες προϋποθέσεις. Στην έκθεση προτείνεται η σύσταση μιας νέας μονάδας για τη διερεύνηση της εσωτερικής απάτης στα θεσμικά όργανα της ΕΕ. Είμαστε της άποψης ότι αυτό δεν είναι η καλύτερη δυνατή λύση. Αυτό το έργο θα μπορούσε να επιτελεστεί από την ΟΣΚΠΑ, αλλά με περισσότερο ανεξάρτητο καθεστώς σε σχέση με την Επιτροπή.
<P>
Στο ψήφισμα του Εδιμβούργου του 1992 γράφει ότι «η Δανία θα συμμετάσχει πλήρως στη συνεργασία για τις νομικές και εσωτερικές υποθέσεις βάσει των διατάξεων του παραρτήματος IV της Συνθήκης της Ευρωπαϊκής Ένωσης». Στην πράξη, αυτό σημαίνει ότι η Δανία συμμετέχει στη συνεργασία αυτή, αρκεί να είναι διακρατική. Γι' αυτό οι Δανοί σοσιαλδημοκράτες δεν μπορούν να στηρίξουν τις σκέψεις για σύσταση μιας κοινής εισαγγελικής αρχής καθώς και για τη συν τω χρόνω θέσπιση κοινού ποινικού δικαίου. Ωστόσο, όπως επίσης διατυπώνεται και στις επιφυλάξεις της Δανίας στον συγκεκριμένο τομέα, δεν θα σταθούμε εμπόδιο στο να αναβαθμίσουν οι υπόλοιποι τη συνεργασία στον νομικό τομέα. Οι Δανοί σοσιαλδημοκράτες επέλεξαν ως εκ τούτου να απόσχουν από την ψηφοφορία επί των παραγράφων ΙΑ, ΙΒ και ΙΓ. Αυτό ωστόσο δεν αλλάζει το γεγονός ότι ο κύριος στόχος της έκθεσης είναι η αναβάθμιση της καταπολέμησης της δωροδοκίας τόσο στα κράτη μέλη όσο και στο εσωτερικό του κοινοτικού συστήματος. Γι' αυτό και οι Δανοί σοσιαλδημοκράτες επέλεξαν να στηρίξουν την έκθεση ως σύνολο.

<SPEAKER ID=76 NAME="Kellett-Bowman">
Υποστηρίζω την έκθεση του κ. Bφsch, επειδή οι προτάσεις του αποτελούν έναν εφικτό τρόπο ενίσχυσης της αποτελεσματικότητας της ΟΣΚΠΑ. Το 1980, είχα προτείνει ότι θα πρέπει να υπάρχει στη Κοινότητα μια δύναμη άμεσης δράσης. Χάρηκα πάρα πολύ λοιπόν όταν συστάθηκε η ΟΣΚΠΑ με πρωτοβουλία αυτού του Κοινοβουλίου. Το Κοινοβούλιο προσέφερε όλα αυτά τα χρόνια όλο και περισσότερα μέσα για την υλοποίηση του έργου της υπηρεσίας. Ωστόσο, διαπιστώσαμε ότι οι έρευνες της ΟΣΚΠΑ παρακωλύονταν όταν δούλευε εντός της ίδιας της Επιτροπής.
<P>
Η πρόταση του κ. Bφsch για ένα ανεξάρτητο ΓΚΑ δίνει τη λύση στο πρόβλημα. Μπορεί να διεξάγεται έλεγχος σε όλα τα θεσμικά όργανα, συμπεριλαμβανομένου αυτού του Κοινοβουλίου, γεγονός που χαιρετίζω. Η απάντηση του κ. Santer ήταν πολύ χρήσιμη και εποικοδομητική. Το Σώμα πολύ σωστά, κατά τη γνώμη μου, εναντιώθηκε στις προσπάθειες αποδυνάμωσης αυτής της πρότασης μέσω τροπολογιών. Συγχαίρω τον κ. Bφsch.

<SPEAKER ID=77 NAME="Lindqvist (ELDR), Holm, Lindholm και Schφrling (V), Bonde και Sandbζk (I-EDN)">
Χρειάζονται σθεναρά μέτρα ενάντια στη διαφθορά, τις παρατυπίες και τις απάτες εντός της ΕΕ και με τους κοινοτικούς πόρους εντός και εκτός της ΕΕ. Αυτό δείχνουν οι τελευταίες καταγγελίες για απάτες και αυτό προκύπτει σαφώς από την έκθεση του Ελεγκτικού Συνεδρίου. Ένας τρόπος να γίνει αυτό μπορεί να είναι ένα ειδικό όργανο (ΓΚΑ), το οποίο θα έχει μεγαλύτερες αρμοδιότητες και αυξημένους πόρους, για να μπορεί επίσης να διενεργεί εσωτερικές έρευνες, όπως προτείνεται στην έκθεση.
<P>
Για να είναι το ΓΚΑ πραγματικά ανεξάρτητο, η αρχή που θα το συστήσει και η οποία θα λαμβάνει αποφάσεις για διορισμούς, πειθαρχικά μέτρα κ.ά., δεν πρέπει να είναι η Επιτροπή. Δεν πρέπει να θεσμοθετηθεί κάποιος ιδιαίτερος ευρωπαϊκός ποινικός τομέας και, επίσης, το ΓΚΑ δεν πρέπει να έχει εισαγγελικό ρόλο.
<P>
Ολόκληρη η συζήτηση για παρατυπίες, απώλειες και απάτες με κοινοτικούς πόρους είναι ένα σύμπτωμα της νοσηρής κατάστασης στην ΕΕ. Η ΕΕ είναι πολύ μεγάλη, πολύ δύσκολο να επιβλεφθεί και σχεδόν αδύνατο να ελεγχθεί. Το σημαντικότερο μεμονωμένο μέτρο κατά της διαφθοράς, των απατών και των παρατυπιών είναι η θέσπιση της αρχής της δημοσιοποίησης, με βάση το σκανδιναβικό πρότυπο και παρέχοντας προστασία για αυτόν που παρέχει πληροφορίες. Αν, ως βασική αρχή, γίνονταν όλα τα έγγραφα της ΕΕ δημόσια και προταστευθεί το δικαίωμα της πληροφόρησης των ΜΜΕ, οι αποκαλύψεις της διαφθοράς, των απατών κ.ά. θα αυξάνονταν και τα προβλήματα θα μειώνονταν.

<SPEAKER ID=78 NAME="Mόller">
Η Επιτροπή ζει σε έναν γυάλινο πύργο. Η έλλειψη επικοινωνίας μεταξύ Κοινοβουλίου και Επιτροπής συνίσταται προπάντων στο ότι τα αιτήματά μας για πληροφορίες και ελέγχους εκλαμβάνονται αφευαυτού ως δυσπιστία. Τούτο συμβαίνει, μάλιστα, επειδή στην Επιτροπή έχει αντιστραφεί η αρχή ότι η καλή διαχείριση πρέπει κατ' αρχήν και (με λιγοστές εξαιρέσεις) πάντα να είναι προσβάσιμη στο κοινό. Η αντιστροφή αυτή έχει γίνει τουλάχιστον στους τομείς για τους οποίους ακούγεται κριτική και στους οποίους το Κοινοβούλιο θέλει να κάνει χρήση του δικαιώματός του να προβαίνει σε ελέγχους. Όλα είναι τότε πρώτα πρώτα απόρρητα, κλειδωμένα, εσωτερικής χρήσης, εμπιστευτικά. Σας ερωτώ όμως κύριε Santer, τί είναι εκείνο που περιέχει μία εσωτερική έκθεση σχετικά με τον δημοσιονομικό έλεγχο, που πρέπει να κρατηθεί μυστικό από το Κοινοβούλιο; Γιατί δεν πρέπει να μαθαίνουμε απρόσκοπτα και ανηλεώς ποια είναι τα ευαίσθητα σημεία στη διάθεση των πόρων; Ποιος έχει να μας αποκρύψει κάτι και τι είναι αυτό που θέλει να μας αποκρύψει;
<P>
Αυτή η καλλιέργεια κλίματος δυσπιστίας εκ μέρους της Επιτροπής σας, υπέσκαψε ακόμα και τα δικαιώματα που μας παρέχει η Συνθήκη. Το άρθρο 206 προβλέπει ότι για την χορήγηση απαλλαγής ως προς την εκτέλεση του προϋπολογισμού η Επιτροπή πρέπει να υποβάλει στο Κοινοβούλιο κάθε αναγκαία πληροφορία. Με ποιά αιτιολόγηση δεν λαμβάνει το Κοινοβούλιο την έκθεση της ΟΣΚΠΑ, ή την λαμβάνει μόνον όταν χρησιμοποιήσει τα πιο σκληρά μέσα, δηλαδή το πλήρες πάγωμα των πόρων για την ανθρωπιστική βοήθεια; Κρίμα που προφανώς καταλαβαίνετε μόνο αυτή την γλώσσα.
<P>
Ναί, δεν έχουμε μόνο ένα πρόβλημα αλλά μία βαθύτατη κρίση μεταξύ Επιτροπής και Κοινοβουλίου. Στο σημείο που απουσιάζουν διαφανείς και αξιόπιστοι κανόνες, εκεί που δεν διαφαίνεται το θάρρος των Επιτρόπων να αντιδράσουν κατά των αναρριχόμενων και της παλιάς σαβούρας στα διάφορα τμήματα της Επιτροπής, εκεί που οι Επίτροποι εμπλέκονται σε ημιδιαφανείς επαφές, εκεί όπου το Κοινοβούλιο καθυστερείται για μήνες, με δικαιολογίες και αποσιωπήσεις, εκεί δεν μπορεί να δημιουργηθεί κλίμα εμπιστοσύνης σε μία καλή διαχείριση.
<P>
Στην Γερμανία, ο πληθυσμός της μόλις τώρα αποφάσισε τι θα συμβεί με εκείνους που θέλουν να κρατούν τα ηνία, αλλά να παρακολουθούν άπραγοι τις κρίσεις. Εάν η Επιτροπή δεν επιδείξει ευαισθησία και δεν αντιδράσει ανάλογα, δίνοντας σαφή μηνύματα - και έτσι θα γίνει όπως φαίνονται τα πράγματα - πρέπει να γνωρίζει ξεκάθαρα ότι τον Δεκέμβριο θα είμαστε αναγκασμένοι να της αρνηθούμε την απαλλαγή.

<SPEAKER ID=79 NAME="Rovsing">
Η απάτη σε βάρος του κοινοτικού προϋπολογισμού είναι ένα από τα σοβαρότατα προβλήματα στα 50 χρόνια της ευρωπαϊκής συνεργασίας, τόσο εξαιτίας των οικονομικών δυσμενών επιπτώσεων που προκαλεί η απάτη αλλά ιδίως εξαιτίας της τεράστιας αρνητικής επίπτωσης που έχει στη φήμη της Ένωσης μεταξύ των πολιτών. Η κεντρική υπηρεσία της Επιτροπής για την καταπολέμηση της απάτης, η ΟΣΚΠΑ, είναι λοιπόν ένα κοινοτικό όργανο άκρως ζωτικής σημασίας για ολόκληρη την Ένωση. Η ΟΣΚΠΑ έχει ήδη επιλύσει μεγάλες υποθέσεις από τότε που συστάθηκε, αλλά καθίσταται σαφές ότι η έλλειψη δικαστικής συνεργασίας μεταξύ των κρατών μελών δυσχεραίνει το έργο της ΟΣΚΠΑ σε σημαντικό βαθμό. Και προς στιγμήν δεν φαίνεται να υπάρχει προοπτική ουσιαστικής προόδου. Γι' αυτό ίσως ένας μεγαλύτερος βαθμός ανεξαρτησίας της ΟΣΚΠΑ είναι ένα από τα βήματα που μπορούμε να κάνουμε επί του παρόντος, προκειμένου να καταστήσουμε τη μονάδα περισσότερο λειτουργική στον αγώνα κατά της απάτης σε βάρος του προϋπολογισμού της ΕΕ. Στηρίζω την προκείμενη πρωτοβουλία με όλη μου την καρδιά.

<SPEAKER ID=80 LANGUAGE="SV" NAME="Sjφstedt">
Στηρίζω τα περισσότερα σκέλη της έκθεσης, όμως, δεν συμμερίζομαι την άποψη ότι ο στόχος είναι να καταστεί η ΕΕ ένας χώρος ποινικού δικαίου και ότι πρέπει να θεσμοθετηθεί μία ευρωπαϊκή αρχή δικαίου, ούτε θέλω να παράσχω νέες αρμοδιότητες στην Europol. Ως εκ τούτου δεν υπερψήφισα την έκθεση.

<SPEAKER ID=81 NAME="Souchet">
Η έκθεση Bφsch υποστηρίχθηκε από την Ομάδα μας διότι καταρχάς δεν χρησιμοποιεί ξύλινη γλώσσα και αναλύει με ακρίβεια την διαφθορά στους κόλπους της Επιτροπής. Ο εισηγητής δεν επιχειρεί να καλύψει την έκταση που έχει λάβει η απάτη και η διαφθορά μέσα στις υπηρεσίες της Επιτροπής. Αναρίθμητα είναι πλέον τα προγράμματα που διαχειρίζεται η Επιτροπή στα οποία εντοπίσθηκαν τους τελευταίους μήνες παράνομες πληρωμές και υπεξαιρέσεις που αφορούν πολύ σημαντικά ποσά. Και ο εισηγητής διευκρινίζει ότι «οι περιπτώσεις που έρχονται στην επιφάνεια αποτελούν ενδεχομένως μόνο την κορυφή του παγόβουνου».
<P>
Είναι λοιπόν εντελώς απαράδεκτο ν' ακούμε τον Πρόεδρο της Επιτροπής, τον κύριο Santer, να κάνει επίδειξη μακάβριου χιούμορ, χαρακτηρίζοντας τις εξαιρετικά σοβαρές αυτές πρακτικές ως «διοικητικές ακροβασίες».
<P>
Οι εργασίες των τελευταίων ετών που διεξήγαγαν τόσο το Ελεγκτικό Συνέδριο όσο και η Επιτροπή Ελέγχου του Προϋπολογισμού του Κοινοβουλίου μας αποκαλύπτουν έναν κόσμο στον οποίο κυριαρχούν η αδιαφάνεια, οι γνωριμίες, η συνενοχή, ο νόμος της σιωπής, η ανευθυνότητα και η ατιμωρησία· έναν κόσμο πλαστογραφημένων συμβάσεων, ψευδών εκθέσεων, χαμένων εγγράφων και ύποπτων σχέσεων με ορισμένα προνομιούχα γραφεία συμβούλων.
<P>
Η έκθεση Bφsch αναφέρει ότι, τις περισσότερες φορές, όταν εντοπίζεται μια αξιόποινη υπόθεση, οι πειθαρχικές διαδικασίες ούτε καν κινούνται και ότι σε εξαιρετικές μόνο περιπτώσεις γίνεται προσφυγή στις αρμόδιες δικαστικές αρχές. «Η διαλεύκανση καθυστερεί σχεδόν συστηματικά (...). Σε ορισμένες περιπτώσεις προωθείται η υποψία ότι η Ομάδα συντονισμού για την καταπολέμηση των περιπτώσεων απάτης (ΟΣΚΠΑ) χρησιμοποιήθηκε για την συγκάλυψη της υπόθεσης». Μια επαρχιακή εφημερίδα, σήμερα το πρωί, συνοψίζει τη χθεσινή συζήτηση με τον εξής τίτλο: «Αβέβαιες ποινές για κάθε λογής υποθέσεις».
<P>
Όντας ένα από τα γρανάζια της Επιτροπής, η ομάδα αυτή για την καταπολέμηση της απάτης δεν είναι αρκετά ανεξάρτητη, και κατά συνέπεια τείνει να προστατεύει συστηματικά τους υπαλλήλους. Οι προτάσεις λοιπόν του κυρίου Bφsch που στοχεύουν στο να ενισχύσουν αυτή την υπηρεσία και να της προσδώσουν τη μεγαλύτερη δυνατή ανεξαρτησία είναι προς την σωστή κατεύθυνση. Το γραφείο που προτείνει να ιδρυθεί θα πρέπει να συνεργασθεί στενά με το Ευρωπαϊκό Κοινοβούλιο, που έχει ως μια από τις βασικές αποστολές του τον έλεγχο των δραστηριοτήτων της Επιτροπής, ιδίως σε οικονομικό επίπεδο. Και έχουμε διαπιστώσει, μέσα από τις εξεταστικές επιτροπές που έχει ορίσει το Κοινοβούλιό μας, ποια μπορεί να είναι η αποτελεσματικότητα μας στον τομέα αυτό, όπως για παράδειγμα στην περίπτωση του τρόπου με τον οποίο η Επιτροπή αντιμετώπισε το θέμα της ΣΕΒ.
<P>
Στην προσπάθεια όμως να εμποδίσουμε την τάση των ευρωπαϊκών θεσμικών οργάνων να γεννούν απάτες μεγάλης κλίμακας, είναι επίσης σημαντικό να εφαρμόσουμε αυστηρά και προς τη σωστή κατεύθυνση την αρχή της επικουρικότητας. Για να περιορίσουμε τον όγκο των ανεξέλεγκτων κονδυλίων θα πρέπει να μειώσουμε στο ελάχιστο το ύψος αυτών που πρέπει να περνούν από τις Βρυξέλλες. Οι πιο αποτελεσματικοί έλεγχοι είναι αυτοί που διεξάγονται σε επίπεδα κοντά στον φορολογούμενο.
<P>
Οι εισηγητής υπογραμμίζει επίσης την ύπαρξη μιας «γκρίζας» ζώνης που μπορεί να περικλείει σημαντικούς κινδύνους σε ότι αφορά τις απάτες στον τομέα της «τεχνικής» νομοθεσίας, με τους αναρίθμητους κανονισμούς και τις διατάξεις εφαρμογής τους, καθώς και στο πλαίσιο των επιτροπών, που περιλαμβάνει έναν ορισμένο αριθμό επιτροπών και άλλων συμβουλευτικών οργάνων. Εκεί λαμβάνονται οι αποφάσεις οι οποίες, ενίοτε, έχουν σημαντικές δημοσιονομικές επιπτώσεις. Για το θέμα αυτό είναι χαρακτηριστικό ότι, αρκετά συχνά, μόνο ένας μικρός αριθμός υπαλλήλων των θεσμικών οργάνων που συμμετέχουν στη διαδικασία λήψης αποφάσεων διαθέτει συνολική εποπτεία του θέματος και της προόδου της διαδικασίας. Υπό αυτές τις συνθήκες, οι ομάδες συμφερόντων μπορούν εύκολα να ασκήσουν επιρροή και να πετύχουν το στόχο τους.
<P>
Η εξαιρετική αυτή ανάλυση δείχνει ότι οι καταχρηστικές συγκεντρώσεις αρμοδιοτήτων, καθώς και τα γραφειοκρατικά κατασκευάσματα που δημιουργούν, αποτελούν μια πολύ σημαντική πηγή απάτης και διαφθοράς. Και εδώ η κατάλληλη απάντηση σ' αυτό είναι η αληθινή επικουρικότητα. Αλλά η Συνθήκη του Αμστερνταμ, δυστυχώς, προτείνει τον αντίθετο δρόμο.

<SPEAKER ID=82 NAME="Theorin και Wibe">
Το καλύτερο αντίδοτο για τις απάτες και τη διαφθορά εντός της Επιτροπής θα ήταν να έχει η αρχή της δημοσιότητας πλήρη ισχύ. Αν η κοινή γνώμη και οι ερευνώντες δημοσιογράφοι έχουν πρόσβαση στα λογιστικά στοιχεία της Επιτροπής, τότε η αποκάλυψη των απατών θα είναι αποτελεσματικότερη. Η τωρινή κρυψίνοια με τα χρήματα των φορολογουμένων δεν είναι αποδεκτή. Αν συνεχιστεί αυτό, το λογικό συμπέρασμα είναι τότε, ότι πρέπει απλούστατα να ανασταλεί η δραστηριότητα της Επιτροπής στους τομείς όπου υπάρχουν μεγάλα προβλήματα.
<P>
Έκθεση Sisσ Cruellas (A4-0241/98)
<SPEAKER ID=83 NAME="Van Dam">
·Ενα πανευρωπαϊκό δίκτυο μεταφορών προσφέρει σημαντικά πλεονεκτήματα σε πολλούς και διάφορους τομείς. Η εξέλιξη αυτή πρέπει να υποστηριχθεί, ιδιαιτέρως αν ληφθεί υπόψη η μη διαλειτουργικότητα των υποδομών.
<P>
Από αυτήν την άποψη, τα σημεία που τονίζονται από τον εισηγητή είναι πολύ σημαντικά. Κατά κύριο λόγο, υποστηρίζουμε με θέρμη την ανάπτυξη ενός βιώσιμου δικτύου μεταφορών και την αξιοποίηση των δυνατοτήτων που προσφέρει η τεχνολογία. ·Ετσι, υπερψηφίσαμε την έκθεση.
<P>
Ωστόσο, αυτό δεν αίρει τις αμφιβολίες που έχουμε αν υπάρχουν οι πόροι που απαιτούνται για να εκτελεστούν τα έργα που προβλέπονται στο πλαίσιο του πανευρωπαϊκού δικτύου μεταφορών. Πράγματι, για να γίνει αυτό απαιτούνται σημαντικές επενδύσεις τόσο από τα κράτη μέλη, όσο και από τις γειτονικές τους χώρες. Εάν οι δαπάνες αυτές αναληφθούν από τις δημόσιες αρχές, θα υπάρξουν σημαντικές δημοσιονομικές επιβαρύνσεις. Χρειάζεται λοιπόν να γίνουν ιδιωτικές επενδύσεις.
<P>
Για το λόγο αυτό, πρέπει να δημιουργηθεί στην ΕΕ ένα κλίμα που θα καθιστά ελκυστικές τις επενδύσεις ιδιωτικών κεφαλαίων σε παρόμοια έργα. Η συμμετοχή του ιδιωτικού τομέα δεν θα πρέπει να περιοριστεί στην οικονομική πλευρά του θέματος. Ο ιδιωτικός τομέας διαθέτει σημαντική τεχνογνωσία, η οποία πρέπει να αξιοποιηθεί κατά τέτοιο τρόπο ώστε να αποφέρει το μεγαλύτερο δυνατό κοινωνικό όφελος.
<P>
Συνοψίζοντας, πιστεύω ότι οι τεχνογνωσία και τα μέσα που έχουμε στη διάθεσή μας πρέπει να χρησιμοποιηθούν με τον κατάλληλο τρόπο για τη δημιουργία ενός βιώσιμου και ισορροπημένου δικτύου μεταφορών. Η έκθεση προσφέρει το σχετικό έναυσμα.

<SPEAKER ID=84 NAME="Lis Jensen και Krarup">
Οι στόχοι της έκθεσης του κ. Sisσ Cruellas βασίζονται στο ότι η ΕΕ πρέπει να συμβάλει στην αναβάθμιση πρωτίστως της υποδομής της Ανατολικής και Κεντρικής Ευρώπης, λόγω των εμπορικών συναλλαγών μεταξύ της ΕΕ και της Ανατολικής Ευρώπης. Το πρόγραμμα του Διευρωπαϊκού Δικτύου, το οποίο διευρύνθηκε για να συμπεριλάβει και την Ανατολική και την Κεντρική Ευρώπη, πρέπει παρ' όλα αυτά να ιδωθεί υπό το πρίσμα της πολιτικής και οικονομικής πίεσης που ασκεί η ΕΕ στις ανατολικοευρωπαϊκές χώρες σε σχέση με την απαίτηση για συγκεκριμένες επενδύσεις στην υποδομή. Η κριτική αυτή δεν αγνοεί το γεγονός ότι υπάρχει ανάγκη για τεράστιες επενδύσεις στην υποδομή της Ανατολικής Ευρώπης. Τουναντίον, γίνεται λόγος για μια επί της αρχής κριτική όσον αφορά την πολιτική μεταφορών της ΕΕ.
<P>
Τα έργα υποδομής στα οποία έχει παράσχει ενίσχυση η ΕΕ, μέσω λόγου χάρη του PHARE και της Ευρωπαϊκής Τράπεζας Επενδύσεων (ΕΤΕ), αναγνωρίζουν το ενδιαφέρον των μεγάλων βιομηχανιών της Ένωσης να ανοίξουν τις αγορές της Ανατολικής και Κεντρικής Ευρώπης στα προϊόντα τους μέσω της διεύρυνσης των συνδέσεων μεταξύ Ανατολής και Δύσης. Το θέμα είναι μονάχα ποια σημασία θα έχουν αυτές οι τεράστιες επενδύσεις στο ανατολικοευρωπαϊκό εμπόριο και βιομηχανία. Ακόμη και η Παγκόσμια Τράπεζα κατέληξε σταδιακά στην αναγνώριση ότι τα μεγάλα προγράμματα υποδομής που θα συνδέσουν τις κεντρικές και τις περιφερειακές περιοχές δεν δημιουργούν αφ' εαυτά περισσότερη οικονομική ανάπτυξη στις περιφέρειες. Τουναντίον, όταν αυξάνεται το άνοιγμα των τοπικών αγορών των περιφερειών στον ανταγωνισμό των κεντρικών περιοχών, εμφανίζεται μια αυξημένη οικονομική ύφεση των περιφερειών. Παράλληλα, η ΕΤΕ έχει δείξει σχεδόν παντελή άρνηση ανοίγματος στις ανατολικοευρωπαϊκές περιβαλλοντικές οργανώσεις όπως το «Bankwatch» αλλά και στους ανατολικοευρωπαϊκούς λαούς εν γένει, όσον αφορά τη δημοσιοποίηση περιβαλλοντικών εκτιμήσεων που ισχυρίζεται πως διεξάγει προτού παράσχει δάνεια για μια σειρά προγραμμάτων υποδομής στην Ανατολική Ευρώπη.
<P>
Για όλους τους προαναφερθέντες λόγους αδυνατούμε να ψηφίσουμε υπέρ της έκθεσης Sisσ Cruellas.

<SPEAKER ID=85 NAME="Schlechter">
Για ιστορικούς λόγους, τα οδικά και σιδηροδρομικά δίκτυα και τα δίκτυα της εσωτερικής ναυσιπλοΐας της ευρωπαϊκής ηπείρου, καθώς και οι λιμένες και αερολιμένες, εκτός από σπάνιες εξαιρέσεις, έχουν σχεδιαστεί για εθνικούς λόγους.
<P>
Τη δεκαετία του 1980 μόλις, άρχισε μια συζήτηση σχετικά με μια πραγματική πανευρωπαϊκή πολιτική μεταφορών.
<P>
Χάριν στις επίμονες προσπάθειες του συναδέλφου μας κ. Gόnther Lόttge, το Ευρωπαϊκό Κοινοβούλιο πέτυχε, με τη βοήθεια της Επιτροπής, να οργανώσει Πανευρωπαϊκές Διασκέψεις για τις Μεταφορές στην Πράγα, την Κρήτη και το Ελσίνκι. Σημείωσαν μεγάλη επιτυχία. Για πρώτη φορά, εκλεγμένοι των δυτικών και των ανατολικών λαών συζητούσαν και λάμβαναν από κοινού πολιτικές αποφάσεις σχετικά με προβλήματα των μεταφορών.
<P>
Σήμερα, ερχόμαστε αντιμέτωποι με μια νέα πρόταση της Επιτροπής σχετικά με τη σύνδεση του δικτύου υποδομής μεταφορών της Ένωσης με αυτό των ανατολικών γειτόνων μας.
<P>
Το συντονισμό της διαδικασίας αξιολόγησης των αναγκών σε υποδομές έχει αναλάβει η ομάδα TINA, η οποία αποτελείται από ανώτερους αξιωματούχους των κρατών μελών και των υποψηφίων προς ένταξιν χωρών, με Γραμματεία στη Βιέννη.
<P>
Όλα αυτά είναι πολύ ωραία, αλλά θα ήθελα να μας έλεγαν, καταρχάς, σε ποιο σημείο βρίσκονται τα 14 έργα που αποφασίστηκαν με την κοινή θέση.
<P>
Από όσο γνωρίζω, από τα 14 έργα που εγκρίθηκαν στο Συμβούλιο του Έσσεν, μόνο η σύνδεση μεταξύ Δανίας και Σουηδίας (Oresund) έχει ολοκληρωθεί και το αεροδρόμιο του Μιλάνου-Malpensa τώρα ολοκληρώνεται, αλλά χωρίς τη σιδηροδρομική σύνδεση και την κατασκευή ταχείας οδικής σύνδεσης, τις οποίες ωστόσο απαιτούσαν η Επιτροπή, η ΕΤΕ και το Ευρωπαϊκό Κοινοβούλιο.
<P>
Σε ποιο σημείο βρίσκονται λοιπόν τα άλλα έργα; Φαίνεται ότι έχουν δαπανηθεί μεγάλα ποσά για μελέτες και πλήθος σχεδιασμών. Όμως, κατά τα άλλα, κυριαρχεί απόλυτη σιωπή! Σιωπή ακατανόητη όταν ο Willi Piecyk μας γράφει στην έκθεσή του, παραθέτω: «η ολοκλήρωση των Διευρωπαϊκών Δικτύων Μεταφορών χρειάζεται επενδύσεις ύψους τουλάχιστον 400 εκατομμυρίων Ecu κατά τη διάρκεια των επόμενων 15 ετών. Όσον αφορά δε τα πιο επείγοντα μέτρα που πρέπει να πραγματοποιηθούν έως το 2000 θα κινητοποιήσουν περίπου 220 δισεκατομμύρια Ecu».
<P>
Ακόμη ακούω τον Jacques Delors να υποστηρίζει τα εν λόγω Διευρωπαϊκά Δίκτυα που, κατά τη γνώμη του, αποτελούν σημαντικούς παράγοντες δημιουργίας θέσεων εργασίας και επίσης θυμάμαι τις αποφάσεις της Συνόδου Κορυφής του Λουξεμβούργου για την απασχόληση, τώρα όμως περιμένω συγκεκριμένα αποτελέσματα.
<P>
Γνωρίζω ότι μέχρι σήμερα, μεγάλο μέρος των σημαντικών εθνικών υποδομών έχουν χρηματοδοτηθεί από δημόσια ταμεία. Οι εθνικές επενδύσεις θα μπορούσαν να είναι ακόμη μεγαλύτερες αν το σύνολο των φόρων και δασμών που εισπράττονται επί των μεταφορών κατευθύνονταν στις επενδύσεις για υποδομές, αυτό όμως δεν έχει συμβεί.
<P>
Όλοι συνειδητοποιούμε πάντως ότι, για την υλοποίηση των Διευρωπαϊκών Δικτύων, μας χρειάζονται τεράστια χρηματοδοτικά μέσα, χρηματοδοτικά μέσα που τα κράτη μέλη δεν μπορούν να διαθέσουν βραχυπρόθεσμα. Πρέπει επομένως, να βρεθούν άλλα μέσα χρηματοδότησης.
<P>
Με αφετηρία τη σκέψη ότι η Ευρωπαϊκή Τράπεζα Επενδύσεων θα κάνει βέβαια ό, τι μπορεί προκειμένου να χρηματοδοτήσει και να συμβάλει στην πρόοδο ενός μέρους τουλάχιστον των διαφόρων θεμάτων, ελπίζοντας παράλληλα ότι τα χρηματοδοτικά μέσα των διαφορετικών Διαρθρωτικών Ταμείων θα διατεθούν για να ξεκινήσει επιτέλους η κατασκευή δικτύων υποδομής και συνεπώς η δημιουργία θέσεων εργασίας, δεν νομίζω λοιπόν ότι θα έχουμε επαρκή χρηματοδοτικά μέσα για να τροφοδοτηθούν τα 14 έργα που είναι απαραίτητα και πρωτεύοντα.
<P>
Θα πρέπει, κατά τη γνώμη μου, να κάνουμε κάθε προσπάθεια ώστε να συνεισφέρουν στα έργα και τα ιδιωτικά κεφάλαια, χωρίς τα οποία, τα προγράμματα ίσως χρειαστεί να παραταθούν για δεκαετίες, αν όχι επ' άπειρον, προκειμένου να ικανοποιηθούν όλες οι ανάγκες και οι ευσεβείς πόθοι.
<P>
Μήπως θα πρέπει να προβλεφθεί η πιθανότητα γενικής εισαγωγής ενός πραγματικά ευρωπαϊκού τέλους διοδίων, αν η χρηματοδότηση δεν επιτευχθεί με τα συμβατικά μέσα; Δεν ξέρω, αλλά πιστεύω ειλικρινά ότι σε όλες ουσιαστικά τις χώρες πολύ δύσκολα εξετάζεται το ενδεχόμενο μιας αύξησης των δημοσίων εσόδων ή δαπανών και θα πρέπει να βρεθούν άλλες δυνατότητες συγχρηματοδότησης για ορισμένα έργα υποδομής.
<P>
Τα λέγω όλα αυτά γιατί τα προβλήματα τα οποία αντιμετωπίζουμε προκειμένου να προχωρήσουμε την οικοδόμηση του κοινού μας σπιτιού, που είναι η Ευρωπαϊκή Ένωση, είναι σημαντικά, αλλά υπερνικώνται, αν δεν συμβεί κάτι το απρόβλεπτο.
<P>
Όμως, κατά τη γνώμη μου, το απρόβλεπτο βρίσκεται προ των θυρών μας. Από τις πρώτες εκτιμήσεις της ομάδας TINA προκύπτουν πρόσθετες δαπάνες της τάξης των 45 έως 150 δισεκατομμυρίων Ecu. Πού θα βρεθούν αυτά τα επιπλέον ποσά; Μπορούμε να συνδέσουμε τις ενισχύσεις με ορισμένες προϋποθέσεις, για παράδειγμα 40 % των επενδύσεων υποδομών μεταφορών που κρίνεται ότι έχουν προτεραιότητα, να αφιερώνονται στο σιδηρόδρομο, 25 % στο οδικό δίκτυο και 15 % στις συνδυασμένες μεταφορές; Ερωτήματα τα οποία δεν βρίσκουν απάντηση στην έκθεση του κ. Joaquim Sisσ Cruellas.
<P>
Χωρίς να θέλω να αντιταχθώ στις ενισχύσεις προς τις άλλες γειτονικές χώρες της Ευρωπαϊκής Ένωσης, αναρωτιέμαι αν η ταχύτητα με την οποία διεξάγουμε τις διαπραγματεύσεις δεν είναι υπερβολική, ακόμη και παρακινδυνευμένη.
<P>
Για όλους τους παραπάνω λόγους, ψήφισα κατά της έκθεσης του κ. Joaquim Sisσ Cruellas.
<P>
Έκθεση Baldarelli (A4-0246/98)
<SPEAKER ID=86 NAME="Deprez">
Η συνεχής αύξηση της οδικής κυκλοφορίας με τα διαφορετικά της συστατικά στοιχεία, καθιστά απαραίτητη μια ενοποιημένη διαχείριση της κυκλοφορίας αυτής σε όλα τα επίπεδα: τοπικό, περιφερειακό, εθνικό και ευρωπαϊκό. Οι συνεχείς πρόοδοι της πληροφορικής επιτρέπουν στο εξής τη σοβαρή εξέταση μιας τέτοιας υπόθεσης. Από αυτό το στοιχείο απορρέει και όλο το ενδιαφέρον που παρουσιάζει η ανακοίνωση της Επιτροπής και η έκθεση σχετικά με την οποία ψηφίζουμε σήμερα.
<P>
Οι εξελίξεις που προβλέπονται σχετικά με την τηλεματική οδικών μεταφορών είναι σημαντικές και οι επιπτώσεις τους θετικές, έτσι ώστε να έχουν ευνοϊκή επιρροή στην ποιότητα ζωής όλων χρηστών του δικτύου οδικών μεταφορών, ιδίως όσον αφορά την ασφάλεια και το κέρδος σε χρόνο. Τα πιθανά πλεονεκτήματα στον οικονομικό και περιβαλλοντικό τομέα είναι επίσης προφανή: καλύτερη διαχείριση της κυκλοφορίας από άποψη χρόνου και χώρου, πολλαπλές μεταφορές.
<P>
Συμμερίζομαι την πεποίθηση του εισηγητή μας ότι το θετικό ή αρνητικό υπόλοιπο μεταξύ αφενός των θέσεων εργασίας οι οποίες καταργούνται στους τομείς της παραγωγής και εμπορευματοποίησης που καθίστανται ξεπερασμένοι από την εφαρμογή των νέων τεχνολογιών στο οδικό δίκτυο και την οδική κυκλοφορία, και αφετέρου των θέσεων εργασίας που δημιουργούνται στον νέο αυτόν τομέα δραστηριότητας θα εξαρτηθεί, κατά κύριο λόγο, από την ικανότητα που θα έχουν οι επιχειρήσεις μας να τεθούν επικεφαλής της κίνησης που σήμερα κυοφορείται.
<P>
Κατά συνέπεια, προσυπογράφω ανεπιφύλακτα την ιδέα ότι πρέπει να τις στηρίξουμε και για τον σκοπό αυτό να αφιερώσουμε ουσιαστικούς κοινοτικούς πόρους στην ανάπτυξη και την εφαρμογή της τηλεματικής στις οδικές μεταφορές, με την προοπτική της δημιουργίας θέσεων εργασίας και της βιώσιμης ανάπτυξης.
<P>
Έκθεση Novo Belenguer (A4-0247/98)
<SPEAKER ID=87 NAME="Dνez de Rivera Icaza">
Η έκθεση του κ. Novo αναλύει σοβαρά και σε βάθος ένα τόσο σημαντικό θέμα, πράγμα για το οποίο τον συγχαίρουμε.
<P>
Λυπάμαι, και δεν θα κουραστώ να το επαναλαμβάνω, για την απαλοιφή και της ελάχιστης αναφοράς στον τουρισμό από τη Συνθήκη του Αμστερνταμ, διότι η αναφορά αυτή είναι, κατά τη γνώμη μου, απαραίτητη για να μπορέσει να διαρθρωθεί μια επαρκής προστασία των τουριστών, του τομέα και, φυσικά, της ποιότητας και της ασφάλειας του περιβάλλοντος του τόπου που επιλέγει κανείς για την ανάπαυσή του. Αυτός είναι ο λόγος για τον οποίο έχω προτείνει, εξάλλου, τη δημιουργία ενός Ευρωπαϊκού Γραφείου Τουρισμού.
<P>
Ο κ. Mιndez de Vigo και εγώ καταφέραμε να εισαγάγουμε - όχι χωρίς προσπάθεια, έχει σημασία να υπογραμμίσω - μία κοινή τροπολογία για αυτό το θέμα στην έκθεση Bourlanges-Martin, επειδή πιστεύαμε, αντίθετα από ορισμένους τουριστικούς τομείς και από άλλους βουλευτές, ότι ο τουρισμός είναι κάτι πολύ περισσότερο από ποσοτικοποιήσιμα μεγέθη· και ότι η απαλοιφή του από την αναθεωρημένη συνθήκη θα επιφέρει μακροπρόθεσμα περισσότερα προβλήματα παρά οφέλη, ακόμη και στον ίδιο τον τουριστικό τομέα.
<P>
Τούτου λεχθέντος, για να μην μπορεί κανείς να μου προσάψει παραπλάνηση ή μεμψιμοιρία, χαίρομαι για την κατάρτιση αυτής της νέας έκθεσης, που επιχειρεί να διορθώσει, κατά κάποιον τρόπο, αυτό το νομικό κενό, αν και παραμένει, δυστυχώς, εκτός της Συνθήκης του Αμστερνταμ.

<SPEAKER ID=88 NAME="Gallagher">
Είμαι ικανοποιημένος που το Ευρωπαϊκό Κοινοβούλιο συζητάει μια έκθεση σχετικά με τα μέτρα της Ευρωπαϊκής Ένωσης για τον τουρισμό. Αυτό είναι πολύ σημαντικό για την Ιρλανδία, αν λάβουμε υπόψη ότι η τουριστική βιομηχανία παίζει έναν πολύ σημαντικό ρόλο στη δημιουργία θέσεων εργασίας στην ιρλανδική οικονομία.
<P>
Στην πραγματικότητα, σύμφωνα με τη μεσοπρόθεσμη αξιολόγηση της δαπάνης των κοινοτικών πόρων στην Ιρλανδία, που διεξήχθη από το ινστιτούτο οικονομικών και κοινωνικών ερευνών, περισσότερες από 30.000 θέσεις εργασίας θα έχουν δημιουργηθεί στην Ιρλανδία κατά τη διάρκεια του τρέχοντος προγράμματος του κοινοτικού πλαισίου στήριξης 1994-1999.
<P>
Η δαπάνη του τρέχοντος λειτουργικού προγράμματος στον τομέα του τουρισμού ανέρχεται σε 369 εκατομμύρια λίρες, ποσό που ξεπερνά το 8 % των σημερινών δαπανών για το συνολικό πρόγραμμα των διαρθρωτικών ταμείων στην Ιρλανδία.
<P>
Είμαι βέβαιος ότι η ιρλανδική τουριστική βιομηχανία θα αναπτυχθεί και θα ευημερήσει εντός λίγων ετών.
<P>
Η εισαγωγή ενός ευρωπαϊκού ενιαίου νομίσματος θα πρέπει να επιφέρει θετικά αποτελέσματα από αυτή την άποψη. Η εξάλειψη του κόστους συναλλαγών σε έντεκα κράτη μέλη εντός της Ευρωπαϊκής Ένωσης, ο πληθυσμός των οποίων ξεπερνά τα 291 εκατομμύρια, σημαίνει ότι το κόστος ταξιδίου και διακοπών θα πρέπει να μειωθεί ακόμη περισσότερο.
<P>
Ένα ευρωπαϊκό ενιαίο νόμισμα συνεπάγεται μια ζώνη κεφαλαίου χωρίς σύνορα, όπου δεν θα υπάρχουν πλέον ανταλλακτήρια και οι δαπάνες θα είναι μειωμένες.
<P>
Η υιοθέτηση ενός ευρωπαϊκού ενιαίου νομίσματος θα έχει ως αποτέλεσμα έναν αυξημένο αριθμό τουριστών, γεγονός που θα οδηγήσει σε αύξηση του αριθμού των θέσεων εργασίας που θα δημιουργηθούν στην τουριστική βιομηχανία μέσα σε λίγα χρόνια.
<P>
Η ιρλανδική κυβέρνηση έχει να διαδραματίσει κάποιο ρόλο, έτσι ώστε να είναι βέβαιο ότι η ιρλανδική τουριστική βιομηχανία θα αναπτυχθεί στο έπακρο των δυνατοτήτων της. Σύντομα, θα λάβουν χώρα συζητήσεις ανάμεσα στην ιρλανδική κυβέρνηση και την Ευρωπαϊκή Επιτροπή σχετικά με την επόμενη κατανομή των πόρων των διαρθρωτικών ταμείων της Ευρωπαϊκής Ένωσης για την περίοδο 2000-2006. Η ιρλανδική κυβέρνηση θα πρέπει να διαμορφώσει ένα Εθνικό Σχέδιο Ανάπτυξης, όπου θα ορίζονται σε γενικές γραμμές οι κοινωνικές και οικονομικές επενδυτικές μας προτεραιότητες για μια επταετή περίοδο μετά το 1999.
<P>
Δεδομένου ότι περισσότερες από 30.000 θέσεις εργασίας θα έχουν δημιουργηθεί στην τουριστική βιομηχανία της Ιρλανδίας μεταξύ των ετών 1994-1999, καθίσταται ως εκ τούτου απόλυτα σαφές ότι θα πρέπει να συμπεριληφθούν στο Εθνικό Σχέδιο Ανάπτυξης ουσιαστικές διατάξεις σχετικά με τη μελλοντική κοινοτική και εθνική χρηματοδότηση της τουριστικής βιομηχανίας στην Ιρλανδία.

<SPEAKER ID=89 NAME="Kirsten Jensen, Blak, Sindal και Iversen">
Οι Δανοί σοσιαλδημοκράτες καταψήφισαν σήμερα την έκθεση σχετικά με τα κοινοτικά μέτρα που επηρεάζουν τον τουρισμό. Δεν πιστεύουμε ότι πρέπει να ξεκινήσουμε να εναρμονίζουμε την τουριστική πολιτική των κρατών μελών όπως προβλέπει η παρούσα πρόταση. Πρέπει να εναπόκειται στο κάθε κράτος να καταστρώνει μια σωστή πολιτική σύμφωνα πάντα με την αρχή της επικουρικότητας. Συνεπώς δεν υπάρχει ανάγκη για ένα διευρυμένο παράρτημα τουρισμού στην Επιτροπή, όπως δεν υπάρχει και ανάγκη για επέκταση του προϋπολογισμού στον συγκεκριμένο τομέα.

<SPEAKER ID=90 NAME="Lindqvist (ELDR), Eriksson, Seppδnen, Sjφstedt και Svensson (GUE/NGL), Gahrton, Holm, Lindholm και Schφrling (V), Bonde, Lis Jensen, Krarup και Sandbζk (I-EDN)">
Η έκθεση Novo Belenguer αποβλέπει σε ύποπτο βαθμό σε μια κοινοτική τουριστική πολιτική. Πιστεύουμε ότι είναι δύσκολο, για να μην πούμε αδύνατο, να προωθηθούν 15 τόσο διαφορετικές χώρες μέσα από μία και αυτή καμπάνια. Και ο ίδιος ο Novo γράφει στην έκθεσή του ότι οι καμπάνιες για την προώθηση ειδικών εθνικών ή τοπικών τουριστικών προορισμών στην Ευρώπη (διαβάστε: ΕΕ) πρέπει να αφεθούν στους εθνικούς και τοπικούς τουριστικούς οργανισμούς των κρατών μελών. Δεν μπορούμε να συμφωνήσουμε περισσότερο μαζί του, και είναι ακριβώς γι' αυτό τον λόγο που θεωρούμε ότι η προσπάθεια αυτής της έκθεσης να κάνει τον τουρισμό θέμα κοινής κοινοτικής πολιτικής, μέσω λόγου χάρη της σύστασης ενός διευθυντηρίου για τον τουρισμό, είναι εντελώς άτοπη.

<SPEAKER ID=91 NAME="Novo">
Η έκθεση της Επιτροπής σχετικά με τα κοινοτικά μέτρα που δρομολογήθηκαν τα έτη 1995 και 1996 και επηρεάζουν τον τουρισμό έρχεται να επιβεβαιώσει πλήρως δύο βασικά ζητήματα.
<P>
Από τη μια, τη χρησιμότητα των συγκεκριμένων μέτρων που, με άμεσο ή έμμεσο τρόπο, επιδιώκουν να ανταποκριθούν στις ανάγκες ενός τομέα ο οποίος, παρά τη γενική πτώση της ζήτησης κατά 10 % που σημειώθηκε μεταξύ του 1975 και του 1995, παραμένει καθοριστικής σημασίας για την οικονομία και την απασχόληση στην ΕΕ (γύρω στο 6 % του ΑεγχΠ, πάνω από 9 εκατομμύρια θέσεις εργασίας). Η χρησιμότητα των εν λόγω μέτρων μάς επιτρέπει ακόμη να φθάσουμε στο συμπέρασμα - όπως ήδη υπογραμμίσαμε - ότι μπορεί να εξασφαλισθεί η συνεργασία σε θέματα κοινού ενδιαφέροντος δίχως την ανάγκη τροποποίησης του ισχύοντος νομικού πλαισίου, αναδεικνύοντας έτσι το μη ρεαλιστικό περιεχόμενο κάποιων προσπαθειών ανάθεσης κοινοτικών αρμοδιοτήτων επί θεμάτων που άπτονται της πολιτικής για το συγκεκριμένο τομέα.
<P>
Από την άλλη, αναδεικνύεται σαφέστατα η αναγκαιότητα συνέχισης αυτών των κοινοτικών δράσεων δίχως αλλαγή του ισχύοντος νομικού πλαισίου, με την πρόβλεψη ιδίων πιστώσεων του προϋπολογισμού που θα προσδίδουν ενισχυμένη ικανότητα προώθησης άμεσων ενεργειών και, ταυτόχρονα, τη δυνατότητα αύξησης της κοινής δράσης με άλλες κοινοτικές ή/και εθνικές πολιτικές (προγραμματισμός, περιβάλλον, πολιτισμός, χειροτεχνία, κληρονομιά, πολιτικές για την απασχόληση, διαρθρωτικές δράσεις, νέες τεχνολογίες).
<P>
Θεωρώ την έκθεση θετική και θα επιθυμούσα να υπογραμμίσω μία πτυχή, που για μας έχει ουσιαστική σημασία. Πράγματι, δεν αρκεί η διαπίστωση ότι ο τομέας του τουρισμού είναι θεμελιώδης από τη σκοπιά της απασχόλησης. Έχει επίσης θεμελιώδη σημασία να διασφαλισθεί η ποιότητα της εν λόγω απασχόλησης. Για το λόγο αυτό, καταλήγουμε στο συμπέρασμα ότι πρέπει να επισημανθεί η αναγκαιότητα χάραξης πολιτικών και διάθεσης χρηματοδοτικών πόρων (για δράσεις κατάρτισης, μεταξύ των άλλων) ώστε να εξασφαλισθούν όσο το δυνατόν περισσότερες μόνιμες θέσεις εργασίας και να ελαχιστοποιηθούν οι επιπτώσεις του εποχικού χαρακτήρα, αποτρέποντας συγχρόνως την επίτευξη ανταγωνιστικότητας χάρη στην καταβολή χαμηλών μισθών.

<SPEAKER ID=92 NAME="Wibe">
Σύμφωνοι, ο τουρισμός φέρνει απασχόληση και, συνεπώς, ευημερία σε πολλές περιφέρειες, όμως, είμαι πολύ δύσπιστος όσον αφορά τις ιδέες για τη σύσταση ενός διευθυντηρίου για τον τουρισμό εντός της ΓΔ ΧΧΙΙΙ και τη διαμόρφωση μίας κοινής τουριστικής πολιτικής στην ΕΕ. Αυτό θα οδηγήσει σε αυξημένη γραφειοκρατία και στην παραγωγή πληθώρας εγγράφων. Αντίθετα, δεν πιστεύω, δυστυχώς, ότι θα έχει κάποιο θετικότερο αποτέλεσμα για την τουριστική δραστηριότητα, εκεί έξω στην πραγματική ζωή.
<P>
Έκθεση Miranda (A4-0289/98)
<SPEAKER ID=93 LANGUAGE="EN" NAME="Kellett-Bowman">
Κύριε Πρόεδρε, έχει καταγραφεί αυτό που είχα δηλώσει, όταν είχαμε την απεργία σε αυτό το Σώμα, ότι δηλαδή αυτό το θεσμικό όργανο συγκροτείται από τους βουλευτές και τους υπαλλήλους του. Δεν συμφώνησαν όλοι μαζί μου, αλλά εγώ εξακολουθώ να έχω την ίδια άποψη. Αυτό το Σώμα υπηρετείται καλά από πολλούς υπαλλήλους, τους οποίους χαιρετίζω για αυτό.
<P>
Ωστόσο, σε αυτό το σημείο θέλω να πω ότι υπάρχουν πολλές περιπτώσεις που αποκαλύπτουν την τρομερή ανικανότητα που χαρακτήριζε κατά κόρον τη Γενική Διεύθυνση VI (Διοίκηση) εδώ και πολλά χρόνια. Αυτή η παρατεταμένη «λιτανεία» αμελειών και σφαλμάτων έχει φθείρει την εικόνα του εν λόγω οργάνου. Ο πρώην Γενικός-Διευθυντής Διοίκησης, κ. Jean Feidt, θα πρέπει να φέρει ευθύνη για αυτή την αξιοθρήνητη κατάσταση.
<P>
Πρέπει να τονίσω ότι αυτές οι παρατηρήσεις γίνονται χωρίς να ληφθεί υπόψη η εθνικότητα ή οι πολιτικές πεποιθήσεις ή η συμμετοχή σε συλλόγους ή σε μυστικές ενώσεις, αλλά επειδή εδώ και χρόνια - θα μπορούσα μάλιστα να καταρτίσω λίστα αν υπήρχει περισσότερος χρόνος - αυτό το Σώμα έχει απογοητευθεί λόγω κακής διαχείρισης στη Γενική Διεύθυνση VI, γεγονός για το οποίο την ευθύνη θα πρέπει να φέρει ο κ. Jean Feidt.

<SPEAKER ID=94 LANGUAGE="FR" NAME="Fabre-Aubrespy">
Η Ομάδα μας ψήφισε κατά της έκθεσης Miranda, λόγω του κεντρικού στοιχείου της, δηλαδή την απαλλαγή που δόθηκε στο Ευρωπαϊκό Κοινοβούλιο για το οικονομικό έτος 1996.
<P>
Όσον αφορά πιο συγκεκριμένα την περίφημη μεταφορά των πιστώσεων του οικονομικού έτους 1996 στο 1997, ο εισηγητής αναλαμβάνει για ακόμη μία φορά να υπερασπίσει το διατάκτη επικρίνοντας τη νομική υπηρεσία και το δημοσιονομικό ελεγκτή: ωστόσο, ο δημοσιονομικός ελεγκτής εξετέλεσε στο έπακρο τα καθήκοντά του προτείνοντας, προκειμένου να αντισταθμίσει την απουσία υπογραφής του Προέδρου του Κοινοβουλίου εντός της καθορισμένης προσθεσμίας, να ακολουθηθεί η διαδικασία μη αυτόματης μεταφοράς. Αντίθετα, η πρόταση αυτή δεν υιοθετήθηκε από τη διοίκηση.
<P>
Μόνο στα τέλη του Ιανουαρίου 1997 πληροφορήθηκε η διοίκηση ότι η πρόσθετη τροποποίηση ποτέ δεν υπεγράφη οριστικά από τον Πρόεδρο. Ζητήθηκε τότε από τον πρώην Πρόεδρο του Κοινοβουλίου να την υπογράψει αναδρομικά, περισσότερο από ένα μήνα μετά την προθεσμία, πράγμα που εκείνος φυσικά αρνήθηκε να κάνει. Αυτό βέβαια δεν εμπόδισε τη Γενική Γραμματεία να επαναλάβει την ίδια, χωρίς επιτυχία πάντα, πρόταση στο διάδοχό του.
<P>
Ακόμη πιο εκπληκτικό είναι το εξής γεγονός: σύμφωνα με τις λογιστικές καταστάσεις που κυκλοφορούσαν μεταξύ των υπηρεσιών του διατάκτη και του δημοσιονομικού ελεγκτή, τα συναφή 30, 76 εκατ. Ecu αποτελούσαν μέρος των αυτόματα μεταφερόμενων πιστώσεων στο οικονομικό έτος 1997. Παρουσιάζονταν εξάλλου ως εγκύρως μεταφερόμενες πιστώσεις σε έγγραφο της 20ής Ιανουαρίου 1997 υπογραφέν από τον αρμόδιο διατάκτη. Έγγραφο που πιστοποιούσε επίσης στο δημοσιονομικό ελεγκτή και το γενικό γραμματέα ότι οι απαιτούμενες διαδικασίες είχαν ολοκληρωθεί, ενώ ο συντάκτης του είχε στο μεταξύ επιχειρήσει να πείσει τον Πρόεδρο του Ευρωπαϊκού Κοινοβουλίου να υπογράψει τη μεταφορά με αναδρομική ισχύ, γεγονός για το οποίο ο γενικός γραμματέας ήταν ενήμερος ...
<P>
Ο εισηγητής μας ζητεί σήμερα να χορηγήσουμε απαλλαγή στη διοίκηση του Ευρωπαϊκού Κοινοβουλίου, παρόλο που το επεισόδιο αυτό απέδειξε την ανησυχητική αναποτελεσματικότητα της διαδικασίας κλεισίματος των λογαριασμών που, παρά την απουσία υπογραφής της μεταφοράς εκ μέρους του Προέδρου του Κοινοβουλίου, διατήρησε τα 30, 76 εκατ. Ecu στους καταλόγους πιστώσεων που μεταφέρθηκαν στο οικονομικό έτος 1997. Επιπλέον, η Επιτροπή Ελέγχου του Προϋπολογισμού, κατά τη συνεδρίασή της στις 25 Φεβρουαρίου 1997, ενέκρινε το κλείσιμο των λογαριασμών 1996, συμπεριλαμβανομένης της αυτόματης μεταφοράς των εν λόγω πιστώσεων.
<P>
Προσπαθούμε σήμερα να ελαχιστοποιήσουμε τη σημασία της υπόθεσης αυτής υποστηρίζοντας ότι δεν υπήρξε απώλεια καθεαυτών κεφαλαίων και ότι τα κράτη μέλη θα αναλάβουν τις απαραίτητες δράσεις ούτως ώστε ο προϋπολογισμός του Κοινοβουλίου να μπορέσει να χρηματοδοτήσει την αγορά του κτιρίου D3 εντός της προβλεπόμενης προθεσμίας. Η διοίκηση του Κοινοβουλίου δεν υπέβαλε την πρόσθετη τροποποίηση στον Πρόεδρο για υπογραφή, στη συνέχεια δεν κατέφυγε στη διαδικασία μη αυτόματης μεταφοράς, κατόπιν επιχείρησε να προχρονολογήσει την πρόσθετη τροποποίηση και τέλος έλαβε ως δεδομένο τη μεταφορά των πιστώσεων στο οικονομικό έτος 1997. Όλα αυτά αποδεικνύουν ότι απέτυχε ολοκληρωτικά να εκπληρώσει το καθήκον της, δηλαδή να μεταφέρει αποτελεσματικά και με σεβασμό του δημοσιονομικού κανονισμού τα 30, 76 εκατ. Ecu.
<P>
Αυτήν ακριβώς την απίστευτη διαδοχή σοβαρών παραλείψεων θα έπρεπε να τιμωρήσουμε σήμερα αρνούμενοι την απαλλαγή, για να αποφευχθεί η επανάληψή τους.
<P>
Επιπλέον, αν και χαιρετίζουμε την απόφαση να μη χορηγηθεί απαλλαγή στην Οικονομική και Κοινωνική Επιτροπή, η Ομάδα μου εκπλήσσεται που η έκθεση Miranda, αν και αποδοκιμάζει τον ιδιαίτερα ελλιπή χαρακτήρα των πληροφοριών που περιέχονται στο λογαριασμό διαχείρισης και το δημοσιονομικό ισολογισμό της Επιτροπής Περιφερειών και την απουσία συνεπούς πολιτικής για το προσωπικό, δεν επέλεξε να κάνει το ίδιο για το όργανο αυτό: η ετήσια έκθεση του Ελεγκτικού Συνεδρίου για το οικονομικό έτος 1996 είχε ωστόσο φέρει στην επιφάνεια μια σειρά παρατυπιών στη λειτουργία του οργάνου αυτού.

<SPEAKER ID=95 NAME="Holm">
Υπερψήφισα την έκθεση Miranda, εξ ονόματος της Επιτροπής Ελέγχου του Προϋπολογισμού, αναφορικά με την χορήγηση απαλλαγής για το έτος 1996.
<P>
Εφόσον έχουν ανακύψει σοβαρές ελλείψεις και παρατυπίες, είναι σωστό να αναβληθεί η διαδικασία απαλλαγής για την Οικονομική και Κοινωνική Επιτροπή. Αυτές οι παρατυπίες πρέπει να ερευνηθούν, τόσο έσωθεν από την ΕΕ, μέσω του Ελεγκτικού Συνεδρίου και της ΟΣΚΠΑ, καθώς και έξωθεν, αν κριθεί αναγκαίο, από αρμόδια εθνική υπηρεσία. Πριν γίνει αυτό δεν μπορεί να γίνει χορήγηση απαλλαγής.
<P>
Θεωρώ επίσης ότι τα προβλήματα που υπάρχουν στο Ευρωπαϊκό Κοινοβούλιο, όσον αφορά, μεταξύ άλλων, τις προμήθειες του δημοσίου, τη χρήση συμβούλων και τις ελλείψεις σ' ότι αφορά ειδικευμένο προσωπικό στον απολογισμό και την τήρηση βιβλίων καθώς και στις υπηρεσίες της δικαιοσύνης, είναι σοβαρά. Η διαφορά, όμως, σε σχέση με την Οικονομική και Κοινωνική Επιτροπή, είναι ότι δεν υπάρχουν ενδείξεις για απάτες, αλλά για διαρθρωτικά σφάλματα εντός του Ευρωπαϊκού Κοινοβουλίου. Γι' αυτό θεωρώ ότι η εντολή προς το Ελεγκτικό Συνέδριο θα πρέπει να είναι η επισταμένη μελέτη αυτού του θέματος. Αυτό το έργο έχει ξεκινήσει στο Ευρωπαϊκό Κοινοβούλιο, αλλά πιστεύω ότι καλό θα ήταν να επιτρέψουμε σε κάποιον «έξωθεν» να συνδράμει σ' αυτό το έργο.

<SPEAKER ID=96 NAME="Πρόεδρος">
Η ψηφοφορία έληξε.
<P>
(Η συνεδρίαση διακoπείσα στις 12.55, επαναλαμβάνεται στις 15.05)

<SPEAKER ID=97 NAME="Πρόεδρος">
Κύριοι συνάδελφοι, δυστυχώς δεν μπορούμε να ξεκινήσουμε τη συνεδρίαση επειδή περιμένουμε ακόμη τον πρώτο ομιλητή, τον κ. Santer, Πρόεδρο της Επιτροπής, να γυρίσει από το γεύμα με τον βασιλιά της Ισπανίας. Βρίσκεται καθ' οδόν και θα πρέπει να έχει φτάσει σε λίγα λεπτά. Ήθελα να σας γνωστοποιήσω το λόγο αυτής της καθυστέρησης.
<P>
(Η συνεδρίαση διακοπείσα στις 15.05 συνεχίζεται στις 15.10)

<CHAPTER ID=5>
Ίδιοι πόροι
<SPEAKER ID=98 NAME="Πρόεδρος">
Η ημερήσια διάταξη προβλέπει τη δήλωση της Επιτροπής για τους ιδίους πόρους και τη διαδικασία προϋπολογισμού.

<SPEAKER ID=99 NAME="Santer">
Κύριε Πρόεδρε, κυρίες και κύριοι βουλευτές, η Επιτροπή μόλις ενέκρινε την έκθεσή της όσον αφορά τη λειτουργία του συστήματος των ιδίων πόρων. Πρόκειται για μια σημαντική έκθεση. Σημαντική λόγω του περιεχομένου της - θα επανέλθω σε αυτό - αλλά και λόγω της συγκυρίας κατά την οποία παρεμβαίνει.
<P>
Αλλά σύμφωνα με το άρθρο 10 της απόφασης «Ίδιοι πόροι», το κείμενο θα έπρεπε να παρουσιαστεί το 1999. Αποφασίσαμε να επισπεύσουμε την παρουσίαση για έναν απλό λόγο: το σύστημα χρηματοδότησης του προϋπολογισμού της Ένωσης αποτελεί ένα από τα κύρια στοιχεία της διαπραγμάτευσης της Ατζέντα 2000. Χωρίς αυτή την έκθεση, δεν θα υπήρχε καμία περίπτωση να ολοκληρώσουμε αυτή τη διαπραγμάτευση, όπως έχει οριστεί, τον Μάρτιο 1999. Επί του παρόντος και εφόσον όλα τα δεδομένα του προβλήματος έχουν εκτεθεί, κάνω έκκληση για μια νέα ώθηση στη διαχείριση του θέματος της Ατζέντα 2000.
<P>
Κύριε Πρόεδρε, το κείμενο που εγκρίθηκε σήμερα από την Επιτροπή εξαντλεί το θέμα, το χαρακτηρίζει διαφάνεια, είναι αντικειμενικό και ανοιχτό. Εξαντλεί το θέμα, γιατί διερευνά όλες τις πιθανές και περαιτέρω περιπτώσεις για μια μελλοντική δίκαιη χρηματοδότηση, και θα προσέθετα, μια επαρκή χρηματοδότηση της Ένωσης. Το χαρακτηρίζει διαφάνεια, γιατί δεν κρύβει ούτε τις δυσκολίες, ούτε τα πλεονεκτήματα κάθε δυνατής επιλογής. Είναι αντικειμενικό γιατί βασίζεται σε αδιαμφισβήτητα αριθμητικά στοιχεία, και ανοιχτό γιατί, σε αυτό το στάδιο, προτείνει μόνον επιλογές.
<P>
Με την εν λόγω έκθεση, η Επιτροπή ελπίζει να εκλείψουν τα πάθη και να καταστεί αντικειμενική μια δυσχερής και λεπτή συζήτηση από πολιτικής απόψεως. Δεν θα κρύψω ότι προσεγγίζοντας ανοιχτά τον προβληματισμό σχετικά με τα καθαρά υπόλοιπα, η Επιτροπή καινοτομεί. Πιστεύω ότι αυτό πρέπει να γίνει γιατί επιθυμώ η συζήτηση, που είναι αναπόφευκτη, να γίνει σε ξεκάθαρες και αντικειμενικές βάσεις. Να προσθέσω, ότι πρόκειται για μια έννοια που πρέπει να χειριστούμε με σύνεση και η έκθεσή μας το αποδεικνύει με τρόπο σαφέστατο.
<P>
Κύριε Πρόεδρε, μετά από αυτές τις εισαγωγικές παρατηρήσεις, επιτρέψτε μου να σας παρουσιάσω τους κύριους άξονες του κειμένου μας. Η διάρθρωσή του περιστρέφεται γύρω από δύο θέματα. Κατά πρώτο λόγο, τη λειτουργία του τρέχοντος συστήματος και την ενδεχόμενη εξέλιξή του. Κατά δεύτερο, τον προβληματισμό σχετικά με τις ανισορροπίες στον προϋπολογισμό.
<P>
Η εξέλιξη του τρέχοντος συστήματος, κατά τη διάρκεια των τελευταίων ετών, αντικατοπτρίζει τις καινοτομίες που εισήχθησαν με τις αποφάσεις του 1988 και του 1994 σχετικά με τους ίδιους πόρους. Οι συνεισφορές έγιναν πιο δίκαιες, δεδομένου ότι τώρα ευθυγραμμίζονται περισσότερο με τη δυνατότητα συνεισφοράς των κρατών μελών, η οποία εκφράζεται από το ακαθάριστο εθνικό προϊόν. Εξάλλου, οι τρέχουσες διατάξεις παρέχουν στην Ένωση επαρκείς πόρους για τη χρηματοδότηση των εξόδων αποφεύγοντας τις δημοσιονομικές κρίσεις που γνώρισε η Ένωση στο παρελθόν.
<P>
Από ορισμένες απόψεις, ωστόσο, το τρέχον σύστημα παρουσιάζει ορισμένες αδυναμίες, μια από τις οποίες τονίστηκε πλείστες φορές από το το ίδιο το Ευρωπαϊκό Κοινοβούλιο. Η δημοσιονομική αυτονομία, η οποία βρίσκεται στη βάση της έννοιας των ιδίων πόρων αυτής καθεαυτής, αμβλύνθηκε σταδιακά με την αύξηση του τμήματος του προϋπολογισμού της Ένωσης, που χρηματοδοτείται από τις εθνικές συνεισφορές. Επιπλέον, από το παρόν σύστημα λείπει διαφάνεια, γεγονός που οφείλεται εν μέρει στην πολυπλοκότητα που συνδέεται με τη διόρθωση που χορηγείται στη Μεγάλη Βρετανία, αλλά και στη νόθευση του πόρου του ΦΠΑ ο οποίος, λόγω του περιορισμού της βάσης, στην ουσία μοιάζει με μια εθνική συνεισφορά με βάση το ακαθάριστο εθνικό προϊόν. Το σύστημα επίσης παρουσιάζει δυσκολίες στη διαχείριση, όσον αφορά την είσπραξη των τελωνειακών δασμών και των γεωργικών δικαιωμάτων, που αποτελούν αυτούς που αποκαλούμε παραδοσιακούς ίδιους πόρους.
<P>
Κύριε Πρόεδρε, αν επιθυμούμε να οδηγήσουμε το σύστημα σε κατεύθυνση που χαρακτηρίζεται από περισσότερη διαφάνεια και ορθολογισμό, προσφέρονται δύο επιλογές που διαφέρουν ριζικά μεταξύ τους. Μια πρώτη δυνατότητα θα ήταν η απλοποίηση του τρέχοντος συστήματος. Αυτή θα μπορούσε να πάρει τη μορφή μιας ενίσχυσης του ρόλου του πόρου του ΑΕΠ, του ακαθάριστου εθνικού προϊόντος, στο σύστημα των συνεισφορών, παρ' όλο που αυτό αντιτίθεται στην ίδια την έννοια των ιδίων πόρων. Μια αύξηση του ρόλου του ακαθάριστου εθνικού προϊόντος θα καθιστούσε ασφαλώς το τρέχον σύστημα απλούστερο και δικαιότερο, αλλά δεν θα συνέβαλλε στην ενίσχυση της δημοσιονομικής αυτονομίας της Ένωσης.
<P>
Σε αυτό το πλαίσιο, κατόπιν του Ευρωπαϊκού Συμβουλίου του Κάρντιφ, η Επιτροπή εξέτασε την πρόσφατη πρόταση της Ισπανίας, που υποστηρίζεται από την Ελλάδα και την Πορτογαλία, να εισαχθεί ένα στοιχείο αναλογικότητας στο σύστημα συνεισφορών. Εντούτοις, από την πρόταση αυτή τίθενται προβλήματα. Για παράδειγμα, ο στόχος της αλληλεγγύης σήμερα επιδιώκεται μέσω των εξόδων του προϋπολογισμού της Ένωσης. Μια τέτοια προσέγγιση εξασφαλίζει μεγαλύτερη αποτελεσματικότητα στην προσπάθεια για πραγματική σύγκλιση από ότι μια απλή δημοσιονομική μεταφορά προς τις χώρες με μικρότερη ευμάρεια.
<P>
Μια δεύτερη επιλογή θα συνίστατο στην εισαγωγή ενός ή περισσότερων νέων ιδίων πόρων, προκειμένου να διευρυνθεί η φορολογική βάση του συστήματος ιδίων πόρων. Πρόκειται για μια λύση που το Κοινοβούλιό σας υποστήριξε πολλές φορές. Εκτός της μεγαλύτερης δημοσιονομικής αυτονομίας, τα κύρια πλεονεκτήματα της εισαγωγής νέων ιδίων πόρων στο σύστημα θα ήταν να ενισχυθεί η πολιτική ευθύνη και να καταστεί περισσότερο ορατή στους πολίτες.
<P>
Ο κατάλογος των πιθανών ιδίων πόρων, που προτείνονται ή υποδεικνύονται, είναι μακρύς και αναφέρεται στην έκθεσή μας. Αν αξιολογήσουμε τον εν λόγω κατάλογο με μέτρο ορισμένα αναπόφευκτα κριτήρια, όπως την ισότητα μεταξύ των κρατών μελών, ή την αποτελεσματικότητα της είσπραξης, οφείλουμε να διαπιστώσουμε ότι δεν υπάρχουν επιλογές που να πληρούν όλα τα κριτήρια. Μόνο ο ουσιαστικός ΦΠΑ, όπως έχει προταθεί από το Ευρωπαϊκό Κοινοβούλιο το 1994, φαίνεται ως λύση που μπορεί να εξεταστεί μεσοπρόθεσμα.
<P>
Κύριε Πρόεδρε, θα έρθω τώρα στο λεπτό θέμα των ανισορροπιών στον προϋπολογισμό. Καταρχάς, θα ήθελα να επαναλάβω αμέσως, και η Επιτροπή άλλωστε πάντοτε το έλεγε, ότι είναι δύσκολη η αποσαφήνιση και ο χειρισμός της ίδιας της έννοιας του υπολοίπου του προϋπολογισμού. Δεν μπορούμε να ανάγουμε τα κόστη και τις ωφέλειες του να ανήκει κανείς στην Ευρωπαϊκή Ένωση σε μια απλή αριθμητική πράξη. Παρ' όλα αυτά, η Γερμανία, η Ολλανδία, η Αυστρία και η Σουηδία επικαλέστηκαν το συμβιβασμό του Fontainebleau, ο οποίος βεβαίωνε: «Η πολιτική των εξόδων είναι, μακροπρόθεσμα, το κύριο μέσο επίλυσης του προβλήματος των ανισορροπιών στον προϋπολογισμό. Παρ' όλα αυτά, αποφασίστηκε ότι κάθε κράτος μέλος που υφίσταται υπερβολικό δημοσιονομικό βάρος, όσον αφορά τη σχετική του ευμάρεια, έχει τη δυνατότητα, εν ευθέτω χρόνω, να λάβει μια διόρθωση».
<P>
Αν υιοθετήσουμε μια καθαρά δημοσιονομική λογική, τα εν λόγω τέσσερα κράτη μέλη πραγματικά γνώρισαν - και για διαφορετικούς λόγους -μια υποβάθμιση των υπολοίπων του προϋπολογισμού τους που σήμερα είναι της ίδιας τάξεως ή και μεγαλύτερα από αυτό του Ηνωμένου Βασιλείου πριν τη διόρθωση. Πράγματι, το Ηνωμένο Βασίλειο δεν είναι πια σε μοναδική θέση και στο μέλλον, μετά τη διεύρυνση, πιθανότατα θα είναι ακόμη λιγότερο, όσον αφορά το υπόλοιπο του προϋπολογισμού του και τη σχετική του ευμάρεια. Η περίπτωσή του, που ήταν μοναδική στις αρχές της δεκαετίας του 1980, τείνει να γίνει συνηθισμένη.
<P>
Όσον αφορά τη μελλοντική εξέλιξη των καθαρών υπολοίπων των τεσσάρων προαναφερθεισών χωρών, εκτός του κόστους της διεύρυνσης, η Ατζέντα 2000 θα μπορούσε να έχει μόνο περιθωριακές επιπτώσεις και όχι απαραίτητα αρνητικές στα υπόλοιπά τους. Βέβαια, είναι πολύ νωρίς για να μπορέσουμε να πούμε με βεβαιότητα, τι θα συμβεί σε αυτόν τον τομέα, δεδομένου ότι πολλά εξαρτώνται από την τελική συμφωνία σχετικά με τις μεταρρυθμίσεις της Κοινής Γεωργικής Πολιτικής και των Διαρθρωτικών Ταμείων.
<P>
Παρόλες τις επιφυλάξεις σχετικά με την ίδια την έννοια των καθαρών υπολοίπων, η Επιτροπή επέλεξε να μην αποφύγει το θέμα. Εξέτασε ορισμένες επιλογές που θα μπορούσαν να δώσουν απάντηση στις ανησυχίες που έχουν εκφραστεί. Εντούτοις, θα ήθελα να τις τοποθετήσω στο πλαίσιό τους.
<P>
Πρώτον, η πηγή των ανισορροπιών στον προϋπολογισμό εντοπίζεται στις δημοσιονομικές δαπάνες, όπως έχει αναγνωριστεί στο Fontainebleau. Δεύτερον, αν δεν είχε υπάρξει σοβαρή προσπάθεια ελέγχου των δαπανών της Ένωσης - στην οποία εσείς συμβάλατε - οι ανισορροπίες θα είχαν ενταθεί. Τέλος, το κόστος της διεύρυνσης πρέπει να κατανεμηθεί δίκαια σε συνάρτηση με την ικανότητα συνεισφοράς όλων των σημερινών κρατών μελών. Στην περίπτωση που θα υπάρξει συναίνεση για να δοθεί απάντηση στο θέμα των ανισορροπιών στον προϋπολογισμό, η Επιτροπή έχει εντοπίσει τρεις βασικές επιλογές που, εξάλλου, δεν αποκλείουν η μια την άλλη.
<P>
Μια πρώτη επιλογή θα ήταν η επιστροφή σε ένα σύστημα χρηματοδότησης ενοποιημένο και απλοποιημένο. Θα μπορούσε να υπάρξει απλοποίηση του συστήματος χρηματοδοτήσεων προς όφελος ενός μηχανισμού που θα βασιζόταν περισσότερο ή εξ ολοκλήρου, στον πόρο του ακαθάριστου εθνικού προϊόντος. Μια τέτοια απλοποίηση θα μπορούσε να συμπεριλάβει την σταδιακή κατάργηση του μηχανισμού των υπαρχουσών διορθώσεων. Ως δεύτερη επιλογή θα ήταν δυνατό να πραγματοποιηθεί μια διόρθωση από την πλευρά των εξόδων. Όπως ήδη ανέφερα, η συμφωνία του Fontainebleau τονίζει τον ρόλο που θα έπρεπε να έχουν οι κοινοτικές δαπάνες στη διόρθωση των ανισορροπιών στον προϋπολογισμό. Ένα σημαντικό μέρος του προϋπολογισμού, που προορίζεται σε διαρθρωτικές δαπάνες, συνεισφέρει βέβαια σε αυτές τις ανισορροπίες, αλλά σκόπιμα, δεδομένου ότι πρόκειται σαφώς για δαπάνες που προορίζονται για την ενίσχυση της οικονομικής και κοινωνικής συνοχής των κρατών μελών με μικρότερη ευμάρεια.
<P>
Το άλλο σημαντικό συστατικό στοιχείο των εξόδων εντοπίζεται στην Κοινή Γεωργική Πολιτική που δεν έχει αποστολή αναδιανομής μεταξύ των κρατών μελών. Στο μέτρο που η Κοινή Γεωργική Πολιτική βρίσκεται στη ρίζα ορισμένων ανισορροπιών στον προϋπολογισμό, θα μπορούσαμε να εξετάσουμε το ενδεχόμενο μείωσης της κοινοτικής συνεισφοράς στις άμεσες επιδοτήσεις προς τους αγρότες. Μια τέτοια επιλογή δεν θα σήμαινε φυσικά επανεθνικοποίηση της Κοινής Γεωργικής Πολιτικής από τη στιγμή που τα δικαιώματα των αγροτών θα παραμείνουν αμετάβλητα και οι αποφάσεις θα συνεχίσουν να λαμβάνονται στις Βρυξέλλες.
<P>
Μια τρίτη επιλογή θα ήταν η εισαγωγή ενός γενικευμένου διορθωτικού μηχανισμού. Ένας τέτοιος μηχανισμός θα ήταν εφαρμοστέος σε όλα τα κράτη μέλη που θα πληρούσαν τις απαραίτητες προϋποθέσεις. Για να αποφευχθεί η «έκρηξη» του ποσού των ακαθάριστων πόρων που θα έπρεπε να ανακατανέμονται μεταξύ των κρατών μελών θα πρέπει να προτιμηθεί στο πλαίσιο αυτού του συστήματος, ένα σύστημα μερικής πληρωμής των αρνητικών υπολοίπων του προϋπολογισμού πέραν ορισμένου κατώτατου ορίου περιορισμού.
<P>
Κύριε Πρόεδρε, κυρίες και κύριοι, αν η Επιτροπή παρουσιάζει σήμερα την έκθεσή της σχετικά με τους ίδιους πόρους, είναι γιατί επιθυμεί - και το επαναλαμβάνω - όλα τα χαρτιά να βρίσκονται στο τραπέζι για την τελική φάση των διαπραγματεύσεων για την Ατζέντα 2000. Με αυτά τα δεδομένα, η Επιτροπή εξακολουθεί να πιστεύει ότι η συζήτηση σχετικά με τα υπόλοιπα του προϋπολογισμού δεν πρέπει να επισκιάσει τη μελέτη ενός συστήματος χρηματοδότησης δίκαιου και αποτελεσματικού. Σχετικά με αυτό, θα ήθελα να υπογραμμίσω, για μια ακόμη φορά, ότι η Επιτροπή παρουσιάζει στην έκθεσή της διαφορετικές επιλογές χωρίς να εκφράζει προτιμήσεις για κάποιες από αυτές.
<P>
Τέλος, θα πρέπει εκόντες άκοντες , να λάβουμε υπόψη τις διαφορές όσον αφορά τις διαδικασίες λήψης αποφάσεων μεταξύ των δαπανών της Ένωσης και του συστήματος χρηματοδότησης. Σε αυτό το πλαίσιο, σας υπενθυμίζω ότι, σύμφωνα με την Επιτροπή, η εφαρμογή της Ατζέντα 2000 δεν απαιτεί οικονομικούς πόρους πέραν του τρέχοντος ανώτατου ορίου των ιδίων πόρων, και επομένως δεν επιβάλλει επείγουσα τροποποίηση της απόφασης σχετικά με τους ίδιους πόρους, την πολυπλοκότητα και το θεσμικό βάρος της οποίας γνωρίζει ο καθένας.
<P>
Αυτό ίσως να σημαίνει ότι διαθέτουμε αρκετό περιθώριο, ενδεχομένως έως την επόμενη διεύρυνση, για να σκεφτούμε σχετικά με τα ερωτήματα που θίγονται στην έκθεση και να λάβουμε τις απαραίτητες αποφάσεις με την επιβεβλημένη σοβαρότητα και ηρεμία.

<SPEAKER ID=100 LANGUAGE="DE" NAME="Haug">
Κύριε Πρόεδρε, κύριε Πρόεδρε Santer, σας ευχαριστώ πολύ για τη δήλωση στην οποία προβήκατε εκ μέρους της Επιτροπής. Την περιμέναμε διακαώς για αρκετό καιρό. Είπατε βέβαια ότι συντάξατε τη δήλωσή σας δίχως πάθος. Εγώ θα ήθελα να την είχατε συντάξει με πάθος και τότε ίσως να είχαμε τώρα ένα συζητήσιμο σχέδιο απόφασης. Αντί αυτού έχουμε την πραμάτεια ενός γυρολόγου που προσφέρει όλων των ειδών τις επιλογές, πραμάτεια με πατέντα βέβαια, αλλά τίποτα περισσότερο.
<P>
Καλά λοιπόν. Έχουμε συζητήσει και στο πλαίσιο του Κοινοβουλίου στοχοθετημένα και στο πλαίσιο της Επιτροπής Προϋπολογισμών διαπιστώσαμε την ύπαρξη ορισμένων συγκεκριμένων ζητημάτων. Το δικό μας σημείο εκκίνησης είναι το εξής: Υπάρχουν συμβατικές ρυθμίσεις που μας δεσμεύουν. Π.χ. το άρθρο 130 a, μάς λέει ότι η Κοινότητα δεσμεύεται να επιδείξει αλληλεγγύη μεταξύ των φτωχότερων και πλουσιότερων κρατών και θέτει ως έναν από τους στόχους της να μειώσει τις διαφορές στο επίπεδο ανάπτυξης των διαφόρων περιφερειών και την καθυστέρηση ανάπτυξης των μειονεκτικών περιοχών.
<P>
Αυτό είναι το ένα ζήτημα. Ταυτόχρονα η αποδοτικότητα των οικονομιών των κρατών μελών, όπως το περιγράψατε και εσείς, ακόμα και στο σύστημα του φόρου προστιθέμενης αξίας, αποτελεί ουσιαστικό συντελεστή για τον καθορισμό του ποσοστού της συνεισφοράς του κάθε κράτους στη χρηματοδότηση του Προϋπολογισμού της ΕΕ.. Αν κοιτάξουμε γύρω μας προσεκτικά θα διαπιστώσουμε ότι αυτό ισχύει πράγματι για όλα τα κράτη μέλη, με εξαίρεση τη Μεγάλη Βρετανία. Το ποσοστό της Μεγάλης Βρετανίας στο ΑΕΠ ανέρχεται στο 15, 9 % στο ΑΕΠ, αλλά το ποσοστό της συνεισφοράς της στη χρηματοδότηση του προϋπολογισμού είναι μόνο 9, 9 %. Έχετε ήδη περιγράψει τους λόγους για το φαινόμενο αυτό, δηλαδή την λεγόμενη βρετανική έκπτωση. Μολονότι οι συνεισφορές καταβάλλονται στον προϋπολογισμό κατά κάποιο τρόπο σύμφωνα με την αποδοτικότητα κάθε κράτους, μερικά κράτη μέλη ζητούν να μειωθεί η συνεισφορά τους. Σε αντίθεση προς το αίτημα αυτό προτείνεται ένα προοδευτικό σύστημα εσόδων ή και μία διεύρυνση του Προϋπολογισμού πέρα από το μέχρι τούδε ανώτατο όριο του 1, 27 % του ΑΕΠ, όπως είχε ξαναγίνει και σε προηγούμενα χρόνια. Τούτο οριστικοποιήθηκε με το πρωτόκολλο της Συνόδου Κορυφής του Κάρντιφ.
<P>
Τα κράτη μέλη που λίγο ή πολύ φωνάζουν για μία μείωση των συνεισφορών τους, στηρίζουν την επιχειρηματολογία τους στην αρχή των λεγόμενων καθαρών πληρωτών. Είπατε κάτι σχετικά με αυτό και δεν χρειάζεται να πω τίποτα για αυτή την άποψη που αποσκοπεί σε κάποια έννοια ισοδυναμίας, αλλά από μεθοδολογική σκοπιά είναι πολύ αμφισβητήσιμη. Ωστόσο, ένα πράγμα είναι σαφές. Αν κοιτάξουμε προσεκτικά, θα επισημάνουμε παρ' όλα αυτά εμφανείς ανισορροπίες μεταξύ των πλουσιότερων κρατών. Για παράδειγμα προκαλεί αμέσως εντύπωση ότι η Δανία, η δεύτερη μεγαλύτερη οικονομική δύναμη στο πλαίσιο της κοινότητας, εισπράττει από τον προϋπολογισμό σημαντικά υψηλότερα ποσά από εκείνα που καταβάλλει για τη χρηματοδότησή του. Ταυτόχρονα, χώρες με χαμηλό ΑΕΠ όπως η Σουηδία και οι Κάτω Χώρες φέρουν πολύ μεγαλύτερα βάρη κατά τη χρηματοδότηση, απ΄ ότι εισπράττουν από τον κοινό προϋπολογισμό.
<P>
Όταν όμως, όπως ειπώθηκε προ ολίγου, οι υφιστάμενες ανισορροπίες δεν οφείλονται στην πλευρά των εσόδων, τότε αναγκαστικά θα πρέπει να οφείλονται στην πλευρά των εξόδων. Και στο σημείο αυτό πιστεύω ότι στην Επιτροπή Προϋπολογισμών η συζήτηση και η επιχειρηματολογία ήταν καλύτερα στοχοθετημένες απ' ό, τι μας προτείνετε στη δήλωσή σας. Διότι βλέπουμε ότι τα κράτη μέλη έχουν ένα πολύ διαφορετικό μερίδιο στις κοινές πολιτικές. Ιδιαίτερα εμφανής γίνεται αυτή η άνιση κατανομή στην Κοινή Γεωργική Πολιτική.
<P>
Κράτη μέλη με υψηλό μερίδιο του γεωργικού τομέα και ένα υψηλό μερίδιο στις ενισχύσεις που χορηγούνται για την αναδιάρθρωση του γεωργικού τομέα, όπως για παράδειγμα η Δανία και η Γαλλία, εισπράττουν, ανεξάρτητα από την οικονομική τους αποδοτικότητα, πολύ υψηλότερες επιστροφές απ' ό, τι τα κράτη μέλη των οποίων το μερίδιο του γεωργικού τομέα είναι μικρότερο. Έτσι η ποσοστιαία συνεισφορά της Σουηδίας και της Γερμανίας στον προϋπολογισμό της Κοινότητας είναι διπλάσια από το ποσοστιαίο μερίδιό τους στη γεωργική πολιτική. Δεδομένου ότι το 45 % του προϋπολογισμού εισρέει στη γεωργική πολιτική, είναι προφανές ότι εδώ βρίσκεται η αιτία για τις υφιστάμενες ανισορροπίες.
<P>
Για τον λόγο αυτό είμαστε ευτυχείς που στη δήλωσή σας πραγματευθήκατε και τη δική μας προσέγγιση για τη μείωση των ανισορροπιών, δηλαδή τη μείωσή τους μέσω της συγχρηματοδότησης της γεωργικής πολιτικής. Εδώ, σημαντική προϋπόθεση είναι η ύπαρξη της τάσης να μετατεθεί το κέντρο βάρους της γεωργικής πολιτικής από τη διασφάλιση των τιμών προς την παροχή άμεσων εισοδηματικών ενισχύσεων και προς την προώθηση μέτρων για τη φροντίδα του φυσικού περιβάλλοντος καθώς και οικολογικών μέτρων. Η τάση αυτή θα πρέπει να ενισχυθεί και στο πλαίσιο της Ατζέντα 2000. Ήδη σήμερα το 50 % έως 60 % των γεωργικών δαπανών αφορούν την ενίσχυση της διάρθρωσης. Δεδομένου ότι τα μέτρα αυτά αποφέρουν επί τόπου, άμεσα καρπούς στα κράτη μέλη, είναι εύλογο, τα κράτη αυτά να συμμετέχουν στη χρηματοδότηση, όπως συμβαίνει και με τις υπόλοιπες διαρθρωτικές πολιτικές. Με αυτό δεν θα παραβιαζόταν το σύστημα, πράγμα που επισημάνατε και εσείς.
<P>
Για τον λόγο αυτό προτείνεται ακριβώς αυτή η εθνική συγχρηματοδότηση της γεωργικής πολιτικής. Τούτο δεν θα αποτελούσε μόνο ένα συνεπές βήμα στο πλαίσιο της λογικής της ανάπτυξης, αλλά θα οδηγούσε και σε μία σημαντική ελάφρυνση, ειδικά όσον αφορά το πρόβλημα των καθαρών πληρωμών. Πέραν όσων μπορούν ακόμα να ειπωθούν σχετικά με την πρότασή μας που συζητάμε αρχικά εδώ στο Σώμα, και για την οποία δεν έχουμε επομένως ακόμα αποφασίσει τυπικά - όπως για παράδειγμα ότι η πρότασή μας θα ενισχύσει τη δυναμική της κοινής γεωργικής πολιτικής - η συγκεκριμένη πρόταση έχει το αδιαμφισβήτητο πλεονέκτημα, σε σύγκριση με όλες τις άλλες επιλογές που αναφέρατε, ότι μπορεί να πραγματοποιηθεί. Δεν χρειάζεται ομόφωνη απόφαση του Συμβουλίου, παρά μόνο ειδική πλειοψηφία

<SPEAKER ID=101 NAME="Garriga Polledo">
Κύριε Πρόεδρε, κύριοι βουλευτές, κύριε Santer, θα ακούσετε σήμερα πολλές απόψεις, αλλά υπάρχει ένα αδιαμφισβήτο δεδομένο: αν το ακαθάριστο εγχώριο προϊόν της Ένωσης αυξάνεται με ρυθμό κατώτερο του 2, 5 % ετησίως, η σημερινή οροφή των ίδιων πόρων, 1, 27 %, δεν θα επαρκεί για την περαιτέρω ανάπτυξη των κοινοτικών πολιτικών, τη διατήρηση της πολιτικής συνοχής και τη χρηματοδότηση της διεύρυνσης προς Ανατολάς ταυτοχρόνως.
<P>
Θα γνωρίζετε - και μιλώ τώρα για την Επιτροπή ως Σώμα, διότι απουσιάζει ο κ. Santer - ότι πρόκειται να συναντήσετε εδώ μια πολύ ισχυρή πεποίθηση ότι ένα σύστημα χρηματοδότησης που δεν προβλέπει ως βασικές αρχές την προοδευτικότητα των φόρων και τη σχετική ευημερία είναι ένα σύστημα χρηματοδότησης που είναι εξαρχής άδικο και μη αλληλέγγυο.
<P>
Κύριε Liikanen, η Επιτροπή, στην οποία ανήκετε, έχει μολυνθεί από τον ιό της θεωρίας των καθαρών υπολοίπων και της τακτικής επιστροφής γι' αυτό και λάβατε την πολιτική απόφαση να συστήσετε την ανακατανομή των δαπανών, για να συμψηφιστούν τα καθαρά υπόλοιπα, αντί να συστήσετε την ανακατανομή των εισοδημάτων, που θα καθιέρωνε τη φορολογική προοδευτικότητα.
<P>
Η πρόταση που μας παρουσιάζει σήμερα η Επιτροπή δεν πρόκειται, λοιπόν, να λύσει τίποτα. Δεν θα προσθέσει ούτε ένα ευρώ στον κοινοτικό προϋπολογισμό και θα καταδικάσει τη δράση της Επιτροπής σε χρηματοδοτική στενότητα και αδράνεια. Κατά δεύτερον, η πρόταση που μας υποβάλλει η Επιτροπή είναι, από κάθε άποψη, οπισθοδρομική, όποια και αν είναι η εναλλακτική λύση που θα επιλεγεί τελικά.
<P>
Η πρόταση αντιβαίνει, επίσης, στη χρηματοδοτική αλληλεγγύη και τη συνοχή και είναι άδικη, όπως θα σας πουν στην πορεία της κοινοβουλευτικής διαδικασίας οι επιτροπές και οι Ευρωπαίοι γεωργοί. Είναι μεροληπτική, όπως θα σας πει και το Ευρωπαϊκό Συμβούλιο και επιπλέον είναι μία πρόταση ανάρμοστη για ένα κοινοτικό όργανο το οποίο θα έπρεπε να υπερασπίζει το κοινό συμφέρον, όπως φαντάζομαι ότι θα σας πει αυτό το Κοινοβούλιο.

<SPEAKER ID=102 LANGUAGE="PT" NAME="Miranda">
Κύριε Πρόεδρε, δεν αμφιβάλλουμε για τη σημασία της διεξαγωγής μιας εμπεριστατωμένης συζήτησης σχετικά με το σύστημα των κοινοτικών ιδίων πόρων, και προτιθέμεθα να εξετάσουμε προσεκτικά αυτό το έγγραφο. Η ανάγνωσή του, ωστόσο, επιβάλλει την αποσαφήνιση ορισμένων προκαταρκτικών ζητημάτων. Τα χρηματοδοτικά ζητήματα δεν μπορούν να εξετάζονται ανεξαρτήτως από το αντίστοιχο οικονομικό πλαίσιο όπου εντάσσονται. Και αυτό είναι γεγονός εφόσον επιθυμούμε να σκεφτόμαστε με βάση τη δίκαιη ανακατανομή των πόρων και την αλληλεγγύη. Οι έννοιες της ανακατανομής και της αλληλεγγύης θα πρέπει να λειτουργούν με ισορροπημένο τρόπο, είτε πρόκειται για τα έσοδα είτε για τις δαπάνες. Δεύτερο ζήτημα: ή θα προσδιορίζουμε τους στόχους και στη συνέχεια θα βρίσκουμε τα αναγκαία μέσα και τις κατάλληλες μορφές υλοποίησης αυτών των στόχων - και αυτή είναι η δική μας θέση -, ή θα καθορίζουμε ευθύς εξ αρχής τα μέσα και, κατόπιν τούτου, θα χαράζουμε τους στόχους που μπορούν να επιτευχθούν με τα συγκεκριμένα μέσα, μια λύση που φαίνεται ότι επιλέγει η Επιτροπή, συν τοις άλλοις με τον πιο περιοριστικό τρόπο: με το γνωστό ποσοστό του 1, 27 %.
<P>
Ακολουθώντας την πρώτη κατεύθυνση, καθίσταται πράγματι εφικτή και επιθυμητή μια συζήτηση σχετικά με το σύστημα των ιδίων πόρων, αποβλέποντας συγκεκριμένα στη διευθέτηση στρεβλώσεων που συνεπάγεται η εφαρμογή του ισχύοντος συστήματος, είτε αυτές που ανακοινώθηκαν είτε άλλες, που επίσης είναι σε γνώση μας. Είναι πολύ δύσκολο να λειτουργήσει το σύστημα πάνω στη σημερινή βάση.
<P>
Αλλά κατά κάποιο τρόπο η Επιτροπή διαστρέφει τη συζήτηση, από τη στιγμή που ήδη εξ αρχής, πριν ακόμη αυτή ξεκινήσει, επιλέγει να την καθοδηγήσει προς μία από τις κατευθύνσεις που προτείνει. Και αυτό συμβαίνει επειδή, καθώς φαίνεται, βασική της μέριμνα δεν είναι να επιλύσει το πρόβλημα των ιδίων πόρων αλλά να διευθετήσει τις υπάρχουσες ανισορροπίες. Γνωρίζει καλά πως δεν είναι δυνατόν να θέσει τέρμα στο βρετανικό χρηματοδοτικό πακέτο, ξέρει ότι η καθιέρωση του συστήματος των δίκαιων επιστροφών θα σηματοδοτούσε το τέλος της ίδιας της αντίληψης περί Κοινότητας και θα σήμανε τον τερματισμό της εφαρμογής της αρχής της αλληλεγγύης, ενώ, όπως διαπιστώσαμε, δεν πιστεύει στην προοπτική ενός συστήματος που θα θεμελιώνεται στην αρχή της προοδευτικότητας και θα στηρίζεται στο ΑΕΠ. Δεν της μένει παρά μία επιλογή: όχι αυτή της αύξησης των ιδίων πόρων αλλά η επιλογή που συνίσταται στην περικοπή των δαπανών, η διευθέτηση αυτού του προβλήματος μέσω της περικοπής των δαπανών. Αυτό ακριβώς μας προτείνει εδώ η Επιτροπή, δηλαδή είναι σαν να μη μας λέει απολύτως τίποτα, εφόσον δεν φέρνει κάτι το καινούριο στην παρούσα συζήτηση.

<SPEAKER ID=103 LANGUAGE="DE" NAME="Mόller">
Κύριε Πρόεδρε, κύριε Επίτροπε, χαίρομαι που η Επιτροπή σταθμίζει μία συγχρηματοδότηση της γεωργικής πολιτικής. Η συγχρηματοδότηση της γεωργικής πολιτικής είναι κατά την άποψή μου ο σωστός δρόμος. Η συγκεκριμένη πρόταση πετυχαίνει το πρόβλημα στον πυρήνα του καθώς έχει ως σημείο εκκίνησης την πλευρά των δαπανών του προϋπολογισμού. Παράλληλα, η επιλογή αυτή είναι δυνατόν, όπως ήδη ειπώθηκε, να ψηφισθεί στο Συμβούλιο με ειδική πλειοψηφία και δεν χρειάζεται η ομόφωνη αναθεώρηση της απόφασης για τους ίδιους πόρους. Η συζήτηση για τους καθαρούς πληρωτές όπως την είχε διεξαγάγει ο πρώην Υπουργός Οικονομικών Waigel μπορεί έτσι άνετα να μπει στο ράφι μαζί με τον υπουργό.
<P>
Στην περίπτωση που τα κράτη μέλη θα χρηματοδοτούσαν από την τσέπη τους το ήμισυ των άμεσων επιδοτήσεων στον γεωργικό προϋπολογισμό, αυτό θα σήμαινε για τη Γερμανία μία καθαρή ελάφρυνση ύψους 2, 4 δις γερμανικών μάρκων. Και η Μεγάλη Βρετανία θα είχε σημαντικά οφέλη από μία τέτοια μεταρρύθμιση, και συγκεκριμένα περίπου 2 δις γερμανικών μάρκων. Η βρετανική έκπτωση θα ήταν πια κάτι το ξεπερασμένο. Όταν το βάρος της χρηματοδότησης μεταφερθεί από την Ένωση στα κράτη μέλη, τότε θα πρέπει και ο προϋπολογισμός της ΕΕ να μειωθεί κατά το αντίστοιχο ποσό. Οτιδήποτε άλλο θα σήμαινε μία αδίστακτη αύξηση του προϋπολογισμού της ΕΕ που θα συναντούσε και στη Γερμανία την αντίδραση εκείνων οι οποίοι θα πρέπει να πληρώνουν από την τσέπη τους για τη συγχρηματοδότηση.
<P>
Κατά τη δική μου άποψη, δεν είναι συνεπώς δυνατόν να χρηματοδοτηθούν ταυτόχρονα, μέσω των πόρων που απελευθερώνονται, τα διευρωπαϊκά δίκτυα και η πολιτική της έρευνας ως ευρωπαϊκό πρόγραμμα για την απασχόληση. Η μεγαλόπνοη πολιτική για την απασχόληση πρέπει να εξακολουθήσει να αποτελεί υπόθεση των κρατών μελών και δεν μπορεί να χρηματοδοτηθεί σε ευρωπαϊκό επίπεδο

<SPEAKER ID=104 NAME="Samland">
Κύριε Πρόεδρε, κύριε Επίτροπε, ευχαριστώ πολύ για το σχέδιο που υποβάλατε. Πράγματι, για πρώτη φορά στην Κοινότητα έχει κατατεθεί ένα έγγραφο που εμφανίζει τους αριθμούς σε όλες τις λεπτομέρειες και καθιστά εμφανές το τι είναι ρεαλιστικό στο πλαίσιο της παρούσας συζήτησης και τι δεν είναι. Μπορούμε να πούμε, όπως και η κ. Mόller, ότι η έκπτωση Waigel, ήταν μη ρεαλιστική, ήδη από τη στιγμή που επινοήθηκε. Διότι όποιος πιστεύει ότι η Πορτογαλία θα αναλάβει τα κόστη που θέλουν να εξοικονομήσουν οι Γερμανοί και ότι το πορτογαλικό Κοινοβούλιο θα επικυρώσει την απόφαση αυτή, είναι εκτός πραγματικότητας. Για τον λόγο αυτό είναι καλό που το θέμα αυτό θα περάσει στο αρχείο.
<P>
Είναι επίσης καλό το γεγονός ότι θα περάσει στο αρχείο και η πρόταση της ισπανικής κυβέρνησης που υποστηρίζει την άποψη ότι οι καθαροί πληρωτές θα μπορούσαν να επιβαρυνθούν ακόμα περισσότερο και ότι η αδικία ή αυτό το κενό δικαιοσύνης το οποίο ήδη υπάρχει, μπορεί να γίνει ακόμα μεγαλύτερο. Και αυτό είναι επίσης ανόητο. Πρόκειται μόνο για τη δημιουργία ευνοϊκών προϋποθέσεων για τη διεξαγωγή των νέων διαπραγματεύσεων που θα λάβουν χώρα τον Μάρτιο του επόμενου έτους.
<P>
Στο σημείο αυτό θέλω όμως να τονίσω σαφώς - έχω χρησιμοποιήσει πολλές φορές την πρόταση αυτή και θέλω να την υπογραμμίσω και πάλι: η Ευρωπαϊκή Ένωση δεν είναι ταμιευτήριο, στο οποίο όλοι καταβάλλουν τις συνεισφορές τους για να τις εισπράξουν κατόπιν ανατοκισμένες με το υψηλότερο δυνατόν επιτόκιο. Είμαστε, όπως είπε η κ. Haug μία κοινότητα αλληλεγγύης και το σύστημα των ιδίων πόρων θα πρέπει να ανταποκρίνεται σε αυτό το αίτημα της κοινότητας αλληλεγγύης.
<P>
(Χειροκροτήματα) Από την άλλη πλευρά, οφείλουμε να διαπιστώσουμε ότι υπάρχει ένα κενό δικαιοσύνης που εδώ εμφανίζεται σαφώς και παραστατικά όσο ποτέ. Μειώνει και τον αριθμό εκείνων που φωνάζουν πιο δυνατά από όλους - δεν αναφέρομαι αυτή τη στιγμή στους δικούς μου συμπατριώτες, αλλά στους Ολλανδούς που φωνάζουν και αυτοί μαζί μας, διότι αν αφαιρέσει κανείς το αποτέλεσμα του Ρότερνταμ, τότε το ισοζύγιο των Κάτω χωρών ως καθαρού πληρωτή εμφανίζεται εντελώς διαφορετικό από εκείνο που επανειλημμένα ισχυρίζεται η ολλανδική κυβέρνηση. Με την έννοια αυτή οι συγκεκριμένοι αριθμοί είναι πολύ επιβοηθητικοί.
<P>
Κατά τα άλλα, - αυτό θα το έλεγα εάν ήταν ακόμα παρών ο κ. Santer, και θα πρέπει να ειπωθεί κάποτε στους Λουξεμβούργιους- όταν υπολογίζονται τα κόστη προσωπικού οι Λουξεμβούργιοι θα πρέπει να κρατούν το στόμα τους κλειστό. Συμφωνώ μαζί σας ότι θα πρέπει να ανταποκριθούν στις απόψεις μας, όταν πρόκειται να αναλάβουν κτίρια στο Λουξεμβούργο τα οποία θα πληρώσουμε εμείς ...
<P>
(Χειροκροτήματα) Θα πρέπει να κρατούν το στόμα τους κλειστό, μια και εκεί λειτουργούμε σαν ένα ζωντανό διαρθρωτικό ταμείο!
<P>
Αλλά τώρα ας στραφούμε στη βασική πολιτική γραμμή: Το θέμα είναι - και ισχύει το ίδιο και για τις Βρυξέλλες - να εξαλειφθούν οι ανισορροπίες που υπάρχουν ανάμεσα στα πλουσιότερα κράτη της Κοινότητας. Δεν είναι δυνατόν μια χώρα σαν τη Δανία, που σύμφωνα με το κατά κεφαλή ΑΕΠ είναι η πλουσιότερη χώρα της Κοινότητας, να είναι χώρα που εισπράττει καθαρά και μία χώρα όπως η Σουηδία να ανήκει στις χώρες των καθαρών πληρωτών. Κάτι δεν πάει καλά στο σύστημα.
<P>
Πού βρίσκεται το λάθος; Ακριβώς στο σημείο που εντοπίζεται σε μία από τις τρεις επιλογές: στον γεωργικό τομέα. Εκεί που γίνονται οι επιστροφές. 47 % των δαπανών διοχετεύονται στη γεωργική πολιτική. Μία χώρα με υψηλό γεωργικό μερίδιο έχει υψηλότερες επιστροφές και είναι για τον λόγο αυτό καθαρός εισπράττων. Δεν αποτελεί αδικία το ύψος των συνεισφορών των Δανών, αλλά, μέσω της πολιτικής δαπανών, τους επιστρέφονται μεγαλύτερα ποσά, έτσι ώστε να είναι καθαροί εισπράττοντες. Για τον λόγο αυτό θεωρώ ότι οδεύει προς τη σωστή κατεύθυνση η συγκεκριμένη υποβληθείσα πρόταση για έναν διορθωτικό μηχανισμό που δεν βασίζεται στην επανεθνικοποίηση, αλλά στη συγχρηματοδότηση, όπως γίνεται και στα διαρθρωτικά ταμεία, στους πόρους για την έρευνα, σε όλους τους πόρους. Όπως είπε η κ. Haug, η εν λόγω πρόταση έχει το μεγάλο μειονέκτημα ότι μπορεί να υλοποιηθεί με ειδική πλειοψηφία. Αυτό σημαίνει ότι για εκείνους που επιθυμούν να περιοριστούν στη χρήση του βέτο τους είναι σκούρα εδώ τα πράγματα.
<P>
Πρέπει να αναφερθώ και σε ένα δεύτερο σημείο, στην έκπτωση που γίνεται στη βρετανική συνεισφορά. Αυτή ίσχυε δικαίως - και αυτό θέλω να το πω ξεκάθαρα - όταν το 1984, το 71 % των πόρων του Προϋπολογισμού διοχετεύονταν στο γεωργικό τομέα - το 71 %! Τότε ίσχυε δικαίως, επειδή στην εν λόγω περίοδο οι επιστροφές των Βρετανών από τη γεωργία ήταν πράγματι 8-10 %. Σήμερα όμως οι Βρετανοί, έχουν μέσω αυτής της έκπτωσης στη συνεισφορά τους και μία έκπτωση στις πολιτικές που μετά από το 1984 ήταν καθοριστικές για την Κοινότητα. Για παράδειγμα η περιφερειακή και διαρθρωτική πολιτική. Μελλοντικά θα έχουμε τη διεύρυνση προς ανατολάς, και εδώ λέω αγαπητέ Terry ότι θα συναντήσει μεγάλες δυσκολίες ο σοσιαλδημοκράτης φίλος μου Tony Blair να θεμελιώσει το γιατί οι Βρετανοί που απαιτούν φωναχτά τη διεύρυνση προς ανατολάς θα πρέπει να εισπράττουν εις βάρος των άλλων μία επιπλέον έκπτωση για τη διεύρυνση αυτή. Θα συναντήσουν μεγάλες δυσκολίες.
<P>
(Χειροκροτήματα) Γνωρίζω βέβαια ότι αυτό είναι ένα πολύ πιο δύσκολο πεδίο, διότι εδώ πρόκειται για ομόφωνες αποφάσεις και για το λόγο αυτό λέω ξεκάθαρα: Χαρακτηριστικό της Κοινότητας αυτής ήταν πάντα ότι δεν προέβαλε ριζοσπαστικές απαιτήσεις. Αλλά αυτό για το οποίο πρέπει να προετοιμαστούμε, για το οποίο πρέπει να προετοιμαστούν οι Βρετανοί συνάδελφοί μου, είναι να βρεθεί κάποια ευφυής λύση σχετικά με τον τρόπο που θα συμβάλουμε στην επιτυχία μία σταδιακής κατάργησης της έκπτωσης συνεισφοράς για τομείς που δεν είναι «γεωργικοί', δηλαδή για τους τομείς που αφορούν την περιφερειακή και διαρθρωτική πολιτική και συνεπώς την αλληλεγγύη στην Κοινότητα και για τους τομείς που αφορούν τη μελλοντική διεύρυνση προς ανατολάς.
<P>
Και μία τελευταία φράση: Πιστεύω ότι το πακέτο που τέθηκε στο τραπέζι είναι ένα καλό πακέτο που συμπληρώνει το πακέτο της Ατζέντα 2000 και μπορεί να συμβάλει, ώστε τον Μάρτιο του 1999 να βρεθεί ένας συμβιβασμός: από τη μία πλευρά συνοχή στο θέμα της συγχρηματοδότησης και από την άλλη ενδιαφέρουσες ευφυείς λύσεις σχετικά με τη βρετανική έκπτωση που θα συμβάλουν στη μεταρρύθμιση της γεωργικής πολιτικής. Πιστεύω ότι στο μεγάλο καλάθι θα βρούμε μία καλή λύση.
<P>
(Χειροκροτήματα)
<SPEAKER ID=105 LANGUAGE="DE" NAME="Tillich">
Κύριε Πρόεδρε, αγαπητέ Detlev Samland, η σημερινή ομοσπονδιακή κυβέρνηση και στην ηγεσία της ο Helmut Kohl και ο Theo Waigel ήταν εκείνοι που απαίτησαν τη διόρθωση του υφιστάμενου συστήματος ιδίων πόρων. Και άλλα κράτη μέλη συντάχθηκαν με την απαίτηση αυτή και πρέπει να χαιρετίσουμε το γεγονός ότι η Επιτροπή υποβάλλει τώρα τη συγκεκριμένη πρόταση για αναδιάρθρωση και ομολογεί ότι εδώ υπάρχει μία ανισορροπία. Δύο πτυχές πρέπει να ληφθούν υπόψη για το μέλλον: Ποιο είναι το ύψος των δημοσιονομικών πόρων που διαθέτει ο Προϋπολογισμός της Ευρωπαϊκής Ένωσης και πόσο συνεισφέρει σε αυτόν το κάθε κράτος μέλος.
<P>
Μόνο σε αυτή τη βάση θα είναι δυνατή μία τίμια συζήτηση σε ό, τι αφορά την πλευρά των δαπανών, δηλαδή την Ατζέντα 2000. Κανείς δεν αμφισβητεί την αρχή της αλληλεγγύης όπως αυτή ρυθμίζεται στις Ευρωπαϊκές Συνθήκες. Αλλά αντηχούν ακόμα στα αυτιά μου τα λόγια που χρησιμοποίησε ο Ισπανός βασιλέας σήμερα το πρωί. Διαπίστωσε ότι η ΕΕ έχει αλλάξει, και εμείς όλοι στο Σώμα αυτό έχουμε αποφασίσει πολλές φορές ότι η ΕΕ θα αλλάξει ακόμα περισσότερο.
<P>
Συνεπώς δεν πρέπει απλά να αποδεχθούμε ότι το σύστημα αυτό θα μπορέσει να λειτουργήσει και στο μέλλον με τον τρόπο που λειτουργεί σήμερα. Για μερικά κράτη μέλη, οι ακαθάριστες συνεισφορές τους αυξάνονταν συνεχώς τα τελευταία χρόνια. Ωστόσο, οι επιστροφές σε αυτά τα κράτη μέλη παρέμειναν βασικά στο ίδιο επίπεδο. Το σημερινό σύστημα που προβλέπει έκπτωση για ένα κράτος μέλος έχει χάσει τη βάση του - εσείς το είπατε: ακόμα και στην περίπτωση της ΣΕΒ τους έγινε έκπτωση. Τα παραδοσιακά έσοδα έχουν χάσει τη σημασία τους και δεν συμβάλλουν στη διαφάνεια, αλλά μάλλον στη σύγχυση.
<P>
Κύριε Samland, ο Theo Waigel είχε προτείνει για τον λόγο αυτό να περιορισθεί η συνεισφορά του κάθε κράτους μέλους σε ένα ορισμένο ανώτατο ποσοστό του ΑΕΠ των κρατών μελών. Αυτός ο περιορισμός, κύριε Samland, δεν είναι μία απλή έκπτωση, αλλά πρέπει να ειδωθεί προ πάντων σε σχέση με τις μεταρρυθμίσεις στον γεωργικό τομέα, όμως όχι μόνον στον γεωργικό τομέα, αλλά και στην πολιτική για τη συνοχή καθώς και στη διαρθρωτική πολιτική. Αυτό αποτελεί και τη βάση εκκίνησης για μία μεγαλύτερη Ευρωπαϊκή Ένωση. Και τώρα θα το πω: Η συγχρηματοδότηση στον γεωργικό τομέα είναι μία ιδέα του συναδέλφου μας Bφge, αλλά ως συνήθως, καθώς προβλέπεται να έχει επιτυχία, η ιδέα αυτή απέκτησε φυσικά πολλούς πατεράδες.
<P>
(Αναταραχή) Δεν συμφωνώ με τη συνοπτική περίληψη της Επιτροπής, όπου η Επιτροπή διαπιστώνει ότι προς το παρόν δεν υφίσταται συγκεκριμένα ανάγκη για μία αναδιάρθρωση του σημερινού συστήματος ιδίων πόρων, ότι το σύστημα αυτό θα μπορούσε να λειτουργήσει και στην περίπτωση μίας διεύρυνσης. Αυτό δεν θεωρώ ότι θεμελιώνεται στη συνοπτική περίληψη της Επιτροπής.

<SPEAKER ID=106 LANGUAGE="FI" NAME="Seppδnen">
Αξιότιμε κύριε Πρόεδρε, το θέμα αφορά τώρα τους πληρωτές της διεύρυνσης της ΕΕ. Εάν κάνουμε περικοπές στους πόρους της συνοχής, οι πληρωτές της διεύρυνσης θα είναι οι χώρες που συμμετέχουν στη συνοχή. Εάν κάνουμε περικοπές στα διαρθρωτικά ταμεία, οι πληρωτές της διεύρυνσης θα είναι αναπτυσσόμενες περιφέρειες της ίδιας της ΕΕ. Εάν κάνουμε περικοπές στους πόρους της ΕΕ στον τομέα της γεωργικής πολιτικής, οι πληρωτές της διεύρυνσης θα είναι οι αγρότες των κρατών της ΕΕ. Εάν η χρηματοδότηση της Κοινής Γεωργικής Πολιτικής μεταφερθεί στους εθνικούς προϋπολογισμούς των κρατών μελών, οι πληρωτές της διεύρυνσης θα είναι οι φορολογούμενοι των κρατών μελών της ΕΕ. Εάν η Γερμανία πληρώσει λιγότερα στον κοινό προϋπολογισμό της ΕΕ, οι άλλες χώρες θα πληρώσουν περισσότερα για τη διεύρυνση. Εάν το Ηνωμένο Βασίλειο λάβει λιγότερες επιστροφές από τους πόρους της ΕΕ, οι φορολογούμενοι αυτής της χώρας θα πληρώσουν περισσότερα για τη διεύρυνση. Εάν από την συνεισφορά της Ολλανδίας αφαιρεθούν τα έσοδα τελωνειακών δασμών, τα οποία θεωρεί ώς ιδίους πόρους, δεν θα συνεισφέρει ως καθαρός πληρωτής των σημερινών εξόδων στον βαθμό που ισχυρίζεται. Εκ μέρους της δικής μου χώρας, της Φινλανδίας, δηλώνω ότι έαν τα τελωνειακά έσοδα συνυπολογιστούν, συνεισφέρουμε και εμείς ώς καθαροί πληρωτές.
<P>
Ευχαριστώ την Επιτροπή για τη δηλωσή της. Πρέπει να λέμε τα πράγματα με το ονομά τους. Δεν θα πετύχουμε να πραγματοποιήσουμε τη διεύρυνση, η οποία γίνεται με πολιτικά κριτήρια, χωρίς οικονομικές μετατοπήσεις εσόδων από όλα τα σημερινά κράτη μέλη στα μελλοντικά κράτη μέλη. Είναι αδύνατον να δεχθούμε ότι κάποια χώρα η οποία υποστηρίζει τη διεύρυνση δεν θα συμμετάσχει στις δαπάνες της. Βάσει αυτής της έκθεσης θα πρέπει να ξεκινήσει η αναζήτηση των πληρωτών.

<SPEAKER ID=107 LANGUAGE="ES" NAME="Colom i Naval">
Κύριε Πρόεδρε, αισθάνομαι βαθιά απογοητευμένος. Ακουσα με προσοχή την παρουσίαση του θέματος από την Επιτροπή και θέλω να πω, καθαρά και ξάστερα, ότι περίμενα περισσότερα. Ποιον σκεφτόσασταν, κύριοι της Επιτροπής; Την Ευρώπη ή τα κράτη μέλη;
<P>
Η Επιτροπή διατυπώνει τρεις προτάσεις, που, αν τις κοιτάξει κανείς καλά, είναι τέσσερις, σαν τους σωματοφύλακες, και καμία από αυτές δεν είναι λαμπρή. Εκ των πραγμάτων, στην προκειμένη περίπτωση και με τρόπο ακόμη πιο απτό από ό, τι για το σύνολο του Προγράμματος Δράσης 2000, η Επιτροπή διατυπώνει εξαιρετικά μετριοπαθείς προτάσεις από φόβο μην εξοργίσει το Συμβούλιο και, ειδικότερα, ορισμένα μέλη του Ευρωπαϊκού Συμβουλίου. Όλα τα κράτη είναι ίσα, αλλά, προφανώς, κατά τη γνώμη της Επιτροπής υπάρχουν μερικά κράτη που είναι πιο ίσα από άλλα. Δεν πρέπει να συγχέεται ο πολιτικός ρεαλισμός ή ο πραγματισμός με την αποφυγή ευθυνών και, κατά τη γνώμη μου, αυτό κάνει σε τελική ανάλυση η Επιτροπή στην πρότασή της.
<P>
H Eυρώπη βιώνει αυτή τη στιγμή μια πολύ σημαντική κατάσταση. Εγκρίναμε το Αμστερνταμ. Η επικύρωση της Συνθήκης είναι εν εξελίξει. Σε εκατό ημέρες θα χρησιμοποιούμε, τουλάχιστον στον χρηματοπιστωτικό τομέα, το ευρώ. Καταστρώνεται εμπρός μας το φιλόδοξο σχέδιο της διεύρυνσης της Ευρώπης, της Ένωσης. Και, ειλικρινά, η συζήτηση που πραγματοποιείται στην Ευρώπη δεν είναι, κατά τη γνώμη μου, στο ύψος των προκλήσεων. Ορισμένες δε φορές τείνει να επικεντρώνεται υπερβολικά στο δημοσιονομικό υπόλοιπο κράτους μέλους/Κοινότητας, που είναι μια λιγότερο ή περισσότερο μεταμφιεσμένη μορφή διεκδίκησης της αρχής της δίκαιης επιστροφής, την οποία όλοι επίσημα και κατηγορηματικά καταδικάζουμε.
<P>
Σε πολλά εθνικά κοινοβούλια και μέσα επικοινωνίας γίνεται λόγος για εθνικές συνεισφορές, λησμονώντας ότι όχι μόνο δεν χρησιμοποιούνται εδώ και χρόνια, αλλά και ότι η ίδια η Συνθήκη του Μάαστριχτ - εδώ και μερικά χρόνια - καταργεί το άρθρο 200 στο οποίο προβλέπονταν. Γίνεται εκλογική δημαγωγία στα εθνικά κοινοβούλια με βάση κάτι που δεν υπάρχει ούτε νομικά ούτε στην πράξη.
<P>
Εκτός αυτού, θυμόμαστε ότι κανείς δεν είναι στην Ευρωπαϊκή Ένωση για δημοσιονομικούς λόγους. Αν κάποιος ήταν, θα ήταν αρκετά φτωχός. Αν μιλάμε για υπόλοιπα, γιατί να μην μιλήσουμε και για άλλα υπόλοιπα; Γιατί να μην μιλήσουμε για το υπόλοιπο του εμπορικού ισοζυγίου; Γιατί να μην μιλήσουμε για το υπόλοιπο του ισοζυγίου πληρωμών; Εδώ ο ισολογισμός είναι πολύ πιο σύνθετος από οποιαδήποτε από τις διάφορες ερμηνείες που μπορούν να δοθούν στο υπόλοιπο του προϋπολογισμού. Πώς αξιολογούνται τα πολιτικά ή οικονομικά οφέλη του να ανήκει κανείς στο σχέδιο της Ευρωπαϊκής Ένωσης; Κατά τη γνώμη μου, η Επιτροπή θα έπρεπε να έχει το πολιτικό θάρρος να υποβάλει προτάσεις που να επιτρέπουν κάποια πολιτική πρόοδο. Δεν ξέρω αν πρόκειται για μυωπία ή για πολιτική δειλία. Δεν τόλμησε να σπάσει αυτήν την εθνικιστική δυναμική, που πραγματικά καταστρέφει το ευρωπαϊκό περιβάλλον, ενώ θα έπρεπε να υποβάλει, κατά τη γνώμη μου, μια πρόταση ευρωπαϊκού επιπέδου. Γίνεται λόγος για δημοκρατικό έλλειμμα, αλλά καμία από τις προτάσεις δεν το λύνει. Πρόκειται απλώς για συγκαλυμμένες εθνικές συνεισφορές. Πρέπει να υπάρξει ένας ευρωπαϊκός προϋπολογισμός διαφανής και αντιληπτός από τους πολίτες. Καμία πρόταση δεν συμβάλλει σ' αυτό. Είναι εντελώς άδικο να εξαρτάται η συμβολή κάθε πολίτη στον ευρωπαϊκό προϋπολογισμό από την ευρωπαϊκή χώρα όπου κατοικεί και όχι από το εισόδημα ή τον πλούτο του. Θεωρητικά, είμαστε όλοι σύμφωνοι με αυτήν την αρχή. Γιατί να μην προτείνουμε έναν ευρωπαϊκό μινι φόρο επί του εισοδήματος; Δεν μιλώ για ένα μεγάλο φόρο. Μιλώ για ένα φόρο ο οποίος πρέπει να χρηματοδοτεί έναν ευρωπαϊκό προϋπολογισμό και ο οποίος, μεταφραζόμενος σε μονάδα μέτρησης, θα αντιπροσωπεύει έναν καφέ την ημέρα επί ένα χρόνο στο κυλικείο του Πανεπιστημίου. Τόσο κοστίζει ο ευρωπαϊκός προϋπολογισμός, 240 Ecu ανά πολίτη. Δεν θα χρηματοδοτούνταν τα πάντα με αυτόν το φόρο για τον οποίο μιλάω. Αρκεί ένας πολύ απλός φόρος. Γιατί να μην διαχωρίζουμε στα τιμολόγια το κοινοτικό μέρος του ΦΠΑ; Ένα μέρος εθνικός ΦΠΑ, ένα άλλο μέρος κοινοτικός. Θα καθιστούσαμε τα ευρωπαϊκά όργανα πιο διαφανή και πιο υπεύθυνα από δημοκρατική άποψη. Και αν δεν έχει πολιτική αξία να κάνουμε κάτι τέτοιο, ας σεβαστούμε στην Ευρώπη την αρχή της αγοραστικής δύναμης, που αντικατέστησε στα ευρωπαϊκά κράτη την αρχή του κέρδους ως βάση των φόρων τον 19ο αιώνα - ούτε καν το 20ό, αφού πάει πάνω από ένας αιώνας που δεν την εφαρμόζουμε στα κράτη μέλη μας.
<P>
Θα ήθελα τουλάχιστον να υπογραμμίσω ότι η Επιτροπή δεν έχει περισσότερη βούληση να προχωρήσει από ό, τι τα ίδια τα κράτη μέλη και, αν δεν μπορούμε να προχωρήσουμε πιο πέρα και η συζήτηση πρέπει να περιορισθεί στην ανάλυση αυτών των προτάσεων, η γνώμη μου πως η πλειοψηφία των προτάσεων που διατυπώνει δεν αποτελούν ούτε καν καλό έγγραφο ανάλυσης, αλλά πολιτική οπισθοδρόμηση.

<SPEAKER ID=108 NAME="Αλαβάνος">
Κύριε Πρόεδρε, αν δεν κάνω λάθος η παγκόσμια οικονομία πηγαίνει σε κατάσταση ύφεσης; ταυτόχρονα, η Ευρωπαϊκή 'Ενωση βρίσκεται μπροστά στο δύσκολο εγχείρημα του Ευρώ, μέσα σε αυτές τις οικονομικές συνθήκες, ενώ είναι μπροστά μας η πρόκληση της διεύρυνσης. Στις συνθήκες αυτές, τί θα περίμενε κανείς από την Ευρωπαϊκή 'Ενωση και ειδικά τις ισχυρότερες χώρες; Θα περίμενε δείγματα αλληλεγγύης και δείγματα γενναιότητας. Και εδώ, και στη συζήτηση που κάνουμε εδώ μέσα, βλέπουμε μια λυπηρή εικόνα ευτελούς ιδιοτέλειας και εθνικισμού, και βλέπουμε τη Δανία απέναντι στη Γερμανία, και το Ηνωμένο Βασίλειο απέναντι στην Ολλανδία, εκπροσώπους ορισμένων από τις ισχυρότερες χώρες της 'Ενωσης να ενδιαφέρονται για τί; Και να στέλνουν τί μήνυμα; Πώς θα μείνουν περισσότερα λεφτά στην τσέπη μας από αυτά που δίνουμε στον προϋπολογισμό της Ευρωπαϊκής 'Ενωσης.
<P>
Πιστεύω ότι είναι μια κατάσταση που δεν είναι παραδεκτή, που δεν ανταποκρίνεται ούτε στο κλίμα, ούτε στις μεγάλες προκλήσεις που βρίσκονται μπροστά στην Ευρωπαϊκή 'Ενωση. Από αυτό το βήμα εγώ θα ήθελα απλώς να κάνω μια έκκληση προς την ελληνική κυβέρνηση, προς τον έλληνα πρωθυπουργό, μπροστά στους κινδύνους ειδικά της εθνικοποίησης της αγροτικής πολιτικής και της επιβάρυνσης των εθνικών προϋπολογισμών με τα βάρη της αγροτικής πολιτικής, να αντιμετωπίσουν σοβαρά τις προκλήσεις, αντί να διαφημίζουν τα ανύπαρκτα πακέτα Σαντέρ που έρχονται.

<SPEAKER ID=109 LANGUAGE="IT" NAME="Fantuzzi">
Κύριε Πρόεδρε, πράγματι, ο ιός των δημοσιονομικών καθαρών υπολοίπων μπορεί να προκαλέσει, αυτή είναι και η γνώμη μου, θανατηφόρες ασθένειες στην Ευρωπαϊκή Ένωση, επειδή θα πρέπει όλοι να θυμηθούμε τα καθαρά υπόλοιπα που προσέφερε η Ευρώπη σε όλους, και ιδιαίτερα στους πιο ισχυρούς. Υπάρχουν όμως προβλήματα στη πορεία και θεωρώ ότι δεν είναι σωστό ότι ο φόβος επίκλησης ενός θανατηφόρου ιού θα πρέπει να μας κάνει να λησμονήσουμε εξ ολοκλήρου αυτό το πρόβλημα. Το αντίθετο, είμαι πεπεισμένος κύριε Επίτροπε, ότι ίσως αυτή η συζήτηση θα έπρεπε να αρχίσει λίγο νωρίτερα, επειδή εδώ και αρκετό καιρό βρισκόταν σε λανθάνουσα κατάσταση.
<P>
Τώρα βλέπουμε τους κινδύνους και είναι σαφές ότι θα γίνει μεγάλη συζήτηση για αυτή την επιλογή αριθ. 2, αυτή που αφορά τη γεωργία, γιατί αν μη τι άλλο, έχει το πλεονέκτημα ότι δεν απαιτεί αμέσως μια ομόφωνη απόφαση. Υπάρχει όμως ο κίνδυνος ολόκληρη η συζήτηση για τη μεταρρύθμιση της Κοινής Αγροτικής Πολιτικής της Agenda 2000 να παρακαμφθεί τελείως από αυτή την πρόταση. Βρισκόμαστε ήδη σε ένα προχωρημένο σημείο της συζήτησης, και στο εσωτερικό του Κοινοβουλίου για τη πρόταση της μεταρρύθμισης των Κοινών Οργανώσεων της Αγοράς και διερωτώμαι εάν υπάρξει κάποιος ο οποίος θα επωφεληθεί της ευκαιρίας για να πει: «Ας πετάξουμε στον αέρα τα καπέλα μας, ας ξεκινήσουμε από το μηδέν, δεν γίνεται τίποτα», με κίνδυνο να αναβληθούν περαιτέρω οι αποφάσεις για την Κοινή Αγροτική Πολιτική που σύμφωνα με τη γνώμη μου, είναι πάντοτε πιο επείγουσες.
<P>
Οι ανισορροπίες της Κοινής Γεωργικής Πολιτικής δεν αποτελούν μια σημερινή ανακάλυψη, υπάρχουν εδώ και καιρό, δεν είναι μια ιατρική συνταγή και είναι το αποτέλεσμα πολιτικών επιλογών. Υπενθυμίζω ότι ο Επίτροπος McSharry, όταν, το 1992, πρότεινε τη μεταρρύθμιση, είπε: «Πρέπει να διανέμουμε εκ νέου τα κέρδη του γεωργικού προϋπολογισμού μεταξύ των χωρών, μεταξύ των παραγωγών, μεταξύ των περιφερειών». Υπήρξαν σαφείς επιλογές σε επίπεδο του Συμβουλίου «Γεωργίας» - όπου οι υπουργοί συχνά προσβάλλονται από τον ιό της αριθμομηχανής, όταν λαμβάνουν τις αποφάσεις τους - που εμπόδισαν την επίτευξη αυτών των αρχικών στόχων.
<P>
Τώρα, εάν κατά την διάρκεια αυτής της συζήτησης η πορεία μάς οδηγήσει σε ένα ποιοτικό άλμα σε ολόκληρη τη συζήτηση για να ξαναδώσουμε την αλληλεγγύη μας στη Κοινή Γεωργική Πολιτική, εγώ λέω: «Είναι καλοδεχούμενη και η σημερινή συζήτηση». Εάν όμως καταλήξουμε στην επανεθνικοποίηση του χρήματος, μόνο για να βοηθήσουμε κάποιον από πλευράς καθαρών υπολοίπων, αντίθετα έχω σοβαρές αντιρρήσεις. Πιστεύω ότι θα πρέπει να συζητήσουμε ολόκληρη τη διατύπωση της Κοινής Αγροτικής Πολιτικής. Υπάρχουν επίσης άλλες πιθανές, εναλλακτικές λύσεις για να δοθεί μεγαλύτερος χώρος στη πολιτική της ποιότητας, στις διαρθρωτικές πολιτικές, που αποτελούν τον δεύτερο πυλώνα που απουσιάζει από την Εθνική Γεωργική Πολιτική, χωρίς να επικαλούμεθα παντού και πάντοτε τον κίνδυνο της επανεθνικοποίησης
<P>
Είναι σαφές, το γνωρίζουμε, ότι υπάρχει η πρόκληση της επανεθνικοποίησης, όμως και σήμερα πορευόμαστε αναμφίβολα στο δρόμο της επανεθνικοποίησης και κατά με τη γνώμη μου, μια αλληλεγγύη από την αντίθετη άποψη είναι η χειρότερη από τις πιθανές επανεθνικοποιήσεις και γι' αυτό θα πρέπει να συζητήσουμε.

<SPEAKER ID=110 LANGUAGE="FR" NAME="Bourlanges">
Κύριε Πρόεδρε, όπως φαίνεται, παρεμβαίνω πάντα πριν από τον κ. Liikanen με την αίσθηση ότι δεν είναι η σειρά μου. Νομίζω ότι είναι κακός οιωνός για τη γενική έκθεση επί του προϋπολογισμού του επόμενου έτους. Θα ήθελα απλώς να πω μερικά λόγια όσον αφορά τις προτάσεις της Επιτροπής τις οποίες μόλις πληροφορηθήκαμε. Πιστεύω ότι η Επιτροπή κάνει μια πολύ ενδιαφέρουσα εργασία προκειμένου να επιλύσει ένα πρόβλημα ανεπίλυτο, το πρόβλημα του τετραγωνισμού του κύκλου.
<P>
Πώς να ικανοποιηθεί το σύνολο των συνεισφερόντων στον προϋπολογισμό της Ευρωπαϊκής Ένωσης με έναν προϋπολογισμό ο οποίος, αφενός και δικαίως είναι ένας προϋπολογισμός κάθετης διανομής η οποία ωφελεί τους λιγότερο ανεπτυγμένους αλλά εκλαμβάνεται σαν υποβιβασμός σε μειονεκτική θέση από τους περισσότερο ανεπτυγμένους και αφετέρου, και επίσης δικαίως, είναι ένας προϋπολογισμός μεταφοράς μεταξύ τομέων, από το 97 % του πληθυσμού προς το 3 % του αγροτικού πληθυσμού της Κοινότητας. Όταν έχουμε έναν προϋπολογισμό αυτής της τάξεως, είναι προφανές ότι όλοι ή τουλάχιστον μια μεγάλη πλειοψηφία, δεν μπορεί παρά να μένει ανικανοποίητη. Οι λύσεις που εξετάζει η Επιτροπή βασίζονται σε ένα παράδοξο σχήμα αντάξιο του Louis Caroll: ο φόρος που πρέπει να καταβάλει ο καθένας είναι συνάρτηση αυτών που εισπράττει από την Κοινότητα. Η θεμελειώδης αρχή, τόσο του περιορισμού των υπολοίπων όσο και της συγχρηματοδότησης του γεωργικού τομέα είναι: σου δίνω ό, τι έχεις ανάγκη με την προϋπόθεση ότι πληρώνεις αυτό που σου δίνω.
<P>
Η προσέγγιση αυτή προφανώς δεν είναι ικανοποιητική, αλλά η Επιτροπή είναι καταδικασμένη σε αυτή την άσκηση. Η μόνη πραγματική λύση συνίσταται στο να βγούμε από την αντίφαση στην οποία μας βυθίζουν τα κράτη, δηλαδή στο μπλοκάρισμα των κοινοτικών δαπανών. Όσο δεν θα διαθέτουμε μια αληθινή κοινοτική πολιτική, που να ενδιαφέρει τα δεκαπέντε κράτη μέλη σε σχέση με στόχους όπως η προστασία του περιβάλλοντος, τα δίκτυα μεταφορών, η χωροταξία, οι φορολογούμενοι της Ευρωπαϊκής Ένωσης δεν θα κατανονούν πλήρως τον προϋπολογισμό της Ένωσης, αλλά αυτό δεν μπορείτε να το κάνετε εσείς στη θέση των κρατών μελών.

<SPEAKER ID=111 LANGUAGE="EN" NAME="Brinkhorst">
Κύριε Πρόεδρε, θέλω απλά να πω ένα πράγμα. Είναι πολύ σημαντικό να υποβάλει η Επιτροπή σε αυτή τη συγκεκριμένη στιγμή μια ανακοίνωση σχετικά με τους πόρους. Όπως είπε ο Πρόεδρος κ. Santer, είναι η προϋπόθεση για να διεξαχθεί η κατάλληλη συζήτηση περί διεύρυνσης.
<P>
Η άποψης της ομάδας μου είναι ότι είναι εξαιρετικά σημαντικό να ασκήσουμε έντονη κριτική στην έννοια juste retour . Η έννοια juste retour βασιζόμενη σε καθαρές συνεισφορές μόνο, δεν θα μπορούσε να προσφέρει λύση στο πρόβλημα. Προφανώς, θα πρέπει να προσπαθήσουμε να πετύχουμε μια πιο δίκαιη λύση, αλλά αυτό απαιτεί μια ισορροπία βορά/νότου όπως και προοδευτικότητα των δημοσιονομικών συνεισφορών από όλα τα κράτη μέλη. Αυτή είναι η προσέγιση που θα ακολουθήσουμε.
<P>
Εναπόκειται στα κράτη μέλη να αναλάβουν τις ευθύνες τους, αλλά θα θέλαμε να συγχαρούμε την Επιτροπή που πήρε θέση σε αυτή την περίπτωση. Ήταν ίσως συνετό εκ μέρους σας που απλά συνοψίσατε διάφορες εναλλακτικές λύσεις, αλλά αυτές οι λύσεις είναι που πρέπει να τεθούν τώρα υπό συζήτηση.

<SPEAKER ID=112 NAME="Liikanen">
Κύριε Πρόεδρε, ίσως είναι καλό να θυμηθούμε ότι αυτή η έκθεση αντιπροσωπεύει μια υποχρέωση που είχε ανατεθεί στην Επιτροπή, σε μεγάλο βαθμό ήδη στο Εδιμβούργο. Η Σύνοδος Κορυφής του Εδιμβούργου αποφάσισε ότι η Επιτροπή πρέπει, πρώτα από όλα, να υποβάλει έκθεση για τη λειτουργία του συστήματος χρηματοδότησης, για το σύστημα ιδίων πόρων. Αυτό αποτελεί ένα μέρος της έκθεσης. Δεύτερον, έχουμε την υποχρέωση να υποβάλουμε έκθεση για το βρετανικό σύστημα επιστροφής των δασμών, που επίσης αποτελεί μέρος αυτής της έκθεσης. Τρίτον, ανατέθηκε στην Επιτροπή η υποχρέωση να υποβάλει έκθεση για τους ενδεχόμενους νέους ιδίους πόρους. Υπάρχει ένα εκτεταμένο παράρτημα πάνω σε αυτό το θέμα. Ελπίζω ότι θα έχουμε το χρόνο να δώσουμε προσοχή σε αυτό - είναι περίπου 30 σελίδες. Λάβατε τα έγγραφα πολύ αργά. Η απόφαση ελήφθη από την Επιτροπή ακριβώς πριν τις 12. Μη βιάζεστε λοιπόν, μελετήστε τα όλα.
<P>
Όσον αφορά το ζήτημα της δίκαιης επιστροφής και διαφάνειας, έχουμε δύο στόχους που δεν είναι πάντα εύκολο να συμβιβάσουμε. Κατ' αρχάς, εναντιωνόμαστε στην έννοια της δίκαιης επιστροφής. Δεν υπάρχει κάποια έννοια σύμφωνα με την οποία κάθε χώρα πρέπει να παίρνει πίσω όσα πληρώνει. Είμαστε φυσικά αντίθετοι σε αυτό. Η Ευρώπη και η Ευρωπαϊκή Ένωση δημιουργούν μεγάλη προστιθέμενη αξία που μοιράζονται όλες οι χώρες. Δεν μπορείτε να την δείτε απλά ως μια άσκηση λογιστικής. Αυτή είναι η μια πλευρά και είναι σαφής.
<P>
Δεύτερον, είμαστε υπέρ της διαφάνειας. Δεν μπορούμε να παίζουμε το κρυφτούλι όταν δεν έχουμε όλα τα αριθμητικά στοιχεία. Τώρα έχουν δημοσιευτεί όλα τα αριθμητικά στοιχεία και παράλληλα υπάρχει ένα ξεχωριστό παράρτημα, όπου γίνεται σαφές πόσο δύσκολο είναι να οριστούν διαφορετικές καθαρές θέσεις. Δεν υπάρχει μια απλή λύση για αυτό το ζήτημα. Τις παρουσιάζουμε όλες εδώ.
<P>
Όσον αφορά το χαρακτήρα της έκθεσης, επιθυμώ να τονίσω ότι έχουμε προτείνει τρεις δυνατότητες επιλογής με πολλές παραλλαγές. Σήμερα, η Επιτροπή αποφάσισε ότι υπάρχει η δυνατότητα εναλλαγής των επιλογών που παρουσιάζονται στην έκθεση, ότι μπορούν να γίνουν προσθήκες σε αυτές και να εκτείνονται στο χρόνο. Συνεπώς, αν παρουσιαστούν νέες δυνατότητες επιλογής που θα είναι καλά τεκμηριωμένες και θα τύχουν της υποστήριξης του ευρωπαϊκού λαού και των κρατών μελών, υπάρχουν ευρύτατα περιθώρια συζήτησης.
<P>
Θα κάνω μόνο μια παρατήρηση πάνω σε ορισμένα σημεία κάποιων προτάσεων. Στη σημερινή μας απόφαση και στην έκθεσή μας δηλώνουμε ότι η μετατόπιση του βάρους της χρηματοδότησης που συνεπάγονται κάποιες από αυτές τις δυνατότητες επιλογής, παρουσιάζει κάποια αρνητικά στοιχεία που ίσως χρειάζεται να αντισταθμίσουμε στα πλαίσια της λύσης μας. Αυτό είναι σαφές και, πριν εφαρμοστούν άλλες λύσεις, θα πρέπει να βρεθεί κάποια λύση για αυτά τα αρνητικά σημεία. Δεν μπορούμε να κάνουμε κάτι τέτοιο, αν δεν υπάρχει η απαιτούμενη συναίνεση για να προχωρήσουμε.
<P>
Η Επιτροπή έχει τώρα αρχίσει τη συζήτηση. Πρόκειται για την πρώτη δημόσια συζήτηση επί του θέματος. Είμαι σίγουρος ότι θα συνεχιστεί στα κράτη μέλη και, όταν έρθει η κατάλληλη στιγμή, θα μπορέσουμε να συμπεράνουμε αν είναι δυνατό να υποβληθεί μια πρόταση. Αυτή δεν ήταν πρόταση, αλλά απλά μια παρουσίαση της έκθεσης και των επιλογών.

<SPEAKER ID=113 NAME="Πρόεδρος">
Η συζήτηση έληξε.

<CHAPTER ID=6>
Μετανάστες
<SPEAKER ID=114 NAME="Πρόεδρος">
Η ημερήσια διάταξη προβλέπει την κοινή συζήτηση των ακόλουθων προφορικών ερωτήσεων:
<P>
B4-0484/98 της κ. d' Ancona, εξ ονόματος της Ομάδας του Ευρωπαϊκού Σοσιαλιστικού Κόμματος, προς το Συμβούλιο, για τους μετανάστες που εισέρχονται στην ΕΕ από τρίτες μεσογειακές χώρες-B4-0485/98 της κ. d' Ancona, εξ ονόματος της Ομάδας του Ευρωπαϊκού Σοσιαλιστικού Κόμματος, προς την Επιτροπή, για τους μετανάστες που εισέρχονται στην ΕΕ από τρίτες μεσογειακές χώρες-B4-0486/98 της κ. Schaffner, εξ ονόματος της Ομάδας Ένωσης για την Ευρώπη, προς το Συμβούλιο, για τους μετανάστες από μεσογειακές χώρες που εισρέουν στο έδαφος της Ευρωπαϊκής ·Ενωσης-B4-0487/98 της κ. Schaffner, εξ ονόματος της Ομάδας Ένωσης για την Ευρώπη, προς την Επιτροπή, για τους μετανάστες από μεσογειακές χώρες που εισρέουν στο έδαφος της Ευρωπαϊκής ·Ενωσης-B4-0488/98 της κ. Roth, του κ. Orlando και του κ. Voggenhuber, εξ ονόματος της Ομάδας των Πρασίνων στο Ευρωπαϊκό Κοινοβούλιο, προς την Επιτροπή, για την μετανάστευση από το χώρο της Μεσογείου.
<SPEAKER ID=115 LANGUAGE="NL" NAME="d' Ancona">
Κύριε Πρόεδρε, οι προφορικές ερωτήσεις που αφορούν την ανεξέλεγκτη εισροή μεταναστών από χώρες της μεσογειακής λεκάνης, ορμώνται πρώτα απ' όλα από το ενδιαφέρον μας για τους ανθρώπους αυτούς. Ανθρωποι που αναζητούν καλύτερες συνθήκες ζωής, σε αναζήτηση καταφυγίου από εμφυλίους πολέμους ή φυσικές καταστροφές, κυνηγημένοι από τις δυνάμεις της βίας και της καταπίεσης. Οι πρόσφυγες αυτοί συχνά δεν βρίσκουν την ελευθερία που αναζητούν, διότι χάνουν τη ζωή τους με τρόπο φρικτό, γίνονται θύματα δουλεμπόρων ή δεν γίνονται ευπρόσδεκτοι στη λεγόμενη «γη της Επαγγελίας». Πρόκειται, κύριε Πρόεδρε, για ένα ανθρώπινο δράμα. Ένα δράμα το οποίο, ωστόσο, δεν μπορεί και ούτε πρέπει να επιλυθεί από εκείνα τα κράτη μέλη τα οποία αντιμετωπίζουν το μεγαλύτερο πρόβλημα με τη μετανάστευση. Το δράμα αυτό είναι και δικό μας πρόβλημα, είναι και δική μας ανησυχία, και γι' αυτό ακριβώς χρειαζόμαστε, όπως τονίσαμε επανειλημμένως, λύση σε πανευρωπαϊκό επίπεδο και μία ευρωπαϊκή πολιτική για τη μετανάστευση.
<P>
Η απραξία του Συμβουλίου στα πλαίσια αυτά μας αφήνει άναυδους. Έρχεται σε πλήρη αντίθεση με τον πανικό ο οποίος χαρακτηρίζει την πολιτική για τους πρόσφυγες σχεδόν σε όλα τα κράτη μέλη. Χαίρομαι που η αυστριακή Προεδρία είχε το θάρρος να θέσει το ζήτημα αυτό στην ημερήσια διάταξη. Ωστόσο, θεωρώ υποκριτικό το γεγονός ότι οι υπουργοί Δικαιοσύνης δεν θέλησαν να το συζητήσουν, διότι θα δημιουργούσε προβλήματα με τη σύμβαση της Γενεύης για τους πρόσφυγες. Ναι, έτσι είναι, και ήταν απολύτως δικαιολογημένες οι επικρίσεις της Διεθνούς Αμνηστίας, της Ευρωπαϊκής Διαβούλευσης για τους Πρόσφυγες και τους Εξόριστους και της Ύπατης Αρμοστείας του ΟΗΕ για τους πρόσφυγες, ωστόσο, η στάση των κρατών μελών, κύριε Πρόεδρε, συγκαλύπτει το γεγονός ότι η πολιτική για το άσυλο που εφαρμόζουν εδώ και πολύ καιρό δεν συνάδει πλέον με την Σύμβαση της Γενεύης. Υπάρχει σήμερα μία τεράστια διαφορά μεταξύ αρχών και πραγματικότητας. Η ευρωπαϊκή προσέγγιση τη στιγμή αυτή είναι όλο και πιο περιοριστική, το φορτίο δεν κατανέμεται αλλά φορτώνεται στο γείτονα, και οι αιτούντες άσυλο φυλακίζονται και αποπέμπονται από την Ευρωπαϊκή Ένωση με απάνθρωπο τρόπο. Κύριε Πρόεδρε, η κατάσταση αυτή δεν μπορεί να συνεχιστεί. Θα πρέπει άμεσα να θεσπιστεί μία κοινή ευρωπαϊκή πολιτική για το άσυλο και τη μετανάστευση. Το αναθεωρημένο έγγραφο στρατηγικής της αυστριακής Προεδρίας θα πρέπει να αποτελέσει την βάση για κατάστρωση συγκεκριμένων σχεδίων. Επιπλέον, θα πρέπει, ίσως, να συζητηθεί η δυνατότητα δημιουργίας μίας κοινής πολιτικής για την υποδοχή προσφύγων και την εξέταση των αιτημάτων ασύλου στα σύνορα της Ευρώπης ή ακριβώς έξω από αυτά, από όπου οι πρόσφυγες μπορούν να διανέμονται κατευθείαν στα κράτη μέλη. Το σχέδιο αυτό, το οποίο παρουσιάστηκε αυτή την εβδομάδα από έναν ολλανδό βουλευτή, θα καταλήξει σίγουρα σε μία ευρωπαϊκή προσέγγιση του προβλήματος, διότι, επαναλαμβάνω καταλήγοντας, κύριε Πρόεδρε, το πρόβλημα της Μεσογείου απαιτεί μία κοινή ευρωπαϊκή λύση.

<SPEAKER ID=116 LANGUAGE="IT" NAME="Orlando">
Κύριε Πρόεδρε, αξιότιμοι συνάδελφοι, θα έλθει η ημέρα κατά την οποία επιτέλους θα αναγνωριστεί σαν θεμελιώδες δικαίωμα του ανθρώπου το δικαίωμα να αποφασίζει το μέρος όπου επιθυμεί να ζήσει. Αναμένοντας αυτή την ημέρα, εμείς θα πρέπει να κάνουμε μερικές παρατηρήσεις στα έγγραφα που αποτελούν αντικείμενο συζήτησης αυτό το απόγευμα. Ιδιαίτερα θεωρούμε - εγώ εξίσου με την Ομάδα των Πρασίνων - ότι δεν είναι δυνατόν να δεχθούμε μια πρόταση ψηφίσματος για τους ακόλουθους λόγους: καταρχάς, η μετανάστευση δεν είναι ένα πρόβλημα που αφορά μόνο τη Μεσόγειο. Στο έγγραφο που παρουσίασε η Σοσιαλιστική Ομάδα αναφέρεται μόνο ένα πρόβλημα που φαίνεται ότι προέρχεται αποκλειστικά από τον Νότο, σαν να μην υπήρχε η δυνατότητα να προερχόταν η μετανάστευση και από ανατολικά, από δυτικά ή από βόρεια
<P>
Η δεύτερη παρατήρηση αφορά την Europol. Δεν μας πείθει η αναφορά στην Europol και στη δέσμευσή της, επειδή απουσιάζει μια πραγματική προστασία των δεδομένων, όπως απουσιάζει και ένα ξεκάθαρο νομικό πλαίσιο στο οποίο θα ενσωματωθεί η δραστηριότητα της σε αυτό τον τομέα.
<P>
Αντίθετα, η τρίτη παρατήρηση, που θεωρώ ενδεδειγμένο να τονίσω, αναφέρεται στην ανάγκη της εντατικοποίησης του αγώνα κατά της παράνομης εκμετάλλευσης των μεταναστών, από εκείνες τις εγκληματικές οργανώσεις που εκμεταλλεύονται το δικαίωμα της μετανάστευσης. Τέλος, η μετανάστευση δεν μπορεί να θεωρηθεί πια ένα αστυνομικό ή συνοριακό πρόβλημα, αλλά ένα συνολικό, πολιτιστικό και οικονομικό πρόβλημα, που δεσμεύει βεβαίως την Ευρώπη για μια αναπτυξιακή πολιτική των χωρών προέλευσης των μεταναστών.
<P>
Τέλος, εύχομαι να διελευκανθεί το μυστήριο που αφορά το στρατηγικό έγγραφο της αυστριακής Προεδρίας που, όπως έχει αναγγελθεί, θα έπρεπε να φέρει την ημερομηνία της 1ης Ιουλίου και που τώρα φαίνεται ότι έχει αντικατασταθεί από ένα άλλο έγγραφο το οποίο εξακολουθεί να μην κοινοποιείται σε αυτό το Κοινοβούλιο, πράγμα το οποίο μας ανησυχεί για τις προθέσεις της αυστριακής Προεδρίας για το εν λόγω θέμα.

<SPEAKER ID=117 NAME="Ferrero-Waldner">
Κύριε Πρόεδρε, αξιότιμοι κυρίες και κύριοι βουλευτές, αφού ήδη αναφέρθηκε εδώ σε πρώτη γραμμή το αυστριακό έγγραφο στρατηγικής, θέλω να πω σχετικά μερικά λόγια προτού προχωρήσω σε μερικές παρατηρήσεις ως προς το ζήτημα των σχέσεων με τα κράτη της Μεσογείου.
<P>
Στόχος του αυστριακού στρατηγικού εγγράφου δεν είναι σε καμία περίπτωση να αντικαταστήσει τη Σύμβαση της Γενεύης για το καθεστώς των προσφύγων και τα μέσα που περιέχει, και αυτό θέλω να το τονίσω ήδη στην αρχή, επειδή υπήρξαν μερικές παρανοήσεις σχετικά με το θέμα αυτό. Πρόκειται μεταξύ άλλων πολύ περισσότερο για συμπληρωματικά προστατευτικά συστήματα που αφορούν εκτοπισμένους λόγω πολέμου, για εξαιρετικές περιπτώσεις από ανθρωπιστική άποψη και για άλλους τομείς που δεν προβλέπει η Σύμβαση της Γενεύης. Θέλω επίσης να επισημάνω ότι το θέμα της μετανάστευσης και του ασύλου στο πλαίσιο της συνεργασίας στην ΕΕ δεν είναι βασικά και τόσο καινούργιο, διότι, ήδη το 1991 η Ευρωπαϊκή Επιτροπή, με δύο ανακοινώσεις της για το δικαίωμα πολιτικού ασύλου και την εισροή μεταναστών, είχε πραγματευθεί τον καθορισμό μίας στρατηγικής σε ευρωπαϊκό επίπεδο σε σχέση με την πολιτική για τη μετανάστευση.
<P>
Αλλά εδώ δεν θα ασχοληθώ με την ιστορικής τότε σημασίας πρωτοβουλία, αλλά θέλω να παρουσιάσω σύντομα μερικές ουσιαστικές λεπτομέρειες από το έγγραφο στρατηγικής. Υπάρχει μία διακήρυξη αρχών του 1992 σχετικά με τη μεταναστευτική πολιτική. Στη δήλωση αυτή συμπεριλαμβάνονται και μερικά συγκεκριμένα στρατηγικά σημεία που πρόκειται σήμερα να χρησιμεύσουν και στον προσανατολισμό της μελλοντικής μεταναστευτικής πολιτικής. Ανάμεσά τους βρίσκεται και η κοινή βούληση να μειωθούν οι αιτίες της μετανάστευσης με τη λήψη κατάλληλων μέτρων για τις περιοχές προέλευσης των μεταναστών, να αναπτυχθεί μία κοινή πολιτική για την προσωρινή προστασία των εκτοπισμένων, να καταπολεμηθεί η παράνομη μετανάστευση, να συναφθούν συμφωνίες με τις χώρες προέλευσης και διέλευσης, να επικυρωθεί η Σύμβαση του Δουβλίνου και να ψηφισθεί η Σύμβαση για τα εξωτερικά σύνορα.
<P>
Η διακήρυξη αρχών δεν είχε επηρεάσει τότε μόνιμα την πολιτική της Ευρωπαϊκής Ένωσης σχετικά με τη μετανάστευση και το δικαίωμα πολιτικού ασύλου. Επίσης, οι συγκεκριμένες δηλώσεις προθέσεων δεν μεταφέρθηκαν σχεδόν καθόλου στην πράξη. Το 1994 η Ευρωπαϊκή Επιτροπή προέβη σε μία νέα ευρεία προσπάθεια για την ανάπτυξη ενός σχεδίου για τη μεταναστευτική πολιτική και παρουσίασε στο Συμβούλιο και στο Ευρωπαϊκό Κοινοβούλιο μία ευρύτατη και ουσιαστικότατη ανακοίνωση σχετικά με την πολιτική για τη μετανάστευση και το δικαίωμα πολιτικού ασύλου. Σκοπός εκείνου του ολοκληρωμένου σχεδίου για τη μετανάστευση ήταν η εξεύρεση μίας ολοκληρωμένης και συνεκτικής απάντησης στις πραγματικές εξελίξεις, ο καθορισμός των κύριων στοιχείων-κλειδί ενός αποτελεσματικού χειρισμού της μετανάστευσης καθώς και η οριοθέτηση ενός νέου πλαισίου δράσης της Ένωσης.
<P>
Η Ευρωπαϊκή Επιτροπή όρισε ως κεντρικά στοιχεία-κλειδί τις δραστηριότητες κατά της μεταναστευτικής πίεσης, τους αποτελεσματικούς ελέγχους για τους εισερχόμενους μετανάστες καθώς και την ενίσχυση της θέσης των νόμιμα εισερχόμενων μεταναστών. Όσον αφορά τον βαθμό στον οποίο υλοποιήθηκε το σχέδιο αυτό, μπορούμε σήμερα, μετά από τέσσερα χρόνια, να διαπιστώσουμε ότι μόνο σε τρεις τομείς σημειώθηκαν σαφώς εμφανείς και μετρήσιμες επιτυχίες. Με αυτό δεν πρέπει ωστόσο να παραβλέψουμε το αποτέλεσμα των εργασιών στον τρίτο πυλώνα, δηλαδή περίπου 70 νομικές πράξεις του Συμβουλίου στον τομέα της μετανάστευσης. Έχει οπωσδήποτε επιτελεσθεί σοβαρό έργο. Ωστόσο, η Ευρωπαϊκή Ένωση δεν κατόρθωσε πραγματικά να παρακολουθήσει την πραγματικότητα της μετανάστευσης με τρόπο που να διαπιστώνεται εμπειρικά.
<P>
Θεωρούμε αναγκαίο να ασχοληθούμε από την αρχή με το συγκεκριμένο ζήτημα και για τον λόγο αυτό συντάχθηκε το αυστριακό έγγραφο στρατηγικής. Θα διαβιβασθεί στο Κοινοβούλιο το ταχύτερο δυνατόν, μετά από έναν πρώτο γύρο στην ομάδα Κ4.
<P>
Και τώρα μερικά λόγια εν συντομία σχετικά με τις μεσογειακές χώρες. Γενικά, τα τελευταία χρόνια, το Συμβούλιο ήδη έχει υιοθετήσει μία σειρά νομικών πράξεων σε σχέση με την παράνομη μετανάστευση οι οποίες ισχύουν και για τις σχέσεις με τις μεσογειακές χώρες. Ιδιαίτερη προσοχή δόθηκε εδώ προπάντων σε ζητήματα που αφορούσαν την επιστροφή των παράνομα εισερχόμενων μεταναστών στην πατρίδα τους ή σε χώρες διέλευσης και ψηφίσθηκαν οι ακόλουθες νομικές πράξεις: ένα τυποποιημένο ταξιδιωτικό έγγραφο για την επιστροφή των υπηκόων τρίτων χωρών, ένα πρότυπο σχέδιο διμερούς συμφωνίας μεταξύ ενός κράτους μέλους και μίας τρίτης χώρας για την αποδοχή των επιστρεφόντων καθώς και τυποποιημένες ρήτρες που θα μπορούν να ενσωματώνονται σε μελλοντικές μικτές συμφωνίες.
<P>
Επιπλέον θέλω επίσης να επισημάνω ότι το Συμβούλιο, σύμφωνα με την απόφασή του της 16ης Δεκεμβρίου 1996, παρακολουθεί τακτικά την πραγματική εφαρμογή των νομικών πράξεων που εξέδωσε στους τομείς των παράνομα εισερχομένων μεταναστών, της αποδοχής των επιστρεφόντων, της παράνομης απασχόλησης υπηκόων τρίτων χωρών και της συνεργασίας κατά την εκτέλεση αποφάσεων για απέλαση.
<P>
Το Συμβούλιο γνωρίζει ότι το τυποποιημένο ταξιδιωτικό έγγραφο της ΕΕ χρησιμοποιείται με επιτυχία από μερικά κράτη μέλη στις σχέσεις τους με τρίτες χώρες. Εξάλλου οι τυποποιημένες ρήτρες για την αποδοχή των επιστρεφόντων χρησιμεύουν αυτόν τον καιρό ως βάση για τις διαπραγματεύσεις με την Αίγυπτο, τον Λίβανο και τη Συρία σχετικά με τη Συμφωνία Σύνδεσης Ευρώπης Μεσογείου.
<P>
Ακόμα δύο λόγια στον κ. βουλευτή Orlando σχετικά με την Europol και τα προβλήματα που αναφέρθηκαν. Τα προβλήματα αυτά τα γνωρίζουν τόσο το Συμβούλιο όσο και η Προεδρία του Συμβουλίου και καταβάλλονται προσπάθειες για τη λύση τους. Όσον αφορά την αναπτυξιακή συνεργασία με τις μεσογειακές χώρες, αυτή περιέχεται στο πρόγραμμα MEDA. Φυσικά θα πρέπει και εδώ να συνεισφέρουμε, αλλά αυτό αποτελεί ένα από τα κύρια στοιχεία της λεγόμενης διαδικασίας της Βαρκελώνης και στο σημείο αυτό γίνονται επίσης πολλά πράγματα.

<SPEAKER ID=118 NAME="Brittan, Sir Leon">
Κύριε Πρόεδρε, κυρίες και κύριοι, η Επιτροπή συμμερίζεται τις ανησυχίες του Κοινοβουλίου για την εισροή μεταναστών από μεσογειακές χώρες, που προσπαθούν να εισέλθουν παράνομα στο έδαφος των κρατών μελών. Όπως έχει καταστεί σαφές, εξ ονόματος της Προεδρίας, αυτό το φαινόμενο δεν επηρεάζει μόνο τα νότια κράτη μέλη. Οι μεταναστευτικές πιέσεις αποτελούν πραγματικές και περίπλοκες προκλήσεις για ολόκληρη την Ευρωπαϊκή Ένωση.
<P>
Πολύ συχνά, πίσω από αυτό το φαινόμενο κρύβεται το οργανωμένο έγκλημα. Αυτοί οι ενδεχόμενοι παράνομοι μετανάστες συγκαταλέγονται μεταξύ εκείνων που αναζητούν απεγνωσμένα καλύτερες συνθήκες διαβίωσης και πέφτουν μερικές φορές θύματα της εμπορίας ανθρώπων. Αξίζει να δοθεί επείγουσα και ειδική προσοχή στο αγώνα για την καταπολέμηση αυτού του επαίσχυντου εγκλήματος.
<P>
Συμφωνώ απόλυτα ότι η μοναδική πρακτικά εφαρμόσιμη λύση είναι να υιοθετήσουμε μια καθολική και μακροπρόθεσμη στρατηγική, όπως ορίστηκε στην ανακοίνωση της Επιτροπής το 1994 για την πολιτική μετανάστευσης και ασύλου, στην οποία έχει ήδη γίνει αναφορά. Αυτό το έγγραφο αναγνώρισε τρεις τύπους μέτρων: ενέργειες για την αντιμετώπιση των βαθύτερων αιτιών της αναγκαστικής μετανάστευσης, ενέργειες για τη διαχείριση της εισροής μεταναστών και δράσεις για την ενσωμάτωση των υπηκόων τρίτων χωρών που κατοικούν νόμιμα στην Ευρωπαϊκή Ένωση. Είναι σαφές ότι χρειαζόμαστε μια πολυκλαδική μέθοδο προσέγγισης στην οποία θα συμμετάσχουν όλοι οι αρμόδιοι φορείς. Οι ενέργειες επιβολής του νόμου είναι σημαντικές, αλλά όχι αρκετές. Θα πρέπει να συνδυάσουμε συντονισμένες ενέργειες στους τομείς της δικαστικής και αστυνομικής συνεργασίας, της εξωτερικής πολιτικής, της εμπορικής πολιτικής και της αναπτυξιακής συνεργασίας.
<P>
Έχουν ήδη αναπτυχθεί κάποιες δραστηριότητες σε επίπεδο Ευρωπαϊκής Ένωσης. Το 1996, επεκτάθηκε το πεδίο δραστηριότητας της ευρωπαϊκής μονάδας ναρκωτικών για να καλύψει τον αγώνα κατά της εμπορίας ανθρώπων. Όταν λειτουργήσει κανονικά η Europol, ελπίζουμε ότι αυτές οι δραστηριότητες θα εντατικοποιηθούν. Ένα συγκεκριμένο πρόγραμμα για την κατάρτιση και ανταλλαγή ατόμων που είναι αρμόδια για την καταπολέμηση της εμπορίας ανθρώπων, το πρόγραμμα STOP, εγκρίθηκε από το Συμβούλιο το Νοέμβριο του 1996.
<P>
Η Επιτροπή έχει επίσης καταθέσει δύο προτάσεις σχετικά με την προσωρινή προστασία και την αλληλεγγύη μεταξύ των κρατών μελών σε περιπτώσεις μαζικών εισροών εκτοπισμένων. Αυτές οι προτάσεις θα δώσουν τη δυνατότητα στα κράτη μέλη να αντιμετωπίσουν πιο αποτελεσματικά καταστάσεις, όπως αυτή που αντιμετωπίζουμε τώρα στο Κοσσυφοπέδιο. Η ανάγκη να παρέχουμε διεθνή προστασία σε άτομα που φεύγουν από τις ζώνες πολέμου είναι ασφαλώς ένα ζήτημα που διαφέρει από την παράνομη μετανάστευση και το ίδιο το Κοινοβούλιο ανέλαβε την πρωτοβουλία για δύο νέες γραμμές προϋπολογισμού, σχετικά με την υποδοχή και τον επαναπατρισμό αυτών των ανθρώπων. Η πρώτη προκαταρκτική έκθεση για την εφαρμογή αυτών των γραμμών προϋπολογισμού έχει ήδη μεταβιβαστεί στο Κοινοβούλιο.
<P>
Προκειμένου να αντιμετωπιστεί αυτή η μεταναστευτική ροή, είναι βασικό να ενισχυθεί η συνεργασία με τις ενδιαφερόμενες τρίτες χώρες. Το πλαίσιο αυτής της συνεργασίας, σε ό, τι αφορά αυτό το τμήμα του πλανήτη, είναι η Ευρωμεσογειακή συνεργασία. Ένας από τους βασικούς στόχους του προγράμματος MEDA είναι πράγματι η υποστήριξη της οικονομικής μετάβασης και της κοινωνικοοικονομικής ανάπτυξης στην περιοχή της Μεσογείου. Με αυτό τον τρόπο συμβάλλουμε στην αύξηση της ευημερίας στην περιοχή και ελπίζουμε ότι μειώνουμε τις μεταναστευτικές πιέσεις. Επιπλέον, το MEDA μπορεί να στηρίξει συγκεκριμένα μέτρα, σύμφωνα με τη Δήλωση της Βαρκελώνης, για την αντιμετώπιση της παράνομης μετανάστευσης. Θα χρηματοδοτήσουμε, για παράδειγμα, ένα σεμινάριο στην Ισπανία για την κατάρτιση της αστυνομίας σε αυτό το θέμα. Υποστηρίζουμε επίσης μια συνάντηση στις Κάτω Χώρες για ζητήματα μετανάστευσης σε όλη την κλίμακα. Θα πρέπει να γίνει κατανοητό ότι, σύμφωνα με τον κανονισμό του, το MEDA δεν μπορεί να χρησιμοποιηθεί για τη χρηματοδότηση μέτρων στα κράτη μέλη για την καταπολέμηση της νόμιμης μετανάστευσης. Αυτό θα έρχονταν σε αντίθεση με τον κανονισμό και, κάτι που είναι ακόμη πιο σημαντικό, θα έδινε ένα λάθος πολιτικό μήνυμα στους εταίρους μας στην περιοχή της Μεσογείου.
<P>
Η Επιτροπή συμφωνεί με την άποψη ότι η ενίσχυση της συνεργασίας σε ευρωπαϊκό επίπεδο είναι αποφασιστικής σημασίας για την αντιμετώπιση της μεταναστευτικής ροής. Η εφαρμογή της Συνθήκης του Αμστερνταμ θα δώσει μια καλή ευκαρία να εντείνουμε περισσότερο τις προσπάθειές μας και να αναπτύξουμε νέα και πιο αποτελεσματικά μέσα σε όλες αυτές τις περιοχές.
<P>
Μπορώ να σας διαβεβαιώσω ότι η Επιτροπή θα αξιοποιήσει στο έπακρο αυτές τις νέες διατάξεις προκειμένου να βοηθήσει στην αντιμετώπιση της μεταναστευτικής ροής, να εντείνει τον αγώνα καταπολέμησης της εμπορίας ανθρώπων και να βελτιώσει, παράλληλα, την κατάσταση των θυμάτων.

<SPEAKER ID=119 LANGUAGE="ES" NAME="Τerrσn i Cusν">
Kύριε Πρόεδρε, μου άρεσε που άκουσα την απάντηση του Συμβουλίου και της Επιτροπής πριν από αυτήν την παρέμβαση. Συμφωνώ ότι πρέπει να ληφθούν μεσοπρόθεσμα και καθολικά μέτρα. Αυτό, όμως, δεν μπορεί να μας εμποδίσει να λάβουμε μέτρα, σήμερα, για τα προβλήματα που έχουμε και που αντιμετωπίζουμε.
<P>
Σε ορισμένα σημεία η Ευρωπαϊκή Ένωση απέχει λίγο περισσότερο από δέκα χιλιόμετρα από τη Βόρειο Αφρική. Και αυτό το στενό υδάτινο πεδίο μετατρέπεται σε γιγάντιο κοινό τάφο για ορισμένα από τα άτομα που προσπαθούν να το διασχίσουν. Ορισμένοι πεθαίνουν στην προσπάθεια, όχι χωρίς να έχουν πληρώσει προηγουμένως γενναία τους νεκροθάφτες τους.
<P>
Υπάρχουν εκατοντάδες ανθρώπινα όντα που έχουν πληγεί από αυτήν την τραγωδία. Δεν φθάνουν στις τηλεοράσεις μας, αν δεν συμβεί κάτι πολύ, πολύ σοβαρό, όπως αυτό που συνέβη στις ιταλικές ακτές. Η καθημερινή καταστροφή, η καταστροφή της κάθε μέρας, σπάνια φθάνει σ' εμάς, σπάνια την πληροφορούμαστε, είναι σιωπηλή.
<P>
Αλλοι συλλαμβάνονται και κρατούνται σε στρατόπεδα λιγότερο ή περισσότερο κατάλληλα να τους δεχθούν. Οι Αλγερινοί, για παράδειγμα, η κατάσταση των οποίων δεν απέχει πολύ από εκείνη που ανέφερε ο κ. Επίτροπος σε σχέση με το Κοσσυφοπέδιο, φεύγουν από την πατρίδα τους, που έχει μετατραπεί σε πυριτιδαποθήκη, και στην Ευρωπαϊκή Ένωση ή δεν βλέπουμε ή δεν θέλουμε να δούμε ότι συμβαίνει αυτό. Συνωστίζονται, συναθροίζονται π.χ. στη Ceuta και τη Melilla, πόλεις που δεν απέχουν πολύ από την πατρίδα τους.
<P>
Προσωπικά πιστεύω ότι η Ευρωπαϊκή Ένωση έχει μέσα για να αντιμετωπίσει αυτήν την κατάσταση, περισσότερα από όσα μερικές φορές χρησιμοποιούμε. Μιλώ - όπως μίλησε και ο κ. Επίτροπος και η Προεδρεύουσα του Συμβουλίου - για τους μηχανισμούς που προβλέπονται στον τρίτο πυλώνα για τον έλεγχο της διασυνοριακής διακίνησης. Μιλώ, προφανώς, για την αστυνομική συνεργασία και για τον διάλογο με τις τρίτες χώρες, για να προσπαθήσουμε να καταπολεμήσουμε από κοινού αυτή τη διακίνηση ανθρώπινων όντων, για να προσπαθήσουμε να καταπολεμήσουμε από κοινού όλα όσα συμβάλλουν σε αυτήν την καταστροφή.
<P>
Πρέπει όμως, κύριε Πρόεδρε, να λάβουμε επίσης μέτρα για να αντιμετωπίσουμε την κατάσταση των θυμάτων, για να αντιμετωπίσουμε την κατάσταση εκείνων που, μέσω της μαφίας ή με τη δική τους θέληση, αναζητώντας μια καλύτερη ζωή, φεύγουν από τη χώρα τους και προσπαθούν να φθάσουν στις ακτές μας, όχι για να ζήσουν στις χώρες της Νότιας Ευρώπης, πολλές φορές, αλλά για να συνεχίσουν το ταξίδι τους προς τον Βορρά. Κάποιοι από αυτούς συνελήφθησαν κοντά στo σπίτι μου - στην Καταλωνία, στο βόρειο τμήμα της Ισπανίας - ενώ προσπαθούσαν να περάσουν στη Γαλλία, να φτάσουν στις χώρες του Βορρά. Πρέπει να τους φροντίσουμε, πρέπει να έχουμε κέντρα για τη φροντίδα τους, πρέπει να έχουμε μέτρα ελέγχου στο Στενό του Γιβραλτάρ, στο Στενό της Μεσσίνα, στα πιο θερμά σημεία, και, προπαντός, δεν πρέπει να κοιτάμε από την άλλη πλευρά περιμένοντας να ξαναβγεί στις εφημερίδες ένας μικρός ή μεγάλος αριθμός πτωμάτων που έχουν περισυλλεγεί στις ακτές μας, περιμένοντας να αναγκαστούμε ξανά να λυπηθούμε για αυτό το γεγονός.

<SPEAKER ID=120 LANGUAGE="ES" NAME="De Esteban Martνn">
Κύριε Πρόεδρε, το πρόβλημα της παράνομης μετανάστευσης αξίζει ιδιαίτερη προσοχή λόγω του δραματικού, σε ανθρώπινο επίπεδο, χαρακτήρα του. Όχι μόνο επειδή χάνονται ζωές, αλλά και επειδή πολυάριθμα άτομα πέφτουν θύματα οργανωμένων συμμοριών διακινητών, με αληθινές εγκληματικές επιχειρήσεις, που παίζουν με την απελπισία και τη ζωή των ανθρώπων. Ενώπιον της κατάστασης αυτής, είναι απαραίτητη η συνεργασία στους κόλπους της Ευρωπαϊκής Ένωσης, ενισχύοντας, όπως ειπώθηκε, μια τακτική ανταλλαγή πληροφοριών για το ζήτημα των εγκληματικών δικτύων που οργανώνουν την παράνομη μετανάστευση. Αυτό που συμβαίνει είναι ότι η παράνομη μετανάστευση που πραγματοποιείται μέσω εγκληματικών συμμοριών είναι ουσιαστικά - επαναλαμβάνω - αξιόποινη πράξη και πρέπει να εξαπολυθεί ουσιαστική επίθεση εναντίον αυτών των δικτύων. Αλλά οι κυρώσεις πρέπει να είναι αποτελεσματικές και γι' αυτό έχουμε ανάγκη τη συνεργασία μεταξύ των διοικητικών αρχών.
<P>
Το νομοθετικό έργο που πραγματοποιούν τα κράτη μέλη και οι διοικήσεις τους σημαίνει μια μεγάλη αλλαγή. Ωστόσο, για να μπορέσει να λυθεί αυτό το πρόβλημα, είναι απαραίτητο να επιταχύνουμε την οικοδόμηση ενός κοινού δικαστικού και αστυνομικού χώρου και μια συνεπή και ομοιογενή πολιτική μετανάστευσης και ασύλου στην Ένωση. Το πρόβλημα αυτό είναι πρόβλημα όλων και, όπως έχουμε υποστηρίξει σε πλείστες περιστάσεις σ' αυτό το Σώμα, η συνεργασία θα μπορούσε να μας βοηθήσει να το λύσουμε αποτελεσματικά. Η συνεργασία πρέπει να επεκταθεί στις διοικήσεις των τρίτων χωρών, εξαρτώντας, αν είναι απαραίτητο, τις ευρωπαϊκές ενισχύσεις από το αν υπάρχει στις χώρες αυτές πραγματικός αγώνας σε κυβερνητικό επίπεδο εναντίον της παράνομης μετανάστευσης. Το Συμβούλιο και η Επιτροπή θα πρέπει να προειδοποιήσουν τα κράτη μέλη του Μαγκρέμπ και της Μεσογείου ότι ή θα λάβουν μέτρα για την αποφυγή της παράνομης μετανάστευσης ή η Ευρωπαϊκή Ένωση, δυστυχώς, θα αναγκαστεί να επανεξετάσει, κατά την ανανέωση του προγράμματος MEDA που θα πραγματοποιηθεί το 1999, την κοινοτική συνεισφορά σ' αυτές τις χώρες. Όσες χώρες, πάλι, δείχνουν μεγαλύτερο ενδιαφέρον για τη ρύθμιση αυτού του φαινομένου θα έχουν, φυσικά, πιο ευνοϊκή μεταχείριση από πλευράς της Ευρωπαϊκής Ένωσης.
<P>
Το ίδιο συμβαίνει και με τις εμπορικές συμφωνίες ή τις συμφωνίες σύνδεσης. Η Ευρωπαϊκή Ένωση - αναφέρθηκε ήδη κάτι σχετικό από την αυστριακή Προεδρία - δεν θα πρέπει να υπογράψει άλλες συμφωνίες στην περιοχή χωρίς τη ρήτρα περί επαναποδοχής των παράνομων μεταναστών, η οποία θα βοηθήσει - κατά τη γνώμη μου - πολύ στη λύση αυτού του προβλήματος.
<P>
Η λύση είναι ο έλεγχος και η συνεργασία· χωρίς αυτή τη συνεργασία μεταξύ των διοικητικών αρχών αυτό το θέμα δεν θα μπορέσει να λυθεί και πολύ φοβούμαι ότι, αν δεν υιοθετήσουμε τα κατάλληλα μέτρα, θα συνεχίσουμε να θρηνούμε στο μέλλον τραγικές ανθρώπινες καταστάσεις.

<SPEAKER ID=121 LANGUAGE="IT" NAME="Caccavale">
Κύριε Πρόεδρε, αξιότιμοι συνάδελφοι, καταρχάς θα ήθελα να συγχαρώ τους δημιουργούς αυτής της πρωτοβουλίας η οποία νομίζω ότι είναι άκρως σημαντική, αξιέπαινη, όπως επίσης συμμορφούμενη πλήρως με αυτή που είναι η πραγματικότητα των προβλημάτων της ημερήσιας διάταξης τις προσεχείς εβδομάδες, τους προσεχείς μήνες.
<P>
Η μετανάστευση των λαών αποτελεί τμήμα της παγκόσμιας ιστορίας. Δεν υπάρχει ούτε μια στιγμή στην ιστορία αυτής της ηπείρου κατά την οποία δεν υπήρξαν λαοί που μετακινήθηκαν από το ένα μέρος στο άλλο εξ αιτίας της πείνας, των πολέμων, λιμών, φτώχειας και διώξεων: επομένως, το να πιστεύουμε ότι θα μπορέσουμε να σταματήσουμε τα μεταναστευτικά φαινόμενα με την κατασκευή φρουρίων ή φραγμάτων - που αυτή τη φορά θα έπρεπε να περάσουν στο κέντρο της Μεσογείου - έχω την εντύπωση ότι είναι κάτι το εντελώς παραπλανητικό, μεγαλεπήβολο, αλλά και ανόητο.
<P>
Είναι σαφές ότι οφείλουμε να αντιμετωπίσουμε το πρόβλημα όχι πλέον σαν ένα πρόβλημα αλλά σαν μια ευκαιρία, επειδή η μετανάστευση θα αποτελέσει το μέλλον του προσεχούς αιώνα. Αυτό θα πρέπει να αρχίσει να το κατανοεί η κοινή γνώμη των χωρών μας, και επομένως κάθε εκστρατεία ξενοφοβικού τύπου ή αυτή που βασίζεται σε μεγαλεπήβολα σχέδια ελέγχου έχω την εντύπωση ότι είναι ένα μεγάλο, πάρα πολύ μεγάλο σφάλμα το οποίο χρεώνεται σε εμάς. Επομένως, κύριε Πρόεδρε, πρέπει να κάνουμε μια μεγάλη προσπάθεια: να γνωστοποιήσουμε ότι σήμερα, υπάρχουν πάρα πολλές εργασίες τις οποίες δεν αναλαμβάνουν πλέον, στην ήπειρό μας, οι συμπολίτες μας και επομένως η μετανάστευση μπορεί να είναι μια μεγάλη ευκαιρία ακόμα και οικονομική. Ας τη θεωρήσουμε επομένως όχι πλέον ως μια μετανάστευση λόγω άγριας προσφοράς - και επομένως είναι σαφές ότι ο έλεγχος κάτω από αυτή την άποψη είναι σημαντικός - αλλά σαν μια μετανάστευση λόγω ζήτησης που οφείλεται στις μελλοντικές ανάγκες των οικονομιών μας. Εάν κατορθώσουμε να πραγματοποιήσουμε αυτό το ποιοτικό άλμα, θα προσφέρουμε ένα ελπιδοφόρο μέλλον όχι μόνο σε εκείνους τους πολίτες που βρίσκονται από την άλλη πλευρά της Μεσογείου, αλλά και στους ίδιους τους συμπολίτες μας.

<SPEAKER ID=122 LANGUAGE="ES" NAME="Μοhamed Alν">
Κύριε Πρόεδρε, παρά τη λύπη που προξενούν ορισμένες από τις προηγούμενες παρεμβάσεις, θέλω εντούτοις να σας πω το εξής: η μετανάστευση από τις χώρες της Νότιας Μεσογείου προς την Ευρώπη μετατρέπεται σε ένα πρόβλημα με ευρείες διαστάσεις και συνέπειες ολέθριες για εκείνους που προσπαθούν να φθάσουν στην Ευρώπη, ένα πρόβλημα που έχει μεγάλη σχέση με την αντίληψη των πολιτικών συνεργασίας Βορρά-Νότου που έχει σήμερα η Ευρωπαϊκή Ένωση.
<P>
Ενώ η μετανάστευση αυξάνει λόγω της επιδείνωσης των οικονομικών, κοινωνικών και πολιτικών δυσκολιών στις χώρες της Νότιας Μεσογείου και αναπτύσσονται διεθνείς εγκληματικές οργανώσεις που κάνουν λαθραία διακίνηση μεταναστών, αυτοί πεθαίνουν σε σαπιοκάραβα προσπαθώντας να φθάσουν στις ακτές της Ευρώπης και τα κράτη μέλη προστατεύουν όλο και περισσότερο τα σύνορά τους με κατασταλτικά μέτρα και, σε πολλές περιπτώσεις, με απάνθρωπη μεταχείριση των προσφύγων.
<P>
Αυτό είναι το πανόραμα ενώπιον του οποίου βρισκόμαστε. Πιστεύω ότι έφθασε η στιγμή κατά την οποία οι ευρωπαϊκές αρχές πρέπει να δράσουν γρήγορα και αποτελεσματικά για να λύσουν αυτό το πρόβλημα. Πρώτα απ' όλα, η Ευρωπαϊκή Ένωση πρέπει να προτείνει, άπαξ διά παντός, μια πραγματική πολιτική συνεργασίας με αυτά τα κράτη της Μεσογείου. Μιας συνεργασίας ειλικρινούς και δίκαιης, η οποία να μην βασίζεται αποκλειστικά σε οικονομικά συμφέροντα, αλλά να προσπαθεί να αντιμετωπίσει τις διαρθωτικές και συγκυριακές αιτίες των μεταναστευτικών ροών.
<P>
Σ' αυτό το πλαίσιο μιας πολιτικής συνεργασίας Βορρά-Νότου, με εντελώς διαφορετική φιλοσοφία από την σημερινή, η Ευρωπαϊκή Ένωση πρέπει να αγωνιστεί αποτελεσματικά εναντίον της λαθραίας μετανάστευσης, των δικτύων και των διακινητών της και να εφαρμόσει μια κοινή πολιτική για τη μετανάστευση, εμπνευσμένη από τις αρχές της συνεργασίας και της αλληλεγγύης με αυτά τα κράτη και όχι από αρχές με υπόβαθρο οικονομικό, κατασταλτικό ή προστασίας του ευρωπαϊκού φρουρίου.
<P>
Τελειώνοντας, κύριε Πρόεδρε, θα ήθελα να παραθέσω εδώ ορισμένα λόγια που ειπώθηκαν εχθές στη Μαδρίτη κατά την παρουσίαση του τελευταίου βιβλίου του Sami Nair με τίτλο «Η Μεσόγειος σήμερα, ανάμεσα στον διάλογο και την απόρριψη». Παρουσιάζοντάς το, ο Joaquνn Estefanνa είπε πως «είναι εσφαλμένη η αρχή ότι η οικονομία είναι αυτόνομη στην αντιμετώπιση αυτών των υποθέσεων. Η Ευρώπη πρέπει να επιστρέψει στην πολιτική για να λύσει τις υποθέσεις της Μεσογείου». Τέλος της παράθεσης.
<P>
Μακάρι, κύριε Πρόεδρε, να είναι έτσι και μακάρι να μην αργήσουμε, για άλλη μια φορά, στο ιστορικό ραντεβού που έχουμε, όντας συνεπείς στις ευθύνες μας.

<SPEAKER ID=123 LANGUAGE="FR" NAME="Pradier">
Κύριε Πρόεδρε, εδώ και χρόνια, χιλιάδες πολίτες των χωρών της Βορείου Αφρικής επιχειρούν με τίμημα τους κινδύνους που γνωρίζουμε, να διασχίσουν τη Μεσόγειο και να πατήσουν τη γη της ηπείρου μας. Ζητούν άσυλο, ζητούν εργασία, ζητούν μια ζωή για τους ίδιους και τις οικογένειές τους.
<P>
Όλα τα θεσμικά μας όργανα έχουν τηρήσει έως τώρα μια απεχθή στάση: απωθούμε, διώχνουμε, προσπαθούμε να συγκρατήσουμε, κάνουμε μικροεπισκευές, αυτοσχεδιάζουμε κατά περίπτωση ευκαιριακά κείμενα, προφητεύουμε στα κείμενα της Σύμβασης της Γενεύης... Εδώ ακόμη, εθνικιστές Ταρτούφοι διαπρέπουν, μέσα στο περίβλημα της ένταξής τους σε έναν ευτελή χριστιανισμό... Καλή ευκαιρία, οι ασπρισμένοι τάφοι δεν είναι εδώ σήμερα! Αλλά εν τω μεταξύ, απατεώνες-πορθμείς κάνουν περιουσίες και ψαρεύουμε τους δεκάδες πνιγμένους μεταξύ Ταγγέρης και Αλγεσίρας. Αντρες και γυναίκες, που είναι ήδη θύματα αυτών των γκάνγκστερ, στη συνέχεια κλείνονται σε στρατόπεδα, απελαύνονται, ταπεινώνονται και δολοφονούνται από αστυνομικούς στα αεροπλάνα, μπροστά στα έκπληκτα μάτια των επιβατών, οι οποίοι ποτέ δεν φαντάζονταν ότι μπορεί να συνέβαιναν τέτοια πράγματα στις χώρες μας.
<P>
Πρόκειται εδώ για θέμα επιβίωσης. Για το να τρώει κανείς καθημερινά, να εργάζεται, να υπάρχει, να μπορεί να στέλνει τα παιδιά του στο σχολείο. Η Ευρώπη, θύμα των δικών της δυσκολιών, ας μην αρκείται να κατασκευάζει οχυρώματα με κίνδυνο να γίνει φρούριο! Ο πολιτισμός του κέρδους και των φοβισμένων μυώπων μπορεί μια μέρα να μας σπρώξει όλους στο γκρεμό.

<SPEAKER ID=124 LANGUAGE="FR" NAME="Berthu">
Κυρία Πρόεδρε, το Ευρωπαϊκό Κοινοβούλιο αρχίζει να ανησυχεί για την εισροή λαθρομεταναστών που προέρχονται από τη νότιο Μεσόγειο, και έχει δίκιο. Στο σχέδιο όμως του κοινού ψηφίσματος, προτείνει ως λύση τη μεταρρύθμιση της μεταναστευτικής πολιτικής που προβλέπεται από τη Συνθήκη του Αμστερνταμ, και σε αυτό το σημείο έχει άδικο.
<P>
Η εν λόγω μεταρρύθμιση, η οποία δεν έχει ακόμη συζητηθεί στη Γαλλία, εμφανίζει πράγματι τρία κύρια αρνητικά χαρακτηριστικά.
<P>
Πρώτον, την κατάργηση όλων των ελέγχων των προσώπων στα εσωτερικά σύνορα σε διάστημα πέντε ετών, συμπεριλαμβανομένων των πολιτών τρίτων χωρών. Ένα τέτοιο μέτρο θα διευκόλυνε σημαντικά την λαθρομετανάστευση από το νότο, η οποία δεν θα έχει παρά να βρει κάπου ένα αδύνατο σημείο για να εισέρχεται και να έχει στη συνέχεια δυνατότητα επέκτασης σε όλη την υπόλοιπη Ευρώπη.
<P>
Δεύτερον, το μονοπώλιο πρωτοβουλίας της Ευρωπαϊκής Επιτροπής, το οποίο θα είναι αυτόματο, και αυτό μετά από πενταετή προθεσμία. Αυτό το μέτρο θα ήταν επικίνδυνο ακόμη και δικτατορικό, εφόσον είναι αδιανόητο οι εθνικές κυβερνήσεις και τα εθνικά κοινοβούλια να μην διαθέτουν πια στο μέλλον κανένα δικαίωμα να κάνουν προτάσεις σε θέματα μετανάστευσης.
<P>
Τρίτον, η μετάβαση στην ειδική πλειοψηφία με απλή απόφαση του Συμβουλίου, γεγονός που επίσης θα αποτελούσε παρανόηση. Στην πραγματικότητα, η κατάργηση των εθνικών κυριαρχιών και συνόρων θα αναιρούσε την υπευθυνότητα των κρατών μελών. Δεν θα κέρδιζε κανείς. Αντίθετα, πρέπει να στηριχτούμε στα υπάρχοντα κράτη για τη διαπραγματευση μιας κοινής μεταναστευτικής πολιτικής, την αποκατάσταση ενός χώρου ασφάλειας, αλλά με σεβασμό στη βούληση κάθε λαού και, στην ανάγκη, με διαφοροποιημένες συνεργασίες μεταξύ των ενδιαφερόμενων χωρών.

<SPEAKER ID=125 LANGUAGE="NL" NAME="Vanhecke">
Κυρία Πρόεδρε, καθώς διαθέτω μόλις ενάμισι λεπτό, θα πρέπει αναγκαστικά να περιοριστώ σε τρεις αρχές.
<P>
Καταρχάς, οι ευρωπαϊκές χώρες δεν είναι χώρες μετανάστευσης, και ήδη τη στιγμή αυτή αντιμετωπίζουν εντονότατα προβλήματα με τους μετανάστες που ήδη έχουν, έτσι που θα έλεγα ότι απλώς δεν μπορούν να αντέξουν σε άλλες μεταναστευτικές πιέσεις πλέον. Πιστεύω ότι ακριβώς αυτή θα πρέπει να είναι η αναμφισβήτητη αφετηρία, η αρχή της πολιτικής μας για το πρόβλημα αυτό.
<P>
Δεύτερον, οι ευρωπαϊκές χώρες όντως έχουν κάθε συμφέρον να διατηρήσουν τις καλύτερες δυνατές σχέσεις με τις χώρες στην άλλη όχθη της Μεσογείου, όπου πραγματικά η πολιτική και οικονομική κατάσταση μπορεί, ανά πάσα στιγμή, να προξενήσει ένα νέο μεταναστευτικό κύμα. Πιστεύω πραγματικά ότι οφείλουμε να επικεντρώσουμε την αναπτυξιακή μας ενίσχυση σε αυτές ακριβώς τις χώρες, και σε αυτά τα πλαίσια θα πρέπει να συνάψουμε συμφωνίες οι οποίες να μην αποτρέπουν απλώς νέα μεταναστευτικά κύματα, αλλά να καθιστούν επίσης δυνατή μία πολιτική επιστροφής των μεταναστών, είτε αυτή είναι νόμιμη είτε παράνομη, από την Ευρώπη.
<P>
Τρίτον, εξακολουθώ να πιστεύω ότι σε ζητήματα πολιτικής ασύλου θα πρέπει να εισαχθεί η αρχή της εδαφικότητας, σύμφωνα με την οποία η υποδοχή των πραγματικών πολιτικών προσφύγων - οι οποίοι αποτελούν ένα απειροελάχιστο ποσοστό του συνόλου των προσφύγων - δεν θα γίνεται στην Ευρώπη, αλλά, για παράδειγμα, σε γειτονικές ευρωπαϊκές χώρες, κατά προτίμηση σε χώρες οι οποίες θα έχουν κατά βάση έναν πολιτισμό ανάλογο με αυτόν της χώρας προέλευσης των προσφύγων. Μία τέτοια ανθρωπιστική πολιτική πολύ εύκολα θα τύχει ευρείας υποστήριξης σε όλες τις ευρωπαϊκές χώρες και από όλα τα στρώματα του πληθυσμού, κάτι που δεν συμβαίνει με τη λεγόμενη πολιτική των «ανοικτών συνόρων».

<SPEAKER ID=126 LANGUAGE="EN" NAME="Ford">
Κυρία Πρόεδρε, το πρόβλημα των μεταναστών που εισέρχονται στην Ευρωπαϊκή Ένωση από χώρες της απέναντι ακτής της Μεσογείου αφορά όλους εμάς. Οι περισσότεροι έρχονται μέσω θαλάσσης, αλλά υπάρχουν και μερικοί που έρχονται από την ξηρά. Υποθέτω ότι λίγοι βουλευτές, με εξαίρεση τους Ισπανούς βουλευτές του Κοινοβουλίου, γνώριζαν ότι η Ευρωπαϊκή Ένωση έχει σε ένα σημείο χερσαία σύνορα με το Μαρόκο. Είχα μάλιστα πρόσφατα την ευκαιρία να επισκεφτώ τις δύο ισπανικές πόλεις στο Μαρόκο, Ceuta και Melilla, με τη συνάδελφό μου, κ. Terrσn I Cusν.
<P>
Εκατοντάδες μετανάστες, τόσο από τις περιοχές της Αφρικής νότιως της Σαχάρα όσο και από την Αλγερία, εισρέουν όλο και περισσότερο σε αυτές τις δύο ισπανικές πόλεις. Οι πρώτοι είναι οικονομικοί πρόσφυγες και οι τελευταίοι αναζητούν άσυλο. Ομάδες αυτών συγκεντρώνονται στα δύο στρατόπεδα, τo Calamocarro στην Ceuta, που δεν είναι καθόλου καλά εξοπλισμένο, και το La Granja Agricola στη Melilla που είναι καλύτερα οργανωμένο και έχει χρηματοδοτηθεί εν μέρει από την Ευρωπαϊκή Ένωση. Από καιρό σε καιρό οι οικονομικοί πρόσφυγες, οι περισσότεροι από τους οποίους μιλάνε αγγλικά ή γαλλικά, φεύγουν για διάφορες περιοχές της Ισπανίας, όπου τους εκδίδονται προσωρινά χαρτιά και στη συνέχεια εξαφανίζονται γρήγορα προς τα βόρεια. Αυτό είναι κάτι που θα πρέπει να μας απασχολεί.
<P>
Εξίσου, ωστόσο, αντιμετωπίζουμε το πρόβλημα των αιτούντων άσυλο. Κατά τη γνώμη μου, μερικοί από αυτούς ζητούν πραγματικά άσυλο, επειδή καταδυναστεύονται από τις αρχές και άλλους στην Αλγερία, αλλά φυσικά δεν τους επιτρέπεται η είσοδος. Αναγκάζονται να επιστρέψουν στην Αλγερία όπου υφίστανται καταπίεση, βασανιστήρια και ακόμη και θάνατο σε ορισμένες περιπτώσεις.
<P>
Αυτό που χρειαζόμαστε είναι μια κοινή ευρωπαϊκή πολιτική σε αυτά τα θέματα, όπως ανέφερε ο Sir Leon. Πρόκειται για ένα ευρωπαϊκό πρόβλημα - δεν απασχολεί μόνο τις μεσογειακές χώρες. Πρέπει να βεβαιωθούμε ότι η Europol βοηθάει στη σύλληψη των εγκληματικών οργανώσεων που ενέχονται σε αυτό το χυδαίο εμπόριο. Πρέπει να εξασφαλίσουμε ότι έχουμε νομοθεσία ασύλου που εφαρμόζεται στην πράξη, καθώς επίσης ότι εκείνοι που φοβούνται τα βασανιστήρια και το θάνατο μπορούν να εισέλθουν στην Ευρωπαϊκή Ένωση και να ζητήσουν την προστασία μας. Πρέπει επίσης να ασκήσουμε πίεση στις χώρες καταγωγής και τις χώρες μετάβασης, για να εξασφαλιστεί ότι συμβάλουν από την πλευρά τους στην αναχαίτιση αυτής της ροής.
<P>
Τέλος, όπως έχουν δηλώσει πολλοί ομιλητές, πρέπει να συνεισφέρουμε στο να εξαλειφθούν οι αιτίες της μετανάστευσης. Πρέπει να βοηθήσουμε να επιτευχθεί η οικονομική ανάπτυξη των χωρών προέλευσης. Πρέπει να εξασφαλίσουμε ότι η πολιτική κατάσταση σε αυτές τις χώρες θα είναι τέτοια που οι πολίτες τους θα μπορούν να παραμείνουν εκεί και δεν θα χρειάζεται να φύγουν, εγκαταλείποντας τα σπίτια τους και, σε πολλές περιπτώσεις, τις οικογένειές τους. Αυτά είναι δύσκολα ζητήματα. Μέσα στο κλίμα της ξενοφοβίας που επικρατεί στην Ευρώπη, γίνονται ολοένα και πιο δύσκολα. αλλά δεν πρόκειται να πάψουν να μας απασχολούν αν δεν ασχοληθούμε σοβαρά με αυτά.

<SPEAKER ID=127 LANGUAGE="IT" NAME="Viola">
Κυρία Πρόεδρε, αξιότιμοι συνάδελφοι, η ομάδα του Ευρωπαϊκού Λαϊκού Κόμματος εύχεται και παροτρύνει την Επιτροπή και κυρίως το Συμβούλιο, στα πλαίσια του τρίτου κεφαλαίου της Δήλωσης της Βαρκελώνης και γενικότερα στα πλαίσια του τρίτου πυλώνα της Ευρωπαϊκής Ένωσης, να βρεθεί, όσο το δυνατόν γρηγορότερα, ο πολιτικός και πρακτικός χώρος για να αντιμετωπίσουμε σοβαρά αυτό το πρόβλημα, με την εισαγωγή ειδικών δράσεων για τον έλεγχο και τη βοήθεια των λαθρομεταναστών και μέσω ευρέων διαπραγματεύσεων και να καταλήξουμε σε ειδικά μέτρα ακόμα και για το θέμα της επαναποδοχής.
<P>
Αυτό που θα ήθελα να υπογραμμίσω είναι η πρωταρχική ανάγκη συντονισμού, σε ευρωπαϊκό επίπεδο, ενός προβλήματος, που παρ' όλο ότι αφορά άμεσα τις χώρες της Ένωσης που βρέχονται από τη Μεσόγειο, στη πραγματικότητα ενδιαφέρει και την ηπειρωτική Ευρώπη η οποία τις περισσότερες φορές αποτελεί τον τελικό προορισμό πολλών από αυτούς.
<P>
Δεν έχει κανένα νόημα να αφήσουμε στις πρωτοβουλίες των ξεχωριστών κρατών μελών τη διαχείριση μιας κρίσης η οποία δεν είναι ποτέ διμερής, την οποία δηλαδή μπορούν να διαχειριστούν τα μέλη της Ένωσης το καθένα ξεχωριστά, αλλά παγκόσμια και ευρωπαϊκή. Επομένως, θα ήταν ενδεδειγμένο να εφαρμόσουμε μια μορφή πολυμερούς συνεργασίας η οποία θα μπορεί να στηριχτεί σε μια συνεργασία την οποία θα διαχειρίζονται το Συμβούλιο Υπουργών με τις τρίτες χώρες και στην επιλογή μιας κοινοτικής νομοθεσίας πλαισίου που θα είναι σε θέση να αντιμετωπίσει ομοιογενώς τον επαναπατρισμό όλων των λαθρομεταναστών, προστατεύοντας σε κάθε περίπτωση και πάντοτε τα θεμελιώδη δικαιώματα και συνεισφέροντας ταυτόχρονα στην εδραίωση, στις χώρες προέλευσης των, μιας κοινωνικοοικονομικής ανάπτυξης η οποία θα βασίζεται στη δημοκρατία.
<P>
Τώρα, μόνο μέσω αυτής της προσέγγισης, που θα έπρεπε να συνεχιστεί τόσο στο πρόγραμμα MEDA όσο και στις συμφωνίες του Schengen, θα προστατευτούν στο μέλλον τα δικαιώματα των μεταναστών, οι οποίοι δεν θα έπρεπε πλέον να είναι λαθραίοι, αλλά να καλούνται από την Ευρώπη βάσει μιας νέας πολιτικής εργασίας και μιας νέας κοινωνικής, ξεκάθαρης νομοθεσίας, η οποία θα επιτρέπει την ένταξή τους στο ευρωπαϊκό κοινωνικοοικονομικό πλαίσιο και θα επιτρέπει σε βάθος την αξιοποίηση του δυναμικού τους.

<SPEAKER ID=128 LANGUAGE="IT" NAME="Amadeo">
Κυρία Πρόεδρε, οι ερωτήσεις που παρουσίασαν οι συνάδελφοι και ιδιαίτερα εκείνη της αξιότιμης κ. Schaffner, θέτουν εκ νέου ένα βασικό θέμα: πώς είναι δυνατόν να διαχειριστούμε ανθρώπινα και πολιτισμένα ένα μεταναστευτικό ρεύμα που προέρχεται από πτωχές χώρες και σε μερικές περιπτώσεις από πολέμους μεταξύ εθνοτήτων, χωρίς να υπάρχει μια κοινή πολιτική στην Ευρωπαϊκή Ένωση;
<P>
Η κοινή πολιτική θα εμπόδιζε τα μεμονωμένα κράτη να αλληλοεπιρρίπτουν τις ευθύνες ή να εφαρμόζουν διαφορετικές και αντιφατικές πολιτικές, τόσο όσον αφορά την υποδοχή ή την απέλαση, την ένταξη στον κόσμο της εργασίας με τα επακόλουθα κοινωνικά προνόμια, αλλά και σε ό, τι αφορά την επακόλουθη απαραίτητη πολιτική ανάπτυξης των οικονομικών και παραγωγικών δραστηριοτήτων σε εκείνες τις χώρες στις οποίες ακόμα και σήμερα ο κόσμος πεθαίνει από την πείνα ή από τους πολέμους.
<P>
Σήμερα δεν μας χρειάζεται η νιοστή διατύπωση των στοιχείων εκ μέρους της Επιτροπής, αλλά μας χρειάζεται μια αποφασιστική τοποθέτηση η οποία θα οδηγήσει στην άμεση πραγματοποίηση μιας κοινής πολιτικής, τουλάχιστον σε ό, τι αφορά την μετανάστευση. Μας χρειάζονται τα σχέδια συνεργασίας και ο αγώνας εναντίον εκείνου του οργανωμένου εγκλήματος που διαχειρίζεται πραγματικές εξόδους απελπισμένων, που πρόκειται να γίνουν φτηνό εργατικό δυναμικό για αυτές τις ίδιες εγκληματικές οργανώσεις και για τον εγκληματικό τομέα που εκμεταλλεύεται την πορνεία.

<SPEAKER ID=129 LANGUAGE="IT" NAME="Bontempi">
Κυρία Πρόεδρε, πιστεύω ότι σήμερα δεν θα πρέπει να μιλήσουμε γενικά για την πολιτική που αφορά τη μετανάστευση, αλλά θα πρέπει επίσης να λάβουμε υπόψη τις προσεγγίσεις νέου τύπου, όπως πριν από λίγο επισήμανε ο συνάδελφος κ. Caccavale. Είναι όμως απαραίτητο, κυρίως σήμερα, να εστιάσουμε την προσοχή μας σε όσα συμβαίνουν στο νότιο τμήμα της Ευρώπης, που είναι η περιοχή όπου από τη μια πλευρά είναι περισσότερο εκτεθειμένη στα μεταναστευτικά ρεύματα ακόμα και σε εκείνα που είναι παράνομα και από την άλλη επιβαρύνεται από το βάρος των επαναλαμβανόμενων αρνήσεων να δεχθεί πολλούς μετανάστες, αρνήσεις οι οποίες μπορούν να προκαλέσουν, όπως αναφέρθηκε ήδη, μεγάλες θαλάσσιες τραγωδίες. Όλα αυτά με βάση μια ασυντόνιστη δράση με τις χώρες της Βορείου Αφρικής και υπό την ώθηση του οργανωμένου εγκλήματος, πολύ οργανωμένου και πολύ αποτελεσματικού. Πέρσι βρέθηκα στους καταυλισμούς των Κούρδων στη Νότιο Ιταλία και σχεδόν όλους όσους συνάντησα - Κούρδοι από την Ceylon, το Πακιστάν - μου ανέφεραν πόσα εκατομμύρια έπρεπε να πληρώσουν στους μεσάζοντες για να μπορέσουν να φθάσουν στην Ιταλία, για να μεταβούν στη συνέχεια στη Γερμανία ή στην Ολλανδία.
<P>
Εμείς οφείλουμε να τα σκεφτούμε και όλα αυτά - τη μέγιστη εκμετάλλευση των ονείρων, των ελπίδων, των αναγκών - και οφείλουμε να σκεφτούμε ότι δεν πρόκειται μόνο για μια πολιτική αριθμών, για μια πολιτική ελέγχου: θα πρέπει να είναι μια πολιτική ελέγχου, αυτό είναι βέβαιο, αλλά θα πρέπει να είναι και μια πολιτική συνεργασίας και εν πάσει περιπτώσει, δεν θα πρέπει να είναι αρμοδιότητα μόνο των χωρών που περιφρουρούν τη Νότια Ευρώπη. Εάν είναι σωστό να ζητείται από εμάς - από την Ιταλία, την Ισπανία, την Ελλάδα, όταν αυτή θα ξεκινήσει να αποτελεί μέρος της περιοχής Schengen - μια προσεκτική εποπτεία των ακτών, είναι επίσης σωστό να δίδονται σε αυτές τις χώρες, τις χώρες μας, οι δυνατότητες ώστε να μπορέσουν να εκπληρώσουν καλώς μια αποστολή, μια αποστολή ελέγχου, ναι, αλλά και μια αποστολή συνεργασίας και ανθρωπιάς.
<P>
Όσον αφορά π.χ. τα κέντρα υποδοχής, θα πρέπει πραγματικά να σκεφτούμε ότι στο μέλλον, για να μπορέσουμε να υποδεχθούμε αξιοπρεπώς τους μετανάστες, διασφαλίζοντας τον σεβασμό των ανθρωπίνων δικαιωμάτων, θα χρειαστούν πολλά κέντρα και πολύ καλύτερα από τα ήδη υπάρχοντα στη χώρα μου όπως και στις άλλες χώρες. Θα πρέπει να διασφαλίσουμε ότι οι μεγάλες επενδύσεις που θα πρέπει να προωθήσουμε σε εκείνη την περιοχή, έχουν αν μη τι άλλο σκοπό να βελτιώσουν τις δυνατότητες συνεργασίας.
<P>
Εγώ επιμένω και σε ένα άλλο σημείο: τις συμφωνίες με τις χώρες της αντίπερα ακτής Σ' αυτό τον τομέα τα παραδείγματα που έχουμε από συμφωνίες που έχουν συναφθεί, π.χ. από την κυβέρνησή μας είναι ενδιαφέροντα. Εμείς ζητούμε από την αυστριακή Προεδρία, ή το πολύ από τη γερμανική Προεδρία να θέσουν σε εφαρμογή όλα τα μέτρα που θα ζητήσουμε σε αυτή τη συζήτηση, υπό το πρίσμα είτε της ανθρωπιστικής προστασίας είτε του κοινού ελέγχου είτε των χρηματοοικονομικών επεμβάσεων συνεργασίας, πριν από το προσεχές καλοκαίρι - που θα έρθει γρήγορα, θα έρθει για όλους - επειδή ακριβώς εκείνη τη στιγμή οι νεκροί του Στενού του Γιβραλτάρ ή οι κίνδυνοι και οι απάνθρωπες συνθήκες που διαπιστώσαμε στο Στενό της Σικελίας μπορούν να χειροτερεύσουν ακόμα περισσότερο, όχι μόνο την αποστολή μας, αλλά και τις μελλοντικές δυνατότητες συνεργασίας στον ανθρωπιστικό τομέα.

<SPEAKER ID=130 LANGUAGE="DE" NAME="Pirker">
Κυρία Πρόεδρε, αξιότιμοι κυρίες και κύριοι, συμφωνούμε όλοι μας ότι αυξάνεται δραματικά η πίεση των εισερχόμενων μεταναστών στην Ευρώπη από την Βόρειο Αφρική ή μέσω της Βορείου Αφρικής. Συμφωνούμε επίσης όλοι ότι από αυτό θίγονται ιδιαίτερα τα κράτη μέλη του Νότου. Τα αίτια για την πίεση αυτή είναι επαρκώς γνωστά, δεν θέλω να τα αναφέρω εδώ, τα γνωρίζουμε όλοι.
<P>
Ωστόσο δεν θίγονται μόνο τα κράτη μέλη του Νότου, αλλά στη συνέχεια θίγεται όλη η Ευρώπη, γιατί τα κράτη στόχος είναι κατά κανόνα τα κράτη στον Βορρά. Σε πρώτη γραμμή πρόκειται για τη Γερμανία και την Αυστρία και είναι περιορισμένες οι δυνατότητες των κρατών αυτών να ενσωματώσουν και να υποδεχθούν μετανάστες.
<P>
Τι κάνει όμως η Ένωση; Για την ώρα δεν διαθέτουμε ούτε ενιαία ούτε επαρκή μέσα για να αντιμετωπίσουμε αυτές τις νέες προκλήσεις σε όλο τους το εύρος.
<P>
Έχουμε τη Σύμβαση της Γενεύης για το καθεστώς των προσφύγων, γνωρίζουμε όμως ότι η συγκεκριμένη Σύμβαση δεν επαρκεί, επειδή μόνο το 10 % εκείνων που έρχονται σε μας μπορούν να αντιμετωπισθούν σύμφωνα με την εν λόγω Σύμβαση ως έχοντες δικαίωμα ασύλου. Για τους υπόλοιπους χρειαζόμαστε διαφορετικές προσεγγίσεις και άλλα μέσα για να μπορέσουμε να τους βοηθήσουμε και να βοηθηθούμε και οι ίδιοι. Ευχαριστώ στο σημείο αυτό ιδιαίτερα την Πρόεδρο του Συμβουλίου η οποία μας παρουσίασε μία προσέγγιση που αναπτύχθηκε με πλήρη υπευθυνότητα και είναι πολύ περιεκτική. Χαίρομαι που αναφέρατε ότι είναι αναγκαίο να μειώσουμε την πίεση της μετανάστευσης ακόμα και με επεμβάσεις στις περιοχές που βρίσκονται σε κρίση, ότι είναι αναγκαίο να καταπολεμήσουμε το εμπόριο της λαθρομετανάστευσης και ότι είναι αναγκαίο να υπάρξουν συγκεκριμένοι χειρισμοί για την είσοδο των μεταναστών.
<P>
Δεν είμαστε φρούριο, αλλά αυτό που χρειαζόμαστε προς όφελος μίας πιθανής ενσωμάτωσης των μεταναστών είναι μία περιορισμένη και ρυθμισμένη είσοδός τους. Αναφέρθηκε ένας νομικός έλεγχος εισόδου ως συνολική προσέγγιση για την Ένωση καθώς και η εκ νέου πραγμάτευση της προστασίας των προσφύγων, επειδή χρειαζόμαστε ειδικά μία κατανομή των βαρών, ώστε να καταστεί δυνατή η ενσωμάτωση και συνεπώς και η υποδοχή των προσφύγων στην Ευρώπη. Γενικά, ένα βασικό σχέδιο που θα φέρει λύσεις στα εν λόγω προβλήματα. Είμαι πεπεισμένος ότι αυτή ήταν η αρχή μιας συζήτησης που θα έχει ένα τέλος θετικό για όλη την Ευρώπη.

<SPEAKER ID=131 LANGUAGE="ES" NAME="Izquierdo Rojo">
Kυρία Πρόεδρε, όλα τα μέλη της Ευρωπαϊκής Ένωσης συνεισφέρουν από κοινού στην ευρωμεσογειακή πολιτική και όλα τα μέλη της Ευρωπαϊκής Ένωσης πρέπει επίσης να συνεισφέρουν από κοινού στα κράτη μέλη που πρέπει να αντιμετωπίσουν αυτά τα προβλήματα. Δεν μπορούμε, όμως, να θεωρήσουμε ότι τα πτώματα λαθρομεταναστών στα σαπιοκάραβα ανήκουν μόνο σε ένα κράτος μέλος. Διότι η αντιμετώπιση αυτού του προβλήματος είναι πρόβλημα όλων. Η αιτία αυτού του προβλήματος - το γνωρίζουμε - είναι οι ανήθικες εισοδηματικές ανισότητες μεταξύ του Βορρά και του Νότου της Μεσογείου. Ανισότητες που πάνε από το 1 στο 10. Και οι χώρες του Νότου της Μεσογείου μάς ζητούν έντονα να παράσχουμε ταχέως λύσεις. Όμως, η ισορροπία - αν θέλουμε να φέρουμε ισορροπία - πρέπει να γίνει ευνοώντας αυτές τις χώρες του Νότου, δίνοντάς τους πλεονεκτήματα, διευκολύνοντας το έργο τους. Και δεν αρκεί να δίνουμε μόνο υποσχέσεις χρηματοδότησης. Πρέπει να είμαστε ικανοί και να τις πραγματοποιούμε.
<P>
Ας χρησιμοποιήσουμε αυτά τα τηλεοπτικά κανάλια στα οποία έχουμε κατασκευάσει αυτήν την Ευρώπη των «χιλίων θαυμάτων», με την οποία εξαπατούμε με ένα ευρωπαϊκό όνειρο τους νέους του Μαγκρέμπ. Ας χρησιμοποιήσουμε αυτά τα ίδια τηλεοπτικά κανάλια για να διεξαγάγουμε αποτρεπτικές ενημερωτικές εκστρατείες, που να λένε στους νέους του Μαγκρέμπ τον πραγματικό κίνδυνο που διατρέχουν, να τους μιλούν για τις συνθήκες σκλαβιάς στις οποίες καταδικάζουμε στην Ευρώπη τους νέους χωρίς χαρτιά.
<P>
Προξενεί περίγελο και έκπληξη το γεγονός ότι ολόκληρη η Ευρωπαϊκή Ένωση δηλώνει ανίκανη να καταπολεμήσει αυτές τις μαφίες που εκμεταλλεύονται ανθρώπους που είναι φτωχοί νέοι. Ας ανοίξουμε δυνατότητες προσωρινής μετανάστευσης, με προσφορές εργασίας και κατάρτισης. Κυρία Πρόεδρε, γνωρίζετε ότι κλείνουμε για τους νέους του Μαγκρέμπ πόρτες που ανοίγουμε για τους νέους των ΧΚΑΕ; Ας βελτιώσουμε τη μεταχείριση υποδοχής, δίνοντάς της περισσότερη αξιοπρέπεια, σαν ανθρώπινα όντα που είμαστε. Αυτά τα παράνομα νεανικά πτώματα είναι, σε μεγάλο βαθμό, θύματα ενός ευρωπαϊκού ονείρου που το κατασκευάζουμε εδώ, σε αυτό το Ευρωπαϊκό Κοινοβούλιο, με λόγια που είναι ψευδή, λόγια για μια Ευρώπη των «χιλίων θαυμάτων» που είναι ανύπαρκτη.

<SPEAKER ID=132 LANGUAGE="ES" NAME="Hernαndez Mollar">
Κυρία Πρόεδρε, η Ευρωπαϊκή Ένωση είναι σήμερα ένας προορισμός που ποθούν πολυάριθμοι πολίτες από τις ανατολικές χώρες, τη Λατινική Αμερική, τη Βόρεια και την Κεντρική Αφρική, οι οποίοι θέλουν να διασχίσουν τα σύνορά της για να αναζητήσουν λύσεις στα πιο άμεσα ζωτικά τους προβλήματα. Σήμερα, όμως, μιλάμε και εξετάζουμε εδώ ένα μεταναστευτικό φαινόμενο που πλήττει την πλευρά της Νότιας Ευρώπης. Η Ισπανία και η Ιταλία αποτελούν αποδέκτες μιας μετανάστευσης διαρθρωτικού χαρακτήρα, που ασκεί πίεση στα σύνορά τους και που, από την πλευρά της αφρικανικής ηπείρου, χρησιμοποιεί τόσο επικίνδυνες διαδικασίες όσο αυτές που αναφέρθηκαν εδώ - τα σαπιοκάραβα - που έχουν ήδη σταθεί αίτιο, ουσιαστικά, χιλιάδων νεκρών στις ακτές της Νότιας Ισπανίας ή της Βόρειας Αφρικής και που οδηγούν σε μιαν επαίσχυντη διακίνηση ανθρώπων, ενώπιον της οποίας δεν μπορούμε, βεβαίως, να μείνουμε αδιάφοροι.
<P>
Αυτό το πρόβλημα δεν λύνεται, κυρίες και κύριοι, με συζήτηση για το αν πρέπει να είναι ανοιχτά ή κλειστά τα σύνορα της Ένωσης ούτε με αστυνομικά ή κατασταλτικά μέτρα, όπως δεν λύνεται ούτε με τη Σύμβαση της Γενεύης ή τη ρύθμιση του δικαιώματος ασύλου. Το πρόβλημα πρέπει να αντιμετωπισθεί από τη σκοπιά της ανθρώπινης αλληλεγγύης, της οικονομικής και κοινωνικής ανάπτυξης των χωρών που παράγουν μετανάστευση και της πολιτικής σταθερότητας αυτών των χωρών, που πρέπει να αξιοποιήσουν τους ανθρώπινους και τους φυσικούς πόρους τους για να γίνει η ευρωμεσογειακή ζώνη μια ζώνη ισορροπημένη και σταθερή.
<P>
Οι συμφωνίες σύνδεσης - υπερβολικά αργές όσον αφορά τη διαπραγμάτευση και την κύρωσή τους -, η Διάσκεψη της Βαρκελώνης - με καλές προθέσεις, αλλά ελάχιστα πρακτικά αποτελέσματα - και τα προγράμματα MEDA πρέπει να αποτελέσουν έγκυρα μέσα για την έκφραση αυτής της αναπτυξιακής αλληλεγγύης των μεσογειακών λαών. Χώρες όπως το Μαρόκο, η Αλγερία ή η Τυνησία πρέπει να έχουν ειδική μεταχείριση και προτεραιότητα στην εξωτερική πολιτική της Ένωσης και στην πολιτική συνεργασίας.
<P>
Η Επιτροπή και το Συμβούλιο πρέπει να συμπεριλάβουν στα προγράμματα εργασίας τους συνεδριάσεις και διαρκείς μελέτες για τα μεταναστευτικά φαινόμενα. Μπορώ να διαπιστώσω προσωπικά, επειδή ζω σε μια πόλη της Ευρωπαϊκής Ένωσης που συνορεύει με το Μαρόκο όπως η Melilla, ότι η ισπανική κυβέρνηση καταβάλλει σθεναρή και σοβαρή προσπάθεια να εξομαλύνει αυτά τα προβλήματα και η Επιτροπή μπόρεσε να το διαπιστώσει και η ίδια στις επισκέψεις που πραγματοποίησε τόσο στην πόλη της Melilla όσο και στη Ceuta. Χρειάζονται όμως πόροι. Και σ' αυτό πρέπει επίσης να καταβληθεί προσπάθεια, για να βοηθηθούν οι ευρωπαϊκές χώρες που έχουν την ευθύνη της φρούρησης και του ελέγχου των συνόρων μας, έργο φυσικά, ενίοτε, διόλου ευχάριστο.
<P>
Τελειώνω, κυρίες και κύριοι, με μια τελευταία παρατήρηση για την παράνομη μετανάστευση. Ας μην μιλάμε πλέον για αγώνα κατά της παράνομης μετανάστευσης. Ας μιλάμε για αγώνα κατά των διακινητών ανθρώπινων όντων, ας μιλάμε για αγώνα κατά των διακινητών ναρκωτικών. Ούτε μπορούμε ούτε πρέπει να δώσουμε την εντύπωση ότι θεωρούμε τους μετανάστες εισβολείς ή εγκληματίες, γιατί δεν είναι.

<SPEAKER ID=133 LANGUAGE="FR" NAME="Goerens">
Ευχαριστώ κυρία Πρόεδρε που μου παραχωρείτε το λόγο στο τέλος της συζήτησης αυτής. Γνωρίζετε βέβαια ότι η Ομάδα των Φιλελευθέρων έχει υπογράψει το σχέδιο κοινού ψηφίσματος. Δεν είχαμε καμία δυσκολία σε αυτό, αλλά παρ' όλα αυτά θα ήθελα να θίξω ορισμένα σημεία που θεωρώ σημαντικά όσον αφορά τη συζήτηση σχετικά με τους μετανάστες που έρχονται από το νότο της λεκάνης της Μεσογείου.
<P>
Πρέπει να επιμείνουμε στο γεγονός ότι πρέπει οπωσδήποτε να σταματήσουμε αυτό το μεταναστευτικό ρεύμα και ότι είναι βέβαιο ότι η δυστυχία που μόλις περιγράφηκε μας ενδιαφέρει όλους. Πρέπει να δώσουμε μια λύση σε αυτό το θέμα. Πρέπει επίσης να λάβουμε υπόψη το γεγονός ότι το φαινόμενο της μετανάστευσης οφείλεται σε αιτίες που είναι πολύ βαθειές και που υπερβαίνουν την καθαρά τεχνική άποψη του ζητήματος του περάσματος των εξωτερικών συνόρων που αναφέρθηκε σήμερα.
<P>
Πιστεύω ότι είναι ανάγκη να υπογραμμιστεί, υπό το ίδιο πρίσμα, η απελπισία των μεταναστών οι οποίοι, μην έχοντας προοπτικές για το μέλλον στις δικές τους χώρες, δεν βλέπουν άλλη λύση στην θλιβερή μοίρα τους από τη φυγή προς τις χώρες της άλλης όχθης της Μεσογείου. Πρέπει να ελπίζουμε ότι οι αρχές των χωρών στα νότια της Μεσογείου θα συνεργαστούν πλήρως με τα κράτη μέλη της Ευρωπαϊκής Ένωσης στην εφαρμογή μέτρων ελέγχου της λαθρομετανάστευσης. Eπίσης, εκτιμούμε από την πλευρά μας ότι η μεταχείριση από την αστυνομία και οι νομικές διατάξεις που εφαρμόζονται σχετικά με τους λαθρομετανάστες είναι ανεπαρκείς. Πρέπει η κοινοτική πολιτική να επικεντρώνεται περισσότερο στη βελτίωση των αναπτυξιακών συνθηκών των μεσογειακών χωρών και κατά συνέπεια στη βελτίωση των μελλοντικών προοπτικών για τους πολίτες τους.
<P>
Επιτρέψτε μου να προσθέσω καταλήγοντας τα εξής: δεδομένου ότι οι πολιτικές αυτές βρίσκονται σε άμεσο συναγωνισμό με άλλες πολιτικές για τις οποίες επιδιώκεται η συνδρομή του προϋπολογισμού της Ευρωπαϊκής Ένωσης, πρέπει να επιμείνουμε στη σημασία μιας συστηματικής αξιολόγησης της πολιτικής της Ευρωπαϊκής Ένωσης όσον αφορά τη λεκάνη της Μεσογείου, προκειμένου να καταστεί η πολιτική αυτή όχι άχρηστη αλλά αποτελεσματικότερη.

<SPEAKER ID=134 NAME="Ferrero-Waldner">
Κυρία Πρόεδρε, αξιότιμοι κυρίες και κύριοι, παρακολούθησα αυτήν την ανάλυση και αυτήν την συζήτηση με μεγάλη προσοχή. Παρατήρησα πως μίλησαν πάρα πολλοί βουλευτές από τον μεσογειακό χώρο και πως το ζήτημα της ευρωμεσογειακής εταιρικής σχέσης είναι συνεπώς ένα πολύ ουσιαστικό συστατικό στοιχείο της συζήτησης αυτής. Θέλω να επισημάνω ότι η εν λόγω ευρωμεσογειακή εταιρική σχέση περιλαμβάνει τρία πεδία: έναν πολιτικό διάλογο, το ζήτημα της οικονομίας που περικλείει φυσικά και κοινωνικο-οικονομικά στοιχεία και ως τρίτο πεδίο το ζήτημα του πολιτισμού και άλλων στοιχείων που συνδέονται με τη συγκεκριμένη εταιρική σχέση.
<P>
Στην Ευρωπαϊκή Ένωση καταβάλλουμε φυσικά μεγάλες προσπάθειες να παρέχουμε βοήθεια στα μεσογειακά κράτη της Νότιας Μεσογείου, δηλαδή ουσιαστικά στα κράτη της Βορείου Αφρικής. Προσπαθούμε επίσης να συνάψουμε μαζί τους συμφωνίες ελεύθερου εμπορίου. Και αυτό θέλω να το επισημάνω εδώ. Πρέπει όμως επίσης να δούμε ότι πολλές από αυτές τις συμφωνίες ελεύθερου εμπορίου καταδικάζονται σε αποτυχία λόγω κάποιων ποσοστώσεων. Δεν θέλω να μπω εδώ σε λεπτομέρειες, αλλά πιστεύω ότι γνωρίζετε όλοι τι εννοώ.
<P>
Δεύτερον, έχετε φυσικά δίκιο ότι η βελτίωση της κατάστασης στην οικονομία έχει ουσιωδέστατη σημασία προκειμένου να αντιμετωπισθεί στη ρίζα του το πρόβλημα της μετανάστευσης. Έχουμε όλοι μας πλήρη επίγνωση και εργαζόμαστε για το θέμα αυτό. Για το συγκεκριμένο θέμα υπάρχουν μάλιστα πολλά χρήματα, ειδικά στο πρόγραμμα MEDA. Θέλω μάλιστα να τονίσω εδώ πως βασικά υπάρχουν αρκετές πιστώσεις για αυτό.
<P>
Τρίτον, θεωρώ πως στο ζήτημα της μετανάστευσης πρέπει να ακολουθήσουμε έναν νέο δρόμο - και αυτό το είπα ήδη στην αρχή της δήλωσής μου. Μόνο τα μέσα που μας προσφέρει η Σύμβαση της Γενεύης για το καθεστώς των προσφύγων, σήμερα δεν επαρκούν πια. Πρέπει να βρούμε μία μέση οδό μεταξύ της καταπολέμησης των εγκληματιών, προ πάντων των εμπόρων λαθρομεταναστών στους οποίους θα αναφερθώ στη συνέχεια, και της υποδοχής δικαιολογημένων από ανθρωπιστική άποψη προσφύγων. Πρέπει όμως να επιδείξουμε και αλληλεγγύη και αυτό θέλω να το απαιτήσω ειδικά ως Πρόεδρος του Συμβουλίου, καθώς η χώρα μου έχει κάνει πάρα πολλά για τους πρόσφυγες και δεν μπορούσε πάντα να υπολογίζει στη σχετική βοήθεια όλων των κρατών μελών.
<P>
Επιτρέψτε μου να αναφέρω σύντομα - καθώς το ερώτημα τέθηκε εδώ από μία βουλευτή σε σχέση με τον μεσογειακό χώρο και μόνο - ότι για παράδειγμα στην περίπτωση της Βοσνίας δεχθήκαμε όπως γνωρίζετε, περίπου 85.000 με 90.000 πρόσφυγες, δηλαδή σχεδόν το 8 % έως 9 % του αυστριακού πληθυσμού. Κατά κεφαλή, αυτό ήταν το μεγαλύτερο ποσοστό. Συνεπώς, πρέπει κανείς να απαιτήσει αλληλεγγύη και από όλα τα άλλα κράτη. Αυτό είναι το βασικό σκεπτικό του εγγράφου στρατηγικής που φυσικά θα πρέπει να αποτελέσει αντικείμενο συζήτησης και επεξεργασίας για πολύ καιρό ακόμα, αλλά μέσω του οποίου θα μπορέσουμε τελικά να καταλήξουμε σε συναίνεση.
<P>
Είναι επίσης σωστό - ειπώθηκε στη διάρκεια της συζήτησης και συμφωνώ - ότι φυσικά θα πρέπει να πούμε στα ενεχόμενα κράτη, ότι εδώ δεν είναι μόνο ο παράδεισος, ότι υπάρχει και εδώ ανεργία καθώς και ότι δεν είναι αυτονόητο ότι τα κράτη αυτά θα μπορέσουν να γίνουν δεκτά. Θέλω όμως επίσης να πω ότι το ίδιο ισχύει και για τα κράτη της Κεντρικής και Ανατολικής Ευρώπης. Ειδικά και στη δική μου πατρίδα υπάρχουν οι ίδιοι φόβοι όπως πιθανόν στην Ισπανία απέναντι στις χώρες του Μαγκρέμπ.
<P>
Τέλος, θέλω να αναφερθώ στο ζήτημα του εμπορίου λαθρομεταναστών. Ειδικά η αυστριακή Προεδρία έχει υποβάλει στο πλαίσιο της Γενικής Συνέλευσης των Ηνωμένων Εθνών - εν μέρει μάλιστα σε συνεργασία με την Ιταλία - ένα σχέδιο για μία σύμβαση κατά του εμπορίου των λαθρομεταναστών. Αλλά και στο πλαίσιο της ΕΕ γίνονται στενές συνεργασίες για το ζήτημα αυτό, δεδομένου ότι δεν το θεωρούμε σημαντικό μόνο σε σχέση με τις μεσογειακές χώρες, αλλά σε σχέση με όλο τον κεντροευρωπαϊκό χώρο. Το συγκεκριμένο ζήτημα δεν αποτέλεσε χθες αδικαιολόγητα ειδικό θέμα της Ευρωπαϊκής Διάσκεψης στην οποία αναφέρθηκα σήμερα το πρωί λεπτομερώς και δεν θέλω να επαναλάβω εδώ τα ίδια πράγματα.

<SPEAKER ID=135 NAME="Πρόεδρος">
Ευχαριστώ πολύ, κυρία Υφυπουργέ. Σύμφωνα με το άρθρο 40, παράγραφος 5 του κανονισμού έχω λάβει έξι προτάσεις ψηφίσματος.
<P>
Η συζήτηση έληξε.
<P>
Η ψηφοφορία θα διεξαχθεί αύριο στις 12: 00

<CHAPTER ID=7>
ΕΕ/Χονγκ Κονγκ
<SPEAKER ID=136 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A4-0312/98) του κ. Cushnahan, εξ ονόματος της Επιτροπής Εξωτερικών Υποθέσεων, Ασφάλειας και Αμυντικής Πολιτικής, σχετικά με την ανακοίνωση της Επιτροπής προς το Συμβούλιο με θέμα «Η Ευρωπαϊκή Ένωση και το Χονγκ Κονγκ: μετά το 1997» (COM(97)0171 - C4-0214/97)

<SPEAKER ID=137 NAME="Cushnahan">
Κυρία Πρόεδρε, μετά τη μεταβίβαση της εξουσίας του Χονγκ Κονγκ την 1η Ιουλίου 1997, εκφράστηκαν πολλοί φόβοι για το πώς θα εξελισσόταν η κατάσταση. Ήταν ευρέως παραδεκτό ότι αν αποτύχαινε η μεταβίβαση, θα υπήρχαν εκτεταμένες συνέπειες για την πολιτική και οικονομική σταθερότητα στην περιοχή και για τις σχέσεις ανάμεσα στις παγκόσμιες δυνάμεις.
<P>
Έχοντας παρακολουθήσει επισταμένως την κατάσταση για 15 μήνες, συμπεριλαμβανομένης μιας επίσκεψής μου στο Χονγκ Κονγκ για να ακούσω ένα ευρύ φάσμα αντιπροσωπευτικών απόψεων, πιστεύω ότι η μεταβίβαση ήταν πιο επιτυχημένη από ό, τι θα τολμούσαν πολλοί από εμάς να ελπίσουν.
<P>
Ωστόσο, πολλά είναι εκείνα που με απασχολούν όσον αφορά την εφαρμογή της δημοκρατίας, τη λειτουργία του κράτους δικαίου και την προστασία των ανθρωπίνων δικαιωμάτων, που αναφέρονται λεπτομερώς στην έκθεσή μου και που θα πρέπει να συνεχίσει να παρακολουθεί στενά το Ευρωπαϊκό Κοινοβούλιο. Η διεξαγωγή εκλογών στις 24 Μαΐου του τρέχοντος έτους αποτέλεσε ορόσημο για την ανάπτυξη της δημοκρατίας. Το σχετικά υψηλό ποσοστό συμμετοχής στις εκλογές δίνει μια πολύ καλή απάντηση σε εκείνους που θα υποστήριζαν ότι οι κάτοικοι του Χονγκ Κονγκ δεν ενδιαφέρονται για τη δημοκρατία.
<P>
Ωστόσο, αυτή η ικανοποίηση μετριάζεται από το γεγονός ότι το εκλογικό σύστημα είναι κάθε άλλο παρά απολύτως δημοκρατικό, καθώς ένα μεγάλο μέρος της εξουσίας έχει περιέλθει στα χέρια των ελιτίστικων λειτουργικών εκλογικών περιφερειών. Αρκεί να ειπωθεί ότι ως συνέπεια 140.000 εκλογείς των λειτουργικών περιφερειών εξέλεξαν τα μισά από τα μέλη του εξηνταμελούς Νομοθετικού Συμβουλίου, ενώ 2, 8 εκατομμύρια ψηφοφόροι κατάφεραν να εκλέξουν μόνο 20 μέλη για τις γεωγραφικές εκλογικές περιφέρειες.
<P>
Είναι απαράδεκτο που τα δημοκρατικά κόμματα έλαβαν το ένα μόνο τρίτο των εδρών του Νομοθετικού Συμβουλίου παρά το γεγονός ότι είχαν κερδίσει σαφή πλειοψηφία της λαϊκής ψήφου. Θα ήταν καθησυχαστικό για τους βουλευτές αυτού του Κοινοβουλίου και για άλλους σε διάφορα μέρη συμπεριλαμβανομένου του ίδιου του Χονγκ Κονγκ, που έχουν ταχθεί υπέρ των δημοκρατικών αρχών, να εφαρμοστεί ένα σταθερό και σαφές χρονοδιάγραμμα για τη διεξαγωγή όλων των εκλογών βάσει της καθολικής ψηφοφορίας.
<P>
Επιπλέον, δεν είναι δυνατόν να υφίσταται μια ελεύθερη και δημοκρατική κοινωνία, αν εντός των συνόρων δεν λειτουργεί ανεμπόδιστα το κράτος δικαίου.Το κράτος δικαίου προϋποθέτει πως όλοι οι νόμοι εφαρμόζονται ομοίως για όλους τους πολίτες, ότι επιβάλλονται αμερόληπτα και πως όλοι έχουν δικαίωμα να δικάζονται σε φανερά δικαστήρια στα οποία έχουν πρόσβαση οι πάντες. Η εφαρμογή του κράτους δικαίου συνεπάγεται ότι οι εξουσίες της κυβέρνησης, η δικαστική, η νομοθετική και η εκτελεστική εξουσία, θα είναι χωριστές και ανεξάρτητες η μία από την άλλη, έτσι ώστε κάθε μία να ελέγχει την άλλη και, με τον τρόπο αυτό, να διασφαλίζεται ότι καμία από αυτές δεν γίνεται αντικείμενο κατάχρησης.
<P>
Στα πλαίσια των ασυνήθιστων, και πράγματι μοναδικών, συνταγματικών διευθετήσεων της ΕΔΠΧΚ όπου η αυτονομία απειλείται με υποκατάσταση, η ανεξαρτησία του δικαστικού κλάδου αποκτά ιδιαίτερη σημασία για την εκπλήρωση των καθηκόντων της τήρησης των κανόνων δικαίου και, εφόσον κρίνεται αναγκαίο, για να επισύρεται η προσοχή σε οποιοδήποτε δημοκρατικό ή συνταγματικό έλλειμμα, που υπονομεύει την εφαρμογή των κανόνων του δικαίου στους πολίτες του Χονγκ Κονγκ.
<P>
Κάθε αμερόληπτος παρατηρητής θα πρέπει να ανησυχεί επειδή αρκετές πρόσφατες υποθέσεις, ειδικότερα η υπόθεση Xinhua, η υπόθεση Hong Kong Standard, η υπόθεση Ma Wai Kwan και η υπόθεση του δικαιώματος διαμονής θέτουν υπό αμφισβήτηση την αποτελεσματικότητα της λειτουργίας του κράτους δικαίου στην ΕΔΠ του Χονγκ Κονγκ. Οι ανησυχίες αυτές εντάθηκαν μετά την έγκριση του νομοσχεδίου περί προσαρμογής των νόμων.
<P>
Όσον αφορά την προστασία των ανθρωπίνων δικαιωμάτων, υπάρχουν ορισμένα ζητήματα που με απασχολούν ιδιαίτερα. Η καθιέρωση της έννοιας της εθνικής ασφαλείας αποτελεί μια ανησυχητική εξέλιξη. Πρέπει να διασφαλίσουμε ότι δεν θα χρησιμοποιηθεί για την κατάργηση του δικαιώματος πολιτικής διαφωνίας, όπως έγινε στη Λαϊκή Δημοκρατία της Κίνας. Η αναστολή κάποιων εργατικών νόμων, οι προσπάθειες υπονόμευσης της εκδοτικής ελευθερίας του τύπου και οι συνέπειες της θέσπισης νόμων δυνάμει του άρθρου 23 του Βασικού Νόμου, όλα αποτελούν προειδοποιητικές ενδείξεις που επιβεβαιώνουν την ανάγκη να παρακολουθείται η κατάσταση και να διασφαλισθεί ότι δεν θα επέλθει διάβρωση των θεμελιωδών ανθρωπίνων δικαιωμάτων και ελευθεριών.
<P>
Η Ευρωπαϊκή Ένωση οφείλει να διαδραματίσει ιδιαίτερα σημαντικό ρόλο στην εξέλιξη του Χονγκ Κονγκ. Η ΕΕ πρέπει να υποστηρίξει πλήρως και έμπρακτα τη διατήρηση της διεθνούς αυτονομίας του Χονγκ Κονγκ στον οικονομικό και εμπορικό τομέα. Πρέπει να επιδιώξουμε τη συνεργασία σε όλους τους διεθνείς τομείς, ειδικά με την ιδιότητα του εταίρου στον Παγκόσμιο Οργανισμό Εμπορίου. Πρέπει να ενισχύσουμε τις σχέσεις που ήδη υπάρχουν και να δημιουργήσουμε νέες, ενώ παράλληλα είναι πρωταρχικής και συμβολικής σημασίας να χορηγήσουν όλα τα κράτη μέλη ελεύθερη πρόσβαση στους κατόχους διαβατηρίων της ΕΔΠ του Χονγκ Κονγκ και σε όσους κατέχουν βρετανικό διαβατήριο υπερπόντιου υπηκόου.
<P>
Η στρατηγική μας θα πρέπει σε όλες τις περιπτώσεις να ενισχύει σταθερά και αδιάκοπα την αρχή «μια χώρα, δύο συστήματα». Ελπίζω ότι ο κ. Επίτροπος, τον οποίο χαίρομαι που βλέπω εδώ για αυτή τη συζήτηση, θα αποδεχτεί τις συστάσεις που συμπεριλαμβάνονται σε αυτή την έκθεση, όταν θα εκπονήσει τη δική του ετήσια έκθεση. Ανυπομονώ να λάβω αυτή την έκθεση και η επιτροπή μας θα απαντήσει εν ευθέτω χρόνω.
<P>
Τέλος, θα ήθελα να ευχαριστήσω όλους εκείνους που συνέβαλαν στη σύνταξη αυτής της έκθεσης. Χαιρετίζω τη συμβολή όλων των πολιτικών απόψεων στην επιτροπή. Υψίστης σημασίας ήταν οι απόψεις που έλαβα από το ιδιο το Χονγκ Κονγκ. Ελπίζω να έχουμε προαγάγει τη συζήτηση. Ελπίζω ότι πρόκειται για μια ισορροπημένη έκθεση, που διαγράφει τη μελλοντική πορεία.

<SPEAKER ID=138 LANGUAGE="EN" NAME="Titley">
Κυρία Πρόεδρε, είθισται σε αυτές τις περιπτώσεις να συγχαίρουμε τον εισηγητή για το έργο του. Αυτό που είναι ίσως λιγότερο συνηθισμένο είναι το γεγονός ότι εγώ πραγματικά το εννοώ όταν συγχαίρω τον εισηγητή για το έργο του. Πρόκειται για μια καλή, βαθυστόχαστη και πλήρη έκθεση. Θα ήθελα συγκεκριμένα να ευχαριστήσω τον εισηγητή για τον τρόπο με τον οποίο εξεπόνησε αυτή την έκθεση και για τη συνεργασία που ανέπτυξε με άλλους στην επιτροπή. Η έκθεση συμπεριλαμβάνει πολλές από τις παρατηρήσεις που κάναμε στα πλαίσια της συζήτησης στην επιτροπή. Αυτό σημαίνει ότι καταφέραμε να περιορίσουμε στο ελάχιστο τις τροπολογίες και να διατηρήσουμε ως εκ τούτου τη συνοχή αυτής της έκθεσης. Νομίζω ότι αυτό είναι σημαντικό. Θα ήθελα να τον ευχαριστήσω για αυτό.
<P>
Αυτή η έκθεση τονίζει τη σπουδαιότητα του Χονγκ Κονγκ για την Ευρωπαϊκή Ένωση και μάλιστα για το παγκόσμιο οικονομικό σύστημα, όπως διαπιστώσαμε τις τελευταίες βδομάδες. Το κύριο όμως μήνυμα, για να είμαι ειλικρινής, πρέπει να είναι ότι πρέπει να αναγνωρίσουμε ότι η μεταβίβαση της εξουσίας ήταν ιδιαίτερα επιτυχής. Δεν επαληθεύτηκαν οι φόβοι για τα χειρότερα ενδεχόμενα που είχαν εκφράσει πολλοί σε αυτή την αίθουσα συνεδριάσεων. Φαίνεται ότι φέρει αποτελέσματα η αρχή «μια χώρα, δύο συστήματα». Υπάρχει πολιτική και θρησκευτική ελευθερία και ελευθερία τύπου. Δεν έχει παρατηρηθεί εξάπλωση της διαφθοράς παρά τους φόβους που είχαν εκφραστεί. Η δημόσια διοίκηση του Χονγκ Κονγκ εξακολουθεί πράγματι να διακρίνεται για την υψηλή της ποιότητα Υπάρχουν φυσικά κάποια θέματα που προκαλούν ανησυχία και ο κ. Cushnahan έχει αναφερθεί σε γενικές γραμμές σε κάποια από αυτά.
<P>
Ένα ζήτημα είναι αν ασκήθηκε πολιτική επιρροή για διορισμούς σε νομοθετημένα συμβουλευτικά σώματα, όπως για παράδειγμα η αρχή στέγασης. Αυτός είναι ένας τομέας που πρέπει να παρακολουθήσουμε. Υπήρχαν φήμες ότι επρόκειτο να εγκατασταθούν κινέζοι σύμβουλοι ασφαλείας στο γραφείο του Διοικητή. Με ικανοποίηση διαπιστώνω ότι το αρνήθηκε αυτό η κυβέρνηση. Ασκήθηκε κριτική στην ραδιοτηλεόραση του Χονγκ Κονγκ εκ μέρους ενός Κινέζου μέλους της Λαϊκής Πολιτικής Συμβουλευτικής Διάσκεψης του Χονγκ Κονγκ. Ενώ ο Διοικητής, Tung Chee-hwa, ήταν κάπως επιφυλακτικός στην απάντησή του, ο Πρόεδρος Jiang Zemin καταδίκασε ξεκάθαρα κάθε ανάμειξη στις υποθέσεις του Χονγκ Κονγκ. Προς μεγάλη μου ικανοποίηση διαπιστώνω επίσης ότι, οι νέες κατευθυντήριες γραμμές που θα εισαχθούν για τη ραδιοτηλεόραση του Χονγκ Κονγκ θα βασίζονται σε εκείνες που ισχύουν για το BBC και άλλους διεθνείς φορείς τηλεοπτικών μεταδόσεων, διασφαλίζοντας έτσι την ουδετερότητά της.
<P>
Αυτό που κυρίως μας απασχολούσε ανέκαθεν είναι η ύπαρξη του προσωρινού νομοθετικού σώματος. Πρέπει να αναγνωρίσουμε ότι οι εκλογές για ανάδειξη Νομοθετικού Συμβουλίου αποτελούν ένα θετικό βήμα προόδου. Θα πρέπει να είμαστε πολύ ικανοποιημένοι για το υψηλό ποσοστό συμμετοχής σε αυτές τις εκλογές και για τον ακέραιο τρόπο διεξαγωγής τους, αν και θα πρέπει παρ' όλα αυτά να εκφράσουμε την ανησυχία μας για τη σημαντική μείωση του δικαιώματος ψήφου στις λειτουργικές εκλογικές περιφέρειες και για τις ενδεχόμενες καταχρήσεις του εταιρικού δικαιώματος ψήφου σε αυτές τις περιφέρειες μέσω της καταχώρησης εικονικών εταιρειών. Συνεπώς, ανυπομονούμε για την καθιέρωση απόλυτης δημοκρατίας στο Χονγκ Κονγκ όσο το δυνατόν πιο σύντομα.
<P>
Εκφράζονται ανησυχίες για κάποιες από τις αποφάσεις που έχουν ληφθεί στα δικαστήρια του Χονγκ Κονγκ, τις οποίες περιγράφει λεπτομερώς στην έκθεσή του ο κ. Cushnahan. Ένα συγκεκριμένο ζήτημα είναι η ασυλία των κρατικών οργάνων σε ό, τι αφορά την άσκηση ποινικής δίωξης και το αν αυτό ισχύει για το Πρακτορείο Ειδήσεων Νέα Κίνα. Η ανησυχία για αυτό το θέμα επιτείνεται λόγω της υπόθεσης της κ. Emily Lau, που βρίσκεται για δώδεκα σχεδόν μήνες σε διαμάχη με Πρακτορείο Ειδήσεων Νέα Κίνα.
<P>
Ένα ζήτημα στο οποίο θα πρέπει να δοθεί προτεραιότητα είναι ο σαφής καθορισμός του καθεστώτος του Πρακτορείου Ειδήσεων Νέα Κίνα. Η λειτουργία του κράτους δικαίου, όπως είπε ο κ. Cushnahan, είναι αποφασιστικής σημασίας για το μέλλον του Χονγκ Κονγκ. Ένα ακόμη θέμα που θα πρέπει να παρακολουθείται στενά είναι το γεγονός ότι το νέο Νομοθετικό Συμβούλιο θα πρέπει να θεσπίσει νομοθεσία όσον αφορά ζητήματα όπως οι πράξεις ανατροπής και προδοσίας δυνάμει του άρθρου 23 του Βασικού Νόμου. Ο τρόπος χειρισμού αυτού του ζητήματος από το Χονγκ Κονγκ θα αποτελέσει το κλειδί για τη συνεχή επιτυχία της αρχής «μια χώρα, δύο συστήματα».
<P>
Το γεγονός ότι το Χονγκ Κονγκ κατάφερε μέχρι τώρα να ξεπεράσει την ασιατική κρίση, χωρίς την παρέμβαση αλλά με την υποστήριξη της Κίνας, αποτελεί την καλύτερη απόδειξη επιτυχούς εφαρμογής της αρχής «μια χώρα, δύο συστήματα». Θα με ενδιέφερε να ακούσω τις παρατηρήσεις του Επιτρόπου κ. Brittan για αυτό το θέμα. Είναι σαφές ότι το Χονγκ Κονγκ πρέπει να έχει αυτονομία στις δικές του οικονομικές υποθέσεις, παράλληλα με την υποστήριξη της Κίνας.
<P>
Τέλος, επιδοκιμάζω τις παρατηρήσεις του κ. Cushnahan σχετικά με τη χορήγηση ελεύθερης εισόδου χωρίς θεώρηση στους πολίτες της Ειδικής Διοικητικής Περιοχής του Χονγκ Κονγκ. Πιστεύω ότι αυτό θα αποτελούσε ένα σημαντικό βήμα προς την ενίσχυση των εμπορικών δεσμών ανάμεσα στην Ευρωπαϊκή Ένωση και το Χονγκ Κονγκ.
<P>
Εν κατακλείδι, θα έλεγα ότι όλα εξελίσσονται καλά μέχρι στιγμής, στην πραγματικότητα καλύτερα από ό, τι περιμέναμε. Ας ελπίσουμε ότι θα μπορέσουμε να συνεχίσουμε να συνεργαζόμαστε στενά με τις αρχές του Χονγκ Κονγκ, προκειμένου να εξασφαλιστεί ένα καλύτερο μέλλον για τους πολίτες του και να αναπτυχθεί η σημαντική ιδιότητά του ως ακρογωνιαίου λίθου της ασιατικής οικονομίας.

<SPEAKER ID=139 LANGUAGE="SV" NAME="Burenstam Linder">
Κυρία Πρόεδρε, ο κ.Cushnahan υπέβαλε μία έκθεση η οποία, με τα ποιοτικά της στοιχεία, συμβάλλει στην αύξηση του σεβασμού προς το Ευρωπαϊκό Κοινοβούλιο. Το δεύτερο σκέλος της έκθεσης παρέχει ένα διδακτικό υπόβαθρο και ένα καλό στήριγμα υπέρ της πρότασης ψηφίσματος.
<P>
Το Χονγκ Κονγκ είχε, μέσω μίας εκτεταμένης οικονομικής ελευθερίας της ατομικής επιχειρηματικότητας, μέσω μίας εκτεταμένης ιδιωτικής αποταμίευσης και μέσω του ελεύθερου εμπορίου, μία ταχύτατη οικονομική ανάπτυξη. Στο Χονγκ Κονγκ το κατά κεφαλήν ΑΕΠ βρίσκεται ψηλότερα και από αυτό πολλών χωρών της ΕΕ. Η επιτυχία του Χόνγκ Κονγκ έπαιξε ένα σημαντικό ρόλο επιδεικνύοντας από νωρίς πόσο περισσότερο μπορεί κανείς να αναπτυχθεί με ένα σύστημα οικονομίας της αγοράς απ' ό, τι με τον σοσιαλιστικό σχεδιασμό παλαιού τύπου.
<P>
Το Χονγκ Κονγκ κατέστη, ολοένα και περισσότερο, ένα πρότυπο για πολλές αναπτυσσόμενες χώρες στις προσπάθειές τους να ξεφύγουν από τη φτώχεια. Αυτό σίγουρα συνέβαλε στην ενίσχυση των επιδιώξεων για οικονομική μεταρρύθμιση και στην Κίνα, εν όψει δε της παράδοσης του Χονγκ Κονγκ στην Κίνα πολλοί εννοούσαν ότι ιδεολογικά ήταν μάλλον το Χονγκ Κονγκ που επεκράτησε της Κίνας. Όπως κι αν έχουν τα πράγματα σε σχέση μ' αυτό, πρέπει να αναγνωριστεί ότι η Κίνα, μέχρι τώρα τουλάχιστον, σε γενικές γραμμές έχει σεβαστεί τις συμφωνίες για το Χονγκ Κονγκ και το εκεί οικονομικό σύστημα και αυτό είναι κάτι που συνεπάγεται επίσης τις οικονομικές ελευθερίες, οι οποίες, τελικά, δημιουργούν το θεμέλιο της ελευθερίας με την ευρύτερη έννοια.
<P>
Ωστόσο, όπως επισημαίνει ο κ. Cushnahan, υπάρχει ένας αριθμός ανησυχητικών παρεκκλίσεων. Τμήματα του δημοκρατικού συστήματος που έχει δομηθεί εκεί έχουν εξασθενήσει. Η Ευρωπαϊκή Ένωση και το Ευρωπαϊκό Κοινοβούλιο πρέπει να παρακολουθούν πολύ στενά τις εξελίξεις. Τώρα μπορούμε να συμβάλουμε σ' αυτό στηρίζοντας την πρόταση ψηφίσματος. Πρέπει να καταβάλουμε προσπάθειες να διευκολύνουμε την κατάσταση λαμβάνοντας μέτρα στις δικές μας χώρες. Μπορούμε να το κάνουμε, π.χ., με γεναιόδωρους κανόνες σ' ό, τι αφορά τις άδειες εισόδου και με τη μη επιβολή εμπορικών περιορισμών.
<P>
Το Χονγκ Κονγκ παρείχε, επί μακρόν, άσυλο σε πολλούς που προσπαθούσαν να ξεφύγουν από την καταπίεση και τη δικτατορία. Αυτό μας υποχρεώνει να συμβάλουμε με την επιρροή μας για να μπορεί το Χονγκ Κονγκ να είναι και στο μέλλον μία εστία ελευθερίας.

<SPEAKER ID=140 LANGUAGE="EN" NAME="Watson">
Κυρία Πρόεδρε, η ανακοίνωση της Επιτροπής ονομάζεται «Μετά το 1997». Λοιπόν, έχει περάσει το 1997 και δεν έχει έρθει η συντέλεια του κόσμου. Οργάνωσα μια επίσκεψη των βουλευτών στο Χονγκ Κονγκ, όταν διεξάγονταν οι εκλογές για την ανάδειξη του νέου Νομοθετικού Συμβουλίου τον περασμένο Μάιο. Ήταν η τέταρτη επίσκεψη αυτού του είδους μέσα σε τέσσερα χρόνια. Καταλήξαμε στο συμπέρασμα ότι οι εκλογές ήταν ελεύθερες και δίκαιες, ότι δεν έχει επέλθει καμία ουσιαστική αλλαγή στο Χονγκ Κονγκ και ότι γενικά οι πολίτες συνεχίζουν να απολαμβάνουν τις ελευθερίες στις οποίες έχουν συνηθίσει τα τελευταία χρόνια.
<P>
Το Χονγκ Κονγκ διατηρεί επίσης την οικονομική του αυτονομία: η αναπτυγμένη οικονομία του άντεξε στην πίεση της οικονομικής αναταραχής από τον τυφώνα της Ταϊλάνδης. Οι ενέργειες της νομισματικής αρχής του Χονγκ Κονγκ μπορεί να μην έχουν ικανοποιήσει τους κλασικούς οικονομολόγους, αλλά η απόκρισή τους έφερε το σήμα «Από το Χονγκ Κονγκ» και όχι «Από την Κίνα».
<P>
Παρ' όλα αυτά, όπως φαίνεται από αυτή την εξαιρετική έκθεση, είναι σημαντικό να μην είμαστε αφελείς. Το Κοινοβούλιο που είχε εκλεγεί με δημοκρατικές διαδικασίες, έχει καταργηθεί και έχει αντικατασταθεί από ένα νέο Νομοθετικό Συμβούλιο, η σύσταση του οποίου ευνοεί το Πεκίνο και έρχεται σε αντίθεση με την ελεύθερη βούληση του λαού του Χονγκ Κονγκ. Η νωθρότητα που επιδεικνύει μερικές φορές το δικαστικό σώμα και οι υποψίες για αυτολογοκρισία αποτελούν λόγους ανησυχίας. Έχει παρατηρηθεί βαθμιαία αλλά σταθερή κατάργηση των νόμων περί ανθρωπίνων δικαιωμάτων και υπονόμευση των θεσμών που είναι απαραίτητοι για την προστασία τους. Το πιο πρόσφατο παράδειγμα είναι οι νέες κατευθυντήριες γραμμές της αστυνομίας για τις διαδηλώσεις, που ανακοινώθηκαν την προηγούμενη βδομάδα.
<P>
Οι πολίτες του Χονγκ Κονγκ πρέπει να μιλήσουν ανοιχτά εναντίον κάθε ενδεχόμενης κατάχρησης, έχοντας τη δική μας υποστήριξη που πρέπει να εκδηλώνεται όχι μόνο μέσω της χορήγησης ελεύθερης εισόδου στην Ευρωπαϊκή Ένωση χωρίς θεώρηση διαβατηρίου, αλλά υποστηρίζοντας παράλληλα την εκπαίδευση για τη δημοκρατία στο Χονγκ Κονγκ.
<P>
Η νέα προσέγγιση της Ευρώπης σε ό, τι αφορά την Κίνα χαρακτηρίζεται από ανάρμοστες βεβιασμένες ενέργειες. Ο Τονυ Μπλαιρ, ως πρωθυπουργός ενός κράτους μέλους, επισκέπτεται την Κίνα αυτή την εβδομάδα και αγνοεί σχεδόν τα ανθρώπινα δικαιώματα. Ο Πρόεδρος Santer δεν πρέπει να επιδείξει την ίδια αδυναμία να αντιληφθεί κάποια πράγματα όταν επισκεφτεί το Χονγκ Κονγκ εξ ονόματος της Επιτροπής τον επόμενο μήνα.
<P>
Ζούμε σε μια εποχή όπου υπάρχουν πολλά πολιτικά ενδεχόμενα. Αν θέλουμε να κινηθούμε προσεκτικά προς μια νέα σχέση με τη Κίνα, ας χαιρετίσουμε την υπογραφή του Διεθνούς Συμφώνου για τα Αστικά και Πολιτικά Δικαιώματα (ICCPR) από την Κίνα τη Δευτέρα. Θα τους καταλάβουμε όμως και από τις πράξεις τους. Το σύνθημά μας πρέπει να είναι η εγρήγορση.

<SPEAKER ID=141 LANGUAGE="NL" NAME="Van Bladel">
Πρόεδρε, μας εξέπληξε όλους το γεγονός ότι μετά την μεταβίβαση της κυριαρχίας του Χονγκ-Κονγκ από τη Βρετανία στην Κίνα, το Χονγκ-Κονγκ παρέμεινε μία από τις πλέον ελεύθερες και ανοικτές αγορές στον κόσμο. Την προηγούμενη εβδομάδα επισκέφθηκε τη χώρα μου ένας από τους ισχυρότερους άνδρες του Χονγκ-Κονγκ, ο Sir Donald Chang. Επισκέφθηκε τη Χάγη και εκεί παρουσίασε ξανά τον τρόπο με τον οποίο το Χονγκ-Κονγκ διατηρεί τη διαφάνεια και την αυστηρή εφαρμογή των οικονομικών νόμων ως ειδική διοικητική περιφέρεια εντός της Κίνας.
<P>
Τον προηγούμενο μήνα παρενέβησαν μεν οι αρχές του Χονγκ-Κονγκ στο χρηματιστήριο για να αντιμετωπίσουν κερδοσκοπικές ενέργειες - κάτι που μάλιστα, απ' ότι μαθαίνω, είχε θετικές επιπτώσεις - ωστόσο, πιστεύω ότι η ενέργεια αυτή ήταν μεμονωμένη. Ο Sir Donald Chang ανησυχούσε για έναν και μόνο λόγο, τον εξαιρετικά βραδύ και ανεπαρκή τρόπο με τον οποίο η Ιαπωνία αντιμετωπίζει την κρίση στην Ασία και στο εσωτερικό της.
<P>
Τέλος, Πρόεδρε, θα ήταν χρήσιμο να μαθαίναμε με ποιον τρόπο ενισχύονται οι δραστηριότητες της αντιπροσωπείας της Ευρωπαϊκής Ένωσης στο Χονγκ-Κονγκ, και ίσως θα μπορούσαμε να λάβουμε μία λεπτομερή έκθεση σχετικά με τις δραστηριότητες των παρατηρητών στον τομέα των ανθρωπίνων δικαιωμάτων. Ακουσα τους συναδέλφους οι οποίοι γνωρίζουν καλύτερα το Χονγκ-Κονγκ και διαπίστωσα ότι ανησυχούν έντονα. Πιστεύω πραγματικά ότι μία έκθεση σχετικά με το Χονγκ-Κονγκ θα ήταν πολύ χρήσιμη. Τέλος, κύριε Cushnahan, θα ήθελα να σας συγχαρώ για την έκθεσή σας. Η πολιτική μου Ομάδα την υποστηρίζει.

<SPEAKER ID=142 NAME="Εφραιμίδης">
Κυρία Πρόεδρε, το ιστορικό αποφασιστικό γεγονός για το θέμα που συζητούμε είναι ότι το Χονγκ Κονγκ, ύστερα από 100 χρόνια βίαιου εγγλέζικου αποικισμού, έχει επανενωθεί και είναι αναπόσπαστο τμήμα της γιγαντιαίας Κίνας.
<P>
'Ο, τι συμβαίνει από εκείνη τη στιγμή σ' αυτήν την επαρχία της Κίνας δεν μπορεί παρά με τον ένα ή τον άλλο τρόπο να επηρεάζεται από αυτό το ιστορικό γεγονός. Ενώ είναι έτσι τα πράγματα, φοβούμαι ότι η έκθεση του κ. Cushnahan, στις 10 αιτιολογικές σκέψεις και τα 19 σημεία του διατακτικού μέρους, διέπεται, διαποτίζεται από καχυποψία, από δυσπιστία, θα πω όχι από καλή πίστη για ό, τι συμβαίνει. 'Ολα και κάτι έχουν, όλα πρέπει να τα αντιμετωπίσει με αιχμές, με αμφισβήτηση. Φθάνει να πει: εκλογές για το νομοθετικό Σώμα, αλλά ύποπτες, όχι δημοκρατικές, γιατί δεν είναι δημοκρατικό το εκλογικό σύστημα. Κύριε Cushnahan, ποιό εκλογικό σύστημα ισχύει στην χώρα σας; Στη δική μου; Σ' όλες τις ευρωπαϊκές χώρες; Είμαστε ευχαριστημένοι από αυτά τα συστήματα; Είναι άκρως δημοκρατικά ή είναι αντιδημοκρατικά;
<P>
Αλλά και παρά πέρα, κυρία Πρόεδρε, φοβούμαι ότι αυτή η έκθεση θέλει να αναγορεύσει το Ευρωπαϊκό Κοινοβούλιο, την Ευρωπαϊκή 'Ενωση σε ένα συλλογικό ντετεκτίβ. Τί συμβαίνει και τί πρέπει να γίνεται στο Χονγκ Κονγκ, σαν να κατοικείται από Βέλγους, Γερμανούς, Εγγλέζους, 'Ελληνες και άλλους Ευρωπαίους. Από Κινέζους κατοικείται και αυτούς ενδιαφέρει κύρια αν όχι αποκλειστικά. Και φθάνει και σε μια αφέλεια, ότι δηλαδή ό, τι συμβαίνει στο Χονγκ Κονγκ με τον ένα ή τον άλλο τρόπο μπορεί να είναι εφαλτήριο για αλλαγές και στη γιγαντιαία Κίνα. Είναι αφέλεια και είναι και ύποπτη, γιατί αποκαλύπτει ότι όλο το ενδιαφέρον για το τί γίνεται στο Χονγκ Κονγκ είναι πώς να χρησιμοποιηθεί σαν εφαλτήριο, εργαλείο για ανάμειξη στα εσωτερικά της Κίνας και για μεταβολές κατά την αρέσκειά μας. Δεν περπατάνε αυτά, δεν βοηθάνε τις σχέσεις τής Ευρωπαϊκής 'Ενωσης με την Κίνα...
<P>
(Ο ομιλητής διακόπτεται από την Πρόεδρο)

<SPEAKER ID=143 LANGUAGE="SV" NAME="Gahrton">
Κυρία Πρόεδρε, το σημαντικότερο στοιχείο της θαυμάσιας έκθεσης του κ. Cushnahan είναι ότι δείχνει ότι η Κίνα έχει ουσιαστικά σεβαστεί τις συμφωνίες αναφορικά με το Χονγκ Κονγκ και ότι αυτή η πρώην βρετανική αποικία όντως απολαμβάνει σήμερα έναν υψηλότερο βαθμό δημοκρατίας απ' ότι κατά το μεγαλύτερο μέρος της διάρκειας της βρετανικής κυριαρχίας. Έτσι, επιβεβαιώνεται η εντύπωση που μου δημιουργήθηκε όταν η αντιπροσωπεία για την Κίνα επισκέφτηκε το Χονγκ Κονγκ, τον Ιούνιο του τρέχοντος έτους.
<P>
Αυτό δεν σημαίνει ότι λείπουν τα προβλήματα. Έχει αναφερθεί η παράγραφος 23 του συντάγματος. Θα μπορούσε να γίνει κατάχρησή της για παρεμβάσεις εναντίον των δημοκρατικών ελευθεριών και, ως εκ τούτου, αυτό είναι κάτι που πρέπει να το παρακολουθήσουμε με προσοχή. Ένα πρόβλημα είναι τα συνδικαλιστικά δικαιώματα το οποίο προς το παρόν παρακολουθεί η Διεθνής Οργάνωση Εργασίας. Αυτό είναι κατά την άποψή μου εξαιρετικά σημαντικό και πρέπει να υπογραμμιστεί.
<P>
Τέλος, δεν πρέπει να ξεχνάμε ότι το Χονγκ Κονγκ είναι τμήμα της Κίνας και εξαρτάται από την εξέλιξη εκεί περισσότερο απ' ό, τι παλαιότερα. Γι' αυτό, είναι σημαντικό να μη συμβάλει η ΕΕ να επιβληθούν οι μεταρρυθμίσεις στην Κίνα κατά τρόπο που να δημιουργήσουν μαζική ανεργία στη χώρα και να προκύψει κοινωνικό χάος ρωσικού τύπου στη χώρα. Θα ήταν καταστροφικό και θα ανέστειλε κάθε μορφή δημοκρατίας στην Κίνα και, συνεπώς, θα συνιστούσε επίσης μία απειλή κατά της σχετικά θετικής κατάστασης στο Χονγκ Κονγκ.

<SPEAKER ID=144 LANGUAGE="FR" NAME="Pradier">
Κυρία Πρόεδρε, μέχρι στιγμής, και θα πρέπει να χαιρόμαστε γι' αυτό, η Κίνα, τουλάχιστον επίσημα, έχει τηρήσει απόλυτα τις δεσμεύσεις που είχε αναλάβει έναντι του Χονγκ-Κονγκ. Παρ' όλα αυτά, η εγκατάσταση κοινοβουλευτικής αντιπροσωπείας όπως υφίσταται στις δημοκρατικές χώρες δεν προβλέπεται πριν από το 2008. Η καθολική ψηφοφορία που θα επιτρέπει την εκλογή όλων των αντιπροσώπων των πολιτών δεν θα ισχύσει ακόμη για μια δεκαετία. Θα πρέπει να επιδείξουμε, κατά τη διάρκεια αυτής της δεκαετίας, άκρα εγρήγορση και μεγάλη αλληλεγγύη με τις δημοκρατικές δυνάμεις που εργάζονται στη χώρα αυτή.
<P>
Μέχρι στιγμής, η δημόσια διοίκηση διατήρησε τη φήμη του Χονγκ-Κονγκ ως οικονομικού κέντρου που το διακρίνει η διαφάνεια και η απουσία διαφθοράς, όπως πολύ σωστά τόνισε ο κ. Cushnahan. Αυτή όμως η σχεδόν υποδειγματική στάση, αυτό το άνοιγμα στον κόσμο, πρέπει να υποστηριχθεί, να ενισχυθεί, σε ένα περιβάλλον που δεν είναι και τόσο ευνοϊκό.
<P>
Ας επισημάνουμε παρεμπιπτόντως ότι είναι σημαντικό να δεχόμαστε, χωρίς να απαιτείται θεώρηση, τους κατόχους διαβατηρίου της Ειδικής Διοικητικής Περιοχής του Χονγκ-Κονγκ, όπως ακριβώς οι πολίτες της Ευρωπαϊκής Ένωσης έχουν πρόσβαση, χωρίς θεώρηση, στην επικράτεια αυτή.
<P>
Η ένταση των συναλλαγών, της κυκλοφορίας των ανθρώπων, των ιδεών, των κεφαλαίων και των εμπορευμάτων αποτελεί ζωτικής σημασίας στοίχημα για το Χονγκ-Κονγκ. Ας είμαστε παρόντες, δραστήριοι και αλληλέγγυοι. Δεν πρόκειται μόνο για τη σωτηρία αυτού του προεξέχοντος άκρου της Κίνας, πρόκειται επίσης και για τη δική μας σωτηρία.

<SPEAKER ID=145 LANGUAGE="DE" NAME="Linser">
Κυρία Πρόεδρε, ο ασιατικός και ιδιαίτερα ο κινεζικός οικονομικός χώρος κρύβουν για την Ευρωπαϊκή Ένωση ένα τεράστιο δυναμικό. Το Χονγκ Κονγκ παίζει αναμφισβήτητα, τόσο από πολιτική όσο και από οικονομική άποψη, έναν ρόλο κλειδί εν όψει της σχέσης με την περιοχή αυτή. Συνεπώς, έχουν μεγάλη σημασία για την ευρωπαϊκή οικονομία οι καλές σχέσεις με την κυβέρνηση της Ειδικής Διοικητικής Περιφέρειας του Χονγκ Κονγκ. Η Ευρωπαϊκή Ένωση πρέπει να κάνει όλες τις αναγκαίες προσπάθειες για να καλλιεργήσει τις αντίστοιχες επαφές και προπάντων για να αντιταχθεί στις επικίνδυνες αντιδημοκρατικές τάσεις που αναφέρονται στην έκθεση καθώς και στις ελλείψεις ως προς το κράτος δικαίου στις οποίες δικαιολογημένα ασκήθηκε κριτική. Επειδή μόνο ένα δημοκρατικό καθεστώς κράτους δικαίου μπορεί να θεωρηθεί εγγυητής για μία αειφόρα και ανεξάρτητη οικονομία στο Χονγκ Κονγκ.
<P>
Όσον αφορά τη χορήγηση εισόδου στον χώρο του Συμφώνου του Σένγκεν χωρίς θεώρηση διαβατηρίου, δεν μπορώ να συμφωνήσω με τον εισηγητή, που την ζητά για όλους τους κατόχους διαβατηρίων της ΕΔΠ του Χονγκ Κονγκ καθώς και για τους κατόχους βρετανικών διαβατηρίων υπερπόντιου υπηκόου. Το ζήτημα αυτό θα έπρεπε κατά την άποψή μου - όπως το πρότεινε η Επιτροπή - να συζητηθεί ξεχωριστά.

<SPEAKER ID=146 LANGUAGE="PT" NAME="Porto">
Κυρία Πρόεδρε, όλοι μας έχουμε πολύ βάσιμους λόγους να παρακολουθούμε με τη μέγιστη προσοχή την εξέλιξη του Χονγκ Κονγκ - η οποία εξετάζεται διεξοδικά από τον εισηγητή, τον οποίο και συγχαίρω για την εργασία του - αυτή καθεαυτή αλλά επίσης για αυτό που μπορεί να σημαίνει αυτή η εξέλιξη για τους κατοίκους του και για μια χώρα τόσο σημαντική όπως είναι η Κίνα.
<P>
Από την πλευρά μου, ως Πορτογάλος, παρακολουθώ το θέμα αυτό με πρόσθετο ενδιαφέρον, δεδομένης της σημασίας που κατ' ανάγκην θα έχει η εν λόγω εξέλιξη στην πορεία ενσωμάτωσης του Μακάο. Η υλοποίηση αυτής της ενσωμάτωσης, ένα τέταρτο του αιώνα μετά την 25η Απριλίου 1974, θα γίνει υπό εξαιρετικά ευνοϊκότερους όρους, από κάθε άποψη.
<P>
Από τη μια, στη διάρκεια όλων αυτών των χρόνων κατέστη δυνατό να δημιουργηθούν, στη συγκεκριμένη εδαφική επικράτεια, έργα υποδομής και υπηρεσίες ιδιαίτερα σημαντικά για την ανάπτυξή της και για την ποιότητα ζωής του πληθυσμού, μεταξύ αυτών το αεροδρόμιο, το πανεπιστήμιο, η νέα γέφυρα, ο σταθμός επεξεργασίας απορριμμάτων κ.ά.
<P>
Από την άλλη - και αυτό παρουσιάζει εξέχουσα σημασία - το Νομοθετικό Σώμα ενέκρινε ιδία νομοθεσία για εκείνη την εδαφική έκταση, υπό συνθήκες πλήρους ελευθερίας και εμπνεόμενο από τις οικουμενικές αξίες οι οποίες είναι επίσης αξίες του πληθυσμού του. Έχοντας ήδη σήμερα κατοχυρώσει δική του ταυτότητα - το Μακάο είναι μέλος του Παγκοσμίου Οργανισμού Εμπορίου και έχει συνάψει συμφωνία συνεργασίας με την Ευρωπαϊκή Ένωση - υπάρχει κάθε συμφέρον ώστε αυτή η ταυτότητα να διαφυλαχθεί στο μέλλον. Πέρα όμως από το δικό μας συμφέρον και από το συμφέρον του Μακάο, θεωρούμε ότι τίθεται επί τάπητος και το συμφέρον της Κίνας, η οποία διαβλέπει στο Μακάο έναν χώρο που προσδίδει προοπτικές ανοιγμάτων και ανάπτυξης, για τον οποίο θα μπορεί να υπερηφανεύεται.
<P>
Έχει λοιπόν σημασία να αρχίσει η Επιτροπή - απευθύνομαι, επομένως, στον κύριο Επίτροπο - να προσδίδει μεγαλύτερη σημασία στο Μακάο, μέσω της αντιπροσωπείας της στο Χονγκ Κονγκ, ή, κατά προτίμηση, μέσω της εγκαθίδρυσης μιας αντιπροσωπείας στην ίδια την εδαφική έκταση. Και είμαστε βέβαιοι πως οι εκεί διοικητικές αρχές θα παράσχουν εν προκειμένω κάθε στήριξη που θα καταστεί αναγκαία.

<SPEAKER ID=147 LANGUAGE="EN" NAME="Brinkhorst">
Κυρία Πρόεδρε, είμαι ένας από εκείνους που επισκέφτηκαν το Χονγκ Κονγκ μετά τη μεταβίβαση της εξουσίας. Η κατάσταση έχει εξελιχτεί εντελώς διαφορετικά από ό, τι περιμέναμε μόλις ένα χρόνο πριν. Τότε, σκεφτόμασταν ότι από οικονομική άποψη ίσως να ήταν καλά τα πράγματα στο Χονγκ Κονγκ, αλλά ότι από πολιτικής πλευράς η κατάσταση θα ήταν πολύ άσχημη. Όπως έχει πει ο συνάδελφός μου κ. Watson και πολλοί άλλοι, πρέπει να βρισκόμαστε συνεχώς σε εγρήγορση. Αυτή είναι η χρησιμότητα αυτής της έκθεσης από πολιτική άποψη.
<P>
Στην ουσία πρέπει να αναγνωρίσουμε ότι στο Χονγκ Κονγκ, γενικά, έχει δοθεί ιδιαίτερη προσοχή στην ανάπτυξη ενός δημοκρατικού - αν και όχι άκρως δημοκρατικού - πολιτεύματος. Αυτό που μας ανησυχεί επί του παρόντος είναι οι οικονομικές εξελίξεις που λαμβάνουν χώρα σε αυτό το μέρος του κόσμου. Αν τα πράγματα δεν εξελιχτούν καλά από οικονομική άποψη, θα υπάρχουν φυσικά αρνητικές πολιτικές συνέπειες.
<P>
Θα ήθελα να υποβάλω στην Επιτροπή ένα συγκεκριμένο ερώτημα, θίγοντας επίσης το ζήτημα της θεώρησης. Ασφαλώς, δεν θα πρέπει να μας απασχολεί μόνο αυτό το θέμα. Αυτό είναι αλήθεια. Παρ' όλα αυτά, είναι ένα από τα λίγα συγκεκριμένα ζητήματα για τα οποία μπορεί να κάνει κάτι παραπάνω η Ευρώπη σαν σύνολο. Εξακολουθεί να με απασχολεί αυτό το θέμα, ειδικά όταν ακούω μερικούς ομιλητές να λένε ότι η θεώρηση είναι ένα ζήτημα που δεν εξετάζουμε σοβαρά, καθώς επίσης ότι μόνο οχτώ χώρες επιτρέπουν την είσοδο κατόχων θεώρησης στην Ευρώπη. Η Επιτροπή μπορεί να διαδραματίσει κάποιο ρόλο επειδή η Συμφωνία Schengen θα ενσωματωθεί στη Συνθήκη της Ευρωπαϊκής Ένωσης. Ελπίζω ότι η Επιτροπή θα πει ότι θα αναλάβει πρωτοβουλία σε αυτό το θέμα. Αυτή ακριβώς είναι η συγκεκριμένη μορφή αλληλεγγύης που πρέπει να διαφυλάξουμε. Ελπίζω ότι με την έκθεση του επόμενου χρόνου θα μπορούμε να πούμε ότι τα πράγματα είναι καλύτερα από ό, τι είναι επί του παρόντος.

<SPEAKER ID=148 NAME="Brittan, Sir Leon">
Κυρία Πρόεδρε, κυρίες και κύριοι, επιτρέψτε μου να χαιρετίσω με τη σειρά μου την καταπληκτική έκθεση του κ. Cushnahan και την πρόταση ψηφίσματος. Θα ήθελα να σχολιάσω μερικά από τα κύρια σημεία.
<P>
Καταρχάς, ορισμένοι ομιλητές, εκ των οποίων ένας ήταν ο κ. Titley και ένας άλλος ο κ. Watson, όπως επίσης ο κ. Gahrton και πιο πρόσφατα ο κ. Brinkhorst, έχουν σχολιάσει γενικά το χαρακτήρα της μεταβίβασης και την ευρεία τήρηση των πολιτικών δεσμεύσεων από τις αρχές της Κίνας. Χαιρετίζω αυτές τις δηλώσεις και συμφωνώ απόλυτα με όσα έχουν ειπωθεί. Θέλω πραγματικά να τονίσω πόσο αξιόλογα είναι όσα έχουν συμβεί επειδή είναι αλήθεια ότι η θέσπιση του διακανονισμού «μια χώρα/δύο συστήματα» είναι μοναδική, ενώ ο επιτυχής τρόπος με τον οποίο τέθηκε σε εφαρμογή αυτή η αρχή αποτελεί ένα σημαντικό επίτευγμα. Πρέπει να αποδοθεί φόρος τιμής τόσο στο Χονγκ Κονγκ όσο και στην ίδια την Κίνα για αυτό το γεγονός.
<P>
Παρ' όλα αυτά, έχουν γίνει διάφορα δυσμενή σχόλια και ο κ. Brinkhorst ανακεφαλαίωσε λέγοντας ότι πρέπει να συνεχίσουμε να είμαστε προσεκτικοί. Και αυτό ακριβώς θα κάνουμε. Με το ψήφισμα ζητείται να επισπευθεί η καθιέρωση καθολικής ψηφοφορίας. Κατά την επίσκεψή του στις Βρυξέλες, πέρυσι το Φεβρουάριο, ο Διοικητής Tung Chee-hwa είπε: «Εναπόκειται σε μας, τους πολίτες του Χονγκ Κονγκ, να αποφασίσουμε την περαιτέρω ανάπτυξη της δημοκρατικής διαδικασίας με απώτερο στόχο την καθολική ψηφοφορία».
<P>
Μπορώ να σας διαβεβαιώσω ότι η Επιτροπή θα συνεχίσει να παρακολουθεί εκ του σύνεγγυς την ανάπτυξη της δημοκρατίας στο Χονγκ Κονγκ. Την τελευταία φορά που επισκέφτηκα το Χονγκ Κονγκ δήλωσα δημοσίως ότι το Χονγκ Κονγκ θα κέρδιζε την εκτίμηση όλων με μικρό κόστος, αν ανακοίνωνε όσο το δυνατόν πιο σύντομα ότι προτίθεται να καθιερώσει την καθολική ψηφοφορία πριν από κάποια λογική και καθορισμένη ημερομηνία στο μέλλον. Θα πρέπει να αναγνωρίσουμε, ωστόσο, τις μέχρι τώρα προσπάθειες του Χονγκ Κονγκ, όπως έκανε ο κ. Cushnahan, συνεχίζοντας παράλληλα τις πιέσεις για ένα σαφές χρονοδιάγραμμα μετάβασης στην απόλυτη δημοκρατία, κάτι για το οποίο μας έχει παροτρύνει τόσο ο κ. Cushnahan όσο και ο κ. Pradier.
<P>
Υπάρχουν ενδείξεις ότι η οικονομική κρίση στην οποία αναφέρθηκε ο κ. Brinkhorst έχει ήδη ενθαρρύνει εκείνους που κάνουν έκκληση για πιο δημοκρατικές διαδικασίες στο Χονγκ Κονγκ. Σας διαβεβαιώ ότι αυτό είναι ένα θέμα για το οποίο εγώ και ο Πρόεδρος Santer δεν θα παραμείνουμε σιωπηλοί κατά την επίσκεψή μας στο Χονγκ Κονγκ στις αρχές Νοεμβρίου.
<P>
Όσον αφορά το ζήτημα της θεώρησης, με ψήφισμά του το Ευρωπαϊκό Κοινοβούλιο καλεί τα κράτη μέλη να χορηγούν είσοδο χωρίς θεώρηση διαβατηρίου στους κατόχους διαβατηρίων της ΕΔΠ, κάτι στο οποίο έχει επιστήσει την προσοχή ο κ. Burenstam Linder. Ενώ η Επιτροπή δε φέρει άμεση ευθύνη για την κοινοτική πολιτική της θεώρησης, που παραμένει διακυβερνητική έως ότου υιοθετηθεί ένας κοινός κατάλογος θεωρήσεων εισόδου δυνάμει της Συνθήκης του Αμστερνταμ, υποστηρίζουμε ένθερμα τις προσπάθειες του Χονγκ Κονγκ να εξασφαλίσει την πρόσβαση χωρίς θεώρηση. Αυτός είναι ένας βασικός τρόπος με τον οποίο η Ευρωπαϊκή Ένωση μπορεί να υποστηρίξει την οικονομική αυτονομία του Χονγκ Κονγκ και να ενισχύσει την έννοια «μια χώρα/δύο συστήματα».
<P>
Στην πραγματικότητα - και ίσως ήταν κάπως επιεικής ο κ. Brinkhorst απέναντι στα κράτη μέλη στη δήλωσή του - επί του παρόντος οκτώ κράτη μέλη χορηγούν είσοδο χωρίς θεώρηση μόνο σε όσους κατέχουν βρετανικό διαβατήριο υπερπόντιου υπηκόου, ενώ υπάρχουν μόνο δύο κράτη μέλη που επιτρέπουν τη χωρίς θεώρηση πρόσβαση στους κατόχους διαβατηρίων της ΕΔΠ, που αποτελούν φυσικά την πλειοψηφία.
<P>
Εξίσου σημαντικό είναι να πείσει το Χονγκ Κονγκ τις ευρωπαϊκές χώρες ότι οι διαδικασίες μετανάστευσης και αστυνόμευσης και οι τελωνειακές διαδικασίες που εφαρμόζει είναι αποτελεσματικές και αξιόπιστες. Για αυτό το λόγο, τους έχουμε παρακινήσει να οργανώσουν ειδικά προγράμματα επισκεπτών για αξιωματούχους των ευρωπαϊκών κρατών. Τώρα λειτουργούν τέτοια προγράμματα, χάρη στα οποία ελπίζω ότι θα πειστούν εκείνα τα κράτη μέλη που δεν έχουν πειστεί ακόμη για τα πλεονεκτήματα της χορήγησης ελεύθερης εισόδου χωρίς θεώρηση στους κατόχους διαβατηρίων της ΕΔΠ.
<P>
Όσον αφορά τον Παγκόσμιο Οργανισμό Εμπορίου, το Ευρωπαϊκό Κοινοβούλιο υποστηρίζει με το ψήφισμά του την ανάπτυξη στενής συνεργασίας ανάμεσα στην Ευρωπαϊκή Ένωση και το Χονγκ Κονγκ στο πλαίσιο του ΠΟΕ, ενώ θα συμφωνούσα με τον κ. Porto ότι κάτι ανάλογο μπορεί να ισχύσει και για το Μακάο. Η Επιτροπή είναι πεπεισμένη ότι η φιλελεύθερη οικονομία του Χονγκ Κονγκ, προπάντων το ανοικτό εμπορικό καθεστώς του, που ενισχύεται από τη συμμετοχή στον ΠΟΕ, θα αποτελέσει παράδειγμα και έναυσμα για τη συνεχή οικονομική μεταρρύθμιση στην Κίνα, παρά τα τρέχοντα προβλήματα σε ό, τι αφορά την ασιατική οικονομική κρίση.
<P>
Στο πλαίσιο του ΠΟΕ υπάρχει στενή συνεργασία ανάμεσα στην Ευρωπαϊκή Ένωση και το Χονγκ Κονγκ. Το Χονγκ Κονγκ είναι ένας από τους πιο πιστούς υποστηρικτές της πρωτοβουλίας μας να μπούμε σε έναν νέο γύρο διαπραγματεύσεων με τη νέα χιλιετηρίδα και η Επιτροπή συζητά τακτικά την προσφορά του Πεκίνου για συμμετοχή στον ΠΟΕ με το Χονγκ Κονγκ. Το Χονγκ Κονγκ τάσσεται ασφαλώς υπέρ, δίνοντας ένα μοναδικό παράδειγμα στην Κίνα για τα πλεονεκτήματα που συνεπάγεται η ιδιότητα του εταίρου στο πλαίσιο του ΠΟΕ.
<P>
Το ψήφισμα κάνει επίσης έκκληση για ευρύτερη συνεργασία προκειμένου να τονωθούν οι σχέσεις ανάμεσα στην Ευρωπαϊκή Ένωση και το Χονγκ Κονγκ και να ενισχυθεί η αυτονομία του Χονγκ Κονγκ. Πιστεύουμε ότι πιο ισχυροί δεσμοί επί διμερούς βάσεως είναι ζωτικής σημασίας για την ενίσχυση της έννοιας «μια χώρα/δύο συστήματα». Είμαστε έτοιμοι να συνάψουμε μια συμφωνία τελωνειακής συνεργασίας με το Χονγκ Κονγκ, την οποία ελπίζω ότι θα μπορέσει να επικυρώσει ο Πρόεδρος Santer στο Χονγκ Κονγκ, εξετάζοντας παράλληλα το ενδεχόμενο πιο μεγαλεπήβολων συμφωνιών.
<P>
Πρέπει να λάβουμε υπόψη το λεπτό διαχωρισμό ευθυνών ανάμεσα στο Χονγκ Κονγκ και το Πεκίνο στον τομέα των εξωτερικών σχέσεων αλλά πρέπει, ωστόσο, να εξετάσουμε τι μπορεί να κάνει το Χονγκ Κονγκ στο μεγαλύτερο δυνατό βαθμό. Η Ευρωπαϊκή Ένωση συνεχίζει να επιδιώκει την τόνωση των σχέσεων επί διμερούς βάσεως σε άλλους τομείς, ενισχύοντας ιδιαίτερα τους διεπιχειρησιακούς δεσμούς. Η πρώτη συνεδρίαση ολομελείας της επιτροπής επιχειρήσεων Ευρωπαϊκής Ένωσης-Χονγκ Κονγκ έλαβε χώρα πέρυσι στις Βρυξέλλες και η δεύτερη θα λάβει χώρα στο Χονγκ Κονγκ κατά την επίσκεψή μας στις αρχές του Νοέμβρη.
<P>
Με την πρόταση καλείται η Επιτροπή να παρακολουθεί την αυτονομία και την οικονομική σταθερότητα της αγοράς του Χονγκ Κονγκ. Η Επιτροπή παρακολουθεί τη δημοσιονομική και οικονομική κατάσταση από το γραφείο μας στο Χονγκ Κονγκ, καθώς επίσης και μέσω τακτικών επισκέψεων υπαλλήλων στην ΕΔΠ και μέσω επισκέψεων υψηλόβαθμων υπαλλήλων στις Βρυξέλες. Αυτή η παρακολούθηση θα αντανακλάται στην πρώτη ετήσια έκθεσή μας για το Χονγκ Κονγκ που θα δημοσιεύσουμε σύντομα.
<P>
Πολύ σωστά, κατά τη γνώμη μου, ισχυρίζεται ο κ. Titley ότι, αν και τα προβλήματα του Χονγκ Κονγκ ήταν ανυπέρβλητα, η κρίση εκεί έχει ξεπεραστεί πολύ καλύτερα από ό, τι σε πολλές άλλες χώρες στην περιοχή. Επίσης, θα συμφωνούσα ολόψυχα με όσα είπε ο κ. Burenstam Linder σχετικά με το γεγονός ότι οι φιλελεύθερες οικονομικές πολιτικές είναι εκείνες που έχουν δημιουργήσει αυτή την κατάσταση, παρ' όλες τις δυσκολίες που αντιμετωπίζει επί του παρόντος το Χονγκ Κονγκ.
<P>
Κατά τη διάρκεια του τρέχοντος έτους, το Χονγκ Κονγκ ανέλαβε δράση για την αύξηση της ρευστότητας, περιορίζοντας για παράδειγμα το φόρο αποταμίευσης και επεκτείνοντας την αγορά επανάκτησης. Πρόσφατα, έχει καταφύγει σε πιο δραστικά μέτρα, για να θέσει ένα τέρμα στην κερδοσκοπία των εμπόρων που επιδιώκουν να μειώσουν την αξία του νομίσματος, προκειμένου να αυξηθούν τα επιτόκια και να επωφεληθούν οι ίδιοι από την πτώση στις τιμές των μετοχών που θα προκύψει.
<P>
Τα μέτρα στα οποία αναφέρθηκε η κ. Van Bladel έχουν τριμερή χαρακτήρα: πρώτον, απόφαση για αγορά μετοχών στο χρηματιστήριο που ενίσχυσε το δείκτη μετοχών κατά 19 % μέσα σε δύο εβδομάδες, δεύτερον, λήψη επιπλέον μέτρων για την ενίσχυση του νομισματικού ταμείου, την αύξηση της ρευστότητας και τη μείωση της αστάθειας των διατραπεζικών επιτοκίων και, τρίτον, λήψη μέτρων για ενίσχυση της διαφάνειας και επιβολή μεγαλύτερης πειθαρχίας στο χρηματιστήριο.Αναλύουμε αυτά τα μέτρα προσεκτικά και θα τα σχολιάσουμε στην πρώτη μας ετήσια έκθεση.
<P>
Στο ψήφισμα του Κοινοβουλίου επισημαίνεται ότι το γραφείο της Ευρωπαϊκής Κοινότητας στο Χονγκ Κονγκ πρέπει να είναι σε θέση να διαδραματίσει σημαντικό ρόλο στην ανάπτυξη των σχέσεων Ευρωπαϊκής Ένωσης-Κίνας και υποδηλώνεται ότι πρέπει να αυξηθεί το ανθρώπινο δυναμικό. Συμφωνώ απολύτως με την κ. Van Bladel ότι είναι απαραίτητο να λειτουργεί στο Χονγκ Κονγκ ένα αποτελεσματικό και καλά στελεχωμένο γραφείο της Ευρωπαϊκής Ένωσης. Πρόσφατα έχει προσληφθεί προσωπικό για την ενίσχυση του δυναμικού του γραφείου.
<P>
Τέλος, το Ευρωπαϊκό Κοινοβούλιο χαιρετίζει με το ψήφισμά του την πρόθεσή μας να συντάσσουμε ετήσιες εκθέσεις. Ολοκληρώνουμε τώρα την πρώτη έκθεση και ελπίζουμε ότι θα τη διαβιβάσουμε στο Συμβούλιο και το Κοινοβούλιο μέχρι τα τέλη Οκτωβρίου. Όπως ανέφερα, ο Πρόεδρος Santer και εγώ θα επισκεφτούμε το Χονγκ Κονγκ στις αρχές Νοεμβρίου, οπότε η έκθεσή μας θα δημοσιευθεί σε εύθετο χρόνο. Σε αυτή θα εξετάζονται επισταμένα και σε όλη την κλίμακα τα συναφή οικονομικά, πολιτικά, δικαστικά και άλλα ζητήματα που αποτέλεσαν ενδεικτικά στοιχεία της ζωής του Χονγκ Κονγκ κατά τον πρώτο χρόνο της ΕΔΠ. Είναι αυτονόητο ότι θα λάβουμε υπόψη μας και παράλληλα θα ωφεληθούμε σημαντικά από τις παρατηρήσεις και τις συστάσεις που περιλαμβάνονται στις εκθέσεις και τα ψηφίσματα του Κοινοβουλίου και ιδιαίτερα στην εξαιρετική έκθεση του κ. Cushnahan, όπως επίσης από τα σχόλια που έγιναν κατά τη διάρκεια αυτής της συζήτησης.

<SPEAKER ID=149 NAME="Πρόεδρος">
Ευχαριστώ πολύ, Επίτροπε Leon Brittan. Σας ευχαριστώ για την ικανοποιητική απάντησή σας.
<P>
Η συζήτηση έληξε.
<P>
Η ψηφοφορία θα διεξαχθεί αύριο στις 12.00 το μεσημέρι.

<CHAPTER ID=8>
Ώρα των ερωτήσεων (Συμβούλιο)
<SPEAKER ID=150 NAME="Πρόεδρος">
Η ημερήσια διάταξη προβλέπει στη συνέχεια την ώρα των ερωτήσεων προς το Συμβούλιο (Β4-0483/98). Καλωσορίζουμε την προεδρεύουσα του Συμβουλίου, κ. Ferrero-Waldner.
<P>
Ερώτηση αριθ. 1 της Patricia Mckenna (H-0832/98):
<P>
Θέμα: Κακομεταχείριση δημοσιογράφων στο ΗΒ
<P>
Είναι το Συμβούλιο ενήμερο του γεγονότος ότι η αστυνομία του Ηνωμένου Βασιλείου κακομεταχειρίσθηκε μέλη της Εθνικής Ένωσης Δημοσιογράφων, ειδικά ελεύθερους συνεργάτες (freelance), με το να μην αναγνωρίσει τις δημοσιογραφικές τους ταυτότητες, συλλαμβάνοντάς τους για παράνομη διέλευση και παρεμπόδιση ακόμη σύμφωνα με τον Νόμο περί Παρενόχλησης (του οποίου το πνεύμα αντιστρατεύεται την κρύφια παρακολούθηση), με επίθεση εναντίον τους, με κράτησή τους μέχρι τη στιγμή παρέλευσης χρονικών ορίων, απαγορεύοντάς τους να φωτογραφίσουν, κατάσχοντας τις φωτογραφίες τους κατόπιν διαταγών και σβήνοντας το μαγνητοσκοπημένο υλικό τους, καθώς επίσης απαγορεύοντάς τους τη δημόσια πρόσβαση κατά τη διάρκεια διαμαρτυριών ; Είναι επιπλέον ενήμερο το Συμβούλιο του γεγονότος ότι παρά τις έγγραφες αστυνομικές οδηγίες που υπάρχουν και αφορούν τις σχέσεις με τον Τύπο, δεν έχει ακόμα επιτραπεί σε δημοσιογράφους να τις δουν; Παραβιάζουν τέτοιες δραστηριότητες τις Συνθήκες, συμπεριλαμβανομένης και της Συνθήκης του Αμστερνταμ και ιδιαίτερα τα άρθρα σχετικά με τη Δικαιοσύνη και τις Εσωτερικές Υποθέσεις για τα οποία το Συμβούλιο είναι γενικά υπεύθυνο; Εάν επιθυμεί να ληφθεί σοβαρά υπόψη εκτός της ΕΕ σε σχέση με τέτοια ζητήματα, θα δώσει εντολή το Συμβούλιο στην Επιτροπή να διασφαλίσει ότι οι δημοσιογράφοι μπορούν να εργάζονται ελεύθερα εντός της ΕΕ πριν προωθηθεί αυτό το ζήτημα αλλού;

<SPEAKER ID=151 NAME="Ferrero-Waldner">
Κύριε Πρόεδρε, επιτρέψτε μου να απαντήσω τα εξής στην ερώτηση της αξιότιμης κ. βουλευτού: Σχετικά με την κακομεταχείριση και τον εμπαιγμό των δημοσιογράφων οι οποίοι εργάζονται ως ελεύθεροι συνεργάτες, όπως ανέφερε στη ερώτησή της η κ. βουλευτής, οφείλω να διαπιστώσω ότι πρόκειται για υπόθεση που δυστυχώς δεν υπάγεται στην αρμοδιότητα του Συμβουλίου.
<P>
Επομένως, μπορώ να ανακοινώσω στην κ. βουλευτή ότι το Συμβούλιο ποτέ δεν είχε συζητήσει την υπόθεση αυτή. Για την τήρηση της δημόσιας τάξης στην επικράτεια ενός κράτους μέλους - και αυτό θα πρέπει να το υπενθυμίσουμε με αυτήν την ευκαιρία - αρμόδιες είναι αποκλειστικά οι αστυνομικές αρχές του ενεχόμενου κράτους. Κατά τα άλλα πρέπει να τονίσω ότι ο σεβασμός των ανθρωπίνων δικαιωμάτων και των δημοκρατικών ελευθεριών καθώς επίσης και η διαφύλαξη της ελευθερίας του τύπου αποτελούν δίχως άλλο τον ακρογωνιαίο λίθο του συνολικού κοινοτικού οικοδομήματος.
<P>
Το Συμβούλιο δεν μπορεί μεν να αποκλείσει ότι σε τοπικό επίπεδο μπορούν συμπτωματικά να συμβούν κάποιες παρεκτροπές, ωστόσο είναι βαθύτατα πεπεισμένο ότι στις ενέργειές τους, οι κυβερνήσεις των κρατών μελών καθοδηγούνται πάντα από τις προαναφερθείσες βασικές αρχές, δίχως τις οποίες δεν θα είχε κανένα μέλλον η Κοινότητα.

<SPEAKER ID=152 LANGUAGE="EN" NAME="McKenna">
Επιθυμώ απλά να τονίσω στην Προεδρεύουσα ότι υπάρχουν γραπτά αποδεικτικά στοιχεία και μαγνητοσκοπημένο υλικό σχτικά με αυτή την κακομεταχείριση. Όταν ισχυρίζεστε ότι δεν μπορείτε να αποφύγετε τυχόν σφάλματα σε ό, τι αφορά την ελευθερία του τύπου, πρέπει να εξασφαλίσετε την πρόληψή τους επειδή το άρθρο ΣΤ της Συνθήκης του Μάαστριχτ ορίζει ότι η Ευρωπαϊκή Ένωση σέβεται την Ευρωπαϊκή Σύμβαση για την Προστασία των Δικαιωμάτων του Ανθρώπου.
<P>
Πρόκειται για παραβίαση αυτής της Σύμβασης. Αυτοί οι δημοσιογράφοι κάλυπταν θέματα κοινωνικής δικαιοσύνης και περιβάλλοντος. Τους κακομεταχειρίστηκε η αστυνομία, έγινε έφοδος στα γραφεία και τα σπίτια τους, κατασχέθηκε το υλικό τους και οι φωτογραφίες που είχαν βγάλει κατά τη διάρκεια των διαμαρτυριών χρησιμοποιήθηκαν εις βάρος των διαδηλωτών που εμφανίζονταν σε αυτές. Αυτό αποτελεί κατάφωρη παραβίαση της ελευθερίας του τύπου και της ελευθερίας να δίδεται αναφορά για όσα συμβαίνουν.
<P>
Αν επιτρέψετε να συμβεί σε ένα κράτος μέλος, αυτό θα αποτελέσει την αρχή του κακού: θα συμβεί και σε άλλα κράτη μέλη. Η Ευρωπαϊκή Ένωση είναι εκείνη που έχει καθήκον να κάνει κάτι για αυτό, αν τηρεί τις Συνθήκες της ΕΕ και σέβεται την Ευρωπαϊκή Σύμβαση για την Προστασία των Δικαιωμάτων του Ανθρώπου.
<P>
Δεν αρκεί να λέμε, όπως είπε η Προεδρεύουσα, ότι μερικές φορές το Συμβούλιο δεν μπορεί να αποτρέψει τυχόν σφάλματα. Ίσως να μην μπορείτε να κάνετε κάτι για ό, τι έχει συμβεί, μπορείτε όμως να εξασφαλίσετε ότι δεν θα συμβεί ξανά και ότι αυτό που έγινε δεν θα δώσει το έναυσμα στα άλλα κράτη μέλη να ενεργήσουν ανάλογα, επειδή η ελευθερία του τύπου αποτελεί μια ιδιαίτερα σημαντική πτυχή της δημοκρατίας.

<SPEAKER ID=153 LANGUAGE="DE" NAME="Ferrero-Waldner">
Κύριε Πρόεδρε, κυρία βουλευτή, οι αρμοδιότητες είναι σαφέστατα καθορισμένες και όπως ανέλυσα και προηγουμένως - και θέλω να το ξανατονίσω - το Συμβούλιο δεν είναι αρμόδιο να εκφέρει γνώμη σχετικά με τη συμπεριφορά των αστυνομικών δυνάμεων κατά την εφαρμογή μέτρων για την τήρηση της δημόσιας τάξης στην επικράτεια ενός ορισμένου κράτους μέλους. Και στο βαθμό που είναι αναγκαίο ξανατονίζω ότι μόνο οι υπεύθυνες εθνικές αρχές είναι αρμόδιες να κρίνουν τη συμπεριφορά των αστυνομικών δυνάμεων σε ένα ορισμένο κράτος μέλος.
<P>
Συνεπώς, η ερώτηση της κ. βουλευτού θα έβρισκε πολύ μεγαλύτερη ανταπόκριση, εάν είχε τεθεί στο βρετανικό κοινοβούλιο. Μπορώ όμως εδώ να προσθέσω κάτι: υπάρχει φυσικά το Συμβούλιο της Ευρώπης και έχουμε επίσης τη Σύμβαση για τα Δικαιώματα του Ανθρώπου και στο πλαίσιο των δυνατοτήτων της Σύμβασης υπάρχει βέβαια η δυνατότητα να ασκηθεί προσφυγή.

<SPEAKER ID=154 NAME="Εφραιμίδης">
Κύριε Πρόεδρε, άκουσα και την αρχική απάντηση της Προεδρεύουσας και αυτήν που έδωσε τώρα. Μου κάνει εντύπωση διότι διέπεται από την τακτική «Πόντιος Πιλάτος», ενώ υπομνήσθηκε στην Προεδρεύουσα ότι και οι Συνθήκες ακόμα προβλέπουν ένα είδος παρέμβασης του Συμβουλίου. Αλλά εγώ ήθελα να της κάνω συμπληρωματική ερώτηση. Θα απαντούσε με τον ίδιο τρόπο αν τέτοια περιστατικά κατάφωρης παραβίασης της ελευθεροτυπίας π.χ. συνέβαιναν στο Χονγκ-Κονγκ, που πριν λίγο συζητούσαμε; Η έκθεση αναφέρεται σε τέτοια ζητήματα, και θεωρήσαμε ότι είμαστε πολύ αρμόδιοι να παρέμβουμε, να συζητήσουμε και να επικρίνουμε, και ο Επίτροπος επαίνεσε αυτά τα σημεία. Πώς λοιπόν στη μια περίπτωση είμαστε «Πόντιος Πιλάτος», ενώ στην άλλη μπαίνουμε «με τα τσαρούχια», όπως λέμε, στα εσωτερικά μιας χώρας; Θέλω να διευκρινίσει την άποψή της η κ. Προεδρεύουσα, και να με συγχωρήσει ίσως για το ύφος μου, αλλά είναι εξοργιστικά τέτοια φαινόμενα και τέτοιες απαντήσεις.

<SPEAKER ID=155 LANGUAGE="DE" NAME="Ferrero-Waldner">
Κύριε Πρόεδρε, κύριε βουλευτή, πρέπει να σας πω για ακόμη μία φορά ότι υπάρχουν καθορισμένες αρμοδιότητες. Το Συμβούλιο είναι οπωσδήποτε αρμόδιο για τις εξωτερικές σχέσεις και συνεπώς μπορεί για παράδειγμα να μιλήσει για έλλειψη ελευθερίας του τύπου σε μία από τις τρίτες χώρες. Δεν είναι όμως αρμόδιο για τις εσωτερικές υποθέσεις π.χ. για τη συμπεριφορά των δυνάμεων της αστυνομίας σε ένα κράτος μέλος. Ουσιαστικά μπορώ μόνο να επαναλάβω εδώ την απάντηση που έδωσα προηγουμένως στην κ. βουλευτή.

<SPEAKER ID=156 NAME="Πρόεδρος">
Ερώτηση αριθ. 2 του Felipe Camisσn Asensio (H-0836/98):
<P>
Θέμα: Χρηματοδότηση του αγωγού φυσικού αερίου Almendralejo-Oviedo
<P>
Ποια χρηματοδότηση προσέφεραν τα όργανα της Ευρωπαϊκής Ένωσης για την κατασκευή του αγωγού φυσικού αερίου από το Almendralejo (Εξτρεμαδούρα) έως το Oviedo στην Ισπανία, στο πλαίσιο του προγράμματος διανομής φυσικού αερίου στο εν λόγω κράτος μέλος;

<SPEAKER ID=157 NAME="Ferrero-Waldner">
Κύριε Πρόεδρε, κύριε βουλευτή, ο αγωγός φυσικού αερίου στον οποίο αναφέρεται ο κ. βουλευτής ανήκει στο σχέδιο Ε4 που περιέχει η απόφαση ΕΚ αριθ. 1254/96 του Ευρωπαϊκού Κοινοβουλίου και του Συμβουλίου της 5ης Ιουνίου 1996 σχετικά με μία σειρά κατευθυντήριων γραμμών για τα διευρωπαϊκά δίκτυα στον τομέα της ενέργειας. Το σχέδιο Ε4, στο πλαίσιο του τίτλου «Εισαγωγή Φυσικού Αερίου σε Νέες Περιοχές», αφορά την κατασκευή δικτύων φυσικού αερίου στις περιοχές Γαλικία, Εξτρεμαδούρα, Ανδαλουσία, Νότια Βαλένσια, και Μούρκια, συμπεριλαμβανομένου και ενός τερματικού για υγραέριο στην Γαλικία.
<P>
Σύμφωνα με το άρθρο 6 παράγραφος 2 της εν λόγω απόφασης, η Επιτροπή, μετά από τη γνωμοδότηση της επιτροπής σύμφωνα με το άρθρο 9, καθόρισε στην απόφασή της, της 11ης Ιουλίου 1998, τις προδιαγραφές των σχεδίων κοινού ενδιαφέροντος που αναφέρονται στην απόφαση ΕΚ Αριθ 1254/96, ώστε να μπορεί να προβλεφθεί η χρηματοδότηση.
<P>
Στο πλαίσιο του Ευρωπαϊκού Ταμείου Περιφερειακής Ανάπτυξης, ΕΤΠΑ, η Επιτροπή, με την απόφαση της 14ης Μαίου 1998, διέθεσε για τα έτη 1997 και 1998 το ποσό των 103, 16 εκ. Ecu για την υποστήριξη του συνολικού σχεδίου Δυτικός Αγωγός Φυσικού Αερίου, στο πλαίσιο του οποίου ανήκει και ο εν λόγω αγωγός.

<SPEAKER ID=158 LANGUAGE="ES" NAME="Camisσn Asensio">
Σ' αυτήν την περίπτωση, κυρία Προεδρεύουσα του Συμβουλίου, δεν χρησιμοποιήσατε την τακτική του Ποντίου Πιλάτου. Υπήρξατε λιτή, απαντήσατε ουσιαστικά και σας ευχαριστώ πολύ για τα στοιχεία που μου δίνετε. Βρισκόμαστε ενώπιον ενός αγωγού φυσικού αερίου μεγίστης κοινωνικοοικονομικής σημασίας. Ας μην λησμονούμε ότι είναι ένας διάδρομος, ότι αποτελεί ολόκληρος υπ' αριθμόν 1 στόχο των διαρθρωτικών ταμείων και ότι έχει λανθάνουσες δυνατότητες ανάπτυξης που είναι απαραίτητο να κινητοποιηθούν. Έχω, όμως, ορισμένες συμπληρωματικές σχετικές ερωτήσεις. Eίναι αυτό το πρόγραμμα που μας αναπτύξατε συμπληρωματικό της κοινοτικής πρωτοβουλίας INTERREG IIB που αφορά τα διευρωπαϊκά δίκτυα ενέργειας; Από την άλλη δε πλευρά, είναι επίσης συμπληρωματικό του αγωγού Στενού του Γιβραλτάρ-Κόρδοβας, μέσω του οποίου φθάνει στην Ισπανία το φυσικό αέριο από το Μαγκρέμπ; Και, τέλος, στους προγραμματισμούς αυτούς ελήφθη υπόψη η σημερινή τάση μείωσης της κατανάλωσης φυσικού αερίου, που διαπιστώνεται σε πολλά κράτη μέλη της Ευρωπαϊκής Ένωσης; Ή, με άλλα λόγια, έχει προβλέψει το Συμβούλιο αυτήν την τάση προς μείωση;

<SPEAKER ID=159 LANGUAGE="DE" NAME="Ferrero-Waldner">
Κύριε Πρόεδρε, κύριε βουλευτή, εδώ τέθηκαν στο Συμβούλιο μία σειρά ερωτήσεων σχετικά με λεπτομέρειες. Λαμβάνοντας υπόψη τα όσα είδη ειπώθηκαν θέλω να παραπέμψω τον κ. βουλευτή στην Επιτροπή η οποία μπορεί να του δώσει πιο εμπεριστατωμένα στοιχεία σε σχέση με τα ακριβή ποσά και με τις ερωτήσεις του, προ πάντων σε σχέση με την ερώτησή του εάν το πρόγραμμα αυτό υπάγεται επιπλέον στην πρωτοβουλία INTEREG. Δυστυχώς δεν μπορώ να δώσω άλλα στοιχεία προφορικά, αλλά εάν το επιθυμείτε θα σας απαντήσω ευχαρίστως γραπτώς.

<SPEAKER ID=160 NAME="Πρόεδρος">
Ερώτηση αριθ. 3 του Roy Perry (H-0838/98), τον οποίο αναπληρώνει η κ. De Esteban Martνn:
<P>
Θέμα: Αναφορές
<P>
Μπορεί ο εκπρόσωπος του Συμβουλίου Υπουργών να αναφέρει πόσες φορές εκπρόσωποι του Συμβουλίου έχουν λάβει μέρος σε συνεδριάσεις της Επιτροπής Αναφορών του Ευρωπαϊκού Κοινοβουλίου (είτε από την αρχή του χρόνου είτε από την έναρξη της αυστριακής Προεδρίας), καθώς και ποιες επιπρόσθετες διαδικασίες εφαρμόζει το Συμβούλιο για τον έλεγχο των αναφορών που υποβάλλονται στο Κοινοβούλιο, ιδίως κατόπιν πρόσφατων ισχυρισμών ότι τα κράτη μέλη δεν τηρούν τις υποχρεώσεις τους που απορρέουν από την Συνθήκη;

<SPEAKER ID=161 NAME="Ferrero-Waldner">
Κύριε Πρόεδρε, κύριε βουλευτή, σε σχέση με αυτή την πολύ ενδιαφέρουσα ερώτηση του κ. βουλευτή για τις αναφορές, οφείλω να τονίσω ότι το Συμβούλιο λαμβάνει σε τακτά διαστήματα γνώση των ψηφισμάτων του Ευρωπαϊκού Κοινοβουλίου, συμπεριλαμβανομένων και εκείνων που αφορούν το δικαίωμα αναφοράς προς το Ευρωπαϊκό Κοινοβούλιο. Ως προς ενδεχόμενες παραλήψεις των κρατών μελών κατά την τήρηση της κοινοτικής νομοθεσίας παραπέμπω κατά τα άλλα στο άρθρο 155 της Συνθήκης σύμφωνα με το οποίο είναι καθήκον της Επιτροπής, και παραθέτω, «να μεριμνά για την εφαρμογή της παρούσας Συνθήκης καθώς και των διατάξεων που θεσπίζονται δυνάμει αυτής από τα όργανα».

<SPEAKER ID=162 LANGUAGE="ES" NAME="De Esteban Martνn">
Κυρία Προεδρεύουσα του Συμβουλίου, σας ευχαριστώ για την απάντησή σας, αλλά λυπάμαι που δεν έμεινα ικανοποιημένη από αυτή. Στην ερώτηση ζητούσαμε να μάθουμε ποια μέτρα πρόκειται να υιοθετήσει το Συμβούλιο και, συγκεκριμένα, αν πρόκειται να ληφθεί κάποιο μέτρο από την πλευρά της αυστριακής Προεδρίας για να παρίσταται πραγματικά το Συμβούλιο στις συνεδριάσεις της Επιτροπής Αναφορών. Όπως γνωρίζετε, το δικαίωμα της αναφοράς είναι θεμελιώδες δικαίωμα των πολιτών της Ευρωπαϊκής Ένωσης. Ανακύπτει πολλές φορές η δυσάρεστη περίπτωση τα κράτη μέλη να αθετούν πολλούς από τους κοινοτικούς κανόνες και δεν υπάρχουν πραγματικοί μηχανισμοί για να δώσουν, ουσιαστικά, τα κράτη μέλη δέουσα απάντηση σ' αυτές τις δίκαιες αναφορές των πολιτών της κοινότητας. Γι' αυτό, κυρία Πρόεδρε, θα ήθελα, σας παρακαλώ, να μπορέσετε να μου πείτε πότε και αν μελετάτε κάποιον τρόπο για να παρίσταται το Συμβούλιο στις συνεδριάσεις της Επιτροπής Αναφορών.

<SPEAKER ID=163 LANGUAGE="DE" NAME="Ferrero-Waldner">
Κύριε Πρόεδρε, κυρία βουλευτή, στην ερώτηση αυτή ουσιαστικά δεν μπορώ ως προς το περιεχόμενο παρά να απαντήσω τα ίδια όπως και προηγουμένως, δηλαδή ότι το Συμβούλιο λαμβάνει τυπικά υπόψη όλα τα ψηφίσματα του Ευρωπαϊκού Κοινοβουλίου. Πέραν τούτου μπορώ να πω ότι στην περίπτωση που θα επρόκειτο για τη δική του αρμοδιότητα, γεγονός - επαναλαμβάνω - εντελώς υποθετικό, το Συμβούλιο θα προέβαινε σε μία προσεκτική ανάλυση όλων των στοιχείων του αντίστοιχου φακέλου και σε δεδομένη περίπτωση θα λάμβανε τα κατάλληλα μέτρα.
<P>
Το Συμβούλιο δίνει φυσικά ιδιαίτερο βάρος στην εφαρμογή των διατάξεων που περιέχει η Συνθήκη καθώς και της νομοθεσίας που απορρέει από τη Συνθήκη. Επιτρέψτε μου, ωστόσο, σε αυτό το πλαίσιο, να επισημάνω στην κ. βουλευτή ότι λόγω του καταμερισμού των από την Συνθήκη καθοριζόμενων αρμοδιοτήτων ανάμεσα στα όργανα είναι κατά πρώτο λόγο υπόθεση της Επιτροπής και σε δεδομένη περίπτωση του Δικαστηρίου να μεριμνούν για την σωστή εφαρμογή του κοινοτικού δικαίου από τα κράτη μέλη. και εδώ πρόκειται για μια τέτοια υπόθεση.

<SPEAKER ID=164 LANGUAGE="EN" NAME="Newman">
Είμαι ένα πολύ έμπειρο και ενεργό μέλος της Επιτροπής Αναφορών. Στο παρελθόν, λίγα χρόνια πριν, μια υπάλληλος του Συμβουλίου παρίστατο στην επιτροπή σε τακτά χρονικά διαστήματα. Αυτή κρατούσε απλά σημειώσεις, κάτι που δεν ήταν και πολύ ικανοποιητικό, αλλά ήταν καλύτερο από το τίποτα. Εδώ και μερικά χρόνια, είχαμε όλο και όλο κάποιες περιστασιακές επισκέψεις από κάποιο αντιπρόσωπο του Συμβουλίου, μερικές φορές όταν ήταν παρών ο διαμεσολαβητής για να δώσει αναφορά στην επιτροπή - γεγονός που χαιρετίζω - αλλά πολύ σπάνια όταν υπήρχε κάποιο ζήτημα που απασχολούσε ιδιαίτερα κάποιο από τα κράτη μέλη.
<P>
Στις περισσότερες επιτροπές του Κοινοβουλίου παρίστανται αντιπρόσωποι του Συμβουλίου σε τακτά χρονικά διαστήματα. Δεν μιλάμε για υπουργούς αλλά για έναν δημόσιο λειτουργό που εκπροσωπεί την κυβέρνηση που κατέχει την Προεδρία κατά το συγκεκριμένο χρονικό διάστημα.
<P>
Θα μπορούσε άραγε να ισχύσει το ίδιο για την Επιτροπή Αναφορών, έτσι ώστε να καταστεί δυνατή η ανάπτυξη διαλόγου ανάμεσα στο Συμβούλιο και τα μέλη αυτής της επιτροπής, όπως συμβαίνει σε άλλες επιτροπές του Κοινοβουλίου; Αυτό θα βοηθήσει τους προσφεύγοντες και θα είναι σύμφωνο με τη Συνθήκη της Ευρωπαϊκής Ένωσης και τα δικαιώματα του πολίτη δυνάμει αυτής της Συνθήκης.

<SPEAKER ID=165 LANGUAGE="DE" NAME="Ferrero-Waldner">
Κύριε βουλευτή, σας ευχαριστώ για την επισήμανση και θα αναθέσουμε το θέμα στη Γραμματεία του Συμβουλίου. Θα μιλήσω σχετικά με τον Γενικό Γραμματέα κ. Trumpf και εάν τα πράγματα έχουν έτσι όπως μας λέτε, θα μπορέσει σίγουρα να βρεθεί μια λύση.

<SPEAKER ID=166 NAME="Πρόεδρος">
Σας ευχαριστώ για την ευνοϊκή διάθεσή σας.
<P>
Ερώτηση αριθ. 4 του Olivier Dupuis (H-0849/98):
<P>
Θέμα: Απολογισμός των συμφωνιών του Dayton
<P>
Σύμφωνα με την Ανώτατη Αρμοστεία των Ηνωμένων Εθνών για τους Πρόσφυγες (UNHCR), όταν υπογράφηκαν οι συμφωνίες του Dayton το Δεκέμβριο του 1995, άνω του ενός εκατομμυρίου Βοσνίων είχαν εκτοπισθεί εντός του εδάφους της Δημοκρατίας της Βοσνίας-Ερζεγοβίνης ενώ ένα εκατομμύριο περίπου Βοσνίων είχαν καταφύγει ως πρόσφυγες σε τρίτες χώρες. Εξάλλου, πάντοτε σύμφωνα με την UNHCR, μόλις 400.000 από τα δύο αυτά εκατομμύρια περίπου προσφύγων και εκτοπισμένων έχουν σήμερα επιστρέψει στον τόπο καταγωγής τους.
<P>
Δεν θεωρεί το Συμβούλιο ότι, τρία περίπου χρόνια μετά την υπογραφή των συμφωνιών του Dayton, το γεγονός ότι μόλις το 20 % του συνόλου των προσφύγων και των εκτοπισμένων μπόρεσε να επανέλθει στον τόπο καταγωγής του, ισοδυναμεί πλέον με ουσιαστική αποτυχία των συμφωνιών του Dayton και επικυρώνει εκ των πραγμάτων το σχέδιο κατανομής σε εθνική βάση που συνέλαβε, θέλησε, κατάρτισε και έθεσε σε εφαρμογή το καθεστώς του Βελιγραδίου, σχέδιο που, το υπενθυμίζουμε, είχε ως συνέπεια εγκλήματα πολέμου, κατά της ανθρωπότητας και γενοκτονία που είναι πλέον γνωστά σε όλη τη διεθνή κοινότητα;

<SPEAKER ID=167 NAME="Ferrero-Waldner">
Κύριε Πρόεδρε, το Συμβούλιο συμφωνεί με τον κ. βουλευτή στο ότι επέστρεψαν πολύ λιγότεροι πρόσφυγες απ΄ ό, τι αναμενόταν από τα Ηνωμένα Έθνη για το 1998. Αυτό είναι σωστό. Η επιστροφή των προσφύγων αποτελεί μία από τις κύριες προκλήσεις που αντιμετωπίζει η διεθνής κοινότητα κατά την εφαρμογή των ειρηνευτικών συμφωνιών του Dayton και του Παρισιού. Η επιστροφή των προσφύγων δεν ήταν ποτέ χωρίς προβλήματα και το γεγονός ότι οι περισσότεροι πρόσφυγες που δεν έχουν επιστρέψει ακόμα, θα πρέπει να επιστρέψουν σε περιοχές μειονοτήτων δηλαδή σε περιοχές όπου οι πρόσφυγες θα σχηματίζουν μειονότητα, περιπλέκει ακόμα περισσότερο την κατάσταση.
<P>
Πολλοί πρόσφυγες δεν θέλουν να επιστρέψουν στη Βοσνία, ή τουλάχιστον στην προηγούμενή τους κατοικία και στα χωριά τους και αυτό συμβαίνει συχνά, όταν πρόκειται για επιστροφή σε περιοχές μειονοτήτων. Εκτός από τον προφανή πολιτικό καταναγκασμό, αποφασιστικό ρόλο παίζει εδώ και η έλλειψη του αισθήματος προσωπικής ασφάλειας καθώς και η ύπαρξη θέσεων εργασίας και καταλυμάτων.
<P>
Αντίστοιχα, η στρατηγική της διεθνούς κοινότητας έχει σχεδιαστεί για ένα μακροπρόθεσμο διάστημα και το σημαντικότερο καθήκον είναι η βελτίωση της ασφάλειας επί τόπου π.χ. μέσω της βελτίωσης των αστυνομικών υπηρεσιών και της βιώσιμης βελτίωσης των οικονομικών προοπτικών, που θα ενθαρρύνουν τους πρόσφυγες να επιστρέψουν και να παραμείνουν στη χώρα τους.
<P>
Το Συμβούλιο ποτέ δεν θα αποδεχθεί το σχέδιο χωρισμού της Βοσνίας Ερζεγοβίνης σε εθνική βάση. Το Συμβούλιο υποστηρίζει πλήρως τα ιδεώδη που περιέχονται στις ειρηνευτικές συμφωνίες και αφορούν τον πλουραλισμό και την πολυεθνική κοινωνία ως στοιχεία κλειδί για έναν ευρύ εκδημοκρατισμό και συνεχή ειρήνη. Το Συμβούλιο επιθυμεί να δώσει έμφαση στο βασικό δικαίωμα όλων των προσφύγων και εκτοπισμένων να επιστρέψουν ελεύθερα στην πατρίδα τους, το οποίο διασφαλίζεται στις ειρηνευτικές συμφωνίες. Εξακολουθεί να υποστηρίζει απεριόριστα ότι θα πρέπει να γίνεται χρήση της υπηρεσιακής εξουσίας του Ύπατου Αρμοστή για να απομακρύνονται από τις υπηρεσίες τους εκείνοι οι υπάλληλοι που παραβιάζουν το δικαίωμα αυτό και επιχειρούν να παρεμποδίσουν την επιστροφή.
<P>
Σε ποιο στάδιο βρίσκονται οι εξελίξεις στη Βοσνία θα κριθεί ήδη τον Οκτώβριο, όταν η Επιτροπή θα διεξαγάγει τον τακτικό εξαμηνιαίο έλεγχο σχετικά με την τήρηση των κριτηρίων που προβλέπει η περιφερειακή προσέγγιση της ΕΕ, μία προσέγγιση που καθορίστηκε τον Απρίλιο του 1997 για όλες τις χώρες των Δυτικών Βαλκανίων. Κατά τον τελευταίο έλεγχο, τον Απρίλιο, η Επιτροπή απέκλεισε τη σύναψη συμφωνιών συνεργασίας με τη Βοσνία, την Κροατία και την Ομοσπονδιακή Δημοκρατία της Γιουγκοσλαβίας θεμελιώνοντας την άρνηση αυτή στη γενική ανησυχία σε σχέση με τις δημοκρατικές μεταρρυθμίσεις, τη διαφύλαξη των δικαιωμάτων του ανθρώπου και των μειονοτήτων, καθώς επίσης και σε σχέση με την καθυστέρηση που σημειώνεται κατά την προώθηση της επιστροφής των προσφύγων.

<SPEAKER ID=168 LANGUAGE="FR" NAME="Dupuis">
Κυρία Πρoεδρεύουσα του Συμβουλίου, βεβαιώσατε ότι το Συμβούλιο ποτέ δεν θα αναγνωρίσει τη διαίρεση της Βοσνίας. Έχουμε γίνει μάρτυρες τόσων ψευδορκιών, τόσων αθετήσεων από μέρους του Συμβουλίου που είναι ίσως κάπως παρακινδυνευμένο να λέγεται κάτι τέτοιο.
<P>
Θα ήθελα όμως να θίξω το θέμα των προσφύγων και να πω ότι τα λόγια σας μοιάζουν με ευσεβή πόθο μάλλον παρά με πολιτική. Πραγματικά, αν σήμερα, τρία χρόνια μετά τις συμφωνίες του Dayton, βρισκόμαστε σε αυτό το σημείο, πιστεύω ότι θα πρέπει να αποκομίσουμε από το γεγονός αυτό τα πρώτα μαθήματα.
<P>
Θα έπρεπε επίσης να αναρωτηθούμε σχετικά με το τι είναι σήμερα το κράτος αυτό. Δεν είναι φαντασία και μόνο;

<SPEAKER ID=169 LANGUAGE="DE" NAME="Ferrero-Waldner">
Κύριε Πρόεδρε, κύριε βουλευτή, ειδικά σε σχέση με τη Βοσνία Ερζεγοβίνη μπορεί κανείς να πει ένα πράγμα: εάν η διεθνής κοινότητα ήθελε να αθετήσει εκεί τον λόγο της, όπως εσείς μας προσάπτετε, τότε δεν θα είχε ασφαλώς στείλει επί τόπου τα πολυεθνικά στρατεύματα και δεν θα έδειχνε ακόμα και σήμερα τόσο μεγάλη δραστηριοποίηση. Ειδικότερα, επειδή θέλουμε να υλοποιηθούν οι συμφωνίες του Dayton, δηλώσαμε όλοι πρόθυμοι να ενεργοποιηθούμε και αυτό θα συνεχισθεί.
<P>
Για πρώτη φορά από τότε που υπογράφηκε η συμφωνία του Dayton, οι μετριοπαθείς δυνάμεις που προσανατολίζονται προς το Dayton έχουν τη δυνατότητα να ελέγχουν τους νομοθετικούς κλάδους και στις δύο εδαφικές ενότητες και σε εθνικό επίπεδο να διεξάγουν ελέγχους σε όλα τα επίπεδα της κυβέρνησης. Το Προεδρείο του κράτους μπόρεσε για πρώτη φορά να υποστηρίξει από κοινού τη συμφωνία ειρήνης. Τα αποτελέσματα των προεδρικών εκλογών στη Δημοκρατία Srpska είναι μεν μία συμβολική ήττα, αλλά όμως αντισταθμίζεται από τις ουσιαστικές νίκες των κομμάτων που υποστηρίζουν το Dayton σε όλα τα επίπεδα της κυβέρνησης. Στις επόμενες εβδομάδες θα φανεί στη Δημοκρατία Srpska εάν ο συνασπισμός Sloga θα μπορέσει να διατηρήσει τον έλεγχο του κοινοβουλίου και να ορίσει τον πρωθυπουργό ή όχι.
<P>
Από την πλευρά της Κροατίας, το νέο μέλος του Προεδρείου, ο κ. Antejelavic, θα οργανώσει τον Οκτώβριο ένα συνέδριο του κόμματος, για να μεταρρυθμίσει το κόμμα της Κροατικής Δημοκρατικής Ενότητας. Αυτές τις εξελίξεις τις αντιμετωπίζει η ΕΕ με τις ακόλουθες σκέψεις: πρώτα θα πρέπει να ληφθούν μέτρα για να διασφαλισθεί η συνοχή του συνασπισμού Sloga. Δεύτερον, η δημοκρατία της Srpska θα πρέπει να προστατευθεί από επιπτώσεις της κρίσης στο Κοσσυφοπέδιο. Τρίτο, στο συνέδριο του κόμματος Κροατική Δημοκρατική Ενότητα θα πρέπει να αποφασισθούν συγκεκριμένες μεταρρυθμίσεις. Τέταρτο, θα πρέπει να αρχίσουν οι προετοιμασίες για τις κοινοτικές εκλογές του 1999 και τέλος θα πρέπει να διασφαλισθεί η ακεραιότητα και η διαφάνεια των οικονομικών χειρισμών των εκλεγμένων οργάνων. Με τις σκέψεις αυτές θα πρέπει να είναι δυνατόν να πάνε προετοιμασμένοι στην επόμενη Peace Implementation Conference τον Δεκέμβριο στη Μαδρίτη για να συνεχίσουν να υποστηρίζουν μία πολυεθνική και πολυπλουραλιστική Βοσνία.

<SPEAKER ID=170 LANGUAGE="DE" NAME="Habsburg-Lothringen">
Κύριε Πρόεδρε, κυρία Πρόεδρε του Συμβουλίου, οφείλω να σας πω ειλικρινά ότι έχω κάποιο πρόβλημα με την όλη Συμφωνία του Dayton, απλά επειδή ο ένας από τους εταίρους της Συμφωνίας είναι ο κ. Milosevic. Στην πορεία των τελευταίων χρόνων είδαμε ότι δεν είναι καθόλου διατεθειμένος να τηρήσει έστω και στο παραμικρό τη Συμφωνία.
<P>
Σημειώθηκαν ελάχιστες πρόοδοι σε μερικούς τομείς. Τις εμφανώς μεγαλύτερες προόδους - ίσως όχι επαρκείς, ωστόσο προόδους - τις σημείωσαν οι Κροάτες, καθότι ίδρυσαν ένα προξενείο στην Banja Luca και προέβηκαν σε πρόωρες αλλαγές της νομοθεσίας τους ειδικά σε ότι αφορά το δικαίωμα κατοικίας για ορισμένα άτομα στην Krajina και στην δυτική Σλαβονία. Από κροατικής πλευράς έγιναν μεγάλες προκαταρκτικές προσπάθειες, αλλά όσο ένας από τους εταίρους αυτής της πλευράς ονομάζεται Milosevic - και βλέπουμε τώρα στην κρίση του Κοσσυφοπεδίου ποια είναι η συνέχεια - πρέπει ειλικρινά να πω ότι για μένα η Συμφωνία του Dayton ουσιαστικά, εκτός από μία συμβολική δεν έχει καμία αξία, έτσι ώστε να πρέπει κανείς να σκεφτεί να αποσύρει μερικά στοιχεία της Συμφωνίας, όσο αυτός ο κύριος είναι εταίρος.

<SPEAKER ID=171 LANGUAGE="DE" NAME="Ferrero-Waldner">
Κύριε Πρόεδρε, κύριε βουλευτή, υπάρχουν αρκετοί τομείς όπου η Συμφωνία του Dayton απέφερε εντούτοις οφέλη. Το σημαντικότερο ήταν ότι με τη Συμφωνία του Dayton κατέστη βασικά δυνατόν να εδραιωθεί η ανακωχή και να δοθεί στα ενεχόμενα μέρη η ευκαιρία να συμβιώσουν. Το ότι δεν είναι όλα ρόδινα, προπάντων από την πλευρά του Milosevic, είναι φυσικά σαφές και το γνωρίζουμε. Ωστόσο, θεωρώ ότι υπό τις δεδομένες συνθήκες δεν υπήρχε σχεδόν καμία εναλλακτική λύση. Και αυτό σημαίνει ότι εάν αποσύρουμε τώρα τη Συμφωνία του Dayton δεν θα είναι κατά τη γνώμη μου ούτε αυτό μία καλή εναλλακτική λύση.
<P>
Η κοινωνία των πολιτών και η δημοκρατία πρέπει να ενισχυθούν. Για να επιτευχθεί αυτό χρειάζεται, όπως πιστεύω, τόσο μία μεταρρύθμιση στα μέσα μαζικής ενημέρωσης όσο και μία μεταρρύθμιση του εκλογικού συστήματος. Όπως γνωρίζετε, υπάρχει για τον σκοπό αυτό μια σειρά σχεδίων που στοχεύουν ακριβώς προς αυτήν την κατεύθυνση. Η συνέχιση των μεταρρυθμίσεων στην οικονομία αποτελεί μία περαιτέρω προϋπόθεση για τη συνέχιση παροχής βοήθειας στη Βοσνία - Ερζεγοβίνη από την διεθνή κοινότητα. Όσον αφορά το κράτος δικαίου, η δημιουργία μίας ανεξάρτητης και πολυεθνικής δικαιοσύνης, ενός επαγγελματικού πολυεθνικού αστυνομικού μηχανισμού καθώς και η καταπολέμηση όλων των παράλληλων δομών αποτελούν επίσης προϋποθέσεις για μία δημοκρατική Βοσνία - Ερζεγοβίνη. Στο σημείο αυτό πιστεύω ότι η διεθνής κοινότητα έχει πετύχει αρκετά πράγματα τα τελευταία χρόνια. Δεν λέω ότι πέτυχαν όλα, ούτε λέω ότι σε μερικά χρόνια δεν θα μπορούσε να είναι πολύ καλύτερη η κατάσταση, αλλά θεωρώ ότι πρέπει να συνεχιστούν οι αγώνες για την ενίσχυση των κοινών θεσμών, για τη μεταρρύθμιση του υπουργικού συμβουλίου καθώς και για τη δημιουργία μίας ελεγκτικής υπηρεσίας όσον αφορά τα έσοδα του κράτους και των εδαφικών ενοτήτων.

<SPEAKER ID=172 LANGUAGE="DE" NAME="Flemming">
Κύριε Πρόεδρε, θέλω να ρωτήσω την κυρία Πρόεδρο του Συμβουλίου εάν συμφωνεί μαζί μου ότι ο μικρός αριθμός των προσφύγων που έχουν επιστρέψει οφείλεται επίσης στο γεγονός ότι οι χώρες υποδοχής, με έναν μεγαλόπρεπο και ανθρωπιστικά μοναδικό τρόπο, προσέφεραν στους πρόσφυγες μία νέα πατρίδα. Ξέρω από την Αυστρία ότι πάρα πολλοί πρόσφυγες από τη Βοσνία βρήκαν εκεί κατάλυμα, εργασία, ένταξη στην κοινωνία και για τον λόγο αυτό δεν θέλουν να επιστρέψουν στην πατρίδα τους.

<SPEAKER ID=173 LANGUAGE="DE" NAME="Ferrero-Waldner">
Κύριε Πρόεδρε, κυρία βουλευτή, φυσικά είναι σωστό ότι μερικά κράτη, όπως για παράδειγμα η Αυστρία, υποδέχθηκαν και μάλιστα γενναιόψυχα τους Βοσνίους, αλλά και άλλους πρόσφυγες. Σήμερα, κατά τη διάρκεια της συζήτησης για τη μετανάστευση ανέφερα ήδη ότι η Αυστρία δέχθηκε 85.000 με 90.000 πρόσφυγες. Αυτό μας κάνει 8 % με 9 % του αυστριακού πληθυσμού. Παρ' όλα αυτά, στόχος μας πρέπει να είναι να οδηγήσουμε τους πρόσφυγες πίσω στην πατρίδα τους, στο βαθμό που αυτό είναι δυνατόν. Είναι η πατρίδα τους, πρέπει να οικοδομήσουν ξανά το δικό τους κράτος. Φυσικά, η επιστροφή τους εξαρτάται από το πόσο γρήγορα θα πετύχει η οικοδόμηση της εκεί οικονομίας, έτσι ώστε να βρουν θέσεις εργασίας, πόσο γρήγορα θα δημιουργηθούν ασφαλείς συνθήκες ώστε να βρουν εγγυήσεις, όταν επιστρέψουν στη χώρα τους.

<SPEAKER ID=174 NAME="Πρόεδρος">
Ερώτηση αριθ. 5 του Josι Salafranca Sαnchez-Neyra (H-0853/98):
<P>
Θέμα: Σχέσεις Ηνωμένων Πολιτειών-Κούβας
<P>
Είναι σε γνώση του Συμβουλίου η επιστολή που απευθύνθηκε από την κ. Albright, υπουργό εξωτερικών των ΗΠΑ, στις 3 Αυγούστου και δημοσιεύθηκε σε διάφορα μέσα επικοινωνίας, προς τον Πρόεδρο της Επιτροπής Εξωτερικών Σχέσεων της Γερουσίας των ΗΠΑ κ. Helms;
<P>
Φρονεί το Συμβούλιο ότι πρέπει να αντιδράσει και να λάβει κάποια θέση σχετικά;
<P>
Θεωρεί το Συμβούλιο ότι η ερμηνεία που δίνει η υπουργός εξωτερικών των Ηνωμένων Πολιτειών στους όρους των δηλώσεων της 18ης Μαϊου αντιστοιχεί στο πνεύμα και στις δηλώσεις που έγιναν στην Επιτροπή Εξωτερικών Υποθέσεων του Ευρωπαϊκού Κοινοβουλίου από το υπεύθυνο μέλος της Επιτροπής, τον Μάιο;
<P>
Συμφωνεί το Συμβούλιο με την εκτίμηση ότι η συμφωνία αυτή αποτελεί μια κατ' εξοχήν επιβεβαίωση των αρχών οι οποίες διαπνέουν την «Freedom Act»;

<SPEAKER ID=175 NAME="Ferrero-Waldner">
Κύριε Πρόεδρε, κύριε βουλευτή, το Συμβούλιο γνωρίζει φυσικά την επιστολή της υπουργού εξωτερικών κ. Albright προς τον Πρόεδρο της Επιτροπής Εξωτερικών Σχέσεων της Γερουσίας των ΗΠΑ, κ. Jesse Helms, σχετικά με τις συμφωνίες για τις ρυθμίσεις που αφορούν τις διατάξεις για τη βελτίωση της προστασίας των επενδύσεων και η οποία αποτελεί μέρος της σημαντικής δέσμης μέτρων που συμφωνήθηκε στη Σύνοδο Κορυφής ΕΕ/ΗΠΑ στις 18 Μαΐου στο Λονδίνο. Η επιστολή δεν απευθυνόταν όμως στο Συμβούλιο και συνεπώς θα ήταν ανάρμοστο να απαντήσει το Συμβούλιο στη συγκεκριμένη επιστολή. Η Ένωση παρουσίασε τη θέση της σχετικά με το ζήτημα αυτό στην μονομερή δήλωση της ΕΕ που αποτελεί επίσης τμήμα της δέσμης μέτρων του Λονδίνου και η οποία επικυρώθηκε από το Συμβούλιο στις 25 Μαΐου.
<P>
Σύμφωνα με αυτά, το Συμβούλιο αναμένει ότι οι ΗΠΑ θα προβούν στα απαραίτητα βήματα που προκύπτουν από τη δέσμη μέτρων που συμφωνήθηκε στη Σύνοδο Κορυφής του Λονδίνου. Η ΕΕ θα αντεπεξέλθει στις πολιτικές της δεσμεύσεις με τον ίδιο τρόπο.
<P>
Η Ένωση δεν μπορεί να δεχθεί ότι το οποιοδήποτε συστατικό στοιχείο του πακέτου μέτρων το οποίο συμφωνήθηκε στη Σύνοδο Κορυφής του Λονδίνου δικαιολογεί με τον οποιονδήποτε τρόπο τις αρχές που διαπνέουν το Liberty Act, πολύ δε λιγότερο μπορεί να δεχθεί την επιβολή έμμεσου μποϋκοτάζ και νομοθεσίας με εξωεδαφική επίδραση που θα ισχύσει αναδρομικά. Αυτή είναι η θέση της Επιτροπής και των κρατών μελών.
<P>
Στο ζήτημα της απαλλοτρίωσης, ο Sir Leon Brittan, στην επιστολή του της 18ης Μαΐου προς την κ. Albright, μία επιστολή που αποτελεί επίσης τμήμα της δέσμης μέτρων η οποία αποφασίσθηκε στο Λονδίνο, αναγνώρισε ότι, σύμφωνα με πληροφορίες των ΗΠΑ, σε μία σειρά περιπτώσεων οι απαλλοτριώσεις έχουν παραβιάσει το διεθνές δίκαιο, βάσει των όρων του κουβανικού νόμου 851, οι οποίοι εισάγουν διακρίσεις.

<SPEAKER ID=176 LANGUAGE="ES" NAME="Salafranca Sαnchez-Neyra">
Eυχαριστώ πολύ, κυρία Προεδρεύουσα του Συμβουλίου, για την απάντησή σας. Προφανώς, δεν είχα την αξίωση να απαντήσει το Συμβούλιο σε αυτήν την επιστολή. Πρόκειται για μία επιστολή που απευθύνθηκε στον Πρόεδρο της Επιτροπής Εξωτερικών Σχέσεων της Γερουσίας των ΗΠΑ από την Υπουργό Εξωτερικών.
<P>
Το πρόβλημα είναι ότι στην ερμηνεία των συμφωνιών Ευρωπαϊκής Ένωσης-ΗΠΑ που γίνεται στην επιστολή αυτή αναφέρεται ότι η εν λόγω ερμηνεία αποτελεί θεμέλιο της φιλοσοφίας και των γενικών στόχων της αμερικανικής νομοθεσίας. Και θα ήθελα να μάθω αν η Προεδρία του Συμβουλίου συμμερίζεται αυτήν την ερμηνεία. Γνωρίζω ότι, τουλάχιστον στη μονομερή δήλωση που έγινε τον Μάιο, η Ευρωπαϊκή Ένωση δεν την συμμερίζεται. Επομένως, η πρώτη ερώτηση που θέλω να θέσω είναι η εξής: τι συναίσθημα προξενούν οι όροι αυτής της επιστολής στο Συμβούλιο;
<P>
Και η δεύτερη ερώτηση: ποια χρονική περίοδο θεωρεί απαραίτητη το Συμβούλιο για να εκπληρωθούν οι όροι της συμφωνίας και, συγκεκριμένα, για να πραγματοποιηθεί η τροποποίηση του τίτλου IV του νόμου, που πρέπει να εγκρίνει το Κογκρέσο των ΗΠΑ; Και τι σκέπτεται να κάνει το Συμβούλιο, αν δεν εκπληρωθεί αυτή η συμφωνία και αυτή η δέσμευση; Έχω την εντύπωση, κυρία Προεδρεύουσα του Συμβουλίου, ότι, όπως είναι τα πράγματα αυτή τη στιγμή στις ΗΠΑ, ο Πρόεδρος Clinton δεν θα μπορέσει να συγκεντρώσει την απαραίτητη πλειοψηφία για να επιτύχει την τροποποίηση του τίτλου IV του νόμου.
<P>
Συνεπώς - και για να συνοψίσω - θα ήθελα να μάθω, πρώτον, αν το Συμβούλιο συμμερίζεται τη φιλοσοφία της επιστολής και, δεύτερον, ποια είναι η χρονική προθεσμία που θεωρεί λογική το Συμβούλιο για να λάβει κάποιο είδος μέτρου, διότι τι πρόκειται να κάνει η Ευρωπαϊκή Ένωση σε περίπτωση που οι ΗΠΑ δεν εκπληρώσουν το μέρος που τους αναλογεί μέσω της τροποποίησης του τίτλου IV από το Κογκρέσο; Είναι μεν πολύ καλό να αναζητείται μια φιλική λύση, αλλά πιστεύω ότι η φιλοσοφία αυτού του νόμου και ο αθέμιτος και παράνομος χαρακτήρας του δεν προβλέπεται να αλλάξουν με την αναζήτηση μιας λύσης διά της φιλικής οδού.

<SPEAKER ID=177 LANGUAGE="DE" NAME="Ferrero-Waldner">
Kύριε Πρόεδρε κύριε βουλευτή, επιτρέψτε μου να πω εκ των προτέρων ότι συναντήθηκα η ίδια πριν από λίγο καιρό στη Νέα Υόρκη με τον υπουργό εξωτερικών της Κούβας και μάλιστα τόσο με την ιδιότητητά μου ως Προεδρεύουσας του Συμβουλίου, όσο και ως αυστριακή υφυπουργός φυσικά. Στη συνάντηση αυτή έγινε αντιληπτό ότι από την πλευρά της Κούβας φαίνεται να υπάρχει μία κάποια προθυμία - και λέω συνειδητά φαίνεται , επειδή πρέπει πρώτα να ελεγχθεί - να δεχθεί το πολύ ένα είδος διαλόγου παρόμοιου με εκείνον μεταξύ ΕΕ και Κίνας σχετικά με τα ανθρώπινα δικαιώματα. Τούτο ελέγχεται αυτή τη στιγμή. Θεωρώ ότι αυτό το νέο είδος διαλόγου θα μπορούσε να έχει θετικά αποτελέσματα τόσο για τις σχέσεις ΕΕ-Κούβας όσο και ενδεχομένως για το τρίγωνο ΕΕ - Κούβα - ΗΠΑ.
<P>
Όσον αφορά τις λεπτομέρειες της ερώτησής σας θέλω να σας πω ότι επί του παρόντος δεν προβλέπεται κάποια αλλαγή στη θέση που ήδη εξέθεσα. Αλλά όπως είπαμε, βασικά βλέπω για το μέλλον δυνατότητες, εάν το ερμήνευσα καλά, που δείχνουν προς μία σχετικά θετική κατεύθυνση.

<SPEAKER ID=178 LANGUAGE="EN" NAME="Newens">
Θα ήθελα να ρωτήσω την Πρόεδρο του Συμβουλίου, σε περίπτωση που τεθεί σε ισχύ η συμφωνία της 18ης Μαΐου - κάτι που φαίνεται απίθανο επί του παρόντος - μπορεί η υπουργός να διαβεβαιώσει το Σώμα ότι αυτό δεν θα προκαλέσει σοβαρά εμπόδια στους ευρωπαίους εμπόρους που επιδιώκουν να συνεχίσουν τις επιχειρηματικές τους δραστηριότητες στην Κούβα, εκείνους στους οποίους γίνεται έμμεσα αναφορά στην επιστολή της κ. Albright; Μπορεί η ίδια να μας διαβεβαιώσει ότι θα υποστηρίξουμε τις δηλώσεις που έχουν γίνει σε πολλές περιπτώσεις σε αυτό το Σώμα, τουλάχιστον από τον Sir Leon Brittan;

<SPEAKER ID=179 LANGUAGE="DE" NAME="Ferrero-Waldner">
Kύριε Πρόεδρε, κύριε βουλευτή, η Ευρωπαϊκή Ένωση ενδιαφέρεται πολύ για τη βελτίωση των διατλαντικών σχέσεων και προ πάντων για τη συνεργασία στην εξωτερική πολιτική, της οποίας η αποτελεσματικότητα δεν θα πρέπει να μειωθεί λόγω διαφορετικών απόψεων όσον αφορά την Κούβα. Η σχετική πολιτική γραμμή της Ευρωπαϊκής Ένωσης έχει δύο κύριες πτυχές: πρώτον να αποτρέψει τις ΗΠΑ να διεθνοποιήσουν διμερή προβλήματα, δηλαδή εκείνα μεταξύ ΗΠΑ και Κούβας, με την εφαρμογή νομοθεσίας με εξωεδαφικές επιπτώσεις. Δεύτερον, να πείσει τις ΗΠΑ ότι ο κριτικός διάλογος που διεξάγει η ΕΕ με την Κούβα σε πνεύμα συνεργασίας θα έχει μακροπρόθεσμα μεγαλύτερη επιτυχία όσον αφορά τις σχέσεις της Κούβας με τη διεθνή κοινότητα παρά η προσέγγιση των ΗΠΑ με πιέσεις και απειλές. Αυτή την απάντηση μπορώ να σας δώσω.

<SPEAKER ID=180 LANGUAGE="ES" NAME="Gonzαlez Αlvarez">
Πραγματικά, είναι ήδη ποικίλες οι ερωτήσεις που έχουν τεθεί στην Προεδρεύουσα του Συμβουλίου. Ίσως να υπάρχουν ακόμη λίγες προς απάντηση· προσωπικά, όμως, συμμερίζομαι την ανησυχία του κ. Salafranca, από την άποψη ότι η Επιτροπή και το Συμβούλιο πρέπει να απαντήσουν στην επιστολή που έγραψε η κ. Albright στον κ. Helms. Πραγματικά, η επιστολή αυτή προξενεί το λιγότερο έκπληξη. Λέει ότι η Ευρωπαϊκή Ένωση έχει δεσμευθεί να μην χορηγήσει ούτε δάνεια, ούτε επιχορηγήσεις, ούτε επιδοτήσεις, ούτε φορολογικά πλεονεκτήματα, ούτε εγγυήσεις, ούτε ασφαλίσεις πολιτικού κινδύνου, ούτε δίκαιη συμμετοχή σε όσους Ευρωπαίους επιχειρηματίες θέλουν να κάνουν επενδύσεις στην Κούβα.
<P>
Παρακολουθήσαμε μία ακρόαση της Επιτροπής Εξωτερικών Οικονομικών Σχέσεων, κατά την οποία οι Ευρωπαίοι επιχειρηματίες μάς είπαν ότι ανησυχούν πραγματικά και ότι ακριβώς αυτή η συμφωνία, που δεν είναι τόσο σαφής, έχει βλάψει τις επενδύσεις στην Κούβα.
<P>
Στη συνέχεια λέει κάτι άλλο ακόμη πιο εκπληκτικό, ότι η Ευρωπαϊκή Ένωση θα πρέπει να προσφύγει στις πληροφορίες που διαθέτουν οι ΗΠΑ για τα απαλλοτριωμένα αγαθά, πριν βοηθήσει οποιαδήποτε επιχείρηση που θέλει να επενδύσει στην Κούβα. Σε μας αυτό εξακολουθεί να φαίνεται πολύ σοβαρό και, ναι μεν καταλαβαίνω την απάντηση που μας δίνει η Προεδρεύουσα του Συμβουλίου, αλλά, πραγματικά, έστω και μόνο για το συμφέρον - και δεν θα μιλήσουμε για τίποτε άλλο - των επιχειρηματιών - διότι είναι πολλοί οι Ισπανοί και οι Ευρωπαίοι που έχουν συμφέροντα στην Κούβα - εμείς θα θέλαμε να διευκρινισθεί η κατάσταση.

<SPEAKER ID=181 LANGUAGE="DE" NAME="Ferrero-Waldner">
Kύριε Πρόεδρε, κυρία βουλευτή, επιτρέψτε μου να πάρω για άλλη μια φορά θέση. Τέλος Μαΐου 1998 ακούσθηκε από την πλευρά της Κούβας ότι στις συμφωνίες της Συνόδου Κορυφής η Ευρωπαϊκή Ένωση είχε βασικά αποδεχθεί την αρχή της εξωεδαφικότητας την οποία αντιμαχόταν από πάντα. Προπάντων, ότι οι διατάξεις του νόμου Helms-Burton που συνεπάγονται πολυάριθμους περιορισμούς στο εμπόριο και την κυκλοφορία εξακολουθούν να ισχύουν και ότι συνεπώς ο εξωεδαφικός χαρακτήρας του αμερικανικού αποκλεισμού παραμένει στην ουσία άθικτος. Η μοναδική αντιπαροχή από την πλευρά των ΗΠΑ προς την ΕΕ συνίσταται κατά τα λεγόμενα της Αβάνας στην αόριστη συγκατάθεση της αμερικανικής διοίκησης να καταβάλει προσπάθειες για μία κατάργηση των τίτλων 3 και 4 του νόμου Helms-Burton.
<P>
Πέραν τούτου, η Κούβα προειδοποίησε στις αρχές Ιουνίου 1998 την ΕΕ να μην ενθαρρύνει τις ομάδες της αντιπολίτευσης και τους ακτιβιστές για τα ανθρώπινα δικαιώματα. Ακόμα, ότι η κουβανική διοίκηση δεν θα ανεχθεί τέτοιου είδους ανατρεπτικές δραστηριότητες που θα μπορούσαν να οδηγήσουν στη λήψη αντίστοιχων μέτρων. Από την άλλη πλευρά όμως, οι ΗΠΑ απαιτούν όλο και περισσότερο ειδικά τέτοιου είδους δραστηριότητες για να δείξουν στο αμερικανικό κογκρέσο και στην αμερικανική κοινή γνώμη ότι η ΕΕ δεν απομακρύνεται από τα κεντρικά σημεία της κοινής θέσης.
<P>
Φυσικά η ΕΕ δεν θα ανεχθεί το ότι οποιοδήποτε συστατικό στοιχείο του πακέτου μέτρων που συμφωνήθηκε στη Σύνοδο Κορυφής του Λονδίνου θα μπορούσε με οποιονδήποτε τρόπο να δικαιολογήσει τις αρχές του Liberty Act και μάλιστα δεν θα ανεχθεί σε καμία περίπτωση την επιβολή μποϋκοτάζ και νομοθεσίας με εξωεδαφικές επιπτώσεις που θα ισχύσει εκ των υστέρων. Αυτή είναι η θέση της Επιτροπής και των κρατών μελών.
<P>
Στο θέμα της απαλλοτρίωσης - το έχω ήδη αναφέρει - έχει λάβει θέση και ο Sir Leon Brittan.

<SPEAKER ID=182 NAME="Πρόεδρος">
Ερώτηση αριθ. 6 του Gerhard Hager (H-0854/98):
<P>
Θέμα: Έγγραφο στρατηγικής σχετικά με τη μεταναστευτική πολιτική και την πολιτική ασύλου της ΕΕ
<P>
Η αυστριακή προεδρία υπέβαλε την 1η Ιουλίου 1998 ένα έγγραφο στρατηγικής σχετικά με τη μεταναστευτική πολιτική και την πολιτική ασύλου της ΕΕ.
<P>
Έχουν προχωρήσει οι συζητήσεις σχετικά με το από την αυστριακή προεδρία υποβληθέν έγγραφο στρατηγικής; Ποιες αντιπροσωπείες υπέβαλαν ήδη στην Επιτροπή Κ.4 γραπτές γνωμοδοτήσεις; Ποιο είναι το περιεχόμενο αυτών των γνωμοδοτήσεων; Έχει η υφισταμένη προεδρία αλλάξει ήδη θέση όσον αφορά ορισμένους τομείς της πρότασης; Εάν ναι, για ποιους και γιατί;

<SPEAKER ID=183 NAME="Ferrero-Waldner">
Κύριε Πρόεδρε, κύριε βουλευτή, επιτρέψτε μου αρχικά να επισημάνω ότι το έγγραφο της Προεδρίας - το είπα σήμερα και στη συζήτηση για τη μετανάστευση - είναι ένα κείμενο εργασίας που στόχος του είναι να οδηγήσει σε περαιτέρω σκέψεις και αναλύσεις σχετικά με τους τρόπους που θα μπορούσαν να λυθούν τα προβλήματα στον τομέα της μετανάστευσης και του ασύλου. Δεν αξιώνει ότι παρουσιάζει τη μελλοντική πολιτική της ΕΕ στους τομείς αυτούς. Αντίθετα, στο πλαίσιο του εγγράφου αυτού καταβάλλεται η προσπάθεια, όπως και σε παρόμοιες προηγούμενες πρωτοβουλίες, π.χ. στην ανακοίνωση της Επιτροπής του 1994 - αλλά και αυτό έχει ήδη αναφερθεί σήμερα - να διασφαλιστεί ότι ο φορείς αποφάσεων θα μπορούν, κατά τον καθορισμό της εν λόγω πολιτικής, να λαμβάνουν τις αποφάσεις τους σε μία όσο το δυνατόν πιο ευρεία βάση.
<P>
Όπως προβλέπεται στο έγγραφο, η Προεδρία ζήτησε από τις αντιπροσωπείες να υποβάλουν τις παρατηρήσεις τους γραπτώς μέχρι τον Σεπτέμβριο. Μέχρι σήμερα η Προεδρία έχει λάβει συνολικά γνωμοδοτήσεις από τη γερμανική την ελληνική, τη σουηδική και τη βρετανική αντιπροσωπεία, καθώς και από την Επιτροπή. Η Προεδρία επεξεργάσθηκε το συγκεκριμένο έγγραφο μέσα από το πρίσμα αυτών των παρατηρήσεων και τον Σεπτέμβριο έλαβε χώρα και μία συνεδρίαση της Επιτροπής Κ4. Αυτή η αναθεωρημένη εκδοχή θα διαβιβασθεί επισήμως στο Ευρωπαϊκό Κοινοβούλιο το ταχύτερο δυνατόν. Πρόκειται για την πρώτη εκδοχή που μπορεί να διαβιβασθεί, διότι προηγουμένως δεν είχε ενσωματωθεί στο έγγραφο η άποψη των υπολοίπων δεκατεσσάρων.
<P>
Επαναλαμβάνω για άλλη μία φορά: Θέλω να προλάβω εν τω γενέσθαι όλες τις παρανοήσεις που προέκυψαν από λανθασμένες παρουσιάσεις, προπάντων στον τύπο, αλλά εν μέρει και στα υπόλοιπα μέσα μαζικής ενημέρωσης.

<SPEAKER ID=184 LANGUAGE="DE" NAME="Hager">
Κύριε Πρόεδρε, αξιότιμη κυρία Πρόεδρε του Συμβουλίου, λυπούμαι που έχει χάσει κάπως την επικαιρότητά της η ερώτησή μου σχετικά με την προθεσμία υποβολής των γνωμοδοτήσεων - εντωμεταξύ είναι σε όλους γνωστή. Φυσικά παρακολούθησα σήμερα το απόγευμα τη συζήτηση και χαίρομαι που άκουσα από επίσημη πηγή την επικύρωση των πληροφοριών που κυκλοφορούν.
<P>
Επιτρέψτε μου, ωστόσο, να θέσω μία συμπληρωματική ερώτηση. Αντιστρέφοντας τη συλλογιστική που ενυπάρχει στα όσα είπατε καθώς και στα όσα αποσαφηνίσατε σήμερα το απόγευμα σχετικά με την αναίρεση ορισμένων τμημάτων του εγγράφου, μπορώ άραγε να υποθέσω ότι οι τύποι που χρησιμοποιούνται στα άρθρα 41 και 132 εξακολουθούν να ισχύουν - μπορεί βέβαια να φαντασθεί κανείς και μία μορφή ασύλου που θα συνδέεται με προσεγγίσεις για την προστασία που δεν θα προσανατολίζονται τόσο προς το κράτος δικαίου, αλλά περισσότερο προς πολιτικές προσεγγίσεις για την προστασία. Στην περίπτωση που έχουν έτσι τα πράγματα θα ήθελα να μάθω την άποψη του Συμβουλίου.

<SPEAKER ID=185 LANGUAGE="DE" NAME="Ferrero-Waldner">
Kύριε Πρόεδρε, κύριε βουλευτή, δεν μπορώ να σας απαντήσω τώρα με λεπτομέρειες για κάθε διατύπωση, επειδή δεν έχω μπροστά μου το κείμενο. Μπορώ μόνο να σας πω το εξής. Δόθηκε στον τύπο ένα κείμενο εργασίας, έτσι συζητήθηκε ήδη στον τύπο ένα έγγραφο που δεν ήταν καν επίσημο. Με τον τρόπο αυτό προκλήθηκαν μερικές παρανοήσεις. Ένα έγγραφο που θα συζητηθεί επισήμως στα διάφορα όργανα, δεν θα περιέχει ασφαλώς διατυπώσεις που θα μπορούσαν να προκαλέσουν εδώ δυσαρέσκειες με τον οποιονδήποτε τρόπο. Ανέφερα ήδη σήμερα ότι υπήρξε κάποια παρανόηση. Ποτέ δεν θελήσαμε να καταργήσουμε τη σύμβαση για το καθεστώς των προσφύγων. Αυτό είναι απόλυτα σαφές. Η συγκεκριμένη Σύμβαση πρέπει όμως να συμπληρωθεί στα σημεία που χρειάζεται συμπλήρωση. Και αυτό το ανέφερα σήμερα στη συζήτηση.
<P>
Δεύτερον, το θέμα δεν είναι βέβαια καινούργιο. Είχε τεθεί για πρώτη φορά ήδη το 1991και το 1992, και το 1994 αναπτύχθηκε περαιτέρω από την Επιτροπή. Όπως έδειξε και η σημερινή συζήτηση, το ζήτημα είναι σήμερα τόσο περίπλοκο, και μάλιστα αν το δει κανείς από όλες τις πλευρές, ώστε να πρέπει να βρεθεί από τη μία πλευρά ένα μέσο για την καταπολέμηση του εγκληματικού εμπορίου λαθρομεταναστών που επικρατεί, αλλά ταυτόχρονα να βρεθεί και μία δυνατότητα ώστε να δημιουργηθούν συνθήκες για την υποδοχή προσφύγων από ανθρωπιστική πλευρά και για να μπορούμε να φέρνουμε μέσα στη χώρα εκείνους τους ανθρώπους που θα έπρεπε οπωσδήποτε να φέρουμε.

<SPEAKER ID=186 LANGUAGE="SV" NAME="Sjφstedt">
Έχω εδώ το έγγραφο που συζητάμε. Με μεγάλη έκπληξη και απογοήτευση διάβασα την αυστριακή πρόταση η οποία διαπνέεται από πολλή καταστολή και πολύ λίγο ουμανισμό. Θα επιδεινώσει μία πολιτική, η οποία είναι ήδη πολύ βάναυση στα σύνορα της ΕΕ, η οποία οδηγεί σε παράνομη μετανάστευση και η οποία έχει επίσης ως αποτέλεσμα εκατοντάδες θανάτους ετησίως στα σύνορά μας που συνδέονται με παράνομες προσπάθειες διαφυγής. Αν υλοποιούνταν το είδος της πολιτικής που πρευσβεύεται στο πολύ επεξεργασμένο έγγραφο τότε θα πλήττονταν επίσης πρόσφυγες με πραγματικούς λόγους ασυλίας, οι οποίοι τότε δεν θα μπορούσαν πλέον να φθάσουν εδώ και να ζητήσουν άσυλο εξαιτίας του ότι γίνονται αυστηρότεροι οι κανόνες για τις άδειες εισόδου και η μεταφορική ευθύνη γίνεται βαρύτερη. Επίσης, θα έθετε εντελώς παράλογες προϋποθέσεις στις χώρες που συνορεύουν με την ΕΕ να εφαρμόσουν μία εξαιρετικά περιοριστική πολιτική και ενέχει τον κίνδυνο να καταστραφούν άμεσα οι σχέσεις μεταξύ διαφόρων χωρών της Ανατολικής Ευρώπης, εξαναγκάζοντας τις χώρες να κλείσουν τα σύνορά τους.
<P>
Έχω μία ερώτηση. Σ' αυτό το έγγραφο γίνεται αναφορά στο αρχείο SIS όπου σήμερα διενεργείται έλεγχος αυτών που κάνουν αίτηση για παροχή ασύλου. Ωστόσο, έχει καταδειχθεί ότι η νομική ασφάλεια του αρχείου SIS είναι πολύ κακή. Οι αιτούμενοι παροχή ασύλου δεν έχουν δικαίωμα να δουν στοιχεία που τους αφορούν και δεν μπορούν να ελέγξουν αν αυτά τα στοιχεία είναι σωστά. Μπορεί να σκεφτεί η Προεδρία το ενδεχόμενο λήψης κάποιων μέτρων καλύτερου ελέγχου του αρχείου SIS ώστε να ενισχυθεί η νομική ασφάλεια για τους πρόσφυγες;

<SPEAKER ID=187 LANGUAGE="DE" NAME="Ferrero-Waldner">
Kύριε Πρόεδρε, κύριε βουλευτή, θεωρώ ότι δεν είναι εύλογο να αρχίσουμε μία συζήτηση για ένα έγγραφο που δεν έχει ουτε καν υποβληθεί επίσημα και στο οποίο μόλις τώρα ενσωματώθηκαν οι γνωμοδοτήσεις των άλλων κρατών μελών. Πρέπει πραγματικά να περιμένουμε έως ότου το εν λόγω έγγραφο να διαβιβασθεί επίσημα στο Ευρωπαϊκό Κοινοβούλιο, και τότε θα είναι δυνατόν να διεξαχθεί η συζήτηση επ' αυτού.

<SPEAKER ID=188 LANGUAGE="EN" NAME="Elliott">
Κατανοώ ότι υπήρξε ίσως κάποια σύγχυση σχετικά με αυτή την έκθεση και ότι είναι απλά ένα έγγραφο στο οποίο αναπτύσσεται κάποιος προβληματισμός. Παρ' όλα αυτά, υπάρχει μεγάλη ανησυχία στο Κοινοβούλιο, ειδικά στην Επιτροπή Πολιτικών Ελευθεριών και Εσωτερικών Υποθέσεων, ότι το Κοινοβούλιο φαίνεται ότι δεν συμμετείχε, όπως θα ελπίζαμε, από τα αρχικά στάδια. Ελπίζω να λάβω τη διαβεβαίωση ότι το αναθεωρημένο έγγραφο θα τεθεί εγκαίρως στη διάθεση του Κοινοβουλίου για να το εξετάσει και να εκφράσει τυχόν απόψεις του πριν την επόμενη συνάντηση του Συμβουλίου Δικαστικών και Εσωτερικών Υποθέσεων.
<P>
Επιπλέον, επιθυμώ να πω ότι είμαι σίγουρος ότι η Προεδρεύουσα γνωρίζει ότι έχει εκφραστεί ιδιαίτερη ανησυχία για κάποιες από τις προτάσεις - αναμφισβήτητα απλές προτάσεις - σε αυτό το πρόχειρο έγγραφο, ότι δηλαδή πρέπει να επιφέρουμε σημαντικές τροποποιήσεις στην υπάρχουσα Σύμβαση της Γενεύης και πιθανόν να καταργήσουμε το ατομικό δικαίωμα αναζήτησης ασύλου. Ασφαλώς, πολλοί από τους σημερινούς πρόσφυγες έρχονται στη Δυτική Ευρώπη με διαφορετικό τρόπο από ό, τι 50 χρόνια πριν, την εποχή της Σύμβασης της Γενεύης. Ωστόσο, μου φαίνεται ότι η άθλια κατάσταση στην οποία βρίσκονται και τα προβλήματα που αντιμετωπίζουν είναι τα ίδια, είτε τους καταδιώκει κάποια κυβέρνηση είτε προσπαθούν απλά να ξεφύγουν από τις αναταραχές, τον εμφύλιο πόλεμο ή το κοινωνικό χάος, από τα οποία οι αρχές της χώρας τους δεν μπορούν να τους προστατεύσουν. Πολλοί από εμάς πιστεύουμε ότι πρέπει να διατηρηθεί το ατομικό δικαίωμα.

<SPEAKER ID=189 LANGUAGE="DE" NAME="Ferrero-Waldner">
Kύριε Πρόεδρε κύριε βουλευτή, θα αναφερθώ και πάλι στο πρώτο σημείο. Καταρχάς η Σύμβαση της Γενεύης για το καθεστώς των προσφύγων δεν πρόκειται με κανένα τρόπο να θιγεί. Ακόμα και αν το πρώτο σχέδιο και προπάντων εκείνο που προφανώς διοχετεύθηκε στον τύπο, περιείχε ίσως μία διατύπωση που επιδεχόταν παρανοήσεις, η αναθεωρημένη εκδοχή του σχεδίου δεν περιέχει σημεία από τα οποία θα μπορούσε κανείς να συναγάγει ειλικρινά μία τέτοια πρόθεση.
<P>
Δεύτερον, η διαδικασία που σκιαγραφήσαμε βρίσκεται σε απόλυτη συμφωνία με τη γενικά συνήθη πρακτική, δηλαδή να μην επιφορτισθεί το Ευρωπαϊκό Κοινοβούλιο ήδη με μία πρώτη πρόταση, δεδομένου ότι αυτή δεν μπορεί ακόμα να έχει λάβει υπόψη της τη γενική στάση όλων των κρατών μελών, αλλά η πρόταση να υποβληθεί, αφού γίνει μία πρώτη επεξεργασία της στο επίπεδο της ομάδας εργασίας του Συμβουλίου. Αυτή είναι ακριβώς η διαδικασία που ακολουθούμε. Μετά από την πρώτη αναθεώρηση το κείμενο θα τεθεί στη διάθεση του Κοινοβουλίου το γρηγορότερο δυνατόν.

<SPEAKER ID=190 NAME="Πρόεδρος">
Ερώτηση αριθ. 7 του John McCartin (H-0860/98):
<P>
Θέμα: Κόστος οχημάτων και ασφάλισης οχημάτων στην Ιρλανδία
<P>
Είναι το Συμβούλιο ενήμερο των μεγάλων διαφορών που υφίστανται στην ΕΕ όσον αφορά το κόστος των οχημάτων και της ασφάλισής τους, θεωρεί ότι τούτο συμβάλλει στη στρέβλωση του ανταγωνισμού στην ενιαία αγορά και σκοπεύει να αναλάβει κάποιες πρωτοβουλίες για την επίλυση αυτού του προβλήματος;

<SPEAKER ID=191 NAME="Ferrero-Waldner">
Kύριε Πρόεδρε, κύριε βουλευτή ο κύριος βουλευτής παραπέμπει δικαιολογημένα στο ότι η δημιουργία μίας ενιαίας αγορά για την ασφάλιση των οχημάτων αποτελεί εδώ και χρόνια προτεραιότητα. Η τρίτη οδηγία για τον συντονισμό σχετικά με την ασφάλιση κατά ζημιών, δηλαδή η οδηγία υπ. αριθ. 92/49/ ΕΟΚ του Συμβουλίου, ολοκλήρωσε βασικά την ενιαία αγορά στον τομέα των ασφαλίσεων. Εκτός από τις οδηγίες για τις ασφαλίσεις κατά ζημιών με τις οποίες θα εξασφαλίζεται τόσο το δικαίωμα εγκατάστασης όσο και η ελεύθερη κυκλοφορία υπηρεσιών, το Συμβούλιο ενέκρινε επιπρόσθετες κανονιστικές πράξεις σχετικά με την υποχρεωτική ασφάλιση των οχημάτων.
<P>
Η γενικότερη και ειδικότερη νομοθεσία στόχο της έχει να διασφαλίσει στους πολίτες της Κοινότητας την προσφορά ενός όσο το δυνατόν ευρύτερου φάσματος ασφαλίσεων. Τούτο αυξάνει τον ανταγωνισμό στον τομέα αυτό και με τον καιρό θα πρέπει να οδηγήσει στη μείωση του κόστους για την ασφάλιση. Όσον αφορά το κόστος για τα οχήματα, παραπέμπω στον Κανονισμό 1475/95/ΕΟΚ, έναν Κανονισμό της Επιτροπής στο πλαίσιο του οποίου καθορίζονται ορισμένες ρυθμίσεις για τις συμβάσεις διανομής στον τομέα των αυτοκινήτων. Με αυτές θα πρέπει να διασφαλίζεται μια μεγαλύτερη ισορροπία στις συμβατικές σχέσεις μεταξύ κατασκευαστών, εμπόρων και τελικών καταναλωτών.
<P>
Όσον αφορά μία ενδεχόμενη στρέβλωση του ανταγωνισμού στην ενιαία αγορά σχετικά με το κόστος της ασφάλισης οχημάτων ή και το κόστος των ίδιων των οχημάτων, είναι υπόθεση της Επιτροπής να λαμβάνει όλα τα μέτρα που θεωρεί αναγκαία για τη διασφάλιση της νομότυπης εφαρμογής της σχετικής νομοθεσίας και της απρόσκοπτης λειτουργίας της εσωτερικής αγοράς τόσο γενικά όσο και σε έναν ορισμένο τομέα.

<SPEAKER ID=192 LANGUAGE="EN" NAME="McCartin">
Ευχαριστώ την Προεδρεύουσα για αυτή τη λεπτομερέστατη απάντηση. Ίσως ήταν λάθος μου που υπέβαλα αυτή την ερώτηση στο Συμβούλιο και όχι στην Επιτροπή, επειδή υπάρχει τρομερή απογοήτευση στην Ιρλανδία, ειδικά για τους νέους. Οι νέοι που ψάχνουν για την πρώτη τους εργασία, αν αυτή συνεπάγεται την οδήγηση αυτοκινήτου στην Ιρλανδία, πρέπει να πληρώνουν περίπου 50 Ecu την εβδομάδα για την ασφάλεια του αυτοκινήτου. Αν ζούσαν στις Βρυξέλλες ή σε μια πόλη στο Ηνωμένο Βασίλειο, πιθανόν να πλήρωναν μόνο το ένα τέταρτο αυτού του ποσού. Αντιλαμβανόμαστε λοιπόν ότι η Ευρωπαϊκή Ένωση δεν έχει καταφέρει να δημιουργήσει μια ενιαία αγορά σε ολόκληρο τον ασφαλιστικό τομέα. Το γεγονός ότι αποτύχαμε, και ότι απέτυχε το Συμβούλιο, να εναρμονίσουμε τη φορολογία, δημιουργεί μια κατάσταση στα πλαίσια της οποίας τα αυτοκίνητα στοιχίζουν πολύ περισσότερα κατά πρώτο λόγο, γεγονός που επιφέρει ανάλογες συνέπειες στον ασφαλιστικό τομέα, αλλά αυτή η εξήγηση δεν είναι αρκετή. Το γεγονός ότι οι ασφαλιστικές εταιρείες στο Ηνωμένο Βασίλειο, το Βέλγιο και τη Γερμανία δεν ανταγωνίζονται στην αγορά της Ιρλανδίας οφείλεται, πιστεύω, στην αποτυχία της Ευρωπαϊκής Ένωσης να επιβάλει το δικαίωμα της εγκατάστασης και το δικαίωμα ίσης πρόσβασης στην αγορά.

<SPEAKER ID=193 LANGUAGE="DE" NAME="Ferrero-Waldner">
Kύριε Πρόεδρε, κύριε βουλευτή, όπως ανέλυσα στην προηγούμενή μου απάντηση, ιδιαίτερα σε σχέση με τον τομέα των αυτοκινήτων, η Επιτροπή έχει θεσπίσει μία σειρά ρυθμίσεων που στόχο τους έχουν τη διασφάλιση της διαφάνειας σε σχέση με τις τιμές των αυτοκινήτων σε ευρωπαϊκό επίπεδο. Σε αυτό το πλαίσιο είναι εύλογο να επισημανθεί ότι σύμφωνα με τον τίτλο 5 της Συνθήκης ειδικά οι κοινοί κανόνες για τον ανταγωνισμό ανήκουν, όπως και εσείς ήδη υποθέτετε, στην αρμοδιότητα της Επιτροπής η οποία μπορεί συνεπώς καλύτερα από το Συμβούλιο να απαντήσει με λεπτομέρειες στις ερωτήσεις του κ. βουλευτή.
<P>
Στον τομέα των ασφαλίσεων παραπέμπουμε τον κύριο βουλευτή στην οδηγία 92/49/ΕΟΚ μέσω της οποίας ρυθμίζονται οι δραστηριότητες στον τομέα αυτό και η οποία στοχεύει στη διασφάλιση μεγαλύτερου ανταγωνισμού. Στην περίπτωση που παρ' όλα αυτά διαπιστωθούν προβλήματα στον τομέα των αυτοκινήτων, το Συμβούλιο θα αφιερώσει φυσικά όλη του την προσοχή στις προτάσεις που θα του υποβάλει ως χρήσιμες η Επιτροπή, προκειμένου να αντιμετωπιστούν τα εν λόγω προβλήματα.

<SPEAKER ID=194 LANGUAGE="DE" NAME="Rόbig">
Kύριε Πρόεδρε, κυρία Πρόεδρε του Συμβουλίου, πιστεύετε ότι η καθιέρωση του ευρώ θα οδηγήσει σε περισσότερη διαφάνεια όσον αφορά το κόστος των οχημάτων και της ασφάλισής τους;

<SPEAKER ID=195 LANGUAGE="DE" NAME="Ferrero-Waldner">
Kύριε Πρόεδρε, κύριε βουλευτή, ναι, φυσικά, αυτό είναι το μόνο που μπορώ να απαντήσω στην ερώτηση αυτή. Πιστεύω ότι θα αυξήσει ασφαλώς την ανταγωνιστικότητα. Θα σημαίνει βέβαια σκληρότερο ανταγωνισμό Ωστόσο, αυτό θα οδηγήσει σε μία μείωση των τιμών, επειδή με την καλύτερη συγκρισιμότητα ο καταναλωτής θα κοιτάξει πολύ προσεκτικά που θα πάει πραγματικά να αγοράσει. Πιστεύω ότι η υιοθέτηση του ευρώ οπωσδήποτε θα έχει μακροπρόθεσμα θετικά αποτελέσματα.

<SPEAKER ID=196 NAME="Αλαβάνος">
Κύριε Πρόεδρε, η στρέβλωση λόγω των διαφορετικών τιμών είναι τόσο μεγάλη ώστε έχουμε και τα εξής φαινόμενα: για παράδειγμα, έλληνες εργαζόμενοι στην Γερμανία, νέοι εργαζόμενοι οι οποίοι φέρνουν στην Ελλάδα αυτοκίνητο το οποίο έχουν αγοράσει οι γονείς τους, είναι υποχρεωμένοι τελικά να το παραδώσουν στο ελληνικό Δημόσιο, διότι δεν έχουν την δυνατότητα να πληρώσουν την τεράστια φορολογία που επιβάλλει η ελληνική νομοθεσία. Και υπάρχουν τέτοια παραδείγματα, τα οποία είναι δραματικά σε προσωπικό επίπεδο. Συμφωνώ με τον κ. McCartin.
<P>
Επομένως, θα ήθελα να ρωτήσω: για αυτήν την ειδική κατηγορία, μπορεί να γίνει τίποτε; Και εν πάση περιπτώσει, υπάρχει μία ημερομηνία που μπορούμε να πούμε και εμείς ότι οι τιμές των αυτοκινήτων θα είναι συγκρίσιμες σε όλη την Ευρωπαϊκή 'Ενωση; Γιατί αυτό το θέμα το συζητάμε για δεκαετίες στο Ευρωπαϊκό Κοινοβούλιο.

<SPEAKER ID=197 LANGUAGE="DE" NAME="Ferrero-Waldner">
Kύριε Πρόεδρε, κύριε βουλευτή, έχω πολύ μεγάλη κατανόηση για αυτό που αναφέρετε ως πρόβλημα, όπως και ο συνάδελφος προηγουμένως. Επιτρέψτε μου να σας επισημάνω και πάλι ότι η φροντίδα για την απρόσκοπτη λειτουργία της ενιαίας αγοράς και ο έλεγχος για την τήρηση των κανόνων του ανταγωνισμού δεν ανήκουν στα καθήκοντα του Συμβουλίου, αλλά σε εκείνα της Επιτροπής. Θα σας υπενθυμίσω ότι ο καθορισμός των εισφορών για την ασφάλιση ανήκει στις αρμοδιότητες των κρατών μελών. Όσον αφορά την πραγματοποίηση της ενιαίας αγοράς στον τομέα των ασφαλίσεων παρακαλείται και πάλι ο κ. βουλευτής να έρθει σε επαφή με την Επιτροπή, επειδή εκείνη είναι υπεύθυνη να φροντίζει για την επιμέρους τήρηση των κανόνων του ανταγωνισμού. Κατά τα άλλα θα το διαβιβάσω ευχαρίστως.

<SPEAKER ID=198 NAME="Πρόεδρος">
Ο κ. Posselt λαμβάνει τον λόγο επί του κανονισμού.

<SPEAKER ID=199 LANGUAGE="DE" NAME="Posselt">
Kύριε Πρόεδρε, έχω μόνο μία ερώτηση. Από πολιτική άποψη καλέσατε με πολύ ισόρροπο τρόπο. Θέλω μόνο να ρωτήσω γιατί ακριβώς σε αυτό το πολύ ευαίσθητο ζήτημα του αυστριακού εγγράφου στρατηγικής καλέσατε μόνο δύο εκπροσώπους της σοσιαλιστικής ομάδας. Μολονότι δηλώθηκα πρώτος τη στιγμή που κληθήκαμε, η ένδειξη σβήστηκε αμέσως. Έτσι ενδεχομένως να δημιουργήθηκε στην κυρία Πρόεδρο του Συμβουλίου η εσφαλμένη εντύπωση ότι εδώ υπάρχουν μόνο επικριτές του εγγράφου. Υπάρχουν όμως και ένθερμοι υποστηρικτές, και αυτό δεν μπόρεσε να εκφραστεί.
<P>
(Χειροκροτήματα)

<SPEAKER ID=200 NAME="Πρόεδρος">
Λυπάμαι, κ. Posselt, αλλά δεν έδωσα τον λόγο σε όσους παρουσιάστηκαν πρώτοι. Λυπάμαι που δεν πήρατε τον λόγο, αλλά σύμφωνα με τον κανονισμό μπορώ να δώσω τον λόγο μονάχα σε δύο.
<P>
Ερώτηση αριθ. 8 της Αννας Καραμάνου (H-0862/98)
<P>
Θέμα: Συμβολή των μέσων ενημέρωσης στην αύξηση της σεξουαλικής εκμετάλλευσης των γυναικών
<P>
Σύμφωνα με την πρόσφατη ανακοίνωση του Συμβουλίου της Ευρώπης, οι γυναίκες αποτελούν τα πρώτα θύματα σεξουαλικής εκμετάλλευσης μέσω δικτύων, γεγονός που αποτελεί ουσιαστική παραβίαση των ανθρώπινων δικαιωμάτων. Ο τρόπος με τον οποίο εμφανίζεται η εικόνα της γυναίκας από τα μέσα μαζικής ενημέρωσης συμβάλλει στην αύξηση της σεξουαλικής εκμετάλλευσης των γυναικών στην Ευρώπη, καθώς οι έμποροι λευκής σαρκός προσφεύγουν όλο και περισσότερο στα σύγχρονα μέσα μαζικής ενημέρωσης και στη χρήση νέων τεχνολογιών. Ερωτάται το Συμβούλιο με ποιους τρόπους προτίθεται να παρέμβει και τι μέτρα θα λάβει για την αντιμετώπιση του σοβαρού αυτού προβλήματος;

<SPEAKER ID=201 NAME="Ferrero-Waldner">
Kύριε Πρόεδρε, κυρία βουλευτή, σχετικά με την ερώτηση της κ. βουλευτού θέλω αρχικά να τονίσω ότι το Συμβούλιο έχει πλήρη επίγνωση του ότι το ζήτημα αυτό και η κατάσταση των πραγμάτων που αναφέρθηκαν εδώ αποτελούν σοβαρότατα προβλήματα. Το Συμβούλιο έχει την άποψη ότι πρέπει να γίνει το παν, ώστε να παρεμποδιστούν οι διεθνούς εμβέλειας εγκληματίες που ασχολούνται με την πορνεία να χρησιμοποιούν όλο και περισσότερο τις νεότερες τεχνολογίες πληροφόρησης και επικοινωνίας.
<P>
Η αυστριακή Προεδρία θα καταβάλει με όλες της τις δυνάμεις προσπάθειες, ώστε να ολοκληρωθούν το ταχύτερο δυνατόν οι διαβουλεύσεις που λαμβάνουν χώρα αυτόν τον καιρό σχετικά με θέματα όπως η κοινή δράση για την καταπολέμηση της παιδική πορνογραφίας στο Internet, το πρόγραμμα δράσης της Κοινότητας για την προώθηση της ασφαλούς χρήσης του Internet μέσω της καταπολέμησης παράνομων και βλαπτικών περιεχομένων στο Internet, καθώς και το πρόγραμμα δράσης της Κοινότητας για τη λήψη μέτρων σχετικά με την καταπολέμηση της βίας σε παιδιά, νέους και γυναίκες, το πρόγραμμα DAPHNE.
<P>
Η Προεδρία αισιοδοξεί ότι, μέσω της ώθησης που έδωσε, τα κράτη μέλη θα μπορέσουν να βρουν μία κοινή βάση για την έγκριση των μέσων αυτών.
<P>
Η κ. βουλευτής γνωρίζει βέβαια πόσο μεγάλη είναι η σφαίρα επιρροής των εγκληματικών οργανώσεων που εκμεταλλεύονται την πορνεία, καθότι γίνονται σε διεθνές επίπεδο αυτές οι αποτροπιαστικές συναλλαγές με τις οποίες παραβιάζεται η ατομική ελευθερία των θυμάτων τους.
<P>
Λόγω του διεθνούς χαρακτήρα του Internet, το Συμβούλιο έχει συνεπώς την άποψη ότι η καταπολέμηση της οργανωμένης πορνείας πρέπει να γίνει σε διεθνές επίπεδο, κάτι για το οποίο έχουν προσφέρει τη βοήθειά τους και τα Ηνωμένα Έθνη. Επομένως, είμαι σίγουρη ότι η Κοινότητα και τα κράτη μέλη θα αφιερώσουν όλη τους την προσοχή στις πρωτοβουλίες που αναλήφθησαν υπό την αιγίδα των Ηνωμένων Εθνών.
<P>
Ειδικότερα, πρόκειται για το σχέδιο καταστολής του οργανωμένου εγκλήματος σε διεθνές επίπεδο καθώς και για ένα πρωτόκολλο σχετικά με το εμπόριο παιδιών και γυναικών και το σχέδιο ενός προαιρετικού πρωτοκόλλου σχετικά με τη Σύμβαση για τα δικαιώματα του παιδιού που αφορά την πώληση παιδιών και τη σεξουαλική τους εκμετάλλευση καθώς και την παιδική πορνεία και πορνογραφία.

<SPEAKER ID=202 NAME="Καραμάνου">
Eυχαριστώ την Προεδρεύουσα για την απάντησή της, η οποία ωστόσο θεωρώ ότι απέχει πολύ από το να ικανοποιεί όχι μόνο εμένα, αλλά και την ίδια, αφού για ένα τέτοιο τεράστιο πρόβλημα έχουν γίνει τόσα λίγα από πλευράς της 'Ενωσης. Τραγικά λίγα. Το Ευρωπαϊκό Κοινοβούλιο επανειλημμένα έχει κάνει εκκλήσεις προς το Συμβούλιο και την Επιτροπή, προκειμένου να ληφθούν δραστικά, αποτελεσματικά μέτρα για την αντιμετώπιση των διεθνών δικτύων των σύγχρονων σωματεμπόρων, των σύγχρονων δουλεμπόρων. Θα ήθελα να ρωτήσω την Προεδρεύουσα τί έπραξε το Συμβούλιο σε σχέση με τη δημιουργία νέων, κατάλληλων και αποτελεσματικών ευρωπαϊκών θεσμών, ικανών να αναπτύξουν κοινή δράση σε διεθνές και σε ευρωπαϊκό επίπεδο και να θεσπίσουν κοινές κυρώσεις και ποινές, αντίστοιχες προς τη σοβαρότητα του εγκλήματος. Τα διεθνή δίκτυα εγκληματιών ασφαλώς χρειάζονται διεθνή και πολυδιάστατη αντιμετώπιση, όπως και η ίδια η κ. Υπουργός αναγνώρισε. Με άλλα λόγια, θα ήθελα να ρωτήσω: πρόκειται το Συμβούλιο να εφαρμόσει κοινοτική νομοθεσία και μέτρα πέραν των εθνικών συνόρων, προκειμένου να παταχθεί ένα φαινόμενο που συνεχώς προσλαμβάνει και πιο εκρηκτικές διαστάσεις και προσβάλλει τον ίδιο τον πολιτισμό μας; Και ακόμη, θα ήθελα, κυρία Υπουργέ, να με ενημερώσετε σε ποιό σημείο βρίσκεται η κύρωση της Σύμβασης της Europol από τα κράτη μέλη και τί πόροι διατίθενται προκειμένου η υπηρεσία αυτή να φέρει σε πέρας τα αυξημένα καθήκοντα που αναλαμβάνει.

<SPEAKER ID=203 LANGUAGE="DE" NAME="Ferrero-Waldner">
Kύριε Πρόεδρε, κυρία βουλευτή, επιτρέψτε μου να σας επισημάνω αφενός ότι είναι πολύ σημαντικό το σημείο που αναφέρατε ειδικά και για την αυστριακή Προεδρία και αφετέρου ότι έχουμε ήδη λάβει και από την πλευρά μας μια σειρά πρωτοβουλιών. Πριν αναφερθώ και πάλι σε αυτές, θέλω να πω ότι ειδικά το ζήτημα αυτό συζητήθηκε με ιδιαίτερη έμφαση και στην Ευρωπαϊκή Διάσκεψη που έλαβε χώρα μόλις χθες στο Λουξεμβούργο, για την οποία μίλησα ήδη σήμερα το πρωί.
<P>
Τη συζήτηση σχετικά με αυτό το πολύ σημαντικό θέμα και την αναζήτηση λύσεων δεν την αρχίζουμε μόνο στο πλαίσιο της Ευρωπαϊκής Ένωσης, αλλά μαζί με όλα τα υποψήφια προς ένταξη κράτη. Εξάλλου αποτελεί επίσης ζήτημα στο οποίο έχει επεκταθεί η αρμοδιότητα της Europol, γεγονός επίσης πολύ σημαντικό. Κατά τα άλλα θέλω να πω ότι εδώ στόχος δεν ήταν να δημιουργηθεί ακόμα περισσότερη γραφειοκρατία, αλλά να καταβάλλουμε προσπάθειες να καταπολεμήσουμε πολύ αποτελεσματικά και από κοινού αυτό το κακό, στο οποίο αναφερθήκατε πολύ σωστά. Επιτρέψτε μου λοιπόν να επισημάνω ότι τα τελευταία δύο χρόνια το Συμβούλιο έχει ήδη λάβει πολυάριθμες αποφάσεις που υλοποιούνται τώρα.
<P>
Θέλω να περιοριστώ και να αναφέρω σύντομα μόνο τις εξής: πρώτον, δύο κοινές δράσεις, της 29ης Νοεμβρίου 1996 και της 24ης Φεβρουαρίου 1997, για ένα πρόγραμμα ανταλλαγής και αντίστοιχα για ένα μέτρο σχετικά με την καταπολέμηση του εμπορίου ανθρώπων και της σεξουαλικής εκμετάλλευσης παιδιών, δεύτερον, τη διεύρυνση της εντολής της Europol όσον αφορά την παρεμπόδιση και την καταπολέμηση του εμπορίου ανθρώπων που μόλις ανέφερα, τρίτον, το πρόγραμμα δράσης της 28ης Απριλίου 1997 για την καταπολέμηση του οργανωμένου εγκλήματος, τέταρτον την κοινή πρωτοβουλία ΕΕ και ΗΠΑ κατά του εμπορίου γυναικών - θεωρούμε ότι είναι σημαντικό πως ειδικά στο πλαίσιο του διατλαντικού διαλόγου έγινε αναφορά και στο ζήτημα αυτό - και τέλος τα συμπεράσματα του Συμβουλίου της 19ης Μαρτίου 1998 σχετικά με 10 αρχές για ένα πρόγραμμα δράσης που είχε προτείνει η Ομάδα των 8 για την καταπολέμηση της εγκληματικότητας στους τομείς υψηλής τεχνολογίας.

<SPEAKER ID=204 LANGUAGE="SV" NAME="Thors">
Επιτρέψτε μου να σας δείξω ένα απόκομμα από μία φινλανδική εφημερίδα της προηγούμενης εβδομάδας. Υπάρχει εδώ μία λεπτομερής περιγραφή της διαδικασίας αλλαγής της ταυτότητας των γυναικών, πώς βάφονται τα μαλλιά τους, πώς τους κάνουν τατουάζ, όταν τις φέρνουν κατά τον τρόπο που περιέγραψαν οι προηγούμενοι ομιλητές. Είναι ουσιαστικό το γεγονός ότι η αυστριακή Προεδρία δίνει βάρος σ' αυτό και εκφράζω τη χαρά μου για τις ενέργειες που κάνατε, όμως φοβάμαι ότι λαμβάνονται πάρα πολλές αποφάσεις ενώ τα μέτρα στήριξης είναι πολύ λίγα.
<P>
Αναφερθήκατε στο πρόγραμμα DAPHNE. Διερωτώμαι πότε θα υιοθετήσει το Συμβούλιο αυτό το πρόγραμμα. Δεύτερον, διερωτώμαι αν το Συμβούλιο και η αυστριακή Προεδρία στηρίζουν επίσης τα μέτρα που αποσκοπούν στην επανένταξη των κοριτσιών, π.χ. το πρόγραμμα LA STRADA στη Βουλγαρία. Τρίτον, διερωτώμαι αν είναι σωστή η πληροφορία που ακούμε μερικές φορές εδώ στο Κοινοβούλιο, ότι τα κορίτσια ή τα παιδιά που έχουν φέρει παρανόμως στις χώρες της ΕΕ από τις υποψήφιες προς ένταξη χώρες είναι εκατοντάδες χιλιάδες. Πιστεύω ότι πρέπει να δώσουμε μεγαλύτερη προσοχή σ' αυτό. Καμία χώρα που δεν έχει χειριστεί σωστά αυτό το θέμα δεν θα πρέπει να μπορεί να γίνει μέλος της ΕΕ.

<SPEAKER ID=205 LANGUAGE="DE" NAME="Ferrero-Waldner">
Kύριε Πρόεδρε, κυρία βουλευτή, πιστεύω ότι προσπάθησα να προβάλω πόσο πολύ ενδιαφέρεται ειδικά η αυστριακή Προεδρία για το εν λόγω πρόβλημα σε σχέση με τη συνολική προβληματική του αγώνα κατά του οργανωμένου εγκλήματος.
<P>
Η Διάσκεψη Ανατολής - Δύσης για το εμπόριο γυναικών, που διοργάνωσε η αυστριακή Προεδρία και έλαβε χώρα στη Βιέννη από την 1η μέχρι τις 3 Οκτωβρίου 1998, στην οποία συμμετείχε εξάλλου και η Ευρωπαϊκή Επίτροπος αρμόδια για θέματα Εσωτερικών Υποθέσεων και Δικαιοσύνης, κ Anita Gradin, είχε ως στόχο της να ενημερώσει την κοινή γνώμη σχετικά με βασικούς και ιδιαίτερους σε κάθε χώρα μηχανισμούς του εμπορίου γυναικών και να προσφέρει σε εκπροσώπους των ΜΚΟ καθώς και σε εκπροσώπους κρατικών και διεθνών θεσμών τη δυνατότητα να ανταλλάξουν τις εμπειρίες τους στον τομέα της πρόληψης και της παρέμβασης και να αναπτύξουν περαιτέρω στρατηγικές για την καταπολέμηση του εμπορίου γυναικών στην Ανατολική και Δυτική Ευρώπη.
<P>
Το Ευρωπαϊκό Κοινοβούλιο και η Ευρωπαϊκή Επιτροπή έχουν την πρόθεση να οργανώσουν τον επόμενο χρόνο μία εκστρατεία κατά της βίας εναντίον των γυναικών. Η Διάσκεψη που διοργάνωσε επίσης η αυστριακή Προεδρία με θέμα την εργασία της αστυνομίας κατά της βίας εναντίον των γυναικών που θα λάβει χώρα από τις 30 Νοεμβρίου μέχρι τις 4 Δεκεμβρίου του τρέχοντος έτους στο Baden σκοπεύει να συμβάλει στην προετοιμασία δραστηριοτήτων στα κράτη μέλη για το 1999.
<P>
Ο σκοπός της Διάσκεψης είναι υπό το πρίσμα διεθνών εμπειριών να συζητηθούν σύγχρονα πρότυπα και υποδειγματικά μοντέλα μέτρων για τη μείωση των βιαιοπραγιών στις οποίες προβαίνουν οι άνδρες κατά των γυναικών. Εκεί θα γίνει ειδικά ανάλυση της κατάστασης που αντιμετωπίζουν οι γυναίκες, θύματα βίας στο πλαίσιο της οικογενείας, όταν παρουσιάζονται σε ποινικές δίκες καθώς και η ανάλυση ειδικών πτυχών της βίας κατά των μεταναστριών και της ανάγκης ειδικής προστασίας για τις γυναίκες αυτές λόγω της οικονομικής τους κατάστασης και του δικαίου στο οποίο υπάγονται ως αλλοδαπές. Τα προβλήματα αυτά θα εξετασθούν και στις προεκτάσεις τους σε σχέση με την εργασία της αστυνομίας
<P>
Ανέφερα ήδη προηγουμένως ότι είναι επίσης ένα πολύ ουσιαστικό θέμα στο πλαίσιο της Ευρωπαϊκής Διάσκεψης, ειδικά ενόψει του ότι τα κράτη που μελλοντικά θα ανήκουν στην Ευρωπαϊκή Ένωση προσφέρουν από κοινού λύσεις για τα προβλήματα αυτά.

<SPEAKER ID=206 LANGUAGE="DE" NAME="Pirker">
Κύριε Πρόεδρε, όπως γνωρίζετε, πολλές από τις εγκληματικές δραστηριότητες εκτυλίσσονται μέσω του Internet. Αυτό ισχύει και για την παιδική πορνεία, το εμπόριο γυναικών, καθώς και για το εμπόριο ανθρωπίνων οργάνων που συχνά έχει σχέση με τα άλλα δύο. Σήμερα γνωρίζουμε ότι το πρόγραμμα DAPHNE θα αρχίσει να λειτουργεί με μεγαλύτερη από την αρχικά προβλεπόμενη διάρκεια, δηλαδή μέχρι το 2004, και ότι θα του διατεθούν σχετικά υψηλοί πόροι. Εφόσον πολλά πράγματα εκτυλίσσονται μέσω του Internet, το ερώτημά μου είναι κατά πόσο θα μπορούσε κανείς να φανταστεί τη δημιουργία ενός είδους αστυνομίας στον κυβερνοχώρο που θα ελέγχει την κυκλοφορία στο Internet και θα χρησιμοποιεί τα αντίστοιχα αντίμετρα για την καταπολέμηση του εγκλήματος.

<SPEAKER ID=207 LANGUAGE="DE" NAME="Ferrero-Waldner">
Κύριε Πρόεδρε, κύριε βουλευτή, θίξατε πράγματι ένα πολύ επίκαιρο θέμα το οποίο χαίρει και του μεγάλου ενδιαφέροντος της αυστριακής Προεδρίας. Εφόσον το Internet είναι ένα τόσο νέο μέσο, θα πρέπει και εδώ να ελεγχθούν επακριβώς όλα τα δυνατά μέτρα. Πρέπει να εξετάσουμε τις δυνατότητες που υπάρχουν. Ενδεχομένως να πρόκειται για κάποιου είδους κώδικα δεοντολογίας των χρηστών, διότι θα είναι πολύ δύσκολο να αναπτύξει κανείς ειδική νομοθεσία. Επί του παρόντος διερευνούμε σε συνεργασία με πραγματογνώμονες το όλο ζήτημα εις βάθος και ελπίζουμε να έχουμε ολοκληρώσει ήδη στη διάρκεια της δικής μας Προεδρίας, ή έστω λίγο αργότερα, έναν τέτοιου είδους κατάλογο, τον οποίο και θα παρουσιάσουμε.

<SPEAKER ID=208 NAME="Πρόεδρος">
Ερώτηση αριθ. 9 της Astrid Thors (H-0867/98)
<P>
Θέμα: Μειωμένος φόρος προστιθέμενης αξίας για επαγγέλματα εντάσεως εργασίας
<P>
Ο Επίτροπος κ. Monti πρότεινε παλαιότερα να μειώσουν τα κράτη μέλη της ΕΕ το φόρο προστιθέμενης αξίας για επαγγέλματα εντάσεως εργασίας με σκοπό να προωθηθεί κατ' αυτόν τον τρόπο η δημιουργία θέσεων απασχόλησης.
<P>
Η Επιτροπή έχει πρόσφατα εκπονήσει ανάλυση της επίδρασης του φόρου προστιθέμενης αξίας στην εσωτερική αγορά, επίσης όσον αφορά την απασχόληση. Πότε προτίθεται η αυστριακή προεδρία να θέσει το θέμα στην ημερήσια διάταξη του Συμβουλίου Ecofin;

<SPEAKER ID=209 NAME="Ferrero-Waldner">
Κύριε Πρόεδρε, κυρία βουλευτή, η προβληματική που έθιξε η κυρία βουλευτής στην ερώτησή της διερευνάται αυτόν τον καιρό από τα όργανα του Συμβουλίου και μάλιστα σε σχέση με μία εξειδικευμένη αξιολόγηση των προβλημάτων που έθεσαν μερικές αντιπροσωπίες για το θέμα αυτό. Με βάση τα αποτελέσματα του ελέγχου το Συμβούλιο θα κρίνει εάν θα πρέπει να ζητηθεί από την Επιτροπή να υποβάλει πρόταση για τον τομέα στον οποίο αναφερόταν η ερώτηση της κυρίας βουλευτή. Λυπάμαι που αυτή τη στιγμή δεν μπορώ να δώσω περισσότερες πληροφορίες.

<SPEAKER ID=210 LANGUAGE="SV" NAME="Thors">
Εκφράζω και εγώ επίσης τη λύπη μου για το ότι το Συμβούλιο δεν μπορεί να δώσει επιπλέον πληροφορίες. Αντιθέτως, τις τελευταίες ημέρες διαβάσαμε στις εφημερίδες ότι τα κράτη μέλη έδωσαν απάντηση στην ομάδα εργασίας του Συμβουλίου.
<P>
Καταρχάς, διερωτώμαι γιατί υπήρξε τόσο μεγάλη καθυστέρηση πριν ζητηθεί η αντίδραση των κρατών μελών σε μία πρόταση. Θα πρέπει, όμως, να σημειώσουμε ότι η Επιτροπή έδωσε την ανακοίνωσή της στις 13 Νοεμβρίου του περασμένου έτους. Τώρα είναι Οκτώβριος του 1998, δηλαδή ένας χρόνος αργότερα, αλλά δεν μπορούν να δoθούν πληροφορίες για τα χρονοδιαγράμματα. Γιατί υπάρχει τόσο μεγάλη καθυστέρηση;
<P>
Επίσης, κυκλοφορεί μία φήμη ότι η ομάδα εργασίας του Συμβουλίου δεν θα εξάγει κάποια συμπεράσματα πριν το τέλος του τρέχοντος έτους, ενώ ταυτόχρονα 18 εκατομμύρια Ευρωπαίοι είναι άνεργοι. Πολλοί εξ ημών είμαστε πεπεισμένοι ότι αυτός θα μπορούσε να είναι ένας τρόπος να μειωθούν οι φορολογικές απάτες και να αυξηθεί η απασχόληση, να μεταβούμε από μια κοινωνία αυτοεξυπηρέτησης σε μια κοινωνία με περισσότερες υπηρεσίες.

<SPEAKER ID=211 LANGUAGE="DE" NAME="Ferrero-Waldner">
Κύριε Πρόεδρε, κυρία βουλευτή, κατ' αρχάς συμμερίζομαι φυσικά την ανησυχία σας σχετικά με το επίπεδο απασχόλησης και τη δυνατότητα καταπολέμησης της ανεργίας σε όλα τα δυνατά μέτωπα. Δεν υπάρχει αμφιβολία για αυτό. Ειδικά στην εποχή της παγκοσμιοποίησης της οικονομίας το συμβούλιο έχει πλήρη επίγνωση της ανάγκης να γίνει το παν προκειμένου να διατηρηθεί και κατά δύναμιν να ανεβεί υψηλότερα το επίπεδο απασχόλησης.
<P>
Το Συμβούλιο υποστηρίζει πράγματι την άποψη ότι το ζήτημα της απασχόλησης αποτελεί την μεγάλη πρόκληση για την ευρωπαϊκή ένωση ενόψει της αρχής της νέας χιλιετηρίδας. Εγώ ή ίδια είμαι βαθύτατα πεπεισμένη ότι οι μελλοντικές γενεές των Ευρωπαίων θα αξιολογήσουν την πολιτική της Κοινότητας με μέτρο την επιτυχία της στον αγώνα ενάντια στη μάστιγα της ανεργίας. Επομένως, μπορώ να αρχικά να επισημάνω και πάλι ότι φυσικά πρόκειται για ένα αφάνταστα περίπλοκο, πολυδιάστατο πρόβλημα που, επειδή είναι πολυσύνθετο όσον αφορά όλες τις συνέπειές που συνδέονται με αυτό, πρέπει να εξετασθεί ενδελεχέστατα, πράγμα που γίνεται αυτόν τον καιρό. Βρίσκεται ουσιαστικά στο στάδιο που διερευνάται και την δεδομένη στιγμή θα υποβληθεί στο Κοινοβούλιο αντίστοιχη νομότυπη πρόταση. Επειδή όμως η κατάσταση είναι πολυσύνθετη, είναι σήμερα πολύ νωρίς να δοθούν ακριβή στοιχεία σχετικά με τα περιεχόμενα

<SPEAKER ID=212 LANGUAGE="SV" NAME="Lindqvist">
Οι φόροι είναι βέβαια ένα μέσο να γίνει προσπάθεια να βελτιωθεί η κατάσταση της απελπιστικά υψηλής ανεργίας και να δημιουργηθούν περισσότερες θέσεις εργασίας. Ωστόσο, η φορολογική πολιτική είναι πρωτίστως ένα εθνικό μέτρο επίσης και γνωρίζουμε ότι είναι δύσκολο να γίνουν υποδείξεις από την ΕΕ για το τι θα πρέπει να γίνει όσον αφορά τη φορολόγηση.
<P>
Διερωτώμαι, με αφορμή το δεύτερο ήμισυ της απάντηση που έδωσε η Πρόεδρος του Συμβουλίου, ποια γενικά μέτρα προτίθεται να λάβει το Συμβούλιο εν όψει του εναπομείναντος χρόνου της Προεδρίας όσον αφορά την αντιμετώπιση του θέματος, το οποίο εσείς η ίδια χαρακτηρίσατε ως τη μεγαλύτερη πρόκληση εν όψει του 2000, δηλαδή το να φροντίσουμε, εν όψει της επόμενης γενεάς, να μειώσουμε την ανεργία και να αυξήσουμε τον αριθμό των θέσεων εργασίας. Ποια σχέδια έχει λοιπόν η Προεδρία για τον εναπομείναντα χρόνο σε ό, τι αφορά τη διαμόρφωση τέτοιων προτάσεων;

<SPEAKER ID=213 LANGUAGE="DE" NAME="Ferrero-Waldner">
Κύριε Πρόεδρε, κύριε βουλευτή, γνωρίζετε ότι ειδικά η αυστριακή Προεδρία δίνει τεράστια σημασία στο ζήτημα της καταπολέμησης της ανεργίας και ότι σκοπεύουμε να επεξεργασθούμε ορισμένες οδηγίες για το Ευρωπαϊκό Συμβούλιο, οι οποίες θα τεθούν προς έγκριση στη σύνοδο του Ευρωπαϊκού Συμβουλίου στη Βιέννη. Οι οδηγίες αυτές στηρίζονται - δεν τις έχω όλες λεπτομερώς μπροστά μου - κατ΄ αρχήν στις λεγόμενες καλύτερες πρακτικές των μεμονωμένων κρατών. Αυτό σημαίνει ότι ο ένας θα μάθει από τον άλλο και την περίοδο αυτή διερευνάται με μεγάλη ακρίβεια τί ήταν εκείνο που έχει δημιουργήσει επιπλέον θέσεις εργασίας στο κάθε κράτος χωριστά. Μου έρχεται στο νου η μεγάλη ευελιξία και κινητικότητα που εφαρμόστηκαν για παράδειγμα στην Ολλανδία, ή ακόμα το αυστριακό πρότυπο με το ονομαζόμενο διττό σύστημα κατάρτισης, σύμφωνα με το οποίο οι νέοι παρακολουθούν ένα πρότυπο επαγγελματικής μαθητείας και ταυτόχρονα μία επαγγελματική σχολή, δηλαδή την πράξη και τη θεωρία εκ παραλλήλου, πράγμα που μας ανέβασε στην πρώτη θέση όσον αφορά την απασχόληση των νέων.
<P>
Οι πραγματογνώμονες εξετάζουν ενδελεχώς τέτοια φαινόμενα, ώστε να μπορέσουμε να υιοθετήσουμε εκείνα τα πρότυπα με τα οποία τα άλλα κράτη είχαν θετικές εμπειρίες. Η οδηγία της αυστριακής Προεδρίας για την καταπολέμηση της ανεργίας προσανατολίζεται προς αυτήν την κατεύθυνση.

<SPEAKER ID=214 LANGUAGE="EN" NAME="McCartin">
Κύριε Πρόεδρε, σε ό, τι αφορά τις βιομηχανίες εντάσεως εργασίας, το πρόβλημα είναι ο ανταγωνισμός από τρίτες χώρες, με φθηνά εργατικά. Αν μειώσουμε το ΦΠΑ, δεν θα αυξήσουμε την ανταγωνιστικότητα, καθώς υπάρχει ΦΠΑ στα εισαγόμενα αλλά και στα εγχώρια προϊόντα. Συνεπώς, επεκτείνουμε ίσως λίγο την αγορά και δίνουμε περισσότερες ευκαιρίες σε περιοχές με φθηνά εργατικά.
<P>
Αντιμετωπίζω αυτό το πρόβλημα στη δική μου εκλογική περιφέρεια. Μια πολύ μεγάλη πολυεθνική εταιρεία - η Fruit of the Loom - αποσύρεται από μια βιομηχανία εντάσεως εργασίας με χιλιάδες θέσεις εργασίας, επειδή θέλει να παρασκευάζεται το προϊόν στο Μαρόκο. Θα πρότεινα ότι η κατεύθυνση που πρέπει να ακολουθήσουμε - αν θα μπορούσε να σχολιάσει η Προεδρεύουσα - είναι να μειώσουμε το φόρο εισοδήματος και τις κοινωνικές επιβαρύνσεις που είναι πολύ υψηλές, βελτιώνοντας ως εκ τούτου την ανταγωνιστικότητα της ευρωπαϊκής βιομηχανίας.
<P>
Είναι ένα θέμα για τα κράτη μέλη ή μια πρωτοβουλία που πρέπει να ληφθεί από την Ευρωπαϊκή Ένωση; Θα αποτελούσε παραβίαση των υποχρεώσεών μας δυνάμει της Γενικής Συμφωνίας Δασμών και Εμπορίου; Κάτι πρέπει να γίνει γιατί διαφορετικά θα μείνουμε χωρίς βιομηχανία είδών ένδυσης και υπόδησης και χωρίς τέτοιες βιομηχανίες που απασχολούν πολύ εργατικό δυναμικό.

<SPEAKER ID=215 LANGUAGE="DE" NAME="Ferrero-Waldner">
Κύριε Πρόεδρε, κύριε βουλευτή σας ευχαριστώ πολύ για την υπόδειξη. Έχετε ασφαλώς δίκιο στο ότι ειδικά τα μέτρα που συζητήθηκαν τώρα θα έχουν επιπτώσεις στο πλαίσιο της συνολικής παγκοσμιοποίησης. Το ζήτημα της μείωσης του κόστους εργασίας είναι: Πώς θα μπορέσει να το μεταδώσει κανείς σε μία ευρύτερη κλίμακα; Τα ερωτήματα αυτά είναι ιδιαιτέρως σημαντικά και στο πλαίσιο των διαπραγματεύσεων Lomι που μόλις ξεκίνησαν. Φυσικά δεν μπορώ τώρα να αναφερθώ λεπτομερώς στο ζήτημα αυτό - και δεν είμαι ειδική για τέτοιου είδους δημοσιονομικές διαπραγματεύσεις - αλλά μπορώ να σας πω ότι ήταν σαφώς δικαιολογημένη η υπόδειξή σας, ότι το κάθε ερώτημα που αφορά τον τρόπο χειρισμού των φόρων έχει φυσικά μεγάλες επιπτώσεις για τη συνολική παγκόσμια οικονομία.

<SPEAKER ID=216 NAME="Πρόεδρος">
Σας ευχαριστώ πολύ, κ. Προεδρεύουσα του Συμβουλίου. Η ώρα είναι 19.00 και είμαι δυστυχώς αναγκασμένος να διακόψω την ώρα των ερωτήσεων. Λυπάμαι για τα μέλη που περίμεναν τόσο υπομονετικά, αλλά έτσι είναι η ζωή εδώ στο Κοινοβούλιο. Οφείλουμε και στην Προεδρεύουσα του Συμβουλίου να σταματήσουμε τώρα ώστε να προλάβει το αεροπλάνο της. Σας ευχαριστούμε, κ. Προεδρεύουσα του Συμβουλίου.
<P>
Οι ερωτήσεις 10 έως 29 θα απαντηθούν γραπτώς . Θα τοποθετηθούν στις θυρίδες των μελών απόψε.
<P>
Η ώρα των ερωτήσεων έληξε.
<P>
(Η συνεδρίαση διακοπείσα στις 19.00 συνεχίζεται στις 21.00)

<CHAPTER ID=9>
Ασθένειες που σχετίζονται με τη ρύπανση
<SPEAKER ID=217 NAME="Πρόεδρος">
Η ημερήσια διάταξη προβλέπει τη σύσταση για τη δεύτερη ανάγνωση (Α4-0333/98) του κ. Cabrol, εξ ονόματος της Επιτροπής Περιβάλλοντος, Δημόσιας Υγείας και Προστασίας των Καταναλωτών, σχετικά με την απόφαση του Ευρωπαϊκού Κοινοβουλίου και του Συμβουλίου για την έγκριση ενός κοινοτικού προγράμματος δράσης όσον αφορά τις ασθένειες που σχετίζονται με τη ρύπανση, στο πλαίσιο των ενεργειών στον τομέα της δημόσιας υγείας (1999-2001) (C4-0340/98-97/0153 (COD)).

<SPEAKER ID=218 NAME="Cabrol">
Κυρία Πρόεδρε, κύριε Επίτροπε, αγαπητοί συνάδελφοι, έχουμε να εξετάσουμε, λοιπόν, την κοινή θέση που αποφασίστηκε από το Συμβούλιο ενόψει της έγκρισης ενός προγράμματος κοινοτικής δράσης όσον αφορά τις ασθένειες που σχετίζονται με τη ρύπανση. Για να γίνει κατανοητό σε ποιο συγκεκριμένο πλαίσιο μπορούν και πρέπει να ψηφιστούν οι τροπολογίες, είναι απαραίτητο να γνωρίζετε ότι το εν λόγω πρόγραμμα δεν αποσκοπεί στην άμεση καταπολέμηση των εκπομπών ρυπογόνων ουσιών, ούτε την καταπολέμηση των ασθενειών που συνδέονται με τη ρύπανση, θέματα που έχουν ήδη αποτελέσει το αντικείμενο άλλων οδηγιών.
<P>
Το παρόν πρόγραμμα αποσκοπεί στην καταγραφή των γνώσεων σχετικά με τις ρυπογόνες ουσίες, τη συλλογή όλων των στοιχείων που αφορούν τις ασθένειες που σχετίζονται με τις ρυπογόνες ουσίες, προκειμένου να ενημερωθούν τα κράτη μέλη, τα οποία είναι υπεύθυνα για τη συγκέντρωση των στοιχείων, και επίσης για να ενημερωθούν οι πολίτες της Ευρωπαϊκής Ένωσης έτσι ώστε εκείνοι, γνωρίζοντας τους ρύπους, να είναι σε θέση να προστατευθούν καλύτερα από αυτούς. Πρόκειται επομένως, κατά κύριο λόγο, για ένα πρόγραμμα που αποσκοπεί, κατά κάποιον τρόπο, στην καταγραφή των ρυπογόνων ουσιών και των ασθενειών που αυτές προκαλούν. Είναι επίσης ένα πρόγραμμα ενημέρωσης του κοινού σχετικά με τις ρυπογόνες ουσίες και τις ασθένειες που συνεπάγονται αυτών των ουσιών. Αυτό επιθυμούμε να διατρανώσουμε με τροπολογίες που καταθέτουμε: το πρώτο σκέλος της τροπολογίας αριθ. 5, καθώς και τις τροπολογίες αριθ. 10, 12, 13 και 14. Αλλά το παρόν πρόγραμμα δεν περιλαμβάνει τίποτε περισσότερο και, για τον λόγο αυτό, προκειμένου να διατηρήσει αυτή τη γραμμή και να μην εισέλθει στη δικαιοδοσία της άμεσης καταπολέμησης των ρύπων ή των ασθενειών που συνδέονται με τους ρύπους, εγώ προσωπικά δεν θα υποστηρίξω την τελευταία παράγραφο της τροπολογίας 5, ούτε τις τροπολογίες 9 και 16, που υπερβαίνουν τα όρια του παρόντος προγράμματος.
<P>
Επιπλέον, το παρόν πρόγραμμα αποσκοπεί στη συλλογή των εμπειριών των κρατών μελών, των διεθνών οργανισμών και ορισμένων τρίτων χωρών. Ένα τέτοιου είδους πρόγραμμα, προφανώς, απαιτεί αξιολογήσεις κατά τη διάρκεια της εφαρμογής του και ελεγχόμενη παρακολούθηση. Σε γενικές γραμμές, θεωρούμε την κοινή θέση ικανοποιητική. Χαιρετίζουμε ιδίως το γεγονός ότι καλύπτει ασθένειες οι οποίες σχετίζονται με κάθε μορφή ρύπανσης, όπως είχαμε ζητήσει στην πρώτη ανάγνωση.
<P>
Παρ' όλα αυτά, πιστεύουμε ότι το παρόν κείμενο πρέπει να συζητηθεί σε ορισμένα σημεία. Είχαμε ζητήσει στο πλαίσιο του άρθρου 1, παράγραφος 2α, η ενημέρωση όσον αφορά τις ασθένειες που σχετίζονται με τη ρύπανση να περιλαμβάνει σαφείς πληροφορίες για τις ασθένειες αυτές, κάτι που δεν συγκρατήθηκε στο κείμενο της κοινής θέσης. Συν τοις άλλοις, η διάρκεια του προγράμματος μειώθηκε σε τρία έτη, ενώ ήταν πενταετής στο αρχικό κείμενο. Κατά συνέπεια, η χρηματοδότηση που προβλεπόταν, ύψους 1, 3 εκατομμυρίων Ecu ετησίως, περιορίζεται συνολικά σε 3, 9 εκατομμύρια. Θα μπορούσαμε να δεχθούμε τέτοιου είδους αλλαγές όσον αφορά τη διάρκεια και τη χρηματοδότηση σε περίπτωση που το πρόγραμμα αποτελεί πράγματι, σύμφωνα με τη δήλωση της Επιτροπής, απλώς ένα πρώτο βήμα σε αυτόν τον τομέα. Αλλά αν τυχόν αυτό δεν συμβεί, η Επιτροπή Περιβάλλοντος, Δημόσιας Υγείας και Προστασίας των Καταναλωτών ζητά, στις τροπολογίες 2 και 4, την αποκατάσταση της διάρκειας αυτού του προγράμματος σε πέντε έτη, καθώς και την κατάρτιση συνολικού χρηματοδοτικού πακέτου ύψους 7 εκατομμυρίων Ecu. Πρόκειται για την τροπολογία αριθ. 7.
<P>
Έχοντας λοιπόν αποκαταστήσει τη διάρκεια και τη χρηματοδότηση του προγράμματος, θα πρέπει να προχωρήσουμε περαιτέρω, δηλαδή να προβούμε σε συντονισμένες επιδημιολογικές μελέτες σχετικά με τις ασθένειες που σχετίζονται με τη μόλυνση. Αυτός είναι ο σκοπός της τροπολογίας 11. Πρέπει επίσης να προωθήσουμε την κατανόηση των συμπεριφορών, των τρόπων ζωής, των διατροφικών συνηθειών, που καθιστούν εφικτό τον περιορισμό ορισμένων μορφών ρύπανσης, όπως τονίζουμε στην τροπολογία 15. Ας επισημάνουμε, εξάλλου, ότι η Ευρωπαϊκή Επιτροπή κρίνει ακατάλληλη την αναφορά στο άρθρο 228 η οποία περιλαμβάνεται στο κείμενο του άρθρου 6 σχετικά με τη διεθνή συνεργασία, εφόσον πρόκειται για τεχνική συνεργασία και όχι για διεθνή συμφωνία αυτή καθεαυτή.
<P>
Τέλος θα ήθελα να επιμείνω ειδικότερα στην αξιολόγηση του προγράμματος και στην παρακολούθησή του. Η Ευρωπαϊκή Επιτροπή εκτιμά ότι η προθεσμία για την εκπόνηση έκθεσης κατά τη διάρκεια του τρίτου έτους υλοποίησης του προγράμματος είναι πολύ μικρή. Στην τροπολογία 8, ζητάμε η εν λόγω έκθεση να εκπονηθεί κατά την περάτωση της υλοποίησης του προγράμματος. Όσον αφορά την παρακολούθηση, ζητάμε από την Ευρωπαϊκή Επιτροπή να μας γνωστοποιήσει τα μέτρα που θα λάβει για την εξασφάλιση της συνεκτικότητας και της συμπληρωματικότητας του προγράμματος αυτού με τα άλλα προγράμματα που προωθούνται στους τομείς της δημόσιας υγείας, του περιβάλλοντος, της έρευνας, ένα εξάμηνο μετά την έγκριση του παρόντος προγράμματος. Αυτό είναι το αντικείμενο της τροπολογίας 6. Ενδεχομένως, επίσης, ώστε να καταστεί δυνατό να προβούμε στις αναγκαίες προσαρμογές, όπως ζητάμε στην τροπολογία 1.
<P>
Ευελπιστούμε ότι με αυτόν τον τρόπο συμπληρώνουμε δεόντως το πρόγραμμα και συμβάλλουμε στην αύξηση της αποτελεσματικότητάς του. Και καταλήγω τονίζοντας το γεγονός ότι θεωρούμε ουσιαστικής σημασίας το πρόγραμμα αυτό να ακολουθηθεί από άλλα προγράμματα περισσότερο φιλόδοξα, τα οποία να καθορίζουν τα μέτρα που πρέπει να ληφθούν για την αποτελεσματική καταπολέμηση των σοβαρών επιπτώσεων της ρύπανσης.

<SPEAKER ID=219 LANGUAGE="SV" NAME="Hulthιn">
Κυρία Πρόεδρε, θέλω να αρχίσω λέγοντας ότι η κανονική αποψινή ομιλήτρια, η κ. Kirsten Jensen, είναι άρρωστη. Ας ελπίσουμε ότι η ασθένειά της δεν συνδέεται με τους ρύπους που όντως μπορούμε να παρατηρήσουμε επίσης εδώ στο Στρασβούργο.
<P>
Βρισκόμαστε μπροστά σε ένα κλασικό δίλημμα όσον αφορά την ΕΕ και την πολιτική για την υγεία. Την ουσιαστική ικανότητα άσκησης της πολιτικής για την υγεία την έχουν τα κράτη μέλη και όχι η ΕΕ. Τα κράτη μέλη καθορίζουν ποιοι φόροι και ποιοι κανονισμοί ασφαλείας θα πρέπει να ισχύουν σ' αυτόν τον τομέα. Γνωρίζουμε επίσης ότι η πολιτική για την υγεία σε ένα μεγάλο μέρος της είναι έτι περαιτέρω αποκεντρωμένη. Ταυτόχρονα δημιουργούμε, με ένα πρόγραμμα όπως αυτό, προσδοκίες για μια ενεργό δράση από πλευράς ΕΕ εναντίον ακριβώς των ρυπογόνων ουσιών και των ασθενειών που σχετίζονται μ' αυτούς. Όμως, στην πραγματικότητα, η επίλυση αυτών των προβλημάτων δεν είναι καθήκον της ΕΕ.
<P>
Φυσικά, η ΕΕ έχει, παρά ταύτα, έναν ρόλο να παίξει, αφενός παρέχοντας εγγυήσεις ότι θα αποδεσμευθούν κονδύλια για την έρευνα, μέσω της ανταλλαγής εμπειριών στον τομέα της υγείας και, αφετέρου - και αυτό είναι το απολύτως σημαντικότερο -, μεριμνώντας ώστε να είναι η δική της πολιτική υγιής, ενσωματώνοντας πτυχές σχετικές με την υγεία τόσο στην πολιτική για τις μεταφορές όσο και στη βιομηχανική πολιτική. Η Συνθήκη του Αμστερνταμ μάς παρέχει αυτή τη δυνατότητα.
<P>
Αναφορικά με το πρόγραμμα που εξετάζουμε τώρα, μπορούμε να επιλέξουμε μεταξύ του να το αφήσουμε να σβήσει από μόνο του, κάτι που θα μπορούσε κανείς σχεδόν να πιστέψει διαβάζοντας την πρόταση της Επιτροπής για τον προϋπολογιμό, ή να το ενισχύσει τόσο ώστε να είναι τουλάχιστον στο ύψος των προσδοκιών που όντως εγείρει. Η δική μας επιλογή είναι η τελευταία, εξ ου και η πρόταση τροπολογίας της Επιτροπης Περιβάλλοντος, Δημόσιας Υγείας και Προστασίας των Καταναλωτών για μεγαλύτερο προϋπολογισμό. Αυτή η επιλογή υπογραμμίζεται, κατ' εμέ, από το γεγονός ότι οι σύλλογοι των ασθενών αυτού του τομέα, που απασχολούνται με ασθένειες σχετιζόμενες με τους ρύπους, θεωρούν όντως ότι το πρόγραμμα τους ωφελεί. Γι' αυτό προτείνουμε να διατεθούν 7 εκατομμύρια Εcu γι' αυτό το πρόγραμμα.
<P>
Όπως πολύ σωστά επεσήμανε ο κ. Cabrol, το πρόγραμμα καθ' αυτό δεν εμποδίζει τους ρύπους αλλά υπογραμμίζει ότι υπάρχει σχέση μεταξύ ρυπογόνων ουσιών και ασθενειών. Ας ελπίσουμε ότι αυτό μπορεί να οδηγήσει σε μία αποτελεσματικότερη ενιοποίηση της περιβαλλοντικής πολιτικής και της πολιτικής για την υγεία, διότι άλλο πράγμα είναι να εξηγούμε στον κόσμο ότι δεν πρέπει να βγαίνει έξω όταν υπάρχει νέφος και άλλο να αποτρέψουμε τη δημιουργία του νέφους. Αλλο πράγμα είναι να δίνουμε στα μικρά παιδιά αλοιφές από ορμόνες για τα εξανθήματα και άλλο να προσπαθήσουμε να βρούμε τη σχέση μεταξύ εξανθημάτων και ρύπων και να θέσουμε τέρμα έτσι στην έκθεση που προκαλεί τα εξανθήματα.
<P>
Είναι αναγκαίο επίσης να προσπαθήσουμε να κατανοήσουμε καλύτερα ασθένειες όπως το multiple chemical syndrome ή τις βλάβες που προκαλούνται από ουσίες που μεταλλάσσουν τις ορμόνες. Αυτές οι ασθένειες και η σύνδεσή τους με τη σύγχρονη χημική κοινωνία είναι ανεξερεύνητα πεδία προβλημάτων. Γι' αυτό με χαροποιεί η ακρόαση για την υγεία της Επιτροπής Περιβάλλοντος, Δημόσιας Υγείας και Προστασίας των Καταναλωτών που θα γίνει αργότερα το φθινόπωρο και θα εξετάζει ακριβώς το health impact assessment .
<P>
Γνωρίζουμε ότι η ενιοποίηση της πολιτικής για το περιβάλλον και της πολιτικής για την υγεία είναι ωφέλιμη. Βλέπουμε ότι οι ρύποι του μολύβδου και του θείου εξαφανίζονται ολοένα και περισσότερο από τις πόλεις. Ας ελπίσουμε ότι αυτό επηρεάζει επίσης και τις ασθένειες που σχετίζονται μ' αυτούς. Με άλλα λόγια, μόνο όφελος θα έχουμε από την ενσωμάτωση των πτυχών της πολιτικής για την υγεία.

<SPEAKER ID=220 LANGUAGE="ES" NAME="Valverde Lσpez">
Κυρία Πρόεδρε, τα προγράμματα αυτά που βελτιώνουν την ευρωπαϊκή διάσταση της υγείας έχουν, όπως πάντα, την υποστήριξη του Eυρωπαϊκού Κοινοβουλίου και, πιο συγκεκριμένα, της Ομάδας του Ευρωπαϊκού Λαϊκού Κόμματος. Και, ταυτόχρονα, πρέπει να υπενθυμίσω στην Επιτροπή πως, μολονότι παρέχουμε την πλήρη υποστήριξή μας, πρέπει επίσης να λαμβάνουμε περισσότερη τεκμηρίωση. Το Κοινοβούλιο πρέπει, δηλαδή, να διαθέτει - ιδίως ενόψει της επόμενης φάσης, κατά την οποία θα έχει αυξημένη νομοθετική εξουσία - τα βασικά έγγραφα που έχει στη διάθεσή της η Επιτροπή για την προετοιμασία των προτάσεών της και έτσι θα μπορούν, ίσως, να αποφεύγονται και ορισμένες ερμηνείες ή παρεμβάσεις που δεν είναι τόσο εύστοχες.
<P>
Όλοι γνωρίζουμε ότι στις υγειονομικές πολιτικές η αρμοδιότητα της Ευρωπαϊκής Ένωσης είναι συμπληρωματική - όπως λέει η Συνθήκη του Μάαστριχτ και το επαναλαμβάνει η Συνθήκη του Αμστερνταμ - αλλά πρέπει να μεταδώσουμε σε όλους τους πολίτες ότι η Ευρωπαϊκή Ένωση μεριμνά για αυτά τα θέματα και θέτει σε εφαρμογή οργανωτικούς και συμπληρωματικούς τρόπους εργασίας. Δεν ισχυριζόμαστε επ' ουδενί ότι αυτά τα προγράμματα λύνουν όλο το πρόβλημα, μπορούν όμως να βάλουν όλους τους ενεχόμενους φορείς να δουλέψουν, είτε πρόκειται για το επίπεδο των υγειονομικών υπηρεσιών, είτε για τις περιφέρειες, είτε για τα κράτη, προκειμένου να συντονίσουν και να συγκλίνουν όλες τις πολιτικές τους. Γι' αυτό, πιστεύω ότι το μήνυμα και η υποστήριξη αυτού του προγράμματος πρέπει να είναι θετικά.
<P>
Ταυτόχρονα, όμως, πρέπει να παράσχουμε στοιχεία και να αιτιολογήσουμε έναντι των πολιτών γιατί ξεκινούν αυτά τα προγράμματα. Και τότε δίδεται η εντύπωση ότι οι δράσεις που πρόκεται να αναλάβουμε βρίσκονται ακόμη στο πρώτο στάδιο, ενώ στην πραγματικότητα διαθέτουμε επαρκή δεδομένα και προϋποθέσεις για να προβούμε σε συγκεκριμένες ενέργειες. Διότι ενδέχεται να δημιουργηθεί η αίσθηση ότι, αν οι ατμοσφαιρικοί και οι άλλοι ρύποι τους οποίους υφιστάμεθα συντελούν ώστε κτίρια όπως οι καθεδρικοί ναοί, που έχουν χτιστεί εδώ και αιώνες, να έχουν υποστεί τα τελευταία είκοσι χρόνια ζημιές πολύ μεγαλύτερες από ό, τι τους περασμένους αιώνες, τότε κάτι συμβαίνει. Εάν τα δάση μας έχουν υποβαθμισθεί κατά 30 %, είναι επειδή όντως κάτι συμβαίνει. Τέλος, δεν πρέπει να θεωρούμε ότι το ανθρώπινο ον υποφέρει περισσότερο από τους καθεδρικούς ναούς και τα δάση. Υπάρχει, επομένως, εδώ μια αιτία για δράση και - θα έλεγα - μια αιτία επείγουσα.
<P>
Και, φυσικά, όλα όσα συνδέονται με τις αναπνευστικές ασθένειες και τις αλλεργίες είναι ανησυχητικά. Η αύξηση των αλλεργιών κατά τα τελευταία δέκα χρόνια έχει πολλαπλασιασθεί επί 120.
<P>
Τέλος, υποστηρίζουμε τις συμπληρωματικές προτάσεις και την τροπολογία του καθηγητή Cabrol, όπως υποστηρίζουμε και τη γενική πρόταση της Επιτροπής.

<SPEAKER ID=221 LANGUAGE="NL" NAME="Kestelijn-Sierens">
Κυρία Πρόεδρε, κύριε Επίτροπε, συνάδελφοι, η Ομάδα των Φιλελευθέρων υποστηρίζει την έκθεση Cabrol. Θα θέλαμε, ωστόσο, να κάνουμε δύο παρατηρήσεις. Πρώτον, κατά την πρώτη ανάγνωση πρότεινα να ενθαρρύνουν τα κράτη μέλη τη δημιουργία ενός μητρώου όπου θα καταγράφονται τα προβλήματα στη δημόσια υγεία τα οποία οφείλονται σε περιβαλλοντικές αιτίες. Οι περιβαλλοντικές ασθένειες αποτελούν ένα φαινόμενο το οποίο ανησυχεί όλο και περισσότερο τον πληθυσμό. Η ύπαρξη ενός μητρώου, όπου θα καταγράφονται τέτοιες ασθένειες, θα εμπνεύσει εμπιστοσύνη στον πολίτη, καθώς θα γνωρίζει ότι θα υπάρχει μία υπηρεσία στην οποία θα μπορεί να απευθυνθεί για να συζητήσει τις ανησυχίες του σχετικά με τις αιτίες που προκαλούν ασθένειες ή αλλεργίες. Οι Κάτω Χώρες, για παράδειγμα, ήδη διαθέτουν ένα τέτοιο μητρώο και στη χώρα μου, τη Φλάνδρα, έχουμε ξεκινήσει ανάλογες προσπάθειες προς τον σκοπό αυτόν. Λυπούμαι που ούτε το Συμβούλιο, ούτε η Ευρωπαϊκή Επιτροπή έχουν αναλάβει κάποια σχετική πρωτοβουλία, εκπλήττομαι δε που και η Επιτροπή Περιβάλλοντος, Δημόσιας Υγεία και Προστασίας των Καταναλωτών κάθεται με σταυρωμένα τα χέρια για το ζήτημα αυτό.
<P>
Όταν στη χώρα μου μιλάμε για προβλήματα στη δημόσια υγεία τα οποία οφείλονται σε περιβαλλοντικές αιτίες, σκεπτόμαστε καταρχήν την ατμοσφαιρική ρύπανση, για παράδειγμα, κοντά σε χώρους όπου λειτουργούν κλίβανοι αποτεφρώσεως απορριμμάτων. Ο ανησυχητικός επιπολασμός εγγενών ανωμαλιών και καρκίνου σε παιδιά θα πρέπει να μας κάνει να καταλάβουμε ότι πρόκειται εδώ για σοβαρές και επικίνδυνες ασθένειες. Αυτό το πρόγραμμα δράσης θα πρέπει να βοηθήσει το κράτος, τη βιομηχανία και τους πολίτες να συνειδητοποιήσουν το πώς διάφορες ρυπογόνες ουσίες απειλούν σοβαρά την ανθρώπινη υγεία. Από αυτό θα πρέπει να εξαγάγουμε τα αναγκαία συμπεράσματα και διδάγματα για το μέλλον, για παράδειγμα ότι δεν θα πρέπει να εγκαθίστανται κλίβανοι αποτεφρώσεως απορριμμάτων μέσα στις κατοικημένες περιοχές, όπως συμβαίνει στο Drogenbos, έξω από τις Βρυξέλλες.
<P>
Τέλος, θα θέλαμε να καλωσορίσουμε θερμά αυτό το πρόγραμμα δράσης και ελπίζουμε ότι θα βοηθήσει να κατανοήσουμε καλύτερα το πρόβλημα και να λάβουμε καλύτερα μέτρα για την πρόληψή του.

<SPEAKER ID=222 LANGUAGE="ES" NAME="Marset Campos">
Kυρία Πρόεδρε, κύριε Επίτροπε, κυρίες και κύριοι βουλευτές, η Ομάδα μας συμφωνεί με την έκθεση του κ. Cabrol, τον οποίο συγχαίρει για το εξαίρετο έργο του.
<P>
Σιγά σιγά καλύπτονται τα κενά που υπάρχουν στη θέσπιση μιας ορθής και ολοκληρωμένης πολιτικής στον τομέα της υγείας για την Ευρωπαϊκή Ένωση. Αυτός ακριβώς είναι ο δρόμος που θεωρούμε τον πλέον κατάλληλο, αφού τα προγράμματα δράσης ικανοποιούν ουσιαστικά αυτήν την ανάγκη που γίνεται αισθητή από τον πληθυσμό και τους πολίτες μας.
<P>
Στην περίπτωση που μας απασχολεί, συγκεκριμένα, μπορεί να θεωρηθεί ότι αυτό το σύνολο ασθενειών αποτελεί ένα είδος σήματος συναγερμού, ένα είδος σημείου αναφοράς για να μπορέσουμε να καταλάβουμε τι συμβαίνει με το πρότυπο της βιομηχανικής ανάπτυξης που έχουμε στην Ευρωπαϊκή Ένωση. Γι' αυτό, πιστεύουμε ότι είναι πολύ εύστοχη η πρόταση που υποβάλλεται, όπως και το σύνολο των τροπολογιών που παρουσιάζει ο κ. Cabrol.
<P>
Συγκεκριμένα, υποστηρίζουμε τις τροπολογίες που αναφέρονται στην παράταση της δράσης σε πέντε έτη, στη συμπληρωματική της χρηματοδότηση, στην απόκτηση περισσότερων σφαιρικών γνώσεων, καθώς επίσης στο απαραίτητο έργο της επιδημιολογίας, στη βελτίωση της συνειδητοποίησης από το κοινό και της αντίληψης - διότι έτσι οι ατομικές και συλλογικές συμπεριφορές σιγά σιγά θα προσαρμοσθούν - ενώ, τέλος, το Ευρωπαϊκό Κοινοβούλιο θα πρέπει να προβεί στην απαραίτητη παρακολούθηση, ώστε να είναι αποτελεσματικές αυτές οι δράσεις.
<P>
Εντούτοις, εκφράζουμε ανησυχίες. Ναι μεν δρούμε, αλλά η αιτία αυτών των ασθενειών είναι το αναπτυξιακό μας πρότυπο και, στην αιτία αυτή, θα πρέπει να βάλουμε το μαχαίρι στο κόκαλο.

<SPEAKER ID=223 LANGUAGE="EN" NAME="McKenna">
Kυρία Πρόεδρε, καταρχήν εκπλήσσομαι κάπως από το γεγονός ότι ο εισηγητής μας κ. Cabrol είπε ότι δεν υποστηρίζει τις τροπολογίες 5, 9 και 16 οι οποίες έγιναν δεκτές από την Επιτροπή Περιβάλλοντος Δημόσιας Υγείας και Προστασίας των Καταναλωτών και αντιπροσωπεύουν τη θέση της επιτροπής. Επιπλέον, τα εν λόγω σημεία είναι ιδιαίτερα σημαντικά καθότι το ένα από αυτά αφορά δράσεις για την πρόληψη των ασθενειών που σχετίζονται με τη ρύπανση, το άλλο την καταπολέμηση των ασθενειών που σχετίζονται με τη ρύπανση και το τελευταίο το όλο θέμα των αλλεργιών.
<P>
Θα ήθελα να επισημάνω στον κ. Επίτροπο ότι στην αρχική πρόταση της Επιτροπής περιλαμβάνονταν αυτές οι τροπολογίες. Μετά τη συνεδρίαση του Συμβουλίου αποφασίστηκε να εξαιρεθούν αυτοί οι εξαιρετικά σημαντικοί όροι. Ελπίζω ότι η Επιτροπή θα αποδεχθεί τη θέση του Κοινοβουλίου, που είναι η θέση της Επιτροπής Περιβάλλοντος. Δεν έχει νόημα να διεξάγεται έρευνα με σκοπό να βρεθεί ποια μορφή ρύπανσης συνδέεται με τις ασθένειες που σχετίζονται με τη ρύπανση, και τι είναι αυτό που προκαλεί τις ασθένειες που σχετίζονται με τη ρύπανση, εάν τα εν λόγω ευρήματα «μπουν στο ράφι» και τίποτα δεν γίνει για αυτά. Είναι εξαιρετικά σημαντικό να αναληφθεί δράση προκειμένου να εξασφαλιστεί η μείωση του αριθμού των ασθενειών που σχετίζονται με τη ρύπανση.
<P>
Εύκολα διαπιστώνει κανείς ότι οι κάτοικοι όλων των πόλεων της Ευρώπης υποφέρουν από πολλά αναπνευστικά προβλήματα και αλλεργίες που προκαλεί η ρύπανση στις πόλεις. Πρέπει να αποκαταστήσουμε την αρχική θέση του Κοινοβουλίου και την αρχική θέση της Επιτροπής. Δεν ωφελεί να διεξάγονται έρευνες που δεν πρόκειται να έχουν συνέχεια. Η Ευρωπαϊκή Ένωση φέρει την ευθύνη για την αντιμετώπιση της ρύπανσης η οποία δημιουργεί προβλήματα υγείας τα οποία θα μπορούσαν να αποφευχθούν. Αυτό το θέμα πρέπει να αντιμετωπιστεί και εάν δεν αναληφθεί δράση δεν θα υπάρξει αποτελεσματική επίλυσή του.
<P>
Επιπλέον, πρέπει να καθοριστεί ένα χρονοδιάγραμμα. Τρία έτη δεν επαρκούν. Χρειαζόμαστε τουλάχιστον πέντε έτη. Εξαιρετικά σημαντική είναι και η χρηματοδότηση. Χρειάζεται να αυξήσουμε το ύψος της χρηματοδότησης.

<SPEAKER ID=224 LANGUAGE="EN" NAME="Nicholson">
Κυρία Πρόεδρε, καλωσορίζοντας αυτήν την έκθεση θα ήθελα να αποτίσω φόρο τιμής στον εισηγητή. Ο κ. Cabrol έχει αναμφισβήτητα κερδίσει το σεβασμό του Κοινοβουλίου για τη δέσμευσή του στην προστασία των πολιτών μας από τις επιπτώσεις της ρύπανσης.
<P>
Αναγνωρίζω ότι η κοινή θέση που ενέκρινε το Συμβούλιο αποτελεί πρόοδο σε αυτόν τον τομέα αλλά, όπως και πολλοί άλλοι βουλευτές, αισθάνομαι ότι δεν αυτό δεν είναι αρκετό. Η μείωση της διάρκειας του προγράμματος από πέντε σε τρία έτη συνεπάγεται τη σημαντική περικοπή της χρηματοδότησής του. Συνεπώς, πρέπει να αμφιβάλλουμε για την ειλικρίνεια του Κοινοβουλίου ότι επιδιώκει να επιλύσει ένα θέμα που αποτελεί σημαντική πηγή προβληματισμού και ανησυχίας σε ολόκληρη την Ευρωπαϊκή Ένωση.
<P>
Χρειαζόμαστε ένα πιο φιλόδοξο πρόγραμμα. Επεξεργάστηκα την πρόταση για επιμερισμό των πόρων μεταξύ των κρατών μελών, των διεθνών οργανισμών και των τρίτων χωρών. Πιστεύω βαθύτατα ότι θα πρέπει να συμπεριληφθούν και οι απόψεις των οργανώσεων πασχόντων. Πολλές από αυτές τις οργανώσεις επιτελούν πολύτιμο έργο συλλέγοντας και ταξινομώντας πληροφορίες γύρω από τις επιπτώσεις της ρύπανσης και τις σχετικές ασθένειες. Μια τέτοια οργάνωση στην δική μου περιοχή έχει επικεντρώσει την προσοχή της στη χρήση του οργανοφωσφορικού παρασιτοκτόνου υγρού για τα πρόβατα. Οι πληροφορίες, που μόνον αυτές οι οργανώσεις μπορούν να παράσχουν, πρέπει να ληφθούν υπόψη.
<P>
Όσο περισσότερες είναι οι πληροφορίες που διατίθενται πανταχόθεν, τόσο περισσότερο επιτυγχάνεται ο σκοπός του προγράμματος να καταστήσει τους πολίτες της Ευρωπαϊκής Ένωσης ικανούς να αυτοπροστατεύονται όσο το δυνατόν περισσότερο από τη ρύπανση. Ο πρωταρχικός σκοπός του προγράμματος πρέπει να είναι η προληπτική δράση, η οποία, όμως, πρέπει να συνδυαστεί με την αναγνώριση των αναγκών εκείνων που έχουν ήδη προσβληθεί α πό τις ασθένειες και κατά συνέπεια δεν μπορούν να αξιοποιήσουν την προστασία που τώρα σχεδιάζεται. Έχουν γίνει λάθη στο παρελθόν. Πρέπει τώρα να αδράξουμε την ευκαιρία που μας παρουσιάζεται και να επανορθώσουμε αυτά τα λάθη.

<SPEAKER ID=225 LANGUAGE="FR" NAME="Pinel">
Η προέλευση μεγάλου αριθμού ασθενειών, και ειδικότερα κάποιων μορφών καρκίνου, αποδίδεται στην παρουσία ρυπογόνων ουσιών στον αέρα, το νερό και ακόμη και στα τρόφιμα, χωρίς να έχουν αποδειχθεί σαφώς οι σχέσεις αιτίας-αποτελέσματος ούτε βέβαια να έχουν προσδιοριστεί ποσοτικά. Η κατάσταση αυτή εμποδίζει τη δικαιοσύνη να δρα αποτελεσματικά. Ανθρωποι πεθαίνουν αλλά δεν βρίσκονται ούτε υπεύθυνοι ούτε ένοχοι.
<P>
Δεν θα πρέπει να σταθούμε μόνο στην έννοια της ρύπανσης. Ορισμένα τεχνολογικά μέσα χρησιμοποιούνται χωρίς να έχουμε αναλύσει επιμελώς τις επιπτώσεις τους στην υγεία. Αυτό συμβαίνει στην περίπτωση των ηλεκτρομαγνητικών πεδίων, των μικροκυμάτων που χρησιμοποιούνται στα κινητά τηλέφωνα, όσον αφορά τα γλουταμινικά άλατα που χρησιμοποιούνται στη διατροφή και επίσης στην περίπτωση γεωργικών λιπασμάτων τα οποία έχουν προκαλέσει μείωση της ανθρώπινης γονιμότητας κατά τη διάρκεια των τελευταίων τριάντα ετών στις δυτικές χώρες.
<P>
Είναι εξωφρενικό να ακούμε από έναν Ευρωπαίο Επίτροπο, και μάλιστα εδώ, ότι η αγορά είναι εκείνη που θα καθορίσει αν ένα προϊόν είναι καλό ή κακό. Αυτό αποτελεί αναίρεση της αναγκαιότητας της έρευνας και της πρόληψης και αποτελεί κυρίως ομολογία ότι θεωρούμε τους ανθρώπους πειραματόζωα. Ευχαριστώ τον καθηγητή Cabrol που έφερε λίγο φως σε αυτόν τον θαμπό κόσμο. Ευχαριστώ την κ. McKenna που θέλησε να προσδώσει μεγαλύτερη αποτελεσματικότητα σε αυτή την έκθεση.

<SPEAKER ID=226 NAME="Τρακατέλλης">
Κυρία Πρόεδρε, το παρόν πρόγραμμα αποτελεί έμπρακτη απόδειξη της ενίσχυσης των προσπαθειών που αναλαμβάνονται σήμερα για τη διερεύνηση και την πρόληψη των ασθενειών που προέρχονται από τη ρύπανση, δηλαδή από περιβαλλοντικές συνθήκες και κινδύνους.
<P>
Οι επιδράσεις της ρύπανσης δεν συμβάλλουν μόνο στην εκδήλωση αναπνευστικών ασθενειών, αλλά αφορούν και ασθένειες άλλων συστημάτων που μπορεί μάλιστα να εκδηλώνονται ύστερα από μακροχρόνια έκθεση και ύστερα από πιθανές συνέργειες μεταξύ διαφόρων ρύπων. Οι επιδράσεις αυτές μπορεί να είναι τοξικές, λοιμογόνοι, αλλεργιογόνοι, καρκινογόνοι ή ακόμη μπορεί να είναι οξείες ή χρόνιες, αντιστρεπτές ή μη, τοπικές ή συστηματικές. Η έκθεση σ'αυτές τις επιδράσεις μπορεί να γίνει με την αναπνοή, τη λήψη τροφής, με απορρόφηση από το δέρμα και δι'απευθείας διόδου, όπως συμβαίνει με τις ακτινοβολίες. Πρέπει να σημειώσουμε ότι, μέσω της διαπλακουντιακής οδού, βλαπτικές ουσίες από το περιβάλλον μπορεί να περάσουν από τη μητέρα στο έμβρυο και να το βλάψουν. Απαιτείται, επομένως, επιδημιολογική παρακολούθηση όλων των περιβαλλοντικών κινδύνων που επηρεάζουν αρνητικά την υγεία των ανθρώπων με εκδήλωση ασθενειών.
<P>
Αν σκεφτούμε, μάλιστα, ότι δεν κινδυνεύουμε μόνο από έναν βλαπτικό παράγοντα, αλλά από πολλούς συγχρόνως, τότε μπορούμε να υποθέσουμε ότι η σωρευτική επίδρασή τους μπορεί να έχει ακόμη επίπτωση στην αντοχή, στη γήρανση και μακροβιότητα του ανθρώπινου οργανισμού. Επιβάλλεται, λοιπόν, η διερεύνηση του φαινομένου στις νοσογόνους ενέργειες μεταξύ δύο ή περισσοτέρων περιβαλλοντικών ρύπων, όπως αναφέρονται στις τροπολογίες 12 και 13. Ακόμη, η ποιότητα της διατροφής είναι άρρηκτα συνδεδεμένη με την περιεκτικότητα των τροφών σε διάφορες χημικές ενώσεις και απαιτείται η συστηματική μελέτη των συνεπειών της ρύπανσης των τροφών, ώστε να μειωθούν και αυτοί οι κίνδυνοι για την υγεία του ευρωπαίου πολίτη, όπως προβλέπεται στην τροπολογία 15.
<P>
Με βάση την ανταλλαγή των πληροφοριών και των εμπειριών που προτείνεται να γίνεται μεταξύ των κρατών μελών, είμαι βέβαιος ότι νέα χρήσιμα στοιχεία θα καταγραφούν και συμπεράσματα θα προκύψουν για την αποτελεσματική αντιμετώπιση των ασθενειών που οφείλονται ή σχετίζονται με τη ρύπανση του περιβάλλοντος. Συνεπακόλουθη θα είναι και η ανάπτυξη δράσεων που θα περιλαμβάνουν και τη διάδοση των πληροφοριών, καθώς και την ενημέρωση του κοινού και των καταναλωτών, όπως αναφέρεται στις τροπολογίες 10, 14 και 16.
<P>
Τελειώνοντας, κυρία Πρόεδρε, πιστεύω ότι το πρόγραμμα πρέπει να υπερψηφισθεί από το Ευρωπαϊκό Κοινοβούλιο, διότι θα συμβάλει άμεσα στη βελτίωση της υγείας του ευρωπαίου πολίτη.

<SPEAKER ID=227 LANGUAGE="FI" NAME="Ojala">
Αξιότιμη κυρία Πρόεδρε, το θέμα των ασθενειών που σχετίζονται με την ρύπανση είναι πραγματικά σημαντικό και επίκαιρο, όπως γνωρίζει καλά και ο Επίτροπος. Σε όλες τις βιομηχανικές χώρες σημειώνεται αύξηση των ασθενειών που προκαλούνται από τη ρύπανση. Όμως η καταπολέμηση αυτών των ασθενειών δεν είναι δυνατόν να αποτελεί θέμα μόνο του τομέα της πολιτικής της υγείας, αλλά η πρόληψή τους προϋποθέτει την ανάληψη ενεργειών σε όλους τους τομείς της κοινωνικής πολιτικής.
<P>
Ως μια φινλανδική ιστορία με επιτυχή έκβαση μπορώ να αναφέρω ενα παράδειγμα για τη μείωση της περιεκτικότητας του μολύβδου στο περιβάλλον. Στην πραγματικότητα, ο μόλυβδος αποτελεί ενα από τα πιο επικίνδυνα βαρέα μέταλλα, ο οποίος προκαλεί μεταξύ άλλων καθυστέρηση στην ψυχική ανάπυξη των παιδιών. Στη Φινλανδία επιτεύχθηκε η ραγδαία μείωση της περιεκτικότητας του περιβάλλοντος σε μόλυβδο μέσα σε μια δεκαετία, με το μέτρο της μείωσης της φορολογίας της αμόλυβδης βενζίνης, δηλαδή με τα μέσα της φορολογικής πολιτικής.
<P>
Ακριβώς αυτή η ανταλλαγή παρόμοιων θετικών εμπειριών συνιστά μια σημαντική αποστολή για το πρόγραμμα που συζητείται. Υποστηρίζω θερμά την άποψη του εισηγητή για το ότι θα πρέπει να τηρηθεί η αρχική πενταετής διάρκεια του προγράμματος. Υποστηρίζω επίσης την αύξηση του χρηματοδοτικού πακέτου για την εκτέλεση του προγράμματος σε 7 εκατ. Ecu.

<SPEAKER ID=228 LANGUAGE="IT" NAME="Poggiolini">
Κυρία Πρόεδρε, έπειτα από την απόφαση σχετικά με την υγειονομική παρακολούθηση, της οποίας εγώ ο ίδιος υπήρξα εισηγητής, και η οποία αφορά το δίκτυο επιδημιολογικής εποπτείας για τις μεταδιδόμενες ασθένειες, που παρουσίασε ο ίδιος ο καθηγητής Cabrol, αυτή η απόφαση, που εισάγει ένα κοινοτικό πρόγραμμα δράσης σχετικά με τις ασθένειες που συνδέονται με τη ρύπανση, προτίθεται να θέσει στην διάθεση των κρατών μελών έναν κατάλογο των δεδομένων που σχετίζονται με τις παθολογίες που οφείλονται σε ρυπογόνες ουσίες, και αυτό ανεξάρτητα από τον άμεσο αγώνα κατά των ρυπογόνων ουσιών στον ατμοσφαιρικό αέρα, στα ύδατα και στο έδαφος, που αποτελούν μέρος άλλων προγραμμάτων.
<P>
Στον λίγο χρόνο που έχω στην διάθεσή μου μπορώ να πω μόνο ότι εγκρίνω πλήρως την εξαιρετική έκθεση του συναδέλφου κ. Cabrol και εύχομαι ότι οι δεκαέξι τροπολογίες, που αποβλέπουν στην βελτίωση της πρότασης απόφασης που εγκρίθηκε με την συναίνεση όλων των πολιτικών ομάδων στους κόλπους της Επιτροπής Περιβάλλοντος, θα εγκριθούν και από το Σώμα. Πρόκειται για ένα πρώτο βήμα προς την έγκριση πιο φιλόδοξων προγραμμάτων στα πλαίσια του όλο και πιο δύσκολου και σκληρού αγώνα κατά της αύξησης της ρύπανσης που παρατηρείται στην κοινωνία μας, η οποία προκαλεί τόσες πολλές συνέπειες όσον αφορά την υγεία των πολιτών της Ένωσης.

<SPEAKER ID=229 NAME="Flynn">
Κύριε Cabrol, επιτρέψτε μου να σας ευχαριστήσω για την εκπόνηση της πρότασης και, πραγματικά, για την υποστήριξή σας στην κοινή θέση.
<P>
Η πρόταση αποτελεί κύριο στοιχείο της συνολικής προσέγγισης της Κοινότητας στην πρόληψη των ασθενειών που σχετίζονται με τη ρύπανση. Στο περιβάλλον εξακολουθούν να υφίστανται ρύποι γιατί δεν είναι πάντα εφικτή η μείωση ή ο περιορισμός τους για τεχνικούς ή οικονομικούς λόγους. Συνεπώς, είναι απαραίτητο να συμπληρωθούν οι δράσεις μας στον έλεγχο εκπομπών και τους περιορισμούς των εξαγωγών με δραστηριότητες στον τομέα της δημόσιας υγείας που στόχο θα έχουν να μειώσουν τους κινδύνους για την υγεία που προκαλούν οι διάφορες μορφές ρύπανσης. Η πρόληψη των ασθενειών που σχετίζονται με τη ρύπανση μέσω της καλύτερης κατανόησης των τρόπων με τους οποίους οι ρυπογόνες ουσίες τις προκαλούν ή τις επιδεινώνουν είναι ένας από τους στόχους του προτεινόμενου προγράμματος. Επίσης, έμφαση δίδεται στην αύξηση των γνώσεων. Αυτό αποτελεί ένα βασικό σημείο που διατύπωσε ο κ. Cabrol - πώς οι κίνδυνοι για την υγεία γίνονται αντιληπτοί, πώς εκτιμώνται και πώς αντιμετωπίζονται. Οι αναπνευστικές διαταραχές και οι αλλεργίες που δημιουργούν ολοένα και μεγαλύτερο προβληματισμό για τη δημόσια υγεία σε όλη την Ευρώπη, αποτελούν ένα τομέα που η Επιτροπή θεωρεί ότι χρήζει ιδιαίτερης προσοχής. Σε αυτό το σημείο συμφωνώ με την κυρία Ojala.
<P>
Προτείνουμε την ανταλλαγή εμπειριών που υπάρχουν σε ολόκληρη την Ένωση, την επανεξέταση της αποτελεσματικότητας των ληφθέντων προληπτικών μέτρων και την ενίσχυση και προώθηση επιτυχών δράσεων. Παρατηρώ ότι το Κοινοβούλιο υποστηρίζει ιδιαίτερα αυτή τη δραστηριότητα.
<P>
Κατά την πρώτη ανάγνωση η Επιτροπή έκανε δεκτές τέσσερις από τις τροπολογίες του Κοινοβουλίου. Κατόπιν το Συμβούλιο ενέκρινε μία κοινή θέση και, για να είμαι σαφής, θα σας πω πάραυτα ότι η Επιτροπή έχει αποδεχθεί την κοινή θέση. Αλλά δεν θα κρύψω από το Κοινοβούλιο το γεγονός ότι η Επιτροπή δεν θεωρεί ότι η κοινή θέση είναι τέλεια. Ως προς αυτό, απευθύνομαι στην κυρία McΚenna.
<P>
H περικοπή του εύρους εφαρμογής και της διάρκειας του προγράμματος, εάν μη τι άλλο, μου προξενεί ιδιαίτερη λύπη. Μία δήλωση υπό αυτή την έννοια καταχωρήθηκε στα συνοπτικά πρακτικά. Εντούτοις, η Επιτροπή θεώρησε ότι ο πολιτικός συμβιβασμός στο Συμβούλιο ήταν ό, τι το καλύτερο μπορούσε να γίνει τότε.
<P>
Κατά συνέπεια, η Επιτροπή μπορεί σήμερα να δεχθεί δύο μόνο τροπολογίες: τις τροπολογίες 1 και 15, αφού αυτές δεν έχουν νομικές ή δημοσιονομικές συνέπειες για το κείμενο της κοινής θέσης.
<P>
Η Επιτροπή αδυνατεί να δεχθεί τις άλλες τροπολογίες για τους ακόλουθους κύριους λόγους. Οι τροπολογίες 2 και 8 συνεπάγονται διάρκεια του προγράμματος πέραν των τριών ετών που ορίζει η κοινή θέση. Οι τροπολογίες 5, 10, 14 και 16 επεκτείνουν το εύρος εφαρμογής της κοινής θέσης πέραν της ανάπτυξης πολιτικής. Η τροπολογία 6 δεν θεωρείται υλοποιήσιμη εντός της προβλεπόμενης περιόδου. Ο στόχος της κατά κανόνα καλύπτεται από τη γενική υποχρέωση της Επιτροπής να εξασφαλίζει συμπληρωματικότητα και συνοχή. Η τροπολογία 11 δεν μπορεί να γίνει δεκτή επειδή η φύση της διάρκειας και, πράγματι, οι χρηματοδοτικοί πόροι και το εύρος εφαρμογής του προγράμματος δεν παρέχουν τη δυνατότητα για τη στήριξη ουσιαστικών, μεγάλης κλίμακας επιδημιολογικών μελετών. Οι τροπολογίες 3, 12 και 13 θα μπορούσαν να οδηγήσουν σε παραλείψεις ή ασυνέπειες στο περιεχόμενο του κειμένου.
<P>
Θα ήθελα να τονίσω ότι η Επιτροπή θεωρεί ότι χρειάζεται να εφαρμόσουμε το συντομότερο δυνατόν αυτό το πολύ σημαντικό πρόγραμμα για τις ασθένειες που σχετίζονται με την ρύπανση. Στη συνέχεια, μπορούμε να προσβλέπουμε σε κάποιο εξαιρετικά χρήσιμο έργο επάνω σε ένα θέμα που μας προβληματίζει όλους ολοένα και περισσότερο.
<P>
Αυτό που προσπαθούμε να κάνουμε εδώ είναι να προετοιμαστούμε για το νέο πρόγραμμα- πλαίσιο. Ο σκοπός αυτού του συγκεκριμένου προγράμματος είναι να δούμε πώς μπορούμε να επηρεάσουμε τη χάραξη πολιτικής σε αυτό το πλαίσιο δημόσιας υγείας. Θα ήθελα να το πω αυτό στην κυρία Kestelijn-Sierens και στην κυρία McKenna εφόσον και αυτές τονίζουν ιδιαίτερα αυτό το σημείο. Πραγματικά, προσπαθούμε σήμερα να αναπτύξουμε πρωτοβουλίες πολιτικής, έτσι ώστε μετά από τα τρία χρόνια να μπορούμε να συμπορευτούμε με την επικρατούσα τάση και να κατορθώσουμε περισσότερα στο νέο πλαίσιο. Συμφωνώ και με την κυρία Hulthιn ότι χρειαζόμαστε καλύτερη διασύνδεση με την έρευνα. Αυτό το σημείο τώρα υιοθετείται.
<P>
Γενικά θα ήθελα να ευχαριστήσω όλους όσοι συνέβαλαν. Εμείς τώρα θα αξιοποιήσουμε με τον καλύτερο τρόπο το εν λόγω πρόγραμμα και θα συγκεντρώσουμε όλα τα οφέλη της έρευνας έτσι ώστε να μπορέσουμε να ακολουθήσουμε την επικρατούσα τάση στο νέο πλαίσιο.

<SPEAKER ID=230 NAME="Πρόεδρος">
Σας ευχαριστώ, κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=10>
Σπάνιες ασθένειες
<SPEAKER ID=231 NAME="Πρόεδρος">
Η ημερήσια διάταξη προβλέπει τη σύσταση για τη δεύτερη ανάγνωση (Α4-0336/98) του κ. Viceconte, εξ ονόματος της Επιτροπής Περιβάλλοντος, Δημόσιας Υγείας και Προστασίας των Καταναλωτών σχετικά με την κοινή θέση που καθόρισε το Συμβούλιο για την έκδοση απόφασης του Ευρωπαϊκού Κοινοβουλίου και του Συμβουλίου που αφορά την έγκριση προγράμματος κοινοτικής δράσης όσον αφορά τις σπάνιες ασθένειες, στο πλαίσιο της δράσης στον τομέα της δημόσιας υγείας (1999-2003).

<SPEAKER ID=232 NAME="Poggiolini">
Κυρία Πρόεδρε, μερικές χιλιάδες άτομα έχουν πληγεί στην Ευρώπη από σπάνιες ασθένειες, ορισμένες γενετικής προέλευσης, πολλές από τις οποίες είναι σοβαρές και άλλες πολύ σοβαρές. Είναι χιλιάδες οι Ευρωπαίοι πολίτες που κατά κάποιο τρόπο φαίνεται ότι έχουν εγκαταληφθεί στην τύχη τους. Η ίδια η έρευνα της φαρμακοβιομηχανίας είναι εντελώς ακατάλληλη: είναι φανερό, πράγματι, ότι σε αυτές τις περιπτώσεις το κίνητρο του κέρδους για την φαρμακοβιομηχανία είναι μικρότερο, καθώς η αγορά αυτών των φαρμάκων περιορίζεται στον σχετικά μικρό αριθμό των πληγέντων ατόμων. Εδώ έγκειται η σημασία, από ανθρωπιστικής και υγειονομικής πλευράς, του κοινοτικού προγράμματος δράσης σχετικά με τις σπάνιες ασθένειες, που εντάσσεται στις προτάσεις για τον τομέα της δημόσιας υγείας στην Ευρώπη για την τετραετία 1999-2003.
<P>
Το Ευρωπαϊκό Κοινοβούλιο στήριξε αυτό το οπωσδήποτε χρήσιμο πρόγραμμα δράσης και το βελτίωσε αισθητά κατά την πρώτη ανάγνωση με 28 τροπολογίες, που προέβλεπαν μεταξύ άλλων την συμμετοχή στο πρόγραμμα των ατόμων που έχουν πληγεί περισσότερο - των ίδιων των ασθενών - και τους οικείων τους. Αυτή μπορεί να είναι μια καλή ευκαιρία για να προωθήσουμε έμπρακτα μια αποτελεσματική κοινοτική συνεργασία με την κατάρτιση ενός προγράμματος σχετικά με τις σπάνιες ασθένειες, και βελτιστοποιώντας τις κατάλληλες παρεμβάσεις, αφού θα έχουμε μοιραστεί από κοινού τις γνώσεις. Χρειάζεται πράγματι να αποφύγουμε τον διπλασιασμό δράσεων που θα μας κάνει να χάσουμε χρόνο και χρήμα εις βάρος της αποτελεσματικότητας. Από αυτές τις προτάσεις, που περιέχονταν στις τροπολογίες που παρουσιάστηκαν κατά την πρώτη ανάγνωση, πολύ λίγες έγιναν αποδεκτές από το Συμβούλιο: από τις 28 που ενέκρινε το Ευρωπαϊκό Κοινοβούλιο, το Συμβούλιο αποδέχθηκε εξ ολοκλήρου μόνον δύο, και τέσσερις εν μέρει. Η Επιτροπή Περιβάλλοντος, Δημόσιας Υγείας και Προστασίας των Καταναλωτών, κατόπιν προτάσεως του εισηγητή σας, για την σύσταση σε δεύτερη ανάγνωση ενέκρινε είκοσι τροπολογίες, που κατ' αυτόν τον τρόπο θα υποβληθούν εκ νέου και θα αποτελέσουν την βασική δομή της συζήτησης στα πλαίσια της επιτροπής συνδιαλλαγής.
<P>
Η κατάσταση στην Ευρώπη εμφανίζεται διαφορετική από χώρα σε χώρα. Σε μερικά κράτη συγκεντρώνονται τα δεδομένα και οι παρεμβάσεις είναι λίγο πολύ οργανωμένες, σε άλλα όμως δεν συμβαίνει κάτι τέτοιο. Και εδώ, όπως και σε άλλους τομείς, χρειάζεται να υπάρξει μια συγκεντρωτική συλλογή των ενημερωμένων στοιχείων και όλων των απαραίτητων πληροφοριών σχετικά με την ανάπτυξη, τον αριθμό και τον εντοπισμό των κρουσμάτων που σχετίζονται με τις σπάνιες ασθένειες με τις οποίες ασχολούμαστε αυτή την στιγμή. Αυτά τα δεδομένα, αφού εισαχθούν σε μια κεντρική ευρωπαϊκή τράπεζα δεδομένων, πρέπει να τεθούν στην διάθεση όλων.
<P>
Χαιρόμαστε ωστόσο για την απόφαση του Συμβουλίου να εφοδιάσει το πρόγραμμα με μια χρηματοδότηση για ολόκληρη την πενταετία, εάν ληφθεί υπόψη ότι η αρχική πρόταση προέβλεπε μια χρηματοδότηση μόνο για το πρώτο έτος. Παρ' όλα αυτά, ο εισηγητής σας σημείωσε και σημειώνει την ακαταλληλότητα της χρηματοδότησης. Η Επιτροπή Περιβάλλοντος, Δημόσιας Υγείας και Προστασίας των Καταναλωτών πρότεινε εκ νέου την δαπάνη των 14 εκατομμυρίων Ecu, έναντι των 6, 5 που προτάθηκαν για τα πέντε χρόνια δραστηριοτήτων του προγράμματος. Αναμένεται ότι και σε αυτό το σημείο θα υπάρξει η συνήθης σύγκρουση, κατά την διαδικασία συνδιαλλαγής, με το Συμβούλιο. Είναι ανώφελο, μόνο και μόνο για να έχουμε καθαρή την συνείδησή μας, να παρουσιάσουμε ένα πρόγραμμα μεγάλης υγειονομικής και ανθρωπιστικής αξίας χωρίς έπειτα να το προικίσουμε με την ενδεδειγμένη χρηματοδότηση. Με τον τρόπο αυτό δεν σώζουμε ούτε την υπόληψη ούτε την συνείδησή μας και, κυρίως, δεν ανταποκρινόμαστε στις προσδοκίες των ασθενών και των οικείων τους.
<P>
Και στο θέμα της επιτροπολογίας δεν υπάρχει συμφωνία με το Συμβούλιο από την πλευρά της Επιτροπής Περιβάλλοντος, Δημόσιας Υγείας και Προστασίας των Καταναλωτών, η οποία προτιμά μια συμβουλευτική επιτροπή αντί για μια μικτή διαχειριστική/συμβουλευτική επιτροπή που θα κατέληγε να παρακωλύει την δραστηριότητα της ανωτέρω επιτροπής. Είναι όμως αλήθεια ότι αυτή η μικτή επιτροπή είχε προβλεφθεί σε άλλα προγράμματα στον τομέα της δημόσιας υγείας, αλλά σε αυτό το συγκεκριμένο πρόγραμμα, λαμβάνοντας υπόψη το προβλεπόμενο είδος παρέμβασης, πιστεύουμε ότι είναι εντελώς ακατάλληλη και περιττή η θέση που πήρε το Συμβούλιο ενώ, μεταξύ άλλων, απ' ότι φαίνεται, και η Επιτροπή έχει επιφυλάξεις σχετικά με αυτό.
<P>
Υποβάλλουμε ξανά, ωστόσο, την τροπολογία που προβλέπει ότι ένα κράτος μέλος μπορεί να ορίσει ένα μέλος της επιτροπής το οποίο θα αντιπροσωπεύει μια ομάδα στήριξης προς τους ασθενείς ή μια άλλη ενδιαφερόμενη μη κυβερνητική οργάνωση. Είναι, έπειτα, πολύ σημαντική η συμμετοχή των ειδικών ιατρών καθώς και των παθολόγων. Η συμβολή αυτών των ιατρών είναι πράγματι αναντικατάστατη, καθώς οι βασικοί ιατροί αποτελούν την πρώτη βοήθεια στην οποία στρέφονται οι οικογένειες και οι πρώτοι παράγοντες για μια σωστή και έγκαιρη διάγνωση.
<P>
Από την άλλη πλευρά, και στην πρόταση για κανονισμό σχετικά με τα ορφανά φαρμακευτικά προϊόντα, η Επιτροπή πρότεινε να επωφεληθούμε από αυτούς τους γιατρούς που παρέχουν πρώτες βοήθειες.
<P>
Ο εισηγητής σας, ως εκ τούτου, καλεί το Σώμα να επαναδιατυπώσει ουσιαστικά την θέση που εξέφρασε κατά την πρώτη ανάγνωση, εγκρίνοντας όλες τις προτεινόμενες τροπολογίες από την Επιτροπή Περιβάλλοντος, Δημόσιας Υγείας και Προστασίας των Καταναλωτών, οι οποίες εγκρίθηκαν από όλες τις πολιτικές δυνάμεις.

<SPEAKER ID=233 LANGUAGE="IT" NAME="Marinucci">
Κυρία Πρόεδρε, πολύ πιθανόν δεν υπάρχει κανένας από εμάς που, έστω και μια φορά, να μην χρειάστηκε να ακούσει με μεγάλη λύπη και με κάποια ντροπή την καταγγελία για την μοναξιά στην οποία οδηγούνται οι ασθενείς, αλλά και οι οικογένειες όσων έχουν πληγεί από μορφές νόσων, των οποίων η σπανιότητα επιφέρει δυσκολίες, καθυστερήσεις και συχνά ακόμα και αρχικά λάθη στην διάγνωση και οπωσδήποτε έξοδα, ταξίδια και στερήσεις που απαιτούν οι θεραπείες.
<P>
Η σπανιότητα αυτών των μορφών νόσων κατέστησε έως σήμερα πολύ δύσκολη, για το καθένα από τα κράτη μέλη, την συλλογή στοιχείων και πληροφοριών, και φυσικά και τις δραστηριότητες πρόληψης και θεραπείας. Συνεπώς, η πρωτοβουλία της Επιτροπής να παρουσιάσει την πρόταση για ένα πρόγραμμα κοινοτικής δράσης σχετικά με τις σπάνιες ασθένειες έγινε, κύριε Επίτροπε, πολύ θετικά αποδεκτή από το Ευρωπαϊκό Κοινοβούλιο, που άλλωστε την είχε πολλές φορές προτείνει, πόσο μάλλον που η Επιτροπή είχε επίσης αναγγείλει - και τώρα την παρουσίασε - μια πρόταση σχετικά με τα ορφανά φάρμακα. Για τον λόγο αυτόν, βάση της εξαιρετικής έκθεσης και των εξαιρετικών τροπολογιών που παρουσιάστηκαν από τον κ. Viceconte, το Ευρωπαϊκό Κοινοβούλιο θέλησε μόνο να ενισχύσει την πρόταση της Επιτροπής σε μερικά σημεία: και ιδιαίτερα όσον αφορά την συγκεντρωτική συλλογή δεδομένων, την εκπαίδευση και την πληροφόρηση των υγειονομικών φορέων και των οικογενειών των ασθενών, την χρηματοδότηση του προγράμματος, την ένταξη των οικογενειών των ασθενών, των ενώσεών τους και, γενικότερα, των μη κυβερνητικών οργανώσεων που στις διάφορες χώρες εργάζονται, στηρίζουν και χρηματοδοτούν έρευνες σχετικά με τις διάφορες μορφές νόσων, σε κάθε οργανισμό που θα μπορεί να δώσει συνέχεια σε αυτό το πρόγραμμα δράσης.
<P>
Θα ήθελα να σταθώ λίγο στο θέμα της χρηματοδότησης. Είναι πάντα πολύ λυπηρό, κύριε Επίτροπε, κυρία Πρόεδρε, κύριοι συνάδελφοι, το ότι η Ευρωπαϊκή Ένωση επιλέγει να κάνει περικοπές όσον αφορά την υγεία των πολιτών της, αλλά εάν αυτό είναι πάντα αλήθεια, είναι ακόμα πιο πολύ σε αυτήν την περίπτωση. Η σπανιότητα αυτών των ασθενειών δεν επιτρέπει μια σωστή και πλήρη προσέγγιση στο πλαίσιο κανενός από τα κράτη μέλη μας. Είναι ακριβώς η στιγμή να πούμε ότι το σοβαρό πρόβλημα που αντιπροσωπεύουν οι σπάνιες ασθένειες μπορεί να αντιμετωπιστεί μόνο σε ευρωπαϊκή διάσταση, που είναι η μόνη ικανή να δημιουργήσει τον αναγκαίο προϋπολογισμό.
<P>
Αποτελεί έλλειψη οξυδέρκειας το να μην θέλουν τα κράτη μέλη να χρηματοδοτήσουν με κατάλληλο τρόπο αυτό το ευρωπαϊκό πρόγραμμα το οποίο, με αυτήν του την ιδιότητα, μπορεί να επιτύχει αποτελέσματα που δεν μπορούν να επιτευχθούν σε ένα μεμονωμένο κράτος. Το Ευρωπαϊκό Σοσιαλιστικό Κόμμα, εξ ονόματος του οποίου έχω την τιμή να ομιλώ, υποστηρίζει πλήρως την έκθεση Viceconte και όλες τις τροπολογίες που εγκρίθηκαν από την Επιτροπή Περιβάλλοντος και θεωρεί ότι είναι ανάγκη να υπάρξει καλύτερη χρηματοδότηση αυτού του προγράμματος. Για την Ευρώπη είναι μια μεγάλη ευκαιρία που δεν θα έπρεπε να χαθεί. Το ευρωπαϊκό κοινωνικό μοντέλο προσφέρει δυνατότητες που δεν προσφέρονται από το σύστημα των Ηνωμένων Πολιτειών της Αμερικής, αλλά οι διαφορές μας διαιρούν και τις πολιτιστικές και οικονομικές μας δυνάμεις. Τουλάχιστον όσον αφορά αυτούς τους πιο δυστυχείς συμπολίτες μας, τα κράτη μέλη θα έπρεπε να αποδεχθούν τις προτάσεις του Κοινοβουλίου, τις οποίες εύχομαι και ελπίζω ότι η Επιτροπή θα θελήσει να στηρίξει.

<SPEAKER ID=234 LANGUAGE="ES" NAME="Valverde Lσpez">
Κυρία Πρόεδρε, υποστηρίζουμε τις προτάσεις της έκθεσης του κ. Viceconte, όπως και τα σχόλια που έκανε ο καθηγητής Poggiolini. Και, από την πλευρά μας, πιστεύω πως η Επιτροπή έχει επίγνωση ότι σε μία πρόταση αυτού του τύπου, η οποία επιχειρεί να αντιμετωπίσει μια πολύ διεσπαρμένη προβληματική - που ακριβώς γι' αυτό δεν έχει προστάτες - είναι πολύ σημαντικός ο συντονισμός σε όλα τα επίπεδα και είναι πολύ απαραίτητο εδώ να εμβαθύνουμε σε αυτά τα πεδία.
<P>
Επίσης, πιστεύω ότι η ευελιξία στην εκτέλεση αυτών των προγραμμάτων θα επιτρέψει στην Επιτροπή, και στους τρεις μεγάλους άξονες δράσης της, την ενημέρωση, τη βοήθεια των ομάδων στήριξης των ασθενών και τις δράσεις υπέρ της ομαδοποίησης των σπάνιων ασθενειών, να προσπαθήσει να δράσει σε δύο σημεία που μου φαίνονται θεμελιώδη: τις δράσεις για την εξειδίκευση των ιατρών και τις δράσεις για τη δημιουργία νοσοκομειακών κέντρων αναφοράς υψηλού επιπέδου. Στον τομέα αυτόν, δεν μπορούμε να επιτρέψουμε να επεκταθούν απόλυτα σε όλες τις χώρες, σε όλες τις περιφέρειες, αλλά θα πρέπει να επικεντρωθούμε στους ασθενείς, θα πρέπει να επικεντρώσουμε τις προσπάθειες σ' αυτά τα δύο σημεία - που προσωπικά τα θεωρώ ουσιώδη - εκτός από τις υπόλοιπες προσπάθειες και δράσεις που προβλέπονται στο πρόγραμμα.

<SPEAKER ID=235 LANGUAGE="ES" NAME="Gonzαlez Αlvarez">
Κυρία Πρόεδρε, πιστεύω ότι όλοι οι ομιλητές είμαστε σύμφωνοι να υποστηρίξουμε την έκθεση του κ. Viceconte για το πρόγραμμα που αφορά τις σπάνιες ασθένειες. Και είμαστε διατεθειμένοι να την υποστηρίξουμε, επειδή ο κ. Viceconte, κατά την ανάλυση και τη συζήτηση του σχεδίου της έκθεσής του, υπήρξε πολύ ευέλικτος και δέχθηκε όλες τις τροπολογίες που υπέβαλαν οι Ομάδες. Πολύ ενδιαφέρουσες τροπολογίες, που δεν έγιναν τελικά δεκτές από το Συμβούλιο. Όπως ορθά λέει ο κ. Poggiolini, από τις 28 έγιναν δεκτές μόνο 2 πλήρως και 4 μερικώς. Και ο εισηγητής κάνει πολύ καλά - και έχει σ' αυτό την υποστήριξη της Επιτροπής Περιβάλλοντος - που επαναλαμβάνει σ' αυτή τη δεύτερη ανάγνωση τις τροπολογίες τις οποίες θεωρεί πολύ σημαντικές.
<P>
Στον λίγο χρόνο που διαθέτω, θα υπογραμμίσω τέσσερις από αυτές, που κρίνονται ιδιαίτερα σημαντικές από τον εισηγητή και την Επιτροπή Περιβάλλοντος.
<P>
Πρώτον, βεβαίως, η χρηματοδότηση. Πάντα γνωρίζουμε ότι τα χρήματα είναι λίγα, αλλά αν υπάρχει ένα πρόγραμμα για την αντιμετώπιση των σπάνιων ασθενειών και δεν υπάρχει επαρκής χρηματοδότηση, το πρόγραμμα αυτό δεν θα είναι αποτελεσματικό. Ο εισηγητής, επομένως, προτείνει - και η Επιτροπή Περιβάλλοντος το ενέκρινε - να αυξηθεί η χρηματοδότηση από 6, 5 εκατομμύρια Ecu σε 14.
<P>
Δεύτερον, πολύ σημαντική είναι μία βάση δεδομένων. Υπάρχουν δεδομένα στις χώρες, αλλά είναι απαραίτητη μια κεντρική βάση δεδομένων με ανταλλαγή πληροφοριών.
<P>
Τρίτον, προτείνουμε μια συμβουλευτική επιτροπή. Πάντα στο Ευρωπαϊκό Κοινοβούλιο έχουμε μια τάση προς την επιτροπολογία.
<P>
Και τέταρτον, συμμετοχή των μη κυβερνητικών οργανισμών και των οικείων, που είναι εκείνοι που ζουν πραγματικά στο πλευρό του ασθενούς τη σοβαρότητα της ασθένειάς του και τις δυσκολίες που έχει στην αντιμετώπισή της.

<SPEAKER ID=236 LANGUAGE="IT" NAME="Tamino">
Κυρία Πρόεδρε, όπως οι ομιλητές που προηγήθηκαν, έτσι και εγώ θέλω να ευχαριστήσω τον εισηγητή και να εκφράσω, εξ ονόματος των Πρασίνων, την θετική γνώμη της Ομάδας μου για αυτήν την έκθεση σχετικά με το κοινοτικό πρόγραμμα δράσης όσον αφορά τις σπάνιες ασθένειες. Εκφράζοντας αυτήν την θετική γνώμη - θετική στo να παρουσιαστούν ξανά όλες οι τροπολογίες που έχουν ήδη εγκριθεί κατά την πρώτη ανάγνωση - θέλω να θυμίσω, όπως ήδη ελέχθη στην έκθεση, ότι μερικές φορές οι σπάνιες ασθένειες μπορούν να γίνουν συχνές ασθένειες, όπως μπορεί να είναι η περίπτωση της ασθένειας Creutzfeldt-Jakob, και είναι συνεπώς σημαντικό να επενδύσουμε σήμερα, ώστε να είμαστε σε θέση να αντιμετωπίσουμε μελλοντικά προβλήματα και να θυμίσουμε ότι οι σπάνιες ασθένειες απαιτούν συνολικές κρατικές προσπάθειες, γιατί μόνο σε ευρεία κλίμακα είναι δυνατόν να έχουμε ένα στατιστικά αποδεκτό πλαίσιο και μόνο μια κρατική δέσμευση μπορεί να δώσει αξιόπιστα αποτελέσματα, δεδομένης της έλλειψης ενδιαφέροντος των ιδιωτικών εταιριών λόγω της περιορισμένης αγοράς που αυτές οι ασθένειες δημιουργούν.
<P>
Για τους λόγους αυτούς είναι αναγκαία μια ευρωπαϊκή τράπεζα δεδομένων και είναι σημαντικό να προσαρμόσουμε τον προϋπολογισμό που προβλέπεται από την Επιτροπή. Συμμεριζόμαστε επιπλέον την πρόταση του εισηγητή και της Επιτροπής Περιβάλλοντος, Δημόσιας Υγείας και Προστασίας των Καταναλωτών να εμπλέξει τις οργανώσεις των ασθενών και των οικογενειών τους.

<SPEAKER ID=237 NAME="Τρακατέλλης">
Κυρία Πρόεδρε, το υπό συζήτηση πρόγραμμα δράσης για τις σπάνιες ασθένειες έρχεται να συμπληρώσει μια σειρά προσπαθειών που γίνονται για τη βελτίωση της δημόσιας υγείας στην Ευρωπαϊκή 'Ενωση.
<P>
Η περιοχή στην οποία εστιάζεται αυτό συνιστά από μόνη της ένα ιδιαίτερα σημαντικό χώρο για ανάληψη κοινοτικής δράσης. Αυτό όχι μόνο διότι δεν γνωρίζουμε τα ακριβή στοιχεία σχετικά με τον αριθμό των ατόμων που πάσχουν από σπάνιες ασθένειες αλλά, πολύ περισσότερο, διότι είναι ανύπαρκτα τα κατάλληλα μέσα, δηλαδή πόροι, δίκτυα και οργανώσεις για τον εντοπισμό, την παρακολούθηση και την αποτελεσματική αντιμετώπιση αυτών των νοσημάτων. Στόχοι του προγράμματος είναι πρώτον, η βελτίωση των στοιχείων, των πληροφοριών και των γνώσεων σχετικά με τις σπάνιες ασθένειες; δεύτερον, η ενίσχυση των ομάδων παροχής βοήθειας; τρίτον, η δημιουργία ομάδας ταχείας δράσης σε περίπτωση εμφάνισης περιστατικών σπάνιων ασθενειών κατά συρροή, όπως για παράδειγμα συνέβη με την ασθένεια Creutzfeldt-Jakob και τη νέα παραλλαγή της BSE CJD.
<P>
Το πρόγραμμα αφορά τις σπάνιες ασθένειες, δηλαδή αυτές με λιγότερα από πέντε κρούσματα ανά 10.000 άτομα. Επειδή οι ασθένειες αυτές απαιτούν συνδυασμένες προσπάθειες για την αντιμετώπισή τους, επιβάλλεται η προώθηση του υπό ψήφιση προγράμματος.
<P>
Οι σπάνιες ασθένειες αποτελούν μια ευαίσθητη κατηγορία διότι αφορούν η καθεμιά έναν ορισμένον αριθμό ατόμων και, λόγω των επιπτώσεων και των κοινωνικών συνεπειών που προκαλούν, δημιουργείται η ανάγκη για υποστήριξη δράσεων συνεργασίας με τους πάσχοντες και τις οικογένειές τους, καθώς και με τις οργανώσεις που δραστηριοποιούνται στον τομέα των νοσημάτων αυτών. Είναι ακόμα απαραίτητη η στήριξη μέτρων ενθάρρυνσης και προώθησης της ενημέρωσης των ιατρών και των επαγγελματιών των επιστημών υγείας, ώστε να βελτιωθεί η έγκαιρη διάγνωση, η αναγνώριση, η αρωγή και η πρόληψη των σπάνιων ασθενειών.
<P>
Απαραίτητο στοιχείο για τον συντονισμό των προσπαθειών αποτελεί η δημιουργία ενός δικτύου παρακολούθησης και ελέγχου των σπάνιων ασθενειών, το οποίο θα παρέχει πληροφόρηση και ενημέρωση στο κοινό, ενώ πρέπει να περιλαμβάνει τη δυνατότητα παροχής άμεσης βοήθειας. Για την επίτευξη των στόχων του προγράμματος θεωρούμε ότι ο προϋπολογισμός πρέπει να ορισθεί για την περίοδο 1999-2003 στα 14 εκατ. ECU και όχι, όπως προτάθηκε από το Συμβούλιο, στα 6, 5 εκατ. ECU.
<P>
Τελειώνοντας, κυρία Πρόεδρε, θα ήθελα να ζητήσω από την Ολομέλεια να υπερψηφισεί το πρόγραμμα αυτό, όπως διαμορφώθηκε στην Επιτροπή Περιβάλλοντος.

<SPEAKER ID=238 NAME="Flynn">
Κυρία Πρόεδρε, θα ήθελα να ευχαριστήσω το κ. Viceconte για τις προσπάθειές του, τον κ. Poggiolini που τον εκπροσωπεί απόψε και όλα τα μέλη της επιτροπής που βοήθησαν στην εκπόνηση της έκθεσης. Η προστιθέμενη αξία της δράσης της Ευρωπαϊκής Ένωσης είναι καταφανής στον εν λόγω τομέα. O χαμηλός επιπολασμός των ασθενειών αυτών και τα περιορισμένα μέσα επιστημονικής έρευνας για αυτές δεν ευνοούν την ταχεία πρόοδο στην διάγνωσή, την αγωγή και τη θεραπεία τους. Γενικά έχουν περιορισμένο αντίκτυπο στην κοινή γνώμη.
<P>
Ωστόσο, παραμένουν σημαντικές είτε από οικονομική άποψη είτε από άποψη ανθρώπινου παράγοντα και η παροχή αποτελεσματικού συμβουλευτικού και διαγνωστικού έργου στην παρέμβαση στην υγεία τείνει να είναι δυσανάλογα πιο δαπανηρή απ' ό, τι παρόμοιες παροχές για πιο κοινές παθήσεις. Συνεπώς, είναι απόλυτα συνετό τα κράτη μέλη να ενωθούν μέσω ενός κοινοτικού μηχανισμού που θα συντονίζει τις δράσεις, οι οποίες διαφορετικά θα πραγματοποιούνταν σε μεμονωμένη βάση. Εδώ ενσωματώνεται πλήρως το σημείο που έθιξε ο κ. Valverde Lσpez.
<P>
Η Επιτροπή πρότεινε πενταετή διάρκεια του προγράμματος με τρεις στόχους, δηλαδή, παροχή γνώσεων σχετικά με σπάνιες ασθένειες ειδικά για τους ασθενείς και τους συγγενείς τους, τους επαγγελματίες της υγείας και τους ερευνητές. Αυτό ακριβώς το σημείο έθιξε ο κ. Τρακατέλλης και υποστηρίζω την άποψή του. Είναι μία από τις κύριες ιδέες πίσω από τη δημιουργία του προγράμματος.
<P>
Επίσης, θέλουμε να ενθαρρύνουμε τη θέσπιση μέτρων προς ενίσχυση των οργανισμών εθελοντικής παροχής υπηρεσιών οι οποίοι ασχολούνται με τη στήριξη των ατόμων που προσβάλλονται άμεσα και έμμεσα από σπάνιες ασθένειες. Αυτό αντιστοιχεί ακριβώς σε αυτό που η κυρία Marinucci θεωρεί σημαντικό και συμφωνούμε. Έχουμε εφαρμόσει ένα αποτελεσματικό σύστημα παρακολούθησης προκειμένου να εξασφαλίσουμε την ταχεία αναγνώριση, αξιολόγηση και διαχείριση σπάνιων ασθενειών και ασθενειών κατά συρροή, καθότι και αυτές αποτελούν ένα σημαντικό θέμα.
<P>
Αυτό είναι συνεπές με τις δραστηριότητες που βρίσκονται σε εξέλιξη στη βιοϊατρική έρευνα, και με την πρόσφατη πρόταση για έκδοση κανονισμού σχετικά με τα ορφανά φαρμακευτικά προϊόντα που χρησιμοποιούνται για την αγωγή, την πρόληψη και τη διάγνωση αυτών των σπάνιων ασθενειών, ένας τομέας που υστερεί από άποψη εμπορικού κέρδους. Αυτήν την πρόταση την είδατε για πρώτη φορά πέρυσι το Μάρτιο στη διάρκεια της πρώτης ανάγνωσης. Τότε εγκρίνατε 28 τροπολογίες από τις οποίες 16 έγιναν εξ ολοκλήρου ή εν μέρει δεκτές από τη μεταγενέστερη τροποποιημένη πρόταση της Επιτροπής.
<P>
Από τότε το Συμβούλιο έχει εγκρίνει μία κοινή θέση σχετικά με το πρόγραμμα, η οποία αντανακλά πλήρως μόνο μερικές από τις τροπολογίες από την πρώτη ανάγνωση, αλλά η Επιτροπή έχει εκφράσει τις επιφυλάξεις της σχετικά με την κοινή θέση με συγκεκριμένη αναφορά στην επεξεργασία από το Συμβούλιο αυτών των τροπολογιών από την πρώτη ανάγνωση. Όσον αφορά τις 20 τροπολογίες που εξετάζουμε σήμερα, η Επιτροπή μπορεί να δεχθεί 11 είτε πλήρως - τουτέστιν τις τροπολογίες 3, 12 και 16 - ή, εν μέρει - τις τροπολογίες 1, 6, 7, 9, 11, 15, 17 και 19. Από τις υπόλοιπες εννέα τροπολογίες, οι 4, 8 και 13 δεν γίνονται δεκτές για νομικούς λόγους, οι 5 και 20 δεν γίνονται δεκτές για λόγους εσωτερικής συνέπειας, οι 2 και 10 θεωρούνται απαράδεκτα περιορισμένες, η 18 καλύπτεται αλλού και η 14 δεν γίνεται δεκτή για δημοσιονομικούς λόγους.
<P>
Θα επιμείνω λίγο στο σκεπτικό στο οποίο στηρίχθηκαν οι δύο βασικές τροπολογίες 14 (ο προϋπολογισμός) και 15 (η επιτροπή). Γνωρίζω ότι ο προϋπολογισμός είναι ένα θέμα στο οποίο το Κοινοβούλιο έχει ιδιαίτερη ευαισθησία. Η Επιτροπή Περιβάλλοντος, Δημόσιας Υγείας και Προστασίας των Καταναλωτών υπερψήφισε εκ νέου τον προϋπολογισμό ύψους 14 εκατ. ECU για τη χρονική περίοδο 1999-2003. Οι δημοσιονομικές προοπτικές σύμφωνα με τα σημερινά δεδομένα απλά δεν παρέχουν τα περιθώρια για ένα τέτοιο ύψος χρηματοδότησης.
<P>
Κάποια πρόοδος έχει σημειωθεί από την πρώτη ανάγνωση. Η κοινή θέση έχει καθορίσει έναν δημοσιονομικό φάκελο 6, 5 εκατ. ECU για τη διάρκεια πέντε ετών. Και αυτό δίδει στο πρόγραμμα τουλάχιστον ένα σαφές δημοσιονομικό πλαίσιο και ασφαλώς εκτείνεται πέραν του 1999. Συνεπώς η τροπολογία που αφορά την επιτροπή προγράμματος γίνεται εν μέρει αποδεκτή. Η Επιτροπή συμφωνεί με το Κοινοβούλιο όσον αφορά την προτίμηση για μία συμβουλευτική επιτροπή εν αντιθέσει με το Συμβούλιο που προτιμά μία μικτή συμβουλευτική-διαχειριστική επιτροπή. Το τελευταίο αυτό γεγονός συνιστά μέρος των επιφυλάξεων της Επιτροπής για την κοινή θέση.
<P>
Η αποκομισθείσα εμπειρία από την εφαρμογή του υφιστάμενου προγράμματος δείχνει ότι μία μικτή συμβουλευτική-διαχειριστική επιτροπή είναι ακατάλληλη και υπερβολική λαμβανομένης υπόψη ειδικά της περιορισμένης κατανομής του προϋπολογισμού. Εντούτοις, η Επιτροπή δεν μπορεί να δεχθεί ότι ένας από τους δύο αντιπροσώπους από κάθε κράτος μέλος πρέπει να αποσπασθεί από οργανισμούς εθελοντικής παροχής υπηρεσιών. Το λέμε αυτό από νομική άποψη, δεδομένου ότι δεν συνάδει με την απόφαση της επιτροπολογίας και θα μπορούσε να θίξει το δικαίωμα των κρατών μελών να διορίσουν την αντιπροσωπεία.
<P>
Τελειώνω εκφράζοντας την ελπίδα ότι το Κοινοβούλιο θα υπερψηφίσει το πρόγραμμα. Είναι κοινή η επιθυμία μας να αναληφθεί κοινοτική δράση για αυτόν τον παραμελημένο και συχνά ξεχασμένο τομέα αληθινού ανθρώπινου πόνου. Όσον αφορά το θέμα που έθιξε ο κ. Poggiolini, η κυρία Μarinucci και η κυρία Gonzalez Alvarez σχετικά με τη βάση δεδομένων, η διατύπωση της κοινής θέσης δεν αποκλείει την πιθανότητα δημιουργίας μίας ευρωπαϊκής βάσης δεδομένων για τις σπάνιες ασθένειες. Το πρόβλημα θα αντιμετωπιστεί και θα επιλυθεί στη διάρκεια της φάσης εκτέλεσης.

<SPEAKER ID=239 NAME="Πρόεδρος">
Ευχαριστώ, κύριε Επίτροπε, για την παρέμβασή σας και για τις απαντήσεις σας σε όλους τους συναδέλφους μας.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=11>
Κοινοτικές δραστηριότητες υπέρ των καταναλωτών
<SPEAKER ID=240 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0334/98) του κ. Whitehead, εξ ονόματος της Επιτροπής Περιβάλλοντος, Δημόσιας Υγείας και Προστασίας των Καταναλωτών, σχετικά με την πρόταση απόφασης του Ευρωπαϊκού Κοινοβουλίου και του Συμβουλίου για τη θέσπιση ενός γενικού πλαισίου για τις κοινοτικές δραστηριότητες υπέρ των καταναλωτών (COM(97)0684 - C4-0077/98-98/0028 (COD)).

<SPEAKER ID=241 NAME="Whitehead">
Κυρία Πρόεδρε, όλοι μας καλωσορίζουμε στην αίθουσα αυτή τον Επίτροπο κ. Μonti, που θα κλείσει αυτή την συζήτηση.
<P>
Όταν οι ιστορικοί θα αναθυμούνται το τέταρτο εκλεγμένο Κοινοβούλιο και τις σχέσεις του με την Επιτροπή, την περίοδο 1994-1999, νομίζω ότι θα βρουν ένα σημαντικό κεφάλαιο για την προστασία των καταναλωτών. Είναι ένα κεφάλαιο που θα αρχίζει με τη δημιουργία της ΓΔ ΧΧIV και την άφιξη της τρομερής κυρίας Bonino. Θα καλύπτει την ειδεχθή τραγωδία της κρίσης της ΣΕΒ, που λίγο έλειψε να κάνει το Κοινοβούλιο να αποδοκιμάσει με ψήφο δυσπιστίας την Επιτροπή σε θέματα δημόσιας υγείας και ασφάλειας. Θα καλύπτει την απάντηση του Προέδρου Santer τον Ιανουάριο του 1996 σε αυτήν την κρίση και τις επακόλουθες δεσμεύσεις που κατοχυρώθηκαν στη Συνθήκη του Αμστερνταμ. Θα χαρακτηρίζουν τη συγκεκριμένη περίοδο από τη θέσπιση μίας ασφαλούς νομικής βάσης που θα αποτελέσει το πλαίσιο προστασίας των καταναλωτών και μία αναγκαία περιχαράκωση σε έναν τομέα όπου, όπως όλοι γνωρίζουμε, η κοινή δράση θα ωφελήσει όλους τους πολίτες της Κοινότητας.
<P>
Θέλω να πω στον Επίτροπο κ. Monti ότι μία υγιής αντισταθμιστική δύναμη είναι κάτι που, περισσότερο από οτιδήποτε άλλο, θα δημιουργήσει μία ενιαία αγορά όχι μόνο αποτελεσματική αλλά μία αγορά - και μία κοινωνία - ενημερωμένη και υγιή.
<P>
Προτρέποντας στην έγκριση της έκθεσής μου θα πρέπει δεόντως να δηλώσω ότι δεν έχω ίδιο οικονομικό συμφέρον, ως εκλεγμένο μέλος του Συμβουλίου της Ένωσης Καταναλωτών της Μεγάλης Βρετανίας. Επιθυμώ επίσης να ευχαριστήσω μερικούς ένθερμους συμμάχους, μερικοί από τους οποίους βρίσκονται σήμερα εδώ στο Κοινοβούλιο: τον αντιπρόσωπο της δικής μας επιτροπής στην Επιτροπή Προϋπολογισμών, τον κ. Εisma, και ειδικότερα τον κ. Pimenta - χαίρομαι που τον βλέπω εδώ σήμερα. Ο κ. Pimenta μετακινείται μεταξύ των κομμάτων, αλλά η καρδιά του είναι πάντα στο σωστό μέρος, όπως είναι και στην αποψινή συζήτηση. Θα ήθελα ιδιαιτέρως να ευχαριστήσω τη βοηθό μου, για την οποία αυτή η έκθεση ήταν το αποκορύφωμα εξειδικευμένης εργασίας τεσσάρων ετών σε αυτόν τον τομέα. Είναι γι' αυτήν μία κατάλληλη εισαγωγή στη νέα της ζωή στην Επιτροπή.
<P>
Δεν έχουμε χρόνο να χάνουμε συζητώντας τις προτάσεις της Επιτροπής. Πρέπει το Κοινοβούλιο και το Συμβούλιο να τις κάνουν δεκτές μέχρι το τέλος αυτού του ημερολογιακού έτους. Ήδη πολλά έχουν διακυβευθεί από την έλλειψη μίας νομικής βάσης μετά την απόφαση του Ευρωπαϊκού Δικαστηρίου, περιλαμβανομένων των ειδικών μέτρων για την ασφάλεια των τροφίμων που ορθά ελήφθησαν μετά την καταστροφή της ΣΕΒ.
<P>
Όπως αναφέρει και η έκθεσή μου, στην προκειμένη περίπτωση έχουμε να κάνουμε με ένα τέταρτο μόνο του ενός εκατοστού των κοινοτικών δαπανών, το οποίο όμως, αντίθετα με ένα μεγάλο μέρος άλλων κοινοτικών δαπανών, ωφελεί άμεσα το σύνολο των 375 εκατομμυρίων πολιτών της Ένωσής μας.
<P>
Ενδέχεται να μου πείτε ότι δεν μπορώ να πάρω ως δεδομένη την κύρωση της Συνθήκης του Αμστερνταμ και συνεπώς του σχεδίου άρθρου αριθ. 153. Ίσως. Αλλά πιστεύω ότι θα ήταν μεγάλη ανευθυνότητα εκ μέρους αυτού του Κοινοβουλίου και των εταίρων του στην Ένωση να προσεγγίσουν τον προϋπολογισμό για τα επόμενα πέντε έτη χωρίς τουλάχιστον να αντιλαμβάνονται ότι αυτές οι ευθύνες θα περιέλθουν στο Συμβούλιο - η ουσία αυτού που συμφωνήθηκε στο Αμστερνταμ, ο συνυπολογισμός των συμφερόντων των καταναλωτών κατά τη διαμόρφωση του ευρέος φάσματος πολιτικών και δραστηριοτήτων, η παράταση της παρακολούθησης, η προαγωγή της ενημέρωσης και της εκπαίδευσης των καταναλωτών. Πράγματι, αυτά τα τελευταία στοιχεία αποτελούν τον πυρήνα των σημερινών ενεργειών της Επιτροπής, οι οποίες διεξάγονται σε συνεργασία με παλαιούς αλλά και νεοσύστατους ΜΚΟ καταναλωτών σε ολόκληρη την επικράτεια της Ένωσης. Η επικείμενη έλευση του ευρώ εντείνει την ανάγκη για μεγαλύτερη ευαισθητοποίηση των καταναλωτών.
<P>
Ένα κοινό σημείο ανάμεσα στη γνωμοδότηση του κ. Pimeinta και την έκθεσή μου είναι ότι τονίζουμε ότι η μεταφορά πόρων τους οποίους χρειάζεται μία Επιτροπή που χρειάζεται απεγνωσμένα κεφάλαια για να κάνει τα απαραίτητα θέτει σε κίνδυνο τον παραδοσιακό ρόλο της Επιτροπής, δηλαδή την υποστήριξη δραστηριοτήτων στα κράτη μέλη - ιδιαίτερα στα κράτη μέλη της Νότιας Ευρώπης όπου δεν έχουν αναπτυχθεί πάρα πολύ οι κινήσεις καταναλωτών.
<P>
Η ΣΕΒ έχει ήδη επιβαρύνει εξαιρετικά τη ΓΔ XXIV και την Επιτροπή στο σύνολό της δεδομένης της εκτεταμένης επιθεώρησης και των εκστρατειών ενημέρωσης που έπρεπε να δρομολογήσει. Πρέπει να επιβάλουμε τα ανάλογα μέσα για την επίτευξη αυτών των αγαθών σκοπών. Αλλιώς, αυτό το Κοινοβούλιο δεν είναι τίποτα άλλο παρά ένα άδειο σκάφος. Πρέπει να είμαστε σε θέση να πούμε τι είναι αναγκαίο να γίνει. Γι' αυτό το λόγο, στις τροπολογίες μου, προτείνω μία αύξηση για τα επόμενα πέντε χρόνια, προκειμένου να προληφθεί μία πραγματική επιδείνωση στην υπόθεση της προστασίας των καταναλωτών. Αυτό το ποσό θα είναι 130 εκατ. Εcu σε διάρκεια πέντε ετών εν αντιθέσει με 114 εκατ.Εcu από το 1999 και μετά, όπως ορίζεται στις αρχικές προτάσεις. Το εν λόγω ποσό δεν προορίζεται για κάποια μεγαλειώδη αύξηση των δαπανών ή το χτίσιμο αυτοκρατορίας, αλλά απλώς για τη διατήρηση της κατ' επανάληψη αποδεδειγμένης στήριξης της Επιτροπής προς τα κινήματα καταναλωτών και για τις νέες ευθύνες στην προστασία της υγείας, την παρακολούθηση επικίνδυνων υλικών και προϊόντων, την ενημέρωση σχετικά με το ευρώ και την πρόσβαση στη δικαιοσύνη.
<P>
Ιδιαιτέρως συνιστώ στο Κοινοβούλιο την τροπολογία αριθ. 16 που υπέβαλε η Επιτροπή Περιβάλλοντος, Δημόσιας Υγείας και Προστασίας των Καταναλωτών, η οποία πρόσθεσε τη διάταξη ότι η πρόσβαση στη δικαιοσύνη για τους πολίτες της Ευρώπης είναι μία απαραίτητη ρύθμιση η οποία δεν ελήφθη επαρκώς υπόψη στις αρχικές προτάσεις που μας διαβίβασε η Επιτροπή. Έχω λόγους να πιστεύω ότι το Συμβούλιο θα αποδεχθεί κάποια τροπολογία αυτής της τάξης. Προσβλέπουμε στις προτάσεις τους, ενδεχομένως την επόμενη εβδομάδα.
<P>
Ελπίζω ότι το Συμβούλιο μπορεί επίσης να δεχθεί την άποψη που υποστηρίζει έντονα το Κοινοβούλιο ότι ένας αρχικός προϋπολογισμός ύψους 24 εκατ.Εcu το 1999, που θα φθάνει τις αναλογίες που περιλαμβάνει η Ατζέντα 2000, θα παραγάγει έναν δημοσιονομικό πακέτο για τη θέσπιση νομικής βάσης που θα κυμαίνεται μεταξύ 120 και 130 εκατ.Εcu.
<P>
Εδώ δεν πρόκειται για ένα ζήτημα ατέρμονης αύξησης. Είπα στην έκθεσή μου ότι υπάρχουν στοιχεία εντός του τρέχοντος ισολογισμού για τον καταναλωτή, όπως η χρηματοδότηση του EHLASS, που πραγματικά δεν θα έπρεπε να υπάρχουν. Ανήκουν σε άλλο τμήμα του κοινοτικού προϋπολογισμού. Εάν μεταφέρονταν σε αυτό, στις πιστώσεις για τους «καταναλωτές» θα εξοικονομούνταν άνω των 7 εκατ.Εcu κατά τη διάρκεια της πενταετούς περιόδου.
<P>
Η βρετανική Προεδρία ενήργησε γοργά για να άρει τα εμπόδια που δημιούργησε η απόφαση του Ευρωπαϊκού Δικαστηρίου η οποία επιδιώκεται, σε συνεργασία με τα άλλα κράτη μέλη. Θα ήθελα να επαινέσω την αυστριακή Προεδρία, η οποία επέδειξε αξιοσημείωτη σπουδή στην καθιέρωση μίας βιώσιμης και επαρκούς νομικής βάσης. Αξίζουν τους χαιρετισμούς μας γι' αυτό.
<P>
Θα ήθελα να πω όχι μόνον στον Επίτροπο κ. Μοnti, αλλά και στα κράτη μέλη και το Συμβούλιο - σε όλους τους, αλλά και στους δικούς μου: μην προδώστε τους καταναλωτές και τους πολίτες της Ευρώπης. Αφήστε να περάσει αυτή η μετριοπαθής πρόταση. Πάνω απ' όλα, μην διατείνεστε ότι είσαστε πρωταθλητές στην προστασία των καταναλωτών, με γυαλιστερά φυλλάδια και κραυγαλέα δημόσια παρουσία, εκτός και αν έχετε την πολιτική τόλμη να στηρίξετε κατ' ιδίαν αυτά που επιδοκιμάζετε δημοσίως. Η μόνη ενιαία αγορά που αξίζει να έχουμε είναι αυτή μέσα στην οποία μπορούμε όλοι μας να έχουμε επαρκή ενημέρωση στην οποία θα βασίζουμε τις επιλογές μας σχετικά με το τι αγοράζουμε, τι τρώμε και πώς ζούμε.
<P>
Αυτή η έκθεση σκοπό έχει να μας πάει ένα μικρό βήμα πιο κοντά σε αυτή την κατεύθυνση.

<SPEAKER ID=242 NAME="Pimenta">
Κυρία Πρόεδρε, θα ήθελα πρώτα απ' όλα να συγχαρώ τον κ. Philipp Whitehead, όχι μόνον ως εισηγητή αλλά επίσης και ως πρόεδρο της διαπαραταξιακής ομάδας για την προστασία των καταναλωτών. Η εργασία που έφερε σε πέρας υπήρξε αξιόλογη, και η έκθεσή του, την οποία εγκρίνω εξ ολοκλήρου, το αναδεικνύει σαφέστατα.
<P>
Ήταν πράγματι αναγκαία η σύνταξη της παρούσας έκθεσης. Είναι αναγκαία η θέσπιση μιας νομικής βάσης και το γεγονός ότι η Επιτροπή υποβάλλει ανάλογη πρόταση είναι θετικό. Ωστόσο, υπάρχουν σημεία που χρήζουν βελτίωσης. Και συγκεκριμένα: η πρόσβαση στη δικαιοσύνη, που αναφέρθηκε από τον συνάδελφό μου Philipp Whitehead. Οι τροπολογίες αριθ. 16 και 33 έχουν θεμελιώδη σημασία. Την εποχή που είχα αντίστοιχες αρμοδιότητες στην Πορτογαλία, διαπίστωσα πως η πρόσβαση στη δικαιοσύνη αποτελεί ένα από τα νευραλγικά ζητήματα της υπόθεσης της προστασίας των καταναλωτών. Και αναφέρομαι κυρίως σε μια γρήγορη και αποτελεσματική πρόσβαση στη δικαιοσύνη.
<P>
Δεύτερον: με τι τρόπο θα εξαλειφθεί η κρίση εμπιστοσύνης των Ευρωπαίων καταναλωτών έναντι των ευρωπαϊκών θεσμικών οργάνων, και ιδίως έναντι του Συμβουλίου και της Επιτροπής, που προκλήθηκε από την κρίση των τρελών αγελάδων, περισσότερο γνωστή ως ΣΕΒ; Οι τροπολογίες αριθ. 4, 6 και 22 προσδοκούν να συμβάλουν στην εξεύρεση μιας λύσης γι' αυτό το πρόβλημα.
<P>
Τρίτον: σχετικά με την ανεπάρκεια της πρότασης της Επιτροπής όσον αφορά τις επιπτώσεις του ευρώ και της πραγματικής ενοποίησης των αγορών, ιδίως σε επίπεδο παροχής χρηματοπιστωτικών υπηρεσιών. Ήδη σήμερα διαθέτουμε μεγάλη πείρα, όσον αφορά τα πολυάριθμα περιστατικά συμβολαίων όπου οι καταναλωτές έπεσαν θύματα παραπλανητικής διαφήμισης ή εσφαλμένων συμβατικών όρων. Υποστηρίζω τις τροπολογίες αριθ. 24 και 26.
<P>
Τέταρτον: αναφορικά με την έμπρακτη προώθηση της ευρωπαϊκής νομοθεσίας και την ορθή εφαρμογή της σε επίπεδο κρατών μελών. Είναι απαραίτητο να κάνουμε θετικά βήματα και να βελτιώσουμε αυτό που συμβαίνει, όμως η πρόταση της Επιτροπής παρουσιάζει ελλείψεις.
<P>
Πέμπτον: σχετικά με την εγγύηση για αναθεώρηση του παρόντος προγράμματος δράσης μετά την κύρωση της Συνθήκης του Αμστερνταμ (τροπολογία αριθ. 21). Έχει ουσιαστική σημασία να υποβάλει η Επιτροπή πρόταση για αναθεώρηση μετά την κύρωση.
<P>
Τέλος, αναφορικά με την αναγνώριση του ζωτικού ρόλου των μη κυβερνητικών οργανώσεων και την αποσαφήνιση των κανόνων που διέπουν την ενίσχυσή τους ή τις συμβάσεις που κατακυρώνονται σε αυτές (τροπολογίες αριθ. 17 έως 20).
<P>
Τελειώνοντας, θα ήθελα να δηλώσω ότι συμμερίζομαι τις σκέψεις του εισηγητή σχετικά με τον προϋπολογισμό. Φρονώ ότι το δημοσιονομικό πλαίσιο που υποβάλλει η Επιτροπή για την υλοποίηση ενός τόσο φιλόδοξου προγράμματος δεν είναι το κατάλληλο και επομένως, όσον αφορά αυτό το θέμα και στο πλαίσιο της Ατζέντας 2000 και της εκπόνησης των πολιτικών της μέχρι το 2006, η Επιτροπή θα πρέπει υποχρεωτικά να το επανεξετάσει εάν πράγματι επιθυμεί μια πολιτική προς όφελος των καταναλωτών, μια πολιτική που θα υποστηρίζεται από 320 εκατομμύρια άτομα που χρήζουν στήριξης και που, με τον τρόπο αυτό, θα υποστηρίξουν με τη σειρά τους την ευρωπαϊκή οικοδόμηση.

<SPEAKER ID=243 LANGUAGE="IT" NAME="Baldi">
Κυρία Πρόεδρε, κύριε Επίτροπε, αξιότιμοι συνάδελφοι, θεωρώ θεμελιώδους σημασίας την υλοποίηση μιας σωστής πολιτικής προστασίας του καταναλωτή. Σίγουρα, οι καταναλωτές έχουν λόγους να νοιώθουν αμηχανία μπροστά στην αναστολή των χρηματοδοτήσεων, όπως ζητήθηκε από την πρόσφατη απόφαση του Δικαστηρίου, και σίγουρα τα προγράμματα που προορίζονται να ενισχύσουν τις οργανώσεις των καταναλωτών στην Ισπανία, στην Ιταλία, στην Πορτογαλία, στην Ελλάδα και στη Δημοκρατία της Ιρλανδίας θα έχαναν μέρος της αποτελεσματικότητάς τους σε περίπτωση που η πρόσφατη απόφαση του Δικαστηρίου συνέχιζε να αμφισβητεί έναν ορισμένο αριθμό κατηγοριών διακριτικών δαπανών.
<P>
Το άρθρο 129Α της Συνθήκης του Μάαστριχτ και το συνεπακόλουθο άρθρο 153 της Συνθήκης του Αμστερνταμ ορίζουν ορισμένες δράσεις που όμως δεν είναι αρκετές εάν δεν αξιοποιηθεί και καθοριστεί ένα πρόγραμμα πρωταρχικών παρεμβάσεων για την υλοποίηση του παρόντος γενικού πλαισίου, και τελικά με το παρόν γενικό πλαίσιο είναι δυνατόν να έχουμε μια νομική βάση για την ενίσχυση δράσεων που είναι για το συμφέρον των καταναλωτών και που επιτρέπει έτσι να έχουμε στην διάθεσή μας ένα δημοσιονομικό κονδύλι ίσο με 114 εκατομμύρια Ecu για τα επόμενα πέντε χρόνια.
<P>
Οι πιθανές δράσεις, με αυτήν την οικονομική στήριξη, διαρθρώνονται σε τέσσερις δραστηριότητες, ενδεικτικές για τομείς, όπως: υγεία και ασφάλεια των καταναλωτών, προστασία των οικονομικών συμφερόντων των καταναλωτών για προϊόντα και υπηρεσίες, εκπαίδευση και ευαισθητοποίηση των καταναλωτών, προώθηση και εκπροσώπευση των συμφερόντων των καταναλωτών. Είναι σημαντικό όμως να στηρίξουμε και τις επιστημονικές επιτροπές και τον πειραματισμό για να πραγματοποιήσουμε αυτήν την σωστή και αναγκαία εκστρατεία πληροφόρησης και να προωθήσουμε την πρόσβαση και την συμμετοχή των ίδιων των καταναλωτών.
<P>
Ξεχνάμε πολύ συχνά ότι η πενταετία 1992-2003 θα αποτελέσει μια ιδιαίτερα σημαντική και δύσκολη περίοδο για τον καταναλωτή, που θα πρέπει να αντιμετωπίσει προκλήσεις όπως η έλευση του ενιαίου νομίσματος, η συνεχής ανάπτυξη της κοινωνίας των πληροφοριών, η διεύρυνση προς τις υποψήφιες για ένταξη στην Ευρωπαϊκή Ένωση χώρες, η ενημέρωση σχετικά με την ασφάλεια και την ποιότητα των τροφίμων.
<P>
Εν κατακλείδι, θα είναι αναγκαίο να προσφέρουμε στον καταναλωτή κατάλληλα μέσα που θα του επιτρέψουν να αξιολογήσει τους κινδύνους και να προσφύγει στην δικαιοσύνη, εάν είναι αναγκαίο, επισπεύδοντας κατ'αυτόν τον τρόπο τις επιθεωρήσεις και τους ελέγχους που είναι αναγκαίοι.

<SPEAKER ID=244 LANGUAGE="EN" NAME="Paisley">
Κυρία Πρόεδρε, η μεγαλύτερη προστασία των καταναλωτών είναι επιτακτική για τους απλούς πολίτες. Υποστηρίζω τη σύσταση αυτής της έκθεσης για 15 % αύξηση των δαπανών για την προστασία του καταναλωτή την περίοδο 1999-2003. Ο όγκος του έργου που πρέπει να επιτελεσθεί με τους πόρους του προϋπολογισμού είναι τεράστιος καθώς ποικίλει μεταξύ επιστημονικής έρευνας και γενικότερων ερευνών προκειμένου να εξασφαλιστεί ότι θα υπάρχει δυνατότητα επαρκούς δικαστικής ικανοποίησης όταν αυτή είναι απαραίτητη.
<P>
Δεδομένου ότι οι καταναλωτές δαπανούν δισεκατομμύρια λίρες ετησίως σε μία τεράστια σειρά προϊόντων και υπηρεσιών, τα 130 εκατ.Εcu που επιζητεί αυτή η έκθεση είναι ένα πολύ μικρό ποσό σε σχετικούς όρους. Πολλοί άνθρωποι στο Ηνωμένο Βασίλειο εκφράζουν μεγάλη ανησυχία για το τι θα συμβεί στους καταναλωτές όταν φθάσει το ευρώ. Θα είναι κάτι σαν την αλλαγή σε δεκαδικό σύστημα - "ξεπουπούλιασμα»;
<P>
Η διεθνής συνεργασία μεταξύ των διαφόρων ομάδων καταναλωτικών συμφερόντων είναι επίσης σημαντική δεδομένης της παγκόσμιας αγοράς που λειτουργεί σήμερα σχεδόν σε όλους τους τομείς.
<P>
Τέλος, αυτό το Κοινοβούλιο έχει καθήκον να εξασφαλίσει ότι οι καταναλωτές ενημερώνονται, εκπαιδεύονται και προστατεύονται κατάλληλα. Η υλοποίηση αυτής της έκθεσης θα βοηθήσει στην επίτευξη αυτού του σκοπού και συγχαίρω τον κ. Whitehead που την συνέταξε.

<SPEAKER ID=245 LANGUAGE="DE" NAME="Breyer">
Κυρία Πρόεδρε, εμείς ως Ομάδα των Πρασίνων είχαμε ανησυχήσει πολύ με την απόφαση του Δικαστηρίου να παγώσει τη θέση του προϋπολογισμού για τις δραστηριότητες υπέρ των καταναλωτών. Δικό μας αίτημα ήταν να επεκταθούν οι δραστηριότητες και να διατεθούν περισσότεροι πόροι. Αυτό είναι για μας το αποφασιστικής σημασίας σημείο.
<P>
Υποστηρίζουμε την πρόταση της Επιτροπής. Ωστόσο, έχει για μας μεγάλη σημασία να μην διατεθούν πόροι μόνο στις παραδοσιακές οργανώσεις των καταναλωτών, αλλά και στις ΜΚΟ. Υπενθυμίζω ότι π.χ. στη Γερμανία δίνονται πολλά χρήματα για τη διαφήμιση «Κρέας είναι ένα κομμάτι δύναμης για τη ζωή!». Στην περίπτωση αυτή πρόκειται για επιχειρήσεις μάρκετινγκ, και δεν πρέπει να υπάρξει σύγχυση με τις οργανώσεις των καταναλωτών. Σκοπός είναι λοιπόν να ενισχυθούν πραγματικά οι οργανώσεις των καταναλωτών και αυτό σημαίνει ότι από τη συγκεκριμένη θέση του Προϋπολογισμού θα πρέπει να χρηματοδοτούνται και κριτικές οργανώσεις προστασίας των καταναλωτών. Επίσης, δεν πρέπει να φτάσουμε στο σημείο να αφαιρούνται π.χ. πόροι από το πρόγραμμα δράσης για τις ασθένειες που οφείλονται στο περιβάλλον και από τον τομέα προστασίας των καταναλωτών.
<P>
Για μας έχει λοιπόν μεγάλη σημασία να μπορέσουν να διοχετευθούν οι συγκεκριμένοι πόροι και στις κριτικές οργανώσεις προστασίας καταναλωτών. Τα χρήματα πρέπει να χρησιμοποιηθούν πραγματικά για τη διαφώτιση των καταναλωτών και όχι για το μάρκετιγκ ορισμένων προϊόντων στην αγορά της Ευρωπαϊκής Ένωσης και να αποβαίνουν έτσι προς όφελος της βιομηχανίας. Οι καταναλωτές χρειάζονται τους πόρους, γιατί έχουν μεγάλη ανάγκη για διαφώτιση.

<SPEAKER ID=246 LANGUAGE="NL" NAME="Blokland">
Κυρία Πρόεδρε, θυμάμαι ακόμα την έκθεση για τις προτεραιότητές μας στην πολιτική για την προστασία του καταναλωτή από το 1996 μέχρι το 1998. Ο εισηγητής καλούσε τότε την Ευρωπαϊκή Επιτροπή να μην κάνει βιαστικά βήματα. Ωστόσο, τώρα κάτι τέτοιο κάνει ο ίδιος αυτός εισηγητής. Δεν ζητά μόνον αύξηση των χρηματοδοτικών πόρων, αλλά και διεύρυνση του αριθμού των πολιτικών πεδίων, στα οποία πραγματοποιούνται δραστηριότητες για την προστασία του καταναλωτή. Θεωρώ ότι το έγγραφο της Ευρωπαϊκής Επιτροπής λαμβάνει ποσοτικά καλύτερα υπόψη τις περιορισμένες δυνατότητες της πολιτικής για την προστασία του καταναλωτή σε ευρωπαϊκό επίπεδο.
<P>
Η πρόταση να διευρυνθούν οι δραστηριότητες για την προστασία του καταναλωτή καλύπτοντας όλα τα πολιτικά πεδία δεν μου φαίνεται ρεαλιστική. Η επιλογή της Ευρωπαϊκής Επιτροπής για τους τομείς των μεταφορών και της δημόσιας υγείας είναι σωστή, διότι βασίζεται στην πείρα των προηγουμένων ετών και συνδέεται με το πρόγραμμα δράσης για τα επόμενα χρόνια.
<P>
Η πρόταση που κάνει ο εισηγητής για αύξηση των πόρων από 114 σε 130 εκατ.Εcu, τροπολογία 14, είναι σίγουρα πολύ περιορισμένη για να μπορέσει να καλύψει όλους τους τομείς. Κυρίως θα πρέπει να υπάρξουν κάποια περιθώρια για απροσδόκητα προβλήματα για τους καταναλωτές. Μέρος αυτών των περιθωρίων θα πρέπει να διατεθεί για τον εντοπισμό και την προάσπιση των συμφερόντων των καταναλωτών κατά την εισαγωγή του ευρώ. Σ·αυτά τα πλαίσια συμφωνώ με τον εισηγητή. Η υποστήριξη των συμφερόντων αυτών μπορεί να πραγματοποιηθεί μέσω της υποστήριξης των πρωτοβουλιών των εθνικών οργανώσεων καταναλωτών στον τομέα αυτόν.
<P>
Και έρχομαι τώρα στο τελευταίο ζήτημα που είχα να θίξω. Εκτιμώ την αλλαγή που παρατηρείται στην πολιτική για την προστασία των καταναλωτών μέσω του καθορισμού αυτού του γενικού πλαισίου. Δεν συζητούμε πλέον τον καθορισμό σειράς νομικών ρυθμίσεων, αλλά την ουσιαστική ενίσχυση της θέσης των καταναλωτών. Η προστασία των καταναλωτών, ως γνωστόν, αρχίζει από τους ίδιους τους καταναλωτές. Μία ισχυρή αντιπροσώπευση των καταναλωτών βελτιώνει τη λειτουργία της αγοράς, ενώ οι νομικές ρυθμίσεις μάλλον τη διαταράσσουν.
<P>
Συνοψίζοντας, θα ήθελα να τονίσω ότι δεν θα πρέπει να δίνουμε βάρος στην ποσότητα αλλά στην ποιότητα των δραστηριοτήτων υπέρ των καταναλωτών.

<SPEAKER ID=247 LANGUAGE="SV" NAME="Virgin">
Κυρία Πρόδρε, η έκθεση Whitehead αφορά την προστασία των ευρωπαίων καταναλωτών όταν θα κυκλοφορήσει το ευρώ και τον χειρισμό από την Ένωση της ανησυχίας που υπάρχει αναφορικά με την ασφάλεια και την ποιότητα των τροφίμων. Θεωρώ ότι η έκθεση είναι καλή και θίγει σημαντικά θέματα.
<P>
Πιστεύω ότι η κρίση της ΣΕΒ μας δίδαξε ότι πρέπει να εργαζόμαστε σύμφωνα με την αρχή της πρόληψης όταν πρόκειται για τρόφιμα, δηλ. να λαμβάνονται μέτρα ακόμη και όταν υπάρχουν υποψίες μόνο ότι το φαγητό μας μπορεί να επηρρεάσει ανθρώπους. Τώρα θα έπρεπε να δημιουργήσουμε τώρα κανόνες για να μειωθεί η χρήση των αντιοβιοτικών στην εκτροφή των ζώων. Πιστεύω ότι κανόνες σταθεροί και στέρεοι, όπως και η σήμανση που παρέχει καλή πληροφόρηση στον καταναλωτή, δημιουργούν εμπιστοσύνη στους καταναλωτές. Όμως, είμαι κατ' αρχήν αντίθετος στην προτεινόμενη από τον εισηγητή αύξηση του πλαισίου του προϋπολογισμού από τα 114 εκατομμύρια ecu, για μία πενταετία, στα 130 εκατομμύρια ecu. Έχω εμπιστοσύνη ότι η Επιτροπή έκανε τις απαραίτητες και ορθές εκτιμήσεις σ' αυτήν την περίπτωση. Εκτός αυτού, πιστεύω ότι σ' αυτόν τον τομέα η λήψη μέτρων άλλου είδους είναι εξίσου αποτελεσματική όσο και η αύξηση των κονδυλίων του προϋπολογισμού σε κεντρικό επίπεδο.
<P>
Διαβλέπω ότι το να αποφασίζουν ενίοτε οι πολιτικοί για τη λήψη μέτρων που δεν είναι απολύτως απαραίτητα ενέχει κινδύνους. Δεν πιστεύω ότι εμείς οι πολιτικοί πρέπει να υποτιμούμε την κοινωνία των πολιτών. Οι ίδιοι οι καταναλωτές έχουν μεγάλη ευθύνη και υπάρχει κίνδυνος να λέμε διαρκώς εμείς οι πολιτικοί ότι θα λύσουμε τα προβλήματά τους, και τότε μπορεί, μακροπρόθεσμα, να εφησυχαστούν οι καταναλωτές σε μία ψεύτικη ασφάλεια.
<P>
Φυσικά, πρέπει να θέσουμε αυστηρές προϋποθέσεις όσον αφορά την ασφάλεια, αλλά, να αφήσουμε τους καταναλωτές, με την ισχύ που έχουν, η οποία είναι πλέον μεγάλη, να λάβουν τις απαραίτητες αποφάσεις και αυτό θα έχει ως αποτέλεσμα να δώσουν οι παραγωγοί περισσότερη προσοχή στα αιτήματα των καταναλωτών.

<SPEAKER ID=248 LANGUAGE="DA" NAME="Sandbζk">
Κυρία Πρόεδρε, πρέπει να υπερασπιστούμε τους καταναλωτές όχι μόνο επειδή ορισμένοι θεωρούν ότι το Ευρωπαϊκό Κοινοβούλιο δεν έχει αρκετή εμπιστοσύνη στον εαυτό του, αλλά επειδή είναι ανάγκη να εστιάσουμε την προσοχή μας στα συμφέροντα των καταναλωτών. Η Επιτροπή αναφέρει ως αιτιολόγηση της νομοθετικής πρότασης ότι το συγκεκριμένο γενικό πλαίσιο θα συμβάλει στο να λαμβάνονται σε μεγαλύτερο βαθμό υπόψη τα συμφέροντα των καταναλωτών στο πλαίσιο των άλλων κοινοτικών πολιτικών και δράσεων. Με εκπλήσσει το γεγονός ότι η Επιτροπή στη συνέχεια αναφέρει μόνο τη δημόσια υγεία, την έρευνα και τις μεταφορές ως παραδείγματα και δεν αναφέρει, λόγου χάρη, την ενσωμάτωση των συμφερόντων των καταναλωτών στην αγροτική πολιτική, στον ανταγωνισμό, τις δημοσιονομικές υπηρεσίες, κυρίως δε όμως στην πολιτική τροφίμων της ΕΕ.
<P>
Εξάλλου θεωρώ ότι είναι άκρως απογοητευτικό ότι η πρόταση της Επιτροπής καθορίζει κατά κανόνα τις χρηματοοικονομικές ενισχύσεις στο 50 %. Ο κανόνας αυτός καθιστά αδύνατο για πολλές μικρότερες οργανώσεις προστασίας του καταναλωτή να συμμετάσχουν στο πρόγραμμα, διότι πολύ απλά αδυνατούν να πληρώσουν τα υπόλοιπα χρήματα από μόνες τους. Αλλά και οι οργανώσεις προστασίας του καταναλωτή στις μικρές χώρες, όπως για παράδειγμα το Συμβούλιο Καταναλωτών της Δανίας, αντιμετωπίζουν προβλήματα με αυτή τη μορφή χρηματοδότησης. Η ΕΕ οφείλει να ασχοληθεί με την πολιτική καταναλωτών με τρόπο που από καθαρά οικονομική άποψη θα επιτρέπει και στις μικρότερες οργανώσεις προστασίας του καταναλωτή να συμμετέχουν στα προγράμματα. Οι οργανώσεις έχουν δεσμεύσει τους δικούς τους πόρους σε μισθοδοσίες και άλλες διοικητικές θέσεις. Πρέπει δε να ενθυμούμαστε ότι είναι συνήθως η ΕΕ αυτή που θέλει να ξεκινήσει διάφορες καμπάνιες και όχι οι οργανώσεις προστασίας του καταναλωτή και ότι στο πλαίσιο αυτό η ΕΕ έχει ανάγκη οργανώσεις προστασίας του καταναλωτή τις οποίες μπορεί να εμπιστευτεί, όπως λόγου χάρη το δανικό Συμβούλιο Καταναλωτών, προκειμένου να υλοποιήσει τις εν λόγω καμπάνιες. Ως εκ τούτου, δεν είναι λογικό να ζητείται από τις οργανώσεις καταναλωτών να καλύπτουν έως και το 50 %, ειδικά όταν οι καμπάνιες αποτελούν προτεραιότητα της ΕΕ, αλλά δεν είναι απαραίτητα και προτεραιότητα των οργανώσεων προστασίας του καταναλωτή.
<P>
Πρέπει να ντρεπόμαστε που το διοικητικό τμήμα των κοινοτικών καμπανιών για τους καταναλωτές είναι συχνά τόσο χαώδες που απαιτεί ιώβεια υπομονή από την πλευρά των οργανώσεων και των συνεργατών τους προκειμένου να συμμετάσχουν στα εν λόγω κοινοτικά προγράμματα. Τείνουμε επίσης να ξεχνάμε ότι οι καμπάνιες τις ΕΕ απολαμβάνουν την αξιοπιστία και την εμπιστοσύνη των οργανώσεων προστασίας του καταναλωτή, αλλά ότι η ΕΕ επί του παρόντος πληρώνει μισοτιμής για τούτη την αξιοπιστία.
<P>
Κλείνοντας, θα ήθελα να ευχαριστήσω τον Phillip Whitehead, διότι ακόμη μια φορά - ως συνήθως - με τρόπο πραγματικά εξαίσιο στάθηκε με την έκθεσή του στο πλευρό των καταναλωτών και των συμφερόντων τους.

<SPEAKER ID=249 LANGUAGE="IT" NAME="Garosci">
Κυρία Πρόεδρε, είμαι ιδιαίτερα ευχαριστημένος που είναι ο Επίτροπος Monti αυτός που μας ακούει απόψε, ο οποίος, όπως γνωρίζουμε, είναι υπεύθυνος για την ενιαία αγορά, για την εσωτερική αγορά, όπως είναι πιο ευχάριστο να την ονομάζουμε δεδομένου ότι απευθυνόμαστε στους καταναλωτές. Αυτή η ενιαία αγορά, που επεκτείνεται σε 370 εκατομμύρια πολίτες υπό την ιδιότητά τους ως καταναλωτές, πρέπει να λάβει από εμάς, απ'όλα τα κοινοτικά όργανα, μια απάντηση που θα ανταποκρίνεται όλο και περισσότερο στις απαιτήσεις τους, καθώς και στην κατεύθυνση των αλλαγών προς την οποία οδεύει η καταναλωτική κοινωνία.
<P>
Είμαστε εξαιρετικά σύμφωνοι με τα αιτήματα για οικονομική ανάπτυξη, που εκφράστηκαν από τον εισηγητή και τα οποία στηρίχτηκαν έντονα από τον συνάδελφο κ. Pimenta: αυτές οι βελτιώσεις, είναι απλά, η αναγνώριση της νέας κατάστασης στην οποία βρίσκεται ο καταναλωτής. Είναι η αναγνώριση μιας κατάστασης που πρέπει να μπει στην φάση της συγκεκριμένης εφαρμογής καθημερινά σε κάθε δημόσια ή ιδιωτική δραστηριότητα. Ο καταναλωτής πρώτα απ' όλα! Ας τον ονομάζουμε πελάτη χρήστη, ή όπως θέλουμε, παραμένει όμως ο βασιλιάς: ο καταναλωτής ως στόχος της εξέλιξης μιας αγοράς που ζητά, στον δημόσιο και στον ιδιωτικό τομέα, συνεχώς καινούργια ή ανανεωμένα προϊόντα και που ζητά όλο και πιο απλές συσκευασίες, λιγότερο επικίνδυνες, ζητά περισσότερες πληροφορίες σχετικά με αυτό που καταναλώνει, ζητά πιο σαφείς ετικέτες, ζητά φιλικά προς το περιβάλλον και όλο και λιγότερο ρυπογόνα υλικά και, τέλος, ζητά εκσυγχρονισμό και αποτελεσματικότητα στις υπηρεσίες. Κατά συνέπεια ζητά συνολικά, εάν θέλουμε, περισσότερες βεβαιότητες. Είναι ένας καταναλωτής που κινείται περισσότερο, που θέλει να αναπτύξει την κουλτούρα του και επιθυμεί να χρησιμοποιεί καλύτερα τον χρόνο του. Οι γιοί πιθανόν να κάνουν ένα επάγγελμα διαφορετικό από αυτό των πατέρων τους και ίσως και σε χώρα διαφορετική από την δική τους, όπως και να έχει όμως θα ακολουθήσουν ένα σενάριο που δεν θα είναι πλέον μόνο εθνικό, αλλά τουλάχιστον κοινοτικό, άθροισμα των χωρών της Ευρωπαϊκής Ένωσης.
<P>
Μέσα στα πλαίσια αυτού του σεναρίου η μεγάλη καινοτομία είναι η έλευση του ευρώ. Η 1η Ιανουαρίου 1999 είναι η πρώτη μέρα του ευρώ, του νέου ενιαίου νομίσματος που θα αλλάξει εντελώς τον τρόπο αγοράς και το είδος των καταναλωτών. Έχουμε το καθήκον να πληροφορήσουμε λεπτομερώς τον καταναλωτή για την έλευση του ενιαίου νομίσματος, να καταρτίσουμε τις επιχειρήσεις, από την μια πλευρά, και να πληροφορήσουμε τους πολίτες από την άλλη. Χτες μάλιστα, κατά την συζήτηση για το ευρώ, ζήτησα την αναβολή για ένα χρόνο της έκδοσης του χαρτονομίσματος των 500 ευρώ, ακριβώς γιατί θα μπορούσε να δημιουργήσει, στο εσωτερικό του νέου νομισματικού συστήματος, έντονες δυσκολίες για τους καταναλωτές. Σε αυτούς στρέφονται όλες οι καθημερινές μας προσπάθειες.

<SPEAKER ID=250 NAME="Monti">
Κυρία Πρόεδρε, κατά την διάρκεια αυτής της δεκαετίας, η Ευρωπαϊκή Ένωση ενίσχυσε σημαντικά την πολιτική της που αφορά τους καταναλωτές ενόψη κυρίως της έναρξης ισχύος της Συνθήκης για την Ένωση. Νέες εξελίξεις σε θέματα πολιτικής καταναλωτών και προστασίας της υγείας τους προβλέπονται στην Συνθήκη του Αμστερνταμ. Είμαι απολύτως σύμφωνος με όλους τους παρεμβαίνοντες απόψε οι οποίοι υπογράμμισαν, αν και με διαφορετικά λόγια ο καθένας, ότι ο καταναλωτής είναι η κεντρική φιγούρα της ενιαίας ευρωπαϊκής αγοράς.
<P>
Η παρούσα πρόταση περιγράφει το νομικό πλαίσιο για τις δραστηριότητες στις οποίες αναγνωρίζεται μια κοινοτική χρηματοδότηση στο πλαίσιο της πολιτικής που αφορά τους καταναλωτές και την προστασία της υγείας τους. Εδώ και αρκετές δεκαετίες, πλέον, οι δράσεις που έχουν αναληφθεί εξ ονόματος και υπέρ της πολιτικής καταναλωτού της Ένωσης, χρηματοδοτούνται μέσω του κοινοτικού προϋπολογισμού. Κατά την διάρκεια αυτής της περιόδου δεν υπήρξε καμία βασική νομική πράξη που να αποσκοπεί στην χρηματοδότηση αυτών των δράσεων ούτε και μια επίσημη περιγραφή των δραστηριοτήτων στις οποίες μπορεί να δοθεί χρηματοδότηση, με μοναδική εξαίρεση τις αναφορές που γίνονται στο άρθρο 129 Α, που εισήχθη στην Συνθήκη ΕΚ του 1992.
<P>
Μπροστά στις συνεχείς προόδους που σημειώνονται ως προς την ευρωπαϊκή ολοκλήρωση, καθίσταται φανερή η ανάγκη να εγγυηθούμε στους πολίτες της Ένωσης, υπό την ιδιότητά τους ως καταναλωτές, ότι στην νέα διευρυμένη ενιαία αγορά τα δικαιώματα και τα συμφέροντά τους θα προστατευθούν κατά πώς πρέπει, και η νέα διευρυμένη ενιαία αγορά εμβαθύνεται με το ενιαίο νόμισμα. Τα συμφέροντα των καταναλωτών πρέπει να λαμβάνονται υπόψη όπως ακριβώς αυτά των άλλων οικονομικών παραγόντων.
<P>
Αυτό το γενικό πλαίσιο δεν πρέπει να συγχέεται με ένα πολυετές πρόγραμμα δράσης. Για τους σκοπούς της προστασίας των καταναλωτών δεν θα ήταν πράγματι δυνατόν να προβλέψουμε με ακρίβεια σε πενταεντή βάση το σύνολο των προβλημάτων που θα απαιτήσουν μια κοινοτική παρέμβαση.
<P>
Μέχρι το τέλος του χρόνου η Επιτροπή θα παρουσιάσει το δικό της πρόγραμμα σχετικά με τις προτεραιότητες για τα έτη από το 1999 έως το 2001. Αυτό το πρόγραμμα θα περιγράφει τις δράσεις που η Επιτροπή προτίθεται να αναλάβει κατά τα επόμενα τρία χρόνια. Η παρούσα απόφαση αποτελεί την νομική βάση για την χρηματοδότηση των δραστηριοτήτων που προβλέπονται στο πρόγραμμα που αφορά τις προτεραιότητες.
<P>
Έπειτα από την απόφαση του Δικαστηρίου τον περασμένο Μάϊο κατέστη αναγκαία μια ταχεία έγκριση της παρούσας πρότασης, δεδομένου ότι, ελλείψει μιας νομικής βάσης για τις δαπάνες, το μεγαλύτερο μέρος των δραστηριοτήτων στον τομέα της πολιτικής καταναλωτών και προστασίας της υγείας θα έπρεπε να ανασταλούν. Επιθυμώ να ευχαριστήσω ιδιαίτερα τον εισηγητή, κύριο Whitehead, για την εξαιρετική του έκθεση, για την εποικοδομητική του εργασία καθώς και για τον τρόπο με τον οποίο μπόρεσε να επισπεύσει την εσωτερική διαδικασία του Κοινοβουλίου, καθιστώντας δυνατόν να καταλήξουμε σε μια απόφαση μέσα στο τέλος του χρόνου.
<P>
Το σύνολο σχεδόν των τροπολογιών που πρότεινε το Ευρωπαϊκό Κοινοβούλιο μπορούν να επανεισαχθούν από την Επιτροπή και παρεπιπτόντως σας ευχαριστώ, κύριε εισηγητά, που συμπληρώσατε τον ενδεικτικό κατάλογο των δραστηριοτήτων, και ιδιαίτερα όσον αφορά τον σεβασμό των δικαιωμάτων των καταναλωτών. Ωστόσο οι τροπολογίες αριθ. 12 και 16, σχετικά με την προσαρμογή της παρούσας απόφασης στην Συνθήκη του Αμστερνταμ έπειτα από την έναρξη ισχύος της - τροπολογίες που κατά τα άλλα κατανοώ πλήρως και συμμερίζομαι σε μεγάλο βαθμό - είναι υπερβολικά γενικές και σφαιρικές κατά την άποψη της Επιτροπής. Κατά συνέπεια η Επιτροπή δεν μπορεί να τις αποδεχτεί στην παρούσα μορφή. Δεσμευόμαστε ωστόσο σε αυτήν την Αίθουσα να ενισχύσουμε την Επιτροπή, αμέσως μετά την έναρξη ισχύος της Συνθήκης του Αμστερνταμ, με μια πρόταση που θα λαμβάνει υπόψη τις προεκτάσεις της Συνθήκης για την πολιτική καταναλωτών.
<P>
Όσον αφορά την τροπολογία 13, σχετικά με την πίστωση του προϋπολογισμού, η Επιτροπή θα παράσχει στο Κοινοβούλιο και στο Συμβούλιο όλη την αναγκαία τεχνική στήριξη με τρόπο ώστε τα όργανα αυτά να καταλήξουν γρήγορα σε μια συμφωνία ως προς αυτό το σημείο. Θα ήθελα μόνο να σημειώσω - και αυτή η επισήμανση απευθύνεται περισσότερο στο Συμβούλιο παρά στο Ευρωπαϊκό Κοινοβούλιο - ότι, άπαξ και οριστεί η πίστωση του προϋπολογισμού, η προσαρμογή της στις προεκτάσεις της Συνθήκης του Αμστερνταμ φαίνεται ελάχιστα πιθανή. Η πίστωση του προϋπολογισμού θα πρέπει συνεπώς, από τώρα, να λάβει υπόψη τις νέες δραστηριότητες που απορρέουν από την έναρξη ισχύος της Συνθήκης του Αμστερνταμ. Αυτήν την στιγμή βρισκόμαστε στην φάση της πρώτης ανάγνωσης και το Συμβούλιο θα ανακοινώσει την θέση του σχετικά με αυτήν την πρόταση στις 3 Νοεμβρίου. Όπως σημείωσα ήδη, το Κοινοβούλιο και το Συμβούλιο δεσμεύτηκαν να επισπεύσουν την διαδικασία λήψης απόφασης για την έγκριση των προτάσεων που συνιστούν την νομική βάση που επιτρέπει μια κοινοτική χρηματοδότηση. Η Επιτροπή θα κάνει ότι είναι δυνατόν, ώστε το Κοινοβούλιο και το Συμβούλιο να μπορέσουν να πάρουν την απόφασή τους κατά την δεύτερη ανάγνωση πριν το τέλος του τρέχοντος έτους.
<P>
Τέλος, θα ήθελα να τονίσω τις ευχαριστίες μου σε όλους όσους παρενέβησαν, και για το λόγο ότι οι παρατηρήσεις τους θα ληφθούν κατά το μέγιστο υπόψη στα πλαίσια της προετοιμασίας του νέου πεδίου τριετούς δράσης, το οποίο ανέφερα πριν από λίγο.

<SPEAKER ID=251 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=12>
Υπηρεσίες με πρόσβαση υπό όρους ή παροχής πρόσβασης υπό όρους
<SPEAKER ID=252 NAME="Πρόεδρος">
Η ημερήσια διάταξη προβλέπει τη σύσταση για τη δεύτερη ανάγνωση (Α4-0325/98) του κ. Αναστασόπουλου, εξ ονόματος της Επιτροπής Νομικών Θεμάτων και Δικαιωμάτων των Πολιτών σχετικά με την κοινή θέση που καθόρισε το Συμβούλιο για την έγκρισης της οδηγίας του Ευρωπαϊκού Κοινοβουλίου και του Συμβουλίου που αφορά την έννομη προστασία των υπηρεσιών που βασίζονται ή συνίστανται στην παροχή πρόσβασης υπό όρους (C4-0421/98-97/0198 (COD)).

<SPEAKER ID=253 NAME="Αναστασόπουλος">
Κυρία Πρόεδρε, με την σύσταση για την δεύτερη ανάγνωση της οδηγίας για την νομική προστασία των κρυπτογραφημένων υπηρεσιών, που εξετάζουμε σήμερα, πραγματοποιούμε το προτελευταίο βήμα ώστε, με την αποδοχή των δύο τροπολογιών μας από το Συμβούλιο, να καταστεί επί τέλους δυνατό σύντομα η οδηγία αυτή τελικά να εγκριθεί.
<P>
Θα μπορέσουμε έτσι μέσα στην Ευρωπαϊκή 'Ενωση να αντιμετωπίσουμε πιο αποτελεσματικά και πιο συντονισμένα μία πειρατική δραστηριότητα που συνιστά μία πραγματική απειλή. Οι παράνομες συσκευές αποκωδικοποιήσεως, που η πειρατική βιομηχανία παράγει, υπολογίζεται ότι μπορεί να αντιπροσωπεύουν μέχρι το 20 % του συνόλου. Η απώλεια εσόδων για τις κρυπτογραφημένες υπηρεσίες ξεπερνάει τα 200 εκατομμύρια ECU τον χρόνο και το πλήγμα για την ευρωπαϊκή κινητοματογραφική βιομηχανία είναι πραγματικά βαρύ, καθώς το 34 % των εσόδων της προέρχεται από αυτήν την πηγή. Θα αρκούσε άλλωστε να αναφερθεί ότι μέσα σε τέσσερις μονάχα μήνες υπήρξαν μέσω του περίφημου Internet περισσότερες από ένα εκατομμύριο διαφημίσεις για παράνομες πειρατικές συσκευές, για να αποκτήσουμε μία εικόνα της εκτάσεως των παράνομων δραστηριοτήτων στον τομέα αυτόν.
<P>
Είναι δραστηριότητες που πλήττουν την εύρυθμη λειτουργία της ενιαίας εσωτερικής μας αγοράς, εμποδίζουν την περαιτέρω ανάπτυξη βιομηχανιών με εξειδίκευση σε νέες τεχνολογίες και την ανάπτυξη νέων τρόπων επικοινωνίας για την διευκόλυνση των εμπορικών ανταλλαγών. Δημιουργούν προβλήματα για την προστασία των καταναλωτών και εξασθενίζουν την προστασία των φορέων των δικαιωμάτων πνευματικής ιδιοκτησίας.
<P>
Η κατασκευή πιο τελειοποιημένων αποκωδικοποιητών, με ισχυρότερα μέσα αυξημένης προστασίας για να αντιμετωπισθεί η πειρατεία, αποδείχθηκε και δαπανηρή και τελικά ατελέσφορη. Γιατί η πειρατεία κατόρθωνε πάντοτε να προσαρμόζεται με ταχύτητα φωτός και, με πιο προηγμένες ακόμη τεχνικές, να εξουδετερώνει κάθε σύστημα προστασίας. Δεν απέμενε, επομένως, παρά μία κοινοτική αντιμετώπιση του προβλήματος με την εναρμόνιση των κανόνων προστασίας των υπηρεσιών που βασίζονται ή συνίστανται στην παροχή προσβάσεως υπό όρους.
<P>
Η Ευρωπαϊκή Επιτροπή και το Ευρωπαϊκό Κοινοβούλιο, κατά πρώτο λόγο, αλλά και το Συμβούλιο, κατά δεύτερο λόγο, έδειξαν να συνειδητοποιούν την επείγουσα ανάγκη αυτής της ρυθμίσεως, καθώς η πειρατεία δεν έπαυσε να ανθεί.Από την Πράσινη Βίβλο της Επιτροπής μέχρι την δεύτερη ανάγνωση του σχεδίου οδηγίας, που το Κοινοβούλιο είχε ζητήσει με την πρώτη μου έκθεση του Μαΐου 1997, μεσολάβησαν μόλις δύο χρόνια, διάστημα που μπορεί ασφαλώς να θεωρηθεί ταχύ για τα κοινοτικά δεδομένα.
<P>
Η δεύτερή μου έκθεση πάνω στο σχέδιο οδηγίας, που με ευρύτατη πλειοψηφία εγκρίθηκε στις 30 Απριλίου 1998 από αυτήν εδώ την Ολομέλεια, περιελάμβανε 24 τροπολογίες. Η Επιτροπή, στην τροποποιημένη της πρόταση, δέχθηκε εν όλω ή εν μέρει 18 από αυτές και το Συμβούλιο βασικά την ακολούθησε. Το αποτέλεσμα ήταν να μας παρουσιασθεί μία κοινή θέση του Συμβουλίου, με κείμενο που εμφανίζει σημαντικές βελτιώσεις συγκριτικά με το αρχικό. Οι ορισμοί διατυπώθηκαν ξανά και απόκτησαν μεγαλύτερη σαφήνεια. 'Ενα καινούργιο άρθρο 1 διευκρίνισε το πεδίο εφαρμογής της οδηγίας. Η εκμίσθωση και η διανομή των παράνομων συσκευών προστέθηκαν στις παράνομες δραστηριότητες και το στοιχείο της προθέσεως καθιερώθηκε στην νέα αιτιολογική σκέψη 21 από το Συμβούλιο.
<P>
Τα σημαντικά αυτά στοιχεία, κυρία Πρόεδρε, οσοδήποτε και εάν ικανοποίησαν τον εισηγητή σας, δεν ήταν πάντως δυνατόν να εξισορροπήσουν την άρνηση της Επιτροπής και του Συμβουλίου να διευρύνουν το πεδίο εφαρμογής της οδηγίας. Το Κοινοβούλιο είχε ζητήσει με τις τροπολογίες του την προστασία της προσβάσεως υπό όρους, με στόχο να προστατευθεί γενικότερα η οικονομική αξία των υπηρεσιών και όχι μόνον να εξασφαλισθεί η αμοιβή για την παροχή τους. Η Επιτροπή και το Συμβούλιο επέμειναν όμως να περιορισθούν στο τελευταίο αυτό μονάχα σημείο. Η διαφωνία θα μπορούσε να οξυνθεί και να παραταθεί εάν ο Επίτροπος κ. Monti δεν δεσμευόταν ως προς την ανάθεση μελέτης, με την οποία να διαπιστωθεί η σκοπιμότητα ενδεχόμενης επεκτάσεως της νομικής προστασίας και στις υπηρεσίες που χρησιμοποιούν την πρόσβαση υπό όρους για λόγους άλλους πέραν της εξασφαλίσεως της αμοιβής τους.
<P>
Μετά την δέσμευση αυτή, που διαγράφει μελλοντικά την δυνατότητα για μία πιο εκτεταμένη προστασία, ο εισηγητής σας θεώρησε ότι δεν χρειαζόταν να κατατεθούν ξανά οι τροπολογίες που είχαν υποβληθεί από το Κοινοβούλιο στην πρώτη ανάγνωση. Προτίμησε, με την τροπολογία 2 επί του άρθρου 7, να διατηρήσει ανοικτή την θύρα για ένα επόμενο στάδιο και, γενικότερα, να διευκολύνει το Συμβούλιο, με την προϋπόθεση της αποδοχής των δύο μονάχα τροπολογιών που στοιχειοθετούνται με την σύσταση για δεύτερη ανάγνωση, για να εγκρίνει σύντομα το τελικό σχέδιο οδηγίας.
<P>
Η ελπίδα μας, κυρία Πρόεδρε, είναι ότι, έστω και εάν το Συμβούλιο και η Επιτροπή περιόρισαν το πεδίο εφαρμογής της, η οδηγία θα βοηθήσει στην αποτελεσματικότερη αντιμετώπιση της πειρατείας των αποκωδικοποιητών. Και με την φιλοδοξία αυτή έχω την τιμή να θέσω την σύσταση για δεύτερη ανάγνωση υπό την κρίση του Σώματος.

<SPEAKER ID=254 LANGUAGE="ES" NAME="Medina Ortega">
Κυρία Πρόεδρε, όπως είπε ο εισηγητής, ο κ. Αναστασόπουλος, το μέλημα του Ευρωπαϊκού Κοινοβουλίου ήταν να καλύψει ένα νομικό κενό, και πρέπει να υπενθυμίσουμε ότι τα τρία θεσμικά όργανα εργάσθηκαν πολύ αποτελεσματικά, επειδή μέσα σε μόνο μία με δύο εβδομάδες εγκρίθηκε αυτή η οδηγία, η οποία αποσκοπεί, όπως είπε ο εισηγητής, στην καταπολέμηση της πειρατείας σε επικοινωνιακά, τηλεοπτικά, οπτικοακουστικά και άλλα θέματα.
<P>
Η οδηγία αυτή είναι μια γνήσια οδηγία, διότι δεν περιλαμβάνει διατάξεις κανονιστικού χαρακτήρα, αλλά αφήνει ευρύ περιθώριο στα κράτη να αναπτύξουν τη σχετική νομοθεσία, αφού τα κράτη μπορούν να καταφύγουν στην ποινική οδό ή, απλώς, στην οδό της αστικής ευθύνης, πράγμα που μου φαίνεται αρκετά λογικό.
<P>
Η οδηγία εμφανίζει επίσης την ιδιαιτερότητα ότι καλύπτει το θέμα. Όπως είπε ο κ. Αναστασόπουλος, προτιμήσαμε, στην προκειμένη περίπτωση, να κλείσουμε το θέμα αυτή τη στιγμή, αφήνοντας ωστόσο ανοιχτή τη δυνατότητα, με την τροπολογία 2, μιας βραχυπρόθεσμης επανεξέτασης σε περίπτωση που εντοπισθούν ανεπάρκειες. Και στην Επιτροπή Νομικών Θεμάτων, εκτός από αυτήν την τροπολογία 2, που είναι μια τροπολογία η οποία έχει στόχο να καταστήσει εφικτή την ταχεία προσαρμογή των μειονεκτημάτων που θα εντοπισθούν, υπάρχει και μια άλλη τροπολογία, η τροπολογία 1, η οποία αφορά το γενικό μέλημα της ανάγκης προστασίας των αμειβόμενων υπηρεσιών από το κράτος.
<P>
Θεωρώ καλό το έργο που αναπτύσσουν τα τρία θεσμικά όργανα. Η Επιτροπή Νομικών Θεμάτων επέδειξε όπως πάντα - και ο κ. Μonti το γνωρίζει - το μέγιστο πνεύμα συνεργασίας. Πιστεύω ότι το Κοινοβούλιο θα μπορέσει να εγκρίνει αύριο το κείμενο με τις τροπολογίες που μας προτείνει ο εισηγητής και να συντελέσει έτσι ώστε να γίνει ένα βήμα μπροστά.
<P>
Πρέπει, βέβαια, να υπενθυμίσουμε ότι βρισκόμαστε στην περιοχή της προστασίας ορισμένων θεμελιωδών δικαιωμάτων, όπως το δικαίωμα στην ενημέρωση, που είναι συμβιβάσιμο, από την άλλη πλευρά, με την άσκηση ιδιωτικών δραστηριοτήτων, οι οποίες καθιστούν δυνατή την ουσιαστική πραγματοποίηση αυτής της ενημέρωσης. Πιστεύω ότι το κοινοτικό δίκαιο θα μπορέσει να εφαρμοσθεί σύντομα από τα κράτη μέλη και έτσι η πτυχή αυτή θα καλυφθεί χωρίς πολλές δυσκολίες.

<SPEAKER ID=255 LANGUAGE="ES" NAME="Palacio Vallelersundi">
Κυρία Πρόεδρε, επιτρέψτε μου - και δεν πρόκειται για ρητορική - να αρχίσω συγχαίροντας τον εισηγητή εξ ονόματος της Ομάδας μου, του Ευρωπαϊκού Λαϊκού Κόμματος. Πιστεύω ότι, με την αποδοχή των λογικών και αιτιολογημένων τροπολογιών που μας πρότεινε, η οδηγία αυτή θα προχωρήσει χωρίς δυσκολίες σε ένα πολύ περίπλοκο θέμα και σε πολύ λίγο χρόνο. Και, χωρίς αμφιβολία, η αιτία αυτής της επιτυχίας ήταν η σχολαστικότητα και η διαπραγματευτική ικανότητα του εισηγητή - ο συνδυασμό των δύο αυτών ιδιοτήτων.
<P>
Μπαίνοντας τώρα στο θέμα, η πρόταση οδηγίας καλύπτει ένα ευρύ φάσμα ραδιοφωνικών και αμφίδρομων υπηρεσιών, ανεξαρτήτως του μέσου μετάδοσης. Αυτή η αγορά υπηρεσιών που βασίζονται στην παροχή πρόσβασης υπό όρους αυξάνεται ταχέως ως αποτέλεσμα της ψηφιακής τεχνολογίας, αλλά αυτή η αύξηση ενδέχεται να απειληθεί από την εξίσου ταχεία ανάπτυξη της πειρατείας, μιας παράλληλης βιομηχανίας - που σήμερα ανθεί, όπως μας επισήμανε ο εισηγητής -η οποία κατασκευάζει και διαθέτει στο εμπόριο συσκευές που καθιστούν δυνατή τη μη εγκεκριμένη πρόσβαση σ' αυτές τις υπηρεσίες. Εκτός από τη βιομηχανία, και παραφράζοντας τον εισηγητή, η πειρατεία αυτή έχει ποικίλες αντίξοες επιπτώσεις: όχι μόνο την απώλεια εσόδων προερχόμενων από τις συνδρομές για όσους παρέχουν υπηρεσίες, αλλά και οικονομικές ζημιές για τον πάροχο της υπό όρους πρόσβασης, καθώς και για τον πάροχο περιεχομένων. Επιπλέον, συνεπάγεται υψηλότερες τιμές και λιγότερες δυνατότητες επιλογής για τον καταναλωτή, ο οποίος συχνά εξαπατάται, αφού πολλές φορές δεν του επισημαίνεται ποια είναι η προέλευση της πειρατικής συσκευής που αγοράζει, αλλά του δίδεται αντίθετα η εντύπωση ότι αποκτά μία συσκευή εγκεκριμένη.
<P>
Ξεκινήσαμε από μια κατάσταση διαφορών μεταξύ των έννομων τάξεών μας, που είχε σοβαρότατες αρνητικές επιπτώσεις στην ανάπτυξη των εν λόγω υπηρεσιών, καθώς επίσης - όπως είπε και ο εισηγητής - και στην εσωτερική αγορά. Έτσι λοιπόν, στην κοινή γλώσσα, η παρούσα πρόταση οδηγίας είναι ένα μέσο τόσο απαραίτητο όσο και χρήσιμο για την καταπολέμηση μίας, αλλά πολύ σημαντικής, από τις πολυάριθμες πτυχές της τεχνολογικής πειρατείας, εκείνης που, μέσω τεχνικών μηχανικών, διευκολύνει την πρόσβαση σε κωδικοποιημένες υπηρεσίες χωρίς να μεσολαβεί η νομικά καθιερωμένη πληρωμή.
<P>
Αυτό χαρακτηρίζει τον τομέα εφαρμογής της οδηγίας, την ιδιαίτερη διάρθρωσή της και τον στόχο της. Η οδηγία αυτή δεν έχει ως αντικείμενο την προστασία της εξ αποστάσεως πρόσβασης σε οποιαδήποτε κωδικοποιημένη υπηρεσία, αλλά ο στόχος της περιορίζεται στις υπηρεσίες που εξαρτώνται από προηγούμενη έγκριση, η οποία έχει σκοπό να διασφαλίσει την αμοιβή τους, και περιλαμβάνει όλες τις υπηρεσίες που παρέχονται βάσει αυτής της υπό όρους πρόσβασης. Αυτός ο περιορισμός του πεδίου εφαρμογής - όπως υπογράμμισε ο εισηγητής - αποτέλεσε αφορμή για έναν πλούσιο προβληματισμό, έναν προβληματισμό διαλογικό - αν μου επιτρέπετε το λογοπαίγνιο - μεταξύ της Επιτροπής και του Κοινοβουλίου. Ως αποτέλεσμα αυτού του διαλόγου, το Κοινοβούλιο δέχεται τις αιτιολογίες που προέβαλε η Επιτροπή, οι οποίες συνιστούν να μην συμπεριληφεί ως προστατευόμενο έννομο συμφέρον η ευρύτερη έννοια της οικονομικής αξίας έναντι της σημερινής έννοιας της αμοιβής. Αύριο θα ψηφίσουμε αποδεχόμενοι την προσέγγιση του Συμβουλίου και της Επιτροπής και θα συμφωνήσουμε ότι, στην προκειμένη περίπτωση, το νομικό μέσο θα χάσει σε αποτελεσματικότητα, αν θολώσουν τα αναγκαστικά περιγράμματα των εννοιών, επειδή πρέπει να ανταποκριθούν σε πολύ διαφορετικές πραγματικότητες.
<P>
Ετούτη η Συνέλευση, αποδεχόμενη έτσι την πρόταση οδηγίας, κατανοεί ότι η Επιτροπή έχει δεσμευθεί να ξεκινήσει χωρίς καθυστέρηση τον απαραίτητο προβληματισμό, ώστε να προστατευθούν το συντομότερο δυνατό από την ευρωπαϊκή νομοθεσία και εκείνες οι άλλες υπηρεσίες, οι οποίες δεν παρέχονται μεν έναντι αμοιβής, αλλά στις οποίες, αναμφίβολα, οι εγκληματικές δραστηριότητες επιφέρουν επίσης ζημία σε ένα νομικώς προστατευτέο συμφέρον, το οποίο μεταφράζεται σε τελική ανάλυση σε οικονομικούς όρους.
<P>
Στο επίπεδο αυτό προκύπτει ένα επίμαχο θέμα που μας απασχόλησε πολύ κατά τη διάρκεια της διαδικασίας και που δικαιολογεί σε μεγάλο βαθμό την τροπολογία αριθ. 2 της Επιτροπής Νομικών Θεμάτων, η οποία ψηφίσθηκε ομόφωνα κατόπιν προτάσεως του εισηγητή, ως εκφραστή του μελήματος της συνέχειας, το οποίο τόσο αποτελεσματικά υποστήριξε: το κείμενο της κοινής θέσης επιφέρει σαφείς βελτιώσεις, όχι μόνο επειδή ακολουθεί τις ενδείξεις της έκθεσης της πρώτης ανάγνωσης του Ευρωπαϊκού Κοινοβουλίου στη συννομοθετική λειτουργία του, αλλά επειδή αντικειμενικά, τεχνικά, επιφέρει σημαντικές βελτιώσεις. Ο εισηγητής ανέφερε τη μεγαλύτερη ακρίβεια του άρθρου 1, αλλά, από άποψη ακρίβειας, θα μπορούσαμε επίσης να επανεξετάσουμε τους ενισχυμένους ορισμούς του άρθρου 2. Καλύφθηκαν επίσης ορισμένα κενά, όπως η συμπερίληψη των δραστηριοτήτων της εκμίσθωσης και της διανομής παράνομων συσκευών μεταξύ των διωκόμενων και διωκτέων δραστηριοτήτων, και οι κυρώσεις προσαρμόζονται καλύτερα με την παρούσα διατύπωσή τους στα διάφορα εθνικά νομικά συστήματα. Δεν μπορούμε παρά να χαρούμε, για παράδειγμα, για την αντικατάσταση σκληρών, συγκεκριμένων, υπερβολικά τεχνικών εκφράσεων, όπως η κατάσχεση των παράνομων συσκευών, που σε ορισμένες έννομες τάξεις - π.χ. στην ισπανική - θα ήταν δύσκολο να εφαρμοσθούν ήδη από τη μεταφορά της οδηγίας, από την πιο γενική έκφραση της απόσυρσης των παράνομων συσκευών από τα εμπορικά κυκλώματα, που υπάρχει σήμερα στην οδηγία και που καθίσταται υποχρέωση αποτελέσματος, την οποία κάθε κράτος μέλος θα εκπληρώσει ανάλογα με την ιδιαίτερη διάρθρωση του εθνικού του Δικαίου.
<P>
Τέλος, η νέα αιτιολογική σκέψη ενσωματώνει το στοιχείο της προθέσεως, που επιτρέπει στις εθνικές νομοθεσίες να προσανατολίσουν την ελεγκτική δραστηριότητα προς τους δράστες παράνομων δραστηριοτήτων που εκδηλώνουν πρόθεση εξαπάτησης. Η καινοτομία αυτή δεν πρέπει σε καμία περίπτωση να θίξει την αστική ευθύνη, που σε όλες τις έννομες τάξεις μας έχει χαρακτήρα αντικειμενικό, δηλαδή ανεξάρτητο από οποιαδήποτε χροιά υποκειμενικότητας.
<P>
Συνοψίζοντας, αυτή η οδηγία καλύπτει κατά σημαντικό - αν και μερικό - τρόπο ένα κενό. Για μας πρόκειται για ένα στάδιο στην εφαρμογή μιας ευρύτερης νομικής προστασίας. Εδώ η Επιτροπή έχει την μπάλα στην περιοχή της. Ας ελπίσουμε ότι θα παίξει σύντομα.

<SPEAKER ID=256 LANGUAGE="SV" NAME="Thors">
Κυρία Πρόεδρε, κύριε Επίτροπε, θα μπορούσε κανείς να πεί ότι εμείς εδώ στην αίθουσα είμαστε «οι γριφώδεις φίλοι» που ασχολούμαστε με την κρυπτογράφηση. Δεν ξέρω τι δουλειά αναθέτω τώρα στους διερμηνείς.
<P>
Κατ' αρχάς, θέλω να εκφράσω τη λύπη μου για το ότι δεν έχουμε επαναφέρει την πρόταση τροπολογίας η οποία ετέθη στη συζήτηση που είχαμε στην Επιτροπή Νομικών Θεμάτων και Δικαιωμάτων των Πολιτών. Με αυτήν την πρόταση θέλαμε να τονίσουμε ότι αυτό που έχει διαμορφωθεί σκοπίμως έτσι ώστε να παρακάμπτει αυτήν την προστασία πρέπει να ποινικοποιηθεί. Εκφράζω τη λύπη μου για το ότι δεν ετέθη στη Ολομέλεια σ' αυτήν την φάση.
<P>
Δεύτερον, θέλω να θίξω το σοβαρό θέμα, λαμβάνοντας υπόψη τις πρόσφατες πληροφορίες που είχαμε, ότι δεν είναι μόνο το γαλλικό κράτος αλλά και το ισπανικό επίσης που βρίσκονται σε διαδικασία κατακερματισμού της αγοράς με κρυπτογραφημένα προϊόντα. Έχω θέσει παλαιότερα αυτό το θέμα στον Επίτροπο Monti. Λυπάμαι πολύ που δεν έχει επιτευχθεί πρόοδος, αλλά, όσον αφορά την κρυπτογράφηση στους υπόλοιπους τομείς μάλλον τείνουμε προς υπαναχώρηση. Ελπίζω πραγματικά ότι αυτό θα αποτελέσει μέρος των εργασιών για έναν τομέα, στον οποίο αναφερόμαστε μετά τη Συνθήκη του Αμστερνταμ, για την ειρήνη, την ασφάλεια και την ελευθερία.

<SPEAKER ID=257 NAME="Monti">
Κυρία Πρόεδρε, αξιότιμοι συνάδελφοι, θα ήθελα πρώτα απ'όλα να ευχαριστήσω τα μέλη της Επιτροπής Νομικών Θεμάτων, και ιδιαίτερα τον εισηγητή κ. Αναστασόπουλο, για την ταχύτητα με την οποία εξέτασαν αυτήν την σημαντική και δύσκολη πρόταση. Επιθυμώ επίσης να συγχαρώ προσωπικά τον εισηγητή ο οποίος έδειξε ότι έχει βαθιά γνώση του θέματος, πέραν του ότι για μια ακόμα φορά έδωσε δείγμα υψηλού πολιτικού αισθητηρίου. Ως αποτέλεσμα, εύχομαι να έχουμε μια γρήγορη έγκριση και υλοποίηση της οδηγίας. Αναφέρομαι ιδιαίτερα στην απόσυρση της κύριας τροπολογίας που εισήχθη κατά την πρώτη ανάγνωση και η οποία απέβλεπε στην διεύρυνση του πεδίου εφαρμογής της πρότασης.
<P>
Όπως επιβεβαιώνεται και στην έκθεση που περιγράφει τα κίνητρα της σύστασης, η Επιτροπή δεσμεύτηκε να εξετάσει, σε μια ειδική μελέτη, την χρήση των συστημάτων με πρόσβαση υπό όρους για σκοπούς διαφορετικούς από την εξασφάλιση της πληρωμής των αντίστοιχων χρεών, και να λάβει υπόψη τις νομικές και οικονομικές προεκτάσεις για την ενιαία αγορά και την ανάγκη να εισαχθεί μια συγκεκριμένη νομική προστασία. Η προκήρυξη του διαγωνισμού για την μελέτη αυτή δημοσιεύτηκε στην Επίσημη Εφημερίδα στις 10 Ιουλίου 1998 και είμαι χαρούμενος που ανακοινώνω ότι οι διοικητικές προετοιμασίες της σχετικής σύμβασης βρίσκονται σήμερα στην τελική φάση.
<P>
Η Επιτροπή ως εκ τούτου αποδέχεται την δεύτερη τροπολογία του Κοινοβουλίου που αποβλέπει στην δημιουργία της νομικής βάσης που θα επιτρέψει να υπάρξει μια περιοδική προσαρμογή της οδηγίας, και ιδιαίτερα του σημαντικού άρθρου 2 σχετικά με τους ορισμούς, υπό το φως των τεχνικών και οικονομικών εξελίξεων.
<P>
Η πρώτη τροπολογία εισάγει ένα νέο σκεπτικό που βοηθά να διευκρινιστούν οι στόχοι της οδηγίας. Αυτό επαναλαμβάνει το περιεχόμενο της τροπολογίας αριθ. 10 της πρώτης ανάγνωσης, που ενσωματώθηκε στην τροποποιημένη πρόταση της Επιτροπής αλλά απορρίφθηκε από το Συμβούλιο. Σημειώνω με ικανοποίηση την επαναδιατύπωση αυτής της τροπολογίας και μπορώ να αναγγείλω ότι η Επιτροπή θα την αντιμετωπίσει θετικά. Η Επιτροπή θα υποστηρίξει στο Συμβούλιο την νέα τροποποιημένη πρόταση για να ληφθούν υπόψη οι τροπολογίες του Ευρωπαϊκού Κοινοβουλίου, και αυτό με σκοπό να πειστεί το Συμβούλιο να εξάγει τα δέοντα συμπεράσματα και να εγκρίνει με την σειρά του το κείμενο όπως έχει αναθεωρηθεί.
<P>
Ευχαριστώ ξανά τον κ. Αναστασόπουλο και όλους όσους εργάστηκαν για αυτό που μπορούμε πραγματικά να θεωρήσουμε, κυρία Πρόεδρε, ως ένα περαιτέρω παράδειγμα ευτυχούς και ταχείας διαδραστικής συνεργασίας μεταξύ των θεσμικών μας οργάνων.

<SPEAKER ID=258 NAME="Πρόεδρος">
Ευχαριστώ τον Επίτροπο κ. Monti.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=13>
Αναγνώριση διπλωμάτων
<SPEAKER ID=259 NAME="Πρόεδρος">
Η ημερήσια διάταξη προβλέπει τη σύσταση για τη δεύτερη ανάγνωση (Α4-0319/98) του κ. Gebhardt, εξ ονόματος της Επιτροπής Νομικών Θεμάτων και Δικαιωμάτων των Πολιτών, σχετικά με την κοινή θέση που καθόρισε το Συμβούλιο για την έγκριση της οδηγίας του Ευρωπαϊκού Κοινοβουλίου και του Συμβουλίου που αφορά τη θέσπιση συστήματος αναγνώρισης των διπλωμάτων σχετικά με τις επαγγελματικές δραστηριότητες που καλύπτονται από τις οδηγίες ελευθέρωσης και μεταβατικών μέτρων και τη συμπλήρωση του γενικού συστημάτος αναγνώρισης των διπλωμάτων (C4-0422/98-96/0031(COD)).

<SPEAKER ID=260 NAME="Gebhardt">
Κυρία Πρόεδρε, αγαπητοί συνάδελφοι, αγαπητέ Επίτροπε Monti κατ' αρχάς θέλω να ευχαριστήσω όλους τους συναδέλφους που με υποστήριξαν στην εργασία μου για την παρούσα έκθεση.
<P>
Η υποστήριξη αυτή μας διευκόλυνε να καταλήξουμε σε αποτελέσματα που ενέκρινε ομόφωνα η Επιτροπή Νομικών Θεμάτων και δικαιωμάτων των Πολιτών. Τούτο δημιουργεί την καλύτερη δυνατή βάση για μία απαραίτητη τροποποίηση της κοινής θέση. Πρόκειται για τη διαδικασία αναγνώρισης πιστοποιητικών για την ολοκλήρωση της κατάρτισης σε επαγγέλματα που αφορούν τους τομείς του εμπορίου, της βιοτεχνίας και της βιομηχανίας. Στο άρθρο 3, παράγραφος 1, το Συμβούλιο θέλει, σε περίπτωση αμφιβολίας, η πιστοποίηση των γνώσεων να γίνεται κατ' επιλογή του κράτους υποδοχής είτε μέσω μίας πρακτικής άσκησης προσαρμογής είτε μέσω μίας δοκιμασίας επάρκειας. Το θεωρώ μία περιττή γραφειοκρατική κηδεμονία.
<P>
Η Επιτροπή Νομικών Θεμάτων συμφωνεί με την άποψή μου ότι η επιλογή της διαδικασίας για την πιστοποίηση επαρκών γνώσεων και ικανοτήτων θα πρέπει να παραμείνει στη διακριτική ευχέρεια του αιτούντος. Και υπάρχουν συγκεκριμένοι λόγοι για αυτό. Όποιος επιθυμεί να εγκατασταθεί και να εργασθεί σε μία άλλη χώρα, ξέρει ο ίδιος να εκτιμήσει πως θα μπορέσει να πιστοποιήσει τα επαγγελματικά του προσόντα σύμφωνα με τις απαιτήσεις της χώρας υποδοχής. Συνεπώς πρέπει να του επιτρέπεται να επιλέξει ο ίδιος εάν θα υποβληθεί σε μία διαδικασία επάρκειας ή εάν θα επισκεφθεί μία πρακτική άσκηση προσαρμογής. Δεν πρέπει να επιβαρύνεται με τη βούληση μίας γραφειοκρατίας, ενδεχομένως εντελώς ξένης προς αυτόν. Σε τελευταία ανάλυση στόχος μας είναι να καταργούμε και όχι να δημιουργούμε εμπόδια.
<P>
Στις δύο πρώτες οριζόντιες οδηγίες για την αναγνώριση διπλωμάτων οι αιτούντες είχαν αυτήν την ελευθερία επιλογής. Είναι σημαντικό για τη συνοχή και τη διαφάνεια της ευρωπαϊκής νομοθεσίας να επιλεχθεί μία αντίστοιχη ρύθμιση και για την τρίτη οριζόντια οδηγία που αποτελεί σήμερα το αντικείμενο της διαβούλευσής μας. Ενόψει αυτού πρέπει να τροποποιήσουμε την κοινή θέση και πιστεύω ότι δεν θα συναντήσουμε δυσκολίες.
<P>
Υποθέτω πως αυτή την ώρα δεν είναι πολύ περισσότερες οι οθόνες που είναι αναμμένες στα γραφεία των βουλευτών απ' ότι οι συνάδελφοι που είναι συγκεντρωμένοι εδώ στην Αίθουσα. Ωστόσο, θα ήταν λάθος να συναγάγουμε το συμπέρασμα ότι σκοτώνουμε τώρα την ώρα μας με ένα θέμα δευτερεύουσας σημασίας. Η οδηγία για την αναγνώριση διπλωμάτων για επαγγέλματα που αφορούν τους τομείς του εμπορίου, της βιοτεχνίας και της βιομηχανίας είναι αντιθέτως πολύ σημαντική. Η σημασία της γίνεται εμφανής ήδη από έναν και μόνο αριθμό. Από τις 35 ελευθεροποιητικές και μεταβατικές οδηγίες που είχαν συσσωρευτεί με την πάροδο των χρόνων κάνουμε τώρα μία και μοναδική. Όταν τεθεί σε ισχύ, με μιας θα πάψουν να ισχύουν 35 παλαιότεροι νόμοι. Κάπως έτσι φαντάζομαι την εδραίωση του ευρωπαϊκού δικαίου. Τούτο δημιουργεί περισσότερη διαφάνεια, ακόμα και αν ο αδαής μάλλον θα αισθανθεί ναυτία, μόλις του δώσουμε το παρόν κείμενο στο χέρι. Αυτό δεν πρέπει αναγκαστικά να συμβαίνει. Για να ανταποκριθούμε πραγματικά στις ανάγκες των πολιτών θα πρέπει στο μέλλον να ενισχύσουμε τις προσπάθειές μας για πιο ευκολονόητες διατυπώσεις. Ειδάλλως, ακόμα και αν περιορίσουμε στο ελάχιστο τους νόμους, η τρομοκρατική επίδρασή τους θα συνεχιστεί.
<P>
Θα σας αναφέρω ως κακό παράδειγμα την τροπολογία που υπέβαλα η ίδια. Περιλαμβάνει τέσσερις προτάσεις και διορθώνει την κοινή θέση μόνο σε ένα σημείο. Στο σχέδιο που υπέβαλα καταλαμβάνει πάντως 32 σειρές και ήδη η πρώτη πρόταση στη γερμανική εκδοχή είναι μία σαρανταποδαρούσα με 82 λέξεις. Η δεύτερη πρόταση φτάνει τον σημαντικό αριθμό των 50 λέξεων και η τρίτη μόλις τις 30 λέξεις. Για να συγκρίνουμε, σας αναφέρω πως, όταν οι δημοσιογράφοι μετρούσαν ακόμα σε λέξεις τις ανταποκρίσεις τους, οι 500 λέξεις ήταν μία ολοκληρωμένη ανταπόκριση για ένα σημαντικό γεγονός κάπου μακριά. Ή ρίξτε μια ματιά στις δέκα εντολές. Με λίγα λόγια, λέγονται πάρα πολλά. Η αιτία δεν ήταν η τεμπελιά του Μωυσή που δεν είχε ηλεκτρονικό επεξεργαστή κειμένου και έπρεπε να τις σμιλέψει με πολύ κόπο πάνω σε πέτρες - απλά το κείμενο είναι καλά διατυπωμένο.
<P>
Αυτά, σχετικά με τον άσχημο μανδύα της οδηγίας για την αναγνώριση των διπλωμάτων, που το νόημά της είναι να εξαφανίσει 35 παλαιότερους νόμους και να δημιουργήσει μεγαλύτερη σαφήνεια και ασφάλεια από νομική άποψη. Εγώ το θεωρώ πολύ σημαντικό. Αλλοι μπορούν να πουν ότι η οδηγία είναι ένα καλό δείγμα εργατικότητας, μία πετυχημένη νομοτεχνική επιδιόρθωση και τίποτα περισσότερο. Είναι ωστόσο κάτι περισσότερο. Είναι μάλιστα κάτι πολύ περισσότερο αν την δει κανείς στο σωστό πλαίσιο. Βοηθά στην υλοποίηση ενός σημαντικού ατομικού δικαιώματος των πολιτών στην Ευρωπαϊκή Ένωση, του δικαιώματος στην ελεύθερη κυκλοφορία.
<P>
Ας θυμηθούμε περί τίνος πρόκειται. Μόλις στο Μάαστριχτ έγιναν τα ατομικά δικαιώματα τμήμα της νομοθεσίας στην οποία στηρίζεται η Ευρωπαϊκή Ένωση. Έχουν τον χαρακτήρα βασικών δικαιωμάτων, αλλά η διατύπωσή τους δεν είναι ιδιαίτερα εκτενής και επεξεργασμένη. Για την ελεύθερη κυκλοφορία διαβάζουμε στο άρθρο 8α : Κάθε πολίτης της Ένωσης έχει το δικαίωμα να κυκλοφορεί και να εγκαθίσταται ελεύθερα στην επικράτεια των κρατών μελών - φυσικά στο πλαίσιο περιορισμών και όρων. Θα μπορούσε κανείς να την χαρακτηρίσει ως θεωρητικά ελεύθερη κυκλοφορία υπό όρους.
<P>
Η παρούσα οδηγία δημιουργεί ένα κομμάτι πραγματικής ελεύθερης κυκλοφορίας που είναι εναγώγιμο. Τα πράγματα έχουν ως εξής. Ελεύθερα μπορεί να κυκλοφορήσει μόνο εκείνος που μπορεί να εγκατασταθεί και να ασκήσει το επάγγελμά του στον τόπο επιλογής του. Με τις δύο προηγούμενες οδηγίες είχαμε κάνει ήδη μία αρχή και τώρα δίνουμε το πράσινο φως για επαγγέλματα στους τομείς του εμπορίου της βιοτεχνίας και της βιομηχανίας. Εξαλείφθηκαν τα γραφειοκρατικά εμπόδια και η τροπολογία που υποβάλλουμε φροντίζει για τις απαιτούμενες δίκαιες συνθήκες.
<P>
Αυτή είναι και η πορεία από τα κατοχυρωμένα στο χαρτί ατομικά δικαιώματα στην πραγματικότητα της ζωής. Η αναγνώριση των διπλωμάτων είναι ένα αναγκαίο βήμα προς αυτή την κατεύθυνση. Δεν λύνει μόνο τα δεσμά που περιορίζουν τους νέους στην άσκηση του επαγγέλματός τους, αλλά έχει και σημασία στον αγώνα ενάντια στην επιδημία της ανεργίας στην Ευρώπη. Γιατί; Διότι με την εξασφαλισμένη πλέον ελευθερία κυκλοφορίας στα επαγγέλματα μπορούμε να αντενεργήσουμε στη συχνά μη ευνοϊκή κατανομή της εργασίας.
<P>
Όλοι μας γνωρίζουμε τα παράπονα ολόκληρων κλάδων, οι οποίοι θα είχαν να προσφέρουν αρκετές θέσεις εργασίας σε ορισμένες περιοχές, αλλά δεν βρίσκουν το κατάλληλο εργατικό δυναμικό. Σε κάποια άλλη περιοχή, ένας νέος άνθρωπος δεν τολμά να μάθει το επάγγελμα των ονείρων του, γιατί σε τελευταία ανάλυση δεν χρειάζεται στην περιοχή αυτή. Η ελευθερία εγκατάστασης που κατοχυρώνεται με την οδηγία για την οποία θα ψηφίσουμε αύριο φροντίζει για την αναγκαία κινητικότητα του εργατικού δυναμικού. Εδώ δεν πρόκειται μόνο για μία οικονομικής φύσης αναγκαιότητα, αλλά πρόκειται και για ένα κομμάτι ευτυχίας για πολλούς που αγαπούν το επάγγελμά τους.
<P>
Δεν μπορώ να φανταστώ την παροχή μίας πιο ικανοποιητικής υπηρεσίας στους πολίτες εκ μέρους της πολιτικής, από τη συμβολή στην εκπλήρωση των επιθυμιών τους και των ονείρων τους. Αφού ολοκληρώσαμε με το ευρώ την οικονομική και νομισματική ένωση, είναι πλέον ελεύθερο το βλέμμα μας να εστιαστεί στους πολίτες της Ευρώπης και στα δικαιώματά τους. Εξαρτάται από μας να εμφυσήσουμε ζωή στα ατομικά δικαιώματα. Θεωρώ ότι από την σκοπιά αυτή η οδηγία για την αναγνώριση των διπλωμάτων αναδεικνύεται με την πραγματική της σημασία. Δεν πρέπει όμως να μείνει μόνη της. Υπάρχουν πολλές δυνατότητες να κάνουμε την Ευρώπη χρήσιμη για τους πολίτες της μέσω των ατομικών δικαιωμάτων. Μόλις πριν από λίγους μήνες αποφασίσαμε με την έκθεση De Clercq έναν ολόκληρο κατάλογο. Ας τον υλοποιήσουμε λοιπόν!
<P>
Τέλος, πρέπει να διορθώσω μία εννοιολογική ασάφεια στην τροπολογία. Προφανώς, σε μερικές μεταφράσεις αντί του όρου «αιτών» χρησιμοποιήθηκε ο όρος «δικαιούχος». Μόνον ο όρος αιτών έχει νόημα εδώ και αντιστοιχεί στον όρο demandeur που επέλεξα στο γαλλικό πρωτότυπο. Παρακαλώ να γίνουν οι αντίστοιχες διορθώσεις σε όλες τις γλώσσες.

<SPEAKER ID=261 LANGUAGE="IT" NAME="Florio">
Κυρία Πρόεδρε, κύριε Επίτροπε, αξιότιμοι συνάδελφοι, και οι φορείς του εμπορίου, της βιομηχανίας και της βιοτεχνίας θα μπορούν σύντομα να δουν να αναγνωρίζονται από την πλευρά του κράτους μέλους στο οποίο επιθυμούν να εδραιωθούν τα επαγγελματικά προσόντα που έχουν αποκτήσει στο κράτος μέλος από το οποίο προέρχονται. Είναι ένα πραγματικό γενικό σύστημα αναγνώρισης αυτό το οποίο ετοιμαζόμαστε να εγκρίνουμε σε δεύτερη ανάγνωση, σύμφωνα με τον μηχανισμό αναγνώρισης που υποδείχτηκε από το Δικαστήριο στην νομολογία για την υπόθεση Γλασσοπούλου. Ο μηχανισμός αυτός συνοδεύει τις οδηγίες 89/48/ΕΟΚ και 92/51/ΕΟΚ που σχετίζονται αντίστοιχα με τους τίτλους ανώτατων σχολών και με την επαγγελματική κατάρτιση της οποίας η ενημέρωση, για να ενσωματωθεί η νομολογία της υπόθεσης Γλασσοπούλου και για να γίνει μια χρήσιμη απλοποίηση, βρίσκεται αυτή την στιγμή σε εξέλιξη.
<P>
Η Επιτροπή και το Συμβούλιο έχουν αποδεχτεί τις τροπολογίες του Κοινοβουλίου που έχουν εγκριθεί σε πρώτη ανάγνωση. Το Συμβούλιο επιπλέον έχει εισάγει μερικές τροποιήσεις, πλήρως αποδεκτές, όπως για παράδειγμα την ελάφρυνση των κριτηρίων που απαιτούνται σε θέματα διάρκειας της κατάρτισης, ευνοώντας την πρακτική εμπειρία. Το κράτος μέλος, πριν επιτρέψει την άσκηση μιας δραστηριότητας στους τομείς της βιομηχανίας, του εμπορίου και της βιοτεχνίας, θα πρέπει να πραγματοποιήσει μια συγκριτική μελέτη μεταξύ των γνώσεων και των ικανοτήτων που πιστοποιούν τα διπλώματα και τα επαγγελματικά προσόντα που έχουν αποκτηθεί σε άλλα κράτη μέλη και τις ικανότητες που απαιτούνται από τους δικούς τους εθνικούς νόμους. Εάν υπάρχει ισοτιμία, το κράτος θα πρέπει να παραχωρεί την αναγνώριση. Η διαδικασία πρέπει να ολοκληρώνεται από το κράτος μέλος υποδοχής μέσα σε τέσσερις μήνες από την υποβολή της αίτησης. Σε περίπτωση απόρριψης προβλέπεται η δυνατότητα δικαστικής προσφυγής. Εάν υπάρχουν διαφορές μεταξύ της κατάρτισης που προβλέπεται από το κράτος μέλος καταγωγής και εκείνης που προβλέπεται από το κράτος μέλος υποδοχής, ο ενδιαφερόμενος επαγγελματίας θα μπορεί να αποδείξει ότι έχει αποκτήσει τις γνώσεις που του λείπουν με πρακτική άσκηση προσαρμογής ή μια δοκιμασία επάρκειας.
<P>
Η δυνατότητα επιλογής ανάμεσα στην πρακτική άσκηση και στην δοκιμασία επάρκειας είναι η μοναδική αντίθεση που υπάρχει ακόμα μεταξύ Κοινοβουλίου και Συμβουλίου Υπουργών. Το Συμβούλιο, στην κοινή του θέση, θέλει η επιλογή να εναπόκειται στο κράτος μέλος υποδοχής, λαμβάνοντας όμως υπόψη τις προτιμήσεις του διακινούμενου εργαζόμενου, ενώ αντίθετα η Επιτροπή Νομικών Θεμάτων θεώρησε ομόφωνα - και πιστεύω σωστά - ότι η επιλογή πρέπει να εναπόκειται στον επαγγελματία, και αυτό για δύο λόγους: οι διοικητικές δυσκολίες τις οποίες συναντά όποιος θέλει να αναγνωριστεί η επαγγελματική του ειδικότητα σε ένα άλλο κράτος μέλος, οι οποίες διαφορετικά θα γίνονταν ακόμα πιο βαριές, και η ανάγκη να διατηρηθεί και σε αυτήν την περίπτωση η συνοχή ανάμεσα στην οδηγία αυτή και το γενικό σύστημα αναγνώρισης των διπλωμάτων, που ήδη έχει πραγματοποιηθεί μέσω των οδηγιών 89/48 και 92/51 οι οποίες αφήνουν στον διακινούμενο επαγγελματία την επιλογή μεταξύ της πρακτικής άσκησης προσαρμογής και της δοκιμασίας επάρκειας.
<P>
Μια άλλη σημαντική πλευρά αφορά την διαδικασία για την τροποποίηση του παραρτήματος Α της οδηγίας. Πιστεύω ότι η επιλογή να διατηρηθεί η διαδικασία συναπόφασης που προβλέπεται ήδη για το περιεχόμενο της οδηγίας είναι σωστή, αφού συχνά στα παραρτήματα υπεισέρχονται πτυχές νομοθετικής φύσης που αξίζουν μια νομοθετική διαδικασία.
<P>
Τέλος, συγχαίροντας την κ. Gebhardt για την εργασία που επιτέλεσε, εύχομαι ότι το Συμβούλιο Υπουργών θα αποδεχτεί τις παρατηρήσεις του Ευρωπαϊκού Κοινοβουλίου και ότι η οδηγία θα μπορέσει να γίνει αποδεκτή οριστικά σε σύντομο χρόνο.

<SPEAKER ID=262 LANGUAGE="FI" NAME="Ryynδnen">
Αξιότιμη κυρία Πρόεδρε, αξιότιμε κύριε Επίτροπε, η παρούσα συμπλήρωση του συστήματος αναγνώρισης των διπλωμάτων είναι πραγματικά απαραίτητη προκειμένου να αυξηθεί η ελεύθερη κινητικότητα και να βελτιωθεί η ισότιμη μεταχείριση και η νομική προστασία των πολιτών. Όμως, ο εργαζόμενος ο οποίος ζητά να αναγνωριστεί το διπλωμά του πρέπει να μπορεί να έχει την δυνατότητα επιλογής του μέσου με το οποίο θα αποδείξει τα προσόντα του, δηλαδή είτε μέσω της πρακτικής άσκησης προσαρμογής, είτε μέσω της δοκιμασίας επάρκειας. Και εγώ, όπως και οι προηγούμενοι ομιλητές, ελπίζω ότι το Συμβούλιο θα εγκρίνει πραγματικά αυτήν ακόμα την τροπολογία της εισηγήτριας. Με αυτόν τον τρόπο το τελικό αποτέλεσμα θα ανταποκρινόταν και στη γραμμή των οριζοντίων οδηγιών.
<P>
Για την ανάπτυξη της ευρωπαϊκής συνεργασίας σε πρακτικό επίπεδο, η αμοιβαία αναγνώριση των διπλωμάτων και των προσόντων στο συνολό τους αποτελεί ενα κεντρικό πεδίο. Το θέμα αφορά, πέρα από την επαγγελματική κινητικότητα, και στη συμμετοχή των φοιτητών και των νέων σε εκπαιδευτικά προγράμματα και προγράμματα ανταλλαγής φοιτητών, καθώς και στην επιθυμία να αποκτήσει κανείς, σε συνάρτηση με τις σπουδές, και εμπειρίες και ικανότητες για ευρωπαϊκή συνεργασία. Για παράδειγμα, τα προγράμματα ΣΩΚΡΑΤΗΣ και LEONARDO, τα οποία αναθεωρούνται επί του παρόντος αποτελούν άψογα μέσα για την αμοιβαία κατανόηση και για την ανάπτυξη της ευρωπαϊκής συνείδησης. Όμως, παράλληλα με τις σπουδές του, ο φοιτητής θα πρέπει να έχει και την επίγνωση ότι το δίπλωμα ή ο τίτλος που θα αποκτήσει θα αναγνωριστεί πραγματικά και στο άλλο κράτος μέλος.
<P>
Επίσης, εξακολουθεί να υπάρχει πρόβλημα με την έλλειψη ενημέρωσης σχετικά με τη λειτουργία του γενικού συστήματος αναγνώρισης των διπλωμάτων, καθώς και με τις δυνατότητες που αυτό παρέχει προκειμένου να προβεί κανείς σε ενστάσεις. Η διάδοση πληροφοριών σχετικά με τις εργασιακές συνθήκες και τις ανοικτές θέσεις εργασίας θα πρέπει να αναπυχθεί μέσω του δικτύου Eυρωπαϊκού συστήματος απασχόλησης. Και το Ευρωπαϊκό Κέντρο Επαγγελματικής Κατάρτισης κάνει καλή δουλειά προκειμένου να ανανγνωριστούν αμοιβαία τα επαγγελματικά προσόντα.
<P>
Η Επιτροπή θα πρέπει τώρα να παρακολουθήσει στενά τις εμπειρίες που θα αποκομιστούν από την εφαρμογή του συστήματος αναγνώρισης διπλωμάτων και τα πιθανά πρακτικά προβλήματα που θα προκύψουν, καθώς και να προβεί σε αναγκαίες συμπληρωματικές ενέργειες, βάσει της συγκριτικής έρευνας και της εξέλιξης του συστήματος.

<SPEAKER ID=263 NAME="Monti">
Αισθάνομαι μεγάλη συμπάθεια για μια παρατήρηση που έκανε η εισηγήτρια, κ. Gebhardt. Αυτήν την στιγμή ίσως το Κοινοβούλιο να μην έχει πολύ κόσμο και όμως αυτή η οδηγία με την απλότητά της και εξαιτίας της απλότητάς της είναι πραγματικά πολύ σημαντική. Και αυτό για τρεις λόγους: πρώτον, αποτελεί μια εξαιρετική απλοποίηση, δεύτερον, αφορά απευθείας την Ευρώπη των πολιτών, και πιο συγκεκριμένα την κινητικότητα της εργασίας, που είναι τόσο σημαντική για την ενδυνάμωση των ελευθεριών του πολίτη και είναι τόσο σημαντική, κυρίως, σε μια οικονομική και νομισματική ένωση. Είναι σημαντικό σε μια οικονομική και νομισματική ένωση να έχει η εργασία έναν υψηλό βαθμό κινητικότητας. Στην Ευρώπη, το γνωρίζουμε καλά, θα διαθέτουμε πάντα, και σίγουρα δεν θέλουμε να τον εξαλείψουμε, τον παράγοντα των γλωσσικών διαφορών, σε αντίθεση με τις Ηνωμένες Πολιτείες, αλλά τουλάχιστον μπορούμε και οφείλουμε να περιορίσουμε αυτά τα εμπόδια που δημιουργήθηκαν από τους ανθρώπους, όπως όλες οι δυσκολίες που αυτή η οδηγία προσπαθεί να ξεπεράσει.
<P>
Χαίρομαι που το Κοινοβούλιο είναι σε θέση να εγκρίνει το σύνολο σχεδόν της κοινής θέσης που υιοθετήθηκε από το Συμβούλιο. Ευχαριστώ την εισηγήτρια, κ. Gebhardt, και την Επιτροπή Νομικών Θεμάτων και Δικαιωμάτων των Πολιτών για την εποικοδομητική τους στάση. Η τροπολογία που παρέχει στον διακινούμενο εργαζόμενο το δικαίωμα επιλογής ανάμεσα στην πρακτική άσκηση και στην δοκιμασία επάρκειας είναι αποδεκτή από την Επιτροπή. Πρόκειται πράγματι για μια διάταξη ικανή να διευκολύνει την ελεύθερη μετακίνηση των επαγγελματιών. Αυτή η οδηγία είναι σημαντική γιατί, πέραν του ότι απλοποιεί το κοινοτικό δίκαιο συγχωνεύοντας 35 οδηγίες σε ένα και μόνο κείμενο, επεκτείνει την αναγνώριση των διπλωμάτων για μερικές επαγγελματικές δραστηριότητες τις οποίες δεν έχει ακόμα προβλέψει το γενικό καθεστώς.
<P>
Θέλω ακόμα να θυμίσω ότι με ιδιαίτερη συνέπεια - πιστεύω - αυτή η πρόταση έλαβε την στήριξη της Επιτροπής Κοινωνικών Υποθέσεων και Απασχόλησης του Ευρωπαϊκού Κοινοβουλίου ως συνεισφορά στον αγώνα κατά την ανεργίας, αφού, αυτή η πρόταση αποτελεί μια αποτελεσματική και δραστική μορφή παρέμβασης σε ένα θέμα στο οποίο είναι τόσο δύσκολο να βρεθεί κάτι τέτοιο!

<SPEAKER ID=264 NAME="Πρόεδρος">
Ευχαριστώ τον Επίτροπο κ. Monti.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=14>
Πρωτοδικείο
<SPEAKER ID=265 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0290/98), του κ. D. Martin, εξ ονόματος της Επιτροπής Νομικών Θεμάτων και Δικαιωμάτων των Πολιτών, σχετικά με το σχέδιο απόφασης του Συμβουλίου περί τροποποιήσεως της αποφάσεως 88/591/ΕΚΑΧ, ΕΟΚ, ΕΥΡΑΤΟΜ περί ιδρύσεως Πρωτοδικείου των Ευρωπαϊκών Κοινοτήτων προκειμένου να επιτραπεί στο Πρωτοδικείο να δικάζει ως μονομελές (6290/97 - C4-0218/97-97/0908 (CNS)).

<SPEAKER ID=266 NAME="Martin, David">
Κυρία Πρόεδρε, το Πρωτοδικείο ιδρύθηκε το 1988 και η πρώτη ακροαματική διαδικασία έλαβε χώρα το 1989. Ο λόγος για την ίδρυσή του ήταν ότι το ίδιο το Ευρωπαϊκό Δικαστήριο αδυνατούσε πλέον να διεκπεραιώσει τον όγκο των υποθέσεων που εκκρεμούσαν ενώπιον του.
<P>
Η πραγματικότητα είναι ότι το Πρωτοδικείο είχε να εκδικάσει μόνο 55 υποθέσεις το 1989 και το 1997 είχε 624. Αν και 624 υποθέσεις είναι ένας σημαντικός αριθμός, το Πρωτοδικείο θα έπρεπε να είναι σε θέση να τις χειριστεί αποτελεσματικά. Δυστυχώς, ο όγκος καθυστερημένης εργασίας στα τέλη του 1997 ήταν 1106 υποθέσεις.
<P>
Έτσι έχουμε κρίση. Το Πρωτοδικείο σαφέστατα δεν μπορεί να ανταπεξέλθει στο φόρτο εργασίας του και η καθυστερημένη απονομή δικαιοσύνης συχνά επηρεάζει την ποιότητα της δικαιοσύνης. Αναμένουμε περαιτέρω αύξηση του φόρτου εργασίας του Πρωτοδικείου όταν προσφυγές κατά αποφάσεων για κοινοτικά σήματα αρχίζουν να εισχωρούν στο σύστημα.
<P>
Το Πρωτοδικείο φυσικά και ορθά εξετάζει τρόπους για να επιταχύνει το ρυθμό εκδίκασης των υποθέσεων. Κατ' ουσία η πρόταση που εξετάζουμε σήμερα είναι ότι μερικά είδη υποθέσεων, κυρίως εκείνες που εγείρουν ως επί το πλείστον απλά νομικά θέματα, θα πρέπει να εκδικάζονται από μονομελή σύνθεση αντί από τμήματα συγκείμενα από τρεις ή πέντε δικαστές. Αυτό το ζήτημα προκάλεσε πολλές διαφωνίες και η ψηφοφορία κατέληξε σε ισοπαλία την πρώτη φορά που ψηφίσαμε γι' αυτό, οκτώ Μέλη ψήφισαν υπέρ, οκτώ κατά και τέσσερις αποχές. Τελικά ψηφίσαμε πάλι και η επιτροπή συμφώνησε να υποστηρίξει την πρόταση.
<P>
Εν συντομία, τα επιχειρήματα κατά της πρότασης ήταν ότι η μετάβαση σε ένα σύστημα με ένα δικαστή θα μπορούσε να υπονομεύσει την πολυεθνική φύση του Πρωτοδικείου. Πολλά μέλη της Επιτροπής Νομικών Θεμάτων και Δικαιωμάτων των Πολιτών αισθάνθηκαν ότι ήταν σημαντικό σε όλες τις αποφάσεις να εκφράζονται διαφορετικά νομικά συστήματα και διαφορετικές νομικές κουλτούρες. Υπήρχε επίσης κίνδυνος μία απόφαση να ταυτιστεί με μία εθνικότητα. Για παράδειγμα, ένας Ιταλός δικαστής που συστηματικά αποφαινόταν με ένα συγκεκριμένο τρόπο έναντι των συνεργατών του θα μπορούσε εσφαλμένα να κατακριθεί ότι έχει εθνικό συμφέρον στην απόφασή του/της. Έτσι υπήρξε το αίσθημα ότι η ύπαρξη δυνατότητας αναγνώρισης της εθνικότητας του δικαστή ενδέχεται να αρχίσει να αποδυναμώνει την εμπιστοσύνη του ευρέος κοινού στο Πρωτοδικείο.
<P>
Αλλα μέλη ήταν της άποψης ότι αυτό ήταν ένα λανθασμένο επιχείρημα, ότι ανήκουμε σε έναν ευρωπαϊκό οργανισμό και ότι θα πρέπει να έχουμε εμπιστοσύνη σε οποιονδήποτε δικαστή ανεξαρτήτως εθνικότητας.
<P>
Στο τέλος η επιτροπή υπερψήφισε την πρόταση επειδή δεν είχαμε άλλες συγκεκριμένες προτάσεις να εξετάσουμε για τη βελτίωση της ταχύτητας με την οποία το Πρωτοδικείο χειρίζεται τις υποθέσεις. Αν και δεν θα εξοικονομηθεί τόσος χρόνος όσος ισχυριζόταν το Πρωτοδικείο, αισθανθήκαμε ότι η εκδίκαση υποθέσεων από έναν δικαστή θα μπορούσε να εξοικονομήσει κάποιο χρόνο. Ίσως ένα ποσοστό 10 % περισσότερων υποθέσεων κατ' έτος να μπορούσαν να εκδικαστούν. Ωστόσο, το πρόβλημα παραμένει σημαντικό και κανείς στην επιτροπή - είτε ήταν υπέρ είτε κατά της πρότασης - δεν πίστευε ότι αυτή ήταν η βέλτιστη λύση στα προβλήματα που αντιμετωπίζει το Ευρωπαϊκό Δικαστήριο και το Πρωτοδικείο από πλευράς διεκπεραίωσης του φόρτου εργασίας.
<P>
Η επιτροπή πρότεινε ότι στο μέλλον θα πρέπει να εξετάσουμε τη δυνατότητα αύξησης του αριθμού των δικαστών στο Πρωτοδικείο, να βελτιώσουμε τις διαρθρώσεις προσωπικού στο Πρωτοδικείο, να μεταβούμε στη χρήση εξειδικευμένων τμημάτων με σκοπό την επίσπευση εκδίκασης των υποθέσεων και ακόμα να επανεξετάσουμε σε μία μελλοντική ΔΚΔ τις αρμοδιότητες του Πρωτοδικείου. Για παράδειγμα, θα έπρεπε οι υποθέσεις σε θέματα προσωπικού να είναι ζήτημα του Πρωτοδικείου; Δεν θα ήταν καλύτερο να βρεθεί ένα δικαστήριο που θα εκδικάζει υποθέσεις σε θέματα προσωπικού; Αυτές οι υποθέσεις καταλαμβάνουν σημαντικό ποσοστό εργασίας του Πρωτοδικείου.
<P>
Συνεπώς, αν και τελικά αποφασίσαμε να αποφανθούμε θετικά για την παρούσα πρόταση, το πράξαμε με κάποιες επιφυλάξεις έχοντας υπόψη ότι αυτή δεν θα είναι η μακροπρόθεσμη λύση στα προβλήματα του Πρωτοδικείου. Ίσως σε μία Διακυβερνητική Διάσκεψη - αλλά σίγουρα σε κάποιο βήμα στο μέλλον - θα πρέπει να επανέλθουμε στο θέμα αυτό.

<SPEAKER ID=267 LANGUAGE="ES" NAME="Palacio Vallelersundi">
Κυρία Πρόεδρε, η απουσία της κ. Mosiek-Urbahn μου επιβάλλει απόψε το τιμητικό, αλλά δύσκολο καθήκον να εκθέσω τη θέση της πλειοψηφίας της Ομάδας του Ευρωπαϊκού Λαϊκού Κόμματος, που είναι ευνοϊκή απέναντι στην πρόταση απόφασης του Συμβουλίου που αποσκοπεί στο να επιτρέψει στο Πρωτοδικείο να δικάζει ως μονομελές, αν και, προσωπικά, τρέφω επιφυλάξεις απέναντι σ' αυτήν την πρόταση, στις οποίες θα επανέλθω αργότερα.
<P>
Επιμένοντας στην εξαίρετη παρουσίαση του εισηγητή, που δεν είναι άλλωστε τίποτα περισσότερο από τον κολοφώνα της μορφής στην οποία κατέληξε αυτή η πολύπλοκη και επίμαχη έκθεση, θέλω να τονίσω, πρώτον, ότι η ευνοϊκή ψήφος της Ομάδας του Ευρωπαϊκού Λαϊκού Κόμματος, και χωρίς αμφιβολία της πλειοψηφίας του Σώματος αύριο, αποτελεί εκδήλωση εμπιστοσύνης προς το Δικαστήριο και τα άτομα που το συνιστούν, αφού η αρμοδιότητά μας φθάνει μόνο ως την έκδοση έκθεσης για την τροποποίηση της τέταρτης παραγράφου του άρθρου 2 της απόφασης του Συμβουλίου. Δηλαδή, ούτε το Κοινοβούλιο ούτε, βέβαια, η Επιτροπή έχουν οποιαδήποτε θεσμική αρμοδιότητα να γνωμοδοτήσουν για την τροποποίηση του κανονισμού διαδικασίας.
<P>
Ωστόσο, είναι πολύ δύσκολο να αξιολογηθεί η νομοθετική πρόταση ανεξάρτητα από τις τροπολογίες που έχουν προταθεί μέχρι στιγμής, όπως και εκείνες που ενδέχεται να προταθούν στο μέλλον. Αυτές είναι που θα καθορίσουν τις περιστάσεις υπό τις οποίες το εν λόγω Όργανο μπορεί να κληθεί να αποφασίσει σε συγκεκριμένη υπόθεση.
<P>
Το Κοινοβούλιο, επαναλαμβάνω, υπογράφει αύριο μια λευκή επιταγή, το περιεχόμενο και η ενδεχόμενη λήξη της οποίας θα εξαρτηθούν αποκλειστικά από το Δικαστήριο και το Συμβούλιο. Κυρίες και κύριοι, μεγαλύτερη εμπιστοσύνη δεν υπάρχει.
<P>
Ας ξαναπάρουμε τώρα ένα από τα επιχειρήματα που προέβαλε ο εισηγητής. Η Ομάδα του Ευρωπαϊκού Λαϊκού Κόμματος επικροτεί, συμμερίζεται και ενθαρρύνει το μέλημα της δημοσιονομικής επάρκειας που συνεπάγεται αυτό το μέτρο, αφού, σύμφωνα με τις καλύτερες εκτιμήσεις, θα αυξηθεί κατά 10 % η πραγματική εργασία, χωρίς οποιαδήποτε αύξηση του κόστους. Η επίτευξη της μέγιστης απόδοσης κάθε κοινοτικού Ecu αποτελεί μόνιμο μέλημα του Ευρωπαϊκού Κοινοβουλίου και δεν μπορούμε παρά να συγχαρούμε, από αυτήν την άποψη, την πρόταση.
<P>
Επίσης σημαντικό είναι το επιχείρημα που προβλήθηκε από τους επιφανείς δικαστές ότι η μεγαλύτερη απειλή για τη νομιμότητα του Δικαστηρίου είναι η βραδύτης που συνεπάγεται η συλλογική λειτουργία. Το είπε ήδη ο εισηγητής: δικαιοσύνη που αργεί δεν είναι δικαιοσύνη. Η νομιμότητα του Δικαστηρίου θα ενισχυθεί με τη συντόμευση του χρόνου της διαδικασίας. Αυτό είναι βέβαιο. Αλλά η δικαιοσύνη πρέπει να δείξει ότι αξίζει τον κόπο.
<P>
Τέλος, η ευνοϊκή αυριανή ψήφος θα δείξει ότι η Συνέλευση δεν κρατά καμία επιφύλαξη όσον αφορά την ικανότητα και την αμεροληψία του μονομελούς Πρωτοδικείου. Και δεν της έχουν λείψει οι αποδείξεις, είναι βέβαιο, στη διάρκεια της ιστορίας του, της ικανότητας των προέδρων των τμημάτων να εκπληρώνουν το έργο της διανομής των υποθέσεων.
<P>
Έτσι, η πλειοψηφία της Ομάδας του Ευρωπαϊκού Λαϊκού Κόμματος θα ψηφίσει υπέρ της πρότασης.
<P>
Επιτρέψτε μου τώρα, κυρία Πρόεδρε, να υψώσω τη φωνή όσων τρέφουν επιφυλάξεις, τις οποίες θα εκφράσουμε αύριο σε μια εποικοδομητική διαφοροποίηση από την πλειοψηφία. Το να προσπαθεί κανείς να καλύψει με 5 ή 10 % μεγαλύτερη αποτελεσματικότητα μια κατάσταση κατάρρευσης - που προβλέπεται σοβαρή με την επικείμενη έλευση των διαφορών σχετικά με το κοινοτικό σήμα - είναι κακή θεραπευτική λύση. Θα προκαλέσει καθυστερήσεις εξαιτίας της ίδιας της φύσης της θεσμικής λειτουργίας που θα προσεγγίσει στο εγγύς μέλον αυτό το πρόβλημα κατά μέτωπο και δικαίως. Με τον φόρτο της ημερήσιας διάταξης των Οργάνων, ας μην ξεχνάμε, θα είναι δύσκολο να «επιστρέψουμε» στο θέμα.
<P>
Σύμφωνα με τα λόγια των ίδιων των δικαστών, 150 προσφυγές ως το τέλος του χρόνου από το Αλικάντε θα προξενούσαν σοβαρή κρίση. Ε λοιπόν, δεν θέλω να είμαι Κασσάνδρα, κυρίες και κύριοι, αλλά με αυτή τη λύση η κρίση είναι σίγουρη.
<P>
Όμως, οι επιφυλάξεις εκείνων που έχουν την ίδια άποψη με εμένα δεν είναι μόνο πρακτικής και συγκυριακής τάξεως, αλλά και ουσίας. Μίλησε ο εισηγητής για πλουραλισμό. Είναι αλήθεια ότι ο πολιτιστικός πλουραλισμός και ο πλουραλισμός της νομικής κληρονομιάς είναι ένα από τα θεμέλια της ευρωπαϊκής οικοδόμησης του Δικαίου. Και αυτό είναι ιδιαίτερα βέβαιο όσον αφορά το Ευρωπαϊκό Δικαστήριο. Δεν πρόκειται για έλλειψη εμπιστοσύνης απέναντι σε κανέναν και πολύ λιγότερο απέναντι στο Όργανο. Ας μου διαψεύσει, όμως, κάποιος ότι μια πλουραλιστική, συλλογική απόφαση θα έχει, τουλάχιστον στη σημερινή κατάσταση της ευρωπαϊκής οικοδόμησης, μεγαλύτερη δημόσια αποδοχή. Κυρία Πρόεδρε, αν η δικαιοσύνη εκπηγάζει από τον λαό, ο λαός πρέπει και να την αντιλαμβάνεται κατ' αυτόν τον τρόπο. Και ας μου διαψεύσει κάποιος, επίσης, ότι, ήδη από την κλασική Ελλάδα, μία από τις λειτουργίες του συλλόγου δεν είναι παρά η ενοποίηση σε ένα όργανο, το οποίο, αν και πολυμελές, πρέπει να μιλάει πάντα με μία φωνή, με την ίδια φωνή, με τη σύμφωνη φωνή ατόμων από διαφορετικούς ορίζοντες και με πολύ διαφορετικές, ποικίλες και ανόμοιες εμπειρίες.
<P>
Τέλος, δεν θα ήταν άραγε κατανοητό, δεν είναι άραγε προβλέψιμο ότι, ενώπιον μιας κατάστασης κατάρρευσης και χωρίς λύσεις, να προέβαιναν το Δικαστήριο και το Συμβούλιο - αφού, όπως είπαμε, ούτε το Κοινοβούλιο ούτε η Επιτροπή δεν θα ήταν τίποτα περισσότερο παρά ανίσχυροι εγκριτές - στην αύξηση των θεμάτων για τα οποία μπορεί να συνεδριάσει ως μονομελές το Πρωτοδικείο; Αυτό θα ήταν αναμφίβολα εξοικονόμηση, αλλά εξοικονόμηση εξαιρετικά βραχυπρόθεσμη και δεν θα λάβαινε υπόψη το κοινωνικό, εκτός από το οικονομικό, κόστος, που θα συνεπαγόταν χωρίς αμφιβολία από αθροιστική άποψη.
<P>
Λοιπόν, κυρία Πρόεδρε, πιστεύω ότι πρέπει να προσεγγίσουμε αυτό το θέμα σε βάθος. Εκτός από τις λύσεις που πρότεινε ο εισηγητής, εγώ θα προσέθετα την επανεξέταση ορισμένων προνομίων των υπαλλήλων σε σχέση με το κόστος.
<P>
Και, τέλος, κυρία Πρόεδρε, παραφράζοντας τον Churchill, η δικαιοσύνη είναι μεν πολύτιμη, αλλά αν η Ευρωπαϊκή Ένωση πρέπει να αγωνισθεί για κάτι, αυτό είναι ακριβώς αυτή η οικοδόμηση της Ευρώπης του Δικαίου. Γιατί η Ευρώπη ή θα είναι δίκαιη ή δεν θα είναι καθόλου.

<SPEAKER ID=268 LANGUAGE="SV" NAME="Thors">
Κυρία Πρόεδρε, βασικά έχουμε μία περίεργη κατάσταση εδώ: και οι τρείς που μιλήσαμε μέχρι τώρα, συμπεριλαμβανομένου και εμού, τασσόμαστε βασικά εναντίον της πρότασης. Επίσης, έχουμε μία κατάσταση η οποία συνεπάγεται ότι οι νομικές υπηρεσίες και στα τρία θεσμικά όργανα θεωρούν, για κάπως διαφορετικούς λόγους, ότι η πρόταση δεν είναι επιθυμητή. Αντιλαμβάνομαι ότι τα κεντρικά σημεία στα επιχειρήματά τους είναι, πρώτον, η εμπιστοσύνη προς το Κοινοτικό Δίκαιο και δεύτερον, ότι δεν επιλύονται τα προβλήματα της αποτελεσματικότητας. Οι προηγούμενοι ομιλητές αναφέρθηκαν ακριβώς στη μη επίλυση των προβλημάτων της αποτελεσματικότητας.
<P>
Για εμένα, το καθοριστικό είναι η υπεράσπιση της συλλογικής λήψης αποφάσεων. Όταν λαμβάνονται σοβαρές αποφάσεις χρειαζόμαστε συναδελφική λήψη αποφάσεων. Πιστεύω ότι πρέπει να δούμε σοβαρά τώρα την κατάσταση προς υπεράσπιση του Κοινοτικού Δικαίου.
<P>
Πριν λίγες ημέρες διοργανώθηκε ένα συνέδριο, ένα πολιτικό συνέδριο, εδώ στην Γαλλία, όπου το σύστημα του Κοινοτικού Δικαίου δέχθηκε σκληρές επιθέσεις και όπου δεν υπάρχει πλέον η θέληση, επί παραδείγματι, να υποστηρίξουν το ότι το Κοινοτικό Δίκαιο έχει άμεσα αποτελέσματα για τους πολίτες. Μπορούμε να δούμε πολλές επιθέσεις αυτού του είδους κατά του Κοινοτικού Δικαίου το οποίο είναι, παρ' όλα αυτά, αυτό που συγκρατεί το νομικό σύστημά μας και την Κοινότητά μας.
<P>
Όμως, πρέπει να δούμε με πολλή σοβαρότητα το να λειτουργούν τα δικαστήρια μας έτσι που να έχουν την εμπιστοσύνη των πολιτών. Η ουσία αυτού είναι το συλλογικό σύστημα. Γι' αυτό ελπίζω, αγαπητέ Επίτροπε, όπως εξάλλου και ο κ. David Martin, ότι πραγματικά θα θέσετε το θέμα της λειτουργίας των δικαστηρίων στην επόμενη Διακυβερνητική Διάσκεψη, καλύτερα το συντομότερο δυνατόν στη Βιέννη, τουλάχιστον όμως όταν θα αρχίσει η μικρή Διακυβερνητική Διάσκεψη. Από πλευράς μου θέλω να εργαστώ για να υπάρχει ο ίδιος στόχος για τη Φινλανδική Προεδρία, διότι αυτό είναι σημαντικό για τη συνοχή μιάς κοινότητας δικαίου, όπως είναι η ΕΕ.
<P>
Τέλος, θέλω μόνο να αναφέρω ότι ένα μεγάλο μέρος της Ομάδας του ΦΙΛ θα καταψηφίσει την πρόταση.

<SPEAKER ID=269 LANGUAGE="DE" NAME="Ullmann">
Κυρία Πρόεδρε, κύριε Επίτροπε, ακόμα και αν από τη συζήτηση που έγινε στο πλαίσιο της Επιτροπής Νομικών Θεμάτων γνωρίζω ακριβώς τους ενδοιασμούς εναντίον της καθιέρωσης μονομελούς δικαστηρίου στο Πρωτοδικείο τους οποίους άκουσα και πάλι εδώ, θέλω να υποστηρίξω εξ ονόματος της Ομάδας μου την έγκριση της έκθεσης Martin, αφού και η Επιτροπή Θεσμικών Θεμάτων ψήφισε προς την ίδια κατεύθυνση
<P>
Οι λόγοι μου είναι οι εξής. Η πρωτοβουλία για αυτή τη νέα ρύθμιση προήλθε από το ίδιο το Δικαστήριο το οποίο ανέλυσε με λεπτομέρειες το σκεπτικό του στην Επιτροπή Νομικών Θεμάτων. Η νέα ρύθμιση μπορεί να εφαρμοσθεί μόνο μετά από δικαστική απόφαση, δηλαδή πρώτα θα πρέπει να υπάρχει δικαστική απόφαση. Ο τομέας ισχύος του μονομελούς δικαστηρίου έχει οριοθετηθεί με τέτοια ακρίβεια, ώστε δεν χρειάζεται να ανησυχούμε ότι θα προκληθεί ανασφάλεια ως προς το δίκαιο
<P>
Αυτή η νέα ρύθμιση για την καθιέρωση μονομελούς δικαστηρίου δεν μπορεί να αντικατασταθεί με καμία από όλες τις υπόλοιπες προτάσεις που έγιναν σε σχέση με τον εξοπλισμό του Δικαστηρίου ως προς το προσωπικό Ο τελευταίος από τους λόγους είναι πιστεύω ο πιο σημαντικός και μολονότι πλησιάζουν μεσάνυχτα θα υπενθυμίσω τα εξής. Ενόψει της προκείμενης προσχώρησης των χωρών της Κεντρικής και Ανατολικής Ευρώπης, η Ευρωπαϊκή Ένωση θα πρέπει να προετοιμαστεί και στον τομέα της δικαιοδοσίας για προβλήματα εντελώς διαφορετικού μεγέθους.

<SPEAKER ID=270 LANGUAGE="IT" NAME="Florio">
Κυρία Πρόεδρε, κύριε Επίτροπε, αξιότιμοι συνάδελφοι, το Πρωτοδικείο έχει μπροστά του έναν τεράστιο φόρτο εργασίας. Η εμβάθυνση της ευρωπαϊκής ολοκλήρωσης και η ταυτόχρονη συνειδητοποίηση από την πλευρά του πολίτη των δικαιωμάτων που του παρέχει το κοινοτικό δίκαιο αυξάνουν τον φόρτο εργασίας του. Ο αντίκτυπος στην μέση διάρκεια των δικαστικών διαδικασιών είναι αναπόφευκτος. Η διάρκεια αυτή έφτασε στους 29, 3 μήνες. Το φαινόμενο αυτό είναι ανησυχητικό και θα γίνει ακόμα περισσότερο εάν υπολογίσουμε τις επίδικες διαφορές που θα προκύψουν από την εφαρμογή του κανονισμού αριθ. 4094 της 20ης Δεκεμβρίου 1993 σχετικά με το κοινοτικό σήμα.
<P>
Είναι λοιπόν αναγκαίο να τροποποιήσουμε τις διαδικασίες και τις δομές με σκοπό να καλύψουμε τις καθυστερήσεις και να δημιουργήσουμε τις συνθήκες, ώστε το Πρωτοδικείο να αντιμετωπίσει την αύξηση των διαφορών. Έτσι, προτείνεται να παραπέμπονται σε μονομελές δικαστήριο ορισμένες υποθέσεις περιορισμένης εμβέλειας και επαναληπτικού χαρακτήρα, όπως στην περίπτωση προσφυγών για θέματα προσωπικού των Κοινοτήτων. Θα παρέμεναν ωστόσο αμετάβλητες οι αρχές, σύμφωνα με τις οποίες το Πρωτοδικείο συνεδριάζει με τρείς ή πέντε δικαστές. Η αναθέση σε εισηγητή δικαστή, που θα αποφασίσει ως μονομελές δικαστήριο, παραμένει επιπλέον μια περιορισμένη επιλογή στις περιπτώσεις που προβλέπονται από τον κανονισμό διαδικασίας που υιοθετείται σε κάθε περίπτωση από το τμήμα που απαρτίζεται από τρεις δικαστές.
<P>
Οι τροποποιήσεις του κανονισμού διαδικασίας που υποβλήθηκαν στο Συμβούλιο Υπουργών προβλέπει μια σημαντική σειρά περιορισμών και εμποδίων. Το νομικό πλαίσιο το οποίο απορρέει από αυτά είναι τέτοιο που αναμένεται να ωφελήσει την διάρκεια των διαδικασιών, χωρίς να διακινδυνεύει για τον λόγο αυτό το κύρος των κοινοτικών δικαστηρίων.
<P>
Σε κάθε περίπτωση η επίδραση αυτού του μέτρου, όπως πρότεινε η κ. Mosiek-Urbahn στα πλαίσια της Επιτροπής Νομικών Θεμάτων και Δικαιωμάτων των Πολιτών, θα πρέπει να επιβεβαιωθεί τρεις μήνες από την έναρξη ισχύος του. Ευχαριστώντας τέλος τον κ. Martin για το χρήσιμο έργο που επιτέλεσε, εκφράζω μια θετική κρίση για την πρόταση που δεν αποκλείει, αλλά αντίθετα επιθυμεί, και άλλες πιο οργανικές και πλήρεις πρωτοβουλίες, που απαιτούν αναγκαστικά μια πιο εμπεριστατωμένη μελέτη και περισσότερο χρόνο.

<SPEAKER ID=271 NAME="Monti">
Κυρία Πρόεδρε, αξιότιμοι κύριοι βουλευτές, όπως γνωρίζετε η Επιτροπή εκφράστηκε σχετικά με το πρόβλημα του μονομελούς δικαστηρίου στην γνωμοδότηση που σας μεταβιβάστηκε τον περασμένο Ιούνιο. Διαβάζοντας την εισαγωγή του σχεδίου ψηφίσματος σας, για το οποίο συγχαίρω ιδιαίτερα τον κ. Martin, μπορώ να διαπιστώσω ότι οι αντιδράσεις μας όσον αφορά την πρόταση του Δικαστηρίου και του Πρωτοδικείου είναι σε μεγάλο βαθμό ίδιες.
<P>
Πράγματι, πώς μπορούμε να μην είμαστε ευαίσθητοι στις ανησυχίες που εξέφρασαν το Δικαστήριο και το Πρωτοδικείο; Σε μια Κοινότητα που στηρίζεται στο δίκαιο είναι βασικό ο δικαστής να μπορεί να επιτελεί το καθήκον του σε λογικό χρόνο, εάν δεν θέλουμε να υπονομεύσουμε την στήριξη των πολιτών στο συνολικό οικοδόμημα. Είναι συνεπώς απαραίτητο να παράσχουμε στον δικαστή τα μέσα για να μπορεί να εργαστεί με αποτελεσματικό τρόπο. Ωστόσο, το δίλημμα που τίθεται είναι το ακόλουθο: το μονομελές δικαστήριο αποτελεί άραγε το πιο κατάλληλο μέσο; Εάν πρέπει να στηριχτώ στην κύρια αιτιολογία του Δικαστηρίου και του Πρωτοδικείου, την μαζική δηλαδή αύξηση του αριθμού των διαφορών που αφορούν τα κοινοτικά σήματα, έχω σοβαρές αμφιβολίες σχετικά.
<P>
Δεδομένων των κριτηρίων που προτείνονται, πράγματι, το μονομελές δικαστήριο δεν θα μπορεί να παρέμβει στο θέμα αυτό πριν από κάποια χρόνια, όταν δηλαδή θα έχει επιβληθεί μια σταθερή νομολογία. Συνεπώς, γιατί να καθορίσουμε από τώρα το είδος σύστασης του δικαιοδοτικού οργάνου για διαφορές των οποίων κανείς δεν γνωρίζει ακόμα το πραγματικό εύρος, πόσο μάλλον που η μαζική αύξηση που είχε αναγγελθεί για το 1997, πρέπει να τονίσουμε ότι δεν παρατηρήθηκε ακόμα και κατά συνέπεια κανείς κυρίως δεν γνωρίζει την πολυπλοκότητα.
<P>
Είναι ίσως η κατάλληλη στιγμή να σκεφτούμε περισσότερο την δημιουργία ενός ειδικευμένου τμήματος σε όλους τους τομείς της πνευματικής ιδιοκτησίας, αντί για το σύστημα του μονομελούς δικαστηρίου. Εάν χρειάζεται να αναφερθώ στις στατιστικές που παρουσιάστηκαν από το Πρωτοδικείο και για τον χρόνο που χρειάστηκαν οι αποφάσεις του, έχω την πεποίθηση ότι ο επείγων χαρακτήρας είναι πραγματικά άλλου είδους. Όπως αναγνωρίζει το ίδιο το Πρωτοδικείο, η αποτελεσματικότητα του μονομελούς δικαστηρίου θα μπορεί να έχει μόνο μια δευτερεύουσα αξία. Αυτό το δικαστήριο πράγματι θα μπορεί να παρεμβαίνει μόνο σε υποθέσεις που θεωρούνται μικρότερης σημασίας αφού πρώτα γίνει εξέταση του φακέλου από το τμήμα. Σίγουρα, και η Επιτροπή το έλαβε υπόψη, η ανάγνωση αυτών των στατιστικών, μας κάνει να πιστεύουμε ότι οποιαδήποτε αίτηση βοήθειας, όσο και απλή και αν είναι, δεν πρέπει να παραμελείται, αλλά την ίδια στιγμή είναι δυνατόν να θεωρηθεί λογικό να ελαφρυνθεί με τρόπο τόσο ασήμαντο ο φόρτος εργασίας του Πρωτοδικείου, εισάγοντας, χωρίς μεγάλη σκέψη, μια τόσο σημαντική μεταρρύθμιση όπως ο θεσμός του μονομελούς δικαστηρίου στο κοινοτικό δικαστικό σύστημα;
<P>
Η Επιτροπή έχει εκφράσει πολλές αμφιβολίες σχετικά με αυτό. Πράγματι, η Επιτροπή θεωρεί αρκετά επικίνδυνο να μεταφερθούν στην κοινοτική δικαιοσύνη λύσεις που έχουν υιοθετηθεί στα κράτη μέλη, σε πλαίσια δηλαδή απολύτως ομοιογενή, ώστε να δοθεί λύση στην αύξηση των διαφορών. Είναι προφανές ότι υπάρχουν υποθέσεις μικρής σημασίας, όπως οι διαφορές που αφορούν τους καταλόγους προσόντων των δημοσίων υπαλλήλων, ή άλλου είδους υποθέσεις, όπως αυτές που αφορούν τις γαλακτοκομικές ποσοστώσεις ή τους τελωνειακούς υπαλλήλους, που αναφέρθηκαν από το Πρωτοδικείο, οι οποίες απαιτούν κυρίως την εφαρμογή των αρχών των αποφάσεων που ονομάζονται «πιλοτικές». Αυτές οι υποθέσεις σίγουρα θα μπορούσαν να τεθούν στην δικαιοδοσία ενός μονομελούς δικαστηρίου, αλλά τα κείμενα που προτείνονται από το Δικαστήριο και το Πρωτοδικείο προχωρούν ακόμα περισσότερο. Οι υποθέσεις αυτές αφορούν τις διαφορές σχετικά με τα κοινοτικά σήματα και τις φυτικές ποικιλίες οι οποίες για λόγους που έχουν ήδη αναφερθεί δεν μπορούν, και από τώρα ακόμα, να θεωρηθούν της δικαιοδοσίας ενός μονομελούς δικαστηρίου. Αυτές αφορούν επίσης τις επίδικες διαφορές της δημόσιας διοίκησης γενικά. Αυτή η διαφορά όμως, που αφορά τις λύσεις στους διάφορους κανόνες και γενικές αρχές του νομικού συστήματος της Κοινότητας, κατά την γνώμη της Επιτροπής δεν μπορεί να θεωρηθεί δευτερεύουσα, στο σύνολό της.
<P>
Ενδιαφέρουσες είναι επίσης οι προσφυγές για υποθέσεις που αφορούν την εξωσυμβατική ευθύνη των Κοινοτήτων, καθώς και οποιαδήποτε άλλη υπόθεση η οποία, βάση κάπως ασαφών και ελάχιστα αντικειμενικών κριτηρίων, θα μπορούσαν να θεωρηθούν από το τμήμα ή από τον εισηγητή δικαστή όχι ιδιαίτερα σύνθετες.
<P>
Κατά την γνώμη της Επιτροπής, το σύστημα που προτείνεται δεν θα έπρεπε σε καμία περίπτωση να εγκριθεί στην παρούσα μορφή. Πάντως, και ανεξάρτητα από οποιαδήποτε τροποποίηση που θα μπορούσε να γίνει στην πρόταση του Δικαστηρίου και του Πρωτοδικείου, η Επιτροπή θεωρεί πρόωρο να εγκριθεί, χωρίς περαιτέρω συλλογισμό, η αρχή του μονομελούς δικαστηρίου ως συνήθης τρόπος λειτουργίας του Πρωτοδικείου στο μέλλον. Όμως, γι' αυτό ακριβώς πρόκειται. Πράγματι, μόλις εγκριθεί η αρχή του μονομελούς δικαστηρίου και ελλείψει οποιασδήποτε άλλης μεταρρύθμισης του Πρωτοδικείου, το δικαστήριο αυτό θα οδηγηθεί αναπόφευκτα, για να μπορέσει να αντιμετωπίσει τον όγκο εργασίας του, στο να επεκτείνει τις αρμοδιότητες του μονομελούς δικαστηρίου, μέσω μιας απλής τροποποίησης του κανονισμού διαδικασίας.
<P>
Η Επιτροπή θεωρεί υπό αυτές τις συνθήκες ότι το πιο επείγον πρόβλημα είναι όχι τόσο αυτό του μονομελούς δικαστηρίου όσο αυτό του καθορισμού μιας βαθιάς μεταρρύθμισης του κοινοτικού δικαστικού συστήματος στο σύνολό του. Πράγματι, δεν πρέπει να ξεχνάμε το Διακαστήριο το οποίο συναντά και αυτό κάποιες δυσκολίες και το οποίο θα πρέπει να αντιμετωπίσει σύντομα τις αρμοδιότητες που απορρέουν από την Συνθήκη του Αμστερνταμ, και ιδιαίτερα σε θέματα ασύλου και μετανάστευσης, τομείς που προσφέρονται από την φύση τους σε πολλές διαφορές. Η Επιτροπή θεώρησε έτσι θεμελιώδους σημασίας το να προτείνει τον διορισμό μιας ομάδας σοφών που θα μπορέσει το συντομότερο να ξεκινήσει μια ανταλλαγή απόψεων από κοινού με το Δικαστήριο ώστε να προσδιοριστούν οι αναγκαίες μεταρρυθμίσεις πριν από την επόμενη διεύρυνση.

<SPEAKER ID=272 NAME="Πρόεδρος">
Ευχαριστώ τον Επίτροπο κ. Monti.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00 .
<P>
(Η συνεδρίαση λήγει στις 23.30)

