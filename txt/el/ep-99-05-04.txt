<CHAPTER ID=1>
Έγκριση των συνοπτικών πρακτικών
<SPEAKER ID=1 NAME="Πρόεδρος">
Τα συνοπτικά πρακτικά της χθεσινής συνεδρίασης έχουν διανεμηθεί.
<P>
Υπάρχουν παρατηρήσεις;

<SPEAKER ID=2 LANGUAGE="NL" NAME="Janssen van Raay">
Όσον αφορά την τελευταία διευκρίνιση των πρακτικών, στις περιοχές των νησιών Kaai, στα ανατολικά του αρχιπελάγους των Μολούκων, στο ίδιο το Ambon και το Udung Pandan στο νησί Sulawesi, οι χριστιανικές μειονότητες είτε είναι εντελώς απροστάτευτες είτε δεν προστατεύονται επαρκώς από τις ένοπλες ομάδες. Πρέπει επειγόντως να γίνει κάτι για να βοηθηθούν οι Μολούκοι. Η προσφυγή μου στο Λουξεμβούργο, για την οποία με συνεχάρησαν οι συνάδελφοί μου, αφορά οικονομικές κυρώσεις στο πλαίσιο ονομαστικών ψηφοφοριών. Στηρίζομαι στην αρχή βάσει της οποίας δεν είναι η ηγεσία του Κοινοβουλίου, αλλά οι ίδιοι οι βουλευτές που καθορίζουν τις προτεραιότητες τους. Αν κερδίσω αυτή την προσφυγή, θα πρέπει να επιστραφούν όλα τα αχρεωστήτως καταβληθέντα ποσά. Κύριε Πρόεδρε, για την περίπτωση αυτή ευχηθήκατε χθες καλή τύχη στους συναδέλφους μου, γι' αυτό και θα ήθελα να σας ευχαριστήσω.

<SPEAKER ID=3 NAME="Πρόεδρος">
Θα το σημειώσουμε και θα το ελέγξουμε.

<SPEAKER ID=4 LANGUAGE="EN" NAME="Wynn">
Κύριε Πρόεδρε, στο σημείο 19 των πρακτικών σχετικά με τη χορήγηση απαλλαγής αναφέρεται μία έκθεσή μου με θέμα το ΕΤΑ, αλλά κοιτάζοντας στον κατάλογο των ομιλητών θα δείτε ότι δεν μίλησα. Δεν είναι εύκολο να προσπαθείς να είσαι συγχρόνως σε δύο μέρη. Ως συντονιστής εκ μέρους της Ομάδας του Ευρωπαϊκού Σοσιαλιστικού Κόμματος ήμουν ακόμη στην Επιτροπή Προϋπολογισμών συζητώντας τη διοργανική συμφωνία. Θα ήθελα επομένως να ζητήσω συγγνώμη από το Κοινοβούλιο που δεν ήμουν παρών για να παρουσιάσω την έκθεσή μου και να ευχαριστήσω επίσης την κυρία Theato που τη μετέθεσε κατά τη διάρκεια της συζήτησης.

<SPEAKER ID=5 LANGUAGE="NL" NAME="Tindemans">
Κύριε Πρόεδρε, μόλις μπήκα στην αίθουσα και διαπίστωσα ότι η κάρτα ψηφοφορίας μου εξαφανίστηκε από το μηχάνημα.
<P>
Σας επισημαίνω ότι βρίσκομαι πάντα στην ίδια, στη σωστή θέση.

<SPEAKER ID=6 NAME="Πρόεδρος">
Κύριε Tindemans, νομίζω ότι μπορείτε να αποκτήσετε γρήγορα άλλη κάρτα προς αντικατάσταση της δικής σας. Εν πάση περιπτώσει, θα εξακριβώσουμε ότι κανείς δεν ψηφίζει με κάρτα στο όνομά σας.

<SPEAKER ID=7 LANGUAGE="DE" NAME="Theato">
Κύριε Πρόεδρε, το σημείο 18 των συνοπτικών πρακτικών, που αναφέρεται στη συζήτηση σχετικά με την ευρωπαϊκή υπηρεσία για την καταπολέμηση της απάτης, είναι υπερβολικά σύντομο. Δεν αναφέρει ούτε τον Πρόεδρο του Συμβουλίου ούτε τους βουλευτές που πήραν τον λόγο. Αυτό δεν είναι βασικά ο συνήθης τρόπος. Στα πρακτικά αναφέρεται μόνο ότι μίλησαν οι βουλευτές. Θα μας βοηθούσε πολύ να μάθουμε ποιος μίλησε. Ίσως μπορεί να γίνει μια συμπλήρωση.

<SPEAKER ID=8 NAME="Πρόεδρος">
Θα το επαληθεύσουμε και θα το διορθώσουμε.

<SPEAKER ID=9 LANGUAGE="DE" NAME="Lehne">
Κύριε Πρόεδρε, θέλω να διατυπώσω και εγώ μια παρατήρηση σχετικά με τα πρακτικά. Στο σημείο 8 (Κατάθεση εγγράφων) και υπό το αβ) αναφέρεται το σχέδιο απόφασης του Ευρωπαϊκού Κοινοβουλίου σχετικά με το καθεστώς των βουλευτών του Ευρωπαϊκού Κοινοβουλίου, που ακολουθείται από ένα Γ. Θέλω να ρωτήσω περί τίνος πρόκειται. Δεν θυμάμαι να κατατέθηκε χθες το εν λόγω σχέδιο. Πρόκειται για την απόφαση που έλαβε το Κοινοβούλιο τον Δεκέμβριο ή για το έγγραφο του Συμβουλίου που δεν έχει καμία νομική ισχύ; Θα ήθελα μια απάντηση σχετικά!
<P>
Χειροκροτήματα

<SPEAKER ID=10 NAME="Πρόεδρος">
Κύριε Lehne, οι υπηρεσίες μου εξηγούν ότι πρόκειται για τεχνικό λάθος που έγινε σε ορισμένες μόνο γλώσσες: δεν έγινε, για παράδειγμα, στο βρετανικό κείμενο. Δεν υπάρχει δηλαδή κείμενο του Συμβουλίου, δεν υπάρχει σχέδιο διαπραγματεύσεων πριν από τη θέση σε ισχύ της Συνθήκης, και επομένως δεν υπάρχει φυσικά επίσημο κείμενο του Συμβουλίου και δεν έχει αποσταλεί κανένα κείμενο πουθενά. Αυτό που θα συζητηθεί είναι η έκθεση του κ. Rothley της Επιτροπής Νομικών Θεμάτων. Το τεχνικό λάθος θα διορθωθεί.

<SPEAKER ID=11 NAME="Κοκκόλα">
Κύριε Πρόεδρε, ήθελα να προβώ σε μία διόρθωση στα πρακτικά, διότι δεν έχουν διατυπωθεί σωστά.
<P>
Πρώτον, εγώ δεν αναφέρθηκα στο βλήμα που έπληξε χθες το λεωφορείο, αυτό δεν το ήξερα την ώρα που μιλούσα, μιλούσα για ένα άλλο βλήμα από το οποίο σκοτώθηκαν 60 άτομα. Αλλά, κυρίως, αναφέρθηκα μόνο στα συλλυπητήρια και τη συμπάθεια προς τις οικογένειες, δηλαδή στην ανθρωπιστική πλευρά. Εδώ στα πρακτικά αναφέρεται ότι ζητώ να προβούμε σε διαμαρτυρία προς το ΝΑΤΟ. Δεν ζήτησα τέτοιο πράγμα και παρακαλώ πολύ αυτό να διορθωθεί.

<SPEAKER ID=12 NAME="Πρόεδρος">
Κυρία Κοκκόλα, προφανώς πρέπει να διορθωθεί ό, τι είναι εσφαλμένο. Θα το ελέγξουμε. Όπως φαίνεται, τα λάθη των βομβών φθάνουν μέχρι τα πρακτικά.
<P>
Εγκρίνονται τα συνοπτικά πρακτικά

<CHAPTER ID=2>
Απόφαση κατεπείγοντος
<SPEAKER ID=13 NAME="Πρόεδρος">
Έχει τον λόγο ο κ. Colino, για να εκφράσει τη γνώμη της Επιτροπής Γεωργίας, αρμόδιας επί της ουσίας.

<SPEAKER ID=14 NAME="Colino Salamanca">
Κύριε Πρόεδρε, στην τελευταία συνεδρίαση της Επιτροπής Γεωργίας εξετάστηκε αυτό το ζήτημα. Είναι αλήθεια ότι πρόκειται για ένα θέμα που συνδέεται με την Ατζέντα 2000, αλλά δεν βλέπουμε κανέναν λόγο που να δικαιολογεί το κατεπείγον που ζητά το Συμβούλιο, αφού η ρύθμιση πρέπει να τεθεί σε ισχύ κατά τη διάρκεια του 2000 και υπάρχει επομένως αρκετός χρόνος για να μπορέσει να εξεταστεί από το νέο Κοινοβούλιο.

<SPEAKER ID=15 NAME="Πρόεδρος">
Ευχαριστώ πολύ, κύριε Colino.
<P>
Θέλει κανείς να παρέμβει υπέρ της πρότασης του Συμβουλίου; Τον λόγο έχει ο κ. Mulder.

<SPEAKER ID=16 LANGUAGE="NL" NAME="Mulder">
Κύριε Πρόεδρε, θα ήθελα να προτείνω να εξεταστεί τώρα η πρόταση, κατά πρώτον επειδή αυτή την εβδομάδα εξετάζουμε και όλες τις άλλες προτάσεις της Ατζέντας 2000, που σημαίνει ότι μπορούμε να εξετάσουμε και αυτή την πρόταση, και κατά δεύτερον επειδή η πρόταση είναι δημοσιονομικά ουδέτερη, δεν έχει δηλαδή καμία απολύτως δημοσιονομική επίπτωση. Αυτός είναι και ο λόγος για τον οποίο νομίζω ότι είναι καλύτερα να εξετάσουμε αυτή την εβδομάδα όλες τις προτάσεις που έχουν σχέση με την Ατζέντα 2000, γι' αυτό και θα ψηφίσω υπέρ.

<SPEAKER ID=17 NAME="Πρόεδρος">
Ευχαριστώ πολύ, κύριε Mulder.
<P>
Καθώς δεν υπάρχουν άλλες παρεμβάσεις, υποβάλλω σε ψηφοφορία την αίτηση κατεπείγοντος.
<P>
Το Σώμα εγκρίνει την αίτηση κατεπείγοντος

<SPEAKER ID=18 NAME="Πρόεδρος">
Αφού εγκρίθηκε η αίτηση κατεπείγοντος, το σημείο αυτό εγγράφεται στην ημερήσια διάταξη της συνεδρίασης της Παρασκευής και η προθεσμία για την κατάθεση τροπολογιών λήγει αύριο, Τετάρτη, στις 10.00.

<CHAPTER ID=3>
Δήλωση του κ. Prodi, προταθέντος προέδρου της Επιτροπής
<SPEAKER ID=19 NAME="Πρόεδρος">
Η ημερήσια διάταξη προβλέπει τη δήλωση του κ. Prodi, προταθέντος προέδρου της Επιτροπής.
<P>
Δίνω τον λόγο στον κ. Prodi.

<SPEAKER ID=20 NAME="Prodi">
Κύριε Πρόεδρε, κυρίες και κύριοι, σε λιγότερο από έναν μήνα είναι η δεύτερη φορά που μου δίνετε την ευκαιρία να μιλήσω στο Σώμα αυτό. Από σεβασμό στο αρκετά μετρημένο ύφος αυτών των συναντήσεων - ύφος το οποίο συμμερίζομαι απόλυτα - είμαι υποχρεωμένος να αναφερθώ σε όσα ήδη είπα στις 13 Απριλίου, όταν μίλησα για το όραμα του ευρωπαϊκού σχεδίου, δηλώνοντας την προσωπική μου δέσμευση και τη δέσμευση της μελλοντικής Επιτροπής να εγκαινιάσουμε μια μεγάλη εποχή μεταρρυθμίσεων και αλλαγών στην Ευρώπη. Σήμερα θα εστιάσω την ομιλία μου σε ορισμένα από τα ζητήματα που βρίσκονται στην πρώτη θέση της ευρωπαϊκής πολιτικής ατζέντας. Στη διάρκεια της συνάντησης με τους αρχηγούς κρατών και κυβερνήσεων της 14ης Απριλίου προέκυψε σαφώς η βούληση να προχωρήσουμε αφενός προς την εκ βάθρων μεταρρύθμιση της Επιτροπής και αφετέρου προς την ενίσχυση των κοινών πολιτικών μας, ιδίως όσον αφορά την Κοινή Εξωτερική Πολιτική και Πολιτική Ασφαλείας και τη διεθνή προβολή της Ευρώπης, τις πολιτικές που αποσκοπούν στη δημιουργία στο πλαίσιο της Ένωσης ενός χώρου ελευθερίας, ασφάλειας και δικαιοσύνης, καθώς και τις πολιτικές με στόχο να δοθεί νέα ώθηση στην ευρωπαϊκή οικονομική ανάπτυξη και να καταπολεμηθεί η ανεργία. Στα τρία αυτά θέματα θα ήθελα να σταθώ σήμερα.
<P>
Για την ανανέωση του ρόλου της Επιτροπής πρέπει ουσιαστικά να επιλυθούν δύο ειδών προβλήματα: α) ο καθορισμός του θεσμικού ρόλου που πρέπει να διαδραματίσει η Επιτροπή σε σχέση με το Συμβούλιο και το Κοινοβούλιο, και β) ο σαφέστερος καθορισμός της σχέσης που πρέπει να υπάρχει μεταξύ πολιτικής και διοίκησης στις ενέργειες της Επιτροπής.
<P>
Πράγματι, είμαι απόλυτα πεπεισμένος ότι η επίτευξη υψηλού βαθμού αποτελεσματικότητας και υπευθυνότητας στις ενέργειες της μελλοντικής Επιτροπής εξαρτάται σε μεγάλο βαθμό από την ικανότητα σημαντικής μείωσης των «γκρίζων ζωνών», που συνήθως θολώνουν επί του παρόντος τα όρια της αυτονομίας και των ευθυνών μεταξύ όσων έχουν πολιτικό και όσων έχουν διοικητικό ρόλο. Πρωταρχική απαίτηση για να καταστεί διαφανέστερος και σαφέστερος αυτός ο διαχωρισμός είναι να αυξηθεί η ικανότητα πολιτικού προσανατολισμού της Επιτροπής.
<P>
Η Επιτροπή πρέπει να αναλάβει, με πλήρη σεβασμό των Συνθηκών και των αρμοδιοτήτων του Κοινοβουλίου και του Συμβουλίου, μια μεγάλη πολιτική πρωτοβουλία, και κυρίως μια πολιτική πρωτοβουλία που να εστιάζεται ως επί το πλείστον σε ορισμένες άμεσες προτεραιότητες. Ο καθορισμός των προτεραιοτήτων αποτελεί πρωταρχικό καθήκον της πολιτικής, και συνεπώς πρέπει να αποτελεί άμεση ευθύνη του Προέδρου και του Σώματος των Επιτρόπων. Διερωτήθηκα αυτές τις ημέρες ποιες ενδεχόμενες οργανωτικές διαδικασίες θα μπορούσαν να αυξήσουν το επίπεδο συντονισμού και συνεργασίας μεταξύ των Επιτρόπων και πώς θα μπορούσε να λειτουργήσει συλλογικά και συγχρόνως αποτελεσματικά ένας οργανισμός που αποτελείται από είκοσι μέλη. Οι απαντήσεις στα ερωτήματά μου είναι προφανώς ακόμη ελλιπείς και χρειάζονται μεγαλύτερη εμβάθυνση, αλλά πιστεύω ότι μπορεί να επιχειρηθεί η εξεύρεση κάποιων λύσεων, τηρώντας ωστόσο πιστά το γράμμα των Συνθηκών.
<P>
Κατ' αρχάς η πολιτικοεπαγγελματική ποιότητα των επιμέρους Επιτρόπων και η διάθεσή τους να δουλέψουν ομαδικά αποτελούν σημαντικά στοιχεία αυτού του σχεδίου. Δεύτερον, πιστεύω πως μπορούν να αξιοποιηθούν οι Αντιπρόεδροι για τον συντονισμό στρατηγικών τομέων για τη δραστηριότητα της Επιτροπής. Τέλος, πιστεύω ότι πρέπει να εξεταστεί το ενδεχόμενο δημιουργίας τμημάτων όπου θα συγκεντρωθούν τα χαρτοφυλάκια που απαιτούν ενοποίηση και συνεργασία, ώστε κατά συνέπεια οι Επίτροποι που είναι υπεύθυνοι για αυτά τα χαρτοφυλάκια να αναλάβουν το καθήκον να εργάζονται με μεγαλύτερο συντονισμό. Φαντάζομαι συνεπώς μια Επιτροπή που θα διαθέτει τις αρμοδιότητες, την πολιτική ευαισθησία και τη βούληση να λειτουργεί συλλογικά, προκειμένου να ενθαρρύνει την αποτελεσματικότητα και τη διαφάνεια και να εκφράσει μια ισχυρή πολιτική πρωτοβουλία. Μόλις βελτιωθεί η ικανότητα πολιτικού προσανατολισμού του Σώματος των Επιτρόπων, θα μπορέσουμε να καταπιαστούμε επιτυχώς με την ενίσχυση της διαφάνειας, της αποτελεσματικότητας και της ευθύνης των υπηρεσιών, όπως απαιτείται από τη Συνθήκη του Αμστερνταμ και όπως ζητεί επίσης η ευρωπαϊκή κοινή γνώμη.
<P>
Χειροκροτήματα
<P>
Ένα από τα αίτια που οδήγησαν στο σχηματισμό αυτής της «γκρίζας ζώνης» μεταξύ τεχνικής και πολιτικής πρέπει κατά τη γνώμη μου να αναζητηθεί στον ρόλο που ανέλαβαν τα ιδιαίτερα γραφεία. Τα ιδιαίτερα γραφεία πρέπει να αποκτήσουν μια περισσότερο υπερεθνική διάρθρωση και να αποτελούν αποκλειστικό μέσο στήριξης της πολιτικής προετοιμασίας του Προέδρου και των Επιτρόπων. Η εκτέλεση των ενεργειών πρέπει να υπάγεται εξ ολοκλήρου στις υπηρεσίες, και συνεπώς στο Γενικό Γραμματέα και τις Γενικές Διευθύνσεις, που χρειάζονται μεγαλύτερη αυτονομία και μεγαλύτερη ευθύνη, μια πολιτική ευθύνη που καταλήγει αναπόφευκτα στο Σώμα των Επιτρόπων και τελικά στον Πρόεδρο. Ωστόσο, οι Γενικοί Διευθυντές πρέπει να φέρουν και διοικητική ευθύνη στο πλαίσιο ενός συστήματος που θα καθορίζει με σαφήνεια τους τομείς αυτονομίας, αλλά και τις μορφές και τα μέσα ελέγχου. Ξέρω ότι το παρόν Κοινοβούλιο, εκφράζοντας το αίσθημα που είναι διάχυτο μεταξύ των Ευρωπαίων πολιτών, αναμένει σημαντικά βήματα προς την κατεύθυνση αυτή. Από την πλευρά μου έχω επίγνωση ότι η Ευρώπη των πολιτών οικοδομείται επίσης μέσω της διαφάνειας και του ανοίγματος των θεσμικών οργάνων, και δεσμεύομαι προσωπικά εδώ, ενώπιόν σας, να δώσω άμεση προτεραιότητα στα ζητήματα αυτά.
<P>
Τα προσεχή έτη η δράση της Ευρωπαϊκής Ένωσης θα χαρακτηρίζεται όλο και περισσότερο από διεθνή διάσταση. Οι κυριότεροι και πλέον επείγοντες λόγοι που υπαγορεύουν μια ισχυρότερη ευρωπαϊκή παρουσία σε παγκόσμιο επίπεδο είναι κατά τη γνώμη μου τρεις. Πρώτον, τα μεγάλα βήματα προόδου στην οικονομική και νομισματική ολοκλήρωση ανέδειξαν στη διεθνή σκηνή έναν μεγάλο πρωταγωνιστή, το ευρώ, το οποίο έχει πρωταρχική ευθύνη για τη διαχείριση της νομισματικής σταθερότητας και για την ανάκαμψη και την ανάπτυξη ύστερα από τις χρηματοοικονομικές κρίσεις των τελευταίων ετών. Ακόμη και για τα αμιγώς πολιτικά ζητήματα, στα οποία ο διατλαντικός άξονας παίζει βασικό ρόλο, εκτιμώ ότι μια ισχυρότερη Ευρώπη θα συνέβαλε σε έναν δικαιότερο και πιο βιώσιμο διαχωρισμό των καθηκόντων μεταξύ των δύο πλευρών του Ατλαντικού και θα επέτρεπε ένα «δικινητήριο» πρότυπο, ασφαλώς σταθερότερο από ένα σύστημα που βασίζεται σε μία μόνο κατανομή. Ωστόσο, μια διαφορετική κατανομή των βαρών απαιτεί υποχρεωτικά αναπροσαρμογές στη θεσμική αρχιτεκτονική των διεθνών οικονομικών. Η διεθνής νομισματική σταθερότητα αποτελεί βέβαια θεμελιώδη προϋπόθεση για μια υγιή οικονομία, αλλά ο πραγματικός μοχλός της ανάπτυξης θα είναι ακόμη ένας γύρος ελευθέρωσης των διεθνών συναλλαγών στο πλαίσιο του Παγκόσμιου Οργανισμού Εμπορίου, όπου η Ευρωπαϊκή Επιτροπή έχει θεμελιώδη αρμοδιότητα.
<P>
Ο δεύτερος λόγος για τον οποίον πρέπει να δοθεί μεγαλύτερη έμφαση στις διεθνείς διαστάσεις της δράσης της Ευρωπαϊκής Ένωσης πηγάζει από την ανάγκη επανεξισορρόπησης της πορείας της οικονομικής Ευρώπης μέσω της πολιτικής Ευρώπης. Προς αυτή την κατεύθυνση κινούνται συνεπώς οι φιλοδοξίες της στρατηγικής της Βιέννης για την Ευρώπη, που εγκρίθηκε από το Ευρωπαϊκό Συμβούλιο του περασμένου Δεκεμβρίου. Στο μέλλον, θα αποδειχτεί απαραίτητο ένα νέο θεσμικό σχέδιο, που θα σκιαγραφηθεί σε νέα διάσκεψη, για να μπορέσει να είναι επωφελής μια κοινή δέσμευση στον τομέα της άμυνας, ακολουθώντας, ενδεχομένως, το πρότυπο σταδιακής και προοδευτικής εξέλιξης που ήδη δοκιμάστηκε για τη νομισματική ένωση. Η κοινή άμυνα της Ευρωπαϊκής Ένωσης θα είναι θεμελιώδης προϋπόθεση για τη διατήρησης της ειρήνης και της σταθερότητας, όπως επιβεβαιώθηκε πρόσφατα και από τη Σύνοδο Κορυφής του ΝΑΤΟ στην Ουάσινγκτον. Η Ευρώπη πρέπει να είναι σε θέση να διαδραματίσει τον δικό της ρόλο.
<P>
Η πρώτη πρόκληση ήδη δημιουργήθηκε με την έναρξη της διαδικασίας διεύρυνσης της Ένωσης. Η διεύρυνση, εκτός από το γεγονός ότι κλείνει το ατυχές κεφάλαιο που άνοιξε το σιδηρούν παραπέτασμα στην ευρωπαϊκή ιστορία, θέτει άμεσα πολιτικά ζητήματα, αφού μετατοπίζει το κέντρο βάρους της Ένωσης προς τα ανατολικά, υπογραμμίζοντας τη σημασία της σχέσης με τη Ρωσία, από την οποία θα εξαρτηθεί η επιτυχία κάθε μελλοντικής ΚΕΠΠΑ.
<P>
Η μεγαλύτερη πρόκληση θα είναι να διατηρηθεί ζωντανή η πολιτική και εμπορική αποστολή της Ευρώπης, ακόμη κι όταν έρθει σε επαφή με διαφορετικούς και ετερογενείς πολιτισμούς στα ανατολικά και τα νοτιοανατολικά, στόχος που θα μπορέσει να εκπληρωθεί, μόνο αν απορρίψουμε το μοντέλο του 19ου αιώνα για το κλειστό κράτος και τα απαραβίαστα σύνορα προς όφελος της πιο σύγχρονης και φιλελεύθερης αντίληψης της ανοικτής κοινωνίας, των διαπερατών συνόρων και των κοινών συμφερόντων.
<P>
Ο τρίτος και τελευταίος λόγος για τον οποίο πρέπει να υλοποιηθεί σύντομα η πολιτική αποστολή της Ευρώπης βρίσκεται δυστυχώς σήμερα μπροστά σε όλους μας. Πράγματι, στην πρώην Γιουγκοσλαβία το εθνοτικό μίσος και η καταπίεση υπερισχύουν της ανάπτυξης και της ολοκλήρωσης. Η παρέμβαση της διεθνούς κοινότητας υπήρξε μεν οδυνηρή, αλλά απαραίτητη, δεδομένου ότι, τουλάχιστον σε εκείνη την Ευρώπη που καθόρισε τα δικά της πρότυπα συμπεριφοράς στην Τελική Πράξη του Ελσίνκι και στο Χάρτη των Παρισίων, η συστηματική χρήση του στρατού μιας χώρας εναντίον του ίδιου του πληθυσμού της δεν είναι ανεκτή και πρέπει να επισύρει αυστηρές κυρώσεις. Ωστόσο, ο ρόλος της Ένωσης στην πρώην Γιουγκοσλαβία δεν περιορίζεται στην επίλυση της παρούσας στρατιωτικής κρίσης. Η Ευρώπη είναι σε θέση να προσφέρει μια ευρύτερη προοπτική στις εμπόλεμες πλευρές. Αυτή η προοπτική είναι απαραίτητη επειδή, αν περιοριστούμε στις τοπικές ταυτότητες, η περιοχή κινδυνεύει να μετατραπεί σε «σκοπευτήριο», όπου κάθε μέτρο εδάφους είναι κρίσιμο, ενώ, αν τεθούν οι διαφορές μεταξύ των λαών και των εθνών στο πλαίσιο μιας πιο ολοκληρωμένης και ανοικτής Ευρώπης, τότε οι διαφορές θα αμβλυνθούν και θα μπορέσουν να αυξηθούν οι προοπτικές της συμβίωσης.
<P>
Χειροκροτήματα
<P>
Ήδη αναφέρθηκα στην ανάγκη κάποιου προβληματισμού που να μπορεί να επιλύσει όλες τις συγκρούσεις της πρώην Γιουγκοσλαβίας σε ένα ενιαίο και ευρύτερο πλαίσιο και φαντάζομαι μια πορεία που να οδηγήσει ολόκληρη την περιοχή σε πλήρη και μόνιμη σταθεροποίηση και να προωθήσει την ένταξή της στο ευρωπαϊκό πλαίσιο. Διερωτώμαι μήπως θα ήταν απαραίτητο να οργανωθεί μια μεγάλη διεθνής διάσκεψη για τα Βαλκάνια.
<P>
Στόχος δεν είναι να αποκηρύξουμε τις συμφωνίες του Ντέιτον ή του Ραμπουγιέ, που βασίζονται στις απαράγραπτες αρχές της Διάσκεψης του Λονδίνου, αλλά αντίθετα να ενισχύσουμε το πνεύμα τους και να τις συμπεριλάβουμε σε ένα πλαίσιο που να μπορούμε επιτέλους να ελπίζουμε ότι θα είναι οριστικό για όλη την περιοχή. Πιστεύω πως η Ευρωπαϊκή Ένωση χάρη στη θέση της και την αποστολή της μπορεί να διαδραματίσει αποφασιστικό ρόλο από αυτή την άποψη, ιδίως μόλις τα όπλα και η βία παραχωρήσουν τη θέση τους στη λογική και αφού η Ομοσπονδία της Γιουγκοσλαβίας θα έχει επιστρέψει στην οικογένεια των ευρωπαϊκών εθνών.
<P>
Χειροκροτήματα
<P>
Μια άλλη θεμελιώδης διάσταση της ευρωπαϊκής πολιτικής των προσεχών ετών συνδέεται με την εσωτερική ασφάλεια. Στις 14 Οκτωβρίου 1999, στο πλαίσιο έκτακτης συνόδου στο Tampere, το Ευρωπαϊκό Συμβούλιο από κοινού με το Κοινοβούλιο θα πρέπει να καθορίσει τους στόχους του σχεδίου για τον χώρο ελευθερίας, ασφάλειας και δικαιοσύνης, που θα αποτελέσει το νομοθετικό πρόγραμμα της Ευρωπαϊκής Ένωσης για την προσεχή πενταετία, συμπληρώνοντας το πρώτο σχέδιο δράσης που καθορίστηκε στη Βιέννη τον περασμένο Δεκέμβριο.
<P>
Πιστεύω πως από άποψη μεθοδολογίας είναι ουσιώδης η στενή συνεργασία μεταξύ του Ευρωπαϊκού Κοινοβουλίου, του Συμβουλίου και της Επιτροπής, μεταξύ των κυβερνήσεων και των εθνικών κοινοβουλίων, καθώς και των εκπροσώπων της κοινωνίας των πολιτών. Κατά βάθος θεωρώ ουσιώδη τον στόχο της δημιουργίας του χώρου ελευθερίας, ασφάλειας και δικαιοσύνης, που αποτελεί τον θεμελιώδη στόχο της Συνθήκης του Αμστερνταμ για την εξέλιξη της Ένωσης και για την εφαρμογή και τη δέσμευση έναντι των θεμελιωδών δικαιωμάτων, της ευρωπαϊκής ιθαγένειας και της καταπολέμησης πάσης φύσεως διάκρισης.
<P>
Συμμερίζομαι και υιοθετώ εν προκειμένω τη θέση που εξέφρασε το Ευρωπαϊκό Κοινοβούλιο στο ψήφισμα που ενέκρινε στις 13 Απριλίου. Η Συνθήκη του Αμστερνταμ προσφέρει πράγματι τα μέσα για να συμπληρωθεί η πολιτική, οικονομική και κοινωνική εξέλιξη της Ευρώπης της τελευταίας δεκαετίας με μια απάντηση στην όλο και μεγαλύτερη απαίτηση ασφάλειας και δικαιοσύνης. Πρέπει δηλαδή να επιδιώξουμε την πιστή συμμετοχή όλων στον στόχο για έναν χώρο ελευθερίας, ασφάλειας και δικαιοσύνης ως απτή έκφραση της ευρωπαϊκής ιθαγένειας.
<P>
Αν η Ευρώπη κατάφερε να απαρνηθεί την εθνική κυριαρχία ως προς το κοινό νόμισμα και τα κοινά εξωτερικά σύνορα, θα πρέπει - και ασφαλώς θα καταφέρει - να ανταποκριθεί στην πρόκληση του κοινού πέλεκυ για την ασφάλεια και της κοινής πλάστιγγας για τη δικαιοσύνη.
<P>
Το γεγονός ότι κατορθώσαμε τους τελευταίους μήνες να ενεργοποιήσουμε την ενιαία διαχείριση της ευρωπαϊκής νομισματικής πολιτικής αποτελεί επίτευγμα για το οποίο πρέπει να είμαστε υπερήφανοι, πρόκειται όμως και για μια πράξη με τεράστιες συνέπειες για τη δραστηριότητά μας και πρέπει να έχουμε πλήρη επίγνωση των συνεπειών αυτών.
<P>
Πριν από έναν χρόνο υπολογίζαμε ότι η εισαγωγή του ευρώ θα συνοδευόταν από μια φάση επέκτασης του ευρωπαϊκού κύκλου και ότι αυτό θα ενθάρρυνε τον ταχύ μηδενισμό των εθνικών κρατικών προϋπολογισμών. Αναμέναμε επίσης πως η ανάκαμψη θα δημιουργούσε ένα ευνοϊκότερο πλαίσιο για την υλοποίηση των μεταγενέστερων πολιτικών πραγματικής σύγκλισης στο πλαίσιο της δομής των αγορών, σύγκλιση που η Επιτροπή έχει καθήκον να ενθαρρύνει.
<P>
Σήμερα η ευρωπαϊκή οικονομία βρίσκεται εν μέσω μιας φάσης επιβράδυνσης της ανάπτυξης. Έχει εμπλακεί σε έναν πόλεμο του οποίου οι σοβαρές επιπτώσεις στα σύνορά της θα είναι αισθητές για πολλά χρόνια. Η ευρωπαϊκή οικονομία πρέπει να αντιμετωπίσει όσες διαρθρωτικές αλλαγές των αγορών, των αγαθών και των συντελεστών παραγωγής απαιτούνται λόγω της απουσίας ενός ομοσπονδιακού δημόσιου προϋπολογισμού. Επιπλέον, αλλά εξίσου σημαντικό, βρίσκεται αντιμέτωπη με τον κίνδυνο απογοήτευσης των Ευρωπαίων πολιτών μετά από την αρχική ευφορία που επικράτησε για το ευρώ. Πρέπει συνεπώς να σημειωθούν απτές επιτυχίες στο μέτωπο της απασχόλησης, προκειμένου να διαβεβαιώσουμε στους πολίτες ότι ευρώ και Ευρώπη είναι συνώνυμα της ευημερίας.
<P>
Όλες οι εθνικές κυβερνήσεις έχουν συνεπώς επίγνωση ότι η πραγματική σύγκλιση θα επιτευχθεί τώρα μέσω της πλήρους ελευθέρωσης των αγορών, των αγαθών και των υπηρεσιών και μέσω της πλήρους ολοκλήρωσής τους.
<P>
Η δράση της Επιτροπής θα πρέπει να δώσει νέα ώθηση στη διαδικασία αυτή, για να μειωθούν οι διαφορές που εξακολουθούν να υφίστανται στην εφαρμογή των οδηγιών και για να ενθαρρυνθούν παρεμβάσεις όπου το βάρος του κράτους παραμένει σημαντικό.
<P>
Ο τομέας της φορολογίας είναι κρίσιμος για τη διαμόρφωση μιας πραγματικής ευρωπαϊκής αγοράς. Μπορούν να γίνουν περαιτέρω βήματα στον τομέα της έμμεσης φορολογίας, ιδίως όσον αφορά τη φορολογία των ρυπογόνων εκπομπών, που ορισμένες χώρες έχουν ήδη αρχίσουν να εισαγάγουν κατ' εφαρμογή των συμφωνιών του Κυότο. Είναι απαραίτητος ο συντονισμός για να μη βρεθούν σε μειονεκτική θέση από παραγωγική άποψη όσες χώρες αποδίδουν μεγαλύτερη προσοχή στην προστασία του περιβάλλοντος.
<P>
Πολύ σημαντικοί και πρωταρχικοί είναι τέλος οι κανόνες συμπεριφοράς που εφαρμόζουν οι χώρες ως προς τη φορολογία εισοδήματος των επιχειρήσεων και των δημοσιονομικών εσόδων.
<P>
Από την άποψη των συγκυριών πρέπει να αξιοποιηθούν όλες οι επιλογές που προσφέρει στην παρούσα φάση το σύμφωνο σταθερότητας και τα προγράμματα που έχουν παρουσιάσει οι χώρες για τη στήριξη της ευρωπαϊκής εσωτερικής ζήτησης. Για τον σκοπό αυτό θα ήταν σκόπιμο να δοθεί γρήγορα συνέχεια στις συμφωνίες για την Ατζέντα 2000, εξετάζοντας εν ανάγκη κατάλληλες μορφές χορήγησης προκαταβολών για την υποστήριξη πολυετών προγραμμάτων δημοσίων επενδύσεων σε έργα διακρατικού ενδιαφέροντος.
<P>
Ωστόσο, δεν πρέπει να παραβλέπουμε την ανάγκη να αποκτήσουμε μέσα που θα επιτρέψουν στην ευρωπαϊκή νομισματική ένωση να παρεμβαίνει για να αντιμετωπίζει ενδεχόμενες συγκυριακές περιπτώσεις επείγουσας ανάγκης.
<P>
Οι βασικές κατευθύνσεις της οικονομικής πολιτικής, όπως διατυπώθηκαν από την Επιτροπή στις 30 Μαρτίου, σκιαγραφούν τις μεσοπρόθεσμες δράσεις, και οι εθνικές κυβερνήσεις ήδη προσαρμόζονται σε αυτές. Με ικανοποιεί πραγματικά η διαπίστωση ότι, για παράδειγμα, πολλαπλασιάζονται οι διμερείς δηλώσεις σχετικά με τη χάραξη των πολιτικών για την απασχόληση ενόψει της προετοιμασίας του συμφώνου απασχόλησης για την προσεχή Σύνοδο Κορυφής της Κολωνίας. Πρόκειται για σημαντικά δείγματα συντονισμού. Είναι σαφές ότι δεν χαρακτηρίζονται όλες οι αποψεις από ομοιομορφία, αλλά αυτή η πολυμορφία θα καθορίσει την πρόκληση και την επιλογή των καλύτερων πρακτικών.
<P>
Με μεγάλη ικανοποίηση βλέπω επίσης πως διάφορες χώρες είναι όλο και περισσότερο διατεθειμένες να εξετάσουν το υψηλό επίπεδο της φορολογίας και των δαπανών. Η προσπάθεια μείωσης των φορολογικών επιβαρύνσεων και του βάρους των εισφορών στο πλαίσιο του ΑΕΠ θα πρέπει πραγματικά να εντατικοποιηθεί στο μέλλον και να ακολουθεί τον ίδιο ρυθμό στις διάφορες χώρες, οι μεν παρακινώντας τις δε. Δεδομένου ότι η φορολογία θα πρέπει να μειωθεί χωρίς παραβίαση των προγραμμάτων σταθερότητας, η μείωση αυτή θα απαιτήσει έναν κοινό προβληματισμό σχετικά με τις τρέχουσες δαπάνες που θα πρέπει να περιοριστούν ως προς το ΑΕΠ. Δεδομένων των διαφορετικών δομών του προϋπολογισμού και του δημόσιου χρέους των διαφόρων χωρών, οι ενδείξεις δεν θα μπορούν να είναι ενιαίες, είναι εύκολο όμως να προβλέψουμε ότι θα συμπεριλαμβάνουν και τους ρυθμούς ανάπτυξης των κοινωνικών δαπανών.
<P>
Προκειμένου να ενθαρρυνθεί η κινητικότητα της εργασίας και να επιτευχθεί μια κοινή προσέγγιση ως προς τον συνδυασμό αποτελεσματικότητας και αλληλεγγύης, οι παρεμβάσεις επί των κοινωνικών δαπανών θα πρέπει να διέπονται τουλάχιστον από κοινές αρχές, όπως μια μείζονα ασφαλιστική βάση για τις παροχές κοινωνικής ασφάλισης. Και στο πλαίσιο αυτό η δράση της Επιτροπής θα πρέπει να διαφυλάττει τα συμφέροντα των μελλοντικών γενεών, ωθώντας τις κυβερνήσεις να αντιμετωπίσουν εγκαίρως τις συγκρούσεις μεταξύ των γενεών που επιφέρει η γήρανση του πληθυσμού σε ολόκληρη την Ευρώπη.
<P>
Για την αποτελεσματική αντιμετώπιση του προβλήματος της ανεργίας και του μέλλοντος των νέων γενεών, οι κατάλληλες μακροοικονομικές πολιτικές πρέπει να συνοδεύονται από ένα εξίσου οξυδερκές φάσμα μικροοικονομικών δράσεων. Σε αυτό το φάσμα πρέπει να περιλαμβάνεται μια μεγάλη δέσμευση για την κατάρτιση όλων των ανθρώπινων πόρων, την αύξηση των επενδύσεων έρευνας και ανάπτυξης και την ανάπτυξη της κοινωνίας των πληροφοριών. Στα διάφορα αίτια της ανεργίας πρέπει πράγματι να συμπεριλάβουμε και την παραγωγική εξειδίκευση των χωρών της Ευρωπαϊκής Ένωσης όπου είναι μικρή η παρουσία νεότερων και δυναμικότερων τομέων. Αφενός οι περισσότεροι δείκτες της επιστημονικής και τεχνολογικής παραγωγής δείχνουν ότι οι ευρωπαϊκές επιδόσεις συμβαδίζουν ουσιαστικά με τις επιδόσεις των Ηνωμένων Πολιτειών, αφετέρου όμως η Ευρώπη παρουσιάζει μια δομή παραγωγής πολύ πιο ασθενή από την αμερικανική στους πλέον καινοτόμους τομείς υψηλής τεχνολογίας. Το φαινόμενο αυτό μπορεί να ερμηνευθεί από την ανεπαρκή ικανότητα μετατροπής των επιστημονικών και τεχνολογικών γνώσεων σε πραγματικές επιχειρηματικές ευκαιρίες.
<P>
Στη γιγαντιαία πορεία που βρίσκεται μπροστά μας η Ευρώπη δεν ξεκινάει από το μηδέν. Η Ευρώπη δεν βρίσκεται στο έτος μηδέν. Βέβαια, στον τομέα της καινοτομίας χρειάζεται να καταβληθεί μεγάλη συλλογική προσπάθεια. Ωστόσο, σε κατεξοχήν κοινοτικό επίπεδο υπάρχουν εμπειρίες που μπορούν να χρησιμεύσουν ως παράδειγμα και να βοηθήσουν στη μελλοντική οικοδόμηση. Μπορούμε να συγκεντρώσουμε τις εν λόγω εμπειρίες σε έξι μεγάλες γραμμές δράσης, με πρώτη από όλες το πρόγραμμα ERASMUS, το οποίο σήμερα έχει ενσωματωθεί στο πρόγραμμα SOCRATES και συγκαταλέγεται στις σημαντικότερες εμπειρίες: εξοικειώνει τους νέους με τη μετακίνηση στις χώρες της Ευρωπαϊκής Ένωσης, αντιπαραθέτει τις πολυάριθμες πολιτιστικές παραδόσεις που δίνουν ζωή στη Γηραιά Ήπειρο και αυξάνει την κατάρτιση και την απασχολησιμότητά τους. Από το 1987 μέχρι σήμερα 500.000 φοιτητές μπόρεσαν να επωφεληθούν από το πρόγραμμα αυτό! Ίσως να αξίζει τον κόπο να επεκταθεί και πέρα από τον κόσμο των φοιτητών.
<P>
Και από την πλευρά της ευρωπαϊκής πολιτικής για την προώθηση της τεχνολογικής προόδου, υπάρχουν ορισμένα θετικά σημάδια που είναι απαραίτητο να καλλιεργηθούν και να αναπτυχθούν. Αναφέρομαι κυρίως στο πέμπτο πρόγραμμα-πλαίσιο που στοχεύει στην εδραίωση της σχέσης μεταξύ έρευνας και μικρομεσαίων επιχειρήσεων. Ακριβώς από αυτό πηγάζει η τρίτη γραμμή δράσης: τα προσεχή έτη πρέπει να συγκεκριμενοποιήσουμε περισσότερο την επιλογή της βιώσιμης ανάπτυξης, αναγάγοντας όλο και περισσότερο την ποιότητα του περιβάλλοντος σε ένα από τα διακριτά γνωρίσματα του ευρωπαϊκού κοινωνικού και οικονομικού προτύπου και σε θετικό παράγοντα καινοτομίας. Από αυτή την άποψη ορισμένοι στόχοι πρέπει να επιδιωχθούν με ιδιαίτερο σθένος. Στα προβλήματα της φορολογίας - τα οποία ήδη επεσήμανα - πρέπει να προστεθούν η πληρέστερη εναρμόνιση των εθνικών διατάξεων, μια μεγαλύτερη ολοκλήρωση μεταξύ των περιβαλλοντικών και των υπόλοιπων ευρωπαϊκών πολιτικών, και ιδίως των πολιτικών στον τομέα της γεωργίας, η παροχή κινήτρων στη βιομηχανική καινοτομία και τα προγράμματα υποδομών. Τέλος, χρειάζεται να αναληφθεί μια ισχυρή δέσμευση για την εξυγίανση και τη βιώσιμη ανάπτυξη των πόλεων, που είναι οι πραγματικοί πυλώνες της ευρωπαϊκής ψυχής.
<P>
Για την Ευρώπη, η βιώσιμη ανάπτυξη αποτελεί κεκτημένη επιλογή, που επισημαίνεται σαφώς στη Συνθήκη του Αμστερνταμ και στην Ατζέντα 2000 και επιβεβαιώθηκε εκ νέου στα Ευρωπαϊκά Συμβούλια του Κάρντιφ και της Βιέννης. Το μέλημα για την ποιότητα του περιβάλλοντος δεν είναι μόνο ένα μέσο στο οποίο πρέπει να στοχεύουμε για να προστατεύσουμε και να αναπτύξουμε την ανταγωνιστικότητα, αλλά και ένας από τους σοβαρότερους και πιο συγκεκριμένους τρόπους για να συμβάλουμε θετικά στο μέλλον των παιδιών μας.
<P>
Οι αλλαγές που συντελέσθηκαν στους κανόνες του παιχνιδιού του οικονομικού βίου αντιπροσωπεύουν ένα τέταρτο θετικό σημάδι. Σήμερα δεν βρισκόμαστε μόνο ενώπιον μιας ενιαίας αγοράς - με πλήρη κυκλοφορία των αγαθών, των υπηρεσιών, των προσώπων και των κεφαλαίων - ούτε μόνο ενώπιον ενός κοινού νομίσματος. Το ευρωπαϊκό οικονομικό σύστημα είναι σήμερα πιο ανταγωνιστικό. Εν προκειμένω αναφέρομαι στον κανονισμό σχετικά με τις συγκεντρώσεις του 1989 και την επακόλουθη αυστηρή νομολογία anti-trust που προέκυψε, στις διατάξεις σχετικά με τις κρατικές ενισχύσεις και στην προώθηση της ελευθέρωσης και της ιδιωτικοποίησης. Να γιατί έδωσα έμφαση στον ρόλο των νέων κανόνων του παιχνιδιού ως παράγοντα αλλαγής, παράλληλα με την τεχνολογική πρόοδο.
<P>
Η διαδικασία σταδιακής ελευθέρωσης των αγορών πρέπει επίσης να συνοδεύεται από ενίσχυση των μέσων προστασίας των καταναλωτών, οι οποίοι εκφράζοντας τις απόψεις τους πρέπει να συμμετέχουν πλήρως στον διάλογο επιχειρήσεων και ρυθμιστικών αρχών.
<P>
Ένα πέμπτο θετικό σημάδι συνίσταται στην αυξανόμενη σημασία που αποδίδουν οι ευρωπαϊκές χρηματιστηριακές αγορές στη διάθεση των πόρων. Πολύ σωστά υπογραμμίζεται έντονα από όλους τους παρατηρητές ο ρόλος των εμπορικών τραπεζών και των παρόχων κεφαλαίων επιχειρηματικού κινδύνου - adventure capital - στην ανάπτυξη των αμερικανικών επιχειρήσεων υψηλής τεχνολογίας. Κάτι σημαντικό διαδραματίζεται σήμερα και στην Ευρώπη μας, όπου βρίσκεται σε εξέλιξη μια προοδευτική εδραίωση των νέων πανευρωπαϊκών αγορών για τις μικρομεσαίες επιχειρήσεις υψηλής τεχνολογίας και μεγάλης ανάπτυξης. Αυτή η τάση πρέπει να ενισχυθεί σθεναρά.
<P>
Τέλος, είναι πολυάριθμες οι πράξεις συγχωνεύσεων και εξαγορών που πραγματοποιούνται στην ευρωπαϊκή βιομηχανία και οικονομία, ιδίως μετά το δεύτερο εξάμηνο του 1998. Τα μέσα αυτά πρέπει ωστόσο να συνοδευτούν από νέα νομικά μέσα, αρχής γενομένης από το καταστατικό της ευρωπαϊκής εταιρείας. Μέσω της δημιουργίας της ευρωπαϊκής εταιρείας θα δοθεί η δυνατότητα σε εταιρείες διαφόρων κρατών μελών να σχηματίζουν εταιρείες χαρτοφυλακίου (holding ) ή κοινές θυγατρικές, χωρίς να πρέπει να υποστούν τις νομικές και πρακτικές δεσμεύσεις δεκαπέντε διαφορετικών κανονιστικών συστημάτων.
<P>
Κυρίες και κύριοι βουλευτές, στο τέλος της θητείας μου, το 2005, στις τσέπες των Ευρωπαίων πολιτών θα κυκλοφορεί ήδη για περισσότερα από τρία χρόνια ένα κοινό νόμισμα. Η ολοκλήρωση των τελευταίων σταδίων του Γύρου της Ουρουγουάης θα έχει ανοίξει περαιτέρω την οικονομία μας στις διεθνείς συναλλαγές. Τα εθνικά μονοπώλια θα έχουν ως επί το πλείστον εκλείψει, ο ανταγωνισμός - ακόμη και στις πραγματικές και τις χρηματοπιστωτικές υπηρεσίες - θα είναι μεγαλύτερος και οι Ευρωπαίοι καταναλωτές θα έχουν ήδη δοκιμάσει ποικιλοτρόπως τα οφέλη του. Η Ένωση θα έχει, ελπίζουμε, αποκτήσει νέα μέλη και θα είναι έτοιμη να ξεκινήσει μια νέα φάση διεύρυνσης προς χώρες όπου θα έχει ήδη αρχίσει η ενοποίηση της οικονομίας με τη δική μας. Οι επιτυχίες σε καθεμία από αυτές τις κατευθύνσεις θα ενισχύουν τις επιτυχίες στις άλλες. Ωστόσο, κατά τους επόμενους 18-24 μήνες θα πρέπει να κατορθώσουμε να ανοίξουμε τον δρόμο της ανάπτυξης αυτών των δυνατοτήτων, αρχίζοντας τις μεταρρυθμίσεις στις εθνικές αγορές και στα ευρωπαϊκά θεσμικά όργανα, ώστε να τα προετοιμάσουμε για τη διεύρυνση. Έστω όμως κι αν επιτύχουμε αυτόν τον στόχο, πολλά από τα αποτελέσματα που αναμένουμε θα μπορούσαν να διακυβευθούν, αν κατά τους επόμενους 3 ή 4 μήνες η Ένωση δεν μπορέσει να μετατρέψει όλη την ευρωπαϊκή γεωγραφική περιοχή σε περιοχή ειρήνης. Πρέπει να σκεφτούμε από τώρα πώς θα οργανώσουμε το μεταπολεμικό πλαίσιο, πώς θα εξεύρουμε τρόπους εφαρμογής στα Βαλκάνια της λύσης που επέτρεψε στις χώρες της Ευρωπαϊκής Ένωσης να εξαλείψουν τις διαφορές, μεγάλες και μικρές, με μια όλο και μεγαλύτερη οικονομική και πολιτική ολοκλήρωση. Η τιμωρία των υπαιτίων της σύγκρουσης θα είναι η αποτυχία του σχεδίου τους για γεωγραφική και πολιτιστική διάσπαση και θα κάνει τους βαλκανικούς πληθυσμούς να αντιληφθούν ότι η δημοκρατία, η ευημερία και η τοπική αυτονομία δεν είναι αλληλοσυγκρουόμενες έννοιες, αλλά αναδεικνύονται από την ενοποίηση μιας περιοχής που δυστυχώς δεν είχε ποτέ στην ιστορία της παρόμοιες εμπειρίες ενοποίησης.
<P>
Η Ευρώπη είναι μια ήπειρος που έχει βιώσει επίσης οδυνηρούς και αιματηρούς πολέμους μεταξύ των κρατών. Παρ' όλα αυτά δημιουργήθηκε με την πάροδο του χρόνου μια νέα συνείδηση που αποτέλεσε τα τελευταία πενήντα χρόνια τη βάση της ολοκλήρωσης καθώς και της πραγματικής και διαρκούς ειρήνης. Αυτή η συνείδηση είναι ο κληρονόμος του ανθρωπιστικού και του χριστιανικού πνεύματος και μπόρεσε να χειραφετήσει τον Ευρωπαίο πολίτη έναντι της ανοχής και της διαφοροποίησης. Η ανάπτυξη του θρησκευτικού πνεύματος, ο διαφωτισμός στον τομέα των επιστημών, η βιομηχανική και φιλελεύθερη επανάσταση στον οικονομικό τομέα και η έλευση της δημοκρατίας του κράτους πρόνοιας επέτρεψαν τις μεγάλες επιτυχίες της Ευρωπαϊκής Ένωσης. Μόνο με τη διεύρυνση των θεσμικών μας οργάνων και τη διασφάλιση ενός ευρωπαϊκού χώρου ειρήνης θα μπορέσουμε να διασφαλίσουμε τις κατακτήσεις μας και τελικά να τις ολοκληρώσουμε.
<P>
Ζωηρά χειροκροτήματα

<SPEAKER ID=21 NAME="Verheugen">
Κύριε Πρόεδρε, αξιότιμοι κυρίες και κύριοι, ο διορισμός μιας νέας Ευρωπαϊκής Επιτροπής ήταν ανέκαθεν πράξη με τεράστια σημασία ως προς την ευρωπαϊκή πολιτική. Σήμερα όμως η διαδικασία αυτή έχει ιδιαίτερα πρόσημα. Πρώτον, μετά από την παραίτηση της προηγούμενης Επιτροπής πρέπει να επανορθώσουμε ό, τι έχει σχέση με εσφαλμένες εξελίξεις και περιπτώσεις κακοδιαχείρισης και να ανακτήσουμε την εμπιστοσύνη των πολιτών. Δεύτερον, πρέπει να δράσουμε γρήγορα για να ξεπεραστεί οριστικά η κρίση που δημιουργήθηκε και να μπορέσουμε να επιστρέψουμε στην ομαλότητα. Τρίτον, είναι η πρώτη φορά που εφαρμόζονται στη διαδικασία αυτή οι διατάξεις της Συνθήκης του Αμστερνταμ, που τέθηκε σε ισχύ πριν από λίγες μέρες, την 1η Μαΐου.
<P>
Αυτή η νέα αρχή προσφέρει ευκαιρίες για βαθύτατες μεταρρυθμίσεις, ευκαιρίες που μπορούμε να εκμεταλλευθούμε πλήρως, μόνο εάν συνεργαστούν στενά και σε κλίμα εμπιστοσύνης τα τρία θεσμικά όργανα, το Ευρωπαϊκό Κοινοβούλιο, το Συμβούλιο και η Επιτροπή. Οι προϋποθέσεις υπάρχουν γι' αυτό, και η σημερινή ημέρα πρόκειται να το αποδείξει.
<P>
Η διαδικασία διορισμού βρίσκεται σε εξέλιξη και μπορεί να ολοκληρωθεί πριν από τις θερινές διακοπές. Ο ορισμός του κ. Romano Prodi ως Προέδρου της Επιτροπής στην έκτακτη σύνοδο του Ευρωπαϊκού Συμβουλίου στο Βερολίνο ήταν το πρώτο βήμα. Με την επιλογή του κ. Prodi οι αρχηγοί κρατών και κυβερνήσεων απέδειξαν την ικανότητα δράσης της Ευρωπαϊκής Ένωσης και την αποφασιστικότητά της να δώσει γρήγορες και πειστικές λύσεις στην κρίση που έχει δημιουργηθεί. Συμφώνησαν στην επιλογή μιας προσωπικότητας η οποία πληροί όσο καμία άλλη τις προϋποθέσεις γι' αυτό το πολύ δύσκολο αξίωμα. Ο Romano Prodi είναι εκ πεποιθήσεως Ευρωπαίος, έχει αποδειχθεί επιτυχημένος μεταρρυθμιστής της οικονομίας και της πολιτικής, είναι έμπειρος πολιτικός στον διοικητικό τομέα και διαθέτει επιπλέον την απαραίτητη εγγύτητα προς τον πολίτη. Μετά από την ομιλία που μόλις ακούσαμε μπορώ να πω ότι είναι ένας υποψήφιος που συνδυάζει το όραμα με τον ρεαλισμό, τον πραγματισμό με τη σαφή γνώση των αναγκών. Είναι ένας υποψήφιος που θα πρέπει να εκπληρώνει και τις προσδοκίες του Κοινοβουλίου.
<P>
Εάν εσείς, οι βουλευτές του Ευρωπαϊκού Κοινοβουλίου, συμφωνήσετε με την πρόταση των αρχηγών κρατών και κυβερνήσεων και εγκρίνετε μεθαύριο τον διορισμό του κ. Prodi, το επόμενο βήμα θα είναι να ορίσουν οι κυβερνήσεις, με τη σύμφωνη γνώμη του ορισθέντα Προέδρου, τις προσωπικότητες που σκοπεύουν να προτείνουν ως υποψήφια μέλη της Επιτροπής. Το αποτέλεσμα της διαδικασίας αυτής, δηλαδή ολόκληρη η προτεινόμενη Επιτροπή, θα υποβληθεί προς έγκριση στην πρώτη σύνοδο του νέου Κοινοβουλίου που θα αναδειχθεί από τις ευρωπαϊκές εκλογές.
<P>
Κατά τη γερμανική Προεδρία το ζητούμενο είναι να θέσουν όλα τα κράτη μέλη τις υψηλότερες δυνατές προδιαγραφές όσον αφορά τη στελέχωση της νέας Επιτροπής. Επιθυμούμε μία Επιτροπή μεταρρύθμισης, μία Επιτροπή Ευρωπαίων που πιστεύουν και πείθουν και τους άλλους για τα ευρωπαϊκά ιδεώδη. Επιθυμούμε μία Επιτροπή αποτελούμενη από γυναίκες και άνδρες που να χαρακτηρίζονται από τις ικανότητές τους, την πείρα τους, τον ηγετικό δυναμισμό τους και την προσωπική τους ακεραιότητα. Είμαι βέβαιος ότι όλοι μας ελπίζουμε οι απαραίτητες ακροάσεις να μπορέσουν να διεξαχθούν εις τρόπον ώστε να έχουμε ήδη τον Ιούλιο τη συγκατάθεση του Κοινοβουλίου και να μπορέσουμε να προχωρήσουμε και στον τυπικό διορισμό της Επιτροπής.
<P>
Όλοι οι ενεχόμενοι, τόσο το Κοινοβούλιο, όσο και το Συμβούλιο και η Επιτροπή, ενδιαφέρονται για τον ταχύτερο δυνατό σχηματισμό και την επικύρωση της νέας Επιτροπής. Ως εκ τούτου, πιστεύω ότι, εάν το θελήσουμε, θα μπορέσουμε να τηρήσουμε το χρονοδιάγραμμα που παρουσίασα. Αυτό περιμένουν εξάλλου από εμάς οι Ευρωπαίοι πολίτες.
<P>
Όπως διαβεβαίωσαν οι αρχηγοί κρατών και κυβερνήσεων στο Βερολίνο, υπήρχε ήδη από την αρχή η πρόθεση να εφαρμοσθούν κατά τη διαδικασία διορισμού της Επιτροπής οι διατάξεις της Συνθήκης του Αμστερνταμ. Η Συνθήκη έχει τεθεί σε ισχύ, και αυτό συνεπάγεται μεγαλύτερη συμμετοχή του μελλοντικού Προέδρου της Επιτροπής καθώς και του Ευρωπαϊκού Κοινοβουλίου στον διορισμό των Επιτρόπων. Στόχος ήταν να ενισχυθεί συνολικά η θέση του Προέδρου της Επιτροπής και τούτο να τονισθεί με την ξεχωριστή έγκρισή του από το Κοινοβούλιο. Η σημερινή κατάσταση υπογραμμίζει τη σημασία της τροποποίησης που περιέχει για το σημείο αυτό η Συνθήκη του Αμστερνταμ. Η μεταρρύθμιση αυτή συμβάλλει στην αύξηση της διαφάνειας και στην ενίσχυση της νομιμότητας της συνολικής διαδικασίας. Κατά την εφαρμογή των διατάξεων της Συνθήκης δεν θα πρέπει να ξεχνάμε αυτή την πτυχή.
<P>
Ο σχηματισμός της νέας Επιτροπής προσφέρει τώρα την ευκαιρία να αντιμετωπιστούν τα προβλήματα που συνέβαλαν στην κρίση και σε τελευταία ανάλυση στην παραίτηση της σημερινής Επιτροπής. Κατ' αρχάς πρόκειται για εσωτερικές μεταρρυθμίσεις που θα πρέπει να εκτελέσει η Επιτροπή με δική της ευθύνη και να τις υλοποιήσει πολύ γρήγορα - σχετικά με αυτό υπάρχουν ήδη πολύ συγκεκριμένα σχέδια. Ο Romano Prodi έχει ήδη παρουσιάσει τις πρώτες του σκέψεις στους αρχηγούς κρατών και κυβερνήσεων κατά την άτυπη συνάντησή τους στις Βρυξέλλες στις 14 Απριλίου. Αυτή η ανταλλαγή απόψεων πρόκειται να συνεχισθεί στις 3 και 4 Ιουνίου στη διάρκεια του Ευρωπαϊκού Συμβουλίου της Κολωνίας. Σε αυτό το πλαίσιο έχει μεγάλη σημασία το μεταρρυθμιστικό πρόγραμμα που έχει υποβάλει ο Πρόεδρος Santer με τίτλο «Η Επιτροπή του αύριο» με τα συστατικά του μέρη MAP 2000 και SEM 2000.
<P>
Οι προτάσεις αυτές στοχεύουν στον εκσυγχρονισμό της διοίκησης και της πολιτικής προσωπικού, στην επίλυση των προβλημάτων στον τομέα της εκτέλεσης του προϋπολογισμού, στον δημοσιονομικό έλεγχο και στην καταπολέμηση της απάτης. Πρόκειται επίσης για τη μεταρρύθμιση της διαχείρισης των κοινοτικών πόρων σε συνδυασμό με έναν αποτελεσματικότερο δημοσιονομικό έλεγχο. Χρειαζόμαστε εν γένει σαφή προσδιορισμό πολιτικών προτεραιοτήτων, προσαρμογή της δομής της Επιτροπής στα μελλοντικά της καθήκοντα, μεγαλύτερη αποκέντρωση στη διαχείριση των πόρων καθώς και εξορθολογισμό και βελτίωση της αποδοτικότητας των εργασιών της Επιτροπής. Πιστεύω ότι εδώ χρειάζεται και η θέσπιση ενός κώδικα δεοντολογίας τόσο για τους Επιτρόπους, όσο και για το υπόλοιπο προσωπικό. Στην επανόρθωση των αρνητικών εξελίξεων και των περιπτώσεων κακοδιαχείρισης θα πρέπει να συμβάλει επίσης το Συμβούλιο και το Ευρωπαϊκό Κοινοβούλιο.
<P>
Εάν θέλουμε να έχουμε μια δραστήρια και χαρακτηριζόμενη από ακεραιότητα Επιτροπή, θα πρέπει να την προικοδοτούμε και με τα αντίστοιχα κονδύλια, ώστε να είναι σε θέση να εκπληρώνει τα νέα της καθήκοντα, όπως για παράδειγμα τα καθήκοντά της ως προς τη διεύρυνση ή τα ανθρωπιστικά της καθήκοντα.
<P>
Χειροκροτήματα
<P>
Τέλος, θα πρέπει να εξετάσουμε πιθανές μεταρρυθμίσεις για τις οποίες θα ήταν ενδεχομένως αναγκαία η αναθεώρηση της Συνθήκης. Η Συνθήκη προβλέπει μόνο τη δυνατότητα πρότασης μομφής του Ευρωπαϊκού Κοινοβουλίου κατά του συνόλου της Επιτροπής. Οι πρόσφατες εμπειρίες μάς έδειξαν ότι θα πρέπει οπωσδήποτε να εξεταστεί η δυνατότητα απομάκρυνσης μεμονωμένων Επιτρόπων - κατόπιν πρωτοβουλίας είτε του Προέδρου της Επιτροπής είτε του Κοινοβουλίου ή του Συμβουλίου - με τη συνεργασία των εκάστοτε υπολοίπων θεσμικών οργάνων.
<P>
Χειροκροτήματα
<P>
Εθνικές ρυθμίσεις στο ζήτημα αυτό θα μπορούσαν ασφαλώς να χρησιμεύσουν ως σημείο εκκίνησης.
<P>
Όσα συνέβησαν σχετικά με την παραίτηση της Επιτροπής έδειξαν ότι αρχίζει να διαμορφώνεται μια πραγματικά ευρωπαϊκή κοινή γνώμη. Έχει προκύψει μια νέα ανάγκη των πολιτών να ελέγχουν τα τεκταινόμενα στις Βρυξέλλες και εδώ στο Στρασβούργο, αλλά προπάντων να τα παρακολουθούν με μεγαλύτερη προσοχή. Έχει ενταθεί η προσοχή της κοινής γνώμης όσον αφορά τις ευρωπαϊκές υποθέσεις, που μέχρι τώρα τις θεωρούσε υπόθεση των ειδικών για τα ευρωπαϊκά ζητήματα, εξέλιξη την οποία θεωρώ πολύ θετική.
<P>
Σε συνάρτηση με τα παραπάνω τίθεται εντονότερα το θέμα της δημοκρατικής νομιμότητας και του ελέγχου των ευρωπαϊκών θεσμικών οργάνων, και τούτο για διάφορους λόγους. Η σημασία της ΕΕ αυξάνεται συνεχώς και τα πεδία δράσης της επεκτείνονται. Λαμβάνονται περισσότερες αποφάσεις που επηρεάζουν άμεσα τους πολίτες και τις συνθήκες διαβίωσής τους. Για πολλές από τις περιπτώσεις αυτές προβλέπεται η λήψη αποφάσεων κατά πλειοψηφία, ώστε να καταστεί δυνατή η δέσμευση επιμέρους κρατών ακόμα και παρά τη θέλησή τους. Ωστόσο, οι διαδικασίες λήψης αποφάσεων είναι εν μέρει πολύ περίπλοκες και ακατανόητες. Η θεσμική ισορροπία ανάμεσα στο Κοινοβούλιο, το Συμβούλιο και την Επιτροπή έχει εν μέρει μετατεθεί κατά την εφαρμογή της στην πράξη. Τίθεται συνεπώς το ερώτημα τί πρέπει να γίνει ώστε να ενισχυθεί στην πράξη ο δημοκρατικός έλεγχος, να διασφαλισθεί η νομιμότητα και να αυξηθεί η διαφάνεια.
<P>
Παρέπεμψα ήδη στις μεταρρυθμίσεις που είναι απαραίτητο και δυνατόν να πραγματοποιηθούν στην Επιτροπή. Όσον αφορά το Ευρωπαϊκό Κοινοβούλιο, βάσει της Συνθήκης του Αμστερνταμ θα αυξηθούν τα εξελεγκτικά του δικαιώματα και αποκτά νέα και σημαντικά δικαιώματα και αρμοδιότητες στον τομέα της νομοθεσίας, της χρηματοδότησης της ΚΕΠΠΑ και στον διορισμό της Επιτροπής. Απαιτείται ωστόσο η περαιτέρω ενίσχυση του Ευρωπαϊκού Κοινοβουλίου.
<P>
Χειροκροτήματα
<P>
Όσο αυξάνεται η ικανότητα της Ένωση για δράση, τόσο πιο ισχυρή θα πρέπει να είναι η δημοκρατική νομιμότητα των δραστηριοτήτων και των αποφάσεών της.
<P>
Χειροκροτήματα
<P>
Αυτό σημαίνει ότι, σε όλες τις περιπτώσεις όπου το Συμβούλιο προβαίνει σε νομοθετικές πράξεις με αποφάσεις κατά πλειοψηφία - και θέλουμε οι αποφάσεις αυτές να αποτελέσουν τον κανόνα - το Ευρωπαϊκό Κοινοβούλιο θα πρέπει να συμμετέχει με τα ίδια δικαιώματα και την ίδια βαρύτητα.
<P>
Χειροκροτήματα
<P>
Η Ευρωπαϊκή Ένωση έχει να αντιμετωπίσει μεγάλες προκλήσεις: την εφαρμογή της Συνθήκης του Αμστερνταμ, τις διαπραγματεύσεις για τη διεύρυνση, τη διεύρυνση της ζώνης του ευρώ, τον γύρο διαπραγματεύσεων του ΠΟΕ, τη βελτίωση της κοινής πολιτικής στον τομέα της δικαιοσύνης και των εσωτερικών υποθέσεων και προπάντων την ενίσχυση της εικόνας της Ευρωπαϊκής Ένωσης στις εξωτερικές της υποθέσεις. Για την εκπλήρωση όλων αυτών των καθηκόντων χρειαζόμαστε μια ισχυρή, ικανή για δράση και ακέραια Επιτροπή. Για την Επιτροπή αυτή πρέπει λοιπόν να δημιουργήσουμε τώρα από κοινού τις αντίστοιχες προϋποθέσεις.
<P>
Χειροκροτήματα

<SPEAKER ID=22 LANGUAGE="EN" NAME="Green">
Κύριε Πρόεδρε, και εγώ και το Σώμα ακούσαμε εξαιρετικά προσεκτικά την εναρκτήρια δήλωση του κ. Prodi σήμερα το πρωί. Τον ευχαριστώ πάρα πολύ για τη συνετή και ευφυή προσέγγιση που ακολούθησε κατά την έναρξη της παρούσας συζήτησης. Το γεγονός ότι, βρισκόμαστε σήμερα εδώ και εξετάζουμε την επικύρωση ενός νέου Προέδρου της Επιτροπής, έξι μήνες ενωρίτερα από ό, τι ήταν προγραμματισμένο, αντικατοπτρίζει την αλλαγή των ρόλων και των προσδοκιών της Ευρωπαϊκής Ένωσης.
<P>
Βλέπουμε ότι η ΕΕ ασχολείται με τομείς και εργάζεται επί θεμάτων που επηρεάζουν σήμερα πολύ άμεσα τη ζωή των πολιτών της Ευρωπαϊκής Ένωσης, όπως η εισαγωγή του ευρώ, το οποίο θα πάψει σύντομα να είναι μόνο ένα εργαλείο για τις τράπεζες και τα χρηματοπιστωτικά ιδρύματα και θα μετατραπεί επίσης σε κέρματα και χαρτονομίσματα στις τσέπες των πολιτών μας, και τη θέση σε ισχύ κατά την τρέχουσα εβδομάδα της Συνθήκης του Αμστερνταμ, στο πλαίσιο της οποίας η έμφαση αλλάζει προσανατολισμό και στρέφεται σε πολιτικές που επηρεάζουν τους ανθρώπους, και ειδικά τη δημιουργία θέσεων εργασίας. Όταν μιλάμε για θέσεις εργασίας και για χρήματα στις τσέπες των πολιτών, μιλάμε για θέματα που επηρεάζουν σαφέστατα τη ζωή όλων των πολιτών της Ευρωπαϊκής Ένωσης.
<P>
Δεν αποτελεί επομένως σύμπτωση η μεγαλύτερη επικέντρωση στα συστήματα διακυβέρνησης εντός της Ευρωπαϊκής Ένωσης. Τα συστήματα αυτά αποδείχτηκαν ανεπαρκή και απέτυχαν κατά τις τελευταίες εβδομάδες. Χρειάζεται να δούμε απτή αλλαγή. Η επόμενη Επιτροπή πρέπει να εκφράζει μια νέα προσέγγιση ως προς τη δομή και την ευθύνη και όχι χάριν των τύπων. Δεν αναζητούμε απλά μία Επιτροπή που να φαίνεται ή να προσποιείται ότι είναι διαφορετική. Θέλουμε μία Ευρωπαϊκή Επιτροπή που να είναι όντως διαφορετική και να καταρτίζει κοινωνικές πολιτικές.
<P>
Αναμένουμε η επόμενη Επιτροπή να είναι διαφορετική και να εκφράζει την πραγματική εργασία που πρέπει να γίνει. Δεν θέλουμε, εάν μπορώ να χρησιμοποιήσω αυτή την εικόνα, μία Επιτροπή με δομές και χαρτοφυλάκια που να αντικατοπτρίζει απλά μία κατανομή της λείας μεταξύ είκοσι Επιτρόπων για τους οποίους ο Πρόεδρος πρέπει να εξεύρει ρόλους και καθήκοντα, ούτως ώστε να φαίνονται όλοι σημαντικοί. Θέλουμε να καταβληθεί σοβαρή προσπάθεια ώστε να δημιουργηθεί μια δυναμική προσέγγιση όσον αφορά την κατάρτιση πολιτικών για τους πολίτες της Ένωσης.
<P>
Από αύριο, κύριε Prodi, εσείς και οι πράξεις σας θα λογοκρίνονται με πρωτοφανή αυστηρότητα. Οι συναντήσεις στο γραφείο σας, ο πολυεθνικός ή μη χαρακτήρας ή αίσθηση που δημιουργεί το προσωπικό σας, η ισόρροπη εκπροσώπηση των δύο φύλων, όλα αυτά θα αποκτήσουν σημασία εντελώς δυσανάλογη έναντι της πραγματικής. Τα παραπάνω συν η ικανότητά σας να αποδείξετε ότι αναλάβατε έναν ρόλο που αρμόζει στον Πρόεδρο της Επιτροπής, από την άποψη των αποφάσεων για την επιλογή όσων θα πρέπει να συμμετέχουν στην Επιτροπή σας και των αντίστοιχων χαρτοφυλακίων τους, θα αποτελέσουν την αρχική ισχύ ή ενδεχομένως την αρχική αδυναμία της προεδρίας σας και της Επιτροπής σας.
<P>
Εκφράζω την ικανοποίησή μου που επικεντρώσατε σε πολύ μεγάλο βαθμό τη σημερινή σας ομιλία στην ευρύτερη προσέγγιση της πολιτικής σας σκέψης και του πολιτικού σας προγράμματος για την Ευρωπαϊκή Ένωση. Στην τελευταία σας παρέμβαση ενώπιον του Ευρωπαϊκού Κοινοβουλίου - που όλοι αναγνωρίσαμε ως προκαταρκτική, όπως μάλιστα είπατε και εσείς ο ίδιος - η παρουσίασή σας ήταν ως επί το πλείστον οικονομικού χαρακτήρα. Σήμερα στραφήκατε σε ένα πολύ ευρύτερο πεδίο πολιτικών με τις οποίες θα επιδιώξετε να ασχοληθείτε. Πήραμε μια γεύση για ορισμένες από τις ιδέες σας, όσον αφορά π.χ. την εξωτερική πολιτική και πολιτική ασφαλείας, τις εσωτερικές υποθέσεις και τη δικαιοσύνη, και καλωσορίζω θερμά τις σκέψεις σας σε αυτούς τους τομείς.
<P>
Η έμφαση που δώσατε στις αρμοδιότητες των Επιτρόπων, καθώς και στην ικανότητα και την προθυμία τους να ενεργούν συλλογικά, αξίζει να τύχει θερμότατης υποδοχής. Η έμφαση που δώσατε στη διάρθρωση των χαρτοφυλακίων βάσει της κατάρτισης πολιτικών και οι δεσμεύσεις σας, όσον αφορά τις διαφανείς και ανοικτές διαδικασίες, είναι επίσης πολύ ευπρόσδεκτες. Δεν χρειάζεται φυσικά να πω ότι ακούσαμε και στο παρελθόν τέτοιου είδους δεσμεύσεις, αλλά βασιζόμαστε στον λόγο σας ότι σοβαρολογείτε.
<P>
Θέλω να διατυπώσω μία κριτική επί της οποίας θα ήθελα να ακούσω τα σχόλιά σας στην τελική σας δήλωση. Στη σημερινή σας ομιλία αναφερθήκατε ελάχιστα στους ανθρώπους. Μιλήσατε για την απασχόληση, αλλά δεν αναφερθήκατε πολύ στην ανάγκη καταπολέμησης του κοινωνικού αποκλεισμού, στον αγώνα για μια Ευρώπη δικαιοσύνης και ισότητας για όλους τους Ευρωπαίους, στην ανάγκη στήριξης των κρατών μελών για την εξάλειψη της φτώχειας, ιδιαίτερα μεταξύ των νέων και των ηλικιωμένων στις κοινωνίες μας, και στην ανάγκη παροχής ίσων ευκαιριών σε άνδρες και γυναίκες, μαύρους και λευκούς πολίτες της Ευρωπαϊκής Ένωσης.
<P>
Κύριε Prodi, ο λόγος σας χαρακτηρίζεται σαφώς από ανθρωπιστικό χαρακτήρα και η δέσμευσή σας για την επικράτηση της ειρήνης στην Ευρώπη είναι αξιέπαινη. Θα ήθελα να ακούσω λίγο περισσότερα για την πίστη σας σε μια πολυφυλετική, πολυεθνική και πολυπολιτισμική Ευρώπη, και ελπίζω να μπορέσετε να μας βεβαιώσετε γι' αυτό στην τελική σας ομιλία. Συμπερασματικά, προσωπικά ως Λονδρέζα θεωρώ ότι αυτό το σαββατοκύριακο μάς υπενθύμισε με πολύ παραστατικό και τραγικό τρόπο τη σημασία της υποστήριξης μιας Ευρώπης δικαιοσύνης και ισότητας για όλους τους πολίτες μας και την ανάγκη να διατηρήσουμε τη δέσμευσή μας για την καταπολέμηση της μισαλλοδοξίας, του ρατσισμού και του μίσους, αγωνιζόμενοι ενάντια σε όλες αυτές τις έννοιες.
<P>
Η σημερινή Ευρωπαϊκή Ένωση επιδιώκει ένα όραμα για το μέλλον. Το σημαντικό για την ήπειρό μας και για την οικονομία μας αφορά και τους πολίτες. Εάν μπορείτε να συνδυάσετε επιτυχώς αυτά τα στοιχεία με μία νέα δομή και ένα νέο ήθος της Επιτροπής, θα έχετε την υποστήριξή μας.
<P>
Χειροκροτήματα

<SPEAKER ID=23 LANGUAGE="NL" NAME="Martens">
Κύριε Πρόεδρε του Κοινοβουλίου, κύριε Πρόεδρε του Συμβουλίου, κύριες και κύριοι συνάδελφοι, Πρόεδρε Romanο Prodi, θα επαναλάβω στο Σώμα εξ ονόματος της πολιτικής μου ομάδας αυτό που είπα στις 13 Απριλίου. Υποστηρίζουμε με θέρμη και χωρίς καμία επιφύλαξη την υποψηφιότητά σας για τη θέση του Προέδρου της Επιτροπής. Είμαστε βέβαιοι ότι διαθέτετε τις πολιτικές και επαγγελματικές ικανότητες που απαιτούνται για να υπερνικηθεί η βαθιά κρίση στην οποία έχει περιέλθει η Επιτροπή. Όντως η κρίση αυτή πρέπει να λειτουργήσει ως πρόκληση για την υλοποίηση ιστορικών μεταρρυθμίσεων. Πρέπει να μεταρρυθμίσετε την Επιτροπή, τα ιδιαίτερα γραφεία και τον διοικητικό μηχανισμό της. Τα προβλήματα εμφανίστηκαν πριν από μία δεκαετία, όπως προκύπτει από την έκθεση της επιτροπής εμπειρογνωμόνων. Συνεπώς, όπως δήλωσε και η σημερινή Επιτροπή, πρέπει να δημιουργηθεί πλέον μια νέα ευρωπαϊκή πολιτική και διοικητική νοοτροπία. Υπάρχουν όμως και ορισμένες πολιτικές μεταρρυθμίσεις που πρέπει να γίνουν τώρα, οι οποίες διατυπώνονται με σαφέστατο τρόπο σε ορισμένες εκθέσεις και έγγραφα του Κοινοβουλίου.
<P>
Στην έκθεση Herman για τις μεταρρυθμίσεις των θεσμικών οργάνων οι οποίες μπορούν να υλοποιηθούν χωρίς τροποποίηση της Συνθήκης γίνεται, για παράδειγμα, λόγος για τη μείωση του αριθμού των χαρτοφυλακίων και για την ορθολογική κατανομή τους στην Επιτροπή, καθώς και για την εξεύρεση μιας σωστής ισορροπίας μεταξύ συλλογικής και ατομικής ευθύνης των μελών της Επιτροπής. Θα ήθελα πάρα πολύ να αναφερθείτε στο σημείο αυτό στην απάντησή σας. Η δική μας Ομάδα υποστηρίζει επίσης με θέρμη τη διοργανική συνεργασία. Το 1994 ανέλαβα ως αρχηγός της πολιτικής μας ομάδας την πρωτοβουλία για την τροποποίηση του κώδικα δεοντολογίας που άπτεται των σχέσεων Επιτροπής και Ευρωπαϊκού Κοινοβουλίου, προσπάθεια την οποία πλαισίωσε με θέρμη ο κύριος Oreja. Θεωρώ ότι αυτός ο κώδικας δεοντολογίας πρέπει να συμπληρωθεί εκ νέου. Έχουν συναφθεί νέες συμφωνίες, και ο νέος κώδικας δεοντολογίας θα πρέπει να εγκριθεί κάτω από τις καλύτερες προϋποθέσεις πριν αναλάβει τα καθήκοντά της η νέα Επιτροπή.
<P>
Σε μια άλλη έκθεση, του κυρίου Elmar Brok, το Κοινοβουλίου αποδίδει ιδιαίτερη σημασία στην εμπειρογνωμοσύνη και κυρίως στην ανεξαρτησία των μελών της Επιτροπής. Τάσσεται υπέρ μιας Επιτροπής η οποία παραμένει θεματοφύλακας των Συνθηκών και εξυπηρετεί το κοινό συμφέρον. Η πολιτική μας ομάδα τάσσεται υπέρ μιας πολιτικά ισορροπημένης Επιτροπής, στην οποία θα συμμετέχουν άνδρες και γυναίκες και η οποία θα υποστηρίζεται από τη μεγάλη πλειοψηφία των μελών του Κοινοβουλίου. Πρόεδρε Romanο Prodi, αφού λάβετε το χρίσμα από το Κοινοβούλιο θα έχετε τη δυνατότητα να αποδείξετε τις ηγετικές σας ικανότητες ως πολιτικός κατά την επιλογή των νέων Επιτρόπων. Ελπίζουμε ότι κατά την επιλογή των Επιτρόπων σας θα συνεκτιμήσετε τη νομιμότητά σας ως Πρόεδρος.
<P>
Πρόεδρε Prodi, μας εντυπωσίασαν όλα αυτά που είπατε προηγουμένως. Θέλετε να δώσετε μια νέα ώθηση στην Ευρωπαϊκή Ένωση. Για εσάς η πολιτική ένωση αποτελεί έναν πάρα πολύ σημαντικό στόχο, όπως και ο περαιτέρω εκδημοκρατισμός, η διαφάνεια και η συνεργασία με το Κοινοβούλιο. Έχοντάς σας μπροστά μας ως νέο Πρόεδρο της Επιτροπής πιστεύω ότι θα πρέπει να αναφερθούμε και σε ορισμένους βασικούς προσανατολισμούς στο πλαίσιο των οποίων θα πρέπει να αναλάβετε τις ευθύνες σας. Δεν μπορούμε να κλείνουμε τα μάτια μας μπροστά στον ρόλο και τις ευθύνες που θα πρέπει να αναλάβει η Ευρωπαϊκή Ένωση προκειμένου να συμβάλει στον τερματισμό του ευρωπαϊκού δράματος που εκτυλίσσεται στο Κοσσυφοπέδιο, όπου παραβιάζονται οι πλέον στοιχειώδεις αξίες. Πρόκειται για στοιχειώδεις, ανθρώπινες αξίες με τις οποίες ταυτιζόμαστε πολύ πρόθυμα. Προωθείται μια πολεμική λογική που στηρίζεται στις διακρίσεις, σε εγκλήματα κατά της ανθρωπότητας, στον ρεβανσισμό και στην έλλειψη ανοχής. Κάτι σημαντικό που διαπιστώνουμε, κύριε Πρόεδρε της Επιτροπής, είναι ότι ο κίνδυνος να ξεσπάσει πόλεμος εξακολουθεί να υφίσταται στην Ευρώπη, όταν αυτή, με τη μορφή της Ευρωπαϊκής Ένωσης, είναι ανύπαρκτη στις χώρες και τις περιφέρειές της και όταν η Ευρωπαϊκή Ένωση δεν είναι αλληλέγγυα.
<P>
Συνεπώς, χρειαζόμαστε μια ισχυρότερη Ευρώπη και μια ευρωπαϊκή πολιτική, οι θετικές επιπτώσεις της οποίας να είναι αισθητές σε ολόκληρη την ευρωπαϊκή ήπειρο. Γι' αυτό και πρέπει να καταστήσουμε σαφές στους λαούς των Βαλκανίων ότι η ειρήνη και η ανασυγκρότηση είναι δυνατή μόνο στους κόλπους της Ευρωπαϊκής Ένωσης. Χάρη στο κοινοτικό πνεύμα μπόρεσαν να υπάρξουν στην Ευρώπη το κράτος δικαίου, ο διάλογος, οι δημοκρατικοί θεσμοί και η αναγνώριση των μειονοτήτων, και με αυτό το πνεύμα μπορεί να τερματιστεί μια σύγκρουση, η οποία εδώ και δεκαετίες έχει κάνει τους λαούς της νοτιοανατολικής Ευρώπης να μαρτυρήσουν.
<P>
Πώς μπορούν οι λαοί αυτοί, οι οποίοι έχουν πληγεί τόσο βαθιά από τον πόλεμο, να ανακτήσουν την ελπίδα και την εμπιστοσύνη τους; Εμείς πρέπει να επιδείξουμε φαντασία και γενναιοδωρία, ώστε να δημιουργήσουμε τη βάση για την ανασυγκρότηση και την ανάπτυξη των Βαλκανίων υπό την έννοια ενός σχεδίου Μάρσαλ, το οποίο έδωσε το 1947 στις χώρες μας τη δύναμη να αναδιοργανωθούν και να ανακάμψουν.
<P>
Ο δεύτερος μεγάλος προσανατολισμός του οποίου πρέπει να φανείτε αντάξιος αφορά την ικανότητα της Ευρωπαϊκής Ένωσης να ασκήσει μια Κοινή Εξωτερική Πολιτική και Πολιτική Ασφαλείας. Φυσικά, από την άποψη αυτή τη μεγαλύτερη ευθύνη φέρει το Συμβούλιο, και αναπολώντας το Μάαστριχτ, κύριε Πρόεδρε του Συμβουλίου, θα έλεγα ότι αυτό που χαρακτηρίζει το Συμβούλιο είναι μια στάση πλήρους αδράνειας. Τί έγινε εδώ και 7 χρόνια; Βεβαίως και θα λάβει το Συμβούλιο στην Κολωνία μια σημαντική απόφαση ορίζοντας τον κύριο ή την κυρία ΚΕΠΠΑ. Όμως, τα διδάγματα που πρέπει να αντλήσουμε από τα σημερινά γεγονότα έχουν πολύ μεγαλύτερες προεκτάσεις.
<P>
Υπάρχει μια ανισότητα δυνάμεων μεταξύ των Ηνωμένων Πολιτειών Αμερικής και της Ευρώπης όσον αφορά τις στρατηγικές αποφάσεις που λαμβάνονται στους κόλπους του ΝΑΤΟ. Η πρόσφατη σύνοδος κορυφής του ΝΑΤΟ άνοιξε μια νέα προοπτική. Παράλληλα, είναι αλήθεια ότι η Συνθήκη του Αμστερνταμ έθεσε ως μακροπρόθεσμο στόχο την ανάπτυξη της ευρωπαϊκής άμυνας. Δυστυχώς, είμαστε υποχρεωμένοι να διαπιστώσουμε ότι απέχουμε πολύ από το σημείο αυτό. Δεν έχουμε κοινή παραγωγή όπλων ούτε διαθέτουμε κατανομή λειτουργικών καθηκόντων. Δεν υπάρχει ολοκλήρωση των ενόπλων δυνάμεων και της ηγεσίας τους. Εν ολίγοις, δεν διαθέτουμε τη στρατιωτική ικανότητα των Ηνωμένων Πολιτειών.
<P>
Πού είναι ο ευρωπαϊκός στρατός στη σύγκρουση στο Κοσσυφοπέδιο; Τί κάνει η Δυτικοευρωπαϊκή Ένωση; Πού είναι οι κατασκοπευτικοί δορυφόροι μας οι οποίοι θα έπρεπε να μας δίνουν τις πληροφορίες που χρειαζόμαστε; Η απάντηση σε όλα αυτά τα ερωτήματα είναι ένα δραματικό κενό, horror vacui , σύμφωνα με την κλασσική μας παιδεία.
<P>
Υπάρχει και ένας τρίτος στόχος με τον οποίο θα έρθετε αντιμέτωπος και στον οποίο αναφερθήκατε προηγουμένως. Πρόκειται για το μέλλον του ευρωπαϊκού οικοδομήματος: είπατε ότι μετά το ευρώ θέλετε να προσπαθήσετε να προωθήσετε την πολιτική ένωση. Στο Κοινοβούλιο υπήρχαν πλειοψηφικές ή ομόφωνες αποφάσεις για την κατάρτιση ενός συντάγματος, με το οποίο θα καθορίζονταν σαφείς σχέσεις μεταξύ της Ευρωπαϊκής Ένωσης, των κρατών μελών και των Ευρωπαίων πολιτών. Πιστεύω ότι η επανεξέταση αυτής της θεσμικής δυναμικής και η χάραξη σαφών γραμμών είναι απολύτως απαραίτητη για τη διεύρυνση της Ευρωπαϊκής Ένωσης. Προτίθεστε να προωθήσετε τη θεσμική δυναμική και να της δώσετε μια νέα ευκαιρία; Θέλετε να ακούσετε τις συστάσεις του Κοινοβουλίου και της κοινοβουλευτικής Επιτροπής Θεσμικών Θεμάτων, για να προωθήσετε μια κοινοτική διαδικασία αντί της διακυβερνητικής, τα όρια της οποίας είναι πλέον πασιφανή; Το παρόν Κοινοβούλιο πρότεινε να δώσει η Επιτροπή μια νέα ευκαιρία σε αυτή τη θεσμική δυναμική διεξάγοντας διαβουλεύσεις με το Ευρωπαϊκό Κοινοβούλιο και τα εθνικά κοινοβούλια και λαμβάνοντας, για παράδειγμα, ως βάση γνωμοδοτήσεις αναγνωρισμένων προσωπικοτήτων.
<P>
Στην πρώτη δήλωσή σας, στις 13 Απριλίου, αλλά και σήμερα, ταχθήκατε υπέρ μιας Ευρώπης που δεν θα είναι μόνο η Ευρώπη των αγορών και των τραπεζών, αλλά μια Ευρώπη με πολιτιστική και πνευματική διάσταση. Όταν απαριθμήσατε προηγουμένως τα διάφορα προγράμματα για την απασχόληση, για την εκπαίδευση, για τους καταναλωτές και για το περιβάλλον, είχα την εντύπωση ότι πρόκειται για μια μεγάλη σύνθεση. Κύριε Prodi, εάν είστε - και πιστεύω ότι οπωσδήποτε είστε - υπέρμαχος μιας Ευρωπαϊκής Ένωσης που στηρίζεται στο σύστημα της κοινωνικής οικονομίας της αγοράς, τότε μιλάτε για τους ανθρώπους, για τον λαό, στον οποίο αναφέρθηκε προηγουμένως η κυρία Green, για τους αποκλεισμένους. Μιλάτε για ίσες ευκαιρίες για άνδρες και γυναίκες, για λευκούς και μαύρους, για όλες τις φυλές με βάση την ανθρώπινη αξιοπρέπεια. Αυτό είναι το κυριότερο χαρακτηριστικό της Ευρωπαϊκής Ένωσης, το έντονα ανθρώπινο προσωπό της. Δεν έχω την παραμικρή αμφιβολία ότι είστε υπέρμαχος όλων αυτών και ότι θα προσπαθήσετε με τη νέα Επιτροπή να προωθήσετε αυτό το πρόσωπο, καθώς και ότι θα πετύχετε την πολιτική ένωση και θα δώσετε στην ΕΕ τα μέσα και τις δυνατότητες που χρειάζεται για να διαδραματίσει έναν ουσιαστικό ρόλο τόσο στην Ευρώπη, όσο και σε ολόκληρο τον κόσμο με την Κοινή Εξωτερική Πολιτική και Πολιτική Ασφαλείας. Επιτυγχάνοντας όλα αυτά θα είστε ένας σπουδαίος Πρόεδρος μιας σπουδαίας Επιτροπής που θα συνεργαστεί με ένα νέο Κοινοβούλιο, το οποίο θα είναι αναμφίβολα διατεθειμένο να σας στηρίξει στην υλοποίηση της προσπάθειας αυτής.
<P>
Χειροκροτήματα

<SPEAKER ID=24 LANGUAGE="EN" NAME="Cox">
Θα ήθελα πρώτα από όλα να ευχαριστήσω τον κ. Prodi για τη σημερινή του πολύ πιο εκτενή ανάλυση ορισμένων από τις προτεραιότητες στις οποίες επιθυμεί να δώσει έμφαση στο πλαίσιο της επόμενης Επιτροπής. Ο πλήρης καθορισμός του προγράμματος Prodi θα πρέπει να αναμένει δεόντως τη νέα κοινοβουλευτική εντολή και τον διορισμό της νέας Επιτροπής.
<P>
Θα ήθελα ωστόσο να διατυπώσω σήμερα ορισμένες παρατηρήσεις σχετικά με την πολιτική πτυχή όσων είπε ο κ. Prodi. Σημειώνω το γεγονός ότι, μιλώντας για την παγκόσμια εικόνα της Ευρώπης αναφέρθηκε στη διεύρυνση και είπε ότι η διεύρυνση θα μεταθέσει το επίκεντρο της Ευρωπαϊκής Ένωσης προς ανατολάς. Εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών θα ήθελα να δώσω κάπως μεγαλύτερη έμφαση στην επείγουσα ανάγκη να επιτευχθεί το συντομότερο δυνατόν μια διεύρυνση προς ανατολάς.
<P>
Ας μου επιτραπεί να αναφέρω στον κ. Prodi ότι πριν από μερικές εβδομάδες, σε ένα διεθνές συνέδριο Φιλελευθέρων στις Βρυξέλλες, μάς μίλησε ο Πρωθυπουργός της Ουγγαρίας, κ. Viktor Orban, και μας υπενθύμισε τα λόγια ενός άλλου πολιτικού της Ανατολικής Ευρώπης, ο οποίος είπε ότι από το 1989 ακούγεται στην Κεντρική και Ανατολική Ευρώπη πως για τη διεύρυνση εξακολουθεί να απαιτείται μία μόνο πενταετία. Πρέπει να τραβήξουμε γραμμή κάτω από αυτό και να εξασφαλίσουμε ότι, κατά τη θητεία του επόμενου Κοινοβουλίου και κατά τη διάρκεια της εντολής της Επιτροπής Prodi θα υλοποιήσουμε πράγματι την πρώτη διεύρυνση προς ανατολάς. Για την πολιτική μου ομάδα αυτό θα αποτελέσει σοβαρή και σημαντική προτεραιότητα.
<P>
Για τον σκοπό αυτό απαιτείται φυσικά αμεσότερη αντιμετώπιση του εκσυγχρονισμού του δημοκρατικού χαρακτήρα της Ένωσης. Η ανάγκη αυτή αναγνωρίζεται στην πρόταση του Συμβουλίου να αρχίσει το επόμενο έτος μια διακυβερνητική διάσκεψη, κάτι το οποίο προσυπογράφουμε. Θα ήθελα να επισημάνω στον κ. Prodi ότι εμείς στην πολιτική μας ομάδα πιστεύουμε πως στο πλαίσιο του ευρωπαϊκού του καθήκοντος για μία νέα χιλιετία και για τη νέα διευρυμένη Ευρώπη θα πρέπει ενδεχομένως να εξετάσει την επιθυμία εισαγωγής στη συζήτηση της ιδέας ενός ευρωπαϊκού συντάγματος. Στόχος εδώ δεν είναι να οριστικοποιηθεί ένα σχέδιο που συνεχώς εξελίσσεται, παρά να διευκολυνθεί σημαντικά η σαφής κατανόηση εκ μέρους των πολιτών του συνόλου των εγγράφων που συντάξαμε υπό μορφή συνθήκης, της φύσης των προτεραιοτήτων μας για την Ένωση και των ορίων - επειδή ορισμένοι ανησυχούν φυσικά και για τις καταχρήσεις της Ένωσης. Θα ήθελα βεβαίως να σας συστήσω να εξετάσετε το θέμα της πρότασης στο πλαίσιο του προγράμματός σας ενός ευρωπαϊκού συντάγματος κατά τη νέα χιλιετία.
<P>
Όσον αφορά τον σχηματισμό της ίδιας της Επιτροπής, οφείλω να πω ότι έχετε την πλήρη υποστήριξη της Ομάδας μου. Καθώς θα φεύγετε από το Ευρωπαϊκό Κοινοβούλιο για να μεταβείτε στις διάφορες πρωτεύουσες και να σχηματίσετε την Επιτροπή, θα θέλαμε να εξεταστούν ορισμένες προτεραιότητες από την άποψη της ισορροπίας. Αναφέρθηκε προηγουμένως ότι αναμένουμε μεγαλύτερη ισορροπία ως προς την εκπροσώπηση των δύο φύλων. Θα ήθελα να τονίσω επίσης ότι προσδοκούμε να υπάρξει πολιτική ισορροπία, ισορροπία δηλαδή των πολιτικών φιλοσοφιών και απόψεων, καθώς και κάποια ισορροπία που να αντικατοπτρίζει τον ρόλο των βασικών πολιτικών δυνάμεων στο Ευρωπαϊκό Κοινοβούλιο. Το ζήτημα αυτό είναι σημαντικό.
<P>
Αναφέρατε σήμερα εδώ την πρόθεσή σας να αυξήσετε τη συλλογική εργασία, κάτι που είναι απαραίτητο. Ένας από τους μηχανισμούς που επιλέξατε για να επιτύχετε την ενίσχυση του συντονισμού θα είναι μέσω των Αντιπροέδρων της Επιτροπής. Δεν είπατε πόσους Αντιπροέδρους προβλέπετε. Ενδεχομένως θα μπορούσατε να είστε πιο συγκεκριμένος ή ενδεχομένως να είναι πρόωρο, αλλά θα ήθελα να σας επισημάνω ότι όσο μεγαλύτερος είναι ο αριθμός των Αντιπροέδρων, τόσο μεγαλύτερη θα είναι η υποχρέωση να εξασφαλιστεί προς όφελος της ισορροπίας ότι ορισμένοι θα προέρχονται από μικρότερα κράτη.
<P>
Χωρίς να θέλω, κύριε Prodi, να προκαταλάβω τις ακροάσεις του Κοινοβουλίου, θα ήθελα εντούτοις να σας ρωτήσω τί προτίθεστε να κάνετε, δεδομένων των εξουσιών που έχετε βάσει της Συνθήκης του Αμστερνταμ, σε περίπτωση που το Κοινοβούλιο δεν αποδεχθεί έναν ή περισσότερους υποψήφιους Επιτρόπους. Σας ενθαρρύνουμε, τόσο ως προς την επιλογή των Επιτρόπων σας, όσο και σε μια τέτοια περίπτωση, να αξιοποιήσετε στο έπακρο τις εξουσίες που σας παρέχονται στο πλαίσιο της Συνθήκης και να αποδείξετε όντως την ανεξαρτησία σας.
<P>
Στον χρόνο που μου απομένει θα ήθελα να απευθυνθώ στον κ. Verheugen και το Συμβούλιο. Εάν κατάλαβα σωστά, κύριε Verheugen, μας προτρέψατε να ολοκληρώσουμε την τρέχουσα διαδικασία διορισμού και σχηματισμού της νέας Επιτροπής έως τα τέλη Ιουλίου. Σέβομαι από πολιτική άποψη τον λόγο που σας κάνει να λέτε κάτι τέτοιο, αλλά δείχνει ότι δεν λαμβάνετε σχεδόν καθόλου υπόψη και ότι κατανοείτε ελάχιστα την ορθή διαδικασία που πρέπει να ακολουθηθεί στο Ευρωπαϊκό Κοινοβούλιο. Επιθυμώ να αντιμετωπιστεί το θέμα κατεπειγόντως, αλλά και με τη δέουσα σοβαρότητα, ενώ, εάν βιαστούμε να ολοκληρώσουμε τη διαδικασία πρόωρα μέχρι το τέλος Ιουλίου, το Σώμα δεν θα επιδείξει τίποτα περισσότερο από επιπολαιότητα. Ακόμα χειρότερα, εάν γίνει κάποιο λάθος τον Ιούλιο, μπορεί να θελήσουμε να ξαναδοκιμάσουμε τον Ιανουάριο του επόμενου έτους επιδεικνύοντας τότε υπερβάλλοντα ζήλο.
<P>
Ας προτιμήσουμε να ενεργήσουμε σωστά παρά γρήγορα. Εάν υφίσταται τώρα πρόβλημα με μια προσωρινή Επιτροπή που έχει χάσει το ηθικό και πολιτικό της κύρος να δράσει, το πρόβλημα ανακύπτει κατά την άποψή μου από το γεγονός ότι το Συμβούλιο δεν δίνει προσοχή στην άποψη του Κοινοβουλίου και δεν διορίζει μια αποτελεσματική προσωρινή Επιτροπή. Πρόκειται για ανεπάρκεια όχι του Ευρωπαϊκού Κοινοβουλίου, αλλά του Συμβουλίου.

<SPEAKER ID=25 LANGUAGE="ES" NAME="Puerta">
Κύριε Πρόεδρε, σύμφωνα με τη Συνθήκη του Αμστερνταμ το Κοινοβούλιο έχει για πρώτη φορά τη μεγάλη ευθύνη να εγκρίνει δια ψηφοφορίας τον ορισμό του Προέδρου της Επιτροπής. Η ψήφος αυτή, με την οποία οι βουλευτές ασκούμε το έργο μας ως εκπρόσωποι των Ευρωπαίων πολιτών χωρίς καμία εξάρτηση από τις εθνικές κυβερνήσεις, θα αποφασισθεί στο πλαίσιο της Συνομοσπονδιακής Ομάδας της Ευρωπαϊκής Ενωτικής Αριστεράς/Αριστεράς των Πρασίνων των Βορείων Χωρών ανάλογα με τις δεσμεύσεις που θα αναλάβει ο υποψήφιος στους γενικούς πολιτικούς προσανατολισμούς του και σε ένα σαφές πρόγραμμα μεταρρυθμίσεων της ίδιας της Επιτροπής.
<P>
Δεν μπορούμε να ξεχάσουμε την πρόσφατη θεσμική κρίση ούτε τις διαγνώσεις που έκανε το Κοινοβούλιο, είτε απευθείας είτε μέσω της επιτροπής ανεξάρτητων εμπειρογνωμόνων. Είναι απαραίτητο να αρχίσει ένα πραγματικά νέο στάδιο στη διαφανή και αποτελεσματική λειτουργία της Επιτροπής και στη σχέση της με το Κοινοβούλιο, ώστε η συλλογική ευθύνη να μην εμποδίζει την ατομική ευθύνη των Επιτρόπων. Γι' αυτό είναι πολύ σημαντικό το έργο του μελλοντικού Προέδρου ως σχηματιστή της Επιτροπής. Η Ομάδα μας του ζητά να διαδραματίσει πλήρως τον ρόλο του στην εκλογή των Επιτρόπων, για να εξασφαλισθεί ουσιαστική ανανέωση της Επιτροπής και συμμετοχή ανδρών, όπως και γυναικών, ικανών να αντιμετωπίσουν χάρη στα προσόντα τους τις μεγάλες πολιτικές προκλήσεις της Ένωσης και τη μεταρρύθμιση της ίδιας της Επιτροπής.
<P>
Όσο για τους γενικούς προγραμματικούς προσανατολισμούς, πρέπει να εκφράσουμε την ανησυχία της Ομάδας μας για ορισμένες σκέψεις που περιλαμβάνονται στις παρεμβάσεις του υποψηφίου στις 13 Απριλίου και σήμερα. Μας ανησυχεί η έμφαση που έδωσε στην ανταγωνιστικότητα και την ευελιξία εις βάρος των πολιτικών δημιουργίας οικονομικής και κοινωνικής συνοχής. Η Συνομοσπονδιακή Ομάδα της Ευρωπαϊκής Ενωτικής Αριστεράς/Αριστεράς των Πρασίνων των Βορείων Χωρών καλεί τον μελλοντικό Πρόεδρο να καταρτίσει και να αναπτύξει οικονομικές και κοινωνικές πολιτικές που να δημιουργούν θέσεις απασχόλησης, τον καλεί να αγωνιστεί κατά του κοινωνικού αποκλεισμού και της φτώχειας και υπέρ της προαγωγής των δημόσιων υπηρεσιών στην Ευρωπαϊκή Ένωση. Ξέρω πολύ καλά ότι δεν είναι της μόδας αυτόν τον καιρό να μιλάμε υπέρ των δημόσιων υπηρεσιών, αλλά εμείς, η Αριστερά, τις θεωρούμε επιτακτική ανάγκη. Κατά τη γνώμη μας αυτό πρέπει να συνοδευτεί από μια διαδικασία μείωσης του χρόνου εργασίας χωρίς μείωση μισθού και από μέτρα κατά του κοινωνικού ντάμπινγκ και της χρηματοοικονομικής κερδοσκοπίας. Σε τελευταία ανάλυση, δεν μπορούμε να θέσουμε μια ηγεμονία της ιδεολογίας του μονεταρισμού υπεράνω των κοινωνικών και πολιτικών δικαιωμάτων των πολιτών.
<P>
Προσδιορίζουμε επίσης ως σημεία αναγνώρισης μιας προοδευτικής πολιτικής την ενσωμάτωση της προστασίας του περιβάλλοντος σε όλες τις κοινοτικές πολιτικές, την αναθεώρηση του ανώτατου ορίου των ιδίων πόρων στις δημοσιονομικές προοπτικές της Ατζέντας 2000, καθώς και τη διατήρηση της εσωτερικής αλληλεγγύης της Ένωσης μέσω των διαρθρωτικών της ταμείων και του Ταμείου Συνοχής.
<P>
Τέλος, πιστεύουμε ότι θα είναι απαραίτητη μια μεγάλη ώθηση της Επιτροπής για την προετοιμασία μιας διακυβερνητικής διάσκεψης που θα πραγματοποιήσει τις αναγκαίες θεσμικές μεταρρυθμίσεις πριν από τη διεύρυνση. Από αυτήν την άποψη η Επιτροπή και ο Πρόεδρός της θα πρέπει να τονώσουν, με τη συνεργασία του Ευρωπαϊκού Κοινοβουλίου, την αδύναμη πολιτική βούληση του Συμβουλίου να ορίσει μια ευρωπαϊκή Κοινή Εξωτερική Πολιτική και Πολιτική Ασφαλείας, χωρίς χαρακτήρα υποτέλειας έναντι των Ηνωμένων Πολιτειών, η οποία θα χρησιμεύσει για την εγγύηση αφενός των ανθρωπίνων δικαιωμάτων στα Βαλκάνια και παγκοσμίως και αφετέρου της τήρησης του διεθνούς δικαίου.
<P>
Στα λίγα αυτά δευτερόλεπτα που μου απομένουν, κύριε Πρόεδρε, θέλω να εκφράσω την έκπληξή μου για την έκκληση που γίνεται για τη θέσπιση ενός ευρωπαϊκού συντάγματος. Είμαι μέλος της Επιτροπής Θεσμικών Θεμάτων εδώ και οκτώ χρόνια. Κατά την προηγούμενη κοινοβουλευτική περίοδο, πριν από τις εκλογές, αποσύρθηκε ένα σχέδιο ευρωπαϊκού συντάγματος - απλώς ένα σχέδιο - που δεν κατάφερε να αναγνωριστεί από την κοινή γνώμη. Μεσολάβησαν πέντε χρόνια απόλυτης σιωπής, πέντε χρόνια κατά τα οποία το ευρωπαϊκό σύνταγμα ήταν ταμπού, και τώρα εκπρόσωποι μεγάλων Ομάδων μάς προβάλλουν ως θεμελιώδες στοιχείο του έργου της Επιτροπής την κατάρτιση ενός ευρωπαϊκού συντάγματος. Τα λόγια πρέπει να ανταποκρίνονται στα έργα. Πρέπει να αναλάβετε την ευθύνη για ό, τι λέτε σήμερα σε αυτή τη Συνέλευση ενώπιον της ευρωπαϊκής κοινής γνώμης υπέρ αυτού του ευρωπαϊκού συντάγματος, για να μάθουν οι πολίτες τα δικαιώματα και τις υποχρεώσεις τους πέρα από τους αγώνες και τα συμφέροντα των κρατών μελών.
<P>
Χειροκροτήματα

<SPEAKER ID=26 LANGUAGE="FR" NAME="Pasty">
Κύριε Πρόεδρε, αγαπητοί συνάδελφοι, κύριε ορισθέντα Πρόεδρε, έχουμε τη χαρά να σας ακούμε για δεύτερη φορά, αλλά μόλις τώρα ξεκινάτε έναν πραγματικό αγώνα δρόμου μετ' εμποδίων, ο οποίος θα κλιμακωθεί σε διάστημα οκτώ μηνών. Θα χρειαστεί να επιδείξετε μεγάλη αντοχή και επιδεξιότητα για να κρατήσετε την απόσταση. Πράγματι, αν και η επιβεβαίωση από το Ευρωπαϊκό Κοινοβούλιο του διορισμού σας - κατά πάσα πιθανότητα με αρκετά μεγάλη πλειοψηφία - θα επιτευχθεί αναμφίβολα αμέσως από αύριο, τον Σεπτέμβριο θα χρειαστεί να αντιμετωπίσετε μια πολύ πιο δύσκολη δοκιμασία ενώπιον του νέου Κοινοβουλίου που θα αποτελείται κατά μεγάλο μέρος από καινούριους βουλευτές και στο οποίο θα πρέπει να παρουσιάσετε ολόκληρο το Σώμα σας και ένα πρόγραμμα δράσης που δεν θα δεσμεύει μόνον εσάς προσωπικά, αλλά θα πρέπει να αποτελεί συλλογική δέσμευση για ολόκληρη τη νέα Επιτροπή.
<P>
Στη συνέχεια όλα θα πρέπει να ξαναρχίσουν στο τέλος του έτους, αφού μετά από την ολοκλήρωση της εντολής της παρούσας παραιτηθείσας Επιτροπής θα πρέπει να ζητήσετε για μία ακόμη φορά την εμπιστοσύνη του Ευρωπαϊκού Συμβουλίου και του Ευρωπαϊκού Κοινοβουλίου για μία εντολή πενταετούς διάρκειας, η οποία μπορεί να διακοπεί ανά πάσα στιγμή με την ψήφιση μιας πρότασης μομφής, που - όπως όλοι συνειδητοποιούν - δεν αποτελεί πλέον θεωρητική υπόθεση. Αρκεί να πούμε ότι το έργο σας δεν θα είναι και από τα πλέον εύκολα. Εάν δεν θέλετε να σκοντάψετε στα διαδοχικά εμπόδια που πρέπει να υπερπηδήσετε, οφείλετε να έχετε πάντα κατά νου ότι η νομιμότητά σας ως Προέδρου της Επιτροπής είναι μια νομιμότητα εκχωρούμενη η οποία θα υπόκειται συνεχώς στον πολιτικό έλεγχο του Συμβουλίου και του Ευρωπαϊκού Κοινοβουλίου, θεσμικά όργανα, που είναι με τη σειρά τους πολιτικά και άμεσα υπεύθυνα έναντι των ευρωπαϊκών λαών.
<P>
Στο εξής η ισορροπία μεταξύ των θεσμικών οργάνων - Επιτροπής, Κοινοβουλίου και Συμβουλίου - αποκτά μείζονα σημασία, και πρέπει να καθοριστεί σαφώς η λειτουργία και ο ρόλος του καθενός. Επομένως, το πρωταρχικό σας καθήκον, κύριε ορισθέντα Πρόεδρε, θα είναι να φροντίζετε ούτως ώστε η Επιτροπή να ασκεί όλες τις εξουσίες της βάσει των Συνθηκών, χωρίς να παραβιάζει ωστόσο τις αρμοδιότητες λήψης αποφάσεων του Κοινοβουλίου και του Ευρωπαϊκού Συμβουλίου. Θα πρέπει να φροντίζετε κυρίως να αντιστέκεστε στις πιέσεις που ενδεχομένως να σας ασκηθούν, εκ μέρους είτε του Συμβουλίου είτε του Κοινοβουλίου, για επέκταση του πεδίου δράσης σας σε τομείς που δεν προβλέπονται ρητώς από τις Συνθήκες και χωρίς να διαθέτετε επιπλέον, όπως παρατηρήθηκε στο πρόσφατο παρελθόν, διοικητικά ή χρηματοδοτικά μέσα για να ανταποκριθείτε.
<P>
Θα χρειαστεί να επικεντρώσετε εκ νέου τη δράση της Επιτροπής στις αρμοδιότητες που της παρέχονται από τις Συνθήκες και που είναι ήδη πολύ σημαντικές. Η Επιτροπή είναι πράγματι μαζί με το Δικαστήριο θεματοφύλακας των Συνθηκών, αλλά ο ρόλος αυτός θα ενισχυόταν μέσω ενός καλύτερου ορισμού υπό το φως των αρχών της επικουρικότητας και της αναλογικότητας, οι οποίες δεν έχουν διευκρινιστεί ούτε οριοθετηθεί επαρκώς μέχρι σήμερα. Το ίδιο ισχύει για το μονοπώλιο της πρωτοβουλίας. Πρόκειται για ένα σημείο που θα πρέπει να αποσαφηνιστεί με την ευκαιρία της θεσμικής μεταρρύθμισης, η οποία είναι επιτακτική ανάγκη να πραγματοποιηθεί πριν από οποιαδήποτε νέα διεύρυνση. Οι εκτελεστικές αρμοδιότητες της Επιτροπής, κυρίως στον τομέα του ανταγωνισμού και των κρατικών ενισχύσεων, δεν είναι αμελητέες και πρέπει να ασκούνται εν πλήρη ανεξαρτησία, αλλά και με το μέλημα της απόλυτης διαφάνειας.
<P>
Όσον αφορά τις εμπορικές και οικονομικές διαπραγματεύσεις, είναι απαραίτητο να εκφράζεται η Ευρωπαϊκή Ένωση με μία φωνή, αλλά με μία φωνή για την οποία . Οι στόχοι της διαπραγμάτευσης πρέπει να είναι σαφώς καθορισμένοι στην εντολή για τη διεξαγωγή διαπραγματεύσεων που δίδεται από το Συμβούλιο κατόπιν συμφωνίας του Ευρωπαϊκού Κοινοβουλίου, οι εκπρόσωποι του οποίου θα πρέπει να ενημερώνονται επισταμένως για τη διεξαγωγή των εν λόγω διαπραγματεύσεων, κατά το παράδειγμα της τακτικής που ακολουθείται για τα μέλη του Κογκρέσου των Ηνωμένων Πολιτειών. Η διαπραγματευτική θέση της Ευρωπαϊκής Ένωσης δεν μπορεί παρά να ενισχυθεί, εάν οι εταίροι μας κατανοήσουν ότι εκφράζει τη βούληση των λαών της Ευρωπαϊκής Ένωσης. Αυτό δεν συνέβη πάντα στο παρελθόν, και η έκβαση της εμπορικής διένεξης για τις εισαγωγές μπανανών προερχόμενων από τις χώρες ΑΚΕ μάς αφήνει μια πικρή γεύση.
<P>
Κύριε ορισθέντα Πρόεδρε, η επιτυχία σας θα αξιολογηθεί βάσει της ικανότητάς σας να ξαναδώσετε στην Επιτροπή τον ρόλο που τις απέδιδαν οι ιδρυτές της Ευρωπαϊκής Ένωσης, τον ρόλο δηλαδή ενός ανεξάρτητου θεσμικού οργάνου με αποστολή να ευρίσκει τον μέγιστο - και όχι τον ελάχιστο - κοινό παρανομαστή, ώστε να συμβάλλει στην πρόοδο της ευρωπαϊκής ενοποίησης μόνο σε όσους τομείς χρειάζεται και είναι απαραίτητη η εν λόγω ενοποίηση, και αυτό με αυστηρή τήρηση των ισορροπιών μεταξύ των θεσμικών οργάνων, στο πλαίσιο των οποίων η εξουσία για τη λήψη αποφάσεων ανήκει στο Συμβούλιο και στο Ευρωπαϊκό Κοινοβούλιο, τα μόνα θεσμικά όργανα που φέρουν πολιτική ευθύνη έναντι των Ευρωπαίων πολιτών.
<P>
Σε αυτή την αποστολή, που επαναλαμβάνω ότι δεν είναι εύκολη, κύριε ορισθέντα Πρόεδρε, η Ομάδα Ένωση για την Ευρώπη σάς εύχεται καλή επιτυχία.

<SPEAKER ID=27 LANGUAGE="NL" NAME="Aelvoet">
Κύριε Πρόεδρε, κύριε Πρόεδρε του Συμβουλίου, κύριε υποψήφιε Πρόεδρε της Ευρωπαϊκής Επιτροπής, κυρίες και κύριοι συνάδελφοι, η παραίτηση της Επιτροπής κατέστησε κυρίως σαφές ότι πρέπει να βρεθεί μια καλύτερη δημοκρατική ισορροπία μεταξύ Κοινοβουλίου, Επιτροπής και Συμβουλίου. Χωρίς μια ισχυρή Επιτροπή το Κοινοβούλιο δεν μπορεί να περιμένει την υλοποίηση της μεγάλης θεσμικής μεταρρύθμισης, η οποία αναβάλλεται εδώ και χρόνια. Κύριε Prodi, οι Πράσινοι περιμένουν από εσάς να αναλάβετε την υποχρέωση έναντι του Κοινοβουλίου να πράξετε ό, τι είναι δυνατόν στη διακυβερνητική διάσκεψη για να υποστηρίξετε την ολοκλήρωση του Κοινοβουλίου ως Σώματος με πλήρεις νομοθετικές αρμοδιότητες συναπόφασης, και στη γεωργία και στις υποχρεωτικές δαπάνες, και με πλήρη δικαιώματα ελέγχου επί της εκτέλεσης της πολιτικής.
<P>
Βρισκόμαστε σε μια ιστορική καμπή. Το Κοινοβούλιο είτε θα προχωρήσει για να καταστεί ένα ευρωπαϊκό οικοδόμημα, ένας πραγματικά δημοκρατικός πολιτικός θεσμός, είτε θα παραμείνει ένα γραφειοκρατικό συνονθύλευμα χωρίς καμία νομιμότητα, κάτι που θα ήταν ολέθριο. Αυτό που θέλουμε δεν είναι να αυξηθεί μόνο η ισχύς του Κοινοβουλίου, αλλά και των πολιτών της Ευρωπαϊκής Ένωσης, οι οποίοι πρέπει να συμμετάσχουν με πολύ πιο ενεργό τρόπο σε αυτή τη διαδικασία και πρέπει να μπορούν να αισθάνονται ότι είναι πολίτες της Ευρωπαϊκής Ένωσης. Κύριε Prodi, γνωρίζετε ότι το Κοινοβούλιο επιθυμεί μια ουσιαστική μεταρρύθμιση της Επιτροπής. Χρειαζόμαστε μια Επιτροπή η οποία θα εργάζεται με διαφάνεια και τα έγγραφα της οποίας θα είναι εύκολα προσπελάσιμα από το ευρύ κοινό, κάτι που απαιτεί την ταχεία εφαρμογή του άρθρου 255 της Συνθήκης του Αμστερνταμ.
<P>
Ένα πολύ σημαντικό σημείο στις σχέσεις της Επιτροπής με το Κοινοβούλιο είναι το θέμα της ατομικής ευθύνης των Επιτρόπων. Η Συνθήκη του Αμστερνταμ σας δίνει στο εξής τη δυνατότητα παρέμβασης σε περίπτωση που προκύψουν προβλήματα ως προς τον τρόπο δράσης μεμονωμένων Επιτρόπων. Αναμένουμε από εσάς να προωθήσετε μια τέτοια σύνθεση της Επιτροπής η οποία θα μας δίνει τη δυνατότητα παρέμβασης, δια του προσώπου σας, για την αντιμετώπιση προβλημάτων που αφορούν τη δράση μεμονωμένων Επιτρόπων. Τη δηλωσή σας ότι είναι απαραίτητο για τις μεγάλες χώρες να ορίζεται ένας Επίτροπος της πλειοψηφίας και ένας της αντιπολίτευσης καταχρώνται κυρίως οι Γερμανοί, για να παραγκωνίσουν τους Πράσινους. Εάν η νέα Επιτροπή αποτελείται από εκπροσώπους του μεγαλύτερου κόμματος της κυβερνητικής πλειοψηφίας και του μεγαλύτερου κόμματος της αντιπολίτευσης, δεν πρόκειται να υπάρξει πολιτική ανανέωση. Κύριε Prodi, περιμένω από εσάς να προωθήσετε την πολιτική διαφοροποίηση στους κόλπους της μελλοντικής Επιτροπής.
<P>
Οι Πράσινοι άκουσαν με ιδιαίτερη προσοχή τη σημερινή σας ομιλία, η οποία εξάλλου εναρμονίζεται πλήρως με την επιστολή που είχατε την καλοσύνη να μας στείλατε και στην οποία αποδίδετε περισσότερη προσοχή στη βιώσιμη ανάπτυξη, στο περιβάλλον και στην προστασία των καταναλωτών από ό, τι στην πρώτη σας ομιλία, κάτι για το οποίο σας ευχαριστούμε. Τον Απρίλιο αποστασιοποιηθήκατε σαφώς από το αμερικανικό πρότυπο και ταχθήκατε υπέρ του ευρωπαϊκού, δεν είπατε όμως πολλά για το συγκεκριμένο περιεχόμενό του. Η απόρριψη του ευρωπαϊκού προτύπου σημαίνει για εμάς ότι δεν πρέπει να υποταχθούν τα πάντα στη λογική της αγοράς.
<P>
Όταν μιλάτε για την ελευθέρωση των υπηρεσιών χωρίς την εξασφάλιση μιας καθολικής υπηρεσίας, ενδέχεται να προκύψουν προβλήματα. Στο παρελθόν οι ενισχύσεις των επενδύσεων ήταν ενισχύσεις εξορθολογισμού. Κατά τη γνώμη μας στο μέλλον πρέπει να προωθηθούν οι ενισχύσεις στις καινοτομίες, κυρίως υπέρ των μικρομεσαίων επιχειρήσεων, ενώ στα πλαίσια αυτά θα πρέπει να ληφθεί υπόψη η διασφάλιση της απασχόλησης και η δημιουργία νέων θέσεων εργασίας.
<P>
Τέλος, ελπίζουμε πραγματικά ότι, εάν έχετε τη δυνατότητα, θα αναλάβετε άμεσα πρωτοβουλία για τα Βαλκάνια και ότι ο ρυθμός της πολιτικής για τη διεύρυνση θα επαναξιολογηθεί υπό το φως όσων συμβαίνουν σήμερα στην περιοχή αυτή. Με βάση όλα τα παραπάνω και προσδοκώντας ότι θα συνεκτιμήσετε τα σημεία στα οποία αναφερθήκαμε προηγουμένως, η πολιτική μου ομάδα προτίθεται να υποστηρίξει την υποψηφιότητά σας.

<SPEAKER ID=28 LANGUAGE="FR" NAME="Lalumiθre">
Κύριε ορισθέντα Πρόεδρε, ακούγοντάς σας προ ολίγου αναλογιζόμουν τις τεράστιες ελπίδες που περιβάλλουν τη διαδικασία του διορισμού σας. Η διαδικασία αυτή πραγματοποιείται σε μια πολύ ιδιαίτερη στιγμή: λαμβάνει χώρα κατά την τελευταία περίοδο σύνοδο του Κοινοβουλίου που εξελέγη το 1994. Η σύμπτωση αυτή, η οποία δεν προβλεπόταν στο πλαίσιο του κανονικού χρονοδιαγράμματος, προσδίδει στη συζήτηση αυτή και στην ψηφοφορία που θα ακολουθήσει έναν κάπως δραματικό χαρακτήρα, εφόσον πρόκειται κατά κάποιον τρόπο για την πολιτική διαθήκη του πρώτου Ευρωπαϊκού Κοινοβουλίου που κατάφερε να ασκήσει τόσο μεγάλη πίεση στην απερχόμενη Επιτροπή, ώστε να την αναγκάσει να παραιτηθεί.
<P>
Περιμένουμε πολλά από εσάς, κύριε ορισθέντα Πρόεδρε, και σε τόσα πολλά και τόσο ποικίλα θέματα, που θα μας θεωρήσετε κατά πάσα πιθανότητα πραγματικά πολύ απαιτητικούς, αν και στις προκαταρκτικές ομιλίες σας επιμείνατε και ο ίδιος σε πολλά από αυτά τα σημεία.
<P>
Δεδομένου ότι η πρόσφατη κρίση απέδειξε δυσλειτουργίες στο πλαίσιο της Επιτροπής, θα σας ζητήσουμε κατ' αρχάς να βάλετε σε τάξη τα του οίκου σας. Πρόκειται για εργασία επιχειρηματία που θα σας οδηγήσει κατά πάσα πιθανότητα σε καλύτερο συντονισμό των αρμοδιοτήτων των Επιτρόπων, σε αναπροσδιορισμό των προς εκτέλεση καθηκόντων, σε κατάργηση ορισμένων από αυτά, σε ανάπτυξη νέων, όπως και σε μεταρρύθμιση των μεθόδων διαχείρισης, των μεθόδων σύναψης συμβάσεων, της προσφυγής στους συμβούλους, κ.λπ..
<P>
Απέχουμε πολύ από τη σπουδαία πολιτική, και εντούτοις δεν υπάρχει σπουδαία πολιτική χωρίς καλή διαχείριση. Στο παρελθόν η Επιτροπή λησμόνησε ίσως υπερβολικά τη σοφή αυτή αρχή. Κυρίως όμως, κύριε Πρόεδρε, και μάλιστα στο πεδίο της πραγματικής πολιτικής, το Κοινοβούλιο περιμένει από εσάς ένα όραμα, μια έμπνευση, που να βρίσκεται στο ύψος των περιστάσεων που αντιμετωπίζει η Ευρώπη. Και δεν αναφέρομαι μόνο στα προγράμματα που προβλέπονται για τα επόμενα έτη, όπως η εφαρμογή της Ατζέντας 2000 ή οι θεσμικές μεταρρυθμίσεις που χρειάζεται η Ένωση για να συμπληρωθεί η Συνθήκη του Αμστερνταμ, αλλά και σε προβλήματα πέρα από αυτά. Σήμερα η Ένωση πρέπει περισσότερο από ποτέ να ξαναβρεί και να επιβεβαιώσει τη σημασία της ίδιας της ύπαρξής της και των αληθινών της προτεραιοτήτων.
<P>
Σε αυτό το πλαίσιο η απασχόληση δεν αποτελεί μια οποιαδήποτε απαίτηση, αλλά μία μείζονα προτεραιότητα η οποία πρέπει να τεθεί επάνω από άλλες προτεραιότητες. Εκφράζω την ικανοποίησή μου που πρόσφατα προτείνατε μόνος σας να ανατρέψουν οι κεντρικές τράπεζες τις χρηματοπιστωτικές τους συνήθειες και να χρησιμοποιήσουν τα αποθέματά τους, ώστε να ανακάμψει πάση θυσία ο μηχανισμός της οικονομίας. Πρέπει να αποκατασταθεί η ισορροπία μεταξύ της κοινωνικής και της πολιτικής Ευρώπης αφενός και της οικονομικής και νομισματικής Ευρώπης αφετέρου, και πρέπει να υπάρξει παρ' όλα αυτά κάποιο αντίβαρο στον φιλελευθερισμό.
<P>
Επιπλέον, εν όψει του πολέμου στο Κοσσυφοπέδιο και των αδυναμιών της Ευρώπης που φέρνει στο φως αυτός ο πόλεμος, επιθυμούμε θερμά η Ευρωπαϊκή Ένωση να πάψει να αντιμετωπίζει το μέλλον της ηπείρου μας - της Κεντρικής και Ανατολικής Ευρώπης, της Ρωσίας, της Μεσογείου - με τόση περίσκεψη που φθάνει σε σημείο υπέρμετρου περιορισμού και τελικά σε απερισκεψία. Το πλαίσιο αυτό όπου ανακατεύεται ο εθνικισμός και η βία θα αποτελέσει το βασικό σκηνικό της δράσης σας κατά την προσεχή πενταετία, κύριε ορισθέντα Πρόεδρε. Μπροστά σε αυτές τις απειλές σάς ζητούμε να επιβεβαιώσετε εκ νέου τις θεμελιώδεις αρχές της Ευρώπης και να χαρίσετε στην Ένωση μια σαφή εξωτερική πολιτική και πολιτική ασφαλείας καθώς και σταθερές πολιτικές προτεραιότητες, με δυο λόγια μια ανάσα δικαιοσύνης και ισότητας.

<SPEAKER ID=29 LANGUAGE="DA" NAME="Bonde">
Κύριε Πρόεδρε, η Ομάδα των Ανεξαρτήτων για την Ευρώπη των Εθνών προειδοποιεί κατά της επιλογής του κ. Prodi ως Προέδρου της Επιτροπής. Υπάρχει ανάγκη για κάθαρση από άτομα με ισχυρή προσωπικότητα τα οποία δεν θα φιλοδοξούν να συνεχίσουν όταν ολοκληρωθεί η κάθαρση. Κατ' αρχάς απέρχεται ανεπιστρεπτί η παρούσα Επιτροπή, διότι διαπιστώθηκε ότι οι Επίτροποι ήταν συλλογικά ανεύθυνοι. Και οι ίδιοι άλλωστε αποποιήθηκαν οποιαδήποτε προσωπική ευθύνη και ζήτησαν να αναλάβουν την ευθύνη από κοινού, όπερ και έγινε μέσω της επιτροπής των εμπειρογνωμόνων. Τώρα είναι καιρός να αλλάξουμε σκοπιά και το Κοινοβούλιο πρέπει να εξασφαλίσει ότι δεν θα ζητήσουν από πριν συμβόλαια με φίλους και δεν θα επιχειρήσουν να προωθήσουν συγκεκριμένα άτομα ή να αποσπάσουν εργαζόμενους στα δικά τους διοικητικά τμήματα. Στη συνέχεια πρέπει να αποδοθεί ευθύνη στους υπεύθυνους υπαλλήλους. Η επιτροπή των εμπειρογνωμόνων οφείλει να κατονομάσει κάθε άτομο που συνέργησε στην παρεμπόδιση της διαλεύκανσης αμφίβολων υποθέσεων. Όσοι συνέργησαν σε απάτες και διαφθορά πρέπει να περάσουν από πειθαρχικό. Όσοι τους κάλυψαν πρέπει να τεθούν σε διαθεσιμότητα, διότι είναι χειρότερο να καλύπτεις απάτες παρά να δίνεις πληροφορίες για απάτες, όπως έκανε ο κ. Paul van Buitenen με τίμημα να τεθεί σε διαθεσιμότητα και να παρακρατηθεί ο μισθός του.
<P>
Κατόπιν πρέπει να ψηφιστεί ένας σύγχρονος κανονισμός διαχείρισης και διαφάνειας. Όλες οι προσλήψεις πρέπει να γίνονται κατόπιν αίτησης και σύμφωνα με τα προσόντα και όχι κατόπιν πολιτικών επιλογών. Όλοι οι εργαζόμενοι πρέπει να γνωρίζουν ότι η ανέλιξη είναι κυρίως θέμα δουλειάς και όχι γνωριμιών και μέσων. Ο καλύτερος στη δουλειά θα ανελίσσεται. Όποιος αναλαμβάνει μια θέση προϊσταμένου πρέπει να είναι ικανότερος από τους υφισταμένους του. Δεν είναι δυνατόν οι ικανότεροι να παραγκωνίζονται λόγω μέσου και μετά να χάνουν το ηθικό τους και να συμβιβάζονται με τα προνόμια.
<P>
Η Επιτροπή πρέπει να αποκεντρωθεί, ώστε οι εργαζόμενοι να αποκτήσουν ευθύνες και αρμοδιότητες στο ύψος των οποίων θα μπορούν να σταθούν. Τέρμα η συγκέντρωση εξουσίας σε ορισμένα πρόσωπα χωρίς να υπάρχει δυνατότητα να αναλαμβάνουν και την ευθύνη! Τέρμα οι σχοινοτενείς διαδικασίες κατά τις οποίες μια απόφαση θεωρείται δέκα και είκοσι φορές, οπότε μετά είναι αδύνατο να βρεθεί ποιος έχει την πραγματική ευθύνη. Πρέπει επίσης να ψηφιστεί μια μεταρρύθμιση του υπαλληλικού καθεστώτος με συμβάσεις ορισμένου χρόνου και θέσπιση μισθών σε επίπεδο κοινών βορειοευρωπαϊκών δημοσίων υπαλλήλων για τους νεοπροσληφθέντες. Τα προνόμια μπορούν σταδιακά να καταργηθούν. Το πρώτο βήμα θα μπορούσε να είναι η κατάργηση του αυτόματου αντισταθμιστικού επιδόματος κόστους ζωής. Δεν θα είναι ιδιαίτερα δημοφιλές, αλλά ποιος θα υπερασπισθεί το γεγονός ότι, η πρώτη συνέπεια της μεταφοράς μιας εργασίας στις Βρυξέλλες είναι, αυτοί που την επιτελούν να λαμβάνουν τριπλάσιο μισθό, διπλωματικό καθεστώς με ασυλία, πρόσβαση στα γεύματα παράστασης και αφορολόγητο οινόπνευμα; Ο μισθός των Επιτρόπων πρέπει επίσης να μειωθεί πριν από την επιλογή τους. Ένας Επίτροπος πρέπει να λαμβάνει τον ίδιο μισθό με έναν Υπουργό της χώρας την οποία εκπροσωπεί και να πληρώνει φόρο, ώστε από αυτή την άποψη τουλάχιστον να χάσει το καθεστώς του ως άπατρις ευρωκράτης. Τα έξοδα μετακίνησης πρέπει να εγκρίνονται κατόπιν υπολογισμού και όχι ως πρόσθετος μισθός δύο μηνών. Ο προϋπολογισμός ταξιδιών και εξόδων παράστασης θα πρέπει να μπορεί να ελέγχεται από το Κοινοβούλιο. Το τριετές επίδομα και η επακόλουθη σύνταξη πρέπει να χορηγείται μόνο αν ο Επίτροπος δεν βρει άλλη δουλειά. Πρέπει επιτέλους να γίνει μια μεταρρύθμιση διαφάνειας στο πλαίσιο της οποίας ένα έγγραφο της Επιτροπής θα είναι προσπελάσιμο τουλάχιστον και από το Κοινοβούλιο, μόλις η Επιτροπή το παραδώσει σε μια επιτροπή, μια επιχείρηση, ένα κράτος, έναν δημοσιογράφο ή κάποιον εξωτερικό φορέα.
<P>
Συντάξαμε μια πρόταση για τη διαφάνεια και θα τη συζητήσουμε ευχαρίστως με τον κ. Prodi στην ανοιχτή συνεδρίαση της Ομάδας μας απόψε στις 19.00, στην αίθουσα συνεδριάσεων 2 του κτηρίου Palais. Και όπως κάθε σύγχρονη επιχείρηση, πρέπει και η Ένωση να εστιαστεί σε αυτό που μπορεί να κάνει καλύτερα από τους άλλους, τουτέστιν να μην αναλαμβάνει έργα που άλλοι μπορούν να κάνουν καλύτερα ή φθηνότερα. Πρέπει να εστιαστεί στη διασυνοριακή συνεργασία και να αφήσει τα υπόλοιπα ζητήματα στα κράτη μέλη. Αυτό πρέπει να γίνει πριν από την επιλογή της νέας Επιτροπής, οπότε υπάρχουν πολλοί λόγοι καθολικής ισχύος για την αναβολή έγκρισης του κ. Romano Prodi. Ωστόσο, η Ομάδα μου έχει και έναν πολιτικό λόγο: ο κ.Prodi επιθυμεί την Ευρώπη των ενωμένων κρατών. Εμείς προτιμούμε να ενώσουμε την Ευρώπη δημιουργώντας μια Ευρώπη δημοκρατιών.

<SPEAKER ID=30 LANGUAGE="IT" NAME="Muscardini">
Κύριε ορισθέντα Πρόεδρε, εκφράζουμε τη λύπη μας για το γεγονός ότι η λεπτομερής παρουσίαση των θέσεών σας έγινε σε μια στιγμή που επικρατεί, επιτρέψτε μου να πω, διαδικαστική σύγχυση στο Κοινοβούλιό μας και στο ίδιο το ΣυμβούλιοΥπουργών. Εκτίμησα ωστόσο σήμερα το πρωί το γεγονός ότι το Συμβούλιο κάλεσε την Επιτροπή και το Κοινοβούλιο σε συνεργασία. Θα προτιμούσαμε αυτή η διάθεση συνεργασίας να είχε γίνει αισθητή και τους προηγούμενους μήνες, όταν, για παράδειγμα, εξεταζόταν το καθεστώς των ευρωβουλευτών ή των τεχνικών και διαδικαστικών προθεσμιών, εντός των οποίων θα έπρεπε να ψηφίσουμε τον Πρόεδρο της Επιτροπής.
<P>
Αν, από την άλλη πλευρά, το Συμβούλιο συνειδητοποιεί τελικά ότι είναι μία από τις τρεις συνιστώσες της Ευρώπης και αναγνωριστεί ο δέων σεβασμός στο Κοινοβούλιο και την Επιτροπή, εμείς χαιρετίζουμε και είμαστε ευχαριστημένοι με τη νέα αυτή ανακάλυψη και ελπίζουμε ότι θα δουλέψουμε καλύτερα για το μέλλον. Κατά τη γνώμη μας είναι σίγουρα βασικό να έχει ο Πρόεδρος της Επιτροπής μια ισχυρή Επιτροπή, ακριβώς όπως δήλωσε ο καθηγητής Prodi σήμερα το πρωί, μια Επιτροπή με διαφάνεια και συνέπεια στη σχέση της με το Κοινοβούλιο, μια σχέση που θα καθορίζεται από συναντήσεις που πρέπει πάντα να τηρούνται και που μπορούν να δημιουργήσουν τις συνθήκες που θα μας επιτρέψουν να δουλεύουμε και να προχωρούμε μαζί και όχι να συγκρουόμαστε μεταξύ μας.
<P>
Γι' αυτό θα ήταν σκόπιμο στην επόμενη περίοδο συνόδου του Ιουλίου να μας παρουσιάσει ο Πρόεδρος Prodi ένα χρονοδιάγραμμα αυτών των δεσμεύσεων, που με τόση ακρίβεια επεσήμανε σήμερα το πρωί, αφού διαφορετικά θα ήταν αδύνατο να προχωρήσουμε προς τη διεύρυνση που βρίσκεται πια προ των πυλών. Προσωπικά, κύριε Πρόεδρε, πιστεύω πως θίξατε πολλά σημαντικά σημεία, επιτρέψτε μου όμως να υπενθυμίσω εξ ονόματος της Εθνικής Συμμαχίας ότι θα ήταν ίσως αναγκαίο να δοθεί μεγαλύτερη προσοχή στη μεσογειακή πολιτική, ιδίως επειδή εσείς ο ίδιος σπεύσατε να δηλώσετε ότι αυτή η Ευρώπη, που προσανατολίζεται προς τα ανατολικά, είναι προφανώς μια Ευρώπη που μπορεί - και αυτό είναι σαφές - να μη δίδει πλέον επαρκή προσοχή στα σοβαρά προβλήματα της Μεσογείου μας.
<P>
Υπενθυμίσατε το ευρώ, και εγώ θα ήθελα να σας υπενθυμίσω - εσείς βέβαια είστε οικονομολόγος και αυτό σίγουρα θα σας φανεί ήδη πολύ οικείο - ότι, αν πριν από την υλοποίηση της κοινής νομισματικής πολιτικής είχαμε την ευφυία να υλοποιήσουμε μια πολιτική οικονομία ή μια οικονομική πολιτική, ίσως σήμερα να μη βρισκόταν το ευρώ σε μειονεκτική θέση έναντι του δολαρίου, θέση που καταγράφεται στις αγορές όλου του κόσμου. Εάν είχαμε υλοποιήσει μια οικονομική πολιτική, θα είχαμε χαράξει τα σημεία αναφοράς, τους προσανατολισμούς, τις κατευθυντήριες γραμμές, το μέλλον που θα έπρεπε να είχε ακολουθήσει η Ευρώπη σε οικονομικό επίπεδο και ίσως θα είχαμε ήδη καταφέρει να μειώσουμε την ανεργία έως έναν βαθμό, ανακτώντας κατ' αυτόν τον τρόπο την εμπιστοσύνη που έχουν αρχίσει να χάνουν οι πολίτες.
<P>
Εν κατακλείδι, κύριε Πρόεδρε, ενδιαφερόμαστε για όσα προτείνατε, είμαστε έτοιμοι να συνεργαστούμε ως Κοινοβούλιο και ως πολιτική δύναμη, για να οριοθετηθούν χρονικά οι δεσμεύσεις πέρα από τον σαφή προσδιορισμό τους και για να μη μείνουν μόνο προγραμματικές δηλώσεις στην αρχή μιας θητείας, αλλά μια σίγουρη οδός που πρέπει να διασχίσουμε μαζί.

<SPEAKER ID=31 LANGUAGE="IT" NAME="Colajanni">
Κύριε Πρόεδρε, εκτιμήσαμε την αναγγελία του Προεδρεύοντος του Συμβουλίου για την επίσπευση της οριστικής ψηφοφορίας του συνόλου της Επιτροπής. Αυτό είναι ασφαλώς σημαντικό, και είναι πολύ σημαντικό - όπως έχει τονίσει επανειλημμένως το Κοινοβούλιο - να μπορέσει γρήγορα η Επιτροπή να αντιμετωπίσει τα ζητήματα που παραμένουν ανοικτά.
<P>
Εκτίμησα επίσης, σε σχέση με τις προηγούμενες συναντήσεις, την προσπάθεια του Προέδρου Prodi για τη συγκεκριμενοποίηση των προτάσεων που αφορούν τη μεταρρύθμιση της Επιτροπής. Πιστεύω πως υπάρχουν σημαντικές ενδείξεις για τη συλλογικότητα, την ευθύνη και τη διαφάνεια, που μπορούν να αντιμετωπίσουν και να διευθετήσουν αποτελεσματικά την κρίση που βιώνει η Επιτροπή. Θα ήθελα να υπογραμμίσω ότι τα τελευταία αυτά χρόνια υπήρξαμε μάρτυρες μιας εξασθένισης του πολιτικού ρόλου της Επιτροπής, και αυτό ανεξάρτητα από την κρίση των τελευταίων μηνών. Η κρίση των τελευταίων μηνών κινδυνεύει μάλιστα να μας κάνει να ξεχάσουμε ότι η Ένωση έχει ανάγκη από μια Επιτροπή που να είναι πολιτικά ισχυρή, και ακριβώς αυτό περιμένει το Ευρωπαϊκό Κοινοβούλιο και από τις εργασίες σας, Πρόεδρε Prodi.
<P>
Μπορείτε να είστε βέβαιος ότι, αν ακολουθήσετε τον δρόμο αυτό, θα έχετε την ευρεία υποστήριξη του Ευρωπαϊκού Κοινοβουλίου. Εμείς είμαστε αντίθετοι με οποιαδήποτε μείωση του πολιτικού ρόλου της Επιτροπής και θεωρούμε ότι η ισορροπία μεταξύ Επιτροπής, Κοινοβουλίου και Συμβουλίου είναι ο θεμέλιος λίθος της ευρωπαϊκής δημοκρατίας. Φυσικά αυτή η προσπάθεια προοπτικού αναπροσδιορισμού της Ένωσης αφορά στο σύνολό της και την ευθύνη του Ευρωπαϊκού Κοινοβουλίου και του Συμβουλίου - θέμα που θα συζητηθεί επίσης με τη νέα Επιτροπή - και από την πλευρά σας αφορά έναν πολιτικό προσανατολισμό που θα καταστήσει την Επιτροπή ισχυρό συνομιλητή στα μεγάλα ανοικτά ζητήματα από τα οποία εξαρτάται η εξέλιξη και η ταυτότητα της Ένωσης, πολιτικά ζητήματα που έχουν μάλιστα μεγάλη θεσμική σημασία, όπως υπογράμμισε για παράδειγμα ο Πρόεδρος Martens, αντιμετωπίζοντας τις σχέσεις μεταξύ των θεσμικών οργάνων στον τομέα των θεσμικών μεταρρυθμίσεων ως βασικό θέμα των προσεχών ετών.
<P>
Δεν πρόκειται για θέμα θεωρητικό, αλλά για ένα θέμα που αφορά την αντιμετώπιση των δυσκολιών, όπως της διεύρυνσης, της θεσμικής μεταρρύθμισης με τη στενή έννοια, της δημιουργίας μιας διάρθρωσης κοινής εξωτερικής και αμυντικής πολιτικής, την οποία, όπως βλέπουμε στην περίπτωση του Κοσσυφοπεδίου, η Ευρώπη χρειάζεται επειγόντως, αφού δείχνει ότι δεν έχει αυτόνομη ικανότητα να αντιμετωπίζει κρίσεις, όπως αυτές που έχουν ξεσπάσει σήμερα στην εν λόγω περιοχή.
<P>
Υπάρχει κατόπιν το σημαντικό θέμα της προσπάθειας να καταστεί δυναμικότερη η ευρωπαϊκή οικονομία - πολλές ήταν οι σχετικές ενδείξεις στην ομιλία σας - στο πλαίσιο μιας ισορροπίας που πρέπει να ανανεωθεί και η ύπαρξη της οποίας είναι υποχρεωτική: μια κοινωνική ισορροπία της ευρωπαϊκής οικονομίας. Αυτό τώρα είναι ένα θέμα για το οποίο το Κοινοβούλιο, η Επιτροπή και το Συμβούλιο συζητούν εδώ και χρόνια. Κάποιες φορές βρέθηκε ένα είδος λύσης στο πρόβλημα της ισορροπίας μεταξύ αυτών των δύο πτυχών. Ο Delors, για παράδειγμα, είχε επιχειρήσει μέσω της Λευκής Βίβλου έναν συνδυασμό, ένα σημείο ισορροπίας, είχε προσπαθήσει να βρει μια ισορροπία μεταξύ αυτών των δύο πτυχών. Ίσως πολλά από εκείνα τα προβλήματα έχουν ξεπεραστεί σήμερα. Το πρόβλημα της εξεύρεσης ενός συνδυασμού των δύο αυτών στοιχείων είναι ένα από τα μεγαλύτερα πολιτικά προβλήματα όχι μόνο της Επιτροπής, αλλά και του Κοινοβουλίου και της Ευρωπαϊκής Ένωσης κατά τα προσεχή έτη.
<P>
Δεν θέλω να επεκταθώ στο θέμα αυτό. Ασφαλώς η Επιτροπή πρέπει να έχει τη δική της πολιτική αντίληψη επί των απόψεων αυτών και πρέπει να την αντιπαραθέσει σε εκείνη του Κοινοβουλίου και του Συμβουλίου. Στο παρελθόν υπήρξαν διαφορετικές στρατηγικές γραμμές που στη συνέχεια συνδυάστηκαν, εμπλουτίζοντας τον πολιτικό διάλογο των θεσμικών μας οργάνων.
<P>
Αυτό ισχύει και για τα Βαλκάνια. Εκτιμώ την αποφασιστικότητά σας, Πρόεδρε, να οριστικοποιήσετε γρήγορα τα στοιχεία μιας οργανικής πρότασης για την περιοχή αυτή, προκειμένου να δημιουργηθεί μια σταθερή σχέση που να δίνει προοπτική στις υπάρχουσες, αλλά και στις δυνητικές συγκρούσεις, οι οποίες - συμφωνώ μαζί σας - μπορούν να αμβλυνθούν και να επιλυθούν στο πλαίσιο μιας ισχυρής σχέσης με την Ευρωπαϊκή Ένωση. Αυτό ισχύει και για τον σερβικό λαό που θα απελευθερωθεί από τον Milosevic μόλις του προσφερθεί μια εναλλακτική λύση στη σχέση με την Ευρώπη.

<SPEAKER ID=32 LANGUAGE="IT" NAME="Castagnetti">
Κύριε Πρόεδρε Prodi, το Ευρωπαϊκό Κοινοβούλιο αισθάνεται μεγάλη ικανοποίηση για τον ορισμό σας. Από τη συζήτηση που έγινε σήμερα το πρωί θα αντιλαμβάνεστε ότι τρέφουμε επίσης μεγάλες προσδοκίες, αφού ξέρουμε ότι είστε άνθρωπος με μεγάλη αφοσίωση και ιδανικά που διαθέτει συγχρόνως τη σπάνια ικανότητα να συγκεκριμενοποιεί τις ιδέες του. Για τη λειτουργία της Ευρωπαϊκής Επιτροπής χρειάζονται και τα δύο αυτά χαρίσματα.
<P>
Το επίπεδο, η τόλμη ευρωπαϊστή και το ήθος που διακρίναμε στους δύο λόγους που εκφωνήσατε στο Ευρωπαϊκό Κοινοβούλιο καλλιεργούν ακόμη περισσότερες προσδοκίες που ελπίζω - και είμαι βέβαιος - ότι θα ικανοποιηθούν.
<P>
Περιμένουμε από σας μια τολμηρή άσκηση των προνομίων του Προέδρου της Επιτροπής, όχι μόνο ως θεματοφύλακα των Συνθηκών και θεματοφύλακα του ευρωπαϊκού κεκτημένου, αλλά περιμένουμε επίσης μια θαρραλέα πρωτοβουλία, για να προωθηθούν όσα μένουν ακόμη να γίνουν στη θεσμική αρχιτεκτονική, ώστε να μπορέσουμε πραγματικά να δώσουμε προσωπικότητα, ταυτότητα και δύναμη στη «μετά το ευρώ» Ευρώπη.
<P>
Είναι σε όλους μας εμφανής η πολιτική και θεσμική ανεπάρκεια που υπάρχει και που αποτελεί την πρόκληση της προσεχούς κοινοβουλευτικής περιόδου, η οποία μας καλεί, και η πρόταση αυτή απευθύνεται και στις νέες γενιές, να αφοσιωθούμε στο εγχείρημα της ολοκλήρωσης της ευρωπαϊκής οικοδόμησης. Πιθανόν αυτή η πρόκληση να αποτελέσει και την ψυχή της συνταγματικής διαλεκτικής που θα αναπτυχθεί μεταξύ της Ευρωπαϊκής Ένωσης και των εθνικών κρατών την προσεχή πενταετία.
<P>
Ο Πρόεδρος της Ευρωπαϊκής Κεντρικής Τράπεζας, Duisenberg, επαναλαμβάνει συνεχώς: «Σε μένα έχετε αναθέσει το καθήκον της επίβλεψης της αξίας του ευρώ και της επίβλεψης της σταθερότητας των τιμών. Αν με αφήσετε μόνο μου στην υπεράσπιση αυτών των στόχων, σας διαβεβαιώνω ότι η μόνη συνέπεια που θα υπάρξει θα είναι η αύξηση της ανεργίας στην Ευρώπη, αφού τα μέσα που διαθέτω θα με οδηγήσουν σίγουρα στη δημιουργία νέων κοινωνικών προβλημάτων. Πρέπει να αποκτήσετε επειγόντως θεσμικά όργανα ικανά να διευθύνουν την οικονομία. Από μόνη της η Ευρωπαϊκή Κεντρική Τράπεζα δεν μπορεί να αντιμετωπίσει προβλήματα για τα οποία δεν είναι αρμόδια.»
<P>
Ξεκινήσαμε ήδη την πορεία αυτή: άρχισε δειλά η πορεία της εναρμόνισης των οικονομικών πολιτικών. Ο Επίτροπος Monti οριστικοποίησε ένα σχέδιο για την εναρμόνιση των φορολογικών πολιτικών που θα πρέπει να εγκριθεί. Στο προσεχές Ευρωπαϊκό Συμβούλιο της Κολωνίας θα εξεταστεί το ζήτημα του ευρωπαϊκού συμφώνου για την απασχόληση. Και στο πλαίσιο αυτό θα πρέπει να συναγάγουμε συγκεκριμένα συμπεράσματα μετά από την πρωτοβουλία του Προέδρου Junker, με την ευκαιρία του Ευρωπαϊκού Συμβουλίου του Λουξεμβούργου, και μετά από την πρόταση των Aznar και Blair, οι οποίοι στοχεύουν σε μεγάλο βαθμό στην ευελιξία της αγοράς εργασίας. Διαβάσαμε τις τελευταίες ημέρες μια ενδιαφέρουσα πρόταση του Strauss-Kahn. Είναι ενδιαφέρουσα επειδή είναι σοσιασιστική και επειδή είναι γαλλική. Ως σοσιαλιστική, είναι ενδιαφέρουσα επειδή επιβεβαιώνει ότι το πρόβλημα της απασχόλησης μπορεί να αντιμετωπιστεί μόνο αν διασφαλιστεί κατ' αρχάς ένας στόχος ανάπτυξης και σταθεροποιηθεί σε ποσοστό 3 %, και ως γαλλική, είναι ενδιαφέρουσα επειδή επιβεβαιώνει την ανάγκη να αρχίσουμε να θεωρούμε το Συμβούλιο του ευρώ των 11 ως προσχέδιο ευρωπαϊκής οικονομικής κυβέρνησης.
<P>
Πρέπει να κατορθώσουμε να εναρμονίσουμε τις οικονομικές πολιτικές σε ευρωπαϊκό επίπεδο. «Το παράλογο status quo » ήταν ο τίτλος του εγγράφου της Ομάδας της Φλωρεντίας. Η Ευρώπη όμως δεν μπορεί να μείνει ακίνητη, γιατί μένοντας ακίνητη κινδυνεύει να οπισθοδρομήσει. Μετά την επιλογή του ευρώ όλα γίνονται αναγκαία και η πορεία πρέπει να συνεχιστεί. Αν οι αγορές αντιληφθούν ότι η πολιτική επιβραδύνει τον ρυθμό, προσαρμόζονται επιβραδύνοντας τις ευθύνες τους. Αυτό ακριβώς συμβαίνει σήμερα, αυτό συνέβη μετά από την καθιέρωση του ευρώ: επιβραδύνθηκαν οι ευθύνες και οι πρωτοβουλίες της πολιτικής.
<P>
Σήμερα αντιλαμβανόμαστε στις ευρωπαϊκές οικονομικές ισορροπίες το βάρος της επιβράδυνσης της οικονομίας στη Γαλλία, τη Γερμανία, την Ιταλία, την Ολλανδία, στις χώρες δηλαδή που διασφαλίζουν το 80 % του ΑΕΠ.
<P>
Δυστυχώς, για την Ευρωπαϊκή Ένωση όλα επείγουν. Ο πόλεμος στο Κοσσυφοπέδιο είναι μια άλλη μεγάλη πρόκληση. Σήμερα το πρωί ακούσαμε επιτέλους κάποια νέα από τις Ηνωμένες Πολιτείες που μας επιτρέπουν να τρέφουμε ελπίδες. Μετά από τη συνάντηση Cernomyrdin και Clinton φαίνεται να εμφανίζονται κάποιες αμυδρές ελπίδες.
<P>
Η Ευρώπη, η οποία στην παρούσα μορφή της δεν διαδραμάτισε κανένα ρόλο στην παρτίδα αυτή, δείχνει τις σοβαρές ελλείψεις της ακόμη και στη βοήθεια προς τους πρόσφυγες, και αυτό πρέπει να το πούμε. Κατά πρώτο λόγο το ΝΑΤΟ, κατά δεύτερο λόγο πολλές χώρες, αλλά και η Ευρώπη, η οποία στο παρελθόν διακρινόταν πάντα στο πλαίσιο της ανθρωπιστικής βοήθειας, δεν στέκονται στο ύψος της πρόκλησης που διαμορφώνεται μετά τον πόλεμο αυτό. Η Ευρώπη, που δεν ενεργοποίησε ακόμη το κύτταρο ανάλυσης για τις ενεργές πολιτικές πρόληψης των συγκρούσεων - παρ' όλο που εγκρίναμε ως Ευρωπαϊκό Κοινοβούλιο μια τέτοιου είδους πρόταση - πρέπει να ανακτήσει την αξιοπρέπεια, τη φιλοδοξία και την ευθύνη μιας πρωτοβουλίας. Από τον λόγο σας, Πρόεδρε, μας φάνηκε ότι συμμερίζεστε αυτό το είδος φιλοδοξίας.
<P>
Η Ατζέντα 2000 κινείται ασφαλώς στη σωστή κατεύθυνση, στην κατεύθυνση της ένταξης των χωρών που εδώ και δέκα χρόνια χτυπούν τις πόρτες της Ευρώπης. Αν η Γιουγκοσλαβία είναι η πραγματικότητα και συγχρόνως η μεταφορά που περιγράφει τις δυσκολίες που υπάρχουν - ακόμη και σήμερα - στη δημιουργία συνθηκών συμβίωσης μεταξύ διαφορετικών εθνοτήτων, τότε πρέπει να αναγνωρίσουμε - όπως και εσείς - ότι μόνο στους κόλπους της Ευρώπης και όχι με τη δημιουργία όλο και πιο κλειστών και όλο και πιο μονολιθικών εθνικών κρατιδίων θα μπορέσουν να δημιουργηθούν οι συνθήκες μιας πραγματικής συμβίωσης. Μπροστά σε μια διεθνή κρίση που θέτει υπό αμφισβήτηση τη βεβαιότητα που επικρατούσε μετά το τέλος του Δευτέρου Παγκόσμιου Πολέμου - ότι δηλαδή θα ήταν αδύνατον να ξαναγίνει πόλεμος στην Ευρώπη - είναι συνεπώς ανάγκη να εφοδιαστούμε με νέα εκσυγχρονισμένα και απαραιτήτως φιλόδοξα πολιτικά σχέδια, αν θέλουμε πραγματικά να ξαναβρούμε εκείνη την ψυχή της Ευρώπης στην οποία τόσο συχνά αναφέρεστε.

<SPEAKER ID=33 LANGUAGE="IT" NAME="Ripa di Meana">
Πρόεδρε Prodi, η υποψηφιότητά σας ορίστηκε από το Ευρωπαϊκό Συμβούλιο την ίδια ώρα που το ΝΑΤΟ χτύπησε τη Γουγκοσλαβία κατόπιν εντολής όχι μόνο του Προέδρου των Ηνωμένων Πολιτειών, αλλά και πολλών αρχηγών κυβερνήσεων της Ευρωπαϊκής Ένωσης, αυτών δηλαδή που σας επέλεξαν. Πολλοί από εμάς ελπίζαμε λοιπόν σήμερα ότι εσείς, και προκειμένου να απομακρύνετε την αρχική βαριά και άδικη σύμπτωση που πλανήθηκε πάνω από τη νέα σας θητεία, θα είχατε βρει, ύστερα από 40 ημέρες πολέμου στο Κοσσυφοπέδιο, το Μαυροβούνιο, τη Σερβία και τη Βοϊβοδίνα, τα κατάλληλα λόγια να απευθύνετε έκκληση για άμεση κατάπαυση του πυρός και θα εκφράζατε λόγια αλληλεγγύης προς όλα τα αθώα θύματα όλων των πλευρών και ότι στη συνέχεια θα προτείνατε πρακτικές προτάσεις για την ανοικοδόμηση των ερημωμένων εδαφών και για την ταχεία επιστροφή των προσφύγων, την αναζήτηση, Πρόεδρε Prodi, μιας ευρωπαϊκής ψυχής, όπως εσείς ο ίδιος είπατε κάποτε στο Σώμα αυτό.
<P>
Αντίθετα, η δική σας επιλογή ήταν διαφορετική: θελήσατε να χαρακτηρίσετε τον πόλεμο «οδυνηρό, αλλά απαραίτητο». Όσο για το μέλλον, αναφερθήκατε μόνο σε μια γενική και, στην προκείμενη περίπτωση, αόριστη διεθνή διάσκεψη για τα Βαλκάνια, που αποφεύγει τα επικείμενα και τόσο επείγοντα προβλήματα, επικαλούμενος επίσης την ατυχή εικόνα της «Ευρώπης του πέλεκυ», έκφραση που απεχθανόταν ο Πρόεδρος Jacques Delors.
<P>
Όσον αφορά τα περιβαλλοντικά ζητήματα, επισημάνατε ως προτεραιότητα την εναρμόνιση των οικολογικών φόρων και των περιβαλλοντικών νομοθεσιών και διατάξεων των κρατών μελών. Σας υπενθυμίζω, κύριε ορισθέντα Πρόεδρε, ότι η έκθεση της Ευρωπαϊκής Περιβαλλοντικής Υπηρεσίας, που κυκλοφόρησε πριν από λίγους μήνες, επεσήμανε ότι σε σχέση με το 1995 11 από τα 12 περιβαλλοντικά προβλήματα προτεραιότητας επιδεινώθηκαν ή παρέμειναν στάσιμα στην Ευρωπαϊκή Ένωση. Δεν αρκεί, όπως κάνατε εσείς, να τονίζετε την περιβαλλοντική επιβάρυνση των ευρωπαϊκών πόλεων χωρίς να αντιμετωπίζετε το πρόβλημα που τη δημιουργεί, την υπέρμετρη δηλαδή ανάπτυξη των ιδιωτικών μεταφορών, στο πλαίσιο μάλιστα των κινήτρων που παρέχονται στην αυτοκινητοβιομηχανία, με παράλληλη κάμψη των δημόσιων μεταφορών.
<P>
Θα μπορούσατε, τέλος, Πρόεδρε Prodi, να αποσαφηνίσετε εκείνο το ανησυχητικό μέρος του λόγου σας της 13ης Απριλίου, όπου ευχηθήκατε να πραγματοποιηθούν επενδύσεις στην έρευνα και την ανάπτυξη των «βιοεπιστημών». Τί εννοείτε όταν λέτε προώθηση της γενετικής μηχανικής και πέρα από το βιομηχανικό επίπεδο, για να φτάσει έτσι την ευγονική; Θα ήταν ιδιαιτέρως ευπρόσδεκτη μια σαφής απάντησή σας.

<SPEAKER ID=34 LANGUAGE="EN" NAME="Gallagher">
Κύριε Πρόεδρε, θέλω να αρχίσω συγχαίροντας τον κ. Prodi για τον ορισμό του από το Ευρωπαϊκό Συμβούλιο ως υποψηφίου Προέδρου της Επιτροπής, και είμαι απολύτως βέβαιος ότι η υποψηφιότητά του θα επικυρωθεί με συντριπτική πλειοψηφία από το Ευρωπαϊκό Κοινοβούλιο αυτή την εβδομάδα. Θέλω να επωφεληθώ της ευκαιρίας για να ευχηθώ στον κ. Prodi καλή τύχη στη νέα του, και μάλιστα πολύ υπεύθυνη, θέση.
<P>
Εσείς, κύριε Prodi, θα αναλάβετε την Προεδρία της Επιτροπής σε μια εποχή μεγάλων προκλήσεων για την Ευρωπαϊκή Ένωση. Η Επιτροπή θα πρέπει να επεξεργαστεί δύσκολες αποφάσεις και πολιτικές κατευθύνσεις, και μάλιστα κατόπιν διαβούλευσης με το Ευρωπαϊκό Κοινοβούλιο και το Ευρωπαϊκό Συμβούλιο.
<P>
Θα ήθελα να τονίσω εξ αρχής την ανάγκη να αναγνωρίσει το Κοινοβούλιο ότι, προκειμένου η Ευρωπαϊκή Επιτροπή να φροντίζει αποτελεσματικά για την εκτέλεση των καθηκόντων της, ενδεχομένως να απαιτηθεί μελλοντικά μεγαλύτερη στελέχωση. Πρέπει να είμαστε βέβαιοι ότι κατά τη διαδικασία διεύρυνσης της Ένωσης η Επιτροπή διαθέτει κατάλληλη στελέχωση για να ανταποκριθεί στις προκλήσεις που αντιμετωπίζει και αυτή και η ίδια η Ευρωπαϊκή Ένωση.
<P>
Η Ένωση έχει οικοδομηθεί βάσει μιας συναινετικής προσέγγισης, που κατά τα τελευταία 40 χρόνια υπήρξε το βασικό θεμέλιο για την επιτυχία της Ευρωπαϊκής Οικονομικής Κοινότητας και τώρα της Ευρωπαϊκής Ένωσης. Είναι σημαντικό στη διαδικασία λήψης δύσκολων αποφάσεων να συμμετέχουν πλήρως και τα 15 κράτη μέλη της Ένωσης. Έχει αποδειχθεί σαφώς ότι υπάρχει πλήρης συναίνεση σε όλα τα μήκη και τα πλάτη της Ευρώπης για την ανάγκη κατάρτισης ισορροπημένων πολιτικών προγραμμάτων. Η Ενιαία Πράξη, που προέβαλε την ανάγκη ολοκλήρωσης της εσωτερικής αγοράς, η οποία θα εξασφάλιζε την ελεύθερη κυκλοφορία των αγαθών, των προσώπων, των υπηρεσιών και των κεφαλαίων, υπήρξε σημαντική επιτυχία. Η Συνθήκη του Μάαστριχτ εισήγαγε το ευρωπαϊκό νόμισμα και αποδείχθηκε επίσης καινοτόμος πράξη πολιτικής πρόνοιας εκ μέρους της ίδιας της Ένωσης. Είναι σαφέστατο ότι, καθώς η ΟΝΕ κερδίζει έδαφος εντός της Ένωσης, το μειωμένο κόστος των επιχειρηματικών δραστηριοτήτων και η κατάργηση του κόστους συναλλαγών θα εξασφαλίσει την αύξηση της ανταγωνιστικότητας των επιχειρήσεων στην Ευρωπαϊκή Ένωση.
<P>
Αυτό με οδηγεί στην επόμενη παρατήρησή μου: καθώς εδραιώνεται η εσωτερική αγορά και η ΟΝΕ, είναι επιτακτική ανάγκη να εξασφαλιστεί για τις φτωχές περιφέρειες της Ένωσης κατάλληλο ταμείο περιφερειακής ανάπτυξης, κοινωνικό ταμείο, ταμείο για τη γεωργία και την αλιεία καθώς και ταμείο συνοχής, προκειμένου να υπάρξει εγγύηση ότι οι εν λόγω περιφέρειες μπορούν να ανταγωνιστούν επί ίσοις όροις όλα τα υπόλοιπα κράτη μέλη της Ένωσης. Δεν διακινδυνεύουμε και δεν μπορούμε να διακινδυνεύσουμε τη δημιουργία μιας Ευρωπαϊκής Ένωσης δύο τρίτων όπου τα πλουσιότερα κράτη μέλη διαχωρίζονται από τα φτωχότερα. Χρειάζεται να αναβαθμίσουμε το βιοτικό επίπεδο σε πολλά μέρη της Ένωσης. Η δική μου εκλογική περιφέρεια του Connacht-Ulster, στο δυτικό τμήμα της Ιρλανδίας, και οι παραμεθόριες κομητείες υποστηρίζουν τη δημιουργία σε μακροπρόθεσμη βάση περιφερειακού και κοινωνικού ταμείου στο πλαίσιο του επόμενου κοινοτικού πλαισίου στήριξης και μετά από αυτό. Πρέπει να καταρτιστούν μακροπρόθεσμες στρατηγικές, για να εξασφαλιστεί ότι οι φτωχότερες και περιφερειακές περιφέρειες της χώρας μου θα λάβουν βοήθεια, ώστε να καταστούν ανταγωνιστικές από την άποψη της προσέλκυσης επιχειρήσεων, καθώς και της βελτίωσης των αντίστοιχων υπηρεσιών μεταφορών και επεξεργασίας ύδατος.
<P>
Είναι επίσης σαφές ότι πρέπει να δημιουργηθεί ένα πλαίσιο που θα επιτρέψει στα νέα κράτη της Κεντρικής και Ανατολικής Ευρώπης να ενταχθούν στην Ευρωπαϊκή Ένωση. Είναι σημαντικό οι χώρες αυτές να αγωνιστούν για να συμμορφωθούν με όσο το δυνατόν μεγαλύτερο μέρος της ευρωπαϊκής νομοθεσίας υπό μορφή οδηγιών και κανονισμών. Αυτό είναι γνωστό ως εφαρμογή του κεκτημένου της ΕΕ και είναι εξίσου σημαντικό στο πλαίσιο της παροχής ευκαιριών σε ιρλανδικές και ευρωπαϊκές επιχειρήσεις να ξεκινήσουν τις δραστηριότητές τους στις εν λόγω χώρες.
<P>
Συμπερασματικά, η προσθήκη 70 επιπλέον εκατομμυρίων ανθρώπων στην Ένωση πρέπει να αντιμετωπίζεται θετικά. Πρόκειται για καλά νέα όσον αφορά τη διεύρυνση των εμπορικών σχέσεων με όλα τα κράτη μέλη της ίδιας της Ένωσης.

<SPEAKER ID=35 NAME="Hautala">
Αξιότιμε κύριε Πρόεδρε, αξιότιμε κύριε Prodi, υποψήφιε Πρόεδρε της Επιτροπής, θα μιλήσω ως Πρόεδρος της Επιτροπής για τα Δικαιώματα της Γυναίκας. Θέλω να σας θυμίσω τη δημόσια δήλωση του Κοινοβουλίου της 23ης Μαρτίου, όπου το Κοινοβούλιο ζήτησε από τη νέα Επιτροπή να υπάρχουν πολύ περισσότερες γυναίκες από όσες στη σημερινή. Ωστόσο, εσείς δεν έχετε σχολιάσει πάρα πολύ αυτό το αίτημα. Τώρα έχετε την ευκαιρία να το πράξετε, διότι, εκτός από την Ολομέλεια του Κοινοβουλίου, σήμερα βρίσκονται εδώ και πολλές πολιτικές ομάδες του, που ήδη από την προηγούμενη φορά έχουν αναφερθεί σε αυτή τη σημαντική άποψη. Τώρα που η Συνθήκη του Αμστερνταμ έχει τεθεί σε ισχύ, όλα τα θεσμικά όργανα έχουν την υποχρέωση να συμπεριλάβουν στα προγράμματά τους την ισότητα των δύο φύλων με τρόπο πιο δυναμικό από πριν. Αυτό θα φανεί μεταξύ άλλων και στη σύνθεση της Επιτροπής.
<P>
Με έχουν ευθέως προειδοποιήσει ότι υπάρχει ένας ανεπίσημος κατάλογος με τα υποψήφια μέλη της νέας Επιτροπής και σε αυτόν τον κατάλογο περιλαμβάνονται μόνο 3 γυναίκες, κάτι που σήμερα δεν μπορούμε να δεχτούμε κατά κανένα τρόπο. Στην παρούσα Επιτροπή υπάρχουν 5 γυναίκες, και ουσιαστικά θα αποτελούσε σημαντική οπισθοδρόμηση η μη κατεύθυνσή μας προς έναν μεγαλύτερο αριθμό γυναικών Επιτρόπων. Υπενθυμίζω ότι ούτε τα μικρά κράτη μέλη έχουν κάποιο προνόμιο σε αυτό το θέμα, αλλά θα πρέπει να ζητηθεί και από τα μικρά κράτη μέλη, τα οποία έχουν έναν Επίτροπο, να αναγνωρίσουν ότι και οι γυναίκες είναι έμπειρες και ικανές και ότι υπάρχουν γυναίκες υποψήφιες.
<P>
Αξιότιμε κύριε Prodi, το καθήκον σας είναι να διαπραγματευτείτε γι' αυτό το θέμα με τα κράτη μέλη, και εγώ σας ερωτώ τώρα κατά πόσο σκοπεύετε να συζητήσετε αυτό το θέμα με τους πρωθυπουργούς και τις κυβερνήσεις.

<SPEAKER ID=36 NAME="Πρόεδρος">
Κυρία Hautala, θα μπορούσατε να γνωστοποιήσετε και σε μας την ημιεπίσημη λίστα που έχετε στη διάθεσή σας; Έτσι θα μπορέσουμε να συμμεριστούμε και εμείς την ανησυχία σας!

<SPEAKER ID=37 LANGUAGE="DE" NAME="Hδnsch">
Κύριε Πρόεδρε, κυρίες και κύριοι, κύριε Prodi, τα πράγματα είναι ταυτόχρονα και εύκολα και δύσκολα για σας. Είναι δύσκολα ενόψει των προκλήσεων που έχει να αντιμετωπίσει η Ευρωπαϊκή Ένωση στα επόμενα πέντε χρόνια, αλλά και εύκολα, επειδή ποτέ στο παρελθόν δεν υπήρξε τόσο μεγάλη υποστήριξη από την πλευρά του Κοινοβουλίου, του Συμβουλίου και της ευρωπαϊκής κοινής γνώμης για μια νέα αρχή της Επιτροπής. Θέλετε να θέσετε την πολιτική διοίκηση υπό έλεγχο, εγχείρημα στο οποίο θα έχετε την υποστήριξή μας. Θα πρέπει όμως να διδάξετε στον διοικητικό σας μηχανισμό ότι έχουν πλέον μετατεθεί οι ισορροπίες μεταξύ Κοινοβουλίου και διοίκησης στις Βρυξέλλες και ότι στο μέλλον η διοίκηση θα πρέπει να προσαρμοστεί στα νέα δεδομένα.
<P>
Η νέα Επιτροπή θα είναι στα μάτια της ευρωπαϊκής κοινής γνώμης ευρωπαϊκή κυβέρνηση. Ναι μεν αυτό δεν ορίζεται ακόμα στη Συνθήκη, αλλά θα πρέπει να θέλετε να είστε μια τέτοιου είδους ευρωπαϊκή κυβέρνηση. Στην ομιλία σας αναφέρατε σχεδόν όλες τις έννοιες κλειδιά για τα επόμενα πέντε έτη: τη γεωργία, τις πόλεις, τον ανταγωνισμό, τις κοινωνικές υποθέσεις, τη νεολαία, τους ηλικιωμένους, τις ανώνυμες εταιρίες, τις μικρομεσαίες επιχειρήσεις, την προστασία των καταναλωτών, την ελευθέρωση, τη διεύρυνση και τις σχέσεις με τις ΗΠΑ. Ωστόσο, κύριε Prodi, στη εικόνα που μας δώσατε σε σχέση με τις εργασίες της Επιτροπής θα επιθυμούσα λιγότερο ιμπρεσιονισμό και περισσότερο κονστρουκτιβισμό.
<P>
Τέλος, κύριε Prodi, αύριο θα λάβετε εδώ την έγκριση του Κοινοβουλίου που βασίζεται στην αξιολόγηση της προσωπικότητάς σας και του μέχρι τούδε πολιτικού σας έργου. Το γεγονός αυτό θα ενισχύσει στο μέλλον το πολιτικό σας κύρος. Περιμένουμε από εσάς να χρησιμοποιήσετε το πολιτικό σας κύρος και στη σύνθεση της νέας Επιτροπής και στην πολιτική της καθοδήγηση κατά την επόμενη πενταετία. Αύριο θα σας στηρίξουμε με την εκ των προτέρων εμπιστοσύνη μας, αλλά, όσον αφορά τουλάχιστον την πολιτική μου ομάδα, δεν θα πρέπει να νομίσετε ότι αυτό θα αποτελέσει απόθεμα από το οποίο θα τροφοδοτείσθε ολόκληρη την πενταετία. Το βασικό κεφάλαιο εμπιστοσύνης θα πρέπει να το δημιουργήσετε μόνος σας με την εργασία σας. Είμαστε πρόθυμοι να σας βοηθήσουμε, καθότι πιστεύουμε ότι αυτό θα εξυπηρετήσει και τους στόχους της Ευρωπαϊκής Ένωσης. Σας εύχομαι κάθε επιτυχία στην εργασία σας!

<SPEAKER ID=38 LANGUAGE="DE" NAME="Brok">
Κύριε Πρόεδρε, κυρίες και κύριοι συνάδελφοι, ο προταθείς από το Ευρωπαϊκό Συμβούλιο υποψήφιος για το αξίωμα του Προέδρου της Επιτροπής, ο κ Prodi, θα αναλάβει καθήκοντα σε μια κατάσταση που δεν έχει αντιμετωπίσει κανένας άλλος Πρόεδρος πριν από αυτόν. Κανένας δεν είχε προταθεί ως Πρόεδρος της Επιτροπής εν μέσω μιας τέτοιας κρίσης και κανένας πριν από αυτόν δεν έγινε Πρόεδρος της Επιτροπής με άμεση δημοκρατική νομιμότητα από ένα άμεσα εκλεγμένο Κοινοβούλιο.
<P>
Και τα δύο αυτά σημεία αποτελούν κατά την άποψή μου προϋποθέσεις για την επιτυχή αντιμετώπιση των μεγάλων προβλημάτων που θα πρέπει να αντιμετωπίσει τόσο ο ίδιος, όσο και η μελλοντική Επιτροπή. Όπως και ο Klaus Hδnsch, θέλω να πω ότι λόγω των μεγάλων σας επιδόσεων έχετε την εμπιστοσύνη μας, και οι ελπίδες μας στηρίζονται στο πρόσωπό σας, κύριε Prodi. Στη διάρκεια της θητείας σας πρέπει να επιτύχετε δύο πράγματα. Από τη μία πλευρά την εδραίωση της Ευρωπαϊκής Ένωσης, της οποίας τα καθήκοντα και το μέγεθος έχουν αυξηθεί σε πολύ μεγάλο βαθμό τα τελευταία χρόνια και τις τελευταίες δεκαετίες, και την επιβολή της τάξης, όπου υπάρχει ανάγκη, ούτως ώστε, ακόμα κι αν δεν πρόκειται να προστεθεί κάτι καινούργιο, η Επιτροπή να καταστεί πράγματι ικανή να λειτουργήσει και να δράσει. Ταυτόχρονα περιμένουμε από εσάς το όραμα. Αυτά είναι δύο πράγματα που σπάνια μπορούν να συνδυαστούν μεταξύ τους, αλλά λόγω της ιστορικής κατάστασης θα πρέπει να επιτευχθούν και τα δύο, τόσο η εδραίωση όσο και το όραμα.
<P>
Πιστεύω ότι γνωρίζοντας ό, τι συνέβη με την προηγούμενη Επιτροπή θα προχωρήσετε στις απαραίτητες θεσμικές μεταρρυθμίσεις και θα ασχοληθείτε επίσης με τα προβλήματα της προσωπικής ευθύνης, του εσωτερικού ελέγχου καθώς και του δημοσιονομικού ελέγχου, της αύξησης της αποδοτικότητας και του συνδεδεμένου με αυτήν δικαιώματος του Ευρωπαϊκού Κοινοβουλίου να προβαίνει σε έλεγχο της Επιτροπής.
<P>
Τους επόμενους μήνες θα πρέπει ασφαλώς να εξεύρουμε λύσεις για την οργάνωση της αλληλεπίδρασης της Επιτροπής και του εξελεγκτικού οργάνου, του Ευρωπαϊκού Κοινοβουλίου, με τις αντίστοιχες εκθέσεις και τα καθήκοντα ενημέρωσης των κοινοβουλευτικών επιτροπών.
<P>
Το ζητούμενο δεν είναι όμως μόνο η μεγάλη διαρθρωτική μεταρρύθμιση της Επιτροπής, για την οποία το Κοινοβούλιο έχει υποβάλει συγκεκριμένες προτάσεις, αλλά θα πρέπει επίσης να αναγνωρίσουμε την ανάγκη να αναδιοργανωθεί και το Κοινοβούλιο με τον ίδιο τρόπο, ώστε να είναι σε θέση να αντεπεξέλθει στα καθήκοντά του. Και εμείς έχουμε ακόμα να εκπληρώσουμε διάφορα καθήκοντα, προκειμένου να μπορέσουμε να αντεπεξέλθουμε δεόντως στα νέα μας δικαιώματα και στα επιπλέον δικαιώματα του Ευρωπαϊκού Κοινοβουλίου που δικαιολογημένα ζήτησε ο κ. Verheugen. Έχουμε επίσης όλοι επίγνωση του γεγονότος ότι το τρίτο μεγάλο θεσμικό όργανο, το Συμβούλιο, λόγω της έλλειψης διαφάνειας από την οποία διέπεται θα αποτελέσει ουσιαστικό εμπόδιο για την επίτευξη αποδοχής από τους Ευρωπαίους πολίτες. Την Ευρωπαϊκή Ένωση θα μπορέσουμε να την προωθήσουμε στα μάτια των πολιτών μας, μόνο εάν χαρακτηρίζεται ταυτόχρονα από αποδοτικότητα, διαφάνεια και δημοκρατία. Αυτά τα τρία στοιχεία αποτελούν προϋπόθεση της αποδοχής της από τους πολίτες.
<P>
Κύριε Prodi, ακούγοντας τις παρατηρήσεις σας σχετικά με την οικονομική πολιτική, είχα την αίσθηση ότι άκουγα κάτι που δεν ακούμε πλέον συχνά από τους πολιτικούς και τους οικονομολόγους, κάτι που παραπέμπει στον Ludwig Erhard. Θέσατε στο επίκεντρο την αγορά και είπατε ότι θα πρέπει να εκμεταλλευτούμε πλήρως τις δυνατότητες της αγοράς, μια και αυτός είναι ο καλύτερος τρόπος για να ανακάμψει η ανάπτυξη και η απασχόληση, αλλά αναφερθήκατε και σε δίκαιους όρους πλαίσιο και σε κανόνες του παιχνιδιού που είναι απαραίτητοι, δεδομένου ότι η αγορά δεν μπορεί να τους θέσει από μόνη της. Παραπέμψατε στο γεγονός ότι θα πρέπει συνεπώς να δημιουργηθούν ουσιαστικές προϋποθέσεις στους τομείς της περιβαλλοντικής και της κοινωνικής πολιτικής, της πολιτικής για τους καταναλωτές και της διασφάλισης του ανταγωνισμού μέσω ελέγχων του ανταγωνισμού και των επιδοτήσεων, ώστε η σημερινή εσωτερική αγορά να λειτουργεί ως εσωτερική αγορά σε ολόκληρη την Ευρώπη και όχι μόνο σε μικρά τμήματά της.
<P>
Στο σημείο αυτό έχω ακόμα ένα πρόβλημα, όπου κατά την άποψή μου πρέπει να επιλύσουμε ένα ζήτημα νομιμότητας. Σε σχέση με την Οικονομική και Νομισματική Ένωση, θα πρέπει να δούμε ότι πρόκειται για κάτι κοινοτικό. Όταν όμως βλέπω τον τρόπο με τον οποίο τη χειρίζονται οι Υπουργοί Οικονομικών, και ειδικά ποιος είναι ο ρόλος που διαδραματίζει η Ευρώπη των 11, οφείλω να διαπιστώσω ότι η λήψη αποφάσεων μετατίθεται όλο και περισσότερο στον διακυβερνητικό τομέα, όπου υπάρχει πολύ λίγη δημοκρατική νομιμότητα για σημαντικές αποφάσεις της οικονομικής και νομισματικής πολιτικής που λαμβάνονται παράλληλα με την ανεξαρτησία της Ευρωπαϊκής Κεντρικής Τράπεζας. Πιστεύω ότι από θεσμική άποψη έχουμε να κάνουμε ακόμα αρκετά για τις σχέσεις μεταξύ Συμβουλίου, Επιτροπής και Κοινοβουλίου, ώστε η κατάσταση να μην ξεφύγει de facto από τα χέρια της Κοινότητας με αποτέλεσμα να καταστούν οι Υπουργοί Οικονομικών οι νέοι κυρίαρχοι της Ευρώπης.
<P>
Όσον αφορά το όραμα, είπατε κάποια πράγματα σχετικά με την αναγκαιότητα της εξωτερικής εκπροσώπησης και με την ικανότητα να επεκτείνουμε μέσω της διεύρυνσης σε όλη την Ευρώπη, και στα Βαλκάνια, τις συνθήκες ειρήνης που έχουμε δημιουργήσει.
<P>
Η διεύρυνση της Ευρωπαϊκής Ένωσης είναι ασφαλώς ένα από τα ουσιαστικότερα ζητήματα που θα έχετε να αντιμετωπίσετε στη διάρκεια της θητείας σας, και γι' αυτό είναι αναγκαία μια θεσμική στρογγυλή τράπεζα, που πιστεύω ότι θα πρέπει να λάβει χώρα πολύ γρήγορα, προκειμένου να δημιουργηθούν οι προϋποθέσεις για τη διεύρυνση, μέσω π.χ. της επέκτασης της δυνατότητας λήψης αποφάσεων και κατά πλειοψηφία και αργότερα - όχι όμως πολύ αργότερα, αλλά σχετικά γρήγορα - όχι βέβαια ως όρος για τη διεύρυνση, αλλά σταδιακά με στόχο ένα σύνταγμα και την αντίστοιχη συνθήκη.
<P>
Κύριε Prodi, πιστεύω ότι υποστηρίζετε και εσείς πως πρέπει να επιστρέψουμε σε μια Ευρώπη των αξιών. Αυτή η Ευρωπαϊκή Ένωση δεν θα πρέπει να εμφανίζεται στα μάτια των πολιτών μόνο ως μια Ευρώπη της αγοράς, αλλά πρέπει να είναι η Ευρώπη των κοινών αξιών και του κοινού πολιτισμού. Στον πολιτισμό μας τα κοινά στοιχεία είναι περισσότερα από τις διαφορές, αλλά επί του παρόντος μιλάμε μόνο για τις τελευταίες. Θα έπρεπε να μιλάμε περισσότερο για όσα έχουμε κοινά. Η διαφοροποίηση στις αξίες και τους πολιτισμούς μας δεν είναι κάτι που χωρίζει, είναι το επιπλέον, είναι η ποικιλομορφία, ο επιπρόσθετος πλούτος. Εάν ως προς το βασικό ζήτημα των αξιών παρουσιάσουμε σε αυτή τη συζήτηση μια Ευρώπη όπως την είχε κάποτε ζητήσει ο Vαclav Havel σε αυτό το Σώμα, τότε θα είμαστε και πάλι σε θέση να ανακτήσουμε τη συναίνεση των πολιτών μας, οι οποίοι δεν επιθυμούν μόνο την Ευρώπη της αγοράς.

<SPEAKER ID=39 LANGUAGE="IT" NAME="Tamino">
Κύριε Πρόεδρε, τόσο στην παρέμβαση του ορισθέντα Προέδρου Prodi τον περασμένο μήνα, όσο και στη σημερινή ομιλία του, εκτίμησα τη δέσμευσή του να υλοποιήσει τις απαραίτητες μεταρρυθμίσεις για την ανανέωση και την ενίσχυση των ευρωπαϊκών θεσμικών οργάνων, και ιδίως τη δέσμευσή του για μια όλο και περισσότερο διαφανή, συλλογική και αποδοτική Επιτροπή, αλλά και για έναν ενισχυμένο ρόλο του Κοινοβουλίου και για την επέκταση της ψηφοφορίας με ειδική πλειοψηφία στο Συμβούλιο.
<P>
Εξακολουθώ όμως να έχω κάποιους ενδοιασμούς, Πρόεδρε Prodi, ως προς την τοποθέτησή σας στον οικονομικό και τον περιβαλλοντικό τομέα. Πράγματι, στις παρεμβάσεις σας κυριαρχεί μια ιδέα συνεχούς ανάπτυξης χωρίς να λαμβάνονται καθόλου υπόψη τα φυσικά όρια των πόρων: η απεριόριστη ανάπτυξη είναι μια επικίνδυνη ουτοπία των οικονομολόγων που δεν ανταποκρίνεται στην πραγματικότητα. Βέβαια, Πρόεδρε, υπενθυμίσατε σήμερα τη σκοπιμότητα ενός οικολογικού φόρου, για να αντιμετωπιστούν προκλήσεις όπως η αλλαγή του κλίματος - και εκφράζω γι' αυτό την ικανοποίησή μου - και μιλήσατε για βιώσιμη ανάπτυξη, πώς μπορώ όμως να μην επισημάνω την αντίφαση μεταξύ αυτών των δηλώσεων και της υπερβολικής εμπιστοσύνης σας στα αποτελέσματα που θα προκύψουν από την πλήρη ελευθέρωση των εμπορικών συναλλαγών στο πλαίσιο του Παγκόσμιου Οργανισμού Εμπορίου; Αυτές οι συμφωνίες έχουν σήμερα προκαλέσει αντί ελευθέρωσης τη συγκέντρωση της αγοράς στα χέρια ελάχιστων πολυεθνικών που πέτυχαν ένα σύστημα μονοπωλιακού ελέγχου. Μετά τις συμφωνίες της ΓΣΔΕ δεν εφαρμόστηκαν οι ρήτρες προστασίας του περιβάλλοντος, οι υγειονομικές και ηθικές ρήτρες και οι ρήτρες προστασίας των ασθενέστερων λαών παγκοσμίως. Αρκεί να σκεφτείτε τη σύγκρουση μεταξύ ΗΠΑ και Ευρώπης για το εμπόριο γουναρικών ζώων που αιχμαλωτίστηκαν με απάνθρωπο τρόπο, ιδίως μετά την αποτυχία της Διάσκεψης Κορυφής της Καρθαγένης για τη βιοποικιλότητα εξαιτίας της αδιαλλαξίας των ΗΠΑ.
<P>
Τέλος, παρ' όλο που εκτίμησα την πρότασή σας για τη σταθερότητα της νοτιοανατολικής Ευρώπης και για μια διεθνή διάσκεψη για τα Βαλκάνια προκειμένου να επιτευχθεί μια Ευρώπη ειρήνης, πρέπει να πω ότι οι ένοπλες επεμβάσεις ποτέ δεν έφεραν την ειρήνη, το πολύ να σταμάτησαν τις συγκρούσεις, αλλά δεν εξάλειψαν τα αίτια. Και εδώ ακριβώς εντοπίζεται η αποτυχία της Ευρώπης. Ποτέ στο παρελθόν, αλλά ούτε και στην παρέμβασή σας, υπήρξε δράση για τον τρόπο πρόληψης των συγκρούσεων, και δεν μπορώ να ξεχάσω ότι με μία από τις τελευταίες αποφάσεις που έλαβε η ιταλική κυβέρνηση επί προεδρίας σας, στις 12 Οκτωβρίου 1998, έθεσε στη διάθεση του ΝΑΤΟ τις ιταλικές βάσεις για ενδεχόμενο πόλεμο στο Κοσσυφοπέδιο.
<P>
Σας εύχομαι πάντως καλή δουλειά και ελπίζω ότι θα μπορέσετε να αντιμετωπίσετε τις προκλήσεις της ευρωπαϊκής οικοδόμησης, λαμβάνοντας δεόντως υπόψη τα προβλήματα του περιβάλλοντος, της υγείας και της ειρήνης, που αποτελούν αναπόσπαστο μέρος των δικαιωμάτων των πολιτών.

<SPEAKER ID=40 LANGUAGE="DE" NAME="Raschhofer">
Κύριε Πρόεδρε, η κάθε δεκαετία έχει τα δικά της οράματα. Για την Ευρώπη της δεκαετίας του '80 το όραμα ήταν η ολοκλήρωση της ενιαίας αγοράς και η δεκαετία του '90 βρίσκεται στον αστερισμό της νομισματικής Ένωσης. Η φάση που ανοίγεται μπροστά μας πρέπει να χρησιμεύσει στην εδραίωση, τη βελτίωση και την ενίσχυση των επιτευγμάτων - μια εποχή των μεταρρυθμίσεων «από την κορφή ως τα νύχια», όπως είπε ο Tony Blair.
<P>
Ως «κορφή» νοούνται βέβαια οι Επίτροποι, για την επιλογή, την ποιότητα και την επιτυχία των οποίων έχετε προσωπική συμμετοχή, και μάλιστα την ευθύνη. Ο εκσυγχρονισμός των δομών, η αποδοτική διαμόρφωση των διαδικασιών και η εισαγωγή διαφανούς ελέγχου αποτελούν αρκετά δύσκολα εγχειρήματα. Η νέα Επιτροπή θα πρέπει να είναι πραγματικά νέα από την άποψη των προσώπων, της σκέψης και των πράξεων. Αυτό συνιστά χρέος τόσο δικό μας, όσο και δικό σας, προς στους Ευρωπαίους πολίτες.
<P>
Ως «νύχια» εννοείται το σύνολο του μηχανισμού. Πρέπει να είναι σαφές ποιος ηγείται της διοίκησης. Η έκθεση της επιτροπής των ανεξάρτητων εμπειρογνωμόνων θα πρέπει να σας βοηθήσει ουσιαστικά και θα πρέπει να είστε βέβαιος για τη συνδρομή του Κοινοβουλίου. Δεν είναι αρκετό να θέλει κανείς να διαμορφώσει αποτελεσματικότερα την υπερφορτωμένη γραφειοκρατία. Απαιτούνται νέες προσεγγίσεις με τη μορφή μιας ενισχυμένης δέσμευσης των κρατών μελών. Η επικουρικότητα και κατά την εκτέλεση ευρωπαϊκών καθηκόντων μειώνει το βάρος που φέρουν οι Βρυξέλλες και ενισχύει τη συνειδητή ευθύνη όλων - την αίσθηση μιας ευθύνης που δεν υπήρχε μέχρι σήμερα.
<P>
Στην πρώτη σας τοποθέτηση εκφράσατε την παράκληση να μην αξιολογηθεί το πρόσωπό σας με βάση το παρελθόν, αλλά με βάση τα οράματα και τις ιδέες που θα παρουσιάσετε για την Ευρώπη. Θα ακολουθήσουμε την παράκλησή σας!

<SPEAKER ID=41 LANGUAGE="ES" NAME="Medina Ortega">
Κύριε Πρόεδρε, πιστεύω ότι ο κ. Prodi έκανε μια θαυμάσια παρουσίαση και θα έλεγα ότι συγκεντρώνει πασιφανώς τις προϋποθέσεις για να γίνει ένας σπουδαίος Πρόεδρος της Επιτροπής. Από την άποψη του Ευρωπαϊκού Κοινοβουλίου, θα έλεγα ότι θα «περάσει» κατά πάσα πιθανότητα με πολύ υψηλό βαθμό τον καθηγητή Prodi.
<P>
Ωστόσο, το Ευρωπαϊκό Κοινοβούλιο είναι ένα θεσμικό όργανο που εκπροσωπεί τους λαούς που απαρτίζουν την Ευρώπη, και συγκεκριμένα ο ομιλών εκπροσωπεί την ισπανική σοσιαλιστική αντιπροσωπεία στο Ευρωπαϊκό Κοινοβούλιο. Εμείς λοιπόν στα νότια της Ευρώπης ελπίζουμε ότι η νέα Προεδρία του κ. Prodi θα λάβει υπόψη ορισμένες πτυχές που ίσως δεν ελήφθησαν επαρκώς υπόψη από την προηγούμενη Επιτροπή, και αναφέρομαι σε εκείνες τις πτυχές που αφορούν τις σχέσεις με τη νότια πλευρά της Ευρώπης. Είναι βέβαιο ότι τα τελευταία χρόνια, ως συνέπεια της πτώσης του τείχους του Βερολίνου, της διεύρυνσης σε νέες χώρες της Κεντρικής και Βόρειας Ευρώπης και με την προοπτική της διεύρυνσης στις χώρες της Κεντρικής και Ανατολικής Ευρώπης, η Ευρώπη μετατοπίστηκε προς βόρεια και ανατολικά. Όμως, η Ευρώπη είναι κάτι περισσότερο από μια συγκεκριμένη κατεύθυνση, και θα πρέπει να λάβουμε υπόψη και τις ανησυχίες της νότιας όχθης της Μεσογείου.
<P>
Σε τελική ανάλυση, τη μεγαλύτερη σύγκρουση που έχουμε αυτή τη στιγμή την έχουμε στο σημείο όπου ενώνονται η Κεντρική και Ανατολική Ευρώπη και η Ευρώπη του Νότου, δηλαδή στα Βαλκάνια. Πρόκειται για ένα μεγάλο ρήγμα, στο οποίο στηρίζεται όλη η Ευρώπη και το οποίο μπορεί να προξενήσει προβλήματα. Πρέπει λοιπόν να ληφθεί υπόψη και η μεσογειακή Ευρώπη, η προέκταση της Ευρώπης στο Μαγκρέμπ και το Μασρέκ, η Μέση Ανατολή, καθώς και οι χώρες της νότιας Αφρικής που περιμένουν τη συνεργασία μας, οι χώρες ΑΚΕ και οι χώρες της Λατινικής Αμερικής.
<P>
Από μία άλλη άποψη τα αποτελέσματα του Ευρωπαϊκού Συμβουλίου του Βερολίνου ήταν υπερβολικά επηρεασμένα κατά τη γνώμη μου από τεχνοκρατικά και οικονομικίστικα στοιχεία, χωρίς να λάβουν υπόψη πιο σημαντικά ίσως πολιτικά στοιχεία. Σε τελική ανάλυση δεν σημειώθηκε καμία πρόοδος ως προς τη βελτίωση των συνθηκών του αγροτικού κόσμου, και υπάρχουν δυσκολίες όσον αφορά τη γεωργική πολιτική, δυσκολίες που οφείλονται φυσικά στην έλλειψη μιας ευρωπαϊκής πολιτικής οικονομικής και κοινωνικής συνοχής. Αν δεν αλλάξουν οι σημερινές σχέσεις μεταξύ των χωρών και των περιφερειών με τη μεγαλύτερη οικονομική ανάπτυξη και εκείνων των χωρών και περιφερειών όπου η οικονομική ανάπτυξη είναι μικρότερη, ενδέχεται να βρεθούμε ενώπιον μιας οικονομικής και κοινωνικής Ευρώπης δύο ταχυτήτων, διότι οι χώρες και οι περιφέρειες που έχουν μεγαλύτερη οικονομική ανάπτυξη, όπως γνωρίζει πολύ καλά ο καθηγητής Prodi, έχουν τάση να σταθεροποιούν την οικονομική τους εξέλιξη και, αντίθετα, εκείνες που βρίσκονται σε μειονεκτικότερη θέση από την άποψη της οικονομικής ανάπτυξης ενδέχεται να παραμένουν αιωνίως στη μειονεκτική αυτή θέση.
<P>
Κατά τη γνώμη μου η υπέρμετρη τεχνοκρατία και οικονομοκρατία του Ευρωπαϊκού Συμβουλίου του Βερολίνου πρέπει να διορθωθεί με μια κοινοτική οικονομική πολιτική, η οποία να λαμβάνει υπόψη όλα τα συμφέροντα όλων των περιφερειών και όλων των χωρών της Ευρωπαϊκής Ένωσης.

<SPEAKER ID=42 LANGUAGE="FR" NAME="Duhamel">
Κύριε Πρόεδρε, κύριε Romano Prodi, αγαπητοί συνάδελφοι, ο Μάιος του 1999 είναι ένας από τους καλύτερους και από τους χειρότερους μήνες της ευρωπαϊκής πολιτικής.
<P>
Το χειρότερο, η φοβερή άνοιξη του 1999, ο πόλεμος στο Κοσσυφοπέδιο, τα εγκλήματα, οι εκτοπισμοί, οι πολιτικές αδυναμίες της Ένωσής μας δεν πρέπει να φεύγουν ούτε από το δικό μας ούτε από το δικό σας μυαλό. Ευτυχώς η Γαλλία και η Ευρώπη πρωτοστατούν στην αποστολή ανθρωπιστικής βοήθειας, για να διορθωθεί και να αντιμετωπιστεί το χειρότερο, αφού δεν απεφεύχθη.
<P>
Το καλύτερο, αυτό που μας δίνει ελπίδα και θέληση, είναι ο διορισμός της υποψηφιότητάς σας, κύριε Prodi, χάρη προφανώς στην προσωπικότητά σας - όπως είπαν και έγραψαν ήδη πολλοί - αλλά, και κυρίως, στις συνθήκες της άφιξής σας.
<P>
Θα έχετε την ευτυχία να εκλεγείτε ως πρώτος Πρόεδρος της Ευρωπαϊκής Επιτροπής που διορίζεται βάσει της αρχής της ευθύνης.
<P>
Στόχος της σύγχρονης δημοκρατίας είναι να γίνει ναός με μία βάση, τα ανθρώπινα δικαιώματα, και δύο πυλώνες, την καθολική ψηφοφορία και την αρχή της ευθύνης. Σας ευχαριστώ που προφέρατε καμιά δεκαριά φορές σήμερα το πρωί τη λέξη «ευθύνη».
<P>
Κοιτάξτε την Ευρώπη μας: γιορτάζει τα πενήντα χρόνια από την ίδρυση του Συμβουλίου της Ευρώπης, τόσο πολύτιμη για πάρα πολλούς από εμάς. Κοιτάξτε την Ευρωπαϊκή μας Κοινότητα: γιορτάζει τα είκοσι χρόνια από την εκλογή του Ευρωπαϊκού Κοινοβουλίου της από τους πολίτες. Κοιτάξτε την Ευρωπαϊκή μας Ένωση: γιορτάζει τη γέννηση της πολιτικής ευθύνης. Γνωρίζετε την πρωτόγνωρη σειρά των γεγονότων που προηγήθηκαν. Χάρη στο παρόν Κοινοβούλιο και, στους κόλπους του, των Ευρωπαίων σοσιαλιστών με επικεφαλής την Pauline Green, ανατράπηκε η προηγούμενη Επιτροπή. Ορισμένα από τα μέλη της έκαναν καλά τη δουλειά τους, κάποια άλλα όχι, αλλά κατά βάση απέτυχε συνολικά από πολιτική άποψη. Το Κοινοβούλιο τής το δήλωσε και εκείνη απήλθε. Αυτή ήταν η επανάσταση που έλαβε χώρα στα μέσα Μαρτίου.
<P>
Στη συνέχεια η κοινή γνώμη που βρίσκεται σε εμβρυακό στάδιο σας κάλεσε στα πρώτα βήματα του δημόσιου χώρου της. Οι αρχηγοί κυβερνήσεων την άκουσαν, κάτι που αποτελεί πρόοδο. Επιτρέψτε σε κάποιον της Αριστεράς να υπενθυμίσει ότι οι εν λόγω αρχηγοί κυβερνήσεων ανήκουν στην Αριστερά και ότι το πρώτο καθήκον ενός δημοκράτη Αριστερού είναι να ακούει τον λαό. Όσα είπατε παρεμπιπτόντως σήμερα το πρωί για την πλήρη οικονομική ελευθέρωση μάς βρίσκουν αντίθετους ως σοσιαλιστές, αλλά οφείλονται στην ανάγκη να επιτύχετε συναίνεση. Αυτή είναι η κατάσταση, και εμείς κατά συνέπεια θα σας υποστηρίξουμε.
<P>
Στα μέσα Ιουνίου οι εκλογείς θα ψηφίσουν. Νέες εκλογές, νέο Κοινοβούλιο, νέα πλειοψηφία, νέα Επιτροπή: η ευρωπαϊκή δημοκρατία προοδεύει. Χαιρετίζοντας εσάς, κύριε Prodi, τιμούμε τη δημοκρατία μας, χωρίς όμως να λησμονούμε τις ευθύνες μας.
<P>
Απαισιοδοξία της λογικής, αισιοδοξία της θέλησης, όπως είχε πει ο Antonio Gramsci στην εποχή του έναντι του φασισμού. Μπορείτε και πρέπει να το επαναλάβετε σήμερα, και τότε η εμπιστοσύνη μας στο πρόσωπό σας θα ανανεωθεί, όπως θα ανανεωθεί και η Ευρώπη μας. Κι αυτό για να οικοδομήσουμε τον ναό της δημοκρατίας, για να μείνουμε πιστοί στο ιδεώδες μας.

<SPEAKER ID=43 NAME="Πρόεδρος">
Ευχαριστώ τον αξιότιμο κύριο Duhamel, και τον ευχαριστώ ιδίως που είχε την καλοσύνη να αναφέρει έναν Ιταλό ο οποίος είχε δανειστεί με τη σειρά του τη ρήση αυτή από έναν μεγάλο Γάλλο διανοούμενο.

<SPEAKER ID=44 LANGUAGE="EN" NAME="McNally">
Kύριε Πρόεδρε, κύριε ορισθέντα Πρόεδρε, στην τελευταία πλήρη περίοδο συνόδου του Ευρωπαϊκού Κοινοβουλίου εμείς αντιμετωπίζουμε ένα ανήσυχο εκλογικό σώμα σε μία εμπόλεμη Ευρώπη, και εσείς θα αντιμετωπίσετε ένα πιο κατηγορηματικό και με μεγαλύτερη αυτοπεποίθηση Ευρωπαϊκό Κοινοβούλιο που έχει προσδοκίες από εσάς. Έχει προσδοκίες από τη διευθυντική σας ικανότητα, τις δεξιότητές σας ως προς την επικοινωνία, το σθένος και την ακεραιότητά σας. Όσον αφορά τις διευθυντικές σας ικανότητες, οφείλετε να καλλιεργήσετε στο μυαλό χιλιάδων ανθρώπων την έννοια της μεταρρύθμισης. Οφείλετε να κάνετε πραγματικότητα τους κώδικες συμπεριφοράς που εμφανίσθηκαν πολύ αργά. Οφείλετε να ηγηθείτε μίας ομάδας Επιτρόπων και να κατέχετε πλήρως τις διοικητικές λεπτομέρειες.
<P>
Θέλουμε από εσάς διαχείριση με αμεσότητα. Θέλουμε να πραγματοποιείτε αιφνιδιαστικούς επιτόπιους ελέγχους και να ανταποκρίνεστε άμεσα σε λεπτομερείς κριτικές. Χρειαζόμαστε από εσάς να διαδώσετε ένα όραμα και σαφείς ιδέες, αλλά οι ιδέες πρέπει να είναι αποδεκτές. Η φορολογική εναρμόνιση δεν είναι επί παραδείγματι αποδεκτή ιδέα για την αντιπροσωπεία μου, και επομένως δεν μπορείτε να διαδίδετε ιδέες πολιτικά μη αποδεκτές. Χρειαζόμαστε την ικανότητά σας να επικοινωνείτε με εμάς και με τους πολίτες της Ευρωπαϊκής Ένωσης. Πάνω από όλα όμως απαιτούμε από εσάς σθένος και ακεραιότητα. Πρέπει να είστε σε θέση να απαντάτε καταλλήλως σε άρθρα εφημερίδων που έχουν εχθρικό χαρακτήρα, όπως π.χ. αυτά που δημοσιεύονται στον σημερινό βρετανικό Τύπο. Αυτές είναι οι προσδοκίες μας από το πρόσωπό σας.
<P>
Σε αντάλλαγμα εμείς θα σας υποστηρίξουμε ως φίλοι, με κριτικό όμως πνεύμα. Αποφασίσαμε να αλλάξουμε τους κανόνες μας, για να καταστήσουμε σαφές σε όλους ότι θα παρακολουθούμε τις δαπάνες σε κάθε επιτροπή. Η αποτυχία σας θα κοστίσει πολύ ακριβά και θα σημάνει την καταστροφή του ευρωπαϊκού ιδεώδους. Η ανταμοιβή όμως για την επιτυχία σας, που αποτελεί την προσδοκία μας και για την οποία θα σας συνδράμουμε, θα είναι μια νέα επιβεβαίωση της σύνεσης που χαρακτηρίζει την κοινή εργασία στο πλαίσιο διεθνούς συνεργασίας στην Ευρωπαϊκή Ένωση.

<SPEAKER ID=45 LANGUAGE="FR" NAME="Fayot">
Κύριε Πρόεδρε, η πολιτική της νέας Επιτροπής δεν μπορεί να είναι δύο πράγματα αντίθετα. Δεν μπορεί να είναι υπέρμετρα φιλελεύθερη διεκδικώντας ταυτοχρόνα τον χαρακτηρισμό της ως κοινωνική και οικολογική. Καλείστε επομένως να αναπτύξετε μια νέα σύνθεση, για να δημιουργήσετε ένα νέο ευρωπαϊκό κοινωνικό και οικολογικό πρότυπο.
<P>
Σήμερα η Ευρώπη έχει κακή φήμη μεταξύ των εργαζομένων. Οι δημόσιες υπηρεσίες έχουν διαλυθεί και η καθολική υπηρεσία δεν αποτελεί μέτρο αντιμετώπισης. Πολλοί εργαζόμενοι είναι άνεργοι εξαιτίας της ελευθέρωσης και της παγκοσμιοποίησης. Τη στιγμή δε που ο πλούτος αυξάνεται αδιάκοπα, η φτώχεια και ο αποκλεισμός, η ανεργία και η αβεβαιότητα εξαπλώνονται. Καλείστε, κύριε Prodi, να φροντίσετε να σταματήσει αυτό το σκάνδαλο και να γίνει η Ευρωπαϊκή Ένωση η Ευρώπη όλων.
<P>
Ο ρεφορμιστικός προσανατολισμός που αναγγέλλετε θα απαιτήσει μια προοδευτική πλειοψηφία. Θα επιτύχετε κατά πάσα πιθανότητα πολύ μεγάλη πλειοψηφία στο πλαίσιο του παρόντος Κοινοβουλίου, και ελπίζω η πλειοψηφία αυτή να παραμείνει σταθερή μετά από τις εκλογές. Από αυτή την άποψη θα ήθελα να υπενθυμίσω κάτι τόσο στο Κοινοβούλιο, όσο και στην Επιτροπή. Η Συνθήκη του Αμστερνταμ παρέχει στο Ευρωπαϊκό Κοινοβούλιο νέα δικαιώματα, αλλά του αναθέτει και νέα καθήκοντα, μεταξύ των οποίων το ένα μου φαίνεται ότι αφορά τη σταθερότητα.
<P>
Η ψήφιση του κ. Prodi και η ψήφιση της νέας Επιτροπής θα καθιερώσουν κατά την άποψή μου ένα σύμφωνο εμπιστοσύνης μεταξύ του Κοινοβουλίου και της Επιτροπής, το οποίο πρέπει να διαρκέσει πέντε χρόνια. Το Κοινοβούλιο, που δεν πρέπει να πληγεί από το θεσμικό αυτό σύστημα, δεν μπορεί ανά πάσα στιγμή να αλλάξει πλειοψηφία ούτε να χρησιμοποιήσει την πρόταση μομφής, παρά σε περίπτωση εξαιρετικά μεγάλου πολιτικού κινδύνου. Το σύμφωνο εμπιστοσύνης εξάλλου δεσμεύει την Επιτροπή να επιδείξει σοβαρότητα στο θέμα του πολιτικού προγραμματισμού. Κάθε χρόνο για την κατάρτιση του προϋπολογισμού και του προγράμματος εργασίας οφείλουμε να εξετάζουμε την πρόοδο της υλοποίησης του πολιτικού προγράμματος που θα εγκρίνουμε με τη νέα Επιτροπή.
<P>
Συμπερασματικά, κύριε Πρόεδρε, το Κοινοβούλιο και η Επιτροπή πρέπει να δεσμευτούν να παράγουν μια νέα ποιότητα πολιτικής εργασίας.

<SPEAKER ID=46 NAME="Τσάτσος">
Η εκλογή σας, κύριε Πρόεδρε της Επιτροπής, θα είναι μία από τις κορυφαίες στιγμές στη θεσμική σχέση Ευρωπαοκού Κοινοβουλίου και Ευρωπαοκής Επιτροπής. Οι έλληνες σοσιαλιστές ευρωβουλευτές εύχονται την εκλογή σας. Η εκλογή όμως του Προέδρου της Επιτροπής δεν είναι μόνο γεγονός στιγμιαίο. Δημιουργείται μία σχέση αμοιβαίας εμπιστοσύνης και συνεργασίας μεταξύ Επιτροπής και εκπροσώπων των λαών της Ευρώπης.
<P>
Οι λαοί της Ευρώπης, κύριε Πρόεδρε, έχουν γίνει δυστυχώς καχύποπτοι. Δυσλειτουργίες στο παρελθόν μείωσαν την αξιοπιστία της Ευρωπαοκής «Ενωσης. Σ'όλα αυτά η Δημοκρατία απαντά με τον θεσμό της διαφάνειας. Η διαφάνεια όμως δεν θα λειτουργήσει ποτέ μόνο επειδή το γράφουν οι Συνθήκες. Θα λειτουργήσει εάν η Επιτροπή την επιδιώξει και εάν το Κοινοβούλιο μόνιμα θα την αξιώνει. Ο αυστηρός έλεγχος του Κοινοβουλίου δεν είναι πράξη επιθετική, είναι πράξη επιβεβαιωτική του κύρους των θεσμών.
<P>
Εύχομαι ολόψυχα και μετά τη σημερινή σας ομιλία, πιστεύουμε ότι στις σχέσεις Επιτροπής και Κοινοβουλίου αρχίζει μία νέα, καλή και εποικοδομητική περίοδος. Ας είναι αυτή η περίοδος εφ'όσον το Κοινοβούλιο θα σας εκλέξει και εγκρίνει την Επιτροπή σας μία περίοδος διαφάνειας, δημοκρατίας, ανθρωπίνων δικαιωμάτων και, κυρίως, μία περίοδος ειρήνης.
<P>
Για το θέμα της ειρήνης, κύριε Πρόεδρε, ας καταλάβουμε όλοι ότι οι νεκροί, σε όποιο στρατόπεδο και εάν πέφτουν, είναι μεταξύ τους ίσοι.

<SPEAKER ID=47 LANGUAGE="DA" NAME="Sindal">
Κύριε Prodi, είστε ο δεύτερος Πρόεδρος της Επιτροπής στου οποίου τον διορισμό συμβάλλω. Από ό, τι καταλαβαίνετε, η πείρα μου είναι ελάχιστη. Οφείλω να πω ότι μετά τις δύο πρώτες συναντήσεις μας δεν έμεινα ιδιαίτερα ικανοποιημένος, ωστόσο σήμερα μπορώ να δηλώσω ότι η παρέμβαση που κάνατε εδώ στο Κοινοβούλιο με ικανοποιεί σε μεγάλο βαθμό. Χαίρομαι που συμπεριλάβατε το περιβάλλον, τους καταναλωτές και την απασχόληση στην ανάλυσή σας. Χαίρομαι που υπογραμμίζετε ότι είναι χρήσιμη η συνεργασία. Υπάρχει ένα πράγμα που δεν με ικανοποιεί και αφορά την υψηλή προτεραιότητα της ελευθέρωσης του εμπορίου στα πλαίσια του ΠΟΕ. Συμφωνώ, κύριε Prodi, ότι πρέπει να ενισχύσουμε τον ρόλο της Επιτροπής στα πλαίσια της συνεργασίας με τον ΠΟΕ, εντούτοις θα ήθελα να προειδοποιήσω ότι διαλύουμε την κοινωνική διάσταση, ότι κρατάμε τους καταναλωτές και το περιβάλλον υπό ομηρία. Είναι εξαιρετικά σημαντικό να λαμβάνουμε υπόψη και τον Τρίτο Κόσμο, τις φτωχές χώρες, και να κάνουμε τον ΠΟΕ να λειτουργεί ανάλογα.
<P>
Το δεύτερο που θα ήθελα να αναφέρω σήμερα είναι το καθήκον σας να μεταρρυθμίσετε το έργο και τις διαδικασίες της Επιτροπής - τη νέα επιχειρηματική νοοτροπία. Αυτά που ακούσαμε σήμερα με ικανοποιούν. Ελπίζω τα θεσμικά όργανα, δηλαδή το Συμβούλιο, το Κοινοβούλιο και η Επιτροπή, να μπορέσουν να συνεργαστούν επ' αυτού στο μέλλον. Θα ήθελα να θέσω το ερώτημα εάν εξακολουθείτε να έχετε την ίδια αντίληψη ότι μια νέα αρχή είναι ταυτόσημη με νέους Επιτρόπους σε όλες τις θέσεις.

<SPEAKER ID=48 LANGUAGE="SV" NAME="Lφφw">
Κύριε Πρόεδρε, θέλω να εκφράσω τις ευχαριστίες μου προς τον κ. Prodi, διότι τόσο νωρίς στην εναρκτήρια ομιλία του δήλωσε ότι δεσμεύεται να επιμεληθεί του θέματος της διαφάνειας και της επίβλεψης. Θέλω να τονίσω ότι το Κοινοβούλιο έχει λάβει πολύ συγκεκριμένες αποφάσεις όσον αφορά το περιεχόμενο των εννοιών της διάφανειας και της επίβλεψης και είμαι απολύτως βέβαιη ότι δεν θα υπαναχωρήσει από τις θέσεις που έχει ήδη διαμορφώσει.
<P>
Κατά την άποψή μου, πρόκειται κατά κάποιον τρόπο για την αναπροσαρμογή της αρχής, από την ενδεχόμενη δηλαδή ύπαρξη διαφάνειας, όταν αυτό ήταν αναγκαστικό, επιδιώκεται τώρα ήδη εξ αρχής η μεγαλύτερη δυνατή διαφάνεια. Πέραν αυτού, δεν πρόκειται μόνο για πληροφόρηση σύμφωνα με τους όρους των θεσμικών οργάνων, αλλά για πρόσβαση σε έγγραφα και για απαντήσεις σε ερωτήσεις που θέτουν οι πολίτες.
<P>
Πιστεύω ότι θα απαιτηθεί γι' αυτό ένα πολύ συγκεκριμένο κανονιστικό πλαίσιο και εκτεταμένη εκπαίδευση του προσωπικού. Θα έχουμε λοιπόν την πρακτική υλοποίηση ενός έργου. Δεν αρκεί επομένως μόνο να δηλώνουμε ότι θέλουμε μεγαλύτερη διαφάνεια. Λαμβάνω ωστόσο υπόψη μου τις δεσμεύσεις του κ. Prodi επ' αυτού και ελπίζω ότι καταλαβαίνει ότι απαιτείται και αυτή η πρακτική υλοποίηση ενός έργου για να φθάσουμε κάπου.

<SPEAKER ID=49 LANGUAGE="DE" NAME="Swoboda">
Κύριε Πρόεδρε, κύριε Prodi, εισπράξατε επαίνους και αναγνώριση σε τέτοιο βαθμό που η κατάσταση αρχίζει να γίνεται σχεδόν ανησυχητική. Θα μπορέσετε ασφαλώς να αντέξετε να προσθέσω και εγώ ακόμα μια σταγόνα βερμούτ στο ποτήρι σας. Σας λέω εξ αρχής ότι και οι Αυστριακοί σοσιαλδημοκράτες θα σας ψηφίσουν, αλλά σας λέω ανοικτά ότι δεν θα το κάνουν εκ πεποιθήσεως, αλλά λόγω των μέχρι σήμερα επιδόσεών σας και ως προκαταβαλόμενη εμπιστοσύνη. Είναι βέβαια κατανοητό ότι δεν μπορέσατε να δώσετε ακόμη απαντήσεις σε πολλές από τις ερωτήσεις που σας τέθηκαν. Αυτό που προσωπικά με ενοχλεί λίγο - και θα επικεντρωθώ σε αυτό το ζήτημα και μόνο - είναι ότι τονίσατε υπέρ το δέον την αγορά και αξιολογήσατε υποτονικά τις κοινωνικές πτυχές.
<P>
Για να τιμήσω κατά κάποιον τρόπο τον Πρόεδρό μας, θα χρησιμοποιήσω την ορολογία του Gramsci. Η ηγεμονία, και στην προκείμενη περίπτωση η ηγεμονία της αγοράς, με ενοχλεί τόσο ως οικονομολόγο, όσο και ως υποστηρικτή της οικονομίας της αγοράς. Και τούτο, διότι στην Ευρώπη έχουμε αναπτύξει ένα πρότυπο της κοινωνικής οικονομίας της αγοράς, που μεριμνά ιδιαίτερα για τη μείωση και την παρεμπόδιση της ανεργίας. Κύριε Prodi, οφείλω να ομολογήσω ότι σήμερα είναι νομίζω η πρώτη φορά που είπατε με απόλυτη σαφήνεια πως θέλετε να καταπολεμήσετε και να παρεμποδίσετε τα αίτια και τις ρίζες της ανεργίας. Κρίνω αυτό το σημείο της δήλωσής σας κάπως αδύναμο και θεωρώ ότι του λείπει ακόμα σε μεγάλο βαθμό η ουσία.
<P>
Θέλω να επαναλάβω με απόλυτη σαφήνεια ότι πρέπει να ενισχύσουμε τις δυνάμεις της αγοράς. Πρέπει ωστόσο να γνωρίζουμε επίσης ότι η αγορά θα μπορέσει να λειτουργήσει σύμφωνα με το πρότυπό μας, εάν έχουμε όσο το δυνατόν μικρότερη ανεργία και όσο το δυνατόν λιγότερα κοινωνικά ρήγματα στην κοινωνία μας, ειδάλλως οι πολίτες αυτής της Ευρώπης δεν θα συμπορευτούν με εμάς. Με αυτό το πνεύμα σας χαιρετίζω ήδη σήμερα ως τον νέο Πρόεδρο της Επιτροπής. Ελπίζω ότι θα κατορθώσετε να επιτύχετε αυτή την ισορροπία.

<SPEAKER ID=50 LANGUAGE="FR" NAME="Desama">
Κύριε Πρόεδρε, κύριε Prodi, υιοθετώ και εγώ τον ήπιο τόνο του φίλου μου Swoboda, τον οποίο θέλω κάπως να ενισχύσω. Πράγματι, σας ακούσα σήμερα τρεις φορές με την ίδια πάντα ευχαρίστηση, αλλά παρατήρησα ότι για τρίτη φορά δεν αναφερθήκατε ούτε μία στιγμή στην έννοια της κοινωνικής Ευρώπης, και αυτό με ανησυχεί. Μιλήσατε βέβαια για την απασχόληση, αλλά δεν είπατε ούτε μια λέξη για τον ευρωπαϊκό κοινωνικό διάλογο και επίσης ούτε λέξη για την ανάγκη δημιουργίας αυτής της βάσης θεμελιωδών κοινωνικών δικαιωμάτων, χωρίς τα οποία θα έχουμε μεταφορές επιχειρηματικής δραστηριότητας μέσω φορολογικού ντάμπινγκ. Επιπλέον, αν και ανακοινώσατε όντως και πάλι την πρόθεση της Επιτροπής να προωθήσει την ελευθέρωση της αγοράς των αγαθών και των υπηρεσιών, δεν άκουσα, αντίθετα, τίποτα για τις δημόσιες υπηρεσίες ούτε για τις υπηρεσίες γενικού οικονομικού ενδιαφέροντος, όπως παρουσιάζονται εξάλλου σαφώς πλέον στο άρθρο 7Δ της Συνθήκης του Αμστερνταμ. Πρέπει ειλικρινά να μας διαβεβαιώσετε ως προς αυτό το σημείο, εάν θέλετε η Επιτροπή σας να ακολουθεί τον σωστό δρόμο. Μην ξεχνάτε την αριστερή της πτέρυγα.

<SPEAKER ID=51 LANGUAGE="PT" NAME="Marinho">
Κύριε Πρόεδρε Romano Prodi, παρουσιάζεσθε ενώπιον αυτού του Σώματος σαν ένας άνθρωπος με πεποιθήσεις - και πράγματι αυτό είσαστε - και σαν κάποιος με καταξιωμένο κύρος και προϋπηρεσία στην πορεία της ευρωπαϊκής οικοδόμησης. Όπως και εσείς, έτσι και εμείς αναγνωρίζουμε τον εαυτό μας στην τιτάνια προσπάθεια που χρειάστηκε να καταβληθεί ώστε οριμένες χώρες, και συγκεκριμένα η δική σας και η δική μου, να καταφέρουν να φθάσουν στην εμπροσθοφυλακή της Ευρωπαϊκής Ένωσης και να συμπεριληφθούν, όπως γνωρίζουμε, μεταξύ των χωρών της ζώνης του ευρώ.
<P>
Εκείνο όμως που διακυβεύεται σήμερα, κύριε Πρόεδρε Romano Prodi, είναι η μελλοντική μας πορεία. Μας μιλήσατε για το μέλλον, και ειδικότερα αναφερθήκατε σε ό, τι προβλέπεται σχετικά με μια νέα οργάνωση της Επιτροπής όσον αφορά τη διαφάνεια και την αποτελεσματικότητα. Δεν ξέρω αν ήταν για καλό ή για κακό, αλλά στο συγκεκριμένο σημείο υπογραμμίσατε περισσότερο το θέμα της οργάνωσης παρά τη γενικότερη φιλοσοφία, κάτι που έρχεται σε αντίθεση με τον υπόλοιπο λόγο σας, που διαπνέεται από πιο έντονη φιλοσοφική χροιά και όπου δώσατε μεγαλύτερη έμφαση στην ουσία παρά στις πραγματιστικές πτυχές.
<P>
Γι' αυτό θα σας παρακαλούσα να μου παράσχετε κάποιες διευκρινίσεις. Κατά τη γνώμη σας το σημερινό θεσμικό πλαίσιο που διέπει τη λειτουργία της Επιτροπής - η αρχή της ίσης εκπροσώπησης, της ισοτιμίας μεταξύ κρατών μελών - συνιστά όντως μια ιστορική δομική αρχή της Ένωσης ή μήπως ασπάζεσθε τις πιο πρόσφατες αντιλήψεις που πιέζουν προς μια εσπευσμένη και επείγουσα αναθεώρηση; Με άλλα λόγια, κύριε Πρόεδρε Romano Prodi, πιστεύετε ότι η θεσμική μεταρρύθμιση της Επιτροπής, και συγκεκριμένα όσον αφορά τον αριθμό των Επιτρόπων, θα πρέπει να προωθηθεί στο πλαίσιο της ισχύουσας Συνθήκης ή μήπως είστε υπέρμαχος μιας πρώιμης αναθεώρησης; Διότι δεν πρέπει να αποφεύγουμε αυτό το ζήτημα, όσο λεπτό κι αν είναι, και εσείς δώσατε την εντύπωση πως δεν επιθυμείτε να μιλήσετε γι' αυτό το θέμα. Κρίμα, διότι η ξεκάθαρη τοποθέτηση σε αυτά τα θέματα είναι αναγκαία προϋπόθεση για την αποδοχή εκ μέρους μας των υπόλοιπων και αξιέπαινων μεταρρυθμιστικών σας προθέσεων. Το ζητούμενο, κύριε Πρόεδρε Romano Prodi, δεν είναι μόνο να «φτιασιδώνουμε» το οικοδόμημα, αλλά είναι απολύτως απαραίτητο να ενισχύουμε τα θεμέλιά του.

<SPEAKER ID=52 LANGUAGE="FI" NAME="Myller">
Αξιότιμε κύριε Πρόεδρε, θέλω να παρέμβω μόνο σε ένα θέμα. Πρόκειται για ένα από τα πιο σημαντικά θέματα για το Κοινοβούλιο: το γεγονός ότι εσείς, αξιότιμε Πρόεδρε της Επιτροπής, θα δεσμευτείτε πειστικά να προβείτε κατά την εκτέλεση του έργου σας σε αυτές τις μεταρρυθμίσεις που αναμένει το Κοινοβούλιο από την επόμενη Επιτροπή και ότι επίσης κατά τη διαδικασία επιλογής σε συνεργασία με τις κυβερνήσεις θα ζητήσετε από κάθε μέλος της Επιτροπής να δεσμευθεί ατομικά και συλλογικά για τις μεταρρυθμίσεις. Επίσης, πρέπει κατά τη γνώμη μου να σημειωθεί ότι, τα σημερινά μέλη της Επιτροπής τα οποία έχουν εκτελέσει σωστά το έργο τους και έχουν δεσμευθεί για τις μεταρρυθμίσεις είναι απαραίτητα και στην επόμενη Επιτροπή, διαφορετικά οι μεταρρυθμίσεις δεν θα αρχίσουν αρκετά γρήγορα.

<SPEAKER ID=53 NAME="Prodi">
Κύριε Πρόεδρε, κυρίες και κύριοι βουλευτές, σας ευχαριστώ πολύ για την ευρεία και εις βάθος συζήτηση, στην οποία, όπως αναφέρθηκε, εκφράστηκαν λόγια εμπιστοσύνης και προσδοκίας που πολύ εκτίμησα και απέναντι στα οποία αισθάνομαι εξαιρετικά υπεύθυνος. Πρέπει επίσης να πω ότι ήταν ακριβώς μια συζήτηση που με έθεσε ενώπιον μιας υπό αίρεση εμπιστοσύνης, η οποία βασίζεται δηλαδή στον λόγο μου, αφού είναι το μόνο που μπορώ να προσφέρω αυτή τη στιγμή.
<P>
Συνεπώς, στο σημείο αυτό δεν μου μένει παρά να σας πω με τη μέγιστη ειλικρίνεια ότι έχω βαθιά επίγνωση αυτής της δύσκολης στιγμής, της μεγάλης εμπιστοσύνης που έχετε, αλλά και του γεγονότος ότι βρίσκομαι υπό δοκιμή από εσάς και ακόμη περισσότερο από το επόμενο Κοινοβούλιο, ενώπιον του οποίου θα πρέπει να επιστρέψω με ολόκληρη την ομάδα της Επιτροπής και μέσω αυτής της ομάδας θα πρέπει να δώσω συγκεκριμένες εγγυήσεις για τις υποσχέσεις και τις δεσμεύσεις που ανέλαβα στη συζήτηση της 13ης Απριλίου και στη σημερινή συζήτηση. Είναι σαφές ότι μια κυβερνητική πράξη ενσαρκώνεται σε μια κυβέρνηση και δεν μπορεί να συνοψιστεί με απλοποιημένο τρόπο σε ένα πρόγραμμα. Συνεπώς, θέλω μόνο να σας πω ότι αισθάνομαι υπεύθυνος για τα σημαντικά καθήκοντα της Επιτροπής που απαριθμήσατε: αυτή την επιθυμία σας τη συμμερίζομαι απολύτως, να επιστρέψει η Επιτροπή, ή μάλλον όχι μόνο να επιστρέψει, αλλά και να αναλάβει οριστικά τον ρόλο που της αποδίδουν οι Συνθήκες - τον ρόλο πρωτοβουλίας, τον ρόλο πολιτικής πρότασης - και να τον διαδραματίσει με μεγάλη σαφήνεια.
<P>
Το θέμα της σαφήνειας είναι ανέκαθεν επίκαιρο. Υπενθυμίζω ότι η σαφήνεια βασίζεται στον καθορισμό των ευθυνών, και εγώ αναλαμβάνω τη δέσμευση να δουλέψω σκληρά στον τομέα αυτό, που αποτέλεσε ένα από τα κρίσιμα προβλήματα της τελευταίας κρίσης: η σαφήνεια μεταξύ αφενός της συλλογικής πολιτικής ευθύνης της Επιτροπής, αλλά και της ατομικής ευθύνης των Επιτρόπων που είναι επικεφαλής των χαρτοφυλακίων και που έχουν την ευθύνη της διαχείρισής τους, και αφετέρου της μεγάλης διοικητικής ευθύνης που φέρουν οι Διευθύνσεις. Πρόκειται για ένα πρόβλημα θεμελιώδους σημασίας το οποίο θέλησα να αντιμετωπίσω με συγκεκριμένο τρόπο, καθορίζοντας επίσης τη λειτουργία του ρόλου των ιδιαίτερων γραφείων, που ήταν ένα από τα προβλήματα που προκάλεσαν στο παρελθόν εντάσεις και ασυνεννοησία.
<P>
Θα ήθελα επίσης να σας ευχαριστήσω που μου υπενθυμίσατε τη λεπτή σχέση που θα υπάρχει μεταξύ της Επιτροπής και του Συμβουλίου αφενός και μεταξύ της Επιτροπής και του Κοινοβουλίου αφετέρου. Πρόκειται για ένα Κοινοβούλιο πολύ πιο ισχυρό, για ένα Κοινοβούλιο που κατέκτησε τη δύναμή του, όπως συμβαίνει στις μεγάλες στιγμές θεσμικής ανάπτυξης. Είναι συνεπώς ένα Κοινοβούλιο ενώπιον του οποίου εγώ θα πρέπει να εμφανιστώ με διαφάνεια, με σαφήνεια, θα πρέπει να εμφανιστώ με απόλυτα ανεπίληπτο τρόπο, κάτι που συνειδητοποιώ πολύ καλά.
<P>
Υπήρξαν επίσης κάποια προβλήματα όσον αφορά τον χρόνο της ανάληψης καθηκόντων εκ μέρους της Επιτροπής. Ο κύριος Verheugen υπογράμμισε εξ ονόματος του Συμβουλίου την ανάγκη μιας ταχείας διαδικασίας ανάληψης καθηκόντων και ο κύριος Cox, από την άλλη πλευρά, υπογράμμισε τη σκοπιμότητα μιας κοινοβουλευτικής συζήτησης υψηλού επιπέδου για την έγκριση της νέας Επιτροπής. Προσωπικά εκτιμώ ότι και οι δύο απαιτήσεις είναι πάρα πολύ σημαντικές, και το μόνο που μπορώ να σας πω ότι θα είμαι έτοιμος με ολόκληρη τη νέα ομάδα των Επιτρόπων την ημέρα που θα αναλάβει τα καθήκοντά του το νέο Κοινοβούλιο. Αυτή είναι η δέσμευση που μπορώ - και πρέπει - να αναλάβω ενώπιόν σας, προκειμένου να μην καθυστερήσει ούτε μία ώρα η ανάληψη καθηκόντων εκ μέρους της Επιτροπής. Φυσικά, ελπίζω ότι η διαδικασία θα είναι ταχεία, αλλά επαναλαμβάνω ότι βρίσκομαι εδώ γνωρίζοντας ότι θα πρέπει να διεξαχθεί εις βάθος και ολοκληρωμένη από κάθε άποψη συζήτηση.
<P>
Σήμερα συζητήθηκε και ένα άλλο πολύ σοβαρό πρόβλημα, το πρόβλημα των ριζοσπαστικών λύσεων στις οποίες θα πρέπει νομίζω να στραφούμε τα επόμενα έτη. Κάποιοι μου αντέταξαν: «υπερβολική εμπιστοσύνη στην αγορά, ελάχιστη στην κοινωνική Ευρώπη». Ας είμαστε σαφείς: αν θεωρήσουμε ότι αυτοί οι δύο όροι είναι αντίθετοι, θα καταστρέψουμε την Ευρώπη της αγοράς και θα καταστρέψουμε και την κοινωνική Ευρώπη. Ας θυμηθούμε ότι, αν πρέπει να δώσουμε μια ελπίδα στον Τρίτο Κόσμο, για τον οποίο φέρουμε τώρα τεράστια ευθύνη - πράγματι, δεν μπορούμε να ξεχνάμε ότι η Ευρώπη είναι η μεγαλύτερη οικονομική δομή του κόσμου και το επαναλαμβάνω, η μεγαλύτερη οικονομική δομή του κόσμου - τότε είναι σαφές ότι πρέπει να διασφαλίσουμε και μια παγκόσμια οικονομική τάξη. Το άνοιγμα του εμπορίου έδωσε τα τελευταία χρόνια περιθώρια ανάπτυξης σε ορισμένες χώρες που βρίσκονταν εντελώς έξω από το παγκόσμιο παιχνίδι και προκάλεσε κατά συνέπεια - κάτι που κατανοώ και εκφράζεται και στις παρεμβάσεις σας - σοβαρότατα προβλήματα σε ορισμένους ευρωπαϊκούς τομείς και σε ορισμένες ευρωπαϊκές χώρες. Ας θυμηθούμε όμως ότι, αν δεν αντιμετωπίσουμε αυτή την πρόκληση, θα προκαλέσουμε ουσιαστικά τη μεγαλύτερη απογοήτευση του Τρίτου Κόσμου και δεν θα αναλάβουμε τον ρόλο που πρέπει να διαδραματίσουμε στον πλανήτη αυτόν που έχει γίνει τόσο πολύπλοκος. Αυτό, μπορώ να σας διαβεβαιώσω, δεν περιορίζει τη σημασία, αλλά αντίθετα αναδεικνύει περισσότερο τον κοινωνικό διάλογο και καθιστά σημαντικότερη την προσοχή που πρέπει να δοθεί στους περιθωριακούς και στους φτωχότερους. Αυτή τη συζήτηση όμως δεν μπορούμε να την κάνουμε με την εσωστρέφεια, δεν μπορούμε να την κάνουμε με μια ήπειρο που θέτει τα δικά της όρια, ακόμη κι αν έγινε μεγαλύτερη, παρά πρέπει να την κάνουμε αποδεχόμενοι την πρόκληση που, στην προκείμενη περίπτωση, είναι και ευθύνη.
<P>
Ίσως να δοθεί η εντύπωση ότι αυτή η συζήτηση γίνεται για να πετύχουμε συγκλίσεις και προσχωρήσεις. Δεν είναι αλήθεια! Εγώ τουλάχιστον έχω τη βαθιά οικονομική πεποίθηση ότι δύο είναι οι πυλώνες στους οποίους πρέπει να στηρίζεται το ευρωπαϊκό οικοδόμημα. Αν εμείς απομονωθούμε πραγματικά, τότε τόσο από άποψη ειρήνης, όσο και από άποψη ανάπτυξης του πλανήτη, θα δημιουργήσουμε σοβαρότατα προβλήματα. Ξέρω πολύ καλά ότι για το άνοιγμα αυτό έχουμε ανάγκη από πολύ ταχύτερες αλλαγές από εκείνες που έγιναν στο παρελθόν, και οι αλλαγές φέρνουν αναταραχές. Καθήκον της Επιτροπής και του Κοινοβουλίου είναι να προχωρήσουν μαζί με το Συμβούλιο στην κατεύθυνση αυτή, να αναλάβουν την ευθύνη της αλλαγής, αφού σε τέτοιες στιγμές είναι σαφές ότι θα μπορούσε να είναι πολύ δυνατός ο πειρασμός της εσωστρέφειας, ο πειρασμός της προσκόλλησης σε συντηρητικές θέσεις. Να γιατί είμαστε όλοι αφοσιωμένοι σε αυτή τη σταδιακή διαδικασία μεταρρυθμίσεων, που θα είναι ισχυρότατη πρόκληση. Ήδη απαρίθμησα ορισμένα σημεία: τη διαφάνεια, την αλλαγή των οργανωτικών προτύπων, την αλλαγή των σχέσεων μεταξύ της Επιτροπής και του Κοινοβουλίου, την αλλαγή των σχέσεων με τις διοικητικές διαρθρώσεις.
<P>
Είναι σαφές ότι πρόκειται για μια σταδιακή οικοδόμηση. Εάν κάποιος με κατηγορεί ότι δεν ήρθα εδώ με ένα ολοκληρωμένο οικοδόμημα, έχει απόλυτο δίκιο. Ακριβώς αυτό το είδος διαδικασίας, αυτό το είδος εργασίας που δημιουργούμε είναι σταδιακό. Όπως έλαβα υπόψη την πρώτη έκθεση των σοφών σε αυτούς τους προβληματισμούς μου, θα πρέπει μεταξύ άλλων να λάβω επίσης υπόψη - ακόμη κι αν εγώ θα πρέπει να αναλάβω στη συνέχεια την ευθύνη της - τη δεύτερη έκθεση των σοφών, που θα είναι έτοιμη τον Σεπτέμβριο, για την οποία, επαναλαμβάνω, η ευθύνη της απόφασης είναι δική μου. Τα έγγραφα αυτά είναι σημαντικότατα για τη διαμόρφωση της βούλησης και για την οργάνωση της πνευματικής διάρθρωσής μας.
<P>
Να γιατί είναι αναγκαίο να δουλέψουμε στο πλαίσιο μιας συνεχούς, ισόρροπης και ισχυρής σχέσης. Να γιατί συχνά μίλησα για ισόρροπη σύνθεση της Επιτροπής, όχι μόνο ως προς την πολιτική αναλογία, αλλά και ως προς την αναλογία μεταξύ ανδρών και γυναικών. Εν προκειμένω, θα ήθελα να πω ότι δεν υπάρχει καμία λίστα Επιτρόπων, ούτε καν προσωρινή. Στους αρχηγούς κρατών και κυβερνήσεων, με τους οποίους βρίσκομαι σε συνεχή διάλογο για τον σχηματισμό μιας αξιόλογης Επιτροπής, δήλωσα σαφώς ότι αν δεν περάσουν οι εκλογές, δεν πρόκειται να ασχοληθούμε με ονόματα. Πρώτον, από σεβασμό προς ορισμένες χώρες που έχουν τις δικές τους εσωτερικές συμφωνίες, και δεύτερον, επειδή πρέπει πρώτα να οικοδομήσουμε προγράμματα, βούληση, και πάνω σε αυτά να οικοδομήσουμε στη συνέχεια την Επιτροπή. Προσωπικά θεωρώ ότι μια αντίθετη πορεία θα ήταν ολωσδιόλου λανθασμένη: συνεπώς θα μιλήσουμε για ονόματα μετά από τις εκλογές. Όλα όσα έγιναν ήταν καθαρές αδιακρισίες, τις οποίες δεν πρόκειται να λάβουμε καθόλου υπόψη. Να γιατί - και το επαναλαμβάνω - προετοιμάζω τα πάντα: θα γίνουν οι εκλογές και θα δημιουργηθεί η «κυβέρνηση» εγκαίρως, ούτως ώστε να παρουσιαστεί ενώπιον του Κοινοβουλίου κατά την πρώτη του σύνοδο. Αυτό είναι λοιπόν το πρόγραμμα που σχεδίασα.
<P>
Θα ήθελα να θίξω και ορισμένα άλλα σημεία, σημεία που νομίζω ότι επισημάνθηκαν στη συζήτηση με ιδιαίτερη σημασία, με ιδιαίτερο πάθος.
<P>
Αφήνω το θέμα της άμυνας. Κάποιος χρησιμοποίησε αρνητικούς χαρακτηρισμούς, λες και δίνεται μεγαλύτερη προτεραιότητα στον πέλεκυ παρά στην πλάστιγγα ή στο νόμισμα. Και όμως, το θέμα είναι σαφέστατο: είναι δύσκολο να δημιουργηθεί ένα νέο οικοδόμημα με κάποιον ρόλο χωρίς να προβλεφθούν παράλληλα οι αμυντικές διαρθρώσεις. Θα χρειαστεί χρόνος: γνωρίζω τα όρια της Επιτροπής, γνωρίζω τις αρμοδιότητες, τα γνωρίζω όλα αυτά, σίγουρα όμως πρέπει να το θέσουμε ως στόχο συγχρόνως με το θέμα της εξωτερικής πολιτικής.
<P>
Τέλος, όσον αφορά την καταπολέμηση της φτώχειας, την περιθωριοποίηση και το πρόβλημα της ανάπτυξης, ας μην προσπαθούμε να οικοδομήσουμε το μέλλον με οικονομικές έννοιες του παρελθόντος. Σε καμία περίπτωση δεν αληθεύει ότι τα νέα πρότυπα ανάπτυξης ζημιώνουν εκ φύσεως τη βιώσιμη ανάπτυξη ή το περιβάλλον. Η νέα ανάπτυξη είναι ριζικά διαφορετική από την παλιά. Η αλήθεια είναι ότι η Ευρώπη δεν έχει ακόμη καταφέρει να προχωρήσει με τη δέουσα ταχύτητα στους μεγάλους αυτούς δρόμους της νέας ανάπτυξης, που περιλαμβάνουν κυρίως τους νέους τομείς: λογισμικό, τηλεπικοινωνίες και ακόμη, όπως αναφέρθηκε σε σχέση με την άλλη ομιλία μου, αυτές που ονόμασα «βιοεπιστήμες». Εδώ περιλαμβάνονται μεγάλοι τομείς από τη φαρμακοβιομηχανία έως την χημική βιομηχανία και όλον τον εξοπλισμό γύρω από την υγεία, τομείς όπου η Ευρώπη είναι εξαιρετικά αδύναμη και που έχουν φοβερές ικανότητες απασχόλησης και εφαρμογής της ευφυίας. Θα ήθελα ωστόσο να υπενθυμίσω ότι ποτέ, τόσο σε αυτόν, όσο και σε όλους τους υπόλοιπους τομείς, δεν πρέπει τα ηθικά προβλήματα να υποτάσσονται στα οικονομικά. Αυτό πρέπει να καταστεί σαφές! Και αυτό δεν αφορά μόνο τον εν λόγω τομέα, αλλά πρέπει να αποτελεί συνολική και γενική δέσμευσή μας, γιατί ανήκει στους μεγάλους στόχους μας.
<P>
Τέλος, υπενθύμισα προ ολίγου τις υποχρεώσεις μας έναντι του εξωτερικού. Δεν αναφέρθηκα στο θέμα αυτό σήμερα το πρωί, γιατί είχα ήδη μιλήσει γι' αυτό την προηγούμενη φορά: θεώρησα ότι οι δύο ομιλίες είναι τα δύο μέρη του ίδιου κεφαλαίου που πρέπει να γράψουμε μαζί. Συνεπώς, δεν αναφέρθηκα συγκεκριμένα σήμερα το πρωί στο πρόβλημα της Μεσογείου, αλλά στάθηκα κυρίως στα Βαλκάνια. Θα ήθελα ωστόσο να υπογραμμίσω ότι η ευθύνη μας έναντι των χωρών της Μεσογείου είναι πολύ μεγάλη. Είναι πολύ μεγάλη, γιατί βρισκόμαστε αντιμέτωποι με μια κατάσταση η οποία, κοινωνικά, οικονομικά και ως οργάνωση των κρατικών διαρθρώσεων, γίνεται όλο και πιο δύσκολη, γίνεται σχεδόν αφόρητη. Δεν πιστεύω ότι μπορεί κάποιος άλλος να αναλάβει αυτό το καθήκον που εμείς σε καμία περίπτωση δεν μπορούμε να αρνηθούμε τη στιγμή αυτή. Υπενθυμίζω λοιπόν αυτά τα σημεία που πρέπει να προστεθούν στην προηγούμενη δήλωσή μου και που απαντούν στις αντιρρήσεις και στις προτάσεις που διατυπώσατε, για τις οποίες σας είμαι άλλωστε ευγνώμων.
<P>
Θα ήθελα να κλείσω με μια πολύ σύντομη παρατήρηση, για άλλη μια φορά όσον αφορά το Κοσσυφοπέδιο. Εν προκειμένω, έχουμε μια τεράστια και αυξανόμενη δέσμευση. Ας θυμηθούμε ότι την ευθύνη για την πολιτική, κοινωνική και οικονομική ανοικοδόμηση των Βαλκανίων θα τη φέρει ως επί το πλείστον, αν όχι αποκλειστικά, η Ευρώπη. Ας υπενθυμίσουμε ότι πρέπει να προσφέρουμε μια θεσμική τάξη που να επιτρέψει στους λαούς αυτούς να νιώσουν σίγουροι ότι θα μπορέσουν να διατηρήσουν τη δική τους δομή, αλλά και ότι θα μπορέσουν να έχουν όλο και στενότερες σχέσεις με την Ευρώπη, ούτως ώστε να αποκτήσουν στο μέλλον τον δικό τους χώρο.
<P>
Εν κατακλείδι, σας ευχαριστώ και ελπίζω ότι θα μπορέσουμε να συνεχίσουμε εποικοδομητικά αυτή τη συζήτηση.
<P>
Χειροκροτήματα

<SPEAKER ID=54 LANGUAGE="DA" NAME="Sindal">
Κύριε Πρόεδρε, έθεσα την ερώτηση κατά πόσον ο κύριος Prodi εννοούσε με τη «νέα αρχή» ότι θα πρέπει να υπάρξει μια εντελώς νέα Επιτροπή, χωρίς δηλαδή να γίνει εκ νέου επιλογή ορισμένων παλιών Επιτρόπων, αλλά δεν έλαβα απάντηση στην ερώτησή μου.

<SPEAKER ID=55 NAME="Prodi">
Αν κατάλαβα καλά, με ρωτάτε αν στη νέα Επιτροπή θα υπάρχουν ή όχι Επίτροποι από την παλιά Επιτροπή. Δεν υπάρχει τίποτα που να το απαγορεύει: εξαρτάται από τις ικανότητες και από τις ηθικές και επαγγελματικές επιδόσεις του Επιτρόπου. Δεν υπάρχει καμία απαγόρευση εν προκειμένω, καθώς δεν βλέπω τους λόγους για κάτι τέτοιο.

<SPEAKER ID=56 NAME="Πρόεδρος">
Ευχαριστώ τον Πρόεδρο Prodi.
<P>
Ανακοινώνω ότι έλαβα μία πρόταση ψηφίσματος σύμφωνα με το άρθρο 32 του Κανονισμού.
<P>
Η ψηφοφορία θα διεξαχθεί την Τετάρτη, στις 12.00.

<SPEAKER ID=57 NAME="Πρόεδρος">
Ο κ. Εφραιμίδης θα ήθελε να παρέμβει σχετικά με τα Βαλκάνια, όμως η συζήτηση για το Κοσσυφοπέδιο θα διεξαχθεί σήμερα το απόγευμα, και πιστεύω ότι θα έχει την ευκαιρία να κάνει την παρέμβασή του τότε.
<P>
Προχωρούμε τώρα στις ψηφοφορίες.

<SPEAKER ID=58 NAME="Πρόεδρος">
Κύριε Εφραιμίδη, είστε παλαιός κοινοβουλευτικός και γνωρίζετε ότι οι συνάδελφοι δεν μπορούν να πάρουν το λόγο εάν δεν τους τον δώσει ο Πρόεδρος.
<P>
Ο κ. Imbeni δεν σας είχε δώσει τον λόγο.

<CHAPTER ID=4>
Ψηφοφορίες
<SPEAKER ID=59 NAME="Πρόεδρος">
Κυρίες και κύριοι συνάδελφοι, θα προχωρήσουμε σε μια μακρά σειρά ψηφοφοριών που θα έχει ένα καινούργιο χαρακτηριστικό στοιχείο. Είναι οι πρώτες ψηφοφορίες που θα γίνουν με την εφαρμογή των νέων άρθρων του Κανονισμού που ψηφίσαμε κατά την προηγούμενη περίοδο συνόδου.
<P>
Πρέπει να πω ότι μια μελέτη που κάναμε σήμερα για τις ψηφοφορίες που θα γίνουν έδειξε ότι οι μεταβολές που έχουν εισαγάγει οι συνάδελφοι κ.κ. Richard Corbett, Ana Palacio και ο Αντιπρόεδρος κ. Gutiιrrez Dνaz είναι σημαντικές και αλλάζουν αρκετά πράγματα. Νομίζω ότι θα μας διευκολύνουν αρκετά στις ψηφοφορίες. Αλλάζουν επίσης αρκετές παλαιές συνήθειες και θα ήθελα να ζητήσω την συμπαράστασή σας και την κατανόησή σας .

<SPEAKER ID=60 NAME="Πρόεδρος">
Θα ήθελα να διευκρινίσω προς το Σώμα ότι, κατά παρέκκλιση της συνήθους διαδικασίας, εάν εγκριθεί η έκθεση του κ. Fayot, η απόφαση θα τεθεί σε ισχύ αμέσως και όχι από την επόμενη σύνοδο, έτσι ώστε να ισχύσει για τις επόμενες προτάσεις που θα τεθούν σε ψηφοφορία.
<P>
Για την έγκριση, απαιτείται απόλυτη πλειοψηφία 314 ψήφων.
<P>
Το Σώμα εγκρίνει την πρόταση απόφασης

<SPEAKER ID=61 LANGUAGE="FR" NAME="Herman">
Kύριε Πρόεδρε, μπορείτε να μου εξηγήσετε γιατί κατά την τελευταία περίοδο συνόδου αρκούσε για την τροποποίηση των παραρτημάτων απλή πλειοψηφία, ενώ σήμερα χρειάζεται απόλυτη πλειοψηφία για την τροποποίηση ενός παραρτήματος;

<SPEAKER ID=62 NAME="Πρόεδρος">
Κύριε Herman, είναι άλλες οι διατάξεις που προβλέπονται από το παράρτημα του Κανονισμού και αναφέρονται στην απαλλαγή και άλλες οι διατάξεις που προβλέπονται από το παράρτημα του Κανονισμού για άλλες ψηφοφορίες.
<P>
Στις μεν χρειάζεται αυξημένη πλειοψηφία και στις άλλες όχι.

<SPEAKER ID=63 LANGUAGE="FR" NAME="Fabre-Aubrespy">
Κύριε Πρόεδρε, είχα ζητήσει τον λόγο πριν τεθεί σε ψηφοφορία αυτή η τροπολογία, που δεν είμαι βέβαιος ότι μπορούσε να γίνει αποδεκτή. Μόλις μας οδηγήσατε, δηλώνοντάς μας πως θα τεθεί αμέσως σε ισχύ, στην έγκριση μιας τροποποίησης του άρθρου 5 του Κανονισμού, σύμφωνα με την οποία σε περίπτωση χορήγησης ή μη χορήγησης απαλλαγής δεν μπορούν να υποβληθούν τροπολογίες επί της πρότασης απόφασης για την απαλλαγή. Ωστόσο, επρόκειτο για τροπολογία που αφορούσε το εδάφιο για την πρόταση απόφασης. Αυτό με οδηγεί να σας πω απλά ότι, όταν εκπονούμε κείμενα στο άρπα-κόλλα, πρέπει να εξασφαλίζουμε στοιχειωδώς την τήρησή τους.

<SPEAKER ID=64 NAME="Πρόεδρος">
Κύριε Fabre-Aubrespy, θίγετε ένα σημείο το οποίο θα εξετάσουμε αργότερα. Εν πάση περιπτώσει, η τροπολογία δεν έγινε αποδεκτή και θα επανεξεταστεί. Δεν είμαστε αλάνθαστοι. Μόνο ο Πάπας έχει το αλάθητο, αλλά όχι εμείς. Εφόσον όμως η τροπολογία δεν έγινε αποδεκτή, δεν υφίσταται πρόβλημα.
<P>
Το Σώμα εγκρίνει την πρόταση ψηφίσματος

<SPEAKER ID=65 NAME="Blak, Iversen, Kirsten Jensen και Sindal">
Ψηφίσαμε υπέρ του κανονισμού του Συμβουλίου, διότι οι τροπολογίες του Ευρωπαϊκού Κοινοβουλίου επί του θέματος συμπεριλήφθησαν στο κείμενο, ειδικά όσον αφορά την κατάργηση του παραρτήματος που επέτρεπε την πώληση προς κατανάλωση ζώων που είχαν λάβει πειραματικά φάρμακα. Θα θέλαμε να εκμεταλλευτούμε την ευκαιρία για να υπογραμμίσουμε ότι δεν επιθυμούμε επ' ουδενί κατάλοιπα φαρμάκων στο κρέας. Αυτό πρέπει να είναι αρχή. Οι καλύτερες μέθοδοι μέτρησης δεν πρέπει εφεξής να αποτελούν επιχείρημα για τη θέσπιση των οριακών τιμών, αλλά τουναντίον να γίνουν αφορμή για να συνεχίσουμε να στοχεύουμε σε ένα μηδενικό όριο καταλοίπων φαρμάκων στο κρέας.
<P>
επί της έκθεσης Teverson (A4-0192/99)
<SPEAKER ID=66 NAME="Souchet">
Χωρίς να θέλει να ρυθμίσει κατά κανένα τρόπο το θέμα των κυρώσεων, της εναρμόνισής τους και της εφαρμογής τους σε ισότιμη βάση, η Επιτροπή προτείνει κατάλογο σοβαρών παραβιάσεων στο πλαίσιο της Κοινής Αλιευτικής Πολιτικής, βάσει ουσιαστικά των κανονισμών που ορίζονται στο πλαίσιο της Οργάνωσης Αλιείας του Βορειοδυτικού Ατλαντικού (NAFO).
<P>
Kατά συνέπεια, ο κατάλογος παραθέτει τους τύπους συμπεριφοράς που θεωρούνται απαράδεκτοι: παρεμπόδιση των ελεγκτών αλιείας στην άσκηση των καθηκόντων τους, νόθευση ή καταστροφή αποδεικτικών στοιχείων, αλίευση χωρίς άδεια ή με ψευδή άδεια, νόθευση, κατάργηση ή συγκάλυψη του ονόματος, της καταχώρησης στο νηολόγιιο ή των χαρακτηριστικών του αλιευτικού σκάφους, χρησιμοποίηση απαγορευμένων αλιευτικών εργαλείων ή αλιευτικών μεθόδων, αλιεία απαγορευμένων ειδών ή παράνομη αλιεία σε κλειστή ζώνη, μη τήρηση των κανόνων που διέπουν την κράτηση ή τη διατήρηση των αλιευτικών προϊόντων επί του σκάφους, μη τήρηση των κανόνων και των διαδικασιών που διέπουν τις μεταφορτώσεις, νόθευση των στοιχείων για τα αλιεύματα, παρεμβολή στο σύστημα εντοπισμού των αλιευτικών σκαφών με δορυφόρο, εκούσια μη τήρηση των κανόνων που διέπουν τη μακρόθεν ανακοίνωση των κινήσεων των αλιευτικών σκαφών, μη τήρηση των κανόνων που αφορούν τη διαδικασία εκφόρτωσης ή μεταφόρτωσης των αλιευμάτων που έχουν αλιευθεί από έναν πλοίαρχο αλιευτικού σκάφους τρίτης χώρας ή από τον εκπρόσωπό του, και, τέλος, εκφόρτωση, διάθεση προς πώληση και μεταφορά των αλιευτικών προϊόντων που δεν τηρούν τις ισχύουσες προδιαγραφές εμπορίας και αυτές που αφορούν τα ελάχιστα μεγέθη.
<P>
Γνωρίζοντας ότι ο έλεγχος αποτελεί ένα από τα βασικά στηρίγματα της εφαρμογής της Κοινής Αλιευτικής Πολιτικής, δεν μπορούμε παρά να υποστηρίξουμε την κατάρτιση αυτού του καταλόγου. Ωστόσο, στη γνωμοδότηση που συνέταξα εξ ονόματος της Επιτροπής Αλιείας όσον αφορά τις τροποποιήσεις του Κανονισμού 2847/93, όπου θεσπίζεται σύστημα ελέγχου της Κοινής Αλιευτικής Πολιτικής, είχα προτείνει τροπολογίες που εγκρίθηκαν από το Ευρωπαϊκό Κοινοβούλιο και στις οποίες υπογραμμίζεται ότι, για να είναι δίκαιες και να φαίνονται επίσης δίκαιες, πρέπει να επιβληθούν σε όλη την Κοινότητα παρόμοιες κυρώσεις για παρόμοιες παραβιάσεις της Κοινής Αλιευτικής Πολιτικής.
<P>
Λυπάμαι επομένως που η Επιτροπή δεν μπόρεσε να αξιοποιήσει αυτή την ευκαιρία και να εγκρίνει αυτές τις προτάσεις του Ευρωπαϊκού Κοινοβουλίου, οι οποίες, εάν είχαν εγκριθεί, θα μπορούσαν να θεωρηθούν από τους αλιείς ως πρόοδος στην ισότιμη μεταχείριση. Κάθε κράτος μέλος πρέπει να παραμείνει υπεύθυνο για τους δικούς του φορείς ελέγχου, η δε Επιτροπή οφείλει να συντονίζει την εφαρμογή των ελέγχων.
<P>
Από τη στιγμή που η Κοινή Αλιευτική Πολιτική αντιμετωπίζει όλο και εντονότερες επιθέσεις από τους αλιείς, η ισότητα στην εφαρμογή των κανόνων της θα πρέπει να είναι τουλάχιστον υπεράνω πάσης υποψίας. Αυτό όμως δεν συμβαίνει σήμερα. Υπάρχει μια ευρέως διαδεδομένη αντίληψη ότι διαπράττονται σοβαρές αδικίες μέσα στο ίδιο σύστημα. Οι αλιείς δεν θα έχουν κανένα κίνητρο να συνεργαστούν πλήρως υπέρ των μέτρων συντήρησης, εάν πιστεύουν ότι ορισμένοι συνάδελφοί τους χρησιμοποιούν παράνομες πρακτικές, και μάλιστα με πλήρη ατιμωρησία. Χωρίς τη συνεργασία των αλιέων τα περισσότερα μέτρα συντήρησης θα παραμείνουν αναποτελεσματικά.
<P>
Κατά συνέπεια, η Επιτροπή πρέπει να παρουσιάσει πρόταση σχετικά με συγκρίσιμες κυρώσεις για συγκρίσιμες παραβιάσεις. Ο επείγων χαρακτήρας του προβλήματος επιτάσσει την ταχεία λήψη μέτρων, και μάλιστα πριν από την τροποποίηση της ΚΑΠ που προβλέπεται για το 2002.
<P>
επί της έκθεσης Tatarella (A4-0197/99)
<SPEAKER ID=67 NAME="Palm">
Θα ήθελα να ευχαριστήσω κατ' αρχάς τον εισηγητή για μια καλή έκθεση. Οι προϋποθέσεις που αναφέρονται όσον αφορά τη μετάβαση σε μια νέα πολιτική τάξη στο Ανατολικό Τιμόρ είναι ιδιαίτερα σημαντικές.
<P>
Ωστόσο, όταν συζητάμε για θέματα δημοκρατίας σε σχέση με την Ινδονησία, είναι σημαντικό να θυμόμαστε ότι η Ινδονησία έχει υπό κατοχή ακόμη μία χώρα: τη Δυτική Παπούα. Αυτή η περιοχή παραχωρήθηκε το 1963 στην Ινδονησία με το αίτημα να διενεργηθεί το αργότερο ως το 1969 δημοψήφισμα για το μέλλον της χώρας. Πράγματι, διενεργήθηκε ένα είδος δημοψηφίσματος, που δεν μπορεί όμως να ονομασθεί δημοκρατικό, καθώς επετράπη μόνο στους αρχηγούς των φυλών να συμμετέχουν. Πέραν αυτού, υπήρχαν καταγγελίες ότι το δημοψήφισμα διενεργήθηκε με αντιδημοκρατικές μεθόδους.
<P>
Η Δυτική Παπούα δεν έχει κανέναν απολύτως πολιτιστικό δεσμό με την Ινδονησία. Υπολογίζεται ότι σε συγκρούσεις μεταξύ των ιθαγενών, οπλισμένων κυρίως με τόξα και ακόντια, και του εξοπλισμένου με σύγχρονα όπλα ινδονησιακού στρατού έχουν σκοτωθεί περισσότεροι από 100 000 άνθρωποι. Υπάρχουν καταγγελίες για πολιτικούς κρατούμενους, βομβαρδισμένα χωριά και χρήση χημικών όπλων. Χιλιάδες κάτοικοι της Δυτικής Παπούα διέφυγαν στη γειτονική Παπούα Νέα Γουινέα.
<P>
Είναι σκάνδαλο το γεγονός ότι η διεθνής κοινότητα δεν έχει αντιδράσει εντονότερα στη συνεχιζόμενη γενοκτονία στη Δυτική Παπούα. Το «στημένο» αποτέλεσμα του δημοψηφίσματος πρέπει να θεωρηθεί άκυρο και ο λαός της Δυτικής Παπούα πρέπει να αποφασίσει το συντομότερο δυνατόν για το μέλλον του.
<P>
επί της έκθεσης Read (A4-0205/99)
<SPEAKER ID=68 NAME="Heinisch">
Η έκθεση της κ. Read καθιστά σαφή τη σημασία που έχει η ανάπτυξη μιας εσωτερικής αγορά για τα φάρμακα και υποδεικνύει δομές που είναι σημαντικές για μελλοντικές εξελίξεις. Η δημόσια υγεία και η ανάπτυξη μιας αποδοτικής ευρωπαϊκής βιομηχανίας πρέπει να βρίσκονται σε μια εύλογη ισορροπία. Γενικά θα χρειασθεί να μειωθεί η εξάρτηση από τα εθνικά συστήματα επιστροφών και να επιτευχθεί ένα λογικό άνοιγμα προς την ανάληψη περισσότερων ιδίων ευθυνών. Αυτό μπορεί να οδηγήσει και σε μεγαλύτερο ποσοστό ιδιωτικής ασφάλισης ή και σε μεγαλύτερη ιδία ευθύνη και κατά συνέπεια σε μεγαλύτερο ενδεχομένως ποσοστό λήψης φαρμάκων ιδία πρωτοβουλία. Κατ' αυτόν τον τρόπο ουδόλως αποδυναμώνεται η αρχή της αλληλεγγύης, αλλά αντίθετα διατηρείται, και σε τελευταία ανάλυση ενισχύεται. Από τη δική μου σκοπιά μου είναι δύσκολο να φανταστώ ότι μακροπρόθεσμα θα πρέπει για όλες τις ήσσονος σημασίας ασθένειες να επισκέπτεται κανείς κάποιον γιατρό για να του συνταγογραφήσει κάποια φάρμακα.
<P>
Σημαντικό είναι κατά την άποψή μου να λάβουμε υπόψη τον ειδικό ρόλο του φαρμακοποιού και του γιατρού στον τομέα της λήψης φαρμάκων ιδία πρωτοβουλία. Οι φορείς και των δύο επαγγελμάτων έχουν εκφραστεί σχετικά, και χαιρετίζω ιδιαίτερα το ενημερωτικό φυλλάδιο που εξέδωσε η Ευρωπαϊκή Ιατρική Ομοσπονδία σχετικά με τη λήψη φαρμάκων ιδία πρωτοβουλία, το οποίο έτυχε και της υποστήριξης της Ευρωπαϊκής Επιτροπής. Ιδιαίτερη σημασία για τη λειτουργία της εσωτερικής αγοράς των φαρμάκων έχει το σύστημα έγκρισης. Στο παρελθόν έγιναν πολλές προσπάθειες για να βελτιωθεί το σύστημα αυτό, και οι διαδικασίες τόσο στις κεντρικές, όσο και στις αποκεντρωμένες υπηρεσίες, συμβάλλουν σήμερα πολύ στην καλή λειτουργία της εσωτερικής αγοράς στον τομέα των φαρμάκων. Γενικά, θεωρώ ιδιαίτερα σημαντική για το μέλλον την ισορροπημένη σχέση ανάμεσα στον ρόλο των εθνικών οργανισμών, και κατά συνέπεια της αποκεντρωμένης διαδικασίας, και σε μια κατάλληλη κεντρική δομή.
<P>
Σε συνάρτηση με τη χορήγηση ενισχύσεων από τον κοινοτικό προϋπολογισμό στον Ευρωπαϊκό Οργανισμό για την Αξιολόγηση των Φαρμάκων (ΕΜΕΑ) το καλοκαίρι του περασμένου έτους, η εργασία του ΕΜΕΑ σχετικά με τα φυτικά φαρμακευτικά προϊόντα έτυχε ιδιαίτερου ενδιαφέροντος. Όπως προέκυψε από μια πρόσφατη δημοσίευση, μία ad hoc ομάδα εργασίας επιτέλεσε εξαίρετη δουλειά τους προηγούμενους μήνες και οδήγησε σε σημαντικές αποσαφηνίσεις ως προς τα φαρμακευτικά αυτά προϊόντα στο πλαίσιο της Ευρωπαϊκής Ένωσης.
<P>
επί της έκθεσης Lannoye (A4-0401/97)
<SPEAKER ID=69 LANGUAGE="FR" NAME="Lulling">
Κύριε Πρόεδρε, προσωπικά λυπήθηκα πολύ για τη βιασύνη με την οποία η Επιτροπή Περιβάλλοντος, Δημόσιας Υγείας και Προστασίας των Καταναλωτών προχώρησε στην ψήφιση συμβιβαστικών τροπολογιών επί της έκθεσης του κ. Lannoye σχετικά με την πρόταση οδηγίας για το μέλι, στοχεύοντας σε τελευταία ανάλυση στην αποδυνάμωσή της. Οι συμβιβαστικές αυτές τροπολογίες δεν θα έχουν το επιδιωκόμενο αποτέλεσμα, τον περιορισμό δηλαδή των αρνητικών συνεπειών που προκύπτουν για τους καταναλωτές και για τους παραγωγούς ευρωπαϊκών μελιών από μια νομοθεσία που δεν προστατεύει επαρκώς την ποιότητα των καλών ευρωπαϊκών μελιών έναντι των εισαγόμενων και που ευνοεί επιπλέον τις απάτες.
<P>
Δεν ήταν δυστυχώς πλέον δυνατή η τροποποίηση αυτών των συμβιβαστικών τροπολογιών, όπως θα ήθελα, και, επειδή δεν μπορούσα να συναινέσω στην υπερψήφιση κειμένων που δεν εγγυώνται ότι ο καταναλωτής μπορεί να διακρίνει εύκολα το εισαγόμενο μέλι από το μέλι ποιότητας που παράγεται στην Κοινότητα, απείχα από την ψηφοφορία. Η υπόλοιπη έκθεση δεν είναι κακή. Η ένδειξη εξάλλου «εισαγόμενο μέλι» θα πρέπει να προβλέπεται και για τα μίγματα μελιού μέρος των οποίων είναι εξωκοινοτικής προέλευσης.
<P>
Τέλος, οφείλω να διευκρινίσω ότι η βελτίωση της παραγωγής και της εμπορίας του μελιού, που αποτέλεσε το αντικείμενο της έκθεσής μου για έναν κανονισμό ad hoc στο πλαίσιο του οποίου επιτύχαμε τη χορήγηση 15 εκατομμυρίων ευρώ ετησίως έναντι των 65 που είχα ζητήσει, χαρακτηρίζεται από υψηλές απαιτήσεις όσον αφορά την ποιότητα, τον έλεγχο και τη σήμανση του μελιού. Δεν μπορώ παρά να εκφράσω την απογοήτευσή μου που η Επιτροπή και το Συμβούλιο δεν ακολούθησαν το Κοινοβούλιο, το οποίο ψήφισε ομόφωνα τις δύο εκθέσεις μου σχετικά με την κατάσταση της ευρωπαϊκής μελισσοκομίας και σχετικά με τη βελτίωση της παραγωγής και της εμπορίας του μελιού. Δεν έχω πάψει να ελπίζω ότι κατά την προσεχή κοινοβουλευτική περίοδο οι θέσεις μας θα τύχουν μεγαλύτερης προσοχής, καθώς, είτε εντός είτε εκτός Ευρωπαϊκού Κοινοβουλίου, θα συνεχίσω τον αγώνα μου για τους παραγωγούς μελιού και για τα προϊόντα τους υψηλής ποιότητας στην Ευρώπη και στην Κοινότητα.

<SPEAKER ID=70 NAME="Πρόεδρος">
Κυρία Lulling, σας έδωσα τον διπλάσιο χρόνο από αυτόν που δικαιούστε, επειδή είναι μία από τις τελευταίες μας συνεδριάσεις και δεν μπορώ να αρνηθώ κάποια μικρά προνόμια - δεν είναι εξάλλου και πολύ μεγάλα - σε συναδέλφους με πολύ μεγάλη παρουσία σε αυτή την αίθουσα.

<SPEAKER ID=71 NAME="Andersson, Hulthιn, Lφφw, Palm, Sandberg-Fries, Theorin και Wibe">
Εκφράζουμε τη λύπη μας για το γεγονός ότι αυτή η οδηγία, που αποσκοπεί στην εφαρμογή κοινών κανονισμών ως προς το περιεχόμενο, συνεπάγεται σαφή μειονεκτήματα για τη σουηδική αγορά ακριβώς όσον αφορά τη μαρμελάδα. Κατά παράδοση η Σουηδία έχει μια διαφορετική σύνθεση όσον αφορά τα συστατικά της μαρμελάδας από την ευρωπαϊκή (περισσότερα μούρα, λιγότερη ζάχαρη). Η πρόταση που υιοθετήθηκε τώρα συνεπάγεται ότι στη σουηδική αγορά θα κυριαρχεί μαρμελάδα με μεγαλύτερη περιεκτικότητα σε ζάχαρη, κάτι για το οποίο εκφράζουμε τη λύπη μας.
<P>
Γι' αυτόν τον λόγο επιλέξαμε να μη συμμετέχουμε στην απόφαση. Εξάλλου, είμαστε της άποψης ότι οι αποφάσεις που αφορούν προϊόντα όπως αυτό θα πρέπει να λαμβάνονται μάλλον σε διαφορετικά πλαίσια αντί στο ιδιαίτερα άλλωστε επιβαρυμένο Ευρωπαϊκό Κοινοβούλιο.

<SPEAKER ID=72 NAME="Cars">
Εφόσον δεν κρίνω απαραίτητο τον ενιαίο κοινοτικό προσδιορισμό όσον αφορά τη μαρμελάδα, θεώρησα ότι δεν είχα λόγους να υπερψηφίσω την έκθεση Lannoye.

<SPEAKER ID=73 NAME="Ryynδnen και Thors">
Με λύπη διαπιστώνουμε ότι η έκθεση δεν θεσπίζει τη δυνατότητα εντοπισμού της προέλευσης του μελιού βάσει της σήμανσης και ότι οι κανονισμοί όσον αφορά την προέλευση του μελιού δεν είναι ικανοποιητικοί. Ελπίζουμε ότι θα μπορέσουμε να διορθώσουμε αυτά τα λάθη στην οριζόντια ρύθμιση της νομοθεσίας στον τομέα των τροφίμων.
<P>
επί της έκθεσης Wijsenbeek (A4-0210/99)
<SPEAKER ID=74 NAME="Fιret">
Πρόκειται μια βελγική ιστορία που δεν είναι αστεία και προστίθεται στον μακρύ κατάλογο αυτού που οι βελγικές αρχές αποκαλούν με σεμνότητα «δυσλειτουργίες της δικαιοσύνης», από το μακελειό στη βαλλωνική Βραβάντη και τη δολοφονία ενός σοσιαλιστή υπουργού, μέχρι τις πεπλανημένες έρευνες για την ανεύρεση των Julie, Mιlissa, An και Efje ή τις ανύπαρκτες έρευνες για το θύμα της ανικανότητας του Benoξt Dejemeppe, Γενικού Εισαγγελέα του Εφετείου των Βρυξελλών, Lubna Benaοssa.
<P>
Τον Ιανουάριο του 1995 ένας από τους βοηθούς μου, στον οποίο αρνήθηκα να ανανεώσω τη σύμβαση, καταθέτει εναντίον μου μήνυση για παράβαση της κοινωνικής νομοθεσίας, για την οποία δεν θα διενεργηθεί ποτέ ανάκριση.
<P>
Μια απλή διοικητική έρευνα θα δείξει ότι όχι μόνο δεν παραβίασα τους κανόνες του εθνικού φορέα κοινωνικών ασφαλίσων, αλλά και ότι η πρώτη καταβολή ενός ποσού μεγαλύτερου των διακοσίων χιλιάδων βελγικών φράγκων ουδέποτε καταχωρίστηκε στους λογαριασμούς αυτού του οργανισμού και πρέπει να μου επιστραφεί. Μετά το πέρας μίας και πλέον τετραετίας από την κατάθεση της ανυπόστατης αυτής μήνυσης η εισαγγελική αρχή των Βρυξελλών στρέφεται με μανία εναντίον μου και επιθυμεί την έγκλησή μου ενώπιον ποινικού δικαστηρίου, τη στιγμή που αρχίζει η δίκη Agusta Dassault και εν μέσω προεκλογικής περιόδου. Η βούληση να με βλάψουν δεν διέφυγε της προσοχής της Επιτροπής Κανονισμού του Ευρωπαϊκού Κοινοβουλίου, που δεν διστάζει να μιλήσει για «σοβαρές αμφιβολίες ως προς τα κίνητρα της δίωξης» και καταδικάζει το «fumus percecutionis», θύμα του οποίου έχω πέσει.
<P>
Για μία ακόμη φορά το Βέλγιο ταπεινώθηκε εξαιτίας της άστοχης και παθολογικής εμμονής του Γενικού Εισαγγελέα του Εφετείου των Βρυξελλών, την παραίτηση του οποίου θα ζητήσω, σύμφωνα και με το αίτημα που εξέφρασε ήδη μια εξεταστική επιτροπή του βελγικού ομοσπονδιακού κοινοβουλίου.
<P>
επί της έκθεσης Fayot (A4-0216/99)
<SPEAKER ID=75 LANGUAGE="FR" NAME="Fabre-Aubrespy">
Κύριε Πρόεδρε, απείχα από την τελική ψηφοφορία της έκθεσης του προέδρου Fayot σχετικά με την τροποποίηση του Παραρτήματος V του Κανονισμού. Πιστεύω πράγματι ότι οι διατάξεις που εγκρίθηκαν έχουν περιστασιακό χαρακτήρα, ότι στοχεύουν στην επίλυση του προβλήματος του οικονομικού έτους 1996 και ότι δεν ενδείκνυται ποτέ η τροποποίηση γενικών κειμένων για την επίλυση μίας συγκεκριμένης περίπτωσης. Ωστόσο, εάν μου επιτρέπετε, θα ήθελα να διατυπώσω δύο παρατηρήσεις ως προς την τυπική διαδικασία που ακολουθήθηκε.
<P>
Η πρώτη αποτελεί συνέχεια όσων είπε ο κ. Herman πριν από λίγο και αφορά το γεγονός ότι αποφασίσατε να προβείτε σε έγκριση των τροποποιήσεων του Παραρτήματος V του Κανονισμού βάσει της απόλυτης πλειοψηφίας των βουλευτών του Κοινοβουλίου. Σωστά πράξατε, αφού κάτι τέτοιο είναι σύμφωνο προς τη Συνθήκη. Η Συνθήκη προβλέπει όντως ότι ο εσωτερικός κανονισμός εγκρίνεται με απόλυτη πλειοψηφία των βουλευτών του Κοινοβουλίου. Στην πραγματικότητα θα έπρεπε - και δεν απευθύνομαι σε εσάς προσωπικά, κύριε Πρόεδρε, αλλά γενικά στην προεδρία του Σώματος - να φροντίσετε να εγκριθεί με τις ίδιες προϋποθέσεις η τροποποίηση και του άλλου παραρτήματος της προηγούμενης συνόδου, αυτού δηλαδή που αφορά τις αρμοδιότητες των κοινοβουλευτικών επιτροπών. Δεν υπάρχει διαφορά ως προς τη φύση των παραρτημάτων. Το περιεχόμενο αυτών των κειμένων παρατίθεται σε παράρτημα καθαρά για λόγους ευκολίας, επειδή θα καταλάμβανε πάρα πολύ χώρο στον κυρίως Κανονισμό. Και στις δύο όμως περιπτώσεις οι διατάξεις είναι σημαντικές και πρέπει να εγκρίνονται με τις ίδιες προϋποθέσεις που ισχύουν και για το ίδιο το κείμενο.
<P>
Θα ήθελα να διατυπώσω και μία δεύτερη παρατήρηση. Όσον αφορά την άμεση θέση σε ισχύ, λάβαμε τη σχετική απόφαση πριν ακόμα εγκριθούν οι τροπολογίες της επιτροπής. Ψηφίσαμε επομένως για την έκθεση Elles χωρίς να ξέρουμε ακριβώς τί ψηφίζαμε. Θα ήθελα να επισημάνω ότι στο εξής, εφόσον επιθυμούμε ταχεία εφαρμογή, θα πρέπει να προβλέπουμε προθεσμία μίας ημέρας τουλάχιστον, ώστε να έχουμε στη διάθεσή μας το οριστικό εγκεκριμένο κείμενο, αντί να ψηφίζουμε χωρίς να γνωρίζουμε ακριβώς περί τίνος πρόκειται. Ο Κανονισμός προβλέπει τη δυνατότητα ταχύτερης εφαρμογής από αυτήν που προβλέπεται κανονικά - τη μετάθεση δηλαδή για την επόμενη σύνοδο - αλλά η άμεση εφαρμογή δεν μου φαίνεται ικανοποιητική.

<SPEAKER ID=76 NAME="Πρόεδρος">
Κύριε Fabre-Aubrespy, επιτρέψτε μου να σας πω την άποψή μου. Επανέλαβα δύο φορές στο Σώμα ότι οι νέες αυτές διατάξεις θα εφαρμοστούν άμεσα, εάν έτσι αποφασίσει το ίδιο. Πιστεύω ότι, αφού τους το επεσήμανα δύο φορές, οι συνάδελφοί μου είναι αρκετά προσεκτικοί για να κατανοήσουν το αποτέλεσμα της ψήφου τους.
<P>
Όσον αφορά την άλλη σας παρατήρηση, θα έπρεπε κατά τη γνώμη μου να θίξετε το θέμα αυτό πριν από τις διευκρινίσεις του νέου Κανονισμού, οι οποίες αποσαφηνίζουν σε μεγάλο βαθμό την κατάσταση. Υπάρχουν ωστόσο περιθώρια συζήτησης.
<P>
επί της έκθεσης Thyssen (A4-0207/99)
<SPEAKER ID=77 NAME="Lukas">
Επεξήγηση για την απόρριψη της τροπολογίας αριθ. 4: θα μπορούσα να συμφωνήσω με την εν λόγω τροπολογία, εάν είχε διατυπωθεί ως εξής:
<P>
"Το Συμβούλιο μπορεί να αποφασίσει ομόφωνα να επιτρέψει κατ' εξαίρεση τη λήψη απόφασης με ειδική πλειοψηφία, μέσω της οποίας ένα κράτος μέλος κατόπιν προτάσεως της Επιτροπής...»

<SPEAKER ID=78 NAME="Souchet">
Μετά από το Συμβούλιο της Βιέννης της 11ης και 12ης Δεκεμβρίου 1998 η Επιτροπή μόλις διαβίβασε στο Ευρωπαϊκό Κοινοβούλιο μία πρόταση για την τροποποίηση της οδηγίας 77/388/ΕΟΚ όσον αφορά τη δυνατότητα δοκιμαστικής εφαρμογής μειωμένου συντελεστή ΦΠΑ στις υπηρεσίες υψηλής έντασης εργατικού δυναμικού.
<P>
Στο πλαίσιο αυτής της πρότασης τροποποίησης η Επιτροπή προσθέτει στο άρθρο 28 της οδηγίας μία νέα παράγραφο 6 που εισάγει διαδικασία εξουσιοδότησης από το Συμβούλιο, το οποίο ομόφωνα και κατόπιν προτάσεως της Επιτροπής επιτρέπει στα κράτη μέλη που το επιθυμούν να εφαρμόσουν μειωμένο συντελεστή ΦΠΑ σε ορισμένες τοπικές υπηρεσίες υψηλής έντασης εργατικού δυναμικού κατά τη συνολική περίοδο από 1ης Ιανουαρίου 2000 έως 31 Δεκεμβρίου 2002.
<P>
Η Ομάδα των Ανεξαρτήτων για την Ευρώπη των Εθνών δήλωσε επανειλημμένως την πεποίθησή της ότι υπάρχει άμεση σχέση μεταξύ της μείωσης του συντελεστή του ΦΠΑ και της βελτίωσης της απασχόλησης. Αυτή η πρόταση τροποποίησης της οδηγίας κινείται επομένως προς τη σωστή κατεύθυνση, προσφέροντας στα κράτη μέλη μια θετική δυνατότητα την οποία θα χρησιμοποιήσουν σίγουρα σχεδόν στο σύνολό τους.
<P>
Ωστόσο, η Ομάδα των Ανεξαρτήτων για την Ευρώπη των Εθνών καταψήφισε την τροπολογία 4 της Επιτροπής Οικονομικής, Νομισματικής και Βιομηχανικής Πολιτικής, η οποία εγκρίθηκε με 423 ψήφους υπέρ και 61 κατά. Πράγματι, η τροπολογία αυτή διευκρινίζει ότι το Συμβούλιο δεν θα πρέπει να αποφαίνεται ομόφωνα, αλλά με ειδική πλειοψηφία. Εντούτοις, σύμφωνα με τη Συνθήκη όλες οι φορολογικές διατάξεις που διέπονται από το κοινοτικό δίκαιο πρέπει να εγκρίνονται από το Συμβούλιο ομόφωνα. Για μία ακόμη φορά οι οπαδοί μιας ομοσπονδιακής Ευρώπης επιχειρούν μια υπέρβαση με στόχο να αφαιρέσουν από το Συμβούλιο ένα από τα προνόμιά του προς όφελος της Επιτροπής. Εάν εγκριθεί η ειδική πλειοψηφία για τη φορολογία, όπως επιθυμεί η μεγάλη πλειοψηφία των Ευρωπαίων βουλευτών, θα εξαφανιστεί μια ολόκληρη πλευρά της εθνικής κυριαρχίας και θα υποστεί σοβαρό πλήγμα το δικαίωμα κάθε κράτους να καθορίζει και να συλλέγει τους φόρους.
<P>
Όλοι γνωρίζουμε ότι κατ' επανάληψη το Κοινοβούλιο υποστήριξε την καθιέρωση ενός ευρωπαϊκού φόρου και εδώ συγκεκαλυμμένα, υπερψηφίζοντας ένα κείμενο που παρέχει τη δυνατότητα στα κράτη μέλη να μειώνουν τους φόρους, επιχειρεί να τροποποιήσει τη νομική βάση των Συνθηκών αποπειρώμενο να αλλάξει τη διαδικασία έγκρισης από το Συμβούλιο των φορολογικών προτάσεων της Επιτροπής.

<SPEAKER ID=79 LANGUAGE="FR" NAME="Hory">
Κύριε Πρόεδρε, ζητώ συγγνώμη που παρεμβαίνω πολύ αργά όσον αφορά τα συνοπτικά πρακτικά της χθεσινής συνεδρίασης, αλλά μόλις ανακάλυψα ότι αναφέρομαι ως απών, ενώ είναι βέβαιο ότι ήμουν παρών. Δεδομένου ότι δεν ψήφισα με το ηλεκτρονικό σύστημα, δεν μπορώ να αποδείξω τυπικά την παρουσία μου. Ωστόσο, ήμουν ο συντάκτης ενός σχεδίου ψηφίσματος που αποτέλεσε αντικείμενο αντιπαράθεσης στον κατάλογο των επειγόντων θεμάτων. Ζήτησα τον λόγο για να το υποστηρίξω, γεγονός που σημείωσαν η κ. von Wogau και ο κ. Priestley. Δυστυχώς, ο Πρόεδρός μας δεν μπόρεσε να μου δώσει τον λόγο, αλλά ήμουν σίγουρα παρών και μαζί σας.

<SPEAKER ID=80 NAME="Πρόεδρος">
Πολύ καλά, το σημειώνω.

<SPEAKER ID=81 LANGUAGE="FR" NAME="Berthu">
Kύριε Πρόεδρε, μια σκιά που οι επίσημοι εμπειρογνώμονες δεν είχαν προβλέψει βαρύνει τους γενικούς προσανατολισμούς της οικονομικής πολιτικής για το επόμενο έτος: πρόκειται για μια επιβράδυνση ποσοστού 2 % περίπου της μεγέθυνσης στην Ευρώπη σε συνδυασμό με τη διατήρηση υψηλού ποσοστού ανεργίας, ύψους περίπου 10 %, σε ολόκληρη την Ευρώπη, την ίδια στιγμή που οι Ηνωμένες Πολιτείες σημειώνουν υπερδιπλάσια μεγέθυνση και έχουν δύο φορές μικρότερη ανεργία. Παράλληλα, κάτι που είναι αρκετά λογικό, το ευρώ αποδυναμώνεται έναντι του δολαρίου από την εισαγωγή του στις αρχές του τρέχοντος έτους.
<P>
Αυτή η κατάσταση έρχεται προφανώς σε αντίθεση με τις υποσχέσεις μιας νομισματικής ενοποίησης που επρόκειτο να εγκαινιάσει στην Ευρώπη μια νέα εποχή μεγέθυνσης και απασχόλησης. Θα μου πείτε βέβαια ότι το ευρώ έχει νομική ισχύ εδώ και τέσσερεις μόλις μήνες και ότι είναι πάρα πολύ νωρίς για να βγάλουμε τελικά συμπεράσματα. Αυτός ο ισχυρισμός δεν είναι ακριβής, καθώς οι διμερείς ισοτιμίες μεταξύ των ευρωπαϊκών νομισμάτων καθορίστηκαν την 1η Μαΐου 1998 - πριν από έναν χρόνο ακριβώς - και, όσο για τον στόχο του αλληλοκλειδώματος των νομισμάτων, αυτός βρίσκεται στο προσκήνιο εδώ και πολλά χρόνια. Δεν μπορούμε επομένως να απαλλάξουμε τόσο εύκολα από κάθε ευθύνη ούτε το ευρώ ούτε την εν γένει ευρωπαϊκή διαχείριση.
<P>
Μας προξενεί ιδιαίτερη έκπληξη η διαπίστωση ότι η μεγέθυνση είναι μικρότερη στις χώρες που βρίσκονται στο κέντρο του συστήματος του ευρώ και είναι παροχείς στο σύστημα των διαθρωτικών ταμείων και μεγαλύτερη στις πιο περιφερειακές χώρες ή/και στις χώρες δικαιούχους ευρωπαϊκών επιδοτήσεων. Σε γενικές γραμμές μπορούμε να διερωτηθούμε μήπως η πτώση του κέντρου επιβαρύνει ολόκληρη την Ευρώπη και μήπως ακολούθως η ευρωπαϊκή μεγέθυνση, που αποδυναμώνεται κατ' αυτόν τον τρόπο από τη διαχείριση των Βρυξελλών, εκδικείται μέσω της αποδυνάμωσης του ευρώ.
<P>
Η Ομάδα των Ανεξαρτήτων για την Ευρώπη των Εθνών επιθυμεί την ανάκαμψη της μεγέθυνσης στην Ευρώπη, κατ' αρχάς μέσω του περιορισμού των υποχρεωτικών εισφορών που προορίζονται για τα διαρθρωτικά ταμεία και δεύτερον μέσω της κατάργησης του ανελαστικού χαρακτήρα της διαχείρισης του ευρώ. Πιστεύουμε ότι πρέπει να επανέλθει κάποια νομισματική ευελιξία και να προσαρμοστεί το ευρώ στις ιδιαιτερότητες των διαφόρων κρατών επιτρέποντας την 1η Ιανουαρίου 2002 τη διατήρηση των εθνικών νομισμάτων έναντι του ευρώ, το οποίο θα αποτελέσει κατ' αυτόν τον τρόπο απλά ένα κοινό νόμισμα.

<SPEAKER ID=82 NAME="Martin, David">
Θα υπερψηφίσω την έκθεση Fourηans που αφορά τους γενικούς προσανατολισμούς των οικονομικών πολιτικών των κρατών μελών και της Κοινότητας.
<P>
Η έκθεση ορθώς τονίζει την ανάγκη να επιτευχθεί καλύτερος συντονισμός μεταξύ των γενικών προσανατολισμών οικονομικής πολιτικής και των προσανατολισμών της πολιτικής απασχόλησης, λαμβάνοντας υπόψη την ανάγκη για μια συνεκτική στρατηγική απασχόλησης, ανάπτυξης, σταθερότητας και οικονομικών μεταρρυθμίσεων και για μια βελτιωμένη διαδικασία σε σχέση με το περιεχόμενό τους, τα χρονοδιαγράμματά τους και τις σχέσεις μεταξύ των αρμόδιων επιτροπών του Συμβουλίου.
<P>
Υποστηρίζω επίσης το αίτημα του εισηγητή για δημόσιες/ιδιωτικές επενδύσεις προς υλοποίηση μιας σύγχρονης υποδομής μεταφορών και επικοινωνιών στην Ένωση καθώς και την έκκλησή του προς την Επιτροπή και το Συμβούλιο να εξεύρουν τον κατάλληλο χρηματοδοτικό μηχανισμό, όπως π.χ. έναν διευρυμένο ρόλο για την ΕΤΕ.

<SPEAKER ID=83 NAME="Eriksson, Sjφstedt και Svensson">
Καταψηφίσαμε την έκθεση για τους εξής λόγους:
<P>
1.Η ιδέα μιας κοινής οικονομικής πολιτικής είναι κατ' αρχήν εσφαλμένη. Οι διαφορετικές οικονομικές δομές των κρατών μελών καθιστούν αναγκαία την ύπαρξη μιας ποικιλόμορφης πολιτικής που διαφοροποιείται σε εθνικό επίπεδο. Η ουσιαστική σύγκλιση απαιτεί διαφορετικές πολιτικές, ενώ, αντιθέτως, η τυπική σύγκλιση οδηγεί σε αναντιστοιχίες όσον αφορά το αποτέλεσμα της πολιτικής.2.Η επιβολή μιας ίδιας, ελεγχόμενης από την Ένωση, οικονομικής πολιτικής αποτελεί σοβαρή παρέμβαση στην εθνική ανεξαρτησία και παραβίαση της δικαιοδοσίας των εθνικών Κοινοβουλίων, το προνόμιο των οποίων επί της οικονομικής πολιτικής είναι ουσιαστική συνιστώσα της δημοκρατίας.3.Η πολιτική που πρεσβεύει η έκθεση (και η ομιλία) αντιπροσωπεύει μια μονοδιάστατη θεωρητική αντίληψη και μια ιδιαίτερη πολιτική θεωρία η οποία έρχεται σε σύγκρουση με ένα μεγάλο μέρος της προσέγγισης και των παρατηρήσεων της σύγχρονης οικονομικής επιστήμης.
<SPEAKER ID=84 NAME="Mendes Bota">
Ας βάλουμε τα πράγματα στη θέση τους. Οι προβλέψεις για οικονομική μεγέθυνση της Ένωσης που είχαν δημοσιοποιηθεί τον χειμώνα αναθεωρήθηκαν προς τα κάτω την άνοιξη. Αλλά δεν υπάρχει λόγος για πανικό ούτε για εκδηλώσεις ευρωσκεπτικισμού. Δεν πρόκειται για κρίση ούτε για οικονομική ύφεση, αλλά απλώς και μόνο για επιβράδυνση της οικονομικής μεγέθυνσης. Όπως έλεγε πριν από μερικές μέρες ο Wim Duisenberg, «η σημερινή συναλλαγματική ισοτιμία ανάμεσα στο ευρώ και το δολάριο δεν αποτελεί αντανάκλαση ενός αδύναμου ευρώ, αλλά ενός ισχυρού δολαρίου». Και το γεγονός αυτό οφείλεται κατά βάση στους διαφορετικούς ρυθμούς οικονομικής μεγέθυνσης μεταξύ της ζώνης του ευρώ και των Ηνωμένων Πολιτειών. Η συγκεκριμένη χώρα βιώνει εδώ και εννέα συναπτά χρόνια έναν εξαιρετικό κύκλο οικονομικής μεγέθυνσης, η οποία θεμελιώνεται στη δυναμική της κατανάλωσης, των ιδιωτικών επενδύσεων και της κεφαλαιαγοράς. Τα σημάδια όμως της επιβράδυνσης για το δεύτερο τρίμηνο διαφαίνονται ήδη στον ορίζοντα. Έχουμε μια ιδιωτική κατανάλωση υπερβολικά εξαρτημένη από τη χρηματιστηριακή αγορά, ένα καλπάζον έλλειμμα του εμπορικού ισοζυγίου και επιπλέον την εφαρμογή αυστηρότερης νομισματικής πολιτικής, όπως δείχνει η πρόσφατη άνοδος των μακροπρόθεσμων επιτοκίων.
<P>
Απεναντίας, η ευρωπαϊκή οικονομία εμφανίζει σημάδια ανάκαμψης για το δεύτερο εξάμηνο του 1999. Η σχετική υποτίμηση του ευρώ είχε ως αποτέλεσμα την αύξηση της εξωτερικής ζήτησης. Η αποχώρηση του Lafontaine ενίσχυσε την εμπιστοσύνη των Γερμανών επιχειρηματιών.
<P>
Αλλωστε το ιστορικό γεγονός συνίσταται στη διαμόρφωση με την έλευση του ευρώ των ουσιαστικών όρων για την επίτευξη οικονομικής μεγέθυνσης: εξάλειψη των συναλλαγματικών κινδύνων για τις επιχειρήσεις, πτώση ρεκόρ των επιτοκίων αυτόν τον αιώνα, τόνωση των εμπορικών συναλλαγών εντός του κοινοτικού χώρου, μεγαλύτερος συντονισμός των οικονομικών και νομισματικών πολιτικών ανάμεσα στα κράτη μέλη.
<P>
Η σοβαρότερη πρόκληση που έχει να αντιμετωπίσει σήμερα η Ευρώπη συνίσταται στη δρομολόγηση ενός πολιτικού συνδυασμού που θα επιτρέψει τον στενό συσχετισμό μιας πολιτικής για δημιουργία σταθερών θέσεων απασχόλησης και της επίτευξης βιώσιμης και αειφόρου οικονομικής μεγέθυνσης. Μείζων πρόκληση αποτελεί επίσης η καθιέρωση ενός Συμφώνου Απασχόλησης και Ανάπτυξης που θα απολαμβάνει της πλήρους αποδοχής των κοινωνικών εταίρων καθώς και η εκδήλωση ισχυρής πολιτικής βούλησης εκ μέρους των κρατών μελών, ώστε να προωθήσουν τις αναγκαίες διαρθρωτικές μεταρρυθμίσεις, να προχωρήσουν προς μια κοινωνία των πληροφοριών ευρωπαϊκών προδιαγραφών και να καταβάλουν ακούραστα προσπάθειες προς την επίτευξη μεγαλύτερης φορολογικής εναρμόνισης.
<P>
Και στο σημείο αυτό θα επιθυμούσαμε να εκφράσουμε μια επιφύλαξη σχετικά με μια δήλωση που περιλαμβάνεται στην αιτιολογική έκθεση της έκθεσης Fourηans, όπου επισημαίνεται το εξής: «είμαστε υποχρεωμένοι να διαπιστώσουμε ότι οι χώρες στις οποίες η ανεργία είναι σε χαμηλότερα επίπεδα είναι αυτές που ξεκίνησαν τις μεταρρυθμίσεις του είδους εδώ και πολλά χρόνια». Δεν είναι αλήθεια! Ας πάρουμε την περίπτωση της Πορτογαλίας, μια χώρα που εμφανίζει ένα από τα χαμηλότερα ποσοστά ανεργίας στην Ευρώπη και όπου μέχρι στιγμής δεν υπήρξε η πολιτική τόλμη να δρομολογηθεί καμία διαρθρωτική μεταρρύθμιση ούτε στον τομέα της υγείας ούτε στην εκπαίδευση ούτε στην κοινωνική ασφάλιση ούτε στον τομέα της φορολογίας!
<P>
Όπως επισημαίνει η σύσταση της Επιτροπής, δεν υπάρχει αγορά επιχειρηματικών κεφαλαίων και κεφαλαίων για καινοτομίες.
<P>
Το δε υποβληθέν Σύμφωνο Σταθερότητας και Οικονομικής Σύγκλισης, όπως και οι αντίστοιχες συμφωνίες άλλων χωρών, στηρίζεται σε μη ρεαλιστικές, υπέρμετρα αισιόδοξες προϋποθέσεις, που δεν μας επιτρέπουν να επιτύχουμε προόδους προς τον στόχο της εξάλειψης των δημοσιονομικών ελλειμμάτων και προς την κατεύθυνση ενός υγιούς συστήματος δημοσίων οικονομικών.
<P>
επί της έκθεσης Menrad (A4-0239/99)
<SPEAKER ID=85 LANGUAGE="DE" NAME="Wolf">
Η έκθεση Menrad - και στο σημείο αυτό είναι καλό που ο κ. Berthu ανέπτυξε τις θέσεις του σχετικά με την κατάσταση της οικονομικής πολιτικής - επιχειρεί να φέρει ακόμη μια φορά στο προσκήνιο την ευρωπαϊκή πολιτική για την απασχόληση κατά τη διάρκεια των προετοιμασιών του Ευρωπαϊκού Συμφώνου Απασχόλησης, που ασφαλώς θα υπογραφεί στην Κολωνία. Το μεγάλο δράμα συνίσταται ωστόσο στο γεγονός ότι δεν προβλέπεται σήμερα ότι αυτή η νέα συνεταιριστική μορφή θα αποκτήσει ένα πραγματικά τροποποιημένο περιεχόμενο. Οι κατευθυντήριες γραμμές της πολιτικής για την απασχόληση εξακολουθούν να είναι εκείνες του Λουξεμβούργου με όλες τις αμφισημίες που τις επιβαρύνουν. Οι βασικές γραμμές της οικονομικής πολιτικής είναι αυτή τη φορά τόσο διαφορετικές και ασαφείς, ώστε το αποτέλεσμα θα είναι να παραμείνουν επί του παρόντος τα πράγματα ως έχουν, μια αντιμετώπιση πολύ προβληματική ενόψει των προβλημάτων που έχουν συσσωρευτεί. Οι μεταρρυθμίσεις της αγοράς που θα αποτελούσαν το τρίτο στοιχείο συνίστανται σε ένα ακόμα ακαθόριστο μείγμα απόψεων περί κατάργησης των ρυθμίσεων και απαραιτήτων ορισμών πλαίσιο για έναν δίκαιο ανταγωνισμό στο πλαίσιο της εσωτερικής αγοράς.
<P>
Αυτό σημαίνει ότι, όσο κι αν επικροτούμε την προσπάθεια της Ευρωπαϊκής Ένωσης να δημιουργήσει κάτι παρόμοιο με τις προϋποθέσεις για ένα πρότυπο Polder στην οικονομική πολιτική και την πολιτική απασχόλησης, πρέπει εντούτοις να προειδοποιήσουμε για τον κίνδυνο που υπάρχει σε περίπτωση που το κατασκεύασμα αυτό δεν συνδεθεί ταυτόχρονα με περιεχόμενο, και συγκεκριμένα με την αλλαγή της κατεύθυνσης της οικονομικής πολιτικής προς μια κατεύθυνση όπου πραγματική προτεραιότητα θα έχει η βιώσιμη και εύλογη απασχόληση και θα τίθεται εκ νέου το θέμα της ανακατανομής της εργασίας, προς την κατεύθυνση μιας οικονομικής πολιτικής που θα λαμβάνει και πάλι υπόψη της τα απαραίτητα καθήκοντα ως προς την ανάπτυξη της αειφορίας, την εκπλήρωση των υποχρεώσεων που ανέλαβε στο Ρίο και την αλληλεγγύη σε σχέση με τους Ευρωπαίους γείτονες στην προσπάθεια που καταβάλλουν για σταθεροποίηση. Δεν θα πρέπει επίσης να θεωρούμε την οικονομική πολιτική είδος συσσωρευμένης μικροπολιτικής των μεγάλων επιχειρήσεων, κάτι που γινόταν τα τελευταία είκοσι χρόνια, οδηγώντας στα γνωστά και επιδιωκόμενα αρνητικά αποτελέσματα λόγω των οποίων υποφέρει σήμερα ολόκληρη η Ευρώπη.

<SPEAKER ID=86 NAME="Andersson, Hulthιn, Sandberg-Fries και Theorin">
Το Ευρωπαϊκό Συμβούλιο της Βιέννης συνέστησε μια πολιτική ανάπτυξης και απασχόλησης, η οποία ενσωματώνει μακροοικονομικές πτυχές και πτυχές που αφορούν την πολιτική της απασχόλησης. Θεωρούμε ότι η σημερινή υψηλή ανεργία απειλεί το ευρωπαϊκό πρότυπο ευημερίας. Το γεγονός ότι εκατομμύρια άνθρωποι παραμένουν άνεργοι επί έτη πλήττει την εμπιστοσύνη προς την κοινωνία και τη δημοκρατία.
<P>
Η έκθεση Menrad αναφορικά με τη συμβολή του Ευρωπαϊκού Κοινοβουλίου στο Ευρωπαϊκό Σύμφωνο Απασχόλησης αποτελεί σημαντική συνεισφορά στην ενίσχυση της απασχόλησης στην Ευρώπη. Γι' αυτόν τον λόγο χαιρετίζουμε την έκθεση, διατηρώντας όμως κάποιες επιφυλάξεις. Στην έκθεση συνιστάται να εξεταστεί κατά πόσον οι εταίροι της αγοράς εργασίας θα μπορούσαν να καταλήξουν σε συμφωνία για έναν βασικό μισθό. Θεωρούμε ότι αυτός ο τρόπος δεν είναι ο κατάλληλος για την αποτροπή, μεταξύ άλλων, του κοινωνικού αποκλεισμού, αλλά ότι αντ' αυτού πρέπει να επικεντρώσουμε τη δράση μας σε άλλα μέτρα, π.χ. κανονισμούς ελάχιστων προτύπων στον τομέα του εργατικού δικαίου.
<P>
Περαιτέρω, η έκθεση περιλαμβάνει μεταξύ άλλων το αίτημα για ελαφρύνσεις στη φορολόγηση των κερδών των επιχειρήσεων και των εισοδημάτων επενδύσεων, καθώς και ένα αίτημα για μείωση των εργοδοτικών εισφορών. Δεν είμαστε κατ' αρχήν αντίθετοι σε αυτό. Αντιθέτως, θεωρούμε ότι είναι εξαιρετικά σημαντικό να υπάρχει θετικό επιχειρηματικό κλίμα, αλλά πιστεύουμε ότι αυτά τα θέματα αποτελούν εθνική αρμοδιότητα και εναπόκειται στο κάθε κράτος μέλος να λαμβάνει θέση το ίδιο ως προς αυτά.

<SPEAKER ID=87 NAME="Blak, Iversen, Kirsten Jensen και Sindal">
Οι Δανοί σοσιαλδημοκράτες ψήφισαν σήμερα υπέρ της έκθεσης για το Ευρωπαϊκό Σύμφωνο Απασχόλησης. Είναι κατά τη γνώμη μας πολύ θετικό να δοθεί προτεραιότητα στην πτυχή της απασχόλησης στην οικονομική πολιτική, και είμαστε συνεπώς ένθερμοι υποστηρικτές του Συμφώνου Απασχόλησης.
<P>
Υπάρχουν ωστόσο ορισμένα σημεία στην έκθεση που δεν μπορούμε να υποστηρίξουμε. Η έκθεση ζητεί μεταξύ άλλων την καθιέρωση ενός βασικού μισθού κατόπιν συμφωνίας σε ευρωπαϊκό επίπεδο, κάτι που δεν είναι καλή ιδέα. Τα θέματα μισθοδοσίας δεν είναι ευρωπαϊκή υπόθεση. Ζητεί επίσης σύγκλιση της φορολογίας των επιχειρήσεων. Δεν είμαστε υπέρ της εναρμόνισης της φορολογίας των επιχειρήσεων. Τουναντίον, είμαστε ένθερμοι υποστηρικτές της εισαγωγής ενός ελάχιστου επιπέδου φορολόγησης επιχειρήσεων σε ευρωπαϊκή κλίμακα.

<SPEAKER ID=88 NAME="Martin, David">
Η επίλυση του προβλήματος της ανεργίας είναι η μεγαλύτερη πρόκληση που αντιμετωπίζει σήμερα η Ευρωπαϊκή Ένωση. Δεν είναι δυνατόν να γίνει αποδεκτό το γεγονός ότι 18 εκατομμύρια Ευρωπαίοι δεν μπορούν να βρουν δουλειά.
<P>
Το Ευρωπαϊκό Σύμφωνο Απασχόλησης δεν θα επιλύσει από μόνο του το πρόβλημα αυτό, αλλά μπορεί να συμβάλει στην επίλυσή του, και είναι ευπρόσδεκτη η αναγνώριση εκ μέρους των κρατών μελών ότι μπορούν να επιτευχθούν περισσότερα μέσω συνεργασίας παρά με τη μεμονωμένη δράση των επιμέρους χωρών.
<P>
Καλωσορίζω ιδιαίτερα την έκκληση του εισηγητή να δοθεί προτεραιότητα στις ΜΜΕ, στην ενίσχυση της Ε&Α, στην ενθάρρυνση της προστασίας του περιβάλλοντος, στη συμμετοχή του τριτογενούς τομέα, στη βελτίωση της κατάρτισης και της εκπαίδευσης και στην προώθηση της κοινωνικής ένταξης.
<P>
Αν και η δήλωση του εισηγητή ότι «τα ειδικά προγράμματα απασχόλησης για συγκεκριμένες ομάδες (νέοι, γυναίκες, επί μακρόν άνεργοι, άτομα με ειδικές ανάγκες) δεν μπορούν να χρηματοδοτούνται κατά το μεγαλύτερο μέρος από την ΕΕ» είναι ρεαλιστική, ελπίζω εντούτοις ότι η Ένωση θα δεσμευθεί να υποστηρίξει τις ομάδες αυτές.
<P>
Θα υπερψηφίσω την έκθεση αυτή και ευελπιστώ ότι στο Ευρωπαϊκό Συμβούλιο της Κολωνίας θα ληφθεί σοβαρά υπόψη το περιεχόμενό της.

<SPEAKER ID=89 NAME="Skinner">
Η Ομάδα του Ευρωπαϊκού Λαϊκού Κόμματος πιστεύει ότι οι παρακάτω παράγραφοι της εν λόγω έκθεσης εμπίπτουν στον τομέα της επικουρικότητας, και δεν μπορεί επομένως να τις υποστηρίξει.
<P>
Παράγραφος 13, σχετικά με έναν ευρωπαϊκό βασικό μισθό, και-Παράγραφος 14, σχετικά με τη σύγκλιση της φορολογίας των επιχειρήσεων.
<SPEAKER ID=90 NAME="Θεωνάς">
Οι πανηγυρισμοί για το ειδικό κεφάλαιο για την απασχόληση που προστέθηκε στη Συνθήκη του Αμστερνταμ και για τη δρομολόγηση της λεγόμενης διαδικασίας του Λουξεμβούργου, που τάχα θα οδηγούσαν σε μείωση της ανεργίας, έμειναν πανηγυρισμοί και ήδη ομολογείται ουσιαστικά η αποτυχία των μέσων αυτών μέσα από την προωθούμενη υιοθέτηση ενός Ευρωπαοκού Συμφώνου για την Απασχόληση.
<P>
Φυσικά, η ΕΕ και τα κράτη μέλη δεν έβγαλαν οποιοδήποτε χρήσιμο συμπέρασμα από τη μέχρι σήμερα ασκούμενη πολιτική τους, τόσο σε μακροοικονομικό όσο και σε κοινωνικό επίπεδο. Η εκτίμηση της κοινωνικοοικονομικής κατάστασης επιβεβαιώνει ότι όχι μόνο η συνολική απασχόληση δεν αυξήθηκε, όχι μόνο δεν μειώθηκε η ανεργία, αλλά επίσημα πλέον το μοίρασμα της ανεργίας έχει γίνει ο κεντρικός στόχος των ασκούμενων πολιτικών. Δεν είναι τυχαίο ότι οι χώρες που παίρνουν «συγχαρητήρια»στο θέμα αυτό από την ΕΕ είναι οι χώρες εκείνες που πρώτες προχώρησαν σε γενικευμένες μεταρρυθμίσεις στην αγορά εργασίας προς αυτή την κατεύθυνση, διευρύνοντας ιδιαίτερα τη μερική και τις άλλες μορφές ελαστικής απασχόλησης.
<P>
Κατά συνέπεια, δεν μπορούμε παρά να ανησυχούμε ιδιαίτερα όταν ακούμε ότι προωθούνται νέες πρωτοβουλίες, στα πλαίσια πάντα της ίδιας πολιτικής. Τα σχέδια που έχουν δεί το φως της δημοσιότητας αναφορικά με το περιεχόμενο του Ευρωπαοκού Συμφώνου Απασχόλησης δεν αφήνουν καμμιά αμφιβολία ότι συνεχίζεται η ίδια πολιτική, με μεγαλύτερες όμως απαιτήσεις. Ο στόχος της πλήρους απασχόλησης έχει εγκαταλειφθεί. Μέσα από τη μεγαλύτερη σύνδεση της διαδικασίας για τους γενικούς οικονομικούς προσανατολισμούς και της διαδικασίας των κατευθυντήριων γραμμών για την απασχόληση, προωθείται η παραπέρα υποταγή των μέτρων μισθολογικής και γενικότερα κοινωνικής πολιτικής στους ασφυκτικούς περιορισμούς των κριτηρίων σύγκλισης και του Συμφώνου Σταθερότητας. Μέσα από την θεσμοθέτηση και την προσπάθεια παραπέρα ενδυνάμωσης της «πολυμερούς εποπτείας» στην κοινωνική πολιτική, επιχειρείται να αρθεί οποιαδήποτε δυνατότητα των εθνικών κυβερνήσεων να πάρουν κάποια μέτρα διαφορετικά από αυτά που επιτάσσουν οι Βρυξέλλες. Με λίγα λόγια, στην πράξη οδηγούμαστε σε υπέρβαση και αυτών των Συνθηκών, καθώς ουσιαστικά και η μισθολογική και η όλη κοινωνική πολιτική υποτάσσεται στον έλεγχο και την απειλή κυρώσεων από τις Βρυξέλλες.
<P>
Δεν μπορούμε παρά να υπογραμμίσουμε την αντίθεσή μας στα σχέδια που προωθούνται. Αρνούμαστε να θεωρήσουμε ως «κοινωνικό διάλογο» με την ουσιαστική έννοια του όρου την προσπάθεια καθυπόταξης του συνδικαλιστικού κινήματος, μέσα από τον περιορισμό της δράσης του εντός των προαποφασισμένων δημοσιονομικών και γενικότερα μακροοικονομικών επιλογών που απορρέουν από το Σύμφωνο Σταθερότητας. Μια τέτοια εξέλιξη θα αλλοίωνε το χαρακτήρα των συλλογικών διαπραγματεύσεων, θα παραγνώριζε το ρόλο του συσχετισμού των δυνάμεων κατά τον καθορισμό του περιεχόμενου των συλλογικών συμβάσεων, θα μετέτρεπε τελικά τα συνδικάτα σε απλούς διαχειριστές-εκτελεστές των κυβερνητικών αποφάσεων.
<P>
Θέλουμε να εκφράσουμε την ανησυχία μας γιατί, όσο περνούν μέτρα περιορισμού του εισοδήματος και των δικαιωμάτων των εργαζομένων, τόσο αυξάνονται οι πιέσεις για περαιτέρω μεταρρυθμίσεις. Έχουν φτάσει στο σημείο να αμφισβητούν ακόμα και το σκληρό πυρήνα του εργατικού δικαίου. Οι εργαζομένοι αντιλαμβάνονται από την πείρα τους ότι δεν έχουν τίποτα να ωφεληθούν από τέτοιες μεθοδεύσεις. Βλέπουν ότι το σχεδιαζόμενο Ευρωπαοκό Σύμφωνο Απασχόλησης, καθώς και η κεντρική πολιτική της ΕΕ, όπως σηματοδοτείται από τις εκθέσεις της Επιτροπής για τη λεγόμενη «οικονομική μεταρρύθμιση» και από την σχετική αυξανόμενη φιλολογία των εκπροσώπων των κυβερνήσεων, έχουν στόχο την παραπέρα προώθηση της ευελιξίας στο χώρο εργασίας, τη συνέχιση της διαδικασίας ανατροπής του κοινωνικοασφαλιστικού συστήματος, την αύξηση των φορολογικών βαρών των εργαζομένων, ταυτόχρονα με τη μείωση των εισφορών επί της εργασίας σε όφελος της εργοδοσίας. Οι εργαζόμενοι ξέρουν σήμερα ότι μια οικονομική και νομισματική πολιτική που στόχο έχει την ευημερία των αριθμών και την πάση θυσία μείωση των δημοσιονομικών δαπανών χρειάζεται ως στήριγμα εργαζόμενους «απασχολήσιμους, προσαρμόσιμους και ευέλικτους». Ξέρουν ότι η διαδικασία ανατροπής των δικαιωμάτων τους δεν έχει όρια. Μόνο φρένο σε αυτή τη διαδικασία μπορεί να είναι η αποφασιστική πάλη τους για μια άλλη πολιτική, που θα βασίζεται στο στόχο της πλήρους και σταθερής απασχόλησης, που θα διευρύνει αντί να συρρικνώνει τα δικαιώματά τους, μια πολιτική που θα έχει κεντρικό άξονα τον άνθρωπο και τις ανάγκες του, μια πολιτική που θα προωθεί την ανάπτυξη και τις παραγωγικές επενδύσεις, σε όφελος του κόσμου της εργασίας και της παραγωγής.
<P>
Η έκθεση της Επιτροπής Κοινωνικών Υποθέσεων υιοθετεί τις κατευθύνσεις για ελαστικοποίηση της αγοράς εργασίας και παραπέρα προώθηση των μεταρρυθμίσεων που εξαγγέλονται, ζητώντας την «κατάργηση των άκαμπτων ρυθμίσεων της αγοράς εργασίας, τον περιορισμό των εισφορών και τη μείωση του έμμεσου κόστους της εργασίας, στηρίζοντας τα εύκαμπτα ωράρια εργασίας». Για τους λόγους αυτούς θα την καταψηφίσουμε.
<P>
επί της έκθεσης Elles (A4-0196/99)
<SPEAKER ID=91 LANGUAGE="FR" NAME="Dell'Alba">
Κύριε Πρόεδρε, συγχαίρω κατ' αρχάς την Ομάδα των Ανεξαρτήτων για την Ευρώπη των Εθνών, που έχει αυτή τη στιγμή τους περισσότερους εκπροσώπους σε αυτή την αίθουσα. Κατά συνέπεια θα μπορέσουν να με ακούσουν, γιατί συμφωνώ εν μέρει με τον φίλο μου Hervι Fabre-Aubrespy ότι έχουμε δει διάφορα στο παρόν Κοινοβούλιο, αλλά ότι η άμεση εφαρμογή, την επόμενη ακριβώς στιγμή, μιας πράξης που δεν έχει επικυρωθεί ακόμη στο πλαίσιο των συνοπτικών πρακτικών είναι κάτι εντελώς πρωτόγνωρο και σύμφωνο εξάλλου με το πνεύμα στο οποίο ψηφίσαμε την έκθεση Elles.
<P>
Χθες έκανα μία παρέμβαση. Σήμερα επιμένω και εκφράζω την ικανοποίησή μου που έχω ένα μικρό γαλλικό ακροατήριο, ή θα πρέπει μάλλον να πω μεγάλο, εφόσον είστε οι περισσότεροι που με ακούν. Οι συνάδελφοί μου γνωρίζουν καλά ότι ένας Γάλλος πολιτικός της Αριστεράς είπε τη φράση «έχετε άδικο από νομική άποψη, επειδή μειοψηφείτε από πολιτική άποψη». Πρόκειται εξάλλου για δικό μας συνάδελφο. Με τη συναίνεσή σας ο κ. Elles φρόντισε να περάσει την ιδέα ότι, από τη στιγμή που έχουμε την πλειοψηφία, μπορούμε κάλλιστα να μη λαμβάνουμε υπόψη τους κανόνες, τους κανονισμούς κ.λπ..
<P>
Ψηφίσαμε λοιπόν ένα κείμενο εναντίον του οποίου αγωνίστηκα με όλες μου τις δυνάμεις. Θα συνεχίσω όμως να αγωνίζομαι και δεσμεύομαι να το πράττω παντού, εντός και εκτός Κοινοβουλίου καθώς και ενώπιον του Δικαστηρίου, επειδή δεν μπορώ να δεχτώ να είμαι βουλευτής ενός Κοινοβουλίου που ψηφίζει κάτι που είναι λάθος διαπράττοντας συνεπώς από νομική άποψη λάθη, θεσπίζοντας λάθος νόμους και εφαρμόζοντας λάθη. Ψηφίσαμε ένα απολύτως λανθασμένο κείμενο. Δηλώσαμε ότι δεν επρόκειτο να χορηγήσουμε απαλλαγή στην Επιτροπή, ενώ ήταν ψευδές. Προσωπικά αναλαμβάνω τη δέσμευση, αιτιολογώντας έτσι την αρνητική ψήφο μου, να προσπαθήσω με κάθε δυνατό τρόπο να παραμείνει κανόνας μας το κράτος δικαίου, παρά τη βούληση του κ. Elles και των υπολοίπων. Θα προσπαθήσω αυτές οι αντιλήψεις, οι αντιλήψεις μιας Αριστεράς του παρελθόντος, να μην επιβληθούν σε άλλους. Το κράτος δικαίου είναι κατά την άποψή μου αδιάρρηκτα συνδεδεμένο με τη δημοκρατία.

<SPEAKER ID=92 NAME="Πρόεδρος">
Αναγνωρίζετε φυσικά, όπως και εμείς, ότι το Σώμα αποφασίζει με μεγάλη σύνεση, κάτι το οποίο δεν θέλω να αμφισβητήσω. Αποφασίζει πάντα με απόλυτη σύνεση, τελεία και παύλα.

<SPEAKER ID=93 LANGUAGE="FR" NAME="Fabre-Aubrespy">
Κύριε Πρόεδρε, δεν θέλω να συνεχίσω τον διάλογο που πήρατε την πρωτοβουλία να ξεκινήσετε προ ολίγου βάσει της παρέμβασής μου και θα προβώ στην αναμενόμενη αιτιολόγηση ψήφου επί της έκθεσης Elles. Ψηφίσαμε πράγματι υπέρ της έκθεσης αυτής, κυρίως λόγω της παραγράφου 1 - μπορείτε να μείνετε, κύριε Dell'Alba, μείνετε σας παρακαλώ μερικά λεπτά ακόμα - κυρίως, επαναλαμβάνω, λόγω της παραγράφου 1, που δεν αμφισβητώ βεβαίως ότι δεν ανταποκρίνεται επακριβώς στην πραγματικότητα, αλλά η οποία έχει για μας σαφέστατη πολιτική σημασία.
<P>
Για πρώτη φορά μια πλειοψηφία των βουλευτών του Κοινοβουλίου δήλωσε σαφέστατα ότι δεν μπορεί να χορηγήσει απαλλαγή στην Επιτροπή για το οικονομικό έτος 1996. Για πρώτη φορά αρνηθήκαμε εγγράφως τη χορήγηση αυτής της απαλλαγής, ενώ στις 17 Δεκεμβρίου 1998 είχαμε απλά απορρίψει μία πρόταση, που μας υπεβλήθη εξάλλου από την Ομάδα του Ευρωπαϊκού Σοσιαλιστικού Κόμματος και που εγκρίθηκε in extremis από μια πολύ μικρή πλειοψηφία στο πλαίσιο της Επιτροπής Ελέγχου του Προϋπολογισμού, πρόταση που μας ζητούσε να χορηγήσουμε την απαλλαγή. Την ημέρα εκείνη προσυπογράψαμε επίσης και προσαρτήσαμε στην έκθεσή μας τους λόγους της απόφασης της 17ης Δεκεμβρίου 1998, λόγοι που καταδίκαζαν την Επιτροπή και που θα έπρεπε να οδηγήσουν, από τότε αμέσως, όπως είχαμε προτείνει εμείς οι ίδιοι, την πλειοψηφία του Κοινοβουλίου σε επικριτική στάση.
<P>
Εντούτοις, είδαμε σήμερα ότι όχι μόνο είχαμε περιπέτειες με την παράγραφο 1, αλλά και ότι κατατέθηκε από την Ομάδα του Ευρωπαϊκού Σοσιαλιστικού Κόμματος (ΕΣΚ) μία απίστευτη τροπολογία με στόχο την κατάργηση της εν λόγω παραγράφου. Θεωρώ εξάλλου ότι η τροπολογία αυτή που κατέθεσε η Ομάδα του ΕΣΚ αποκαλύπτει την υποκρισία στην οποία γίνεται προσπάθεια να οδηγηθούμε από τις 17 Δεκεμβρίου. Η Ομάδα του ΕΣΚ πρότεινε πράγματι να μην αναφέρουμε ότι είχαμε απορρίψει τη χορήγηση απαλλαγής και να μην προσαρτήσουμε στην έκθεσή μας τα σχόλια της 17ης Δεκεμβρίου. Εάν είχαμε εγκρίνει την τροπολογία της Ομάδας του ΕΣΚ, όπως έπραξαν δυστυχώς 212 συνάδελφοί μας, δεν θα υπήρχε άρνηση χορήγησης απαλλαγής και τα σχόλια αυτά δεν θα είχαν νομική ισχύ, σχόλια που, το επαναλαμβάνω, καταδίκαζαν την Επιτροπή. Αυτός είναι ο λόγος που είμαι ικανοποιημένος με την έγκριση της έκθεσης Elles.

<SPEAKER ID=94 NAME="Deprez">
Οι συζητήσεις γύρω από την άρνηση του Κοινοβουλίου να χορηγήσει στην Επιτροπή απαλλαγή για το οικονομικό έτος 1996 είχαν τις πολιτικές συνέπειες που γνωρίζουμε.
<P>
Για πρώτη φορά στην ιστορία της η Επιτροπή υποχρεώθηκε σε συλλογική παραίτηση λόγω του πλήθους των αποδείξεων των ανεπαρκειών της σε θέματα διαχείρισης. Πολλά θα μπορούσαν να ειπωθούν ακόμα ή να επαναληφθούν σχετικά με την υπόθεση αυτή. Το Συμβούλιο και το Κοινοβούλιο φέρουν και αυτά κατά κάποιον τρόπο μερίδιο ευθύνης σε αυτή την κρίση.
<P>
Αντιμέτωπα με τις νέες προκλήσεις που δημιούργησε κυρίως η κατάρρευση του τείχους του Βερολίνου και η παγκοσμιοποίηση της οικονομίας, τόσο το Συμβούλιο όσο και το Κοινοβούλιο ουδέποτε δίστασαν να αυξήσουν τον φόρτο εργασίας της Επιτροπής, χωρίς ωστόσο όλα τα εύλογα επακόλουθα, κυρίως όσον αφορά την πρόσληψη προσωπικού.
<P>
Θα είναι, νομίζω, καθήκον του νέου Κοινοβουλίου και της νέας Επιτροπής να επανεξετάσουν τον φάκελο όπως τον αφήνουμε εμείς, προκειμένου να καταφέρουν με όσο το δυνατόν στενότερη συνεργασία να συναγάγουν, με ξεκούραστο μυαλό, όλα τα συμπεράσματα και να διαπιστώσουν τις συνέπειες που επιβάλλονται.
<P>
Τούτου ρηθέντος, συμφωνώ με τον εισηγητή ότι για την ώρα είναι σημαντικό από τεχνική άποψη να παραμείνουν στα υπόψη του Κοινοβουλίου οι λογαριασμοί του προϋπολογισμού της Ευρωπαϊκής Κοινότητας για το οικονομικό έτος 1996. Χρειάζεται πράγματι να μπορέσει να προχωρήσει η εξέταση των λογαριασμών των επόμενων ετών.
<P>
Πρέπει να διευκρινίσουμε για μία ακόμη φορά, εφιστώντας σε αυτό την προσοχή των συμπολιτών μας, ότι δεν μπορεί επουδενί από το απλό αυτό γεγονός της παραμονής των προαναφερθέντων λογαριασμών στα υπόψη να τεθεί ζήτημα αμφισβήτησης της άρνησης της Κοινοβουλίου να χορηγήσει απαλλαγή στην Επιτροπή για τους λογαριασμούς του οικονομικού έτους 1996.

<SPEAKER ID=95 NAME="Lukas">
Απέρριψα την έκθεση αυτή, επειδή οι τροπολογίες αριθ. 2 και 3 δεν έτυχαν πλειοψηφίας.
<P>
επί της έκθεσης Brinkhorst (A4-0201/99)
<SPEAKER ID=96 LANGUAGE="FR" NAME="Fabre-Aubrespy">
Υπερψήφισα την έκθεση Brinkhorst για την αναβολή της χορήγησης απαλλαγής. Θα ήταν όντως παράδοξο να αποφανθεί το Κοινοβούλιο επί της απαλλαγής αυτής πριν από το τέλος της εντολής, τη στιγμή που δεν έχει στη διάθεσή του όλα τα στοιχεία, που η δεύτερη έκθεση της επιτροπής ανεξάρτητων εμπειρογνωμόνων αναμένεται το φθινόπωρο και που δεν πληρούνται συνεπώς οι προϋποθέσεις για να αποφανθούμε οριστικά.
<P>
Και εδώ όμως θα ήθελα να υπογραμμίσω τον παράξενο τρόπο με τον οποίο ψηφίζει το Ευρωπαϊκό Κοινοβούλιο. Τρεις τροπολογίες τις οποίες δεν είχαμε καταθέσει εμείς, αλλά η Ομάδα των Πρασίνων - οι τροπολογίες 2, 3 και 7 - απερρίφθησαν με πολύ μεγάλη πλειοψηφία, με περίπου 400 ψήφους κατά και 115 υπέρ. Η τροπολογία 2 υπενθύμιζε ότι η Επιτροπή υποχρεούται βάσει του άρθρου 276 της Συνθήκης να υποβάλλει στο Ευρωπαϊκό Κοινοβούλιο κατόπιν σχετικού αιτήματός του όλα τα απαραίτητα στοιχεία. Η τροπολογία αυτή απερρίφθη. Στο εν λόγω κείμενο θεωρείτο ότι αυτό το δικαίωμα ενημέρωσης του Κοινοβουλίου απαιτεί την υποβολή εκ μέρους της Επιτροπής όλων ανεξαιρέτως των εγγράφων που το Κοινοβούλιο κρίνει απαραίτητα για την εκτέλεση του καθήκοντός του, και το κείμενο αυτό, επαναλαμβάνω, απερρίφθη. Η τροπολογία 3 υπενθύμιζε τι συνέβη με τον φάκελο ΕCHO και η τροπολογία 7 υπενθύμιζε απλούστατα τι συνέβη όσον αφορά το εξωτερικό προσωπικό που προσλάμβαναν οι διάφορες εταιρείες.
<P>
Οι 112 ή 115 βουλευτές που υπερψήφισαν αυτές τις τροπολογίες τιμούν το Κοινοβούλιό μας, γιατί εκφράζουν την πεποίθηση ότι το Ευρωπαϊκό Κοινοβούλιο δικαιούται να ελέγχει την Επιτροπή και την εκτέλεση από την Επιτροπή του κοινοτικού προϋπολογισμού και ότι η Επιτροπή έχει χρέος να σέβεται τις Συνθήκες παρέχοντας στο Κοινοβούλιο τα απαραίτητα στοιχεία.
<P>
Όσοι ψήφισαν κατά δεν ενίσχυσαν την εικόνα του Κοινοβουλίου, παρά καταδεικνύουν την υποκρισία μέσα στην οποία ζούμε εδώ και έξι μήνες. Εάν δεν υπήρχαν πέντε ανεξάρτητες προσωπικότητες διορισμένες από το Κοινοβούλιο για να κρίνουν με μεγάλη σαφήνεια τη λειτουργία της Επιτροπής, πολύ απλά θα εξακολουθούσαμε να έχουμε την ίδια Επιτροπή, καθώς δεν θα είχε παραιτηθεί ούτε θα είχε λογοκριθεί.

<SPEAKER ID=97 NAME="Deprez">
Λόγω της παραίτησης της Επιτροπής, ως επακόλουθο της δίνης των συζητήσεων σχετικά με τη χορήγηση απαλλαγής για την εκτέλεση του γενικού προϋπολογισμού του οικονομικού έτους 1996, και της δημοσίευσης τον Σεπτέμβριο του τρέχοντος έτους μίας δεύτερης έκθεσης της επιτροπής ανεξάρτητων εμπειρογνωμόνων, είναι πολύ λογικό να αναβληθεί η χορήγηση απαλλαγής για το οικονομικό έτος 1997, από τη στιγμή που ο προϋπολογισμός του έτους αυτού εκτελέσθηκε από την ίδια Επιτροπή, η έκπτωση της οποίας προκλήθηκε εξαιτίας της ανεπάρκειας της διαχείρισής της για τον προϋπολογισμό του 1996.
<P>
Πρέπει πράγματι να υπογραμμίσουμε μαζί με τον εισηγητή μας ότι η χορήγηση απαλλαγής είναι αναγκαστικά μια πολιτική πράξη που αποδεικνύει την εμπιστοσύνη του εντολοδότη στον εντολοδόχο του.
<P>
Πώς το Κοινοβούλιο θα μπορούσε να αποφύγει την αντίφαση δίνοντας εκ νέου την εμπιστοσύνη του σε μια παραιτηθείσα Επιτροπή; Πολλώ μάλλον δε που φαίνεται δύσκολο να μη συνδέσουμε άμεσα την εξέταση της εκτέλεσης του γενικού προϋπολογισμού για το οικονομικό έτος 1997 με την εκτέλεση του προϋπολογισμού του προηγούμενου οικονομικού έτους. Και τα δύο είναι στο εξής αδιάρρηκτα συνδεδεμένα με το ίδιο όνειδος, και οι απαραίτητες μεταρρυθμίσεις, κυρίως όσον αφορά την προσωπική ευθύνη των Επιτρόπων, θα προκύψουν ακριβώς από την εμπεριστατωμένη εξέταση των ανεπαρκειών τους.
<P>
Είμαι ευτυχής που το επίμονο αίτημα του Κοινοβουλίου για σαφήνεια στη διαχείριση του προϋπολογισμού της Ένωσης έφερε στο φως δυσλειτουργίες απαράδεκτες στο πλαίσιο του θεσμικού οργάνου που αποτελεί τον θεματοφύλακα των Συνθηκών. Λυπάμαι ωστόσο που η συλλογική ευθύνη προκάλεσε, μαζί με τη δικαιολογημένη παραίτηση ορισμένων, την αποχώρηση άλλων, στους οποίους δεν μπορούμε να προσάψουμε στην παρούσα φάση καμία κατηγορία όσον αφορά τη διαχείριση.
<P>
Γι'αυτόν τον λόγο πιστεύω ότι η εξέταση της χορήγησης απαλλαγής για το οικονομικό έτος 1997 από ένα νεοεκλεγέν Κοινοβούλιο σε συνεργασία με μία Επιτροπή εξαγνισμένη από τα λάθη και τα σφάλματα του παρελθόντος θα επιτρέψει - μακριά από τις προηγηθείσες ταραχές - τον καλύτερο προσδιορισμό των πραγματικών ευθυνών του καθενός από τους παραιτηθέντες Επιτρόπους.
<P>
επί της έκθεσης Fabra Vallιs (A4-0199/99)
<SPEAKER ID=98 LANGUAGE="FR" NAME="Fabre-Aubrespy">
Δεν ψηφίσαμε υπέρ των προτάσεων της έκθεσης Elles, επειδή υπάρχει κίνδυνος να μη ληφθούν υπόψη πολλά στοιχεία σχετικά με τον προϋπολογισμό του Κοινοβουλίου.
<P>
Θα ήθελα να αναφερθώ στις τροπολογίες που δεν εγκρίθηκαν ούτε εδώ, και ειδικά στις τροπολογίες 3 και 7.
<P>
Στην τροπολογία 3 ζητούσαμε από τον Γενικό Γραμματέα να παράσχει στην Επιτροπή Ελέγχου του Προϋπολογισμού μία έκθεση για τα αίτια και τις περιστάσεις που οδήγησαν στην απόφαση διαίρεσης της Γενικής Διεύθυνσης Προϋπολογισμού, Προσωπικού και Οικονομικών, για τις συνέπειες αυτής της απόφασης και για την αποτελεσματικότητα της διαχείρισης του προϋπολογισμού και της πολιτικής προσωπικού. Επρόκειτο για μία τροπολογία της Ομάδας των Πρασίνων.
<P>
Στην τροπολογία 7 η ίδια πολιτική ομάδα επεσήμαινε ότι το Κοινοβούλιο είχε αποσύρει μια καταγγελία σχετικά με τις διεκδικήσεις χρηματοδότησης και ζητούσε να μάθει τις συνέπειες. Η δε τροπολογία 9 υπενθύμιζε τις συνθήκες που θα έπρεπε να μας οδηγήσουν στην αναβολή της χορήγησης απαλλαγής.
<P>
Και σε αυτή την περίπτωση υπήρξαν καμιά εκατοστή βουλευτές που ψήφισαν αυτές τις τροπολογίες. Όπως το Κοινοβούλιο έχει χρέος να ελέγχει την καλή εκτέλεση του κοινοτικού προϋπολογισμού, οφείλει να επαληθεύει ότι και ο δικός του προϋπολογισμός εκτελείται από τον Γενικό Γραμματέα και το σύνολο των υπαλλήλων των οποίων η εντιμότητα και οι ικανότητες δεν τίθενται υπό αμφισβήτηση. Οφείλει επομένως να επαληθεύει ότι τα πάντα εκτελέστηκαν σωστά.
<P>
Ωστόσο, είναι σαφές ότι για το οικονομικό έτος 1997 έχουμε ερωτηματικά, και θα έπρεπε να αναβάλουμε την απόφασή μας. Λυπάμαι που δεν το πράξαμε. Αυτός είναι ο λόγος που δεν μπορέσαμε να ψηφίσουμε την έκθεση του συναδέλφου μας Fabra Vallιs.

<SPEAKER ID=99 NAME="Deprez">
Προφανώς η θύελλα που παρέσυρε την Επιτροπή στην αρχή του τρέχοντος έτους ανησύχησε πάρα πολλούς. Η αξιοπιστία των ευρωπαϊκών θεσμικών οργάνων θα ζημιωνόταν ακόμα περισσότερο, εάν παρόμοια θύελλα ξεσπάσει και στο Κοινοβούλιο. Αυτό εξηγεί και τη μεγάλη σημασία που πρέπει να αποδώσουμε στην εξέταση των λογαριασμών του Ευρωπαϊκού Κοινοβουλίου μας.
<P>
Στην περίοδο της βαθιάς αμφισβήτησης που διανύει η κοινή γνώμη των κρατών μελών μας χρειάζεται να είμαστε ακόμα πιο προσεκτικοί, να μη δώσουμε λαβές για τις υποψίες που είναι πάντα έτοιμες να γεννηθούν και να διογκωθούν.
<P>
Σε αυτή την προσπάθεια μπορεί και πρέπει να μας βοηθήσει το Ελεγκτικό Συνέδριο, που αποτελεί κατά κάποιον τρόπο τον εξωτερικό εγγυητή της αξιοπιστίας του θεσμικού μας οργάνου.
<P>
Γι' αυτόν τον λόγο οφείλω να υπογραμμίσω μαζί με τον εισηγητή μας ότι το Ελεγκτικό Συνέδριο δικαιούται να ελέγξει ανά πάσα στιγμή τη συμβατότητα της χρησιμοποίησης όλων των πιστώσεων που διατέθηκαν για τον προϋπολογισμό του Κοινοβουλίου προς τους ισχύοντες κανόνες.
<P>
Ο εισηγητής μας υπογράμμισε εξάλλου ορισμένες ελλείψεις που θα πρέπει να αντιμετωπίσουμε άμεσα, κυρίως όσον αφορά τη διαχείριση του προσωπικού και την ανάληψη υποχρεώσεων ως προς τις πιστώσεις επενδύσεων.
<P>
Γενικότερα, υποστηρίζω όλα τα συμπεράσματα του εισηγητή μας, περιλαμβανομένης και της ανάγκης αναβολής της απόφασης χορήγησης απαλλαγής στην Οικονομική και Κοινωνική Επιτροπή για το οικονομικό έτος 1997. Είναι πράγματι απαράδεκτο το γεγονός ότι ενώπιον της σοβαρότητας των πορισμάτων της ετήσιας έκθεσης του Ελεγκτικού Συνεδρίου η Οικονομική και Κοινωνική Επιτροπή δεν θεώρησε ενδεδειγμένο να επιληφθεί η ΟΣΚΠΑ αυτού του φακέλου και να αναλάβει να προσδιορίσει κάθε πιθανή μορφή εμπλοκής και διοικητικής ευθύνης, όπως ζητείται εντούτοις επίμονα από το Κοινοβούλιο.

<SPEAKER ID=100 NAME="Lukas">
Δεν υπερψήφισα την απαλλαγή για την εκτέλεση του επιμέρους σχεδίου Ι, επειδή η σημαντική κατά την προσωπική μου άποψη τροπολογία αριθ. 9 δεν έτυχε πλειοψηφίας.
<P>
επί της έκθεσης Kellett-Bowman (A4-0163/99)
<SPEAKER ID=101 NAME="Deprez">
Μπορούμε να συμμεριστούμε την ικανοποίηση που εκφράζει ο εισηγητής μας για την πρόοδο που σημειώθηκε στη θέσπιση νέων δημοσιονομικών και λογιστικών μέσων που θα εξασφαλίσουν μεγαλύτερη διαφάνεια στους κόλπους του Ιδρύματος του Δουβλίνου, καθώς και για τη σύναψη συμφωνίας συνεργασίας μεταξύ του εν λόγω Ιδρύματος και του Ευρωπαϊκού Οργανισμού για την Ασφάλεια και την Υγεία, που εδρεύει στο Μπιλμπάο, με στόχο να αποφευχθούν οι σπατάλες και οι άσκοπες επαναλήψεις και να αναπτυχθούν παράλληλα όλες οι πιθανές συνεργίες.
<P>
Στην προκείμενη περίπτωση φαίνεται ότι η προσοχή που εφιστά τόσο ο εισηγητής μας, όσο και το Ελεγκτικό Συνέδριο, συναντά στους κόλπους του Ιδρύματος μια πραγματική βούληση για ανταπόκριση στις διατυπωθείσες παρατηρήσεις. Μπορούμε επομένως να ελπίζουμε ότι το Ίδρυμα θα προσπαθήσει να ανταποκριθεί τόσο θετικά, όσο φαίνεται να υποστηρίζει ο εισηγητής μας, και στα θέματα που παραμένουν σε εκκρεμότητα ή που εθίγησαν με την ευκαιρία της εξέτασης της διαδικασίας χορήγησης απαλλαγής για το οικονομικό έτος 1997, δηλαδή τις δαπάνες αποστολής και τις συμβάσεις μελετών.
<P>
Όσον αφορά το CEDEFOP (Ευρωπαϊκό Κέντρο για την Ανάπτυξη της Επαγγελματικής Κατάρτισης) ακούμε με ικανοποίηση την εκτίμηση του εισηγητή μας ότι τα προβλήματα που σχετίζονται με τη μεταφορά του Κέντρου από το Βερολίνο στη Θεσσαλονίκη φαίνεται πως κοντεύουν να εξαλειφθούν. Είναι βέβαια προφανές από αυτή την άποψη ότι η έλλειψη εμπειρίας που συνεπάγεται ένα νέο περιβάλλον δεν μπορεί να δικαιολογήσει για πολύ μεγάλο χρονικό διάστημα τη μη τήρηση των προβλεπόμενων διαδικασιών υποβολής προσφορών και επιλογής. Μπορούμε εν πάση περιπτώσει να εκφράσουμε την ικανοποίησή μας για το γεγονός ότι τα συμπεράσματα του εισηγητή μας - αισιόδοξα σε τελευταία ανάλυση - επιτρέπουν τουλάχιστον να ελπίζουμε ότι θα σημειωθεί κατά το επόμενο οικονομικό έτος νέα πρόοδος ως προς τη διαχείριση τόσο του Ιδρύματος του Δουβλίνου, όσο και του CEDEFOP.

<SPEAKER ID=102 NAME="Πρόεδρος">
Η ώρα των ψηφοφοριών έληξε.
<P>
Η συνεδρίαση διακοπείσα στις 13.30, επαναλαμβάνεται στις 15.00

<CHAPTER ID=5>
Κατάσταση στο Κοσσυφοπέδιο
<SPEAKER ID=103 NAME="Πρόεδρος">
Η ημερήσια διάταξη προβλέπει τις δηλώσεις του Συμβουλίου και της Επιτροπής για την κατάσταση στο Κοσσυφοπέδιο.

<SPEAKER ID=104 NAME="Fischer">
Κύριε Πρόεδρε, κυρίες και κύριοι βουλευτές, κατά τη δική μας άποψη η κατάσταση στο Κοσσυφοπέδιο εξακολουθεί να είναι από ανθρωπιστική σκοπιά μια μεγάλη καταστροφή. Σύμφωνα με τις εκτιμήσεις του ΝΑΤΟ ο αριθμός των εκτοπισμένων από το Κοσσυφοπέδιο έχει ανέλθει εν τω μεταξύ στους 850.000. Από ερωτήσεις που έθεσαν οι αντιπρόσωποι του ΟΑΣΕ, των Ηνωμένων Εθνών, αλλά και π.χ. του γερμανικού στρατού, στους εκτοπισμένους οι οποίοι βρίσκονται σε καταυλισμούς προκύπτει μια φρικιαστική εικόνα μαζικών εκτελέσεων, βιασμών, λεηλασιών και συστηματικής καταστροφής κοσσοβοαλβανικών σπιτιών και ιδιοκτησίας. Το περασμένο Σαββατοκύριακο έλαβαν χώρα νέοι, μεγάλης κλίμακας εκτοπισμοί, ιδιαίτερα από το Prizren, όπου απειλείται να εκτοπισθεί με χρήση φρικιαστικής βίας ο πληθυσμός μιας ολόκληρης πόλης.
<P>
Θα αναφερθώ τώρα στην κατάσταση στην Αλβανία και στην Πρώην Γιουγκοσλαβική Δημοκρατία της Μακεδονίας. Είναι προφανές ότι δεν πρόκειται μόνο για τον εγκληματικό πολεμικό στόχο που αφορά την αλλαγή της εθνικής και δημογραφικής σύνθεσης του πληθυσμού του Κοσσυφοπεδίου μέσω βιαιότατων εκτοπισμών. Με αυτή την πολιτική συνδέεται ταυτόχρονα και ένας δεύτερος εγκληματικός στόχος: η αποσταθεροποίηση των γειτονικών χωρών και κατά συνέπεια και η αποσταθεροποίηση ολόκληρης της περιοχής. Σύμφωνα με στοιχεία του Ύπατου Αρμοστή των Ηνωμένων Εθνών 670.000 πρόσφυγες του Κοσσυφοπεδίου βρίσκονται στις γειτονικές χώρες. Από αυτούς περίπου 400.000 βρίσκονται στην Αλβανία, 200.000 στην Πρώην Γιουγκοσλαβική Δημοκρατία της Μακεδονίας και 60.000 στο Μαυροβούνιο. Το Σάββατο πέρασαν περισσότερα από 10.000 άτομα στην Αλβανία και ένας περίπου εξίσου σημαντικός αριθμός προσφύγων στην Πρώην Γιουγκοσλαβική Δημοκρατία της Μακεδονίας. Ειδικά στην τελευταία χώρα η πολιτική κατάσταση είναι ιδιαίτερα ασταθής, καθότι πρόκειται για πολυεθνικό κράτος όπου το ζήτημα της σύνθεσης του πληθυσμού έχει άμεσες πολιτικές συνέπειες.
<P>
Η παροχή ευρωπαϊκής βοήθειας τόσο σε διμερή, όσο και σε κοινοτική βάση, έχει τεράστια σημασία για την αντιμετώπιση της κρίσης που δημιουργείται λόγω των προσφύγων. Σημαντικό ρόλο δεν παίζει μόνο η χορήγηση υλικής υποστήριξης, αλλά και η υποδοχή των προσφύγων στα κράτη μέλη της ΕΕ. Εν τω μεταξύ η κατάσταση στην Αλβανία και στην Πρώην Γιουγκοσλαβική Δημοκρατία της Μακεδονίας είναι τόσο δραματική, που ούτε καν τίθεται το ερώτημα εάν οι άνθρωποι αυτοί θα πρέπει να παραμείνουν στην περιοχή ή εάν θα πρέπει να γίνουν δεκτοί από τρίτες χώρες. Ενόψει της ανθρωπιστικής καταστροφής που προκάλεσε ο Milosevic με την πολιτική του, περιφρονώντας την ανθρώπινη ύπαρξη, είναι απαραίτητες και οι δύο μορφές βοήθειας. Ως εκ τούτου, απευθύνω έκκληση σε σας, ως Ευρωπαϊκό Κοινοβούλιο, ως κοινοβουλευτικούς αντιπρόσωπους, να ζητήσετε από την πατρίδα σας να γίνει δεκτός ένας μεγαλύτερος αριθμός προσφύγων ή γενικότερα να γίνουν και εκεί δεκτοί οι πρόσφυγες. Προπάντων η Πρώην Γιουγκοσλαβική Δημοκρατία της Μακεδονίας χρειάζεται επειγόντως βοήθεια ως προς αυτό. Είναι και δικό μας πολιτικό συμφέρον να παραμείνει η Πρώην Γιουγκοσλαβική Δημοκρατία της Μακεδονίας σταθερή. Δεν πρέπει να επιτρέψουμε να πετύχει πραγματικά η στρατηγική αποσταθεροποίησης των γειτονικών χωρών που ακολουθεί ο Milosevic.
<P>
Όσον αφορά τους περαιτέρω πολιτικούς χειρισμούς, θα εξακολουθήσουμε να ασκούμε έντονη πίεση στο Βελιγράδι, μια πίεση που στόχο της έχει την επιβολή των πέντε σημείων τα οποία ως πρώτη διεθνής οργάνωση είχε αποφασίσει η Ευρωπαϊκή Ένωση και κατόπιν τα υιοθέτησε το ΝΑΤΟ. Πρόκειται για τα σημεία που χρησιμοποίησε ως βάση για την τοποθέτησή του ο Γενικός Γραμματέας των Ηνωμένων Εθνών, και συγκεκριμένα για την επιστροφή όλων των εκτοπισμένων, την επιστροφή όλων των προσφύγων, την άνευ όρων επιστροφή σε ένα ασφαλές περιβάλλον στο Κοσσυφοπέδιο, το οποίο θα εγγυηθεί μια διεθνής ειρηνευτική δύναμη βάσει του ψηφίσματος των Ηνωμένων Εθνών ως προς το Κεφάλαιο VII με νατοϊκό πυρήνα, δηλαδή με σημαντική συμμετοχή του ΝΑΤΟ, αλλά και τη συμμετοχή της Ρωσίας, της Ουκρανίας και άλλων ουδέτερων χωρών. Ταυτόχρονα θα πρέπει να αποσυρθούν οι στρατιωτικές δυνάμεις καθώς και οι παραστρατιωτικές και ειδικές αστυνομικές δυνάμεις της Ομοσπονδιακής Δημοκρατίας της Γιουγκοσλαβίας και του ομόσπονδου κράτους της Σερβίας. Αυτός είναι βασικά ο σκοπός για τον οποίο αγωνίζεται επί του παρόντος το ΝΑΤΟ, η δυτική συμμαχία. Εάν δεν επιστρέψουν οι πρόσφυγες σημαίνει ότι ο Milosevic έχει επιβάλει τον δικό του σκοπό. Όμως οι εκτοπισμένοι δεν θα επιστρέψουν όσο η περιοχή βρίσκεται υπό την κυριαρχία των φονιάδων, και αυτό είναι απόλυτα βέβαιο. Συνεπώς, το ζητούμενο είναι η εγκατάσταση μιας διεθνούς ειρηνευτικής στρατιωτικής δύναμης που θα φροντίσει για την ασφάλεια όταν επιστρέψουν οι εκτοπισμένοι.
<P>
Πέραν τούτου είναι εμφανές ότι όλες οι γειτονικές χώρες που πλήττονται άμεσα ή έμμεσα από τον πόλεμο έχουν τεράστιο συμφέρον να δημιουργηθεί στην περιοχή των νοτίων Βαλκανίων κλίμα διαρκούς σταθερότητας. Κατά συνέπεια πρέπει να ενεργήσουμε διαφορετικά από ό, τι στο Ντέιτον και μόλις σιγήσουν τα όπλα θα πρέπει να προετοιμάσουμε κατεπειγόντως μια αντίστοιχη διάσκεψη για την εξεύρεση λύσεων, προκειμένου να επιτευχθεί η σύναψη συμφώνου σταθερότητας στα νότια Βαλκάνια. Μέσω αυτού του συμφώνου σταθερότητας θα πρέπει εμείς - και εδώ εννοώ τη δυτική διεθνή κοινότητα, την Ευρωπαϊκή Ένωση - να οδηγήσουμε αυτή την περιοχή της Ευρώπης στην Ευρώπη της ολοκλήρωσης. Δεν πρέπει να ξεχνάμε ότι πρόκειται για ένα τμήμα της Ευρώπης που συνεπάγεται τεράστια προβλήματα ως προς την ασφάλεια του μέλλοντος της Ευρώπης, εάν δεν προχωρήσουμε με θάρρος προς την κατεύθυνση αυτή.
<P>
Ο πόλεμος στο Κοσσυφοπέδιο μάς κατέστησε σαφές το εξής, και επιτρέψτε μου στο σημείο αυτό να παραπέμψω στην αποχαιρετιστήρια ομιλία του Franηois Mitterand εδώ, ενώπιον του Σώματος, ο οποίος είχε πει: εθνικισμός ίσον πόλεμος, αυτή είναι η ευρωπαϊκή μας εμπειρία. Η ιδέα της Ευρώπης της ολοκλήρωσης θεμελιώθηκε ενάντια σε αυτήν την Ευρώπη του εθνικισμού με τις αποτρόπαιες εμπειρίες που συνεπάγεται. Δεν μπορώ παρά να δώσω μεγάλη έμφαση σε αυτό, και επομένως πρέπει να καταβάλουμε μακροπρόθεσμες προσπάθειες και να οδηγήσουμε την περιοχή των νοτίων Βαλκανίων στην Ευρώπη της ολοκλήρωσης.
<P>
Όλα τα γειτονικά κράτη, όλα τα όμορα κράτη με εξαίρεση τον Milosevic θέλουν τρία πράγματα. Θέλουν δημοκρατία στο εσωτερικό, την οποία θέλουν να εξασφαλίσουν μέσω της εξωτερικής τους ασφάλειας στο πλαίσιο του ΝΑΤΟ και μέσω της οικονομικής τους ανάπτυξης στο πλαίσιο της Ευρωπαϊκής Ένωσης. Πρέπει να ανταποκριθούμε στην επιθυμία τους αυτή, υιοθετώντας τρία σημεία στο σύμφωνο σταθερότητας. Το σημαντικότερο θα είναι να κατοχυρωθεί το απαραβίαστο των συνόρων. Επιτρέψτε μου να κάνω εδώ μια εισαγωγική παρατήρηση. Αντί να αποφασίζουμε αφηρημένα στο τραπέζι των διαπραγματεύσεων πώς θα είναι τα σύνορα αυτά και ποιος μπορεί να συνυπάρξει με ποιον, μεγαλύτερη σημασία θα έχει να εφαρμόσουμε κανόνες - κανόνες υπό την κυριαρχία του δικαίου - και να απεμπολήσουμε την κυριαρχία που χαρακτηρίζεται από σφαγές και όπλα. Οι εν λόγω κανόνες θα πρέπει να τύχουν διεθνούς εγγύησης. Και εδώ ανήκει η διασφάλιση ότι τα σύνορα δεν θα μπορούν να παραβιάζονται δια της βίας, ότι θα υπάρξει ασφάλεια και αυτονομία των μειονοτήτων όχι μόνο στα χαρτιά, αλλά και στην πραγματικότητα, καθώς και η ασφάλεια όλων των κρατών της περιοχής, δηλαδή διεθνής εγγύηση για την ισότιμη ασφάλεια όλων. Αυτό είναι το ένα σημείο: σταθερότητα και ασφάλεια στην περιοχή.
<P>
Το δεύτερο σημείο αφορά την οικονομική ανάπτυξη. Το πρώτο σημείο θα πρέπει να το εγγυηθεί το ΝΑΤΟ και το δεύτερο η Ευρωπαϊκή Ένωση. Το τρίτο σημείο αφορά τη δημοκρατία, μια εξέλιξη σύμφωνα με το πρότυπο της κοινωνίας των πολιτών, καθώς και τη συγκρότηση δημοκρατικών θεσμών. Το τρίτο σημείο θα εμπίπτει στην αρμοδιότητα του ΟΑΣΕ και των Ηνωμένων Εθνών. Συνολικά θέλουμε λοιπόν, μόλις σιγήσουν τα όπλα, να καταλήξουμε σε μια διαρκή λύση, κάτι που σημαίνει ότι δεν διεξάγουμε πόλεμο εναντίον της Σερβίας ούτε εναντίον των νομίμων συμφερόντων του σερβικού λαού. Αντίθετα, αυτό που θέλουμε είναι να επιστρέψει η Σερβία στην Ευρώπη με βάση την δημοκρατία και τα νόμιμα δικαιώματα του σερβικού λαού και να εξελιχθεί η Σερβία, έτσι ώστε να μπορέσει να αναπτυχθεί και να εισχωρήσει στην Ευρώπη της ολοκλήρωσης. Θεωρούμε ότι αυτό αποτελεί μακροπρόθεσμα τη λύση, ότι αποτελεί μια αυτονόητη βάση. Κατά την άποψή μας και η Σερβία ανήκει σε αυτό το σύνολο.
<P>
Επιτρέψτε μου να μιλήσω ως κάποιος που θεωρούσε τον εαυτό του φίλο της Σερβίας και είχε επικρίνει τη γερμανική εσωτερική πολιτική, ειδικά τα έτη 1991-1992, η οποία οδήγησε στη διάλυση της Γιουγκοσλαβίας και στην οποία διαδραμάτισε σημαντικό ρόλο και ο κύριος Milosevic. Κατά τη γνώμη μου η μεγάλη δυστυχία από την άποψη της σερβικής ιστορίας και των σερβικών συμφερόντων είναι ότι ο Milosevic θα καταστρέψει τη Σερβία. Θα παραμείνει στην ιστορία του λαού του ως καταστροφέας της Σερβίας και θα οδηγήσει στις ίδιες εμπειρίες που είχαν και άλλοι οι οποίοι χρησιμοποίησαν τον επιθετικό προσδιορισμό «μεγάλο» μπροστά από το όνομα του έθνους τους. Μόλις συνδέσει κανείς εθνικιστικές τάσεις με τον επιθετικό προσδιορισμό «μεγάλο» οι τάσεις αυτές γίνονται αιματηρές και επιθετικές και την ίδια στιγμή οδηγούν κατά κανόνα στην αυτοκαταστροφή ενός λαού, εάν του επιτρέψει κανείς να κάνει ανεξέλεγκτα αυτό που θέλει. Από τη σκοπιά των νομίμων συμφερόντων της Σερβίας θα εμφανιστεί ως ο καταστροφέας τους. Δεν θα δημιουργήσει τη «Μεγάλη Σερβία», αλλά μια ακρωτηριασμένη Σερβία, αν του το επιτρέψουμε. Και αυτός είναι ένας πρόσθετος λόγος που οφείλουμε να του αντισταθούμε.
<P>
Τα πέντε σημεία που διατυπώνουν η Ευρωπαϊκή Ένωση, το ΝΑΤΟ και ο Γενικός Γραμματέας των Ηνωμένων Εθνών δεν συνιστούν πέντε σημεία με στόχο τον καθολικό πόλεμο εναντίον της Σερβίας, αλλά πέντε σημεία που θα επιτρέψουν την εδραίωση της ασφάλειας και της σταθερότητας για όλους στο Κοσσυφοπέδιο και ταυτόχρονα θα διασφαλίσουν την ασφάλεια και τη σταθερότητα σε όλη την περιοχή και θα επιτρέψουν την ανάπτυξή τους. Είναι πέντε σημεία που θα πρέπει να εξασφαλιστούν ως βάση και όχι πέντε σημεία που θέτουν σε κίνδυνο τα νόμιμα συμφέροντα της Σερβίας.
<P>
Μετά από τη σύνοδο κορυφής στο πλαίσιο του ΝΑΤΟ η διαδικασία εξεύρεσης πολιτικής λύσης απέκτησε νέα δυναμική. Αποδείχθηκε απόλυτα λανθασμένη η ιδέα ότι το ΝΑΤΟ θα μπορούσε να αποτελέσει εναλλακτική λύση στα Ηνωμένα Έθνη - ακόμη κι αν επρόκειτο για μια περιορισμένη περιοχή που ξεπερνά τα όρια της Ευρώπης. Πάντα υποστήριζα την άποψη αυτή. Αντίθετα, αποδείχθηκε ότι το ΝΑΤΟ ως οργανισμός περιφερειακής ασφάλειας είναι εξαιρετικά κατάλληλο να αποτρέψει πολέμους στην Ευρώπη.
<P>
Αυτό πρέπει να είναι και στο μέλλον ο κύριος σκοπός του. Θα πρέπει ωστόσο να συνοδεύεται από την ενδυνάμωση του ευρωπαϊκού πυλώνα - θέμα για το οποίο θα συζητήσουμε αργότερα. Ο πόλεμος στο Κοσσυφοπέδιο μάς δίνει να καταλάβουμε το εξής, και εδώ θέλω να επιστρέψω και πάλι στον Franηois Mitterand, όπως θα μπορούσα να παραπέμψω και στον Helmut Kohl, που είπε: η Ευρώπη είναι ζήτημα πολέμου και ειρήνης και όχι μόνο ζήτημα της οικονομίας, της οργάνωσης των αγορών και των τιμών παρέμβασης, όσο σημαντικά κι αν είναι αυτά τα στοιχεία.
<P>
Είναι σε τελευταία ανάλυση ζήτημα πολέμου και ειρήνης, και μία από τις συνέπειες που θα πρέπει όλοι μας να αντιμετωπίσουμε είναι η ενδυνάμωση της ιδίας ευθύνης της Ευρώπης.
<P>
Χειροκροτήματα
<P>
Ταυτόχρονα όμως αποδεικνύεται πόσο μεγάλη σημασία έχει να κατανοήσει η Ευρώπη αφενός και οι εταίροι μας αφετέρου ότι εδώ θα πρέπει να συγκλίνουμε περισσότερο. Βέβαια είναι επίσης αναγκαίο η Ευρώπη να ενεργεί από κοινού, και ήταν ήδη αρκετά δύσκολο να επικρατήσει στο πλαίσιο της Ευρωπαϊκής Ένωσης η άποψη της ανάγκης επιβολής κυρώσεων, γεγονός που θέλω να υπογραμμίσω για άλλη μια φορά. Χαίρομαι που επιτέλους πετύχαμε όχι μόνο να εντείνουμε τις κυρώσεις της ΕΕ έναντι της Γιουγκοσλαβίας, αλλά και να επιβάλουμε την επικύρωση του πετρελαϊκού εμπάργκο.
<P>
Όπως ήδη ανέφερα, η διαδικασία εξεύρεσης πολιτικής λύσης απέκτησε νέα δυναμική μετά την Ουάσινγκτον και λόγω της σταθερότητας που επέδειξε η δυτική συμμαχία. Η Ρωσία συμμετέχει πλέον δυναμικότερα, γεγονός που φυσικά χαιρετίζουμε με μεγάλη ικανοποίηση. Ο Γενικός Γραμματέας των Ηνωμένων Εθνών προσκλήθηκε να συμμετάσχει στην έκτακτη σύνοδο κορυφής των αρχηγών κρατών και κυβερνήσεων, όπου και συμμετείχε ενεργά, γεγονός που επίσης χαιρετίζουμε θερμά. Χαίρομαι που είμαι σε θέση να σας ανακοινώσω το νέο ότι κατά τη χθεσινή συνάντηση των πολιτικών διευθυντών της Ομάδας των 8 στη Βόννη υπήρξε συναίνεση σε μια κοινή βάση και την επόμενη Πέμπτη θα πραγματοποιηθεί στη Βόννη υπουργική διάσκεψη της Ομάδας των 8 με θέμα το Κοσσυφοπέδιο.
<P>
Σε αυτό βλέπω ένα σημαντικό βήμα προς την κατεύθυνση της έκδοσης ψηφίσματος βάσει του Κεφαλαίου 7 στο Συμβούλιο Ασφαλείας. Θέλω να εκμεταλλευτώ την παρούσα ευκαιρία για να απευθύνω έκκληση στα μόνιμα μέλη του Συμβουλίου Ασφαλείας να αναλάβουν ενεργό ρόλο στην έκδοση ενός τέτοιου ψηφίσματος. Η δέσμευση της Ρωσίας σημαίνει προπάντων ότι η ίδια η Ρωσία προχωρά στην άρση του αυτοαποκλεισμού της στο Συμβούλιο Ασφαλείας, έτσι ώστε να μπορέσουμε να επιτύχουμε ένα ψήφισμα σε σχέση με το Κεφάλαιο 7 σε μία σαφή βάση από την άποψη του διεθνούς δικαίου με μια απόφαση του Συμβουλίου ασφαλείας ως κατέχοντος το μονοπώλιο της εξουσίας στο διεθνές πολιτικό στερέωμα. Πιστεύω ότι από μια τέτοια βάση θα προκύψουν σημαντικές κινήσεις, και ειδικά στο Βελιγράδι.
<P>
Πολλά ζητήματα εξακολουθούν να παραμένουν ανοικτά. Κρίσιμο παραμένει το σημείο της διεθνούς ειρηνευτικής δύναμης. Θέλω να τονίσω για άλλη μια φορά ότι κάθε λύση ανακωχής που δεν θα ρυθμίζει το ζήτημα αυτό πέραν κάθε αμφιβολίας δεν θα μπορέσει να επιφέρει κατά την άποψή μου πραγματική εκεχειρία, καθότι η επιστροφή των προσφύγων θα πρέπει να συνδέεται με την ύπαρξη δυνατών ειρηνευτικών στρατιωτικών δυνάμεων με υψηλή συμμετοχή του ΝΑΤΟ, αλλά και με συμμετοχή ουδέτερων κρατών, της Ρωσίας και άλλων. Χωρίς αυτή την εγγύηση για την ασφάλειά τους δεν θα επιστρέψουν ούτε οι πρόσφυγες ούτε οι εκτοπισμένοι, και το αποτέλεσμα θα είναι να έχει επιβληθεί ο Milosevic και εμείς να ζούμε σε μια Ευρώπη που δεν θα είναι πλέον η δική μας Ευρώπη, η Ευρώπη την οποία πραγματικά εκπροσωπεί το παρόν Κοινοβούλιο, ως Κοινοβούλιο της Ευρώπης της ολοκλήρωσης.
<P>
Συνεπώς, αυτό είναι και το κρίσιμο σημείο που δεν επέτρεψε την επιτυχία του Ραμπουγιέ, και θέλω να το τονίσω. Αποτελεί επίσης το κρίσιμο σημείο για τις μελλοντικές διαπραγματεύσεις. Κατόπιν αυτού όλα θα προχωρήσουν προς την κατεύθυνση της σύναψης συμφώνου σταθερότητας και όλα τα υπόλοιπα τα έχω ήδη αναφέρει. Εδώ το ζητούμενο είναι λοιπόν να δοθεί εντολή σε ισχυρά ειρηνευτικά στρατεύματα των Ηνωμένων Εθνών με υψηλή συμμετοχή του ΝΑΤΟ, κάτι που είναι αναπόφευκτο. Ελπίζω ότι ήδη στη διάρκεια αυτού του μήνα, στη διάρκεια του Μαΐου, θα μπορέσουμε να επιτύχουμε ουσιαστική πρόοδο. Πιστεύω ότι η συνάντηση της Ομάδας των 8 την επόμενη Πέμπτη θα μπορέσει να επιτύχει ένα αποφασιστικό βήμα προόδου.
<P>
Χειροκροτήματα

<SPEAKER ID=105 NAME="Van den Broek">
Κύριε Πρόεδρε, η απέλαση και η εθνοκάθαρση σημαίνει ότι η φυγή συνεχίζεται. Το έγκλημα αυτό κατά της ανθρωπότητας απαιτεί αποφασιστική και ενιαία απάντηση, κάτι που οφείλουμε όχι μόνο στα θύματα, αλλά και στους εαυτούς μας, εάν θέλουμε να υποστηρίξουμε μια Ευρώπη με πλήρη σεβασμό των θεμελιωδών αξιών.
<P>
Εκφράζουμε επίσης τη λύπη μας για τα πλήγματα που υπέστησαν κατά λάθος μη στρατιωτικοί στόχοι λόγω των αεροπορικών βομβαρδισμών, αλλά αισθανόμαστε την ηθική υποχρέωση να συνεχίσουμε να υποστηρίζουμε τον στόχο της αποτροπής του χειρότερου δεινού, της ρατσιστικής δηλαδή πολιτικής του Milosevic και του περιβάλλοντός του. Ευχαριστούμε την ΕΕ, την Προεδρία της, τις Ηνωμένες Πολιτείες και τη Ρωσία για τις πολλαπλές διπλωματικές τους προσπάθειες. Ελπίζουμε ότι η Ρωσία θα συμφωνήσει ως προς την ανάγκη ύπαρξης μιας αξιόπιστης διεθνούς ειρηνευτικής δύναμης στο Κοσσυφοπέδιο στο πλαίσιο μιας πολιτικής διευθέτησης της κρίσης. Προσυπογράφω πλήρως όσα είπε ο Υπουργός Fischer σχετικά με τη μεγάλη σημασία μιας σχετικής συμφωνίας και της ταυτόχρονης αξιοποίησης των διδαγμάτων που συναγάγαμε από την αποστολή στη Βοσνία και το Κοσσυφοπέδιο.
<P>
Εάν μπορούσε να επιτευχθεί αυτή η συμφωνία με τη Ρωσία, θα αυξανόταν σημαντικά η άσκηση πίεσης στον Milosevic, ενδεχομένως μέσω ενός ψηφίσματος του Συμβουλίου Ασφαλείας των Ηνωμένων Εθνών.
<P>
Εν τω μεταξύ η Επιτροπή συνεχίζει να δραστηριοποιείται ως προς την παροχή βοήθειας με στόχο τον περιορισμό των επιπτώσεων της τραγωδίας με διάφορους τρόπους, και κατ' αρχάς φυσικά μέσω αποστολής ανθρωπιστικής βοήθειας για τους πρόσφυγες και τους διεθνείς οργανισμούς που τους περιθάλπουν. Στο τέλος της παρούσας συζήτησης η κ. Bonino θα διατυπώσει τα απαραίτητα σχόλια. Επιπλέον, η δράση της Επιτροπής συνίσταται σε παροχή βοήθειας προς τις κυβερνήσεις των χωρών της περιοχής που πλήττεται περισσότερο από τη μαζική συρροή προσφύγων καθώς και στον σχεδιασμό, από κοινού με την Παγκόσμια Τράπεζα, της επίσπευσης της βοήθειας προς τις γειτονικές χώρες που επιβαρύνονται πολύ οικονομικά εξαιτίας της κρίσης. Ένα άλλο μέτρο είναι η προετοιμασία για την αποκατάσταση και την ανοικοδόμηση μετά από την εξεύρεση πολιτικής και διπλωματικής λύσης, στην οποία περιλαμβάνεται επίσης η συμμετοχή της ΕΕ σε μια προσωρινή διοίκηση του Κοσσυφοπεδίου εν αναμονή του οριστικού καθορισμού του καθεστώτος της περιοχής. Τελευταίο, αλλά εξίσου σημαντικό, μέτρο είναι η προσπάθεια προετοιμασίας για τη βελτίωση των πολιτικών και οικονομικών σχέσεων της ΕΕ με όλες τις χώρες της δυτικής Βαλκανικής μέσω συμφωνιών σταθεροποίησης και σύνδεσης, ως σημαντικό στοιχείο και πυλώνα για το σύμφωνο σταθερότητας στο οποίο αναφέρθηκε η Προεδρία, με στόχο την ασφάλεια, τη δημοκρατία και την οικονομική ανάπτυξη και ταυτόχρονα με την περαιτέρω προοπτική της συμμετοχής στις ευρωπαϊκές και ευρωατλαντικές δομές.
<P>
Όλα τα παραπάνω συνεπάγονται μια εκτεταμένη, συνολική και δαπανηρή προσπάθεια επιπλέον της στρατιωτικής που επιβαρύνει τα κράτη μέλη μας, προκειμένου να παρασχεθούν τα δισεκατομμύρια ευρώ που θα χρειαστούν για τη χρηματοδότηση όλων αυτών των προσπαθειών από τη διεθνή κοινότητα. Το τίμημα για μια διαρκή και δίκαιη ειρήνη και σταθερότητα στα Βαλκάνια θα είναι μεγάλο, αλλά αποτελεί ταυτόχρονα επιτακτική ανάγκη από την άποψη τόσο της χρηματοδότησης, όσο και των ανθρώπινων πόρων. Αυτός είναι ο λόγος που δράττομαι αυτής της ευκαιρίας για να ζητήσω εκ μέρους της Επιτροπής από το Κοινοβούλιο και το Συμβούλιο να παράσχουν εν ευθέτω χρόνω στην Επιτροπή τα μέσα και τα κονδύλια που είναι απαραίτητα για να ανταποκριθούμε στον βαθμό που μας αναλογεί στην τρομερή αυτή πρόκληση που θα πρέπει να αντιμετωπίσουμε από κοινού. Προσβλέπουμε στις συζητήσεις στο Συμβούλιο Γενικών Υποθέσεων, που έχει προγραμματιστεί για το τέλος αυτού του μήνα, για να συμπληρώσουμε ορισμένα στοιχεία των μεγάλων αυτών έργων με στόχο την ουσιαστική συμβολή στην επίτευξη μονιμότερης σταθερότητας στη δυτική Βαλκανική κατά τον επόμενο αιώνα.

<SPEAKER ID=106 LANGUAGE="EN" NAME="Morris">
Κύριε Πρόεδρε, θα ήθελα να παρέμβω επί της διαδικασίας. Έχω απευθύνει κατ' επανάληψη επιστολές στους σημαίνοντες, δηλαδή στον Πρόεδρο του Ευρωπαϊκού Κοινοβουλίου, στον Πρόεδρο της Επιτροπής, στο ΝΑΤΟ και στον κύριο Clinton. Απηύθυνα επιστολή και στον κύριο Blair θέτοντας ένα σαφέστατο ερώτημα. Κανένας από αυτούς δεν με ενημέρωσε καν εάν έλαβε την επιστολή. Το ερώτημά μου είναι κατά πόσον χρησιμοποιούνται στο Κοσσυφοπέδιο όπλα μη επανεμπλουτισμένου ουρανίου και κατά πόσον, ως αποτέλεσμα των όπλων που χρησιμοποιούμε, εξαπλώνεται οξείδιο του ουρανίου στην περιοχή.

<SPEAKER ID=107 NAME="Πρόεδρος">
Κύριε Morris, λυπάμαι, αλλά δεν πρόκειται για παρέμβαση επί της διαδικασίας. Έχετε την ευκαιρία να συμμετέχετε μέσω της πολιτικής σας ομάδας ακολουθώντας τη συνηθισμένη διαδικασία.

<SPEAKER ID=108 LANGUAGE="DE" NAME="Swoboda">
Κύριε Πρόεδρε, κύριε Πρόεδρε του Συμβουλίου, κύριε Επίτροπε, πρέπει ασφαλώς να δοθεί μια απάντηση στο ερώτημα του κυρίου Morris. Όμως κατ' αρχάς επιτρέψτε μου, κύριε Πρόεδρε του Συμβουλίου και εσείς κύριε Επίτροπε, να σας εκφράσω εξ ονόματος της Ομάδας μου την πλήρη υποστήριξή της για τη γραμμή που παρουσιάσατε. Όσον αφορά τα Ηνωμένα Έθνη, εγώ και η Ομάδα μου είμαστε απόλυτα πεπεισμένοι ότι πρέπει να αναλάβουν και πάλι τον ρόλο τους στη διαδικασία αυτή. Είμαι πολύ ευτυχής για τις δηλώσεις που κάνατε, κύριε Πρόεδρε του Συμβουλίου, ως προς τη βάση της σχέσης μεταξύ ΝΑΤΟ και ΟΗΕ.
<P>
Μερικοί θεωρούν, και ίσως βασίζονται γι' αυτό και στη διατύπωση της διακήρυξης του ΝΑΤΟ στην Ουάσιγκτον, ότι μπορεί να καταστεί το ΝΑΤΟ ο νέος αστυνόμος που θα επιβάλει την τάξη παγκοσμίως ή σε μια συγκεκριμένη περιοχή. Πιστεύουμε όμως ότι τον ρόλο του αστυνόμου με παγκόσμια δικαιοδοσία μόνο τα Ηνωμένα Έθνη μπορούν να τον αναλάβουν, και συνεπώς πρέπει να κάνουμε το παν, ώστε τα Ηνωμένα Έθνη να μεταρρυθμιστούν - δεδομένου ότι η μεταρρύθμιση είναι αναγκαία - κατά τρόπο όμως που να τους επιτρέπει να διαδραματίζουν τον ρόλο αυτό πραγματικά καλά.
<P>
Δεύτερον, όπως ανέφερα ήδη, πρέπει τα Ηνωμένα Έθνη να συμμετάσχουν με αποφασιστικό τρόπο στην ειρηνευτική διαδικασία που πρόκειται να ακολουθήσει. Και εδώ θα σας υποστηρίξουμε, κύριε Πρόεδρε του Συμβουλίου. Πρέπει και μπορούν να παίξουν τον ρόλο τους, μόνο εάν έχουν τη δυνατότητα να δράσουν αποτελεσματικά. Κατά συνέπεια, πρέπει φυσικά να απορριφθεί η «πρόταση» του Milosevic να επιτρέψει την εγκατάσταση άοπλων δυνάμεων των Ηνωμένων Εθνών. Έχουμε ήδη την εμπειρία των οπλισμένων στρατευμάτων στη Βοσνία, όπου ο Milosevic ή κάποια σερβικά στρατεύματα κατόρθωσαν να γελοιοποιήσουν τα Ηνωμένα Έθνη, που ήταν αναγκασμένα να παραμένουν απλοί θεατές στις σφαγές που λάμβαναν χώρα. Είναι απαραίτητο η συμμετοχή των Ηνωμένων Εθνών να είναι αποτελεσματική.
<P>
Δεύτερον, ακούστηκε από κάποιους και σε αυτή την αίθουσα ότι θα μπορούσαμε να διατηρήσουμε και να επιβάλουμε την ειρήνη χωρίς τη βοήθεια της Ρωσίας, ίσως μάλιστα και ταπεινώνοντας τη Ρωσία. Κάτι τέτοιο είναι αδύνατον και δεν έχει και νόημα. Ως εκ τούτου, συμφωνώ απόλυτα με την άποψη που εκφράσατε, κύριε Πρόεδρε του Συμβουλίου και εσείς κύριε Επίτροπε. Πρέπει να εξασφαλίσουμε και πάλι τη συμμετοχή της Ρωσίας και να κατορθώσουμε να την ωθήσουμε να συνεργασθεί μαζί μας. Είναι απόλυτα αναγκαίο όχι μόνο όσον αφορά τα Βαλκάνια, αλλά γενικότερα για την ειρηνευτική διαδικασία σε ολόκληρη την Ευρώπη.
<P>
Τρίτον, όσον αφορά τους πρόσφυγες ο χειμώνας θα ξανάρθει γρηγορότερα από ό, τι περιμένουμε. Αν συνεχιστούν οι εκτοπισμοί, θα υπάρξει τεράστιο πρόβλημα. Δεν ξέρω κατά πόσον έχουν όλοι προετοιμαστεί ανάλογα και κατά πόσο λειτουργεί ικανοποιητικά ο συντονισμός μεταξύ των μεμονωμένων θεσμικών οργάνων. Εάν δεν θέλουμε να συμβεί μια ακόμα καταστροφή τον επόμενο χειμώνα με την εγκατάσταση των προσφύγων, τότε θα πρέπει να κάνουμε όλα όσα αναφέρατε και να προβούμε σε ακόμα καλύτερο συντονισμό. Χαίρομαι πολύ που η Γερμανία αύξησε το ποσοστό των προσφύγων που θα υποδεχθεί. Ίσως να χρειαστεί να αυξήσουν όλες οι χώρες το ποσοστό των προσφύγων που είναι διατεθειμένες να υποδεχθούν, μολονότι θα πρέπει να παραμείνουμε στην αρχή της όσο το δυνατόν μεγαλύτερης επιτόπου βοήθειας στους πρόσφυγες. Ωστόσο, στο βάρος που πρέπει να αντέξουν προπάντων η Πρώην Γιουγκοσλαβική Δημοκρατία της Μακεδονίας και εν μέρει η Αλβανία πρέπει να υπάρχει κάποια ανεκτή αναλογία.
<P>
Το τελευταίο σημείο που θέλω να θίξω αφορά την περιφερειακή προσέγγιση. Πιστεύω ότι δεν επαρκεί πλέον η περιφερειακή προσέγγιση που είχαμε μέχρι σήμερα. Πρέπει να αναπτύξουμε μια νέα προσέγγιση. Οι εξελίξεις στη Κροατία σχετίζονται με τις εξελίξεις στη Βοσνία, της δε Βοσνίας με της Γιουγκοσλαβίας, της Γιουγκοσλαβίας με της Αλβανίας, της Αλβανίας με την Πρώην Γιουγκοσλαβική Δημοκρατία της Μακεδονίας κ.λπ.. Όλα τα κράτη - αυτή είναι τουλάχιστον η δική μου πεποίθηση - πρέπει να δεσμευθούν σε ένα είδος βαλκανικής ομοσπονδίας, που θα μπορέσει όμως να έχει αποτελέσματα, μόνο εάν υπάρξει από την πλευρά της Ευρωπαϊκής Ένωσης ουσιαστική συνεισφορά, τόσο πολιτική, όσο και οικονομική. Η εν λόγω συνεισφορά εξάλλου μπορεί να έχει αποτελέσματα, μόνο εάν συνταχθεί με τις χώρες αυτές και η Σλοβενία, η οποία έχει ήδη ζητήσει προτιμησιακό καθεστώς στις οικονομικές της σχέσεις με τις εν λόγω χώρες. Θα πρέπει να κληθούν επίσης ιδιαίτερα η Βουλγαρία και η Ελλάδα να βοηθήσουν στην υλοποίηση αυτής της περιφερειακής προσέγγισης. Τάσσομαι μεν υπέρ της περιφερειακής προσέγγισης, αλλά η μορφή που είχε μέχρι σήμερα ήταν πολύ αδύναμη. Ήταν λιγοστές οι θετικές προτάσεις που είχαν γίνει στις συγκεκριμένες χώρες να συνεργαστούν στην προσέγγιση αυτή. Τούτο πρέπει να αλλάξει και σύμφωνα με το πνεύμα που μας υπέδειξε ο κύριος Επίτροπος. Το παρόν Κοινοβούλιο οφείλει να παρέχει σαφώς την υποστήριξή του.
<P>
Κύριε Πρόεδρε του Συμβουλίου, παραπέμψατε στη ρήση του Mitterrand «εθνικισμός ίσον πόλεμος». Η δική μας απάντηση πρέπει να είναι «Ευρώπη ίσον ειρήνη!»

<SPEAKER ID=109 NAME="Τρακατέλλης">
Κύριε Πρόεδρε, πήρα ένα γράμμα από τις υπηρεσίες του Προέδρου του Κοινοβουλίου που μου έλεγε ότι η ερώτησή μου προς το Συμβούλιο, που ήταν να συζητηθεί αύριο, δεν θα συζητηθεί διότι σήμερα θα γινόταν η συζήτηση για το Κοσσυφοπέδιο και θα εσυζητείτο και η ερώτηση αυτή που αφορά το περιβάλλον στο Κοσσυφοπέδιο, το οποίο πραγματικά έχει καταστραφεί. Δεν είδα στα θέματα τα οποία ανέφερε ο αξιότιμος κύριος Υπουργός τίποτα σε σχέση με αυτήν την ερώτηση. «Αρα θα συζητηθούν οι ερωτήσεις...
<P>
Ο ομιλητής διακόπτεται από τον Πρόεδρο

<SPEAKER ID=110 NAME="Πρόεδρος">
Κύριε Τρακατέλλη, δεν πρόκειται για διαδικαστικό θέμα. Προβλέπεται σαφώς οργανωμένη διαδικασία για τη συμμετοχή σε τέτοιου είδους συζητήσεις. Απευθύνεστε στην Ομάδα σας, όπως και όλοι οι υπόλοιποι βουλευτές, και ζητάτε χρόνο ομιλίας, εάν επιθυμείτε να συμμετέχετε.

<SPEAKER ID=111 LANGUAGE="DE" NAME="Pack">
Κύριε Πρόεδρε, κύριε Πρόεδρε του Συμβουλίου, αγαπητοί συνάδελφοι, δεν μπορούμε σε κάθε συζήτηση για το Κοσσυφοπέδιο να αναφερόμαστε με λεπτομέρειες σε όλα τα θέματα που μας αγγίζουν. Το Σώμα ασχολείται συνεχώς με το Κοσσυφοπέδιο από το 1989. Σε αντίθεση με όλες τις εθνικές κυβερνήσεις, το Κοινοβούλιο είχε από την αρχή εκτιμήσει σωστά την εκρηκτικότητα της σύγκρουσης στο Κοσσυφοπέδιο. Σήμερα είμαστε αναγκασμένοι να επιλύσουμε το πρόβλημα με πόλεμο. Αυτό που με κάνει να θυμώνω με όλη την ιστορία είναι το γεγονός ότι μιλάμε μόλις τώρα για οικονομικές κυρώσεις και πρόκειται μάλιστα ενδεχομένως να τις υλοποιήσουμε. Δεν είναι λοιπόν δυνατόν να συμφωνούν δεκαπέντε κράτη για στρατιωτική επέμβαση προτού καν συμφωνήσουν για κυρώσεις που θα μπορούσαν να πλήξουν την οικονομία της χώρας. Το βρίσκω πράγματι πολύ λυπηρό.
<P>
Είναι φυσικά πολύ δύσκολο να κατανοήσουν οι λαοί μας ότι, παρά τη χρήση όλων αυτών των στρατιωτικών μέσων, δεν στάθηκε δυνατόν να σταματήσουμε τους εκτοπισμούς που πραγματοποιεί ο Milosevic. Λυπηρό είναι επίσης ότι στη διάρκεια αυτού του πολέμου εμείς οι ίδιοι σκοτώνουμε ανθρώπους με τους βομβαρδισμούς μας. Ωστόσο, η Ομάδα του Ευρωπαϊκού Λαϊκού Κόμματος είναι της άποψης ότι το ΝΑΤΟ πρέπει να συνεχίσει τις στρατιωτικές του επιχειρήσεις, προκειμένου να κάνει τον επιτιθέμενο να υποχωρήσει. Το μέλλον θα δείξει κατά πόσο θα επιτύχουμε.
<P>
Χαιρετίζουμε όλες τις διπλωματικές ενέργειες που διεξάγονται ταυτόχρονα με τους βομβαρδισμούς και προσπαθούν να επιφέρουν μια πολιτική λύση. Χαιρετίζουμε το γεγονός ότι η Ρωσία έχει συνταχθεί με τις δικές μας προσπάθειες. Χαιρετίζουμε επίσης όλα τα βήματα του ΟΗΕ και καλούμε τον Πρόεδρο του Συμβουλίου να προβεί επιτέλους, μετά από τις εμπειρίες που είχαμε στη Βοσνία και στο Κοσσυφοπέδιο, σε διαβήματα για την προσαρμογή του Χάρτη του ΟΗΕ του 1949 στα σημερινά δεδομένα.
<P>
Είμαστε δυστυχώς αναγκασμένοι να διαπιστώσουμε ότι τα τσιράκια του Milosevic διώχνουν καθημερινά χιλιάδες πρόσφυγες στα γειτονικά κράτη, τους εκτοπίζουν από το Κοσσυφοπέδιο, βιάζουν γυναίκες και εκτελούν άνδρες. Η επιτόπου παροχή βοήθειας στους πρόσφυγες πρέπει να συντονισθεί πολύ καλύτερα, ώστε να μην τροφοδοτούνται μερικά σημεία διπλά και σε άλλα σημεία να μη φθάνει τίποτα.
<P>
Η καλά οργανωμένη υποδοχή των προσφύγων στην περιοχή είναι πολύ σημαντική, αλλά δυστυχώς υπάρχει ανάγκη οι πρόσφυγες να γίνουν για κάποιο χρονικό διάστημα δεκτοί και σε χώρες εκτός της συγκεκριμένης περιοχής. Θεωρώ ότι πρέπει να γίνει από το Σώμα έκκληση για μια δικαιότερη κατανομή βαρών στα κράτη μέλη. Δεν είναι π.χ. δυνατόν να υποδεχθεί και πάλι η Γερμανία τους περισσότερους πρόσφυγες και να είναι μάλιστα ήδη διατεθειμένη να υποδεχθεί ακόμα περισσότερους. Χαιρετίζω βέβαια αυτό το γεγονός, αλλά αποτελεί ένα λανθασμένο μήνυμα στους συναδέλφους σας στα άλλα κράτη, οι οποίοι αρνούνται να δεχθούν πρόσφυγες χρησιμοποιώντας την τετριμμένη πρόφαση ότι είναι καλύτερα να υπάρξει γι' αυτούς μέριμνα εντός της περιοχής.
<P>
Υποστηρίζουμε και εμείς ότι θα πρέπει να γίνουν όσο το δυνατόν περισσότερα στην περιοχή, αλλά υπάρχουν και αναγκαστικές περιστάσεις που επιβάλλουν διαφορετικούς χειρισμούς. Για τον λόγο αυτό καλώ τον Πρόεδρο του Συμβουλίου να φροντίσει σε συνεργασία με τον Υπουργό Εσωτερικών της Γερμανίας για μεγαλύτερη δικαιοσύνη και καλύτερη κατανομή των βαρών.
<P>
Με αυτή την αφορμή θέλω να επισημάνω και πάλι ότι ο κατακερματισμός του Κοσσυφοπεδίου δεν μπορεί να αποτελέσει λύση. Το πρόβλημα μπορεί να λυθεί, μόνο εάν διατηρηθεί το Κοσσυφοπέδιο και δεν αποσταθεροποιηθούν περισσότερο η Πρώην Γιουγκοσλαβική Δημοκρατία της Μακεδονίας και η Αλβανία, όπως επιθυμεί ο Milosevic. Υποστηρίζουμε όλα όσα είπε σε συνάρτηση με αυτά ο Πρόεδρος του Συμβουλίου, και θα έχετε την πλήρη υποστήριξή μας, εάν προχωρήσετε προς την κατεύθυνση της σταθεροποίησης της περιοχής.

<SPEAKER ID=112 LANGUAGE="SV" NAME="Cars">
Κύριε Πρόεδρε, η ΕΕ και το ΝΑΤΟ συμφώνησαν σε κάποιες βασικές προϋποθέσεις για μια πολιτική λύση του ζητήματος του Κοσσυφοπεδίου. Το Ευρωπαϊκό Κοινοβούλιο παρείχε με μεγάλη πλειοψηφία την ολόψυχη στήριξή του σε αυτές τις προϋποθέσεις. Όμως, αυξάνονται συνεχώς όσοι πιστεύουν όλο και λιγότερο ότι μόνο η συνέχιση των βομβαρδισμών οδηγεί στον στόχο. Ελπίζουμε ότι σφάλουμε εμείς, που ανησυχούμε γι' αυτό το ενδεχόμενο. Ας υποθέσουμε όμως ότι ούτε οι ακόμη περισσότερες βόμβες ούτε η κλιμάκωση των οικονομικών κυρώσεων οδηγούν σε κάποιο αποτέλεσμα: τότε πώς θα ενεργήσουν η ΕΕ και το ΝΑΤΟ; Θα δεχθούμε τότε, ενδεχομενως βάσει μιας ρωσικής μεσολάβησης, μια ειρήνη που δεν ικανοποιεί τις προϋποθέσεις που έχουν τεθεί, που δεν εγγυάται τα σύνορα και την εδαφική ακεραιότητα του Κοσσυφοπεδίου, που δεν καθιστά δυνατή την ασφαλή επιστροφή των Κοσοβάρων προσφύγων και εκτοπισμένων στο Κοσσυφοπέδιο και που παρέχει στον Milosevic τη δυνατότητα να εμφανιστεί στους Σέρβους ως νικητής.
<P>
Ποια εναλλακτική λύση υπάρχει; Υπάρχει μία εναλλακτική λύση: να εξαναγκαστεί με χερσαίες δυνάμεις ο Milosevic να εγκαταλείψει το Κοσσυφοπέδιο. Η Ομάδα του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών (ΦΙΛ) θέλει να προετοιμάσει η ΕΕ και το ΝΑΤΟ μια τέτοια παρέμβαση. Η ρεαλιστική προσδοκία μιας τέτοιου είδους παρέμβασης μπορεί να αποδειχθεί αρκετή αφ' εαυτής. Η άρνηση ακόμη και της προετοιμασίας αυτής της παρέμβασης δίνει στον Milosevic την ελπίδα ότι υπάρχει, ή μπορεί να υπάρξει, μια καλύτερη γι' αυτόν εναλλακτική λύση. Ας του στερήσουμε αυτήν την ελπίδα!
<P>
Όσον αφορά τη μακροπρόθεσμη επίλυση του ζητήματος του Κοσσυφοπεδίου, πρέπει να δώσουμε μια σαφή απάντηση στην ερώτηση απέναντι σε ποιους είμαστε περισσότερο υποχρεωμένοι. Προς αυτούς που έχουν καταπιέσει, εκδιώξει, βιάσει και δολοφονήσει τον λαό των Κοσοβάρων ή προς αυτούς που δεινοπάθησαν; Εκ μέρους του ΦΙΛ η απάντηση σε αυτή την ερώτηση είναι σαφής.
<P>
Οι όροι τους οποίους έχουμε δικαίωμα να θέσουμε στους Κοσοβάρους είναι να σεβαστούν τους Σέρβους που ζούν και θέλουν να παραμείνουν στο Κοσσυφοπέδιο. Έχουμε επίσης δικαίωμα να απαιτήσουμε να μην ενεργήσει ποτέ το Κοσσυφοπέδιο κατά τρόπο που να αποτελέσει απειλή για την ασφάλεια και την εδαφική ακεραιότητα της Πρώην Γιουγκοσλαβικής Δημοκρατίας της Μακεδονίας, του Μαυροβουνίου και της Βοσνίας. Ο μακροπρόθεσμος στόχος μας πρέπει να είναι, μέσω της ταχείας ανάπτυξης της συνεργασίας με τις βαλκανικές χώρες και ανοίγοντας τις πόρτες της ΕΕ σε αυτές τις χώρες, να επιτευχθεί στα Βαλκάνια αυτό που έχουμε καταφέρει στην Ευρωπαϊκή Ένωση: να διασφαλιστεί η δημοκρατία, να αναπτυχθεί μια οικονομία η οποία θα παρέχει ευημερία στους ανθρώπους, να δημιουργηθούν γέφυρες πάνω από τα σύνορα των χωρών, ούτως ώστε να μειώνεται συνεχώς η σημασία της εθνικής μας ταυτότητας, να παίζει ολοένα και μικρότερο ρόλο για τις δυνατότητες της ζωής μας το γεγονός ότι είμαστε Γερμανοί, Πορτογάλοι, Έλληνες, Ολλανδοί ή Σουηδοί. Η ειρήνη και η γαλήνη στα Βαλκάνια προϋποθέτουν ανοιχτές πόρτες προς την Ευρώπη, τη δυνατότητα να αποκτήσουν την ευρωπαϊκή ταυτότητα και οι λαοί των Βαλκανίων.

<SPEAKER ID=113 LANGUAGE="FR" NAME="Wurtz">
Κύριε Πρόεδρε, η προηγούμενη συζήτησή μας για το Κοσσυφοπέδιο έλαβε χώρα στις 14 Απριλίου και επέτρεψε να αποσαφηνιστούν οι θέσεις των διαφόρων πολιτικών ομάδων σε αυτή την τραγωδία. Συμφωνήσαμε ευρύτατα για τη ριζική καταδίκη των εγκληματικών πρακτικών που χαρακτηρίζονται ως εθνοκάθαρση και για τις οποίες είναι ένοχη η κυβέρνηση του Milosevic, για την αλληλεγγύη που πρέπει να επιδειχθεί συγκεκριμένα προς τους πρόσφυγες, για την επιβεβαίωση του δικαιώματός τους επιστροφής και την ανάγκη να εξασφαλιστεί ο σεβασμός αυτού του δικαιώματος μέσω της παρουσίας διεθνούς δύναμης σε ένα Κοσσυφοπέδιο με αληθινή αυτονομία, και τέλος για την προοπτική μίας διάσκεψης σχετικά με τα Βαλκάνια. Διαφωνήσαμε όμως ως προς την επιλογή των βομβαρδισμών ως τρόπου επίλυσης της φοβερής αυτής κρίσης.
<P>
Από τότε μεσολάβησαν τρεις ατέλειωτες εβδομάδες. Η ανθρώπινη τραγωδία που επρόκειτο να αποτραπεί με τη στρατιωτική επέμβαση φθάνει στο απώγειό της. Επιχειρήσεις που επρόκειτο να είναι μικρής διάρκειας λαμβάνουν καθημερινά όλο και μεγαλύτερες διαστάσεις. Οι επιθέσεις που επρόκειτο να πλήξουν αποκλειστικά στρατηγικούς στόχους σκοτώνουν όλο και περισσότερους αθώους, προκαλούν τραυματικές εμπειρίες στα παιδιά και καταστρέφουν τα οικονομικά και πολιτιστικά θεμέλια μιας κοινωνίας.
<P>
Η αποσταθεροποίηση της περιοχής που επρόκειτο να αποτραπεί με τα σχέδια του ΝΑΤΟ είναι πλέον πραγματικότητα που βιώνει το Μαυροβούνιο, η Πρώην Γιουγκοσλαβική Δημοκρατία της Μακεδονίας και η Αλβανία, ενώ η ανησυχία επεκτείνεται στην Ουγγαρία, στη Βουλγαρία, στη Ρουμανία και σε άλλες χώρες. Παλιές γραμμές ρηγμάτων από τις οποίες αγωνιζόμασταν να απαλλάξουμε την Ευρώπη επιδεινώνονται μπροστά στα μάτια μας. Υπό τις συνθήκες αυτές η μόνη πιθανή στρατιωτική νίκη κινδυνεύει σε μεγάλο βαθμό να είναι πύρρειος και πολύ μακριά από τις προϋποθέσεις μιας δίκαιης και διαρκούς ειρήνης που ζητάμε σήμερα.
<P>
Πιστεύω επομένως ότι πρέπει να προειδοποιήσουμε τους Ευρωπαίους ιθύνοντες για δύο πράγματα: πρώτον, ο σκοπός δεν μπορεί να αγιάζει τα μέσα που τον αναιρούν και, δεύτερον, πρέπει οι επιδιωκόμενοι στόχοι να παραμείνουν αυτοί που αναγγέλθηκαν εξ αρχής. Από αυτή την άποψη ανησυχίες εμπνέουν οι σοβαρές αποκαλύψεις που έγιναν για την στρατιωτική πτυχή του Ραμπουγιέ, για τις οποίες απαιτούνται σαφείς εξηγήσεις, τις οποίες ζητώ από τον Πρόεδρο του Συμβουλίου. Ας αφήσουμε στον κ. Brejinski και τους ομοίους του την ευθύνη να πιστεύουν ότι όσα διακυβεύονται σε αυτόν τον πόλεμο «ξεπερνούν κατά πολύ το Κοσσυφοπέδιο και αφορούν ουσιαστικά την αξιοπιστία του ΝΑΤΟ και την αμερικανική ηγεσία».
<P>
Ας στρέψουμε, αντίθετα, την προσοχή μας σε ευρωπαϊκές φωνές που πληθαίνουν μέρα με τη μέρα και αποκτούν μεγαλύτερη δύναμη και σημασία, από τον Oskar Lafontaine μέχρι τους 180 Ιταλούς βουλευτές της πλειοψηφίας της δημοκρατικής Αριστεράς και των Χριστιανοδημοκρατών, οι οποίοι στο όνομα ενός ευρωπαϊκού οράματος απευθύνουν έκκληση, όπως και εμείς, να σταματήσουν οι βομβαρδισμοί. Παρουσιάζονται ακόμα και τώρα ευκαιρίες για την εκκίνηση μιας διαδικασίας αποτελεσματικής αναζήτησης πολιτικών λύσεων. Η Ομάδα των Οκτώ και η σύγκληση του Συμβουλίου Ασφαλείας που μόλις μας ανακοίνωσε ο κύριος Joska Fischer ίσως αποτελεί μία από αυτές. Ζητώ επίμονα από την Ευρώπη να επιληφθεί της υπόθεσης και να αναλάβει τις ευθύνες της.

<SPEAKER ID=114 LANGUAGE="NL" NAME="Van Bladel">
Κύριε Πρόεδρε, στον εναέριο χώρο των Βαλκανίων διαδραματίζεται με ολοένα και μεγαλύτερη τελειότητα ο βιντεοπόλεμος του 21ου αιώνα. Πρόκειται για έναν πόλεμο ο οποίος έχει ως αποτέλεσμα να επιστρέψει ο πληθυσμός των περιοχών που πλήττονται στην δεκαετία του «30. Η ιδέα ότι ο Milosevic θα γονάτιζε με μερικές βόμβες θεωρείται πλέον παρωχημένη μετά την 40η ημέρα των βομβαρδισμών. Το ΝΑΤΟ έχει πλέον χάσει την αίσθηση των αναλογιών, τα μέσα δεν έχουν καμία σχέση με τον στόχο, ενώ βομβαρδίζονται και πάρα πολλοί πολιτικοί στόχοι.
<P>
Θεωρώ εξάλλου γελοία τη σκέψη ότι οι ΗΠΑ μας έμπλεξαν σε αυτή την περιπέτεια. Καμία χώρα της συμμαχίας δεν ήταν αναγκασμένη να συμμετάσχει σε αυτή την επέμβαση: όλες οι χώρες μέλη του ΝΑΤΟ είναι υπεύθυνες. Ενδεχομένως η σύγκρουση αυτή να είναι μοιραία για το ΝΑΤΟ και να έχει έκβαση με καταστροφικές συνέπειες για την ενότητα της ΕΕ. Συγχρόνως όμως πρέπει να επισημάνουμε ότι ο πόλεμος αυτός δίνει σήμερα νέα πνοή ζωής στο ιδεώδες της πολιτικής ενότητας που εκφράζεται από τη διευρυμένη ευρωπαϊκή συμμαχία.
<P>
Έτσι καταλήγω στο συμπέρασμα ότι οι βομβαρδισμοί δεν μας φέρνουν πιο κοντά στην υλοποίηση του στόχου. Κατά την γνώμη μου ο αποκλεισμός που επιβάλλει η Ευρωπαϊκή Ένωση δεν σημαίνει και πολλά πράγματα. Πρόκειται για έναν χάρτινο τίγρη. Ο Milosevic ποντάρει στον καιρό. Υπάρχουν Σέρβοι ηγέτες, όπως ο Draskovic και ο Djindjic, οι οποίοι ζητούν ανοιχτά επαφές με την Ευρωπαϊκή Ένωση. Ας τηρήσουμε για το άμεσο μέλλον ρεαλιστική στάση και ας υποστηρίξουμε την πρωτοβουλία του Tsjernomyrdin, ας προσπαθήσουμε στο μέτρο του δυνατού να αποφύγουμε τον βομβαρδισμό του Μαυροβουνίου, ας διατηρήσουμε τη δημογραφική ισορροπία στην Πρώην Γιουγκοσλαβική Δημοκρατία της Μακεδονίας με την υποδοχή Κοσοβάρων προσφύγων στην Ευρωπαϊκή Ένωση, έτσι ώστε να μην υπάρξει περίπτωση να κλιμακωθεί η διένεξη στην περιοχή και, κύριε Πρόεδρε, ας εμποδίσουμε τις παραδόσεις όπλων στον στρατό του UCK, όπως έκανε και η Ιταλία.
<P>
Όσον αφορά τη μακροπρόθεσμη προοπτική, ο Πρόεδρος του Συμβουλίου υπέβαλε σήμερα το μεσημέρι ένα φιλόδοξο σενάριο για την περιοχή, το οποίο είναι επικεντρωμένο γύρω από τη δημοκρατία, την ασφάλεια και τη σταθερότητα. Στα πλαίσια αυτά η Ευρωπαϊκή Ένωση θα πρέπει εν καιρώ να διαδραματίσει έναν πιο σημαντικό ρόλο. Αλλωστε, έχουμε όλοι την ηθική υποχρέωση να το πράξουμε. Αφού σιγήσουν τα όπλα οι χώρες των Βαλκανίων πρέπει να συνεχίσουν να συνυπάρχουν και γι' αυτό είναι απαραίτητο να σταλούν στην περιοχή καλά εξοπλισμένες χερσαίες δυνάμεις για να εγγυηθούν την ειρήνη στο Κοσσυφοπέδιο - και το λέω αυτό επειδή η χώρα μου έχει ανάλογη εμπειρία.
<P>
Την παραμονή των ευροεκλογών, που θα διεξαχθούν τον Ιούνιο, εμείς οι βουλευτές επωμιζόμαστε μια πάρα πολύ δύσκολη αποστολή, που δεν είναι άλλη από το να προετοιμάσουμε τους εκλογείς μας να αποδεχθούν την αποστολή χερσαίων δυνάμεων στο Κοσσυφοπέδιο, όπου και θα παραμείνουν για μεγάλο χρονικό διάστημα. Πρόκειται για κάτι που είμαστε υποχρεωμένοι να κάνουμε.

<SPEAKER ID=115 LANGUAGE="DE" NAME="Cohn-Bendit">
Κυρίες και κύριοι, κύριε Πρόεδρε, αυτή τη στιγμή βιώνουμε δύο διαφορετικούς πολέμους. Όσον αφορά τον έναν πόλεμο έχουμε εικόνες, ακόμα κι αν αυτές είναι εικόνες από τη σέρβικη τηλεόραση, εικόνες που δείχνουν τρομακτικές καταστροφές, εικόνες ενός πολέμου που διεξάγεται με αεροπορικούς βομβαρδισμούς. Υπάρχει ωστόσο και ένας δεύτερος πόλεμος στο Κοσσυφοπέδιο, από τον οποίο δεν έχουμε εικόνες. Έχουμε μόνο πρόσφυγες, εκτοπισμένους που εμφανίζονται κάποτε στην Αλβανία και στην Πρώην Γιουγκοσλαβική Δημοκρατία της Μακεδονίας, αλλά δεν έχουμε εικόνες, δεν γνωρίζουμε τί συμβαίνει στο Κοσσυφοπέδιο. Είναι μια μαύρη τρύπα. Το πρόβλημα όλων μας είναι ότι τα θέλουμε όλα σύμφωνα με την παλαιά παράδοση μερικών ομάδων. Θέλουμε να σταματήσουν αμέσως οι εχθροπραξίες στο Κοσσυφοπέδιο και θέλουμε να σταματήσουν και οι βομβαρδισμοί. Αυτό που δεν ξέρουμε είναι ότι εναποθέτουμε τις ελπίδες μας στη Ρωσία και στον Kofi Annan. Αυτό είναι μεν σωστό, αλλά δεν ξέρουμε πώς να σταματήσουμε ταυτόχρονα και τους δύο πολέμους, να σταματήσουμε τις σφαγές και τους εκτοπισμούς στο Κοσσυφοπέδιο, ώστε να μπορέσει να σταματήσει και ο βομβαρδισμός της Σερβίας.
<P>
Το κακό είναι η αδυναμία, την οποία προσπαθούμε να ξεπεράσουμε με διπλωματικό τρόπο προσπαθώντας να ασκήσουμε ειρηνευτική πολιτική, μια πολιτική για την οποία καταβάλλει προσπάθειες η Ευρωπαίκή Ένωση και η γερμανική Προεδρία, μια πολιτική που είναι καλή. Πώς να αντεπεξέλθει κανείς στον αγώνα για ανθρώπινες ζωές, πώς να κερδίσει κανείς χρόνο για να μπορέσει να σταματήσει ταυτόχρονα και τους δύο πολέμους; Όλοι μας μπορούμε να δίνουμε καλές συμβουλές. Όλοι μας γνωρίζουμε τη λύση, και μάλιστα τόσο καλά που δεν βρίσκεται σχεδόν κανένας βουλευτής εδώ στην αίθουσα. Εμείς οι Ευρωπαίοι βουλευτές είμαστε πρώτοι στο να δίνουμε σε όλους καλές από ηθική άποψη συμβουλές. Μόνο που όταν πρέπει να ασχοληθούμε με σοβαρότητα με κάποιο ζήτημα, τότε έχουμε ξαφνικά κάτι άλλο να κάνουμε. Αυτή είναι μια κατάσταση που πρέπει κανονικά να μας βάλει σε σκέψεις. Θεωρώ πως δεν υπήρχε εναλλακτική λύση για τη στρατιωτική αυτή επέμβαση, και αυτό το αναφέρω ως κάτι φοβερό. Πιστεύω όμως επίσης ότι πρέπει να χρησιμοποιήσουμε όλες τις ευκαιρίες, ώστε να δημιουργηθούν διπλωματικές δυνατότητες και να σταματήσει ο πόλεμος στο Κοσσυφοπέδιο. Εάν δεν το κατορθώσουμε αυτό, θα πρέπει να πούμε ότι δεν πρέπει να υπάρξει λύση που να μην περιλαμβάνει την επιστροφή των προσφύγων και των εκτοπισμένων, εν ανάγκη με στρατιωτική υποστήριξη.

<SPEAKER ID=116 LANGUAGE="IT" NAME="Dupuis">
Κύριε Πρόεδρε, κύριε Πρόεδρε του Συμβουλίου, πιστεύω ότι δεν έχουμε πιάσει την ουσία. Πιστεύω πως αυτό που λείπει είναι μια πραγματική πολιτική επίθεση στο καθεστώς του Milosevic, και στο μέτωπο αυτό δεν βλέπουμε τίποτα.
<P>
Όπως ζήτησε και το Κοινοβούλιό μας, πιστεύω πως θα χρειαζόταν κατ' αρχάς να αρχίσουμε να βομβαρδίζουμε τον σερβικό λαό με πληροφορίες και ραδιοτηλεοπτικά προγράμματα, για να μπορέσει επιτέλους να αρχίσει να καταλαβαίνει ποια είναι η φύση του καθεστώτος του Βελιγραδίου.
<P>
Το δεύτερο σημείο - που αποδέχθηκε τελικά το Κοινοβούλιό μας κατά την προηγούμενη σύνοδό του - είναι η ενοχοποίηση του Milosevic. Πρέπει να αρχίσουμε να εξηγούμε στην κυρία Harbour - και αυτό πρέπει να το κάνει το Συμβούλιο - ότι, αν ο Χίτλερ δεν είχε ενοχοποιηθεί, επειδή δεν θα μπορούσε να αποδειχθεί ποιος ήταν ο αρχηγός του τάδε ή του δείνα στρατοπέδου συγκέντρωσης, δεν θα μπορούσε να αποδειχθεί η αλυσίδα εξουσίας μεταξύ Βερολίνου και Αουσβιτς. Πιστεύω πως κάτι τέτοιο θα ήταν απαράδεκτο για όλους.
<P>
Σήμερα, παρά την παρουσία ενός εκατομμυρίου εκτοπισμένων, δεν μπορούμε να βρούμε κάποιον λόγο για να ενοχοποιήσουμε τον Milosevic, γεγονός εντελώς εξοργιστικό. Πιστεύω πως η πίεση του Συμβουλίου, της Επιτροπής και του Κοινοβουλίου μας πρέπει να ασκηθεί εντονότερα επί της κυρίας Harbour, η οποία δήλωσε ότι ίσως τον Ιούνιο να συμμετάσχει σε συνεδρίαση στο καναδικό Ανώτατο Δικαστήριο. Πιστεύω ότι αυτό είναι απολύτως απαράδεκτο.
<P>
Το τρίτο σημείο αφορά τη σωματική ακεραιότητα του δικτάτορα Milosevic. Πρόκειται για ένα πρόβλημα που πρέπει να αντιμετωπίσουμε από τώρα. Δεν μπορούμε να περιμένουμε να δούμε το πτώμα του Milosevic για να αρχίσουμε να σκεπτόμαστε τί θα έπρεπε να είχαμε κάνει.
<P>
Πρέπει να καταφέρουμε να μάθουμε το μέγεθος της υποστήριξης του Milosevic όλα αυτά τα χρόνια. Πρέπει να καταφέρουμε να καταλάβουμε τη συνενοχή των Ηνωμένων Πολιτειών και της Ευρώπης, ποιοι ήταν αυτοί που για δέκα χρόνια τον στήριξαν επιτρέποντάς του να προωθήσει αυτή τη σκανδαλώδη και εγκληματική πολιτική στη Βοσνία, στην Κροατία και, σήμερα, στο Κοσσυφοπέδιο. Πρέπει να διαμορφώσουμε την ενοχοποίηση του Milosevic, και γι' αυτό χρειάζεται τεράστια πίεση επί της κυρίας Harbour, προκειμένου να εξηγήσει τελικά τί προτίθεται να κάνει προσεχώς, βομβαρδισμός πληροφοριών και ένταξη της χώρας, κάτι που εμείς ζητούμε είκοσι χρόνια και πλέον, κύριε Fischer, αν σκεφτούμε ότι το 1981 ο Marco Pannella υπέβαλλε στο Ευρωπαϊκό Κοινοβούλιο το αίτημα να ενταχθεί η τότε Γιουγκοσλαβία στην Ευρωπαϊκή Κοινότητα. Σήμερα πρέπει να ανακτήσουμε το χαμένο έδαφος και να εντάξουμε όλες τις χώρες στην Ευρωπαϊκή Ένωση, και μάλιστα αμέσως, με τρόπο ενδεδειγμένο για την καθεμία, αλλά αμέσως.

<SPEAKER ID=117 LANGUAGE="FR" NAME="Souchet">
Κύριε Πρόεδρε, για όλους μας αποτελεί οδυνηρή εμπειρία ο Γολγοθάς των Κοσοβάρων αλβανικής καταγωγής. Δεν πρέπει ωστόσο να κρύβουμε την αυξανόμενη δυσφορία που αισθάνεται η κοινή γνώμη των χωρών μας μπροστά στο συστηματικό σφυροκόπημα μιας ευρωπαϊκής χώρας και της πρωτεύουσάς της και μπροστά στον διαρκώς αυξανόμενο αριθμό των πολιτών που πέφτουν καθημερινά θύματα των βομβαρδισμών μας. Δεν πρέπει σήμερα να επιβαρύνουμε τα αρχικά σφάλματα κρίσης που οδήγησαν στην πρόωρη διακοπή της διαδικασίας του Ραμπουγιέ, στο βραχυκύκλωμα του Συμβουλίου Ασφαλείας, στην περιθωριοποίηση της Ρωσίας και στην εσφαλμένη εκτίμηση των συνεπειών των βομβαρδισμών στον σερβικό λαό.
<P>
Θεωρούμε επομένως ότι είναι ανάγκη να θέσουμε το συντομότερο δυνατόν τέλος στην κλιμάκωση των στρατιωτικών επιχειρήσεων και στις απλουστεύσεις της προπαγάνδας και να αξιοποιήσουμε όλη μας την ενέργεια για να επανέλθουμε στο πεδίο αναζήτησης μιας πολιτικής λύσης. Δεν πρέπει να παραλείψουμε καμία σημαντική ευκαιρία να ενεργήσουμε κατ' αυτόν τον τρόπο, προκειμένου να καταλήξουμε σε διαρκείς, και επομένως ρεαλιστικές, λύσεις, λαμβάνοντας δηλαδή υπόψη όλα τα αίτια που μας οδήγησαν στις συγκρούσεις.
<P>
Για να επιτύχουμε αυτό το σύμφωνο σταθερότητας για τα Βαλκάνια, τις θετικές επιπτώσεις του οποίου σκιαγραφήσατε, κύριε Πρόεδρε του Συμβουλίου, οι Ευρωπαίοι θα πρέπει να βρουν το θάρρος, εάν ενδιαφέρονται πραγματικά για την ανεξαρτησία και κατανοούν τί σημαίνει, να σταματήσουν τη λογική της κλιμάκωσης των πολεμικών επιχειρήσεων.

<SPEAKER ID=118 LANGUAGE="FR" NAME="Gollnisch">
Kύριε Πρόεδρε, οι σημερινές ενέργειες εναντίον της Σερβίας αντιβαίνουν πασιφανώς στο διεθνές δίκαιο και είναι πολιτικά καταδικαστέες. Εξευτελίζουν ατιμωρητί τα ανθρώπινα δικαιώματα, για τα οποία ακούγονται συνέχεια παχιά λόγια από τους πρωτεργάτες αυτής της βίαιης απρόκλητης επίθεσης, και μπορούν να οδηγήσουν σε εκφυλισμό εις βάρος της ασφάλειας στην Ευρώπη και ενδεχομένως παγκοσμίως.
<P>
Οι ενέργειες αυτές αντιβαίνουν προφανώς στο διεθνές δίκαιο. Κατ' αρχάς, στο πλαίσιο του κλασικού διεθνούς δικαίου δεν μπορεί να αρχίσει κανένας πόλεμος χωρίς να κηρυχθεί, κάτι που δεν συνέβη. Ας αποφύγει στο εξής η κυβέρνηση των Ηνωμένων Πολιτειών της Αμερικής να μας δείξει τις εικόνες από τα αρχεία της ομιλίας του Ρούσβελτ μετά από τον βομβαρδισμό του ιαπωνικού στόλου στο Περλ Χάρμπορ. Θα θυμάστε τη φράση «αυτή η ημέρα θα μείνει στην ιστορία ως ημέρα ντροπής». Και όλα αυτά γιατί το αμερικανικό Υπουργείο Εξωτερικών, πλήρως ενημερωμένο, είχε αφήσει τον Ιάπωνα πρεσβευτή που θα επέδιδε το έγγραφο κήρυξης του πολέμου να περιμένει μερικές ώρες στον προθάλαμο, με μοναδικό σκοπό να επωφεληθεί, έναντι τόσο της αμερικανικής, όσο και της διεθνούς κοινής γνώμης, από την αγανάκτηση που θα προκαλούσε το γεγονός. Σήμερα ας κρατήσει η αμερικανική κυβέρνηση αυτή την αγανάκτηση για λογαριασμό της. Υπάρχουν πολλά άλλα αίσχη και πολλά έχουν διαπραχθεί με πρωτοβουλία της κυβέρνησης των Ηνωμένων Πολιτειών της Αμερικής.
<P>
Υφίσταται όμως πασιφανής παραβίαση και του Χάρτη των Ηνωμένων Εθνών, που προβλέπει ρητώς ότι η άδεια για τη χρήση της ένοπλης δύναμης, εκτός από περιπτώσεις νόμιμης άμυνας, παρέχεται αποκλειστικά από το Συμβούλιο Ασφαλείας, το οποίο παρακάμψαμε με έναν απίστευτο κυνισμό παραβιάζοντας τον θεμελιώδη αυτό νόμο της διεθνούς κοινότητας: δεν ζητήσαμε την άδεια του Συμβουλίου Ασφαλείας, επειδή γνωρίζαμε ότι δεν θα την έδινε.
<P>
Υφίσταται επίσης παραβίαση του Χάρτη του ΝΑΤΟ, της Συνθήκης δηλαδή της Βορειοατλαντικής Συμμαχίας, που ήταν αρχικά αμυντική και την οποία μετατρέπουμε για την περίσταση σε επιθετική συμμαχία που παρεμβαίνει εκτός της γεωγραφικής σφαίρας επιρροής της, εφόσον η Γιουγκοσλαβία δεν ανήκε ποτέ στη ζώνη του ΝΑΤΟ. Αυτά όσον αφορά τις παραβιάσεις του δικαίου.
<P>
Όσον αφορά την πολιτική ηθική, και αυτή καταπατάται. Ενθαρρύνοντας την αποχώρηση των Αλβανοφώνων του Κοσσυφοπεδίου, που εμπλέκονται και αυτοί ορισμένες φορές σε εκβιασμούς, δικαιολογούμε εκ των υστέρων αυτό ακριβώς που θέλουμε να καταδικάσουμε, και κυρίως την κυβέρνηση Milosevic, καθώς, εάν οι αξιώσεις των Αλβανών για το Κοσσυφοπέδιο είναι εύλογες στο όνομα των δικαιωμάτων μιας εθνικής πλειοψηφίας, τότε ο Milosevic είχε βάσιμους λόγους να διεκδικεί την προσάρτηση στη Σερβία της κροατικής Κράινας, όπου η πλειοψηφία του πληθυσμού είναι Σέρβοι, ή την προσάρτηση μέρους της Βοσνίας, όπου ο πληθυσμός είναι επίσης εν μέρει σερβικός. Ισχύει ένα από τα δύο: ή βασιζόμαστε στα εθνικά δικαιώματα, αλλά από τη στιγμή αυτή και μετά καθένας θα έχει προφανώς το μερίδιό του από την πίτα, και χρειάζεται μία παγκόσμια διάσκεψη για τον ανακαθορισμό των συνόρων, ή - και αυτή είναι η θέση μου - επιμένουμε στον σεβασμό των διεθνών συνόρων ως σημαντικής αρχής ασφάλειας στο πλαίσιο των διεθνών σχέσεων, αλλά η αρχή αυτή είναι αδιαίρετη.
<P>
Τέλος, μιλάμε για τα ανθρώπινα δικαιώματα και λυπόμαστε εύλογα για τη μοίρα των δύστυχων προσφύγων, αλλά παρατηρούμε ότι οι πρόσφυγες αυτοί συρρέουν μαζικά μετά από την παρέμβαση, μετά από τους μαζικούς βομβαρδισμούς, και τίθεται επομένως το ερώτημα πώς γίνεται, εάν η συρροή τους ήταν τόσο σημαντική όσο λέγεται πριν από την παρέμβαση του ΝΑΤΟ, να μην έχει προβλεφθεί τίποτα για τη φιλοξενία τους. Δεν σταματούν προφανώς να μας λένε ιστορίες. Σε αυτή την υπόθεση κυριαρχεί το ψέμα και η μονομερής προπαγάνδα, η προπαγάνδα που γνωρίσαμε και σε άλλες περιστάσεις. Το θέμα είναι στην πραγματικότητα η επιβολή του προτεκτοράτου της κυβέρνησης των Ηνωμένων Πολιτειών στην Ευρώπη. Το θέμα είναι κατά πάσα πιθανότητα να μας κάνει ο κ. Clinton να ξεχάσουμε μέσω ενός αιματηρού βιντεοσκοπημένου παιχνιδιού τις πίπες του οβάλ γραφείου. Ως άνθρωπος, ως πολιτικός και ως δημόσιος λειτουργός ντρέπομαι σήμερα που είμαι Ευρωπαίος.

<SPEAKER ID=119 LANGUAGE="EN" NAME="Titley">
Κύριε Πρόεδρε, εν όψει της τελευταίας ομιλίας αξίζει να υπενθυμιστεί στο Σώμα ότι η εθνική εκκαθάριση συνεχίζεται στο Κοσσυφοπέδιο εδώ και δέκα χρόνια και ότι οι πρόσφυγες ξεσπιτώνονταν πολύ πριν από τους βομβαρδισμούς του ΝΑΤΟ. Μου φαίνεται δε ότι αποτελεί το χειρότερο είδος καθησυχασμού να λέμε ότι, εφόσον η διεθνής κοινότητα δεν ενήργησε σε μία περίπτωση, δεν θα πρέπει να ενεργήσει σε καμία άλλη.
<P>
Θα ήθελα να συχαρώ κατ' αρχάς και πάλι τον Προεδρεύοντα του Συμβουλίου για την αποφασιστικότητά του στο ζήτημα του Κοσσυφοπεδίου και για τη σαφήνεια με την οποία ηγήθηκε της Ευρωπαϊκής Ένωσης κατά την Προεδρία του. Είμαι βουλευτής του Ευρωπαϊκού Κοινοβουλίου δέκα χρόνια, και κατά τα φαινόμενα έχουμε αφιερώσει τον περισσότερο χρόνο από αυτή τη δεκαετία συζητώντας τα γεγονότα στην πρώην Γιουγκοσλαβία. Έχουμε εκδώσει αμέτρητα ψηφίσματα και έχουμε διεξαγάγει ατέλειωτες συζητήσεις, προσπαθώντας με όλα αυτά να κρύψουμε την αδυναμία μας να αντιμετωπίσουμε όσα συνέβαιναν στην Γιουγκοσλαβία. Πρέπει να παραμείνουμε σταθεροί στην πρόθεσή μας να μην αφιερώσουμε και την επόμενη δεκαετία στην ίδια συζήτηση. Πρέπει να μπει τέλος τώρα. Η δέκατη επέτειος από την έναρξη όλης της υπόθεσης, με την άρση της αυτονομία του Κοσσυφοπεδίου, πρέπει να είναι και η χρονιά που θα κλείσει η υπόθεση αυτή.
<P>
Χθες παρίσταντο στα θεωρεία των επισκεπτών κάποιοι βετεράνοι του ισπανικού εμφυλίου πολέμου και μου θύμησαν το σύνθημα του πολέμου αυτού και της υπεράσπισης της Μαδρίτης: no pasarαn (δεν θα περάσουν). Αυτό πρέπει να είναι και το μήνυμα που θα προκύψει από τη σημερινή συζήτηση του Ευρωπαϊκού Κοινοβουλίου και το μήνυμα της Ευρωπαϊκής Ένωσης. Ανεξαρτήτως εάν κατοικούν στο Λονδίνο ή στην Πρίστινα, οι μειονότητες δεν πρέπει να ζουν με τον φόβο ότι κινδυνεύει η ζωή τους ή με τον φόβο τυφλής βίας που απειλεί να καταστρέψει τα σπίτια και τα μέσα διαβίωσής τους. Πρέπει να είμαστε απολύτως ξεκάθαροι ως προς αυτό. Οφείλουμε να αντιταχθούμε με σθένος στα αρρωστημένα μυαλά που τρέφονται με τον φόβο και το μίσος για τις μειονότητες, είτε τοποθετούν βόμβες γεμάτες καρφιά στο Λονδίνο είτε συμμετέχουν σε μαζικές δολοφονίες στο Κοσσυφοπέδιο. Δεν πρέπει να υπάρχει καμία απολύτως αμφιβολία ως προς το μήνυμά μας. Δεν πρέπει να αφήσουμε τον Milosevic να νικήσει και αυτό σημαίνει ότι πρέπει να έχουμε μια γνήσια ειρήνη με δυνατότητα επιβολής.
<P>
Η Ομάδα του Ευρωπαϊκού Σοσιαλιστικού Κόμματος δήλωνε ανέκαθεν σαφώς την πεποίθησή μας ότι η Ρωσία θα πρέπει να συμμετέχει πλήρως, και υποστηρίζω απολύτως την τελευταία της ειρηνευτική αποστολή. Δεν πρέπει όμως να γελαστούμε και να ταυτίσουμε ένα κομμάτι χαρτί που κρατάμε στο χέρι με τη γνήσια ειρήνη, λάθος που κάναμε στο παρελθόν. Δεν πρέπει να συνεχιστούν τα παιχνίδια του Milosevic. Πρέπει να υπάρξει ειρήνη με ουσιαστική δυνατότητα επιβολής βάσει μιας διεθνούς δύναμης επικεντρωμένης γύρω από το ΝΑΤΟ και δεν πρέπει να μετακινηθούμε καθόλου από αυτή τη θέση. Οφείλουμε να διδαχθούμε στο μέλλον από ό, τι συνέβη στη Βοσνία, όπου η απουσία πολέμου εξακολουθεί να μη σημαίνει ειρήνη.
<P>
Πρέπει να μάθουμε από τα σφάλματα που κάναμε, ώστε να εξασφαλίσουμε την επίτευξη αποτελεσματικής διεθνούς συνεργασίας στην προσπάθειά μας να αποκαταστήσουμε και πάλι τη συνοχή σε ολόκληρη την περιοχή. Αυτό που πρέπει να φοβόμαστε περισσότερο είναι η μακροπρόθεσμη αποσταθεροποίηση όχι μόνο στο Μαυροβούνιο και στην Πρώην Γιουγκοσλαβική Δημοκρατία της Μακεδονίας, αλλά και ακόμα παραπέρα, περιλαμβανομένων π.χ. των συνεπειών στην Ελλάδα και την Ιταλία. Χρειάζεται μακροπρόθεσμος προγραμματισμός, αλλά θα ήθελα να υπενθυμίσω στο Συμβούλιο ότι το σύμφωνο σταθερότητας ήταν αίτημα του Κοινοβουλίου πριν από δύο χρόνια. Ευελπιστώ ότι, υπό το φως της θέσης σε ισχύ της Συνθήκης του Αμστερνταμ, το Συμβούλιο και η Επιτροπή θα αρχίσουν να ακούνε κάπως προσεκτικότερα το Κοινοβούλιο. Σε πολλά από τα ζητήματα σχετικά με την πρώην Γιουγκοσλαβία κατευθύναμε το Συμβούλιο και την Επιτροπή. Είναι επομένως καιρός να αρχίσουν να μας ακούνε προσεκτικά.

<SPEAKER ID=120 LANGUAGE="NL" NAME="Oostlander">
Κύριε Πρόεδρε, οι δολοφονίες και η εθνοκάθαρση συνεχίζονται στο Κοσσυφοπέδιο. Προφανώς η επιχείρηση προετοιμαζόταν λεπτομερώς και για πολύ καιρό. Αυτοί που φέρουν την τελική ευθύνη δεν μπορούν πλέον να θεωρηθούν πιθανοί συνομιλητές. Εάν θέλουμε να ακολουθήσουμε τα κλασικά κριτήρια που ισχύουν για έναν δίκαιο πόλεμο, μπορούμε να είμαστε ικανοποιημένοι μόνον εφόσον φύγει από τη μέση η ρατσιστική δικτατορία του Milosevic. Μόνο τότε τα μέσα που χρησιμοποιήσαμε θα είναι ανάλογα της βελτίωσης που θα επιτευχθεί στα Βαλκάνια. Σε όλη την περιοχή των Βαλκανίων πρέπει να δημιουργηθούν οι απαραίτητες προϋποθέσεις - ενδεχομένως με τη σύναψη ενός συμφώνου σταθερότητας, στο οποίο αναφέρθηκε προηγουμένως ο Υπουργός - για την εγκαθίδρυση του κράτους δικαίου και της δημοκρατίας και για την εξάλειψη όλων των εστιών επιθετικότητας που σήμερα σχετίζονται κυρίως με το καθεστώς Milosevic. Εν τω μεταξύ τα κράτη που συνορεύουν με τη Γιουγκοσλαβία, η Αλβανία, η Πρώην Γιουγκοσλαβική Δημοκρατία της Μακεδονίας, αλλά και η Βουλγαρία, η Ρουμανία, η Βοσνία Ερζεγοβίνη και η Κροατία, πρέπει να βοηθηθούν για να μπορέσουν να αποκαταστήσουν τις ζημιές που υπέστησαν από τη δράση της Σερβίας. Οι φτωχές αυτές χώρες αναμένεται να προσφέρουν τη συνεργασία τους για την επιβολή εμπορικών αποκλεισμών, οι οποίοι όμως τις πλήττουν πολύ περισσότερο από ό, τι την Ευρωπαϊκή Ένωση.
<P>
Είμαστε εξάλλου ικανοποιημένοι με τη χρηματοδοτική και μακροοικονομική βοήθεια που προσφέρουν η Παγκόσμια Τράπεζα και το ΔΝΤ, όμως η Ευρωπαϊκή Ένωση θα πρέπει να προσαρμόσει και αυτή την οικονομική και εμπορική της πολιτική, δεδομένου ότι η παροχή ανθρωπιστικής βοήθειας δεν μπορεί ποτέ να υποκαταστήσει την απώλεια εξαγωγικών δυνατοτήτων και τη διακοπή των διασυνδέσεων με την Ένωση. Η Ευρωπαϊκή Ένωση πρέπει να εξετάσει σύντομα κατά πόσον μπορεί να αποτελέσει ένα είδος αντισταθμιστικής αγοράς για τους πληγέντες συμμάχους της στα Βαλκάνια και να δράσει αναλόγως. Από την άποψη αυτή επιδοκιμάζουμε τις προτάσεις να συναφθεί ένα ιδιαίτερο είδος συμφωνιών σύνδεσης με τις χώρες που έχουν πληγεί περισσότερο, την Αλβανία και την Πρώην Γιουγκοσλαβική Δημοκρατία της Μακεδονίας.
<P>
Επιπλέον, η Ευρωπαϊκή Ένωση θα πρέπει να προσφέρει βοήθεια για να αναβαθμιστούν οι υποδομές επικοινωνιών στις εν λόγω χώρες, έτσι ώστε να προκύψουν καλές εναλλακτικές λύσεις για τη διέλευση από τη Σερβία.
<P>
Κύριε Πρόεδρε, θα ήθελα να δηλώσω ότι υποστηρίζω θερμά τον έξοχο λόγο που εκφώνησε ο κύριος Fischer, και πιστεύω ότι πρέπει να απευθύνουμε ένα σαφές μήνυμα όσον αφορά τη στάση του Συμβουλίου.

<SPEAKER ID=121 NAME="Θεωνάς">
Κύριε Πρόεδρε, επισκεπτόμενος κανείς το Βελιγράδι καταλαμβάνεται από συναισθήματα οργής και αγανάκτησης για την καταστροφή και τον θάνατο που προκαλούν οι νατοοκοί βομβαρδισμοί, αλλά και θαυμασμού για την δύναμη και το κουράγιο του σέρβικου λαού και συγκίνησης για τη μορφή και το περιεχόμενο των εκδηλώσεων του λαού, που γίνεται ζωντανή ασπίδα για να προστατεύσει τις γέφυρες του Βελιγραδίου.
<P>
Πρώτον, κύριε Πρόεδρε, η αντιστροφή της λογικής που επιχειρεί η προπαγάνδα του ΝΑΤΟ δεν μπορεί να καλύψει τα εγκλήματα κατά της ανθρωπότητας που διαπράττονται με αυτό τον πόλεμο. Ο πόλεμος αυτός είναι επιθετικός και παράνομος.
<P>
Δεύτερον, αποτελεί έγκλημα γενοκτονίας με την εσκεμμένη καταστροφή της υποδομής της γιουγκοσλαβικής οικονομίας. Γέφυρες, νερό, ηλεκτρισμός, βασικά αγαθά για τη ζωή του ανθρώπου καταστρέφονται. Έγκλημα οικολογικής καταστροφής, που με τη χρήση της τεχνολογίας του πολέμου προσβάλλει την υγεία και το περιβάλλον.
<P>
Υπάρχει δίκαιη πολιτική λύση, κύριε Πρόεδρε. Ακολουθήστε την! Μπορείτε να την ακολουθήσετε και να δώσετε πράγματι λύση. Σταματήστε αυτόν τον βρώμικο πόλεμο!

<SPEAKER ID=122 LANGUAGE="SV" NAME="Gahrton">
Κύριε Πρόεδρε, έχουν περάσει πλέον έξι εβδομάδες από τότε που άρχισαν οι αεροπορικοί βομβαρδισμοί του ΝΑΤΟ κατά της Γιουγκοσλαβίας με σκοπό να σωθούν οι Αλβανοί Κοσοβάροι από τη βαρβαρότητα του καθεστώτος Milosevic. Εν τούτοις, το προσφυγικό κύμα συνεχίζεται. Εκατοντάδες χιλιάδες Αλβανοί είναι όμηροι μέσα στο Κοσσυφοπέδιο των σερβικών στρατιωτικών ορδών, όπου κακοποιούνται και βιάζονται. Γίνεται αυτό που ο Αλβανός συγγραφέας Ισμαήλ Κανταρέ γράφει στο σημερινό φύλλο της εφημερίδας Le Monde : «Le triomphe du crime » - ο θρίαμβος του εγκλήματος. Μπορεί κανείς να φανταστεί πιο παταγώδη αποτυχία για μια επιχείρηση διάσωσης - όσο καλοπροαίρετη κι αν ήταν αυτή στην αρχή;
<P>
Πολλοί αισθάνονται τώρα απόγνωση και κάποιοι αρπάζονται από τις χερσαίες δυνάμεις σαν σανίδα σωτηρίας. Σε αυτή την περίπτωση θεωρώ ότι θα πρέπει να διαβάσουν μια συνέντευξη του Eisele, Γερμανού στρατηγού στον ΟΗΕ, στην εφημερίδα Die Zeit , όπου αναφέρει ότι, όχι μόνο μπορεί να εξελιχθεί σε έναν πόλεμο τεραστίων διαστάσεων, έναν παρατεταμένο πόλεμο, αλλά ότι μπορεί να περάσουν 4 ή 5 μήνες πριν μπορέσει ο πρώτος στρατιώτης της επιχείρησης διάσωσης να παρέμβει στο Κοσσυφοπέδιο. Πρέπει να γίνει αντιληπτό ότι οι στρατιωτικές μέθοδοι έχουν τα όριά τους. Ίσως συμβαίνει αυτό που έγραψε πριν από μερικές ημέρες στην εφημερίδα Frankfurter Allgemeine ο Ούγγρος συγγραφέας Gyφrgy Konrαd, ότι δηλαδή οι Ευρωπαίοι πήραν το μάθημά τους από την ιστορία, αλλά πήραν λάθος μάθημα. Δεν έμαθαν το μάθημα της μη βίας των γεγονότων του 1989. Αργά ή γρήγορα οι δικτάτορες πέφτουν, ενώ η εκκίνηση ενός πολέμου εναντίον τους δεν είναι πάντοτε η αποτελεσματικότερη μέθοδος. Ακόμη και ο Milosevic θα πέσει - δεν υπάρχει αμφιβολία επ' αυτού. Υπάρχει αντιπολίτευση στη Σερβία, η οποία σήμερα κάνει την εμφάνισή της με ένα άρθρο στη Libιration .
<P>
Πρέπει να δοκιμαστούν οι μέθοδοι της μη βίας, πρέπει να σταματήσει ο πόλεμος, δεν πρέπει τώρα, ως αποτέλεσμα αυτού, να στρατιωτικοποιηθεί η ΕΕ. Ας υλοποιηθεί αντ' αυτού η σύσταση για το ειρηνευτικό σώμα από πολίτες, που το Κοινοβούλιο ενέκρινε πρόσφατα κατόπιν προτάσεως της Ομάδας των Πρασίνων. Θα ήταν μια εποικοδομητική συνεισφορά της ΕΕ για την ειρήνη στο Κοσσυφοπέδιο.

<SPEAKER ID=123 LANGUAGE="IT" NAME="Schifone">
Κύριε Πρόεδρε, είναι προφανές ότι μπροστά στη φοβερή τραγωδία ολόκληρου του λαού του Κοσσυφοπεδίου, που κυριολεκτικά σφαγιάστηκε και ξεριζώθηκε από τη χώρα του λόγω της τρομερής αυτής εθνοκάθαρσης του τυράννου Milosevic, και μπροστά στην επακόλουθη και απαραίτητη επέμβαση του ΝΑΤΟ - μια επέμβαση απαραίτητη, αν και καθόλου ευχάριστη, που σίγουρα κανείς δεν θέλησε ούτε επιθύμησε - δεν μπορούσαμε να οχυρωθούμε πίσω από φορμαλισμούς διεθνούς δικαίου ή πίσω από σαφή θέματα τυπικού χαρακτήρα. Ένας ολόκληρος λαός κινδύνευε να αφανιστεί, και έπρεπε να παρέμβουμε. Το πολιτιστικό επίπεδο της Ευρωπαϊκής Ένωσης δεν μας επέτρεπε να αποφύγουμε αυτή την υποχρέωση, αυτή την αναγκαιότητα. Ωστόσο, ακριβώς στην κατάσταση αυτή επισημαίνουμε την αδυναμία της επέμβασης, την αβεβαιότητα της προηγούμενης πολιτικής παρέμβασης της Ευρωπαϊκής Ένωσης. Αυτό είναι ίσως το αίσθημα της μεγαλύτερης πικρίας που νιώθουμε. Πρέπει ωστόσο να στραφούμε στο εξής προς το μέλλον, για να βρούμε τις λύσεις που θα οδηγήσουν στον τερματισμό αυτού του πολέμου, πολέμου που δεν πρόκειται να σταματήσει παρά μόνο με τη δημιουργία ενός χώρου ασφάλειας και ειρήνης στο Κοσσυφοπέδιο.
<P>
Ήμουν στα Τίρανα στις 21, 22 και 23 Απριλίου και αντιλήφθηκα την ανάγκη να γίνει αισθητή η παρουσία του Ευρωπαϊκού Κοινοβουλίου, το οποίο δεν νομίζω ότι έχει οργανώσει μέχρι σήμερα μια επίσημη παρουσία στην περιοχή αυτή, κάτι που θα ήταν ίσως σκόπιμο να κάνει. Συναντήθηκα με πολλούς πολιτικούς εκπροσώπους της κυβέρνησης και της αντιπολίτευσης: τον Πρόεδρο του κοινοβουλίου Ginuisynis, τον Υπουργό που είναι υπεύθυνος για την ευρωπαϊκή ένταξη Lakori, ο οποίος ζητεί τη σύνδεση της Αλβανίας με την Ευρωπαϊκή Ένωση, και τον αρχηγό της αντιπολίτευσης Berisha. Ε, λοιπόν, όλοι, κυβέρνηση και αντιπολίτευση, ζητούν τη διεξαγωγή χερσαίων επιθέσεων από το ΝΑΤΟ, επειδή συνειδητοποιούν, στο πλαίσιο μιας ρεαλιστικής ίσως εκτίμησης, ότι η Αλβανία δεν μπορεί να αντέξει για πολύ στην πίεση, στην παρουσία 350 χιλιάδων προσφύγων, που είναι σαν να έρχονταν 6 εκατομμύρια πρόσφυγες στην Ιταλία από τη μια μέρα στην άλλη.
<P>
Η κατάσταση είναι εξαιρετικά σοβαρή και μόνο η ένοπλη επέμβαση - αν ο Milosevic δεν υποχωρήσει προηγουμένως στους όρους που καθόρισαν το ΝΑΤΟ και η Ευρωπαϊκή Ένωση - μπορεί κατά κάποιον τρόπο να επιφέρει μια αποκλιμάκωση και να δημιουργήσει μια ζώνη προστασίας εν όψει αυτού του χώρου ειρήνης και ασφάλειας για τον οποίο μιλήσαμε.
<P>
Εκμεταλλεύομαι εξάλλου την ευκαιρία για να αναφέρω επίσης ότι στην Αλβανία δεν επικρατούν ακόμη κανονικές συνθήκες δημοκρατίας. Είναι καιρός να παρέμβει το Ευρωπαϊκό Κοινοβούλιο για να δημιουργηθούν συνθήκες δημοκρατίας όπως αυτές που υπάρχουν στις δυτικές χώρες μας, επειδή υπάρχουν ακόμη στη φυλακή εκπρόσωποι και μαχητές του αντιπολιτευτικού κόμματος και έχει αρθεί η βουλευτική ασυλία ορισμένων βουλευτών.

<SPEAKER ID=124 LANGUAGE="NL" NAME="Wiersma">
Κύριε Πρόεδρε, επιτρέψτε μου να αρχίσω συγχαίροντας ολόθερμα τον Πρόεδρο και Υπουργό κύριο Fischer για την ομιλία που εκφώνησε στο Σώμα σήμερα το πρωί. Νομίζω ότι το εύρος, αλλά και το περιεχόμενο, όσων είπε προσφέρει ελπίδα σε μια αρκετά ζοφερή κατάσταση, ελπίζω δε ότι κατά την υπόλοιπη διάρκεια της γερμανικής Προεδρίας θα συνεχίσει να υποστηρίζει τις αρχές και τις ιδέες αυτές, ιδιαιτέρως όσον αφορά την κρίση στο Κοσσυφοπέδιο, για την οποία εξακολουθεί να μην έχει βρεθεί λύση. Οι εντατικές διπλωματικές διαβουλεύσεις δεν έχουν αποδώσει τίποτα μέχρι στιγμής. Παρεμπιπτόντως, όπως δήλωσαν και άλλοι, είναι ιδιαίτερα σημαντικό, αλλά και ευχάριστο, το γεγονός ότι η Ρωσία διαδραμάτισε σημαντικό ρόλο σε αυτή την διπλωματική δράση. Απαιτείται σπουδή. Η διένεξη αυτή δεν πρέπει να διαρκέσει πολύ, γιατί οι ζημιές αυξάνουν μέρα με τη μέρα.
<P>
Ο Milosevic δεν φαίνεται να έχει την πρόθεση να κάνει αυτή τη σημαντική παραχώρηση που του ζητάμε και να επιτρέψει την παρουσία στρατιωτικής ειρηνευτικής δύναμης στο Κοσσυφοπέδιο για να διευκολυνθεί η επιστροφή των προσφύγων. Συμφωνώ απόλυτα με τον Υπουργό Fischer, ο οποίος αντιλαμβάνεται πώς οι άνθρωποι αυτοί, οι πρόσφυγες, εκδιώχθηκαν από την χώρα τους, κάτι που σημαίνει ότι η στρατιωτική προστασία θα είναι απαραίτητη, έστω και για ψυχολογικούς λόγους. Εφόσον ο Milosevic δεν κάνει μια ουσιαστική κίνηση, δεν υπάρχει λόγος να σταματήσουν οι επιχειρήσεις του ΝΑΤΟ, όσο ευπρόσδεκτο κι αν ήταν κάτι τέτοιο.
<P>
Διακατέχομαι από πολλές σοβαρές ανησυχίες για τη σταθερότητα των γειτονικών χωρών. Η κοινή γνώμη στις χώρες αυτές δεν φαίνεται να δείχνει κατανόηση για τις δράσεις του ΝΑΤΟ. Η κατάσταση στην Πρώην Γιουγκοσλαβική Δημοκρατία της Μακεδονίας είναι γνωστή, αλλά και στην Βουλγαρία αυξάνονται οι εντάσεις. Σήμερα στο Κοινοβούλιο της χώρας αυτής διεξάγονται έντονες συζητήσεις σχετικά με το αν θα δοθεί άδεια στο ΝΑΤΟ να χρησιμοποιήσει τον εναέριο χώρο της χώρας για τις δράσεις του. Η χώρα είναι διχασμένη όσον αφορά τους βομβαρδισμούς του ΝΑΤΟ και, όπως υπέδειξε και ο κύριος Oostlander, διαπιστώνουμε τις οικονομικές επιπτώσεις της σύγκρουσης στο Κοσσυφοπέδιο. Με βάση προσωπικές μου εκτιμήσεις, οι ζημιές ανέρχονται σε 70 εκατομμύρια δολάρια τον μήνα. Γνωρίζουμε πόσο φτωχή είναι η χώρα αυτή και πόσο μεγάλο είναι το ποσό. Επιπλέον, οι πολίτες της αδυνατούν να καταλάβουν γιατί η φτωχή τους χώρα πρέπει να επωμιστεί τις δαπάνες.
<P>
Θα ήθελα να προτείνω να εξεταστεί από το Συμβούλιο και την Επιτροπή η δυνατότητα να χορηγηθεί σύντομα στη χώρα αυτή πρόσθετη οικονομική βοήθεια. Κάτι τέτοιο θα εξυπηρετούσε τη σταθερότητα στη Βουλγαρία και θα ενίσχυε παράλληλα τον προσανατολισμό της χώρας στην Ευρωπαϊκή Ένωση και το ΝΑΤΟ, το γόητρο των οποίων έχει δεχθεί πλήγμα. Η Βουλγαρία δεν μπορεί να περιμένει ένα σύμφωνο σταθερότητας ή ένα σχέδιο για τα Βαλκάνια. Αυτό που χρειάζεται είναι άμεση βοήθεια.
<P>
Όμως, αυτό που ισχύει για τη Βουλγαρία ισχύει και για άλλες χώρες στα Βαλκάνια. Το ΝΑΤΟ ήταν και είναι διατεθειμένο να χρησιμοποιήσει στρατιωτικά μέσα για την προάσπιση των ανθρωπίνων δικαιωμάτων, όμως ειδικά η Ευρωπαϊκή Ένωση πρέπει να αναλάβει την πρωτοβουλία και να διαθέσει το συντομότερο δυνατόν χρήματα, τεχνογνωσία και ενέργεια για την ανασυγκρότηση της περιοχής, διαφορετικά πιστεύω ότι θα πρέπει να αναμένουμε γρήγορα την επόμενη διένεξη.
<P>
Σήμερα, 4 Μαΐου, πραγματοποιείται στις Κάτω Χώρες εορτασμός εις μνήμη των θυμάτων του Β' Παγκοσμίου Πολέμου, και αύριο εορτάζουμε την απελευθέρωση. Οι εορταστικές αυτές εκδηλώσεις θα είναι κάπως συγκρατημένες εφέτος και αντιλαμβάνεστε τον λόγο: ακόμη και σήμερα θυσιάζονται άνθρωποι στο Κοσσυφοπέδιο και τη Σερβία για την προάσπιση της ελευθερίας.

<SPEAKER ID=125 LANGUAGE="IT" NAME="Graziani">
Κύριε Πρόεδρε, σε ό, τι αφορά τον πόλεμο του Κοσσυφοπεδίου, πιστεύω πως ήρθε η ώρα να σκεφτούμε ψύχραιμα καταφεύγοντας στη λογική.
<P>
Η λογική δεν μας συμφέρει πάντα - το αντίθετο μάλιστα, δεν μας συμφέρει καθόλου - αλίμονο όμως αν την αφήσουμε κατά μέρος. Η λογική θα υπαγόρευε, για παράδειγμα, από την αρχή αυτής της ιστορίας - αυτό μπορούμε ίσως να το πούμε με την εκ των υστέρων γνώση - να αξιολογήσουμε τη σχέση μεταξύ των πολιτικών στόχων και των πολιτικών συνεπειών των βομβαρδισμών και του ευγενούς σκοπού που είχαμε προκαθορίσει, της παύσης δηλαδή της εθνοκάθαρσης.
<P>
Το σενάριο που διαμορφώνεται σήμερα είναι δυστυχώς πικρό.
<P>
Ένας οξυδερκής δημοσιογράφος έγραψε το πρωί σε ιταλική εφημερίδα ότι το ΝΑΤΟ βρίσκεται σε δύσκολη θέση και ο Milosevic σε ακόμη δυσκολότερη. Έχουμε δηλαδή φτάσει σε κρίσιμο σημείο στην κατάσταση αυτή, που απαιτεί μια νέα δράση. Απαιτεί μια νέα δράση, γιατί οι ίδιοι οι βομβαρδισμοί δεν φέρνουν πλέον αποτέλεσμα: ή θα συνεχίσουν να βομβαρδίζονται όσα έχουν ήδη βομβαρδιστεί μέχρι τώρα ή θα βομβαρδιστούν οι πόλεις. Η πολεμική οδός είναι απαγορευμένη, δεν υπάρχει πολεμική οδός. Το αμερικανικό Κογκρέσο δεν θέλει άλλωστε αυτή την πολεμική οδό, και χωρίς τους Αμερικανούς είναι αδύνατο να ακολουθήσουμε την πολεμική οδό. Τί απομένει λοιπόν να κάνουμε; Ακόμη και ο Milosevic βρίσκεται σε πολύ δυσάρεστη θέση, αυτός όμως είναι δυνατός χάρη στον εθνικισμό του ίδιου του λαού του. Ας παραδεχθούμε ξεκάθαρα ότι ακόμη και οι Ιταλοί την εποχή του φασισμού δεν ήταν όλοι αντιφασίστες. Υπήρχε εθνικισμός και μάλιστα ισχυρός. Χρειάζεται συνεπώς να υπολογίσουμε και αυτή την κατάσταση.
<P>
Τί πρέπει να γίνει; Χρειάζεται να δούμε τα χαρτιά του Milosevic, και για να γίνει αυτό είναι αναγκαίο να διακόψουμε τους βομβαρδισμούς. Χρειάζεται μια πρωτοβουλία εκ μέρους της ισχυρότερης και λογικότερης πλευράς υπέρ της διακοπής των βομβαρδισμών, για να δούμε τί παίζεται, για να ξαναρχίσουμε τις διαπραγματεύσεις και για να καταλήξουμε στην επίλυση του προβλήματος, χωρίς φυσικά να παραβλέψουμε το δικαίωμα επιστροφής των προσφύγων στο Κοσσυφοπέδιο, επιστροφής που πρέπει να διασφαλιστεί από μια στρατιωτική δύναμη.

<SPEAKER ID=126 LANGUAGE="PT" NAME="Novo">
Κύριε Πρόεδρε, σαράντα μέρες μετά την παραβίαση του διεθνούς δικαίου από το ΝΑΤΟ, έχουμε ήδη τις συνέπειες προ των πυλών. Το ανθρώπινο δράμα εξελίχθηκε σε καταστροφή, ο αριθμός των θυμάτων των υποκριτικών «παράπλευρων πληγμάτων» αυξάνει, το πρόσχημα του Ραμπουγιέ εξανεμίστηκε, η αυτονομία του Κοσσυφοπεδίου και τα δικαιώματα των μειονοτήτων δεν αποκαταστάθηκαν. Εν ολίγοις, ούτε ένα από τα δήθεν επιχειρήματα που προέβαλε το ΝΑΤΟ γι' αυτή την επιχείρηση δεν αποδείχθηκε βάσιμο, ούτε ένας από τους υποτιθέμενους αρχικούς του στόχους δεν επιτεύχθηκε. Ενώ σε παγκόσμιο επίπεδο, και παρά τη γενικευμένη χειραγώγηση, η κοινή γνώμη εκδηλώνεται όλο και περισσότερο υπέρ της παρέμβασης του ΟΗΕ και της εξεύρεσης μιας πολιτικής λύσης που θα επιτρέπει την επιστροφή των προσφύγων και θα κινείται στο πλαίσιο του απαραβίαστου των σημερινών συνόρων, οι Αμερικανοί και οι υποτελείς τους ευρωπαϊκές κυβερνήσεις κάνουν λόγο για χερσαίες επιχειρήσεις, απαντούν με τον αποκαλούμενο «ολοκληρωτικό πόλεμο», όπου τα πάντα θεωρούνται στρατηγικοί στόχοι, αποκαθιστούν και επανεξοπλίζουν ένα κίνημα που μέχρι πρότινος οι πάντες θεωρούσαν τρομοκρατικό και φανατικό.
<P>
Στο πλαίσιο της ευρωπαϊκής οικοδόμησης, της οποίας η γέννηση επίσης συνέβαλε - σας το υπενθυμίζω - στον τερματισμό του πολέμου στην Ευρώπη, βλέπουμε πλέον κοινοτικά θεσμικά όργανα, εδώ και τώρα, να υποστηρίζουν και να δίνουν συγχωροχάρτι στο ΝΑΤΟ και στις ένοπλες επεμβάσεις του. Στο μεταξύ η ίδια αυτή οργάνωση του ΝΑΤΟ μεταβάλλει στρατηγικές έννοιες, ώστε να μετατραπεί σε παγκόσμιο χωροφύλακα δίχως να διαφαίνεται από τις κυβερνήσεις καμία θέληση να δώσουν εξηγήσεις στους λαούς τους και χωρίς καμία πρόθεση αυτού του Κοινοβουλίου να εκφράσει τη γνώμη του επί του θέματος. Με δυο λόγια, αγαπητοί μου κύριοι, είναι κρίμα και λυπάμαι!

<SPEAKER ID=127 LANGUAGE="IT" NAME="Imbeni">
Εγώ θα ήθελα, κύριε Υπουργέ, να στείλω μόνο ένα μήνυμα, μια ανάμνηση που σίγουρα μας είχε ενώσει εκείνον τον καιρό. Ο Αλιέντε έλεγε για τον πραξικοπηματία Pinochet: «Εσείς έχετε τη δύναμη, αλλά δεν έχετε τη λογική». Κατά πάσα πιθανότητα ο Milosevic θα σκέφτεται εδώ και δέκα χρόνια για μας ότι «αυτοί έχουν τη λογική, αλλά δεν έχουν τη δύναμη». Εμείς αποφασίσαμε, αντίθετα, να ενώσουμε τη δύναμη και τη λογική, αλλά το αποφασίσαμε με δέκα χρόνια καθυστέρηση. Αν ως Ευρώπη είχαμε κάνει αυτή τη συζήτηση για την ένταξη των Βαλκανίων δέκα χρόνια πριν, ίσως να μην είχαμε στην πλάτη μας τους 200 χιλιάδες νεκρούς του πολέμου της Βοσνίας, τον πόλεμο του Milosevic κατά της Κροατίας κ.λπ.. Και πολύ κακώς πράξαμε, δεδομένου ότι σε όλον τον συλλογισμό του κ. Gollnisch - με τον οποίο εγώ διαφωνώ απολύτως - υπάρχει ένα σημείο που είναι αληθινό. Έπρεπε να είχαμε λάβει υπόψη τη δραματική και τραγική κατάσταση της φυγής και των απελάσεων, ενώ τώρα αντίθετα προχωρούμε ψηλαφιστά στο σκοτάδι, χωρίς συντονισμό, με μεγάλη βούληση, πράγματι, αλλά με ελάχιστη επιστημονικότητα στην ανθρωπιστική παρέμβαση.
<P>
Κινητοποιηθήκαμε πολύ αργά και άστοχα, και το πρόβλημα με το οποίο βρισκόμαστε αντιμέτωποι σήμερα - όπως είπε και ο κύριος Dupuis με άλλα λόγια - είναι ότι πρέπει να συνειδητοποιήσουμε πως έφθασε η ώρα μιας ευρείας ενημερωτικής πρωτοβουλίας, ενός μαζικού ενημερωτικού βομβαρδισμού προς τον σερβικό λαό, για να μπορέσει να δει και ο σερβικός λαός ότι εμείς έχουμε και τη λογική και τη δύναμη, εμείς και όχι ο Milosevic. Πρέπει να πειστεί και ο σερβικός λαός γι' αυτό, διαφορετικά η πρωτοβουλία μας δεν θα στεφθεί με επιτυχία.
<P>
Εμείς έχουμε λοιπόν τη λογική και τη δύναμη και γι' αυτό εγώ σας λέω, κύριε Υπουργέ, ότι μπορούμε και πρέπει να είμαστε οξυδερκείς από άποψη στρατηγικής και πιο ευέλικτοι από άποψη τακτικής. Ας μου επιτραπεί μια φιλική και όχι εχθρική παρατήρηση: εμείς οι Ευρωπαίοι υπερέχουμε κάπως από τους Αμερικανούς όσον αφορά την οξυδέρκεια της στρατηγικής μας και την ευελιξία της τακτικής μας. Πρέπει λοιπόν να μπορέσουμε να εκμεταλλευτούμε αυτή τη διορατικότητά μας και συνεπώς τα λόγια που είπατε στην παρέμβασή σας - ότι ο Μάιος μπορεί να μήνας ελπίδας - θα μπορούσαν επίσης να είναι ένα καθησυχαστικό μήνυμα για το μέλλον μας, και κυρίως για το μέλλον ειρήνης και δικαιοσύνης στα Βαλκάνια.

<SPEAKER ID=128 LANGUAGE="DE" NAME="von Habsburg">
Κύριε Πρόεδρε, θέλω προπάντων να ευχαριστήσω θερμά τον κύριο Υπουργό Fischer για τα σαφή του λόγια και για τη σαφή γραμμή που σκιαγράφησε σε μια πολύ δύσκολη κατάσταση. Θέλω όμως να επεισέλθω λεπτομερέστερα σε δύο σημεία που δυστυχώς αναφέρθηκαν πολύ λίγο κατά τη διάρκεια της συζήτησης, αλλά τα οποία θεωρώ πολύ σημαντικά. Όλη την ώρα ακούγεται ότι πρέπει να σταλούν χερσαίες δυνάμεις στο Κοσσυφοπέδιο. Αυτό καθαυτό είναι βέβαια μια λογική ενέργεια, αλλά δεν είναι η κατάλληλη για την εν λόγω περιοχή. Έχουμε αποκτήσει αρκετές εμπειρίες για το γεγονός ότι η επέμβαση ξένων δυνάμεων είναι καταδικασμένη να αποτύχει, και είμαι αρκετά μεγάλος ώστε να τις έχω βιώσει ο ίδιος. Από την άλλη μεριά, έχω δει π.χ. και την απελευθέρωση της Κράινα στην Κροατία. Εκεί είχαν όπλα οι Κροάτες και έτρεψαν αμέσως σε φυγή τους Σέρβους. Παραμένει γεγονός ότι οι άνθρωποι που υπερασπίζονται τα εδάφη τους υπερτερούν κατά πολύ εκείνων που επιτίθενται, και αυτό πρέπει να το λάβουμε υπόψη. Υπάρχει ο ΑΣΚ (UCK) και οι αλβανικές δυνάμεις. Σε αυτούς τους Αλβανούς πρέπει να δοθούν όπλα, ώστε να μπορέσουν να αντιμετωπίσουν με ίδιες δυνάμεις τις ορδές που εισβάλλουν από τη Σερβία. Θα εκπλαγούμε με την ταχύτητα που θα ξεκαθαριστούν τα πράγματα επιτόπου.
<P>
Το δεύτερο σημείο αφορά το γεγονός ότι στην αρχή έγινε ένα μεγάλο λάθος, ένα ψυχολογικό λάθος, καθώς ελέχθη επανειλημμένα ότι οι Κοσοβάροι πρέπει να παραμείνουν στη Σερβία, να παραμείνουν στη Γιουγκοσλαβία. Κυρίες και κύριοι, το γεγονός που συχνά ξεχνάμε είναι ότι το κράτος υπάρχει για τους ανθρώπους και όχι οι άνθρωποι για το κράτος. Θα έπρεπε λοιπόν να υπάρχει το δικαίωμα αυτοδιάθεσης των λαών και θα έπρεπε να αναγνωρίσουμε το δικαίωμα αυτό ειδικά στους κατοίκους του Κοσσυφοπεδίου, που εδώ και δεκαετίες έχουν υποφέρει τα πάνδεινα από τη σερβική κυβέρνηση του Βελιγραδίου. Ο Milosevic είναι μόνο το αποτέλεσμα μιας παλαιάς πολιτικής που ανάγεται στους χρόνους πριν από τον Δεύτερο Παγκόσμιο Πόλεμο.

<SPEAKER ID=129 NAME="Παπαγιαννάκης">
Κύριε Πρόεδρε, είναι προφανές εκ των αποτελεσμάτων ότι η επίθεση κατά της Γιουγκοσλαβίας δεν πέτυχε ούτε να αποτρέψει την εκδίωξη, την φυγή των Κοσοβάρων, ούτε να κάμψει τον Μιλόσεβιτς. Πέτυχε να δημιουργήσει ανησυχία και κινδύνους σε όλη την περιοχή, να ταπεινώσει τον ΟΗΕ και, βεβαίως, την ευρωπαοκή πολιτική ενοποίηση, κάτι προφανώς που ήταν και στις προθέσεις του αμερικανικού εθνικισμού, ενώ οι ευρωπαίοι ηγέτες μας συνεργούν από τοπικές φοβίες ή επιδιώξεις, παραμερίζοντας τη δυνατότητα για συλλογική και αυτόνομη πορεία τους.
<P>
Κύριε Πρόεδρε, η Σερβία θα βγει κατεστραμμένη από τις επιθέσεις και οι Σέρβοι βαριά χτυπημένοι, με πολλούς νεκρούς και τραυματίες. Θα μπορούσε η Προεδρία να μας δώσει έναν απολογισμό των θυμάτων; 'Οσο για τους Κοσοβάρους, και αυτοί μαζί με τους Σέρβους και άλλους γειτονικούς λαούς φαίνεται ότι θα είναι τα πρώτα θύματα της μόλυνσης από το λεγόμενο εξαντλημένο ουράνιο των βλημάτων που χρησιμοποιούνται εκεί. Θα μπορούσε η Προεδρία να σχολιάσει τη χρήση αυτού του υλικού; Τη μόλυνση που προβλέπεται; Τη διάρκειά της; Πώς θα εξασφαλίσει την επιστροφή των προσφύγων σε τέτοια μολυσμένα εδάφη; 'Η μήπως έχει ήδη σιωπηρά αποκλείσει την επιστροφή των προσφύγων;

<SPEAKER ID=130 LANGUAGE="SV" NAME="Theorin">
Κύριε Πρόεδρε, η Ευρώπη βρίσκεται σε πόλεμο. Ένας πόλεμος στον οποίον η Ευρώπη έχει διολισθήσει χωρίς να έχει πραγματική πολιτική εξόδου από αυτόν. Ένας πόλεμος με προφανή κίνδυνο επέκτασης. Ένας πόλεμος ο οποίος είχε σχεδιαστεί να κερδιθεί σε δύο ημέρες, αλλά που έπειτα από 5 εβδομάδες δεν έχει κοπάσει. Ένας πόλεμος που άρχισε για να σώσει ανθρώπους από την εθνοκάθαρση και έχει ως αποτέλεσμα 1 εκατομμύριο πρόσφυγες. Ένας πόλεμος που έχει ως αποτέλεσμα να μετατραπεί η αντίσταση στη Σερβία κατά του Milosevic σε υποστήριξή του. Ήρθε η ώρα να τεθεί το ερώτημα αν αυτός ήταν ενδεδειγμένος τρόπος για να επιτευχθεί ο στόχος.
<P>
Η εθνοκάθαρση και οι βιαιοπραγίες δεν μπορούν ποτέ να γίνουν αποδεκτές. Ήρθε η ώρα να μπει ένα τέλος στην τρομοκρατία του Milosevic, αλλά να μπεί επίσης ένα τέλος στους βομβαρδισμούς του ΝΑΤΟ. Ήρθε η ώρα να παρουσιαστεί μια πολιτική λύση σε ένα πολιτικό πρόβλημα. Όπως είχε δηλώσει ο πρώην Πρωθυπουργός της Σουηδίας Olof Palme: «Δεν μπορεί να δημιουργήσεις δημοκρατία βομβαρδίζοντας τα χωριά που προσπαθείς να σώσεις». Η ΕΕ έχει στη διάθεσή της πολιτικά, διπλωματικά και οικονομικά μέσα, και αυτά πρέπει να χρησιμοποιηθούν στα Βαλκάνια. Ήρθε η ώρα να συμβάλει ενεργά η ΕΕ στη δημιουργία προϋποθέσεων για μια πολιτική λύση στη σύγκρουση του Κοσσυφοπεδίου. Ήρθε η ώρα για τον ΟΗΕ να ανακτήσει τον νόμιμο ρόλο του και για την ΕΕ να απαιτήσει την παρουσία μιας ειρηνευτικής δύναμης του ΟΗΕ στο Κοσσυφοπέδιο, ώστε να μπορούν να επιστρέψουν οι πρόσφυγες με ασφάλεια.
<P>
Οι χώρες της ΕΕ πρέπει να συνεισφέρουν υπό τη μορφή ενός εκτεταμένου σχεδίου Μάρσαλ για την περιοχή των Βαλκανίων, ώστε να αναδομηθούν οι κατεστραμμένες κοινότητες, αλλά και να αποφευχθεί η γέννηση μίσους που ειδάλλως θα αποτελεί επί γενεές το πρόπλασμα προσεχών συγκρούσεων. Ο πόλεμος μας έμαθε ότι τώρα η ΕΕ πρέπει να δημιουργήσει ταχέως εργαλεία για την επίλυση συγκρούσεων, τη διατήρηση της ειρήνης, τη μεσολάβηση, τη συμφιλίωση και την οικοδόμηση εμπιστοσύνης. Αν δεν μπορούμε να βρούμε μεθόδους για την ειρηνική επίλυση των συγκρούσεων, αλλά αναγκαζόμαστε να πολεμάμε με στρατιωτικά μέσα, τότε ολόκληρη η ιδέα της ΕΕ καταρρέει.

<SPEAKER ID=131 LANGUAGE="DE" NAME="Lenz">
Κύριε Πρόεδρε, αγαπητοί συνάδελφοι, μπορώ να συνταχθώ με πολλά πράγματα που ειπώθηκαν σήμερα το απόγευμα, αλλά σίγουρα όχι με όλα. Ποιός από μας δεν παρακολουθεί με αυξανόμενη ανησυχία όσα συμβαίνουν; Μήπως δεν υποστηρίζαμε τα ανθρώπινα δικαιώματα εδώ στο Ευρωπαϊκό Κοινοβούλιο για χρόνια ολόκληρα και σε κάθε συνεδρίαση; Εγώ θα το κάνω προφανώς σήμερα εδώ για τελευταία φορά.
<P>
Έχουμε υποστηρίξει τα ανθρώπινα δικαιώματα περισσότερο με λόγια, και μερικές φορές ακόμα και εκείνα μικρών ομάδων. Εδώ έχουμε να κάνουμε με εκατοντάδες χιλιάδες ανθρώπων των οποίων τα ανθρώπινα δικαιώματα έχουν παραβιασθεί κατάφωρα - δεν χρειάζεται να απαριθμήσω όλες τις περιπτώσεις - και αυτό γίνεται σε ένα τμήμα της Ευρώπης που στο παρελθόν επισκέπτονταν πολλοί τουρίστες.
<P>
Η απάντηση του ΝΑΤΟ έχει για μένα δύο πολύ διαφορετικές πτυχές. Από την μία πλευρά για πρώτη φορά υποστηρίζει μια περιφερειακή συμμαχία λαών για την υπεράσπιση αυτών των δικαιωμάτων, για την επαναφορά της σταθερότητας σε ένα τμήμα της Ευρώπης όπου εδώ και οκτώ χρόνια σημειώνονται αλυσιδωτές παραβιάσεις των ανθρωπίνων δικαιωμάτων και πάντα για τον ίδιο λόγο. Εδώ έχει αποτύχει πλήρως ο εν λόγω παγκόσμιος οργανισμός, γιατί δεν μπόρεσε να εμφυσήσει ζωή στον Χάρτη του και στο διεθνές δίκαιο. Αντίθετα, πολλά πράγματα έχουν παραμείνει λέξεις κενές περιεχομένου και ο οργανισμός αυτός δεν παρεμπόδισε τις συγκρούσεις για τη διευθέτηση των οποίων είχε βασικά δημιουργηθεί.
<P>
Όποιος έζησε τον Β' Παγκόσμιο Πόλεμο - και εγώ τον έχω ζήσει - γνωρίζει τί σημαίνουν οι βομβαρδισμοί, ο φόβος για τις βόμβες, τα φλεγόμενα σπίτια και τα θύματα στο άμεσο περιβάλλον. Αυτό δεν εύχεται κανείς να συμβεί σε κανέναν, και οπωσδήποτε όχι στον σέρβικο λαό και στα παιδιά της Σερβίας, όπου η παράνοια ενός ηγέτη έχει οδηγήσει στην καταστροφή και στον εκτοπισμό εκατοντάδων χιλιάδων ανθρώπων. Κανένας μας δεν έχει κάτι εναντίον του σέρβικου λαού και ο καθένας από μας θα προστάτευε τα παιδιά των Σέρβων ακριβώς με τον ίδιο τρόπο όπως και τα παιδιά των Κοσοβάρων και των Αλβανών. Εδώ πρέπει να αντιταχθούμε με σθένος σε αυτή την παράνοια.
<P>
Πρέπει να γνωρίζουμε ότι δεν μπορούμε να καλούμε τον ΟΗΕ μόνο όταν τον χρειαζόμαστε. Το παρόν Κοινοβούλιο θα καταβάλει την κατάλληλη στιγμή προσπάθειες για την ανοικοδόμηση της περιοχής - και αυτό το βλέπω στα πρόσωπα της κ. Emma Bonino, του κ.van den Broek και άλλων με τους οποίους έχουμε συνεργαστεί για πολλά χρόνια. Πρέπει να εκμεταλλευτούμε κάθε διαπραγμάτευση, αλλά μόνο όταν θα έχει πλεόν σταματήσει αυτή η παράνοια, για να μπορέσουμε να προσφέρουμε πραγματικά σε αυτούς τους ανθρώπους και πάλι πατρίδα, προστασία και ειρήνη.

<SPEAKER ID=132 LANGUAGE="FR" NAME="Rocard">
Κύριε Πρόεδρε, κύριε Προεδρεύοντα του Συμβουλίου, κυρία Επίτροπε, κύριοι Επίτροποι, θα σας απαλλάξω από τις λυρικές εξάρσεις και ελπίζω και από κάθε ανοησία.
<P>
Μπροστά στην κτηνωδία του εγκλήματος που διέπραξε ο Milosevic και που έχει λάβει ήδη διαστάσεις εθνικής εξολόθρευσης και ίσως γενοκτονίας, συγκαταλέγομαι στους θερμούς υποστηρικτές της άποψης ότι δεν μπορούσαμε να μείνουμε με σταυρωμένα τα χέρια. Ανήκω στην πλειοψηφία του Ευρωπαϊκού Κοινοβουλίου που ενέκρινε ένθερμα την επέμβαση.
<P>
Ομοίως, δεν πιστεύω ούτε για μια στιγμή ότι αυτός ο αχρείος ο Milosevic μπορεί να επιδείξει ευαισθησία σε ένα μέτρο όπως η μονομερής παύση των επιθέσεών μας, προκειμένου να ξαναρχίσουν οι πολιτικές συζητήσεις. Κάτι τέτοιο μου φαίνεται ακόμα και επικίνδυνο να το σκέπτεται κανείς.
<P>
Το αποτέλεσμα είναι εντούτοις ανησυχητικό. Είναι βέβαιο ότι αποδυναμώνουμε τη Σερβία, αλλά όχι ουσιαστικά τον Milosevic. Η εθνοκάθαρση επιδεινώνεται στο Κοσσυφοπέδιο. Η Αλβανία, η Πρώην Γιουγκοσλαβική Δημοκρατία της Μακεδονίας και το Μαυροβούνιο αποδυναμώνονται και οι προοπτικές δεν είναι καλές. Ωστόσο, εφόσον ξεκινήσαμε αυτόν τον πόλεμο, πρέπει να τον κερδίσουμε.
<P>
Δεν θα σας μιλήσω για το μέλλον. Εκφράστηκαν εδώ πολλές απόψεις, με ορισμένες από τις οποίες συμφωνώ, αλλά όχι με όλες. Προσωπικά αυτό που με ενδιαφέρει είναι το «πώς». Κύριε Υπουργέ, κύριε Προεδρεύοντα του Συμβουλίου, πώς προετοιμάστηκε αυτή η επέμβαση; Κατά πόσον υπήρξε διαβούλευση με την Ευρωπαϊκή Ένωση ή με τα ενδιαφερόμενα κράτη της Ευρωπαϊκής Ένωσης όσον αφορά το σχέδιο επίθεσης; Κατά πόσον η Ένωση διατύπωσε παρατηρήσεις σχετικά με τις πιθανότητες επιτυχίες αυτού του σχεδίου και με την ύπαρξη ή την απουσία ενδεχόμενου εναλλακτικού σχεδίου; Κατά πόσον το Συμβούλιο του οποίου προεδρεύετε εξέτασε τη σκοπιμότητα να συμπληρωθούν οι αεροπορικές επιθέσεις με χερσαία επέμβαση, που φαίνεται προφανής σε όποιον διαθέτει λίγο στρατηγικό πνεύμα; Κατά πόσον το Συμβούλιο των Υπουργών προσπάθησε να εκμεταλλευτεί την ευκαιρία αυτή για να αναπτύξει τα μέσα κατάρτισης μιας κοινής στρατηγικής σκέψης, ούτως ώστε να προτείνει βέβαια τα στοιχεία αυτής της σκέψης στο Συμβούλιο της Συμμαχίας, αλλά να πρόκειται για στοιχεία κατάλληλα για την Ευρώπη; Και, τέλος, η τελευταία ερώτηση: στο σημείο που βρισκόμαστε, κύριε Πρόεδρε, μπορείτε να μας πείτε εάν το Συμβούλιο συνειδητοποιεί την επείγουσα ανάγκη να αναπτύξουμε, στο πλαίσιο της Συμμαχίας φυσικά, μια ικανότητα ανάλυσης και άμυνας κατάλληλη για την Ευρώπη;

<SPEAKER ID=133 LANGUAGE="DE" NAME="Grφner">
Κύριε Πρόεδρε, η διεθνής κοινότητα άφησε για πολύ καιρό τον Milosevic να κάνει ό, τι θέλει, χωρίς να χρησιμοποιήσει μέτρα κυρώσεων, όπως π.χ. το εμπάργκο πετρελαίου. Μαρτυρίες για μαζικούς βιασμούς που χρησιμοποιούνταν ως πολεμικό όπλο στην Κροατία και στον πόλεμο της Βοσνίας υπάρχουν ήδη από τη δεκαετία του «90. Σήμερα ακούμε πάλι από διεθνείς οργανισμούς ανθρωπιστικής βοήθειας ότι από τις ομάδες προσφύγων επιλέγονται ειδικά γυναίκες, οι οποίες μεταφέρονται βίαια, για να σταλούν το επόμενο πρωί πίσω μισοπεθαμένες και σοβαρά τραυματισμένες ή να εξαφανιστούν πλήρως.
<P>
Με αυτή την εθνικιστική βία εναντίον των γυναικών καθώς και με τους βασανισμούς και τους βιασμούς αναζωπυρώνεται ο κύκλος της βίας, του μίσους και της εκδίκησης και καταστρέφεται κάθε ελπίδα για ένα ειρηνικό, πολυεθνικό Κόσοβο. Οι γυναίκες γίνονται θύματα εγκλημάτων πολέμου, επειδή είναι γυναίκες, κάτι που η Ένωση πρέπει να αναγνωρίσει ως λόγο παροχής ασύλου. Προσωπικά πάντως θεωρώ αποκορύφωση του κυνισμού το γεγονός ότι το Βατικανό ναι μεν επιτρέπει σε αυτές τις περιπτώσεις στις γυναίκες την πρόληψη, στιγματίζει όμως τη διακοπή της εγκυμοσύνης χαρακτηρίζοντάς την ως φόνο.
<P>
Κάποιοι από τους αρχηγούς των κυβερνήσεών μας, όπως και οι συνάδελφοί σας, κύριε Fischer, θα έπρεπε να κοκκινίζουν από ντροπή διαπιστώνοντας ποιους πρόσφυγες δεχτήκαμε ή δεν δεχτήκαμε. Τέσσερεις χώρες της Ένωσης δεν δέχτηκαν πρόσφυγες. Η Ένωση πρέπει να ενισχύσει την ανθρωπιστική βοήθεια και να αναθεωρήσει χωρίς καμία καθυστέρηση τη στρατηγική του ΝΑΤΟ. Πρέπει να σταματήσουμε τους βομβαρδισμούς και να επιστρέψουμε στο τραπέζι των διαπραγματεύσεων σε θέση διαπραγμάτευσης με τη συμμετοχή της Ρωσίας.

<SPEAKER ID=134 NAME="d' Ancona">
Κύριε Πρόεδρε, θα ήθελα να χρησιμοποιήσω τον χρόνο ομιλίας που έχω στη διάθεσή μου για να αναφερθώ σε μία πτυχή η οποία έχει σχέση με το έργο της επιτροπής μου, και συγκεκριμένα στην πολιτική για τους πρόσφυγες. Στο θέμα αναφέρθηκε ήδη η κυρία Grφner. Όταν λέω πολιτική, στην ουσία υπερβάλλω κατά κάποιον τρόπο. Από τους άνω των 600.000 φυγάδες και εκτοπισμένους Κοσοβάρους τα κράτη μέλη της Ευρωπαϊκής Ένωσης έχουν υποδεχθεί μόνο 18.000, από τους οποίους 10.000 έγιναν δεκτοί μόνο στη Γερμανία, που σημαίνει ότι όλα τα άλλα κράτη μέλη μαζί έχουν προσφέρει καταφύγιο σε 8.000 μόλις Κοσοβάρους. Πρέπει να σκεφτείτε ότι σε μερικές εβδομάδες στη φτωχότερη περιφέρεια της Ευρώπης έπρεπε να προσφερθεί καταφύγιο σε στρατόπεδα, αλλά και σε ιδιωτικές κατοικίες, σε 600.000 ανθρώπους, δηλαδή σε αριθμό διπλάσιο των προσφύγων στους οποίους προσφέρουμε κάθε χρόνο άσυλο στις πλούσιες χώρες μας, καθώς πρόκειται για 300.000 ανθρώπους τον χρόνο.
<P>
Είμαστε συνυπεύθυνοι για τη δημιουργία αυτού του προσφυγικού κύματος. Στις εβδομάδες που πέρασαν έπρεπε να έχουμε φροντίσει για την άσκηση μιας αλληλέγγυας και ανθρώπινης πολιτικής υποδοχής με δίκαιη κατανομή στα κράτη μέλη. Θεωρώ δείγμα ανικανότητας του Συμβουλίου το γεγονός ότι δεν μπόρεσε να λάβει μια τέτοια απόφαση, που κατά κάποιον τρόπο ισοδυναμεί με μία εκ μέρους του άρνηση να αναλάβει τις ευθύνες των πράξεων του. Κύριε Πρόεδρε, το Κοινοβούλιο πρέπει οπωσδήποτε να ασκήσει πίεση στο Συμβούλιο να αναλάβει δράση. Δεν μπορεί κανείς να εξαγοράσει τη δυστυχία των προσφύγων με 250 εκατομμύρια Ecu. Αυτό που προτείνουμε εμείς είναι να χορηγηθεί προσωρινή προστασία σε σημαντικό αριθμό προσφύγων στα κράτη μέλη μας και παράλληλα να χορηγηθεί κάθε δυνατή υλική βοήθεια στις χώρες της περιοχής, ακόμη και μετά το τέλος της κρίσης.

<SPEAKER ID=135 NAME="Bonino">
Κύριε Πρόεδρε, πιστεύω ότι είναι η δεύτερη ή η τρίτη φορά που συζητούμε αυτό το θέμα. Θα αρχίσω από εσάς, Πρόεδρε Rocard. Δεν γνωρίζω πόσο ενημερωμένα είναι τα κράτη μέλη της Ένωσης ή οι χώρες που απαρτίζουν το Ατλαντικό Συμβούλιο. Αυτό που εγώ μπορώ να σας πω είναι ότι η Επιτροπή, τουλάχιστον σε ανθρωπιστικό επίπεδο, όπως και όλες οι ανθρωπιστικές υπηρεσίες, δεν ενημερώθηκε από τα κράτη μέλη, που συμμετέχουν μάλιστα και στο Ατλαντικό Συμβούλιο και στην Ευρωπαϊκή Ένωση. Σε κανέναν δεν γνωστοποιήθηκαν και κανείς δεν ενημερώθηκε για τα ενδεχόμενα σχέδια ή για τις ενδεχόμενες πληροφορίες. Πιστεύω αντίθετα ότι από ανθρωπιστική άποψη υπάρχει πρόβλημα συντονισμού. Κυρίες και κύριοι βουλευτές, η μεμονωμένη γενναιοδωρία, ακόμη και των κρατών μελών, είναι κάτι το ιερό και απαραβίαστο, καθιστά όμως σχεδόν αδύνατο τον συντονισμό. Είναι πολύ δύσκολο, ακόμη και για την Ύπατη Αρμοστεία για τους Πρόσφυγες, να οργανωθούν εκατοντάδες ΜΚΟ, που χρηματοδοτούνται από ιδιωτικές χορηγίες, και επιπλέον όλες οι διαρθρώσεις των δεκαπέντε κρατών μελών που πολύ ορθά κινητοποιήθηκαν, οι υπόλοιποι χορηγοί από την άλλη πλευρά του Ατλαντικού και επιπλέον οι Καναδοί, οι Νορβηγοί, οι Ιάπωνες κ.λπ. Είναι πολύ εύκολο, σας διαβεβαιώνω, να αναφερόμαστε στον ρόλο του συντονισμού, αλλά είναι λίγο πιο δύσκολο να τον εκτελούμε, μεταξύ άλλων επειδή καθένας έχει εύλογα την απαίτηση της πολιτικής προβολής, και σε αυτό είμαστε όλοι σύμφωνοι. Στο τέλος, υπάρχουν προφανώς συμφέροντα που συγκρούονται.
<P>
Πώς θα αποφύγουμε την αλληλεπικάλυψη της βοήθειας, αφού κανείς δεν είναι ενήμερος για ό, τι κάνουν τα κράτη μέλη; Πώς θα αποφύγουμε τα λάθη που οφείλονται στη γενναιοδωρία, αλλά και στην ελάχιστη εμπειρία; Είναι δύσκολο, για παράδειγμα, να ενημερώσουμε ή να προειδοποιήσουμε κάποιους για τη δημιουργία καταυλισμών εκεί όπου δεν είναι βιώσιμοι, αφού μέσα στη βιασύνη μας κανείς δεν συμβουλεύεται τον άλλον. Με αυτό θέλω να σας πω ότι δεν υπάρχει μέχρι σήμερα σημαντικός περιορισμός των χρηματοδοτήσεων ή των ανθρωπιστικών σχεδίων. Υπάρχει όμως σοβαρό έλλειμμα συντονισμού, πειθαρχίας και επιλογής προτεραιοτήτων. Πιστεύω ότι από αυτή την άποψη το καθήκον της Ύπατης Αρμοστείας για τους Πρόσφυγες, δηλαδή το δικό μας, δεν είναι από τα ευκολότερα.
<P>
Ένα δεύτερο σημείο για το οποίο ερωτήθηκα και πάνω στο οποίο δουλεύουμε είναι το σημαντικότερο πρόβλημα, δηλαδή το πρόβλημα της στέγασης. Είναι γεγονός ότι οι πιο διαδεδομένες εικόνες είναι οι τραγικές συνθήκες στους καταυλισμούς, όμως πρέπει να ξέρουν οι αξιότιμοι βουλευτές ότι η συντριπτική πλειοψηφία των εκτοπισμένων φιλοξενείται σε πολύ φτωχές οικογένειες της Αλβανίας ή της Πρώην Γιουγκοσλαβικής Δημοκρατίας της Μακεδονίας, όπως όλοι γνωρίζουν, και ότι μία από τις μεγαλύτερες προσπάθειες που καταβάλλουμε είναι η παροχή βοήθειας στις οικογένειες, ακριβώς για να αποφύγουμε την εμφάνιση κοινωνικών εντάσεων και για να μη μείνουν οι πρόσφυγες στον δρόμο ύστερα από έναν μήνα γενναιόδωρης φιλοξενίας με αποτέλεσμα τη δημιουργία κοινωνικών προβλημάτων.
<P>
Μια άλλη δραστηριότητα στην οποία έχουμε αφοσιωθεί ιδιαίτερα είναι κυρίως οι προετοιμασίες εν όψει του χειρότερου σεναρίου, δηλαδή του χειμώνα. Τουλάχιστον για ένα μέρος αυτών των προσφύγων, αυτό που προσπαθούμε να κάνουμε είναι να βρούμε χτιστά σπίτια και συλλογικά κέντρα που θα φιλοξενήσουν το ταχύτερο δυνατόν τη συντριπτική πλειοψηφία των εκτοπισμένων που ζουν σε σκηνές και να τους προσφέρουμε πιο ανθρώπινες υγειονομικές ή τουλάχιστον κλιματολογικές συνθήκες.
<P>
Πρέπει επίσης να βρεθούν στο επίκεντρο της προσοχής μας και άλλα τρία επικίνδυνα στοιχεία που χρειάζεται να ληφθούν υπόψη, με πρώτο το πολιτικό πρόβλημα στην Πρώην Γιουγκοσλαβική Δημοκρατία της Μακεδονίας. Ωστόσο, παρ' όλο που έχουμε επίγνωση του πολιτικού προβλήματος της κυβέρνησης της ΠΓΔΜ, θεωρώ απαράδεκτη - και ήταν απαράδεκτη και σε ορισμένες άλλες περιπτώσεις - τη στάση που τηρεί η κυβέρνηση της εν λόγω χώρας στα σύνορα έναντι των εκτοπισμένων. Παρ' όλο που καταλαβαίνω τις δυσκολίες που αντιμετωπίζει, πιστεύω πως η παραβίαση των ανθρωπιστικών συμβάσεων δεν είναι αποδεκτή από κανένα.
<P>
Το δεύτερο στοιχείο είναι το Μαυροβούνιο. Νομίζω ότι το Ευρωπαϊκό Κοινοβούλιο ξεχνάει ότι στο Μαυροβούνιο υπάρχουν περισσότεροι από 70 χιλιάδες εκτοπισμένοι, που είναι πραγματικές ανθρώπινες βόμβες. Αυτοί δεν είναι πρόσφυγες, με την έννοια που εμείς ξέρουμε, αλλά εκτοπισμένοι, ανθρώπινες βόμβες που χρησιμοποιούνται όταν και όπου αποφασίσει ο Milosevic. Και αν αποφασίσει να στείλει μια ανθρώπινη βόμβα εκατό χιλιάδων ανθρώπων κατά του Μαυροβουνίου, αυτό θα δημιουργήσει πραγματικό πρόβλημα πολιτικής αποσταθεροποίησης.
<P>
Ένα άλλο στοιχείο που δεν πρέπει να ξεχνάμε αφορά τη Βοσνία, η οποία βρισκόταν ήδη σε πολύ δύσκολη κατάσταση και δέχτηκε επιπλέον πενήντα χιλιάδες πρόσφυγες, Σέρβους αυτή τη φορά.
<P>
Το τρίτο στοιχείο με το οποίο ασχολούμαστε είναι οι εκτοπισμένοι Σέρβοι στο σερβικό έδαφος, για τους οποίους μεριμνήσαμε με συγκεκριμένες παρεμβάσεις. Θα μεταβώ εκ νέου στην περιοχή τις επόμενες ημέρες, θα σας παρακαλούσα όμως να μας βοηθήσετε να διαβιβάσουμε το μήνυμα ότι σήμερα το θεμελιώδες στοιχείο της ανθρωπιστικής βοήθειας πρέπει να καθορίζεται από τις επιλογές των προτεραιοτήτων, από την πειθαρχία και τον συντονισμό, διαφορετικά φοβάμαι ότι ακόμη και η μεγάλη γενναιοδωρία όλων θα καταλήξει σε μεγάλη σύγχυση.
<P>
Δύο επιπλέον σκέψεις που αφορούν ίσως περισσότερο την πολιτική. Κυρίες και κύριοι βουλευτές, προσωπικά πιστεύω ότι, όταν οι πατέρες μας αποφάσισαν υπέρ της Ευρωπαϊκής Κοινότητας, το έκαναν για δύο λόγους: για να μην έχουμε ποτέ ξανά πόλεμο μεταξύ μας και για να μην υπάρξει άλλο Αουσβιτς. Σήμερα πρέπει να επιλέξουμε μεταξύ αυτών των δύο πιθανοτήτων, αφού δεν στάθηκε δυνατό να τις αποκλείσουμε και τις δύο. Αναζητείται πολιτική λύση. Τί άλλο κάναμε όμως αυτά τα τελευταία δέκα χρόνια παρά να αναζητούμε με τον Milosevic μια πολιτική λύση; Μάλλον κάναμε υπεράνθρωπες προσπάθειες, κατά την ταπεινή μου γνώμη: από τη μία διάσκεψη στην άλλη, από τη μία διπλωματική συνεδρίαση στην άλλη, από τη μία συνάντηση της Γενεύης στην άλλη. Επιτρέψτε μου όμως να πω ότι κάλλιο αργά παρά ποτέ. Είναι μάλλον αργά - συμφωνώ ότι είναι πολύ αργά - αλλά αρκεί να κάνουμε έναν απολογισμό από το Οσίεκ στο Βούκοβαρ, από τη Σρεμπρένιτσα στο Σεράγεβο, από το Μπίχατς στην Τούζλα και σε όλα τα άλλα αίσχη που δεν προσέκρουσαν σε καμία αντίδραση.
<P>
Δεν είναι δυνατόν να λέμε ότι, αφού δεν παρεμβαίνουμε παντού, δεν θα παρέμβουμε ούτε για τα του οίκου μας. Πιστεύω ότι εν προκειμένω είναι σαφέστατες οι ευθύνες, τουλάχιστον της Ευρωπαϊκής Ένωσης, για την επίλυση όχι τόσο των προβλημάτων της Τασμανίας, αλλά των δικών μας προβλημάτων. Αν δεν έχουμε τουλάχιστον αυτό το θάρρος, αν υποστηρίζουμε ότι Ευρωπαίοι σημαίνει να μοιραζόμαστε ένα κοινό νόμισμα, λίγη γεωργία και - γιατί όχι; - λίγη αλιεία, χωρίς να μοιραζόμαστε αυτές τις αξίες, δηλαδή την άρνηση της εθνοκάθαρσης, τουλάχιστον στην ήπειρό μας, δεν έχει πια νόημα να ονομαζόμαστε Ευρωπαίοι.
<P>
Χειροκροτήματα

<SPEAKER ID=136 LANGUAGE="DE" NAME="Fischer">
 Κύριε Πρόεδρε, κυρίες και κύριοι, επιτρέψτε μου να συνεχίσω από το σημείο που σταμάτησε η Επίτροπος Bonino. Αν παρακολουθήσει κανείς τη συζήτηση - η οποία μοιάζει στο σημείο αυτό με όλες τις υπόλοιπες συζητήσεις που πραγματοποιήσαμε τις προηγούμενες εβδομάδες - θα διαπιστώσει ότι υπάρχουν πολλά καλά μεμονωμένα επιχειρήματα, τα οποία σκέφτεται κανείς συχνά και τα οποία έχουν περάσει απ' το μυαλό μας. Αν όμως επιχειρήσει κανείς να συνθέσει τα επιχειρήματα αυτά σε μια εναλλακτική λύση, θα διαπιστώσει ότι δεν έχει ακούσει καμία τέτοια λύση. Απαιτείτε μια πολιτική λύση. Σύμφωνοι! Μια πολιτική λύση όμως δεν είναι αυτοσκοπός. Αντιθέτως, αυτό που πρέπει να επιτύχει μια πολιτική λύση είναι ο τερματισμός της βίας.
<P>
Χειροκροτήματα
<P>
Μια πολιτική λύση πρέπει να επιτύχει την επιστροφή των διωχθέντων, και κυρίως να μην ακολουθήσουν άλλα δέκα χρόνια εθνικιστικής παραφροσύνης στα Βαλκάνια με αρκετές ακόμη εκατοντάδες χιλιάδες νεκρούς.
<P>
Χειροκροτήματα
<P>
Αυτό σημαίνει ότι η πολιτική λύση δεν είναι αυτοσκοπός, ότι αντιθέτως πρέπει να μιλήσουμε για το περιεχόμενο της πολιτικής. Εδώ μπορώ απλώς να προτείνω να προσφέρουμε στον κύριο Milosevic μια ειρηνευτική δύναμη . Αυτό θα τον ικανοποιούσε. Κάτι τέτοιο θα το δεχόταν αμέσως, ειδικά τώρα. Και γιατί; Γιατί τότε θα έχει πετύχει αυτό που ήθελε. Ο κύριος Milosevic δεν θαμπώνεται από ειρηνευτικές δυνάμεις . Είμαι υπέρ της ειρηνευτικής δύναμης , είμαι υπέρ μιας Ευρώπης όπου η βία δεν θα έχει πλεόν κανένα ρόλο. Όμως, πώς αντιμετωπίζουμε κάποιον που χρησιμοποιεί την πιο ανάλγητη βία, και μάλιστα ούτε μια φορά ούτε δύο ούτε τρεις, αλλά εδώ και δέκα χρόνια;
<P>
Χειροκροτήματα
<P>
Κατά την άποψή μου δεν είναι μόνο ζήτημα ηθικής. Είναι ζήτημα ευρωπαϊκής ασφάλειας, είναι ζήτημα του ευρωπαϊκού μέλλοντος. Εννοώ ότι, αν είχαμε καταφύγει απερίσκεπτα στη βία, θα δεχόμουν την κριτική αυτή, αλλά αυτή τη στιγμή βρίσκονται τουλάχιστον 200.000 άνθρωποι σε ομαδικούς τάφους, ακριβώς επειδή καταφύγαμε πολύ αργά στη βία. Βλέπε Βοσνία! Τόσο ασθενής είναι η μνήμη; Ο κύριος Karadzic ήταν στη Γενέυη και υπέγραφε συνθήκες οι οποίες μία ώρα αργότερα δεν ίσχυαν πια στη Βοσνία. Αυτό δεν συνέβη ούτε μία φορά ούτε δέκα, παρά, δεν ξέρω, άπειρες φορές! Τί άλλο πρέπει να συμβεί; Αυτή την ερώτηση θα πρέπει να θέσει ο καθένας στον εαυτό του. Και φυσικά το κάνει - τουλάχιστον μπορώ να το πω για τη γερμανική κυβέρνηση, αλλά και για κάθε ενεχόμενη κυβέρνηση - όταν κανείς έχει την ευθύνη, θέτει την ερώτηση αυτή μέρα-νύχτα, αδιάκοπα. Κάποιες παρεμβάσεις όμως που άκουσα συγχέουν το αίτιο με το αποτέλεσμα.
<P>
Χειροκροτήματα
<P>
Εδώ δεν μπορούμε να συγχέουμε το αίτιο με το αποτέλεσμα! Το αίτιο είναι η συγκεκριμένη πολιτική Milosevic, ο οποίος δεν είναι εθνικιστής, παρά κυνικός. Αυτό που τον ενδιαφέρει είναι η διατήρηση της εξουσίας. Γι' αυτό και η τακτική του βασίζεται σε έναν βίαιο σερβικό εθνικισμό. Εξαπέλυσε το θηρίο και τώρα προσπαθεί να το ιππεύσει, κι αν τον αφήσουμε να συνεχίσει, τότε δεν θα σύρει απλώς μια ολόκληρη περιοχή της Ευρώπης στη δυστυχία, αλλά το κόστος θα είναι και άλλες αθώες ανθρώπινες ζωές. Σήμερα βιώνουμε αυτή τη βίαιη εκδίωξη, αυτή τη φυγή, που κανένας μας δεν θεωρούσε πιθανό να συμβεί με αυτή τη βίαιη μορφή και σε αυτό το μέγεθος.
<P>
Η Emma Bonino εξάλλου δικαίως μίλησε για ανθρώπινες βόμβες, με την εκδίωξη δηλαδή ασκείται μια πολιτική βίας εναντίον των γειτονικών κρατών στο πνεύμα ενός διπλού κυνισμού, κάτι που δεν μπορεί να δεχθεί η Ευρώπη! Αν πολιτική λύση σημαίνει να δεχτούμε κάτι τέτοιο, πρόκειται για λανθασμένη πολιτική λύση, αφού θα ήταν το αντίθετο αυτού που θέλουμε.
<P>
Χειροκροτήματα
<P>
Μια πολιτική λύση η οποία χρησιμοποιεί τη βία στη βάση του σεβασμού των ανθρωπίνων δικαιωμάτων, της κοινής ασφάλειας, της επιστροφής όλων των προσφύγων, στη βάση της διεθνούς κοινότητας των κρατών, μια τέτοια πολιτική λύση προσπαθούμε να επιβάλουμε. Μια τέτοια πολιτική λύση προσπαθούμε να επιτύχουμε. Αυτό όμως προϋποθέτει, πρώτον, ότι το Βελιγράδι δεν θα αμφισβητεί την αποφασιστικότητα της κοινότητας των κρατών και, δεύτερον, ότι θα κατανοήσει πως μια στρατιωτική λύση δεν αποτελεί προοπτική για τη Σερβία ούτε και προοπτική για τον ίδιο τον κύριο Milosevic.
<P>
Μια πολιτική λύση σε αυτή τη βάση, όπως και το σταμάτημα των εχθροπραξιών, θεωρώ ότι είναι επειγόντως επιβεβλημένα. Δεν θεωρώ απλώς αναγκαίο, αλλά και επιτακτική ανάγκη, να αναπτύξουμε εδώ προτάσεις για τις οποίες μπορούμε να συζητήσουμε ή να σκεφθούμε και οι οποίες θα είναι υλοποιήσιμες βάσει ενός σαφούς περιεχομένου. Από την άλλη πλευρά πρέπει να είναι σαφές, και θέλω να ξανατονίσω, ότι δεν είναι δυνατόν να συγχέουμε το αίτιο με το αποτέλεσμα! Ο Milosevic είναι υπεύθυνος γι' αυτόν τον πόλεμο! Πρόκειται, ελπίζω, για τον τελευταίο αιματηρό γύρο. Αν δεν του επιβάλουμε να σταματήσει, τότε θα ακολουθήσουν το Μαυροβούνιο, το Sandschak, η Βοϊβοδίνα, και τότε θα έχουμε, αργά ή γρήγορα, ξανά τον ίδιο πόλεμο σε έναν καινούργιο γύρο, στην Πρώην Γιουγκοσλαβική Δημοκρατία της Μακεδονίας. Γι' αυτό είμαι πεπεισμένος. Γι' αυτούς τους λόγους, όσα καλά επιχειρήματα κι αν άκουσα, σας ξαναλέω ότι εναλλακτική λύση μπορεί να είναι μόνο μια πολιτική λύση στη βάση της μη χρήσης βίας, του σεβασμού των ανθρωπίνων δικαιωμάτων και της επιστροφής των προσφύγων. Αυτό πρέπει να το καταλάβει το Βελιγράδι. Αυτό το βήμα πρέπει να το κάνει ο Milosevic!
<P>
Χειροκροτήματα

<SPEAKER ID=137 NAME="Πρόεδρος">
Ευχαριστώ πολύ, κύριε Προεδρεύων του Συμβουλίου Joschka Fisher.
<P>
Ανακοινώνω ότι έλαβα επτά προτάσεις ψηφίσματος, που υπεβλήθησαν σύμφωνα με το άρθρο 37, παρ. 2, του Κανονισμού.
<P>
Η συζήτηση έληξε.
<P>
Η ψηφοφορία θα διεξαχθεί την Πέμπτη, στις 11.00.

<CHAPTER ID=6>
ΚΕΠΠΑ
<SPEAKER ID=138 NAME="Πρόεδρος">
Η ημερήσια διάταξη προβλέπει την κοινή συζήτηση των ακόλουθων εγγράφων:
<P>
της έκθεσης Α4-0242/99 του κυρίου Spencer, εξ ονόματος της Επιτροπής Εξωτερικών Υποθέσεων, Ασφάλειας και Αμυντικής Πολιτικής, σχετικά με τον ρόλο της Ευρωπαϊκής Ένωσης στον κόσμο: εφαρμογή της Κοινής Εξωτερικής Πολιτικής και Πολιτικής Ασφαλείας για το 1998, -της έκθεσης Α4-0219/99 του κυρίου Spencer, εξ ονόματος της Επιτροπής Εξωτερικών Υποθέσεων, Ασφάλειας και Αμυντικής Πολιτικής, σχετικά με μια πρόταση σύστασης του Ευρωπαϊκού Κοινοβουλίου προς το Συμβούλιο για την κοινή στρατηγική έναντι της Ρωσικής Ομοσπονδίας, και-της δήλωσης του Συμβουλίου σχετικά με τον διορισμό του Ύπατου Εκπροσώπου για την Κοινή Εξωτερική Πολιτική και Πολιτική Ασφαλείας.
<SPEAKER ID=139 NAME="Spencer">
Κύριε Πρόεδρε, ελπίζω ο Προεδρεύων του Συμβουλίου να ανακοινώσει την απόφαση διορισμού του Ύπατου Εκπροσώπου στο Ευρωπαϊκό Συμβούλιο της Κολωνίας. Βάσει του Κανονισμού μας θα καλέσουμε τον υποψήφιο που θα διακριθεί να μιλήσει στην Επιτροπή Εξωτερικών Υποθέσεων, Ασφάλειας και Αμυντικής Πολιτικής στις 21 Ιουνίου, ούτως ώστε να υποβάλουμε πρόταση έγκρισης στην Ολομέλεια του Ιουλίου.
<P>
Είμαστε της άποψης ότι ο Ύπατος Εκπρόσωπος πρέπει να είναι πρόσωπο με επιρροή και όχι υποχείριο της διαμάχης του Συμβουλίου. Η σχέση που θα δημιουργήσει ο υποψήφιος που θα αναδειχθεί με το Κοινοβούλιο και την Επιτροπή είναι κατά τη γνώμη μας βασική για τη συνοχή της εξωτερικής πολιτικής.
<P>
Το 1998 ήταν η χρονιά που οι ελπίδες μας για συνοχή στην εξωτερική πολιτική δοκιμάστηκαν από την πραγματικότητα. Τους τελευταίους δώδεκα μήνες είδαμε να καθιερώνεται το ευρώ και αξίζει να έχουμε μια εξωτερική πολιτική που να ανταποκρίνεται στις προσδοκίες που δημιούργησε στον υπόλοιπο κόσμο η νομισματική μας ένωση. Το 1998 ήταν η χρονιά κυοφορίας των δομών της νέας μας εξωτερικής πολιτικής στο πλαίσιο της Συνθήκης του Αμστερνταμ. Αξίζει να δημιουργήσουμε μια δομή εξωτερικής πολιτικής που να παρέχει τον αριθμό τηλεφώνου που ζήτησε ο Henry Kissinger πριν από μία τριακονταετία. Το 1998 ήταν η χρονιά της πρώτης επαφής μας με την πραγματικότητα της ευρωπαϊκής άμυνας. Αξίζει να έχουμε μια εξωτερική πολιτική που να υποστηρίζεται από σαφήνεια και συνοχή στην αμυντική μας δομή, κυρίως όσον αφορά τη Δυτικοευρωπαϊκή Ένωση.
<P>
Στην έκθεσή μου περιγράφεται λεπτομερώς η χρήση των μέσων της Ένωσης σε ολόκληρο τον κόσμο. Πρόκειται για μια ιστορία με την οποία εξοικειωθήκαμε τα τελευταία χρόνια, μια ιστορία ατελών θεσμικών οργάνων που αγωνίζονται να αντιμετωπίσουν έναν κόσμο αστάθειας. Θέλουμε έναν ισχυρό Ύπατο Εκπρόσωπο, μια ισχυρή μονάδα προγραμματισμού πολιτικής και έγκαιρης προειδοποίησης και μια ισχυρή δομή Επιτροπής με μια συνεκτική ομάδα Επιτρόπων που θα ασχολούνται με τις εξωτερικές σχέσεις. Θέλουμε μια ΚΕΠΠΑ επαρκώς χρηματοδοτούμενη, ακαδημαϊκά και πνευματικά αξιόπιστη, η οποία να αξιοποιεί στο έπακρο το επιτυχημένο δίκτυο πρόληψης συγκρούσεων.
<P>
Η Ευρώπη είναι παγκόσμια δύναμη και πρέπει να αποκτήσει μια ενιαία φωνή, μια ενιαία φωνή που θα χρησιμοποιεί και πέρα από τα εγγύτερα κράτη του εξωτερικού. Η αμήχανη σιωπή μας στις περιπτώσεις του Ιράν, του Ιράκ και της Ινδίας είναι αποτέλεσμα ρηγμάτων στο όραμά μας και αντικατοπτρίζει την πεντηκονταετή οικοδόμηση της Ευρώπης με εγχώριους πλίνθους, παρά σύμφωνα με μια συνολική θεώρηση της θέσης μας στον κόσμο της διπλωματίας.
<P>
Στο επίκεντρο της εξωτερικής μας πολιτικής τοποθετούνται τα ανθρώπινα δικαιώματα και η αξιοπρέπεια. Πώς θα μπορούσε εξάλλου να συμβαίνει διαφορετικά με την κοινή μας κληρονομιά φρίκης και εμφυλίων πολέμων; Όσο κι αν πρόκειται για οδυνηρή σκέψη, δεν υπάρχει άλλη ερμηνεία για μια Ένωση που είναι έτοιμη να εξαπολύσει πόλεμο ούτε για πετρέλαιο ούτε για εξουσία, αλλά για να αντιταχθεί στην καταστροφική εθνοκάθαρση στην καρδιά της Ευρώπης.
<P>
Από όλα τα μέσα που έχουμε στη διάθεσή μας το ισχυρότερο θα πρέπει να είναι οι κοινές στρατηγικές, οι οποίες αναμένεται να καθοδηγούν από το ανώτατο επίπεδο τα βήματα της Ευρώπης στον κόσμο. Σωστά θέτουμε ως πρώτο στόχο τον καθορισμό της σχέσης μας με τη Ρωσία, τη γείτονα χώρα στον κοινό ευρωπαϊκό οίκο. Η σφυρηλάτηση ενός νέου μέσου στον αναβρασμό μιας κρίσης με τον σημαντικότερο γείτονά μας είναι ίσως πολύ παράτολμη ενέργεια. Δεν είμαι πεπεισμένος κατά πόσον το κείμενο που εξετάζει στην παρούσα φάση το Συμβούλιο είναι αρκετά καλό. Η εσπευσμένη εκπόνησή του χωρίς τη βοήθεια του Ύπατου Εκπροσώπου και χωρίς ούτε να έχει πραγματοποιηθεί ούτε να έχει οργανωθεί διαβούλευση με το Κοινοβούλιο είναι κατά την άποψή μου ύβρις. Πρόκειται για τον παραλογισμό του μαγικού κύκλου εθνικών διπλωματών των Βρυξελλών, που εξακολουθούν να πιστεύουν ότι οι μέθοδοι εργασίας του παρελθόντος είναι κατάλληλες για τις προκλήσεις του μέλλοντος. Δεν επιδιώκαμε διόλου να στείλουμε αρνητικό μήνυμα στη Μόσχα προτείνοντας στην παράγραφο 4 την αναβολή εκ μέρους του Συμβουλίου της έγκρισης της κοινής στρατηγικής έως τη Σύνοδο Κορυφής του Ελσίνκι, αλλά, τουναντίον, επιδίωξή μας ήταν να εξασφαλίσουμε ότι δεν θα επικρατήσει το επείγον εις βάρος του σημαντικού. Προτείναμε την αναβολή, ακριβώς επειδή θέλουμε ένα ισχυρό έγγραφο. Παραδέχομαι ωστόσο ότι υπάρχουν στη Ρωσία άτομα εκτός κυβέρνησης που δεν υποστηρίζουν μια θετική σχέση και που μπορεί εσκεμμένα να παρερμήνευσαν τα κίνητρά μας. Βρίσκομαι επομένως στην ευχάριστη θέση να προτείνω στο Σώμα την έγκριση της τροπολογίας 2 της Ομάδας του Ευρωπαϊκού Σοσιαλιστικού Κόμματος.
<P>
Ο πόλεμος ρίχνει άπλετο φως σε όλες τις υπεκφυγές μας, σε όλα τα μισόλογά μας και σε όλους τους θεσμικούς μας αυτοσχεδιασμούς.
<P>
Η Ευρώπη και οι σχέσεις μας με τη Ρωσία και με την Αμερική δεν θα είναι οι ίδιες μετά από τον πόλεμο. Μπορεί το άπλετο αυτό φως να μας προκαλεί να καθορίσουμε τις θέσεις μας για τον κόσμο, αλλά το ίδιο ισχύει και για την Αμερική. Στην έκθεσή μου εκφράζονται σοβαρές επικρίσεις για τον τρόπο εφαρμογής της αμερικανικής εξωτερικής πολιτικής και κυρίως για την επιλογή της βάσει εμπορικών συμφερόντων. Έχω την εντύπωση ότι η Ουάσινγκτον είναι στην παρούσα φάση διχασμένη μεταξύ μιας εικόνας της ως κέντρου ενός μονοπολικού κόσμου αμερικανικής ηγεμονίας και της ρεαλιστικότερης αναγνώρισης, ότι αποτελεί μια υπερδύναμη που λειτουργεί με τον πλέον αποτελεσματικό τρόπο όταν ασκεί την εξουσία της από κοινού με την Ευρώπη.
<P>
Πουθενά, κύριε Πρόεδρε, δεν είναι προφανέστερες οι νέες διαστάσεις της πραγματικότητας από ό, τι στα Βαλκάνια. Τα Βαλκάνια αποτελούν την περιοχή όπου θα δοκιμαστεί η Ευρώπη κατά την επόμενη πενταετία. Πρόκειται για μια υπόθεση βασικής σημασίας για τη σχέση μας με τη Ρωσία, για την αξιοπιστία του ΝΑΤΟ και για τον ρόλο της Ευρώπης στο πλαίσιο του ΝΑΤΟ.
<P>
Τις τελευταίες εβδομάδες επισκέφθηκα δύο φορές τη νοτιοανατολική Ευρώπη και, εκτός από τις φοβερές ιστορίες από τα στρατόπεδα των προσφύγων, έρχεται συνέχεια στο νου μου ένα ξεκάθαρο αίσθημα καχυποψίας με το οποίο αντιμετωπίζονται οι δραστηριότητές μας στα Βαλκάνια. Η καχυποψία αυτή δεν απορρέει απλά από έναν εύλογο φόβο λόγω της εγγύτητας ενός πολέμου με επικίνδυνους και απρόβλεπτους τοπικούς λεονταρισμούς. Δεν πρόκειται μόνο για έναν δικαιολογημένο φόβο σχετικά με τις οικονομικές συνέπειες ενός πολέμου που προκαλεί απομόνωση και αποδιοργάνωση. Πρόκειται για έναν βαθύτερο φόβο προδοσίας και εξαπάτησης από τη Δύση.
<P>
Είμαι βαθιά πεπεισμένος ότι χρειαζόμαστε μια συνεκτική ευρωπαϊκή πρωτοβουλία στα Βαλκάνια χρησιμοποιώντας όλα τα μέσα που διαθέτουμε. Δέχομαι ευχαρίστως να μετονομάσω τις προτάσεις του Ευρωπαϊκού Κέντρου Πολιτικών Μελετών σε «σχέδιο Prodi», ένα σχέδιο ανοικοδόμησης, διαφάνειας, ανάπτυξης και ολοκλήρωσης στην Ευρώπη.
<P>
Χαιρετίζω την προνοητικότητα του καθηγητή Prodi, ο οποίος είπε πριν από μερικές εβδομάδες ότι οι σχέσεις της Ευρώπης με τα Βαλκάνια θα πρέπει να θεωρούνται μάλλον τμήμα της διεύρυνσης της Ένωσης, παρά εξωτερική πολιτική. Για την επιτυχία όμως αυτού του σχεδίου θα απαιτηθεί τεράστια αλλαγή στις μεταξύ μας σχέσεις. Από την πλευρά μας πρέπει να πάψουμε να θεωρούμε τα Βαλκάνια χώρο εναπόθεσης όλων όσων φοβόμαστε περισσότερο εμείς οι ίδιοι, και από την πλευρά τους πρέπει να μάθουν να εμπιστεύονται την Ένωση και να θεωρούν τους εαυτούς τους πλήρως Ευρωπαίους.
<P>
Πολλά οφείλονται στη διαφοροποίηση των Βαλκανίων, και ιδιαίτερα στις διαφορές της θρησκευτικής κληρονομιάς με την Ορθόδοξη Εκκλησία. Πρέπει να καταβάλουμε πραγματική προσπάθεια να κατανοήσουμε το κοινό μας πεπρωμένο ως Ευρωπαίοι.
<P>
Αποτελεί κοινό τόπο στην ευρωπαϊκή ρητορική ότι είμαστε απόγονοι και κληρονόμοι της Ελλάδας και της Ρώμης. Δυστυχώς όμως στο πλαίσιο της διδασκαλίας της δυτικοευρωπαϊκής ιστορίας ο ορισμός αυτός παραπέμπει στην Αρχαία Ελλάδα και στη Ρωμαϊκή Αυτοκρατορία. Η δυτική πνευματική παράδοση λησμονά συχνά ότι υπήρξαν δύο Ρώμες. Λησμονούμε, κάτι που είναι επικίνδυνο για εμάς, ότι η Κωνσταντινούπολη υπήρξε για αιώνες η γνήσια ευρωπαϊκή πολιτιστική πόλη, όταν οι πρόγονοι του σημερινού Συμβουλίου των Υπουργών ζούσαν στα ερείπια μιας παρελθούσας δόξας. Είναι βέβαιο ότι έφθασε πλέον η στιγμή να δηλώσουμε ότι δεν χρειαζόμαστε το τμήμα της αυτοκρατορίας που ανήκε στον Διοκλητιανό και να αναγνωρίσουμε ότι η Σόφια, τα Σκόπια και το Σεράγεβο, η Βουδαπέστη, το Βουκουρέστι και το Βελιγράδι είναι όλοι κληρονόμοι του ίδιου πολιτισμού.
<P>
Εάν πρέπει να ζητηθεί συγγνώμη για τη συμπεριφορά της Δυτικής Ευρώπης κατά τις Σταυροφορίες, η συγγνώμη αυτή δεν θα πρέπει να αφορά μόνο την κατάκτηση της Ιερουσαλήμ, αλλά και τη λεηλασία της Κωνσταντινούπολης από τους Φράγκους ιππότες. Η έλλειψη εμπιστοσύνης στη Δυτική Ευρώπη χρονολογείται από τόσο παλιά στην ιστορία μας και χρειάζεται να αρθεί επειγόντως.
<P>
Κατά τη γνώμη μου ο Δούναβης πρέπει να γίνει σύμβολο της ενότητάς μας και όχι φραγμένη αρτηρία στο σώμα της Ευρώπης. Επαινώ ενώπιον του Κοινοβουλίου και του Προεδρεύοντος του Συμβουλίου την πρωτοβουλία του Παναγιότατου Πατριάρχη Κωνσταντινούπολης να οργανώσει τον Σεπτέμβριο το συμπόσιο για τη θρησκεία, την επιστήμη και το περιβάλλον, κατά τη διάρκεια του οποίου εκπρόσωποι και των πέντε μεγάλων θρησκειών της περιοχής, Ορθόδοξοι και Καθολικοί, Προτεστάντες, Εβραίοι και Μουσουλμάνοι, θα αναπλεύσουν από το Regensberg στη Μαύρη Θάλασσα προς τιμή και του περιβάλλοντος και της συμφιλίωσης. Ο ρόλος τόσο του Πάπα, όσο και του Πατριάρχη, είναι σημαντικός στην προκείμενη περίπτωση. Ο πόλεμος στη Σερβία πρέπει να είναι ο τελευταίος ευρωπαϊκός εμφύλιος πόλεμος. Ο συνδυασμός θρησκευτικής μισαλλοδοξίας και εθνικισμού πρέπει να παραμεριστεί στον Δούναβη, όπως έγινε και πριν από 50 χρόνια στον Ρήνο.
<P>
Αυτές οι εβδομάδες, αν και επικίνδυνες, προσφέρουν πάρα πολλές δυνατότητες. Είναι η στιγμή που η Ευρώπη επεκτείνει τις εξωτερικές της σχέσεις. Είναι οι εβδομάδες που πρέπει να αναγνωρίσουμε ότι ο ρόλος της Ευρώπης απαιτεί ευθύνες καθώς και ρητορική, που επωμιζόμαστε τις δυσκολίες καθώς και τις λεπτομέρειες. Είναι οι εβδομάδες που πρέπει να μάθουμε να είμαστε ο εαυτός μας και όχι απλά ένα στοιχείο στη στρατηγική άλλων. Είναι οι εβδομάδες που αποδεικνύουμε ότι είμαστε Ευρώπη, ολόκληρη η Ευρώπη.
<P>
Κύριε Πρόεδρε, προτείνω στο Σώμα να υπερψηφίσει τις εκθέσεις μου.

<SPEAKER ID=140 LANGUAGE="DE" NAME="Fischer">
 Κύριε Πρόεδρε, κυρίες και κύριοι βουλευτές, σε ποιό σημείο έχουν φτάσει οι εργασίες μας μετά από τέσσερεις μήνες γερμανικής Προεδρίας; Πρόκειται επίσης για τους τέσσερεις μήνες που έχουν περάσει από την εισαγωγή του ευρώ. Πριν από τέσσερεις μέρες τέθηκε σε ισχύ η Συνθήκη του Αμστερνταμ, που δεν σηματοδοτεί βεβαίως κάποια επαναστατική αλλαγή, αποτελεί όμως ένα σημαντικό βήμα στον δρόμο προς μεγαλύτερη ολοκλήρωση, τη θέση κοντά στον πολίτη και τη δημοκρατία. Η Συνθήκη δεν πρέπει επομένως να υποτιμάται. Ενισχύει ιδιαίτερα τον ρόλο του Κοινοβουλίου στο ευρωπαϊκό θεσμικό σύστημα και αυτό είναι ένα αποφασιστικό βήμα προς τα εμπρός.
<P>
Εκτός αυτού, η εν λόγω Συνθήκη δίνει τη δυνατότητα στην Ένωση να βελτιώσει τα εργαλεία της εξωτερικής της πολιτικής και να διαμορφώσει την Κοινή Εξωτερική Πολιτική και Πολιτική Ασφαλείας ώστε να είναι αποτελεσματικότερη και να διακρίνεται από συνοχή και ετοιμότητα. Η γερμανική Προεδρία έκανε γι' αυτό τον λόγο ό, τι περνούσε από το χέρι της ώστε η Συνθήκη να μπορεί να εφαρμοσθεί από την πρώτη κιόλας μέρα σε όλους τους τομείς. Τα νέα εργαλεία για την Κοινή Εξωτερική Πολιτική και Πολιτική Ασφαλείας πρέπει να τα χρησιμοποιήσουμε σε ένα όσο το δυνατόν ευρύτερο φάσμα, αρχίζοντας με τον ορισμό μιας σφαιρικής και συνεκτικής πολιτικής απέναντι στις γειτονικές περιοχές μας. Αυτός είναι ο στόχος των κοινών στρατηγικών. Η πρώτη από αυτές θα αφορά τη Ρωσία, ενώ θα ακολουθήσουν το συντομότερο δυνατόν αυτές που θα αφορούν την Ουκρανία, τα δυτικά Βαλκάνια και τον μεσογειακό χώρο.
<P>
Όσον αφορά την ουσία και τη δομή της στρατηγικής για τη Ρωσία, μπορέσαμε κατά τους προηγούμενους μήνες να επιτύχουμε μεγάλο βαθμό συμφωνίας. Γι' αυτό και είμαι αισιόδοξος και πιστεύω, αντίθετα από τον αξιότιμο προλαλήσαντα, ότι μια αναβολή της υιοθέτησης της στρατηγικής αυτής θα είχε υπό τη σημερινή συγκυρία μοιραία αρνητική επίδραση - παρ' όλο που κατανοώ κάποια από τα επιχειρήματά σας, ιδιαίτερα από την άποψη της διαδικασίας και των συμφερόντων της επιτροπής και του Κοινοβουλίου. Επομένως, δεν μπορώ παρά να αποτρέψω από μια αναβολή της συζήτησης περί της στρατηγικής αυτής για τη Σύνοδο στο Ελσίνκι, ιδίως δεδομένης της τωρινής κατάστασης. Σκεφθείτε ότι το θέμα δεν αφορά μόνο το Κοσσυφοπέδιο, αλλά και την οικονομική και κοινωνική αστάθεια που κυριαρχεί στη Ρωσία. Η στροφή της Ευρώπης προς τη γείτονα Ρωσία έχει αποφασιστική σημασία, και προσθέτω ότι το ίδιο ισχύει και για τη στρατηγική που αφορά την Ουκρανία. Πιστεύω ότι και εκεί έχουμε να κάνουμε με παρόμοια προβλήματα. Γι' αυτόν τον λόγο πιστεύω ότι η στρατηγική αυτή μπορεί να εγκριθεί στην Κολωνία. Στόχος της στρατηγικής για τη Ρωσία είναι να συμβάλουμε στην προώθηση της δημοκρατίας και του κράτους δικαίου, αλλά και στην ενσωμάτωση αυτής της σημαντικής γειτονικής χώρας στον ευρωπαϊκό οικονομικό και κοινωνικό χώρο, και τέλος να ενισχυθούν οι σχέσεις προς τη χώρα αυτή και να τεθούν σε μια βάση με μελλοντικές προοπτικές.
<P>
Πόσο επιτακτική είναι η ανάγκη μιας εποικοδομητικής συνεργασίας της Ρωσίας για την ειρήνη στην Ευρώπη φαίνεται ξεκάθαρα στην κρίση του Κοσσυφοπεδίου. Πρωτεύον μέλημα της Δύσης είναι ο βάρβαρος πόλεμος στο Κοσσυφοπέδιο να μην οδηγήσει και σε μεταβολή των σχέσεών μας με τη Ρωσία. Αντιθέτως, θα πρέπει να συνεχίσουμε να οικοδομούμε την εταιρική μας σχέση. Η στενή συνεργασία με τη Μόσχα στην εξεύρεση μιας πολιτικής λύσης για το Κοσσυφοπέδιο καταδεικνύει ότι η Ρωσία συμμερίζεται την άποψη αυτή. Η Ρωσία πρέπει να γίνει στενός συνεργάτης της νέας Ευρώπης, και προς αυτή την κατεύθυνση πρέπει να εργασθούμε με σθένος.
<P>
Η εμπειρία της στρατηγικής για τη Ρωσία θα πρέπει, τέλος, να χρησιμοποιηθεί όσο το δυνατόν γρηγορότερα στην επεξεργασία των υπολοίπων στρατηγικών. Σημαντικό εν προκειμένω είναι να διατηρηθεί μια προσεκτική ισορροπία μεταξύ των περιφερειών, γιατί η σταθερότητα στον Νότο είναι για τους Ευρωπαίους εξίσου σημαντική με τη σταθερότητα στην Ανατολή. Επιτρέψτε μου ως Πρόεδρος του Συμβουλίου αυτό το εξάμηνο να προσθέσω και κάτι ακόμα. Σε αυτό το διάστημα των έξι μηνών κατά το οποίο είμαι Υπουργός Εξωτερικών της Γερμανίας και από την 1η Ιανουαρίου Πρόεδρος του Συμβουλίου της Ευρωπαϊκής Κοινότητας, ένα πράγμα φάνηκε ξεκάθαρα: η ευρωπαϊκή εξωτερική πολιτική δεν μπορεί πλέον να στρέφει το βλέμμα προς ανατολάς ή στον Νότο. Αντιθέτως, και οι δύο χώροι είναι πεδία σύγκρουσης, προβληματικοί χώροι που μας αφορούν εξίσου. Αφενός πρέπει να αντιμετωπισθεί ο νοτιοανατολικός χώρος, τα νότια Βαλκάνια με τον πόλεμο του Κοσσυφοπεδίου και την εκεί κρίση. Αφετέρου στη μεσογειακή διάσκεψη στη Στουτγάρδη, όπου πραγματικά βρεθήκαμε ξαφνικά - στην κυριολεξία - εν μέσω της σύγκρουσης της Μέσης Ανατολής, εκ δεξιών οι Ισραηλινοί, εξ αριστερών οι Παλαιστίνιοι, και ξαφνικά εν μέσω μιας διαδικασίας διαπραγματεύσεων επιτύχαμε να κρατήσουμε και τις δύο πλευρές στην αίθουσα των συνεδριάσεων, κάτι το οποίο κάθε άλλο παρά αυτονόητο ήταν, τόσο σε σχέση με τις προσδοκίες μας, όσο και σε σχέση με την πολιτική κατάσταση, την οποία καθόρισαν κυρίως οι εκλογές στο Ισραήλ. Τώρα πρόκειται για διαπραγματεύσεις με τη Ρωσία και με την Ουκρανία. Όλα αυτά καθιστούν σαφές ότι η ευρωπαϊκή εξωτερική πολιτική πρέπει να απορρέει από μια ευρωπαϊκή προσέγγιση και δεν μπορεί να φέρνει σε αντιπαράθεση την Ανατολή με τον Νότο. Αυτό θα ισοδυναμούσε με μηδενική προοπτική και θα προκαλούσε οπισθοχώρηση της Ευρώπης.
<P>
Γι' αυτόν τον λόγο, στη Στουτγάρδη, στην τρίτη ευρωμεσογειακή διάσκεψη, θέσαμε το θέμα του Νότου σε σημαντική θέση, κυρίως με την επιτυχή συμφωνία για τα βασικά στοιχεία της μελλοντικής ευρωμεσογειακής χάρτας για την ειρήνη και τη σταθερότητα. Η υποστήριξη των δικαιωμάτων των Κοσοβάρων από την Ευρώπη είναι σημαντικό μήνυμα για τη συνύπαρξη χριστιανών και μουσουλμάνων στον αυριανό κόσμο, γιατί δείχνει ότι οι Ευρωπαίοι αποτελούν μια κοινότητα με αξίες υπεράνω των θρησκευτικών πεποιθήσεων. Εσείς, κύριε Πρόεδρε, αναφερθήκατε κατά την εισήγησή σας εκτενώς στη διάσταση αυτή.
<P>
Πολύ σημαντικό είναι ακόμη ότι οι Ευρωπαίοι εξακολουθούν στην παρούσα δύσκολη φάση της ειρηνευτικής διαδικασίας στη Μέση Ανατολή να δρουν ενωμένοι, όπως μίλησαν με μία φωνή και στη διακήρυξη των αρχηγών κρατών και κυβερνήσεων της 25ης Μαρτίου για τη Μέση Ανατολή. Σήμερα λήγει η προθεσμία της προσωρινής Συμφωνίας του Όσλο. Χαιρετίζουμε τη σοφή απόφαση των Παλαιστινίων να μην προβούν τώρα σε μονομερείς ενέργειες και ελπίζουμε να ξαναρχίσουν το συντομότερο δυνατόν σοβαρές διαπραγματεύσεις.
<P>
Κατά τη διάρκεια της γερμανικής Προεδρίας δεσπόζουσα θέση κατέλαβαν και οι σχέσεις της Ευρωπαϊκής Ένωσης με άλλες περιοχές του κόσμου. Η συνάντηση των χωρών του Συνδέσμου Κρατών Νοτιοανατολικής Ασίας στο Βερολίνο ενίσχυσε τον διάλογο και τη συνεργασία με τους Ασιάτες εταίρους μας. Η επικείμενη πρώτη διάσκεψη κορυφής Ευρωπαϊκής Ένωσης - Λατινικής Αμερικής στο Ρίο υπόσχεται μια καινούργια ποιότητα στις πολιτικές, οικονομικές και πολιτιστικές μας σχέσεις. Αλλά και η διάσκεψη κορυφής Ευρωπαϊκής Ένωσης - ΗΠΑ στην Κολωνία θα δώσει σημαντική ώθηση στο μέλλον της διατλαντικής εταιρικής σχέσης, ενώ συγχρόνως μπορεί να θέσει τα υφιστάμενα πεδία διαφορών - όπως είναι, για παράδειγμα, το καθεστώς μπανάνας, το επεξεργασμένο με ορμόνες κρέας, το hush-kits και άλλα - τουλάχιστον σε μια τροχιά εποικοδομητικού διαλόγου με στόχο την εξεύρεση λύσεων.
<P>
Ο προβλεπόμενος από τη Συνθήκη του Αμστερνταμ Ύπατος Εκπρόσωπος της ΚΕΠΠΑ θα διορισθεί κατά το Ευρωπαϊκό Συμβούλιο της Κολωνίας. Η γερμανική Προεδρία υποστηρίζει ότι το πρόσωπο αυτό θα πρέπει να είναι ένας άντρας ή μια γυναίκα μεγάλης πολιτικής βαρύτητας και ισχυρής ικανότητας επιβολής. Αυτός ή αυτή θα πρέπει να επωμισθεί έναν ρόλο βαρύνουσας σημασίας, έτσι ώστε να μπορεί να προωθήσει μια όσο το δυνατόν πιο λειτουργική ευρωπαϊκή εξωτερική πολιτική, λειτουργώντας ως κομβικό σημείο τόσο στις εξωτερικές, όσο και στις εσωτερικές σχέσεις της Ευρωπαϊκής Ένωσης.
<P>
Ο/η Ύπατος Εκπρόσωπος θα πρέπει επομένως να διαδραματίσει έναν όσο το δυνατόν πιο ενεργό συμβουλευτικό ρόλο στην επίτευξη της συναίνεσης στο εσωτερικό της Ευρωπαϊκής Ένωσης.
<P>
Ένα ακόμη σημαντικό θέμα αυτού του εξαμήνου είναι η ευρωπαϊκή πολιτική ασφαλείας και άμυνας. Η σύγκρουση στο Κοσσυφοπέδιο κατέδειξε εκ νέου ότι η συμμετοχή και η παρουσία των ΗΠΑ παραμένει απολύτως απαραίτητη για την προάσπιση των θεμελιωδών αξιών της ειρήνης και της δημοκρατίας στην Ευρώπη. Η υπεροχή των ΗΠΑ και στη στρατιωτική και στην πολιτική αντιμετώπιση της σύγκρουσης στο Κοσσυφοπεδιο κατέστησε όμως εξίσου σαφές πόσο επιτακτική είναι για τους Ευρωπαίους η ανάγκη ενίσχυσης της ικανότητας δράσης της ευρωπαϊκής εξωτερικής και αμυντικής πολιτικής, έτσι ώστε να είναι μελλοντικά σε θέση να χειρισθούν αποτελεσματικά μια κρίση μόνοι τους. Η πρωτοβουλία του Tony Blair στο Pφrtschach και η γαλλοβρετανική συνάντηση στο Saint Malo αποτέλεσαν μια καλή βάση προς την κατεύθυνση αυτή και βασική προτεραιότητα της γερμανικής Προεδρίας ήταν να αξιοποιήσει τη νέα δυναμική των δύο πρωτοβουλιών. Στη Σύνοδο Κορυφής της Ουάσινγκτον επιτύχαμε την αμέριστη υποστήριξη της ανάπτυξης της ευρωπαϊκής πολιτικής ασφαλείας και άμυνας από το ΝΑΤΟ. Εν προκειμένω φάνηκε ξεκάθαρα πόσο σημαντική είναι μια μελλοντική εταιρική συνεργασία μεταξύ της Ευρωπαϊκής Ένωσης και του ΝΑΤΟ.
<P>
Η Προεδρία προετοιμάζει έκθεση για το Ευρωπαϊκό Συμβούλιο της Κολωνίας στην οποία θα καθορίζονται η διαγραφόμενη βασική συναίνεση απέναντι στις υποβληθείσες από εμάς κατευθυντήριες γραμμές καθώς και ένα σχέδιο απόφασης για την ενσωμάτωση της ΔΕΕ στην Ευρωπαϊκή Ένωση εντός συγκεκριμένης προθεσμίας, σύμφωνα με το άρθρο 17 της Συνθήκης της Ευρωπαϊκής Ένωσης. Αν επιτευχθεί η συμφωνία επ' αυτού, θα έχουν δημιουργηθεί οι προϋποθέσεις για ενιαία δράση των Ευρωπαίων.
<P>
Στις 12 Ιανουαρίου παρουσίασα τις προοπτικές για τη μετεξέλιξη της ευρωπαϊκής ολοκλήρωσης και το ίδιο θέλω να κάνω σήμερα για την ΚΕΠΠΑ. Θέλω να τονίσω τέσσερα σημεία. Πρώτον, η Ευρωπαϊκή Ένωση ως παγκόσμιος πολιτικός παράγοντας θα πρέπει να λάβει υπόψη της την αυξημένη σημασία των δικαιωμάτων του ανθρώπου και να ενισχύσει την πολιτική για τα ανθρώπινα δικαιώματα. Γι' αυτό κατόπιν γερμανοβρετανικής πρωτοβουλίας θα εκπονήσει μέσα στο τρέχον έτος δική της έκθεση ανθρωπίνων δικαιωμάτων, η οποία αφενός θα αυξήσει τη διαφάνεια της ευρωπαϊκής πολιτικής ανθρωπίνων δικαιωμάτων και αφετέρου θα πραγματεύεται τα ανάλογα ζητήματα κατά θέματα και κατά κράτη. Αποτελεί θεμελιώδη εμπειρία για την Ευρώπη πόσο σημαντική ήταν η εργασία των ομάδων ανθρωπίνων δικαιωμάτων στο πρώην Σύμφωνο της Βαρσοβίας και πόσο καθοριστική η δέσμη 3 της Συμφωνίας του Ελσίνκι για το τέλος της κομμουνιστικής δικτατορίας στην πρώην Σοβιετική Ένωση και στην Ανατολική Ευρώπη. Οι παράλληλες πορείες του πολιτικού διαλόγου, του οικονομικού ανοίγματος και της υποστήριξης των ανθρωπίνων δικαιωμάτων είναι για τους Ευρωπαίους ένα κληροδότημα, το οποίο πρέπει να καθορίσει την πολιτική τους για τα ανθρώπινα δικαιώματα και σε άλλες περιοχές του κόσμου. Υπό αυτή την έννοια δεν μπορούμε να πάψουμε να υποστηρίζουμε τους δημοκράτες και τους υπέρμαχους των ανθρωπίνων δικαιωμάτων παντού όπου καταπιέζονται.
<P>
Γι' αυτόν τον λόγο σε αρκετές παρεμβάσεις μας στην Επιτροπή για τα Δικαιώματα του Ανθρώπου στη Γενεύη διατυπώσαμε ως Ευρωπαϊκή Ένωση ξεκάθαρα την κριτική μας για την κατάσταση των ανθρωπίνων δικαιωμάτων στην Κίνα, όπως και κατά την αιτιολόγηση ψήφου της Ευρωπαϊκής Ένωσης στο κινεζικό αίτημα της μη ανάμειξης. Καταδικάζουμε κυρίως την πολιτική κατά των πολιτικών αντιφρονούντων, την πρωτοφανή σε παγκόσμιο επίπεδο συχνότητα επιβολής της θανατικής ποινής καθώς και τη μεταχείριση των μειονοτήτων, ιδιαίτερα στο Θιβέτ. Η Ευρωπαϊκή Ένωση κάνει έκκληση στην κινεζική κυβέρνηση να διασφαλίσει ότι θα υπάρξει πρόοδος στην κατεύθυνση του σεβασμού της δημοκρατίας και του κράτους δικαίου όσον αφορά τη συγκεκριμένη κατάσταση των δικαιωμάτων του ανθρώπου. Η Ευρωπαϊκή Ένωση πρέπει να ταχθεί και στο εσωτερικό της αποφασιστικότερα υπέρ της προάσπισης των ανθρωπίνων δικαιωμάτων. Τα δικαιώματα του ανθρώπου, η δημοκρατία και το κράτος δικαίου αναφέρονται ρητά στη Συνθήκη του Αμστερνταμ ως προϋποθέσεις για την ιδιότητα του κράτους μέλους και, σε περίπτωση που δεν λαμβάνονται υπόψη, υπάρχει ο κίνδυνος να περιορισθούν τα δικαιώματα της ιδιότητας κράτους μέλους.
<P>
Ελπίζουμε ότι στο Ευρωπαϊκό Συμβούλιο της Κολωνίας η Ευρωπαϊκή Ένωση θα θέσει τις βάσεις για την επεξεργασία ενός ευρωπαϊκού χάρτη θεμελιωδών δικαιωμάτων προκειμένου να ενισχύσει τα δικαιώματα των πολιτών της. Ένας τέτοιος χάρτης θα μπορούσε αργότερα να αποτελέσει καθοριστικό τμήμα ενός ευρωπαϊκού συντάγματος. Η κατοχύρωση των δικαιωμάτων του πολίτη μπορεί να λειτουργήσει και ως πρότυπο στη διεύρυνση της Ένωσης.
<P>
Δεύτερον, η Ευρωπαϊκή Ένωση πρέπει να προσφέρει στα κράτη της νοτιοανατολικής Ευρώπης μια πολιτική και οικονομική προοπτική πέρα από την κρίση του Κοσσυφοπεδίου, ένα μακρόπνοο όραμα και ένα γενικό σχέδιο για την ειρήνη και την ένταξή τους. Το σύμφωνο σταθερότητας για τη νοτιοανατολική Ευρώπη έτυχε στην προηγούμενη συζήτηση εκτεταμένης καταξίωσης.
<P>
Τρίτον, πέραν αυτού θέλουμε να επιτύχουμε ενίσχυση του δημοκρατικού ελέγχου και της νομιμότητας της ευρωπαϊκής πολιτικής παράλληλα με την αύξηση της ικανότητας ανάληψης δράσης εκ μέρους της Ένωσης, ιδίως στην ΚΕΠΠΑ. Ως εκ τούτου, η γερμανική Προεδρία προτείνει η διεύρυνση των δικαιωμάτων του Ευρωπαϊκού Κοινοβουλίου να αποτελέσει θέμα της επόμενης διακυβερνητικής διάσκεψης για τη θεσμική μεταρρύθμιση, για την οποία θέλουμε να επεξεργαστούμε ένα οργανόγραμμα τον Ιούνιο στην Κολωνία.
<P>
Τέταρτον, μακροπρόθεσμα θα μπορέσουμε να ενισχύσουμε την Κοινή Εξωτερική Πολιτική και Πολιτική Ασφαλείας μόνο με μια περισσότερο ενωμένη παρουσία προς τα έξω, στην Ομάδα των Οκτώ, σε διεθνείς χρηματοπιστωτικούς οργανισμούς, κυρίως στα Ηνωμένα Έθνη, όπως και μέσω μιας εκτενέστερης εφαρμογής της λήψης αποφάσεων με πλειοψηφία. Παρ' όλα αυτά, στην προκείμενη φάση το ζητούμενο της Κοινής Εξωτερικής Πολιτικής και Πολιτικής Ασφαλείας δεν είναι κάποιες επιπλέον θεσμικές μεταρρυθμίσεις, αλλά ο μέγιστος βαθμός της από κοινού δράσης και μια όσο το δυνατόν πιο εκτεταμένη χρήση των νέων εργαλείων. Πρέπει να μάθουμε να αλλάζουμε όλο και πιο αποφασιστικά τα μοτίβα της σκέψης μας και να τοποθετούμε τα εθνικά συμφέροντα υπό τα ευρωπαϊκά.
<P>
Κατά τη διάρκεια της γερμανικής Προεδρίας κατορθώσαμε να διατηρήσουμε ή και να αξιοποιήσουμε την πληρότητα και την ικανότητα δράσης της Ευρωπαϊκής Ένωσης σε πολλά δυσχερή ζητήματα εξωτερικής πολιτικής στο Κοσσυφοπέδιο, στην Κίνα, στη Μέση Ανατολή και σε πολλές άλλες περιοχές. Αυτό αποτελεί επιτυχία για όλους μας και προς αυτή την κατεύθυνση πρέπει να συνεχίσουμε. Πρέπει μέσα στα επόμενα χρόνια να κάνουμε πραγματικότητα την ικανή για πολιτική δράση Ευρώπη, γιατί μόνο έτσι θα μπορέσει η Ευρωπαϊκή Ένωση να αναδείξει όπως πρέπει τα συμφέροντα και τις αξίες της στον πολυπολικό κόσμο του 21ου αιώνα.

<SPEAKER ID=141 LANGUAGE="EN" NAME="Titley">
Κύριε Πρόεδρε, θα ήθελα κατ' αρχάς να ευχηθώ επ' ευκαιρία στον κύριο Spencer καλή τύχη για το μέλλον και να εκφράσω την ελπίδα να αξιοποιηθούν δεόντως οι σημαντικές του ικανότητες. Ήταν βεβαίως ενδιαφέρουσα εμπειρία η συνεργασία μαζί του κατά τα τελευταία δυόμισι χρόνια, αν μη τι άλλο γιατί ποτέ δεν ήξερα τί σκαρώνει στη συνέχεια.
<P>
Επανερχόμενος στη συζήτηση, πρέπει να πω ότι υπήρξαν φορές τα τελευταία χρόνια που ένιωσα ότι τα αρχικά ΚΕΠΠΑ δεν σήμαιναν Κοινή Εξωτερική Πολιτική και Πολιτική Ασφαλείας, αλλά Κενό Επινοημένο Παραμύθι και Πολιτική Αρτηριοσκλήρωση. Πάρα πολύ συχνά παρατηρήθηκε απουσία κατεύθυνσης και αποφάσεων. Εν μέρει αυτό είναι κατανοητό, καθώς η δράση μας αφορά τον πιο ευαίσθητο τομέα της εθνικής κυριαρχίας, είναι δύσκολο να προσεγγίσουν εθνικά κράτη με διαφορετικά συμφέροντα και πρακτικές και χρειάστηκε σαφώς να περπατήσουμε πριν μπορέσουμε να τρέξουμε. Όπως είπε ο κύριος Spencer, εάν μπορούμε να επιτύχουμε το ευρώ, οφείλουμε να μπορούμε να επιτύχουμε και μια γνήσια εξωτερική πολιτική και πολιτική ασφαλείας. Το Κοσσυφοπέδιο απέδειξε σίγουρα την ανεπαρκή αντίδρασή μας και χρειάζεται να παραδειγματιστούμε από αυτό για να αποκτήσουμε μεγαλύτερη ορμή για το μέλλον.
<P>
Είμαστε από πολλές απόψεις ένοχοι λόγω εφησυχασμού: λέμε συχνά ότι σκοπός της Ευρωπαϊκής Ένωσης είναι να εξαλείψει τους πολέμους εντός των ευρωπαϊκών συνόρων και ξεχνάμε τί συμβαίνει μόλις περάσουμε τα ευρωπαϊκά σύνορα και την ευθύνη που φέρουμε γι' αυτό.
<P>
Είναι σαφές ότι χρειάζεται αλλαγή. Η μονάδα προγραμματισμού πολιτικής θα διαδραματίσει πολύ σημαντικό ρόλο, αλλά πρέπει να συνδεθεί με άλλους φορείς, όπως το δίκτυο πρόληψης συγκρούσεων, στη δημιουργία του οποίου συνέβαλε το Κοινοβούλιο.
<P>
Χρειαζόμαστε συνεκτική μακροπρόθεσμη θεώρηση που θα επιτρέψει να καλύπτονται τα θέματα εξωτερικής πολιτικής μέσω μέτρων τόσο του πρώτου, όσο και του δεύτερου πυλώνα. Θα ήθελα να επικεντρώσουμε τη δράση μας σε μακροπρόθεσμα στρατηγικά ζητήματα, όπως στον ρόλο της υδροδότησης στην πρόληψη συγκρούσεων. Ο ρόλος του Ύπατου Εκπροσώπου θα είναι προφανώς πολύ σημαντικός, αλλά το κρίσιμο είναι αυτός ο διορισμός να είναι κατάλληλος, να διοριστεί κάποιος για τον οποίο γνωρίζουμε ότι μπορεί να παίξει σωστά τον ρόλο και στον οποίο το Συμβούλιο είναι διατεθειμένο να επιτρέψει κάτι τέτοιο. Ο Ύπατος Εκπρόσωπος πρέπει να συνεργαστεί με τα υπόλοιπα θεσμικά όργανα, την Επιτροπή και το Κοινοβούλιο. Θα ήθελα πράγματι να δω τα θεσμικά αυτά όργανα να συνεργάζονται πολύ πιο στενά σε ολόκληρο το φάσμα της ΚΕΠΠΑ. Όπως είπα στην προηγούμενη συζήτηση, θα ήθελα ιδιαίτερα να δω το Συμβούλιο να ακούει προσεκτικότερα το Κοινοβούλιο. Διατυπώσαμε ορισμένες συνεκτικές και σημαντικές θέσεις, ειδικά στις συστάσεις μας, και θα ήθελα να πιστεύω ότι το Συμβούλιο τις λαμβάνει υπόψη του και ανταποκρίνεται σε αυτές. Το Κοινοβούλιο από την πλευρά του πρέπει να πάψει να ζητά το αδύνατο. Δεν μπορούμε να αναλάβουμε δράση παντού στον κόσμο: χρειάζεται να θέσουμε προτεραιότητες. Δεν μπορεί να υπάρξει ηθική χωρίς πρακτική εφαρμογή.
<P>
Πρέπει να θυμόμαστε ότι η σημαντικότερη συμβολή μας στην ειρήνη και τη σταθερότητα είναι η διεύρυνση της Ευρωπαϊκής Ένωσης, και σε αυτό πρέπει να επικεντρωθούν κατά βάση οι εργασίες μας στο επόμενο Κοινοβούλιο.
<P>
Είναι σαφές ότι χρειαζόμαστε επίσης μια ευρωπαϊκή ταυτότητα άμυνας, αλλά δεν πρέπει να ξεχνάμε ότι τα δεκαπέντε κράτη μέλη δαπανούν τα δύο τρίτα από όσα δαπανούν οι Αμερικανοί σε εξοπλισμό, και έχουμε εντούτοις ένα μικρό μέρος του εξοπλισμού που χρησιμοποιούν. Χρειαζόμαστε μεγαλύτερο συντονισμό όχι μόνο για την αμυντική πολιτική, αλλά και για τον αμυντικό εξοπλισμό, και πρέπει να φροντίσουμε για την αναδιάρθρωση των αμυντικών μας βιομηχανιών. Πρέπει να διαθέτουμε στρατιωτική λογική που να εκφράζει τις νέες πραγματικότητες, όπως συνέβη στο Ηνωμένο Βασίλειο με την αναθεώρηση της αμυντικής πολιτικής. Χρειάζεται να διευκρινιστεί η θέση της ΔΕΕ και ο ρόλος που θα διαδραματίσει στην ευρωπαϊκή ταυτότητα άμυνας, και αυτό πρέπει να γίνει στην Κολωνία.
<P>
Τέλος, πρέπει να εξετάσουμε κατά πόσο χρειάζεται ή όχι να αυξήσουμε τις αμυντικές δαπάνες, προκειμένου να εκπληρώσουμε τις φιλοδοξίες μας για την ΚΕΠΠΑ.

<SPEAKER ID=142 NAME="Δημητρακόπουλος">
Κύριε Πρόεδρε, κατ'αρχάς επιθυμώ να συγχαρώ τον κ. Spencer για την εξαίρετη έκθεσή του και να πω ότι αυτή η έκθεση έρχεται σε μία πάρα πολύ σημαντική στιγμή για την ιστορία της Ευρώπης. Τρεις τουλάχιστον κρίσεις, ξεκινώντας από την κρίση στο Κοσσυφοπέδιο, την κρίση στη Ρωσία και την κρίση στη Μέση Ανατολή, αποδεικνύουν ότι η υπερδύναμη της Ευρώπης μπορούσε να είχε χειριστεί πολύ καλύτερα τα ζητήματα.
<P>
Η έκθεση Spencer έρχεται να απαντήσει στο μεγάλο ερώτημα που βασανίζει όλους: «Γιατί έγινε αυτό»; Και, απαντώντας, να προτείνει στην ουσία αυτό που πρέπει να γίνει, που είναι ο επαναπροσδιορισμός των παραμέτρων μέσα από τις οποίες συλλαμβάνεται και εφαρμόζεται η ευρωπαοκή εξωτερική πολιτική. Αυτό είναι μία εργασία νοηματική αλλά, ταυτόχρονα, είναι και μία εργασία θεσμική, η οποία δεν εξαντλείται στη δημιουργία θεσμών, ούτε στον διορισμό κυρίων ή κυριών εξωτερικής πολιτικής. Είναι θέμα των συνθηκών μέσα από τις οποίες θα εργάζονται οι όσοι κύριοι ή κυρίες «εξωτερική πολιτική», ή οι όσοι μεσολαβητές η Ευρωπαοκή «Ενωση διορίζει.
<P>
Αξιότιμε κύριε Υπουργέ, απευθύνομαι σε σας εν όψει της Συνόδου Κορυφής στην Κολωνία, και σας λέω ότι έχετε στα χέρια σας μία ιστορική ευκαιρία να δημιουργήσετε στην Κολωνία τις συνθήκες και τις προϋποθέσεις εκείνες ώστε αυτό που έκανε το Μάαστριχτ και το «Αμστερνταμ για την οικονομία να το κάνει η νέα Διακυβερνητική για την εξωτερική πολιτική. Μια ευρωπαοκή εξωτερική πολιτική που, όπως εσείς περισσότερο από άλλους γνωρίζετε λόγω της ιστορίας σας, δεν μπορεί να εξαντλείται σε διπλωματικές διεργασίες, αλλά πρέπει να περιλαμβάνει απαντήσεις σε προκλήσεις όπως είναι η οικονομία, το περιβάλλον και ο πολιτισμός.

<SPEAKER ID=143 LANGUAGE="NL" NAME="Βertens">
Κύριε Πρόεδρε, όπως είπε και ο προηγούμενος ομιλητής, η ετήσια συζήτησή μας για τον ρόλο που διαδραματίζει η Ευρωπαϊκή Ένωση στον κόσμο πραγματοποιείται σε μια ιδιαίτερη στιγμή. Στην Ευρώπη μαίνεται πόλεμος στον οποίο συμμετέχουν τα κράτη μέλη τη στιγμή που η Συνθήκη του Αμστερνταμ τέθηκε σε ισχύ πριν από μερικές μόλις ημέρες. Το γεγονός αυτό θα μπορούσε να δώσει μια νέα ώθηση στην εξωτερική πολιτική. Γι' αυτό δεν θα αναφερθώ τόσο στην ανασκόπηση της κοινής πολιτικής του περασμένου έτους, αλλά θα επικεντρωθώ στο μέλλον. Μία από τις σημαντικότερες αλλαγές της εξωτερικής πολιτικής θα είναι το νέο μέσο των κοινών στρατηγικών. Εκ πρώτης όψεως το σχέδιο αυτό δεν φαίνεται να είναι και τόσο συγκλονιστικό, δεν παύει όμως να είναι ένα πρώτο βήμα για τη λήψη πλειοψηφικών αποφάσεων στο Συμβούλιο όσον αφορά τον τομέα αυτό. Όμως, κύριε Πρόεδρε, αυτές οι πλειοψηφικές αποφάσεις σημαίνουν ότι θα μειωθεί η επιρροή που ασκούν τα εθνικά κοινοβούλια και ότι η κατάσταση αυτή θα πρέπει να αντισταθμιστεί με την αύξηση της επιρροής που ασκεί το Ευρωπαϊκό Κοινοβούλιο.
<P>
Όλες οι δράσεις που αναλαμβάνει η Ευρωπαϊκή Ένωση στα πλαίσια της ΚΕΠΠΑ, οι οποίες χαρακτηρίζονται από δημοκρατική νομιμότητα, θα έχουν την υποστήριξη του πληθυσμού της Ευρώπης. Για τους λόγους αυτούς ο μελλοντικός Ύπατος Εκπρόσωπος θα πρέπει να εγκριθεί και από μία Επιτροπή Εξωτερικών Υποθέσεων, Ασφάλειας και Αμυντικής Πολιτικής. Κατά τη γνώμη μου αυτός είναι και ο μοναδικός τρόπος για να υπάρξει στενή σχέση μεταξύ του εν λόγου Εκπροσώπου και του Ευρωπαϊκού Κοινοβουλίου.
<P>
Στη συνέχεια, κύριε Πρόεδρε, θα ήθελα να διατυπώσω μια παρατήρηση σχετικά με την ευρωπαϊκή ταυτότητα στον τομέα της ασφάλειας. Ο πόλεμος στο Κοσσυφοπέδιο αποδεικνύει για άλλη μια φορά πόσο απαραίτητη είναι η δημιουργία ενός στρατιωτικού δυναμικού της Ευρωπαϊκής Ένωσης για τη διαχείριση κρίσεων, θέμα στο οποίο το Σώμα έχει αναφερθεί σε επανειλημμένες περιπτώσεις. Η Ευρωπαϊκή Ένωση πρέπει και στον τομέα αυτό να είναι σε θέση να δρα ανεξάρτητα από τις Ηνωμένες Πολιτείες, αν αυτό είναι απαραίτητο. Κατά συνέπεια, δεν μπορεί πλέον να αναβληθεί περαιτέρω η πλήρης ενσωμάτωση της Δυτικοευρωπαϊκής Ένωσης στην Ευρωπαϊκή Ένωση.
<P>
Τέλος, κύριε Πρόεδρε, σήμερα είναι η τελευταία φορά που λαμβάνω τον λόγο για κάποια έκθεση, και χαίρομαι ιδιαιτέρως που η έκθεση αυτή έχει εκπονηθεί από τον φίλο και συνάδελφό μου Tom Spencer. Θα ήθελα δε να τον ευχαριστήσω για τον τρόπο με τον οποίο προσπάθησε και κατόρθωσε να ηγηθεί της Επιτροπής Εξωτερικών Υποθέσεων, Ασφάλειας και Αμυντικής Πολιτικής. Συγχαρητήρια για το έργο σου και σου εύχομαι κάθε επιτυχία!

<SPEAKER ID=144 LANGUAGE="FI" NAME="Seppδnen">
Αξιότιμε κύριε Πρόεδρε, ζούμε δύσκολους καιρούς στην Ευρώπη. Οι σοσιαλδημοκράτες και οι Πράσινοι της Γερμανίας, της προεδρεύουσας χώρας του Συμβουλίου, χωρίς να έχουν κηρύξει τον πόλεμο βομβαρδίζουν Γιουγκοσλάβους, δηλαδή Σλάβους. Αυτοί οι Σλάβοι είναι ακόμη περισσότεροι στη Ρωσία. Υπό αυτές τις συνθήκες η έκθεση Spencer είναι ισορροπημένη, πολύ προσεκτικά μελετημένη και στοχεύει στην ειρήνη, τη συνεργασία και τη συνέχιση των συζητήσεων μεταξύ των διαφόρων μερών.
<P>
Υπάρχουν κάποια θέματα που δεν έτυχαν επαρκούς προσοχής. Δεν είναι αυτονόητο ότι θα πρέπει να βοηθηθεί η Ρωσία. Η επισιτιστική βοήθεια των 400 εκατομμυρίων ευρώ που χορηγεί η Ευρωπαϊκή Ένωση είναι μεγάλο λάθος, πηγαίνει σε λάθος σκοπούς και καταστρέφει τις αγορές. Επιπλέον, δεν έχει ληφθεί θέση για τη βάση, σύμφωνα με την οποία θα παρέχονται οι πιστώσεις ή για τον τρόπο διαχείρισής τους. Το Διεθνές Νομισματικό Ταμείο δεν σώζει τη Ρωσία, παρά τις αμερικανικές και γερμανικές τράπεζες, και μέσω αυτού δημιουργείται περισσότερη αναρχία στη Ρωσία. Η κεντρική τράπεζα της χώρας δεν μπορεί να συνάψει δάνεια σε συνάλλαγμα, καθώς τα συναλλαγματικά της αποθέματα είναι επενδεδυμένα στη νήσο Jersey. Έτσι, χαιρετίζω την έκθεση Spencer, επειδή δεν έχει θέσει τέτοιους πολιτικούς όρους που θέτει συνήθως το Κοινοβούλιο, απλά προσέγγισε το θέμα αυτό με ισορροπημένο τρόπο.

<SPEAKER ID=145 LANGUAGE="DE" NAME="Schroedter">
Κύριε Πρόεδρε, κύριε Πρόεδρε του Συμβουλίου, αγαπητοί συνάδελφοι, η ισότιμη συνεργασία με τη Ρωσία είναι η πιο καθοριστική στρατηγική για ειρήνευση στην ήπειρό μας. Λαμβάνοντας υπόψη τη θέση αυτή οι βομβαρδισμοί του ΝΑΤΟ κατά της Γιουγκοσλαβίας χωρίς εντολή του ΟΗΕ είχαν ως αποτέλεσμα να πληγεί ανεπανόρθωτα η θεμελιώδης αυτή αρχή. Η δυτική κοινότητα αγνόησε αυτή τη θεμελιώδη αρχή της ειρήνης εξαιτίας των μαζικών παραβιάσεων των ανθρωπίνων δικαιωμάτων και των εθνικών εκκαθαρίσεων στο Κοσσυφοπέδιο. Κατά την άποψή μου όμως πρόκειται για σφάλμα του οποίου οι επιπτώσεις θα μας καταδιώκουν για πολύ καιρό και θα παρεμποδίζουν τις προσπάθειες ανάπτυξης μιας κοινής στρατηγικής ασφάλειας στην Ευρώπη. Κανένας σκοπός δεν αγιάζει τα μέσα, καθώς οι επιπτώσεις για την ήπειρό μας δεν μπορούν ακόμη να προβλεφθούν. Θα ήθελα να θίξω μόνο μερικές από αυτές.
<P>
Πρώτον, κάθε βομβαρδισμός καθιστά δυσχερέστερη την επιστροφή στο τραπέζι των διαπραγματεύσεων. Εδώ δεν βλέπω παρά μία διέξοδο: πρέπει να αναγνωρισθεί ισχυρότερος κεντρικός ρόλος στη Ρωσία όσον αφορά την πολιτική λύση. Γίνονται προσπάθειες, αλλά όλες οι πρότασεις διαπραγματεύσεων που έγιναν μέχρι τώρα από τη ρωσική πλευρά απερρίφθησαν, και τελικά ο ρόλος αυτός δεν αναγνωρίζεται στη Ρωσία. Δεύτερον, η επιλογή της Ουάσινγκτον να παρέμβει στρατιωτικά χωρίς εντολή του ΟΗΕ και κατά παράβαση του διεθνούς δικαίου θα εξωθήσει τη Ρωσία να ορίσει δικές τις ζώνες επιρροής και να αξιώσει το ίδιο δικαίωμα για τον εαυτό της. Σκέφτομαι απλώς τις πολυάριθμες συγκρούσεις της Βόρειας Καυκασίας και της Υπερκαυκασίας και τους κινδύνους που υπάρχουν εκεί.
<P>
Τρίτον, η Συνθήκη ABM και η κύρωση της συμφωνίας START-2 αναβάλλονται επ' αόριστον και μαζί με αυτές και η επιθυμία μας για παγκόσμιο αφοπλισμό, ο οποίος συνδέεται με πάρα πολλούς οικονομικούς και υλικούς πόρους. Γι' αυτούς τους λόγους είναι σημαντικό να αναπτυχθεί μια κοινή στρατηγική, η οποία να αποτελέσει την πρώτη πράξη των νέων δυνατοτήτων μιας Κοινής Εξωτερικής Πολιτικής και Πολιτικής Ασφαλείας. Η στρατηγική αυτή όμως δεν μπορεί να λειτουργήσει ως άλλοθι. Και προσθέτω ότι, αν δεν υπάρξει θεσμική μεταρρύθμιση αναφορικά με τα δημοκρατικά δικαιώματα ελέγχου του Ευρωπαϊκού Κοινοβουλίου, έχουμε λιγότερες δυνατότητες επιρροής παρά ποτέ στον τομέα της εξωτερικής πολιτικής. Αυτό που χρειαζόμαστε λοιπόν εδώ είναι η θεσμική μεταρρύθμιση.

<SPEAKER ID=146 LANGUAGE="FR" NAME="Dupuis">
Κύριε Πρόεδρε, χάρη στη φιλία μου με τον κύριο Spencer, θα έλεγα πως η παρέμβαση του κ. Fischer επιβεβαιώνει ότι το Ευρωπαϊκό Κοινοβούλιο είναι πλέον πιο άτολμο από το Συμβούλιο στις προτάσεις του για μεταρρύθμιση της Κοινής Εξωτερικής Πολιτικής και Πολιτικής Ασφαλείας. Νομίζω ότι η κρίση στο Κοσσυφοπέδιο δείχνει σε όσους δεν ήθελαν να το δουν ότι χρειαζόμαστε ένα Υπουργείο και έναν Υπουργό Εξωτερικών καθώς και ένα Υπουργείο και έναν Υπουργό Αμυνας και Ασφάλειας και ότι είναι καιρός να εξοπλιστεί η Ευρώπη με τα απαραίτητα μέσα για την επίτευξη του στόχου αυτού σε δέκα ή δεκαπέντε χρόνια, όπως κατάφερε να πράξει πριν από δέκα ή δεκαπέντε χρόνια για την Οικονομική και Νομισματική Ένωση. Είναι καιρός να εργαστούμε, να αρχίσουμε να εργαζόμαστε, όπως είπε η κυρία Emma Bonino, για τον καθορισμό μιας διπλωματικής και στρατιωτικής ένωσης.
<P>
Δυστυχώς οι τροπολογίες που κατέθεσε η Ομάδα μου για τον σκοπό αυτό δεν έγιναν αποδεκτές στην Επιτροπή Εξωτερικών Υποθέσεων, Ασφάλειας και Αμυντικής Πολιτικής, αλλά ευελπιστώ να γίνουν αποδεκτές στην Ολομέλεια. Θεωρώ ότι κάτι που χρειαζόμαστε κατεπειγόντως είναι ένα ευρωπαϊκό ειρηνευτικό σώμα παρέμβασης, όπως μας αποδεικνύει για μία ακόμη φορά το Κοσσυφοπέδιο. Χρειάζεται να αρχίσουμε να κοινοτικοποιούμε την εξωτερική μας πολιτική. Γιατί να μην το πράξουμε έναντι των τριάντα ή σαράντα χωρών του Ειρηνικού ή σε ορισμένες περιοχές της Ασίας, όπου δεν είναι παρόν κανένα κράτος μέλος;
<P>
Ένα άλλο θέμα που θεωρώ σημαντικό, ένα θέμα που έχει πολλά κοινά με το ζήτημα του Κοσσυφοπεδίου και στο οποίο αναφέρθηκε εν τάχει η κυρία Schroedter, είναι η Υπερκαυκασία. Πιστεύω ότι η Γεωργία αποτελεί βασικό σημείο για την Ένωση, καθώς ανοίγει μία πόρτα προς την κεντρική Ασία. Πρέπει επομένως να επιταχύνουμε τη διαδικασία ένταξης της χώρας αυτής στην Ευρωπαϊκή Ένωση. Πρέπει να περάσουμε αμέσως στη συμφωνία συνεργασίας και να συνάψουμε σύντομα μια συμφωνία σύνδεσης με την εν λόγω χώρα.
<P>
Βάσει του διδάγματος του Κοσσυφοπεδίου πρέπει επίσης να αποκτήσουμε, όπως έπραξαν οι Αμερικανοί με τη «Φωνή της Αμερικής» (Voice of America ), ένα μέσο ενημέρωσης όλων των πληθυσμών που ζουν υπό δικτατορικά καθεστώτα. Πρέπει να αποκτήσουμε μια «Φωνή της Ευρώπης», για να αγωνιστούμε κατά των δικτατοριών πριν δημιουργηθούν οι δραματικές εξελίξεις και οι τραγωδίες, όπως συνέβη στο Κοσσυφοπέδιο. Ευελπιστώ δε ότι οι συνάδελφοι θα θελήσουν σαφώς να ενισχύσουν περαιτέρω την ήδη καλή έκθεση του κ. Spencer.

<SPEAKER ID=147 LANGUAGE="DE" NAME="Swoboda">
Κύριε Πρόεδρε, θέλω κατ' αρχάς να ευχαριστήσω θερμά τον συνάδελφο Spencer για την έκθεσή του και γενικότερα για την εργασία του στην επιτροπή. Μια και κατάγομαι από μια πόλη στις όχθες του Δούναβη, θέλω ακόμη να τον ευχαριστήσω για τη σημερινή του εισήγηση, όπου τόνισε τη σημασία που έχει ο υδάτινος αυτός δρόμος που διασχίζει την Ευρώπη, ένας δρόμος που υπήρξε εξάλλου συχνά δρόμος των κρίσεων και των πολέμων, αλλά που θα μπορούσε εξίσου καλά να αποτελέσει δρόμο της ειρήνης και της συνεργασίας, της σύνδεσης δυτικής και κεντρικής Ευρώπης με τα Βαλκάνια, αλλά και με τη Ρωσία, την Ουκρανία και τελικά και την Τουρκία, όπως ανέφερε ο ίδιος ο εισηγητής.
<P>
Από τη μια πλευρά είναι βεβαίως θετικό για την Ευρώπη το γεγονός ότι αυτές οι κρίσεις, αυτές οι πολιτικές συγκρούσεις, δεν συμβαίνουν μέσα, αλλά στις παρυφές της Ευρωπαϊκής Ένωσης. Αυτό όμως δεν μπορεί φυσικά να μας καθησυχάσει, μια και απαιτεί να επιδείξουμε ιδιαίτερη προσοχή στην αποκατάσταση της ειρήνης ειδικά στις παρυφές αυτές.
<P>
Αν ο κύριος Πρόεδρος του Συμβουλίου ρώτησε στη σημερινή συζήτηση πού είναι οι πολιτικές λύσεις, τότε θα πρέπει να ρωτήσω με τη σειρά μου τί έγινε τα τελευταία χρόνια με την αποσόβηση των κρίσεων, με την πρόληψη. Η αποτροπή αυτή, η πρόληψη των κρίσεων, δεν είναι κάποιο θαυματουργό όπλο, αν μου επιτρέπετε να χρησιμοποιήσω εδώ τη λέξη «όπλο». Ούτε όμως και οι βόμβες είναι θαυματουργά όπλα! Ούτε και οι χερσαίες δυνάμεις είναι, όπως γνωρίζουμε, θαυματουργά όπλα! Όλα αυτά τα μέσα πρέπει να τα έχουμε υπόψη μας, αλλά, αν θέλουμε να οικοδομήσουμε μια Κοινή Εξωτερική Πολιτική και Πολιτική Ασφάλειας, παρακαλώ πραγματικά να ξεκινήσουμε από εκεί που πρέπει, από την πρόληψη δηλαδή και την αποσόβηση των κρίσεων. Πρόκειται για ένα πολύ σημαντικό έργο, που ιδιαίτερα στο διάστημα αυτό θα πρέπει να είναι το πρώτο μέλημά μας και στην υλοποίηση του οποίου θα πρέπει να συνεισφέρει ανάλογα το Ευρωπαϊκό Κοινοβούλιο.
<P>
Θα τελειώσω με μία παρατήρηση σχετικά με το έργο του κυρίου Spencer κατά τα τελευταία χρόνια. Πολλές φορές μας έφερε ως ένθερμος κοινοβουλευτικός σε αντιπαράθεση με το Συμβούλιο και την Επιτροπή, ανεξάρτητα αν μεμονωμένα ήμασταν υπέρ ή κατά. Αυτό που έχει σημασία είναι ότι έδωσε βαρύτητα στο παρόν Κοινοβούλιο και τους βουλευτές του. Παρακαλώ την Επιτροπή και το Συμβούλιο να λάβουν υπόψη τους ότι ως βουλευτές είμαστε σε θέση να κάνουμε πολύ περισσότερα από τη διεξαγωγή συζητήσεων όπως αυτή, οι οποίες δεν είναι πάντοτε και τόσο ενδιαφέρουσες ή συναρπαστικές, και ότι το Συμβούλιο και η Επιτροπή θα πρέπει να ενισχύσουν τον ρόλο των βουλευτών όχι μόνο στη διατύπωση, αλλά και στην άσκηση της πολιτικής. Τότε η πολιτική της Ευρωπαϊκής Ένωσης θα είναι σίγουρα αποτελεσματικότερη από ό, τι θα ήταν με έναν νέο Ύπατο Εκπρόσωπο.

<SPEAKER ID=148 NAME="Λαμπρίας">
Κύριε Πρόεδρε, ο πόλεμος στη Γιουγκοσλαβία, ένας πόλεμος που ντρέπεται να πει το όνομά του, και η κατακλυσμική αναστάτωση στη Βαλκανική προσδίδουν δραματική επικαιρότητα στην έκθεση του κυρίου Spencer. Ο εισηγητής μας προσπάθησε και πέτυχε να προδιαγράψει με νηφαλιότητα τη στρατηγική των σχέσεων με την πρώην παγκόσμια υπερδύναμη, τη Ρωσία.
<P>
Σήμερα όμως, κατά τη γνώμη μου προέχει, μέσα στη σύγχυση και την αγωνία που επικρατεί, να στείλουμε ένα διαυγές μήνυμα, να αναγνωρίσουμε τον ρόλο που μπορεί και οφείλει να διαδραματίσει η Ρωσία αμέσως, για να αποτραπούν ορατοί πλέον κίνδυνοι: οι στρατιωτικές εμπλοκές, η αποσταθεροποίηση της ευρύτερης περιοχής, η αναβίωση ψυχροπολεμικών αντιπαλοτήτων.
<P>
Δυστυχώς όμως, καθώς συνεχίζονται οι ανηλεείς βομβαρδισμοί, οργιάζει η αμφοτερόπλευρη παραπληροφόρηση και σπανίζει η αυτοκριτική. Ακόμη και η αναζήτηση πολιτικής λύσης, που επιδίωξε ο Kofi Annan μετά τη συνάντησή του με τον Πρόεδρο Γιέλτσιν, λοιδορείται από όσους φοβούνται ότι θα τρωθεί η πολεμική αξιοπιστία του ΝΑΤΟ και θα εξευτελιστεί η πολιτική Κλίτον για το Κοσσυφοπέδιο αν επιβληθεί η λογική στους αυτοτροφοδοτούμενους παραλογισμούς.
<P>
Η πρωονή τοποθέτηση του κυρίου Prodi και όσα μας είπε τώρα ο Προεδρεύων του Συμβουλίου ως προς τη σημασία που θα έχει στο άμεσο μέλλον η Ρωσική Ομοσπονδία για την επίτευξη των μεγάλων πολιτικών της «Ενωσης, όπως η διεύρυνση και η ΚΕΠΠΑ, είναι ελπιδοφόρα. Επιβάλλεται όμως να μην αναμένομε την ανάληψη των καθηκόντων του νέου Προέδρου για να αναζητήσουμε τις άμεσες και δυνατές λύσεις στα εκρηκτικά σημερινά προβλήματα.

<SPEAKER ID=149 LANGUAGE="FI" NAME="Vδyrynen">
Αξιότιμε κύριε Πρόεδρε, η Επιτροπή Εξωτερικών Υποθέσεων, Ασφάλειας και Αμυντικής Πολιτικής εξέταζε ταυτόχρονα δύο εξαιρετικά σημαντικές και αλληλοσυνδεόμενες εκθέσεις: την έκθεση για τη βόρειο διάσταση της Ένωσης, την οποία εκπόνησε η ευρωβουλευτής κυρία Piha, και την έκθεση για τη στρατηγική της Ένωσης έναντι της Ρωσίας του βουλευτή κ. Spencer. Η Επιτροπή Εξωτερικών Υποθέσεων δεν μπόρεσε να συνδέσει αυτές τις εκθέσεις μεταξύ τους. Στη στρατηγική έναντι της Ρωσίας απλώς αναφέρεται η βόρειος διάσταση. Στην έκθεση η οποία πραγματεύεται τη βόρειο διάσταση δεν έγινε δεκτό να υπάρχουν τοποθετήσεις σχετικά με τη Ρωσία, όταν αυτές φέρονται να έχουν σχέση με την έκθεση που πραγματεύεται το ζήτημα της Ρωσίας.
<P>
Η βόρειος διάσταση πρέπει να θεωρηθεί κεντρικό σημείο τόσο των εξωτερικών σχέσεων της Ευρωπαϊκής Ένωσης, όσο και της λήψης αποφάσεων που επηρεάζουν την εσωτερική ανάπτυξη. Στις εξωτερικές σχέσεις πρέπει να δημιουργήσουμε ειδική κοινή στρατηγική για τη βόρειο διάσταση, όπου οι σχέσεις με τη Ρωσία να έχουν κεντρική θέση. Αναπτύσσοντας περαιτέρω τη στρατηγική για τη Ρωσία πρέπει να προσπαθήσουμε ώστε τα μέσα που διαθέτει η Ένωση, και προπάντων το πρόγραμμα TACIS, να εκπληρώνουν αποτελεσματικά τους από κοινού καθορισμένους στόχους.
<P>
Η Ρωσία θα πρέπει να συνδεθεί με την πολιτική της Ευρωπαϊκής Ένωσης για μια ευρύτερη πανευρωπαϊκή ενότητα. Η Ευρωπαϊκή Ένωση θα πρέπει να αναπτύξει τους θεσμούς της, έτσι ώστε να μπορεί να διευρυνθεί σύμφωνα με τις γενικές ευρωπαϊκές προδιαγραφές. Αυτό προϋποθέτει την εσωτερική διαφοροποίηση της Ένωσης και την ανάπτυξή της περισσότερο ως ένωσης μεταξύ κρατών, μιας συνομοσπονδίας, παρά ως ένωσης κρατών, μιας ομοσπονδίας. Η Ένωση θα πρέπει να είναι κατ' αρχήν ανοιχτή στην προσχώρηση της Ρωσίας, μολονότι αυτή τη στιγμή η συγκεκριμένη δυνατότητα φαίνεται πολύ μακρινή.
<P>
Η Ομάδα του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών εγκρίνει την έκθεση για τη στρατηγική έναντι της Ρωσίας ως έχει, αλλά θέλουμε να διαγραφεί η θέση που αφορά την αναβολή λήψης απόφασης. Η στρατηγική πρέπει να τεθεί σε ισχύ χωρίς καθυστέρηση και να αρχίσει η αποτελεσματική εφαρμογή της. Τα συγχαρητήριά μου στον βουλευτή κ. Spencer για την καλή έκθεση που εκπόνησε.

<SPEAKER ID=150 LANGUAGE="PT" NAME="Posada Gonzαlez">
Κύριε Πρόεδρε, η Ρωσική Ομοσπονδία ταλανίζεται από τεράστια κοινωνικά, οικονομικά και πολιτικά προβλήματα. Το βιοτικό επίπεδο του πληθυσμού της επιδεινώνεται όλο και περισσότερο, το κλίμα ανασφάλειας και η επιρροή των διάφορων οργανώσεων της μαφίας έχουν λάβει τρομακτικές διαστάσεις και το κράτος οδεύει προς διάλυση.
<P>
Για τους λόγους που προανέφερα, αλλά και διότι οφείλουμε να συνεχίσουμε να βελτιώνουμε τις σχέσεις μας με τη Ρωσία, δεδομένης της σοβαρής κρίσης στο Κοσσυφοπέδιο, υποστηρίζουμε την απόφαση που έλαβε το Συμβούλιο στις 26 Απριλίου, με την οποία ενέκρινε μια πρόταση για χάραξη κοινής στρατηγικής απέναντι στη Ρωσία. Η κοινή αυτή στρατηγική προβλέπει τη στήριξη της δημοκρατίας, την εγκαθίδρυση του κράτους δικαίου στο πλαίσιο των δημοσίων θεσμών, την ένταξη της Ρωσίας σε έναν ευρωπαϊκό οικονομικό και κοινωνικό χώρο και την αντιμετώπιση των κοινών προκλήσεων που αντιμετωπίζει η ευρωπαϊκή ήπειρος. Θα χρειαστεί ωστόσο να γίνουν βήματα για τη βελτίωση του δικαστικού συστήματος, της δημόσιας διοίκησης, των αστυνομικών δυνάμεων και των οργανισμών περιφερειακής αυτοδιοίκησης, μέσω της προσφοράς κατάρτισης, της στήριξης των μεταρρυθμίσεων, της σύσφιξης των σχέσεων ανάμεσα στους ευρωπαϊκούς και τους ρωσικούς πολιτικούς παράγοντες, όπως επίσης θα χρειαστεί περαιτέρω στήριξη των μη κυβερνητικών οργανώσεων και των ανεξάρτητων μέσων μαζικής επικοινωνίας.
<P>
Σε οικονομικό και κοινωνικό επίπεδο οι άξονες δράσης συμπεριλαμβάνουν την ανασυγκρότηση των επιχειρήσεων, την παρέμβαση στα δημόσια οικονομικά και στο τραπεζικό σύστημα, την πρόσβαση στις διεθνείς χρηματοπιστωτικές αγορές, τη θέσπιση προδιαγραφών και πιστοποίησης, την πολιτική ανταγωνισμού, την πρόσβαση στις αγορές, την τεχνολογική συνεργασία και την προώθηση της αγροτικής μεταρρύθμισης και του κοινωνικού διαλόγου. Η αναμόρφωση των προγραμμάτων PHARE και TACIS θα πρέπει να γίνει προς την κατεύθυνση της βέλτιστης αξιοποίησης των κοινών δράσεων που δρομολογούνται με Ευρωπαίους επιχειρηματίες.
<P>
Σε ό, τι αφορά τη σταθερότητα και την ασφάλεια, θα πρέπει να προτείνουμε στη Ρωσία την ανάπτυξη κοινών πρωτοβουλιών επί θεμάτων εξωτερικής πολιτικής, οι οποίες θα λαμβάνονται κατόπιν επαφών του Ύπατου Εκπροσώπου για την ΚΕΠΠΑ και θα αφορούν την αύξηση της ρωσικής συμμετοχής στις περιπτώσεις όπου η Ευρωπαϊκή Ένωση προσφεύγει στη Δυτικοευρωπαϊκή Ένωση στο πλαίσιο των αποκαλούμενων «αποστολών Petersberg», καθώς και την ενίσχυση της συνεργασίας σε θέματα πρόληψης και διευθέτησης των πολεμικών συγκρούσεων στο πλαίσιο του ΟΑΣΕ και των Ηνωμένων Εθνών, αλλά και σε θέματα που αφορούν τον έλεγχο των εξοπλισμών. Αλλες προκλήσεις που αντιμετωπίζονται είναι η προστασία του περιβάλλοντος, η πυρηνική ασφάλεια και η πάλη κατά του οργανωμένου εγκλήματος με την ανάληψη περιφερειακής ή διασυνοριακής δράσης.
<P>
Πιστεύουμε πως μια σταθερή, δημοκρατική και ευημερούσα Ρωσία, βαθιά ριζωμένη στους κόλπους μιας ενωμένης Ευρώπης, έχει ουσιαστική σημασία για τη διασφάλιση μιας μόνιμης ειρήνης στην ευρωπαϊκή ήπειρο. Η στήριξη που παρέχουμε στις ρωσικές αρχές, τόσο στις σημερινές όσο και σε αυτές που θα εκλεγούν δημοκρατικά στο μέλλον, θα πρέπει να συνεχιστεί. Θεωρούμε επίσης ότι η εν λόγω κοινή στρατηγική για τη Ρωσία θα πρέπει να εγκριθεί ήδη στην επερχόμενη συνάντηση του Ευρωπαϊκού Συμβουλίου της Κολωνίας. Επομένως, θα υπερψηφίσουμε την παρούσα πρόταση και δεν πρόκειται να δεχθούμε καμία αναβολή.

<SPEAKER ID=151 LANGUAGE="DE" NAME="Krehl">
Ευχαριστώ, κύριε Πρόεδρε. Χαιρετίζω ρητά την πρόθεση του Συμβουλίου να υιοθετήσει πρώτα μια κοινή στρατηγική για τη Ρωσία. Σύμφωνα με τη Συνθήκη του Αμστερνταμ μια κοινή στρατηγική απαιτεί τη γνωμοδότηση του Ευρωπαϊκού Κοινοβουλίου. Σύμφωνα με το χρονοδιάγραμμα του Κοινοβουλίου μια τέτοια γνωμοδότηση είναι κατά την άποψη του Συμβουλίου αδύνατη, εφόσον η κοινή στρατηγική πρέπει να εγκριθεί στη Σύνοδο του Ιουνίου, ενώ το οριστικό σχέδιο του εγγράφου δεν προβλέπεται να υποβληθεί πριν από τις 17 Μαΐου. Υπό αυτές τις συνθήκες είναι ιδιαίτερα σημαντικό να διασαφηνισθεί στο Συμβούλιο ότι η διαδικασία υποβολής μιας έκθεσης με συστάσεις προς το Συμβούλιο επί κοινής στρατηγικής αποτελεί εξαίρεση και οφείλεται εν προκειμένω στις ιδιαίτερες συνθήκες μιας κοινοβουλευτικής περιόδου. Σε κάθε μελλοντική κοινή στρατηγική το Κοινοβούλιο θα απαιτήσει να κληθεί από το Συμβούλιο για να γνωμοδοτήσει.
<P>
Επιτρέψτε μου να αναφερθώ σε κάποια ερωτήματα επί του περιεχομένου, αν και είναι δύσκολο να κάνει κανείς συστάσεις για ένα κείμενο που δεν έχει υποβληθεί. Θέλω να τονίσω κυρίως τη βούλησή μου να αντιταχθώ στην επιδίωξη του εισηγητή να αναβάλει την κοινή στρατηγική για τις σχέσεις μας με τη Ρωσία, θέμα υψίστης σημασίας αυτή τη στιγμή, επειδή η στρατηγική αυτή ξεπερνά κατά πολύ τις διμερείς σχέσεις με αυτή τη χώρα. Τόσο τα κράτη μέλη, όσο και η Επιτροπή υπογράμμισαν με σαφήνεια ότι οποιαδήποτε καθυστέρηση κατά την υιοθέτηση της στρατηγικής αυτής θα μπορούσε να οδηγήσει σε παρανοήσεις εκ μέρους της ρωσικής πλευράς, και νομίζω ότι, δεδομένης της σημερινής περίπλοκης διεθνούς συγκυρίας, αποτελεί κοινό συμφέρον να αποτραπεί το ενδεχόμενο μιας έντασης των σχέσεων Ρωσίας και Ευρωπαϊκή Ένωσης. Οι προσπάθειες της Ρωσίας για την εξεύρεση λύσης στη βαλκανική σύγκρουση υπογραμμίζουν για άλλη μια φορά τη σημασία της χώρας αυτής για το ευρωπαϊκό οικοδόμημα ασφάλειας, και υποστηρίζω ρητά την επιθυμία του Προέδρου του Συμβουλίου να εγκριθεί το συντομότερο δυνατόν η στρατηγική αυτή.
<P>
Μέχρι τώρα η πολιτική της Ευρωπαϊκής Ένωσης έναντι της Ρωσικής Ομοσπονδίας δεν ήταν πάντοτε παραδειγματική, ελπίζω όμως ότι ο συνδυασμός μιας ολοκληρωμένης στρατηγικής και του νέου κανονισμού TACIS, ο οποίος θα τεθεί σε ισχύ το 2000, θα οδηγήσει σε εμφανή βελτίωση της λήψης αποφάσεων και της εφαρμογής της πολιτικής της Ευρωπαϊκής Ένωσης έναντι της Ρωσίας.

<SPEAKER ID=152 LANGUAGE="DE" NAME="Lehne">
Κύριε Πρόεδρε, αξιότιμοι κυρίες και κύριοι, επιτρέψτε μου να συμφωνήσω με τη συνάδελφο Krehl. Θεωρώ και εγώ σφάλμα να αναβάλουμε σήμερα το θέμα των σχέσεων προς τη Ρωσία και της διαμόρφωσης της εν λόγω στρατηγικής. Πιστεύω πραγματικά ότι ιδιαίτερα υπό το φως των σημερινών γεγονότων αποτελεί επιτακτική ανάγκη όχι μόνο να διατηρήσουμε τον δίαυλο διαλόγου με τη Ρωσία, αλλά και να τον αξιοποιήσουμε περισσότερο. Σήμερα ειπώθηκε ήδη επανειλημμένως και με διάφορους τρόπους ότι χωρίς τη Ρωσία δεν νοείται ούτε η οικοδόμηση ενός ευρωπαϊκού χώρου ασφάλειας ούτε μια γόνιμη πορεία της Ευρώπης.
<P>
Συμβαίνει εξάλλου συχνά κατά τις επισκέψεις στη Ρωσία και τις συνομιλίες με τους Ρώσους συναδέλφους να μας ρωτούν για τη στρατηγική της Ευρωπαϊκής Ένωσης έναντι της Ρωσίας. Πραγματικά - ή τουλάχιστον αυτή είναι η δική μου εντύπωση - μια τέτοια στρατηγική υπήρχε μέχρι τώρα σε ανεπαρκή βαθμό. Υπήρχε το σύμφωνο εταιρικής σχέσης, αλλά δεν έχει δοθεί ακόμη ικανοποιητική απάντηση ως προς το τί θα συμβεί από εκεί και πέρα και πώς θα εξελιχθεί αυτό το σύμφωνο. Νομίζω ότι πρέπει να δοθούν απαντήσεις, προκειμένου να επιτύχουμε καλά σχεδιασμένους και εύστοχους χειρισμούς του θέματος.
<P>
Τέλος, στη Μόσχα βρίσκεται συχνά κανείς αντιμέτωπος με το εξής ερώτημα από την πλευρά των Ρώσων συνομιλητών: μπορείτε να φανταστείτε ότι κάποτε η Ρωσία θα γίνει ίσως μέλος της Ευρωπαϊκής Ένωσης; Προσωπικά απαντώ ότι αυτή τη στιγμή δεν μπορώ να το φανταστώ, όμως ενδεχομένως να μπορώ σε 30, 40 ή 50 χρόνια. Η στρατηγική αυτή δεν χρειάζεται να φτάσει τόσο μακριά, αλλά πιστεύω ότι θα πρέπει σύντομα να καθοριστούν τουλάχιστον οι προϋποθέσεις πλαισίου για την ανάπτυξη μιας γόνιμης συνεργασίας, ούτως ώστε να γνωρίζουν και οι Ρώσοι πού βρίσκονται.
<P>
Εκτός αυτού πρέπει βεβαίως να συνεχιστούν οι εργασίες που προκύπτουν από το σύμφωνο εταιρικής σχέσης. Η ίδια η Ρωσία εξακολουθεί να έχει πολλά σοβαρά προβλήματα. Δεν μπορώ παρά να πω ότι αποτελεί και δικό μας καθήκον να συμβάλουμε ως Ευρωπαϊκή Ένωση και ως εταίροι στην ευκολότερη αντιμετώπιση και επίλυση των εγχώριων αυτών προβλημάτων. Πρέπει να παρέχουμε υποστήριξη όπου μπορούμε.

<SPEAKER ID=153 LANGUAGE="DE" NAME="von Habsburg">
Κύριε Πρόεδρε, είναι πολύ χαρακτηριστικό το γεγονός ότι η όλη συζήτηση για την εξωτερική πολιτική επικεντρώθηκε στη Ρωσία. Γιατί η Ρωσία αποτελεί πράγματι το σοβαρότερο πρόβλημα της εξωτερικής πολιτικής μας. Αυτό όμως συμβαίνει εδώ και καιρό στην ιστορία μας. Μερικές φορές έχω δυστυχώς την εντύπωση ότι αρκετοί από τους εξέχοντες πολιτικούς μας που αναφέρονται στο θέμα της Ρωσίας είτε δεν έχουν διαβάσει την ιστορία είτε δεν την έχουν κατανοήσει. Χρειαζόμαστε μια ρεαλιστική σχέση με τη Ρωσία, η οποία δεν θα καθορίζεται από τον φόβο, αλλά θα είναι αντιθέτως μια πολιτική που γνωρίζει και θα λαμβάνει υπόψη της τα γεγονότα.
<P>
Ο Enrico Berlinguera είπε κάποτε κάτι πολύ αληθινό: πάρτε επιτέλους στα σοβαρά αυτά που σας λένε οι Ρώσοι. Δεν το κάνουμε. Δεν λαμβάνουμε υπόψη το γεγονός ότι εδώ υπάρχει μια ιμπεριαλιστική δύναμη, με την οποία πρέπει να συνυπάρξουμε, συνειδητοποιώντας όμως ότι πρόκειται για ιμπεριαλιστική δύναμη και ότι οι προσπάθειες να μετατρέψουμε τον εμπρηστή σε πυροσβέστη - για να το πούμε έτσι - πέφτουν κάποιες φορές στο κενό. Πρέπει να ακολουθήσουμε μια ρεαλιστική πολιτική, η οποία θα βασίζεται και στο γεγονός ότι η Ρωσία είναι σήμερα, την εποχή της παγκόσμιας αποαποικιοποίησης, το τελευταίο μεγάλο αποικιακό βασίλειο επί γης. Η Ρωσία θα έρθει κάποτε στην Ευρώπη, αλλά είμαι πεπεισμένος ότι κάτι τέτοιο θα μπορεί να γίνει μόνο αφού καταλυθεί η αποικιοκρατία της, γιατί προφανώς δεν θέλουμε να συμπαρασυρθούμε σε κάποιο νέο αποικιακό πόλεμο με χώρες της Απω Ανατολής, κίνδυνος που είναι υπαρκτός.
<P>
Όποιος ασχολήθηκε έστω και λίγο με την Κίνα - και θα επιθυμούσα οι πολιτικοί μας να ασχολούνταν περισσότερο με την Κίνα - γνωρίζει τα σχέδιά της. Η Κίνα είναι μια δύναμη η οποία έχει δεσμεύσεις, και ειδικά στη Σιβηρία. Κάθε μέρα 5.000 Κινέζοι περνούν παράνομα τα σύνορα του Amur. Αυτά είναι γεγονότα που θα πρέπει να λάβουμε υπόψη μας, και είμαι ευγνώμων στον κύριο Spencer για την έκθεσή του. Απλώς θα παρακαλούσα να επικεντρωθούμε στο θέμα αυτό και σε αυτή την πραγματικότητα.

<SPEAKER ID=154 LANGUAGE="EN" NAME="Truscott">
Κύριε Πρόεδρε, η ΚΕΠΠΑ χρειάζεται αναμφίβολα να ενισχυθεί, ιδιαίτερα στους τομείς έγκαιρης προειδοποίησης, πρόληψης συγκρούσεων και της ανάπτυξης της ευρωπαϊκής ταυτότητας ασφάλειας και άμυνας.
<P>
Η πρόσφατη Σύνοδος Κορυφής της Ουάσινγκτον και το μελλοντικό Ευρωπαϊκό Συμβούλιο της Κολωνίας επικέντρωσαν περαιτέρω την προσοχή στον τρόπο με τον οποίο μπορούμε να προωθήσουμε τα ανθρώπινα δικαιώματα και να διασφαλίσουμε την ειρήνη στην Ευρώπη κατά την επόμενη χιλιετία. Για την επίτευξη αυτών των στόχων θα είναι απαραίτητη η όλο και στενότερη συνεργασία με τη Ρωσική Ομοσπονδία.
<P>
Επιτρέψτε μου να πω σε αυτό το σημείο ότι το βασικό συμπέρασμα της έκθεσης του κυρίου Spencer σχετικά με τη Ρωσία, και συγκεκριμένα ότι πρέπει να αναβάλουμε τη συμφωνία για μια κοινή στρατηγική μετά από τη Σύνοδο Κορυφής της Κολωνίας, τον Ιούνιο, αποτελεί - και νομίζω ότι πολλοί συμφωνούν ως προς αυτό - διπλωματική τρέλα. Αναρωτιέμαι τί είδους μήνυμα θα λάβει η Ρωσία από κάτι τέτοιο, τη στιγμή που αναμένουμε από τη Μόσχα να διαδραματίσει θετικό ρόλο συνδράμοντας στις ειρηνευτικές συζητήσεις για το Κοσσυφοπέδιο. Αυτή η αναβολή της καλλιέργειας στενότερων πολιτικών και οικονομικών δεσμών με τη Ρωσία θα αποτελέσει απλά ένα δώρο για τις αντιδυτικές, κομμουνιστικές και εθνικιστικές δυνάμεις της Ρωσίας, όπως επισημάνθηκε κατά τη διάρκεια της συζήτησης.
<P>
Ωστόσο, ο εισηγητής σωστά ζητά ουσιαστική και γνήσια κοινή στρατηγική καθώς και τα μέσα υλοποίησής της. Η οικονομική, περιβαλλοντική και κοινωνική κατάσταση στη Ρωσία είναι φρικτή, αλλά πρέπει και η Ρωσία να κάνει περισσότερα για να βοηθήσει τον εαυτό της μεταρρυθμίζοντας τον τομέα της οικονομίας και των τραπεζών, συλλέγοντας φόρους και εξετάζοντας ενδελεχώς το νομικό σύστημα.
<P>
Η Ευρωπαϊκή Ένωση και τα διεθνή χρηματοπιστωτικά ιδρύματα θα πρέπει να επιτελέσουν το καθήκον τους παρέχοντας βοήθεια σε ένα αποτελεσματικό πρόγραμμα μεταρρυθμίσεων, αλλά και η ρωσική πλευρά πρέπει να επιδείξει πολιτική βούληση να εξαλείψει τον καπιταλισμό τύπου «βαρώνων της κλεψιάς», που ανέπτυξε μετά το 1991.
<P>
Εν όψει της αναβίωσης του εθνικισμού στη Ρωσία και της αυξανόμενης κοινωνικής ανέχειας της πλειοψηφίας του ρωσικού λαού, είναι και καθήκον μας και συμφέρον μας για την Ευρώπη να συνεργαστούμε με τη Ρωσία για την προώθηση της δημοκρατίας, της ασφάλειας και της ευημερίας όλων των πολιτών μας.

<SPEAKER ID=155 LANGUAGE="DA" NAME="Sindal">
Κύριε Πρόεδρε, την 1η Μαΐου η Συνθήκη του Αμστερνταμ και η Κοινή Εξωτερική Πολιτική και Πολιτική Ασφαλείας έγινε πραγματικότητα. Πιστεύω ότι, εάν είχαμε θεσπίσει αυτή την εξωτερική πολιτική πριν από μερικά χρόνια, δεν θα είχαν συμβεί οι συγκρούσεις Βοσνίας και Κροατίας και θα είχε αποφευχθεί πολύ περισσότερο ο πόλεμος στη Σερβία. Η πρόληψη τέτοιων κρίσεων είναι - όπως ανέφεραν οι συνάδελφοί μου - εξαιρετικά σημαντική. Γι' αυτόν τον λόγο πιστεύω ότι πρέπει να επιδείξουμε προσοχή και να μη χάνουμε τα αβγά και τα πασχάλια μιλώντας για τεχνικές δυνατότητες, όπως οι βόμβες και οι ένοπλες συγκρούσεις, αντί για επίλυση των συγκρούσεων. Πιο απλά, πρωτεύει η πρόληψη των κρίσεων και ακολουθούν τα στρατιωτικά σιδερικά.
<P>
Είναι ζωτικής σημασίας η επίτευξη ομόφωνης ανάλυσης και της στενής συνεργασίας μεταξύ της διοίκησης της ΚΕΠΠΑ και των κρατών μελών. «Ο κύριος ή η κυρία εξωτερική πολιτική», που θεσπίζεται για πρώτη φορά, θα λειτουργεί πρωτίστως ως μέσο πρόληψης και συνεργασίας με τον ΟΑΣΕ, τον ΟΗΕ κ.λπ.. Λυπόμαστε που δεν το πετύχαμε με τα Βαλκάνια και χρειάστηκε να επέμβουμε, αλλά διαπιστώνουμε ότι πρέπει να είμαστε έτοιμοι και για τέτοιου είδους επεμβάσεις σε περιπτώσεις τόσο εξόφθαλμης παραβίασης των ανθρωπίνων δικαιωμάτων.

<SPEAKER ID=156 LANGUAGE="FI" NAME="Paasilinna">
Αξιότιμε κύριε Πρόεδρε, το καλό στην εισήγηση είναι ότι η βόρειος διάσταση θεωρείται ουσιαστικό σημείο της πολιτικής για τη Ρωσία. Θα έπρεπε όμως η βόρειος διάσταση να λάβει συγκεκριμένο περιεχόμενο, όπως επί παραδείγματι η εγκαθίδρυση ελεύθερων οικονομικών ζωνών στη βορειοδυτική Ρωσία, που θα βοηθούσαν την ανάπτυξή της. Ωστόσο, στην έκθεση η οικονομική και κοινωνική κρίση παρουσιάστηκαν σαν να διαδραμάτισαν αποφασιστικό ρόλο, ενώ πρόκειται απλώς για τις συνέπειες της πολιτικής κρίσης. Αυτή είναι η πρωταρχική αιτία. Αυτή έχει ρίξει στη φτώχεια την πλουσιότερη σε φυσικούς πόρους χώρα στον κόσμο.
<P>
Η ανάγκη για αξιόπιστο και σταθερό πολιτικό σύστημα στη Ρωσία είναι πρωταρχική. Το θράσος και η μεγάλη διαφθορά πολλών πολιτικών και υπόπτων επιχειρηματιών έχει καταστήσει τη διοίκηση αναξιόπιστη στα μάτια του ίδιου της του λαού. Επίσης, τα δυτικά δάνεια έχουν μεταφερθεί σε ιδιωτικούς λογαριασμούς σε φορολογικούς παραδείσους, γεγονός απαράδεκτο. Ο Πρωθυπουργός Primakov έχει υποσχεθεί να παρέμβει στα οικονομικά εγκλήματα. Περιμένουμε από τη ρωσική κυβέρνηση να ζητήσει τη βοήθεια της Interpol για τη διαλεύκανση της υπόθεσης αυτών των λογαριασμών και των χρημάτων. Στους δανειακούς όρους των δυτικών χρηματοπιστωτικών ιδρυμάτων θα πρέπει να προστεθεί η πάταξη της υψηλού επιπέδου διαφθοράς. Αυτό άλλωστε δεν κοστίζει τίποτα, δεν χρειάζονται τουλάχιστον επιπρόσθετα δάνεια. Η διαφθορά δηλαδή αποδιοργανώνει όλο το σύστημα από άκρη σε άκρη και καταπνίγει πολλές μεταρρυθμίσεις. Το ζήτημα αυτό είναι πολύ σπουδαιότερο από την τήρηση κάποιων λεπτομερειών του προϋπολογισμού.
<P>
Στην έκθεση εμφανίζεται ως δευτερεύον το γεγονός ότι η φτώχεια του λαού έχει αυξηθεί, επειδή μια ολιγομελής ελίτ έχει αρπάξει την κοινή ιδιοκτησία. Φοβερή συνέπεια αυτού είναι ότι η προσδοκώμενη διάρκεια ζωής έχει μειωθεί κατά δέκα χρόνια σε μία δεκαετία. Χρειαζόμαστε μiα στρατηγική που να ασχολείται με τα ουσιαστικά προβλήματα. Επίσης το τραπεζικό σύστημα και τα σχετικά με αυτό δίκτυα εγκλήματος θα πρέπει να μεταβληθούν, να μεταρρυθμιστούν και να διερευνηθούν. Αξίζει όμως να θυμόμαστε ότι η Ρωσία διαθέτει μορφωμένο λαό και λαμπρό πολιτισμό, που θα αντισταθεί στον δυτικό ατομικισμό και υλισμό.

<SPEAKER ID=157 LANGUAGE="ES" NAME="Barσn Crespo">
Κύριε Πρόεδρε, στην παρέμβασή μου πρόκειται να αναφερθώ στον απολογισμό που έκανε ο κ. Spencer, Πρόεδρος της Επιτροπής Εξωτερικών Υποθέσεων, Ασφάλειας και Αμυντικής Πολιτικής, για την εξωτερική πολιτική. Πιστεύω ότι ο απολογισμός αυτός αντικατοπτρίζει το αξίωμα ότι η εξωτερική διάσταση της Ένωσης εξαρτάται και σχετίζεται σε μεγάλο βαθμό με την εσωτερική της δύναμη, και επομένως δεν αρκεί να διαμαρτυρόμαστε και να λυπόμαστε που δεν έχουμε ακόμη παγιώσει την Κοινή Εξωτερική Πολιτική και Πολιτική Ασφαλείας, αλλά πρέπει να προσπαθήσουμε με κάθε μέσο να επιτύχουμε να ανταποκρίνεται αυτή η εξωτερική πολιτική και πολιτική ασφαλείας - καθώς και άμυνας - στα συμφέροντα και στις ευθύνες μας.
<P>
Θα ήθελα να εκφράσω δύο βασικούς συλλογισμούς. Ο πρώτος - που έχει σχέση με την παρέμβαση του Προεδρεύοντα του Συμβουλίου, Υπουργού Fischer - είναι ότι εγκαινιάζουμε ένα νέο στάδιο που πρόκειται να χαρακτηρισθεί από τον ορισμό εκ μέρους του Συμβουλίου του Ύπατου Εκπροσώπου για την ΚΕΠΠΑ. Σήμερα το πρωί ακούσαμε τον προταθέντα Πρόεδρο της Επιτροπής κ. Prodi να μιλά για την αναδιοργάνωση της Επιτροπής και να αναφέρεται στη σκοπιμότητα της ύπαρξης Αντιπροέδρων και σε μια αναδιοργάνωση κατά τμήματα. Προσωπικά πιστεύω ότι δεν αρκεί μόνο να ορισθεί ο Ύπατος Εκπρόσωπος της ΚΕΠΠΑ. Στην κατάσταση που βρίσκεται αυτή τη στιγμή η Επιτροπή, με πέντε Επιτρόπους να ασχολούνται με αυτόν τον τύπο θεμάτων, θα ήταν πολύ σκόπιμο να επιτευχθεί μεγαλύτερος εξορθολογισμός. Πρέπει επίσης να ληφθεί υπόψη η ανάγκη να κάνουμε ένα βήμα προς μια αμυντική πολιτική (από αυτή την άποψη είμαι σαφώς υπέρ της ενσωμάτωσης της ΔΕΕ στην Ευρωπαϊκή Ένωση), για να μπορέσουμε να ανταπεξέλθουμε έτσι στις προκλήσεις που αντιμετωπίζουμε αυτόν τον καιρό.

<SPEAKER ID=158 NAME="Van den Broek">
Κύριε Πρόεδρε, κατ' αρχάς θα ήθελα να ευχαριστήσω τον αξιότιμο κύριο Spencer για την ισορροπημένη έκθεση με την οποία, όπως αντιλαμβάνομαι, ολοκληρώνει μια επιτυχή κοινοβουλευτική θητεία. Με την ευκαιρία αυτή θα ήθελα να τον ευχαριστήσω ιδιαιτέρως, μαζί με όλα τα υπόλοιπα μέλη της Επιτροπής Εξωτερικών Υποθέσεων, για την πολύ εντατική και κατά τη γνώμη μου πάρα πολύ εποικοδομητική ανταλλαγή απόψεων που είχαμε κατά την κοινοβουλευτική περίοδο που φθάνει στο τέλος της.
<P>
Θα ήθελα να αναφερθώ λίγο στο παρελθόν, αλλά και στο μέλλον. Θα αναφερθώ στο παρελθόν, επειδή διαπιστώνω ότι το 1982, όταν ανέλαβα το Υπουργείο Εξωτερικών της χώρας μου, τότε που στην Ευρώπη γινόταν ακόμη λόγος για την ευρωπαϊκή πολιτική συνεργασία, είχαν περάσει ήδη 8 χρόνια από την εκπόνηση της έκθεσης Tindemans, η οποία περιελάμβανε μια ιδιαίτερα διορατική περιγραφή της Κοινής Εξωτερικής Πολιτικής και Πολιτικής Ασφαλείας που χρειαζόταν η Ευρωπαϊκή Ένωση. Από τότε, από την έκθεση Tindemans, τα τελευταία 15 ως 17 χρόνια έχουν γίνει πολλά ως προς το σημείο αυτό. Το λέω αυτό επειδή έχουμε την τάση να επιτρέπουμε να επισκιάζονται τα επιτεύγματα στον τομέα της κοινής εξωτερικής πολιτικής από τις περιπτώσεις στις οποίες φάνηκε η αδυναμία μας, το αποκορύφωμα των οποίων θα πρέπει πιθανότατα να θεωρηθεί η περίπτωση της Βοσνίας, όπου φάνηκε η ανικανότητα του οικοδομήματος που αποκαλείται σήμερα Ευρωπαϊκή Ένωση να αναλάβει δράση.
<P>
Πριν αναφερθώ στα κρίσιμα σημεία θα ήθελα να επαναλάβω τα θέματα εν συντομία και όχι διεξοδικά. Όπως αναφέρθηκε σήμερα, το εγχείρημα της διεύρυνσης της Ευρωπαϊκής Ένωσης αποτελεί ή πρέπει τουλάχιστον να αποτελέσει πράξη μείζονος σημασίας, παράλληλα όμως συνιστά και μια σοβαρή προσπάθεια για την προετοιμασία της εξωτερικής πολιτικής της Ευρωπαϊκής Ένωσης. Το ίδιο μπορεί να λεχθεί και για τις συμβατικές και συνεπώς διαρθρωτικές σχέσεις, συμπεριλαμβανομένων των πολιτικών διαλόγων που αναπτύχθηκαν με τη Ρωσία, την Ουκρανία και στην ουσία με όλες τις χώρες της πρώην Σοβιετικής Ένωσης. Σας παραπέμπω επίσης στη διεύρυνση, την εμβάθυνση των διατλαντικών σχέσεων με τις ΗΠΑ, τη διαδικασία της Βαρκελώνης, καθώς και τη συμφωνία που επιτεύχθηκε μετά από αρκετά χρόνια με μεγάλη πλειοψηφία, όσον αφορά ένα τόσο λεπτό θέμα, όπως η πολιτική για τη Μέση Ανατολή. Τελευταίο αλλά καθόλου αμελητέο, θα αναφέρω την πολιτική που ασκήθηκε για τις σχέσεις που αναπτύχθηκαν με πάρα πολλές χώρες του Τρίτου Κόσμου, αναπτυσσόμενες χώρες, στα πλαίσια της συνέλευσης ΑΚΕ. Όπως είπα, η αναφορά μου δεν είναι εξαντλητική, αλλά τα σημεία αυτά είναι οπωσδήποτε θετικά.
<P>
Ο τομέας στον οποίο πραγματικά φανήκαμε αδύναμοι αφορά την αντιμετώπιση κρίσεων. Νομίζω ότι επ' αυτού συμφωνούμε όλοι. Στην ουσία δεν είχαμε επαρκή μέσα για την πρόληψη και την επίλυση κρίσεων. Η κρίση στο Κοσσυφοπέδιο αφενός και η θέση σε ισχύ της Συνθήκης του Αμστερνταμ αφετέρου, η οποία μας προσφέρει μερικά νέα μέσα που θα μπορούσαν να βελτιώσουν την κατάσταση όσον αφορά την αντιμετώπιση κρίσεων, αποτελούν κατά τη γνώμη μου μια δραματική σύμπτωση περιστάσεων. Μπορούμε να διαπιστώσουμε ότι όσον αφορά το Κοσσυφοπέδιο αντιδράσαμε για άλλη μια φορά πάρα πολύ αργά, καθώς, ενώ δεν είχαμε προβλέψει τις εξελίξεις στην Βοσνία, είχαμε αντιληφθεί τι επρόκειτο να συμβεί στο Κοσσυφοπέδιο. Ταυτόχρονα πρέπει να πω ότι δεν έπρεπε να περιμένουμε να υπάρξουν τόσα πολλά θύματα στο Κοσσυφοπέδιο για να αποφασίσουμε να χρησιμοποιήσουμε το ύστατο μέσο, προκειμένου να καταβάλουμε μια προσπάθεια τερματισμού της βαρβαρότητας στα Βαλκάνια. Δεν έπρεπε να περιμένουμε, όπως στη Βοσνία, έως ότου θρηνήσουμε περισσότερους από 200.000 νεκρούς. Μετά από ενάμισυ χρόνο εντατικών διπλωματικών διαβουλεύσεων, στα πλαίσια των οποίων χρησιμοποιήσαμε κάθε μέσο που είχαμε στη διάθεσή μας για να επιτύχουμε πολιτική λύση με τον παραδοσιακό τρόπο, επιβάλλοντας παράλληλα και οικονομικές κυρώσεις, δεν διστάσαμε να αποφασίσουμε ομόφωνα, αν και δύσκολα, να χρησιμοποιήσουμε το ύστατο μέσο του πολέμου για να προσπαθήσουμε να πείσουμε τον Milosevic να αλλάξει ιδέες.
<P>
Βεβαίως, τα νέα μέσα που προσφέρει η Συνθήκη του Αμστερνταμ δεν θα μπορέσουν ποτέ να υποκαταστήσουν την πολιτική βούληση των κρατών μελών. Ωστόσο, είμαι της γνώμης ότι έχουμε κάποιους λόγους να είμαστε αισιόδοξοι και ότι, παρά την θλίψη που μας προξενεί η τραγωδία στο Κοσσυφοπέδιο, μπορούμε να διαπιστώσουμε ότι η περίπτωση αυτή ενίσχυσε την πολιτική βούληση των κρατών μελών να παρεμποδίσουν την άσκηση μιας αρνητικής πολιτικής στην ήπειρό μας. Ελπίζω ότι η τάση αυτή θα ενισχυθεί περαιτέρω με τον ορισμό ενός Ύπατου Εκπροσώπου, με τη σύσταση μιας «Μονάδας Προγραμματισμού Πολιτικής και Έγκαιρης Προειδοποίησης» καθώς και με το μέσο των κοινών στρατηγικών, το οποίο εφαρμόζεται σήμερα.
<P>
Ως απερχόμενος Επίτροπος τολμώ να παραδεχθώ - όχι επειδή δεν είναι πλέον παρών κάποιος εκπρόσωπος του Συμβουλίου - ότι η ερμηνεία που δίνω προσωπικά στη Συνθήκη του Αμστερνταμ όσον αφορά τη χάραξη κοινής στρατηγικής, με όλες τις δυνατότητες δράσης που προσφέρει στην Ευρωπαϊκή Ένωση, δικαιολογεί μια εκ των προτέρων συζήτηση με το Κοινοβούλιο. Όπως αντιλαμβάνομαι το κείμενο, όταν πρόκειται για ουσιαστικές πτυχές της εξωτερικής πολιτικής θα διεξάγονται διαβουλεύσεις με το Κοινοβούλιο, το οποίο θα ενημερώνεται τακτικά και όσον αφορά την εφαρμογή της. Ως προς το τελευταίο σημείο, προσπάθησα κατά την τελευταία κοινοβουλευτική περίοδο να συμβάλω όσο το δυνατόν περισσότερο.
<P>
Όπως αναφέρθηκε και από την Προεδρία, συμφωνώ με την κοινή στρατηγική για τη Ρωσία. Θα αποτελούσε εντελώς λανθασμένο μήνυμα - και πολύ περισσότερο υπό τις σημερινές συνθήκες - η αναβολή για οποιονδήποτε λόγο του καθορισμού της κοινής στρατηγικής για τη Ρωσία. Ελπίζω ότι οι αρχηγοί των κυβερνήσεων θα επιτύχουν συμφωνία επί του σημείου αυτού στην Κολωνία. Επιτρέψτε μου δε να προσθέσω την ευχή μου το νέο Κοινοβούλιο - επειδή το σημερινό δεν μπόρεσε να το κάνει - να λάβει υπόψη του την κοινή στρατηγική για τη Ρωσία και να αποφασίσει να δώσει κάποια προτεραιότητα σε αυτό το ιδιαίτερα σημαντικό μέσο που χρειαζόμαστε για την εφαρμογή της εν λόγω στρατηγικής, και συγκεκριμένα στον νέο κανονισμό TACIS.
<P>
Κύριε Πρόεδρε, η Συνθήκη του Αμστερνταμ προσφέρει δυνατότητες για την προαγωγή μιας ολοκληρωμένης εξωτερικής πολιτικής μέσω αξιοποίησης των πολιτικών, διπλωματικών, οικονομικών, χρηματοδοτικών, αλλά και στρατιωτικών μέσων, της οποίας θα ηγείται μια νέα τρόικα αποτελούμενη από την Προεδρία, τον Ύπατο Εκπρόσωπο και τον Αντιπρόεδρο, και όχι πλέον πέντε Επίτροποι. Στην ουσία πρόκειται για μια εξωτερική πολιτική της Ευρωπαϊκής Ένωσης με ένα νέο πρόσωπο, πολιτική που θα χαρακτηρίζεται από συνέχεια και θα είναι ορατή και κατά συνέπεια αποτελεσματικότερη. Σε αυτό θα πρέπει να προστεθεί, και ως συνέπεια των γεγονότων στο Κοσσυφοπέδιο, η επίσπευση της συζήτησης για την ευρωπαϊκή ταυτότητα στον τομέα της ασφάλειας και της άμυνας.
<P>
Επί του θέματος αυτού ενδιαφέροντα είναι τα στοιχεία που περιλαμβάνονται στην ανακοίνωση της Ουάσινγκτον που εκδόθηκε επί τη ευκαιρία της 50ης επετείου του ΝΑΤΟ. Και εδώ παρατηρείται σαφώς πρόοδος. Όπως και ο κύριος Titley, θα ήθελα να υπογραμμίσω ότι η Κοινή Εξωτερική Πολιτική και Πολιτική Ασφαλείας είναι αδιανόητη χωρίς την εντατικοποίηση της συνεργασίας μας στον τομέα της αμυντικής βιομηχανίας. Πρόκειται για ένα θέμα το οποίο έχει θιγεί επανειλημμένως στο Κοινοβούλιο και για το οποίο έχω την εντύπωση ότι μπορεί μεν να έχει σημειωθεί κάποια πρόοδος μεταξύ των κρατών μελών, αλλά τα πράγματα θα μπορούσαν να προχωρήσουν ακόμα πιο γρήγορα. Όπου η Επιτροπή θα έχει τη δυνατότητα να συμβάλει - θα έλεγα για άλλη μια φορά, επειδή στο παρελθόν αυτό έγινε 2-3 φορές με την έκδοση ανακοινώσεων - είμαι βέβαιος ότι τα νέα μέλη της θα είναι πρόθυμα να ενεργήσουν.
<P>
Τελειώνοντας, κύριε Πρόεδρε, θα ήθελα να εκφράσω για άλλη μια φορά την εκτίμησή μου προς τον κύριο Tom Spencer για την έκθεσή του και να ευχαριστήσω για άλλη μια φορά ιδιαιτέρως τα μέλη της Επιτροπής Εξωτερικών Υποθέσεων, Ασφάλειας και Αμυντικής Πολιτικής, αλλά και τους υπόλοιπους βουλευτές με τους οποίους είχαμε τόσο εντατικές συνομιλίες την τελευταία αυτή κοινοβουλευτική περίοδο, κυρίως στον τομέα της εξωτερικής πολιτικής και πολιτικής ασφάλειας με την ευρεία έννοια της, χωρίς να λησμονώ και τον ρόλο που προσπάθησε να διαδραματίσει το Κοινοβούλιο για την προαγωγή της πολιτικής για τα ανθρώπινα δικαιώματα. Θα μπορούσαμε κάλλιστα να πούμε ότι πρόκειται για μια φωνή που ακούγεται σε ολόκληρο σχεδόν τον κόσμο. Θα ήθελα να ευχηθώ από τώρα στο νέο Κοινοβούλιο να ενισχύσει τη φωνή του και να ακούγεται πιο συχνά, γιατί η σημερινή τραγωδία στα Βαλκάνια μάς κάνει να συνειδητοποιούμε ότι χρειαζόμαστε πάντα προειδοποιητικές φωνές και προσκλήσεις για την ανάληψη δράσης, ιδιαίτερα από ένα δημοκρατικό σώμα λαϊκής εκπροσώπησης όπως το Ευρωπαϊκό Κοινοβούλιο.

<SPEAKER ID=159 NAME="Spencer">
Κύριε Πρόεδρε, γνωρίζω την κακή κοινοβουλευτική συνήθεια να γράφουν οι βουλευτές εκ των προτέρων τις ομιλίες και στη συνέχεια να τις εκφωνούν χωρίς να προσέχουν την υπόλοιπη συζήτηση, σφάλμα το οποίο διέπραξα ακόμα και εγώ κάποιες φορές. Κατά συνέπεια, θα ήθελα να επισημάνω ευγενικά και ήρεμα στον κύριο Truscott και σε άλλους συναδέλφους ότι, εάν είχαν ακούσει προσεκτικά την ομιλία μου στην αρχή, θα έβλεπαν ότι με την αποδοχή της τροπολογίας 2 σχετικά με τη σύσταση για τη Ρωσία - μία τροπολογία της Ομάδας του Ευρωπαϊκού Σοσιαλιστικού Κόμματος - καταργείται η αναφερόμενη «αναβολή» της έγκρισης της κοινής στρατηγικής έναντι της Ρωσία και αντικαθίσταται με μία πολύ βάσιμη κατά τη γνώμη μου δήλωση αυτού που θα πρέπει να περιλαμβάνει η εν λόγω σύσταση. Θέλω να καταστήσω απολύτως σαφές στο Σώμα ότι είμαι απολύτως ευχαριστημένος με την έκθεσή μου σχετικά με τη σύσταση, όπως πιστεύω ότι θα τροποποιηθεί αύριο.
<P>
Καθώς είμαι πάλι καλά, θα ήθελα να ευχαριστήσω τους συναδέλφους για τα πάρα πολύ γενναιόδωρα σχόλιά τους για το πρόσωπό μου. Ανταποδίδω τη φιλοφρόνηση στον Επίτροπο. Ο Επίτροπος van den Broek προέρχεται από μια χώρα με ισχυρή κοινοβουλευτική παράδοση, την οποία και ενσάρκωσε. Είχε την ευγένεια να συμμετάσχει σε μια ευφυή συζήτηση στην κοινοβουλευτική Επιτροπή Εξωτερικών Υποθέσεων, Ασφάλειας και Αμυντικής Πολιτικής, την ευφυή αυτή συζήτηση που αποτελεί την ψυχή της σωστά διαμορφωμένης εξωτερικής πολιτικής. Ελπίζω κατά τη θητεία του επόμενου και όλων των μελλοντικών Κοινοβουλίων το Συμβούλιο να ακολουθήσει το παράδειγμά του. Οι Ύπατοι Εκπρόσωποι μπορεί να αποτελούν μέρος της επίσημης εκπροσώπησης του Συμβουλίου, αλλά η καλύτερη ελπίδα για το μέλλον είναι η εποικοδομητική συζήτηση μεταξύ και των τριών θεσμικών οργάνων. Ειλικρινά σας ευχαριστώ πολύ, κύριε Επίτροπε.

<SPEAKER ID=160 LANGUAGE="EN" NAME="Truscott">
Κύριε Πρόεδρε, άκουσα όντως προσεκτικά την ομιλία του κυρίου Spencer από το γραφείο μου, και θα ήθελα να τον συγχαρώ για τη στροφή 180 μοιρών που πραγματοποίησε σχετικά με τη Ρωσία κατά τη διάρκεια της συζήτησης. Χαίρομαι που ο κύριος Spencer διατηρεί τις καλές παραδόσεις της ιδεολογικής ασυνέπειας που παρατηρείται πάρα πολύ συχνά στο σημερινό βρετανικό Κόμμα των Συντηρητικών.

<SPEAKER ID=161 NAME="Πρόεδρος">
Η κοινή συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=7>
Καθεστώς των ευρωβουλευτών
<SPEAKER ID=162 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0267/99) του κ. Rothley, εξ ονόματος της Επιτροπής Νομικών Θεμάτων και Δικαιωμάτων των Πολιτών, σχετικά με το σχέδιο απόφασης του Ευρωπαϊκού Κοινοβουλίου για το καθεστώς των ευρωβουλευτών (7528/2/99 - C4-0217/99-00/0823(COS)).
<P>
Έχει τον λόγο ο κ. Rothley, εισηγητής.

<SPEAKER ID=163 LANGUAGE="DE" NAME="Rothley">
 Κύριε Πρόεδρε, αγαπητοί συνάδελφοι, στις 3 Δεκεμβρίου το Ευρωπαϊκό Κοινοβούλιο ενέκρινε με ενισχυμένη πλειοψηφία το σχέδιο ενός καθεστώτος το οποίο ήταν συνετό και ισορροπημένο, εμφανώς λογικό, απλό και εφαρμόσιμο και διακρινόταν σίγουρα από κάποια πνευματική γοητεία. Με ενισχυμένη πλειοψηφία! Μέχρι σήμερα δεν έχουμε λάβει την απάντηση του Συμβουλίου σχετικά με το σχέδιο αυτό. Το Συμβούλιο μπορεί να συμφωνήσει ή να διαφωνήσει. Αν όμως διαφωνήσει, τότε θα πρέπει να αιτιολογήσει τη διαφωνία του, ώστε να μπορέσουμε να ελέγξουμε αν η αιτιολόγηση αυτή είναι εύλογη. Αντ' αυτού το Συμβούλιο υπέβαλε ένα δικό του σχέδιο, το οποίο δεν μπορεί να είναι ικανοποιητικό για το Κοινοβούλιο!
<P>
Παγιώνει, για παράδειγμα, την έλλειψη ισοτιμίας, εφόσον αναγνωρίζει στα κράτη μέλη το δικαίωμα επιβολής εθνικών φόρων στο εισόδημα των βουλευτών. Χρήση αυτού του δικαιώματος έχουν στο μεταξύ κάνει τα τρία σκανδιναβικά κράτη μέλη καθώς και το Ηνωμένο Βασίλειο. Πιθανότατα θα προστεθεί και η Γαλλία στον κατάλογο αυτό. Πρέπει όμως να σας πω ότι κατ' αυτόν τον τρόπο το θέμα θα θεωρηθεί λήξαν για τη γερμανική Προεδρία, γιατί δεν μπορεί πλέον να συμφωνήσει με κάτι τέτοιο.
<P>
Εκτός όμως από το σχέδιο αυτό, με το οποίο το Συμβούλιο απάντησε στο αρχικό σχέδιο, γίνονται και προσπάθειες στο παρόν Κοινοβούλιο να ψηφισθεί αύριο ένα άλλο κείμενο. Προφανώς θα υπάρξει αίτημα από την Ομάδα του ΦΙΛ. Πόσο ανόητος μπορεί να είναι κανείς πολιτικά για να αλλάξει ένα κείμενο το οποίο το Κοινοβούλιο έχει εγκρίνει με ενισχυμένη πλειοψηφία, προτού διαπραγματευθούμε με το Συμβούλιο για το κείμενο αυτό! Το Συμβούλιο θα πει πιθανότατα: ας περιμένουμε άλλους τρεις, τέσσερεις μήνες, και τότε το Κοινοβούλιο ίσως αποφασίσει πάλι για ένα καινούργιο κείμενο, και τρεις μήνες αργότερα ένα άλλο καινούργιο κείμενο. Οφείλω να ομολογήσω ότι το δυναμικό της αυτοκαταστροφικής δύναμης μέσα στο Ευρωπαϊκό Κοινοβούλιο είναι θηριώδες! Με κάθε καινούργιο κείμενο αποδυναμώνουμε το Κοινοβούλιο!
<P>
Τίθεται έπειτα και το ερώτημα τί απαιτείτε τελικά από τους συναδέλφους. Έχετε την απαίτηση οι συνάδελφοι να ψηφίσουν το καθεστώς τους, το οποίο καλείται να επιλύσει ουσιώδη προβλήματα, χωρίς να έχουν προηγουμένως την ευκαιρία να συζητήσουν το κείμενο αυτό στην αρμόδια επιτροπή, χωρίς οι πολιτικές ομάδες να έχουν συζητήσει το κείμενο αυτό! Αυτή την αξίωση έχετε από τους βουλευτές; Να ψηφίσουν ένα τέτοιο κείμενο; Προφανώς πρόκειται για θέατρο του παραλόγου!
<P>
Εμείς, κύριε συνάδελφε Wijsenbeek, έχουμε συζητήσει στο παρόν Κοινοβούλιο διεξοδικά και ενδελεχώς το αρχικό μου κείμενο, και από τη συζήτηση αυτή προέκυψε εξάλλου η ενισχυμένη πλειοψηφία στο τέλος. Ήταν ένα τεράστιο βήμα προόδου, και το βήμα αυτό θέλετε τώρα να το διαγράψεται! Δεν ξέρω για ποιους λόγους, και ούτε έχει και τόση σημασία. Το Ευρωπαϊκό Κοινοβούλιο δεν θα έπρεπε να αποφασίζει για το κείμενο ενός καθεστώτος με ταχυδακτυλουργικές διαδικασίες, και θα έκανε πολύ καλά να εγκρίνει ένα τέτοιο κείμενο μόνο στην περίπτωση που υπάρχει ευρεία συναίνεση επ' αυτού.
<P>
Πρέπει να σας πω ότι δεν θα υπάρξει αυτή την εβδομάδα καθεστώς των βουλευτών. Το Συμβούλιο δεν γνωρίζει τίποτα για διαπραγματεύσεις που εκκρεμούν. Πότε θα διεξαχθούν; Ποτέ! Πώς είναι δυνατόν οι κυβερνήσεις, οι οποίες έκαναν χρήση του δικαιώματος αυτοεξαίρεσης (opting out ), να συμφωνήσουν και να ταχθούν υπέρ της ισοτιμίας αύριο, εφόσον σήμερα δήλωσαν ότι κάνουν χρήση του δικαιώματος αυτοεξαίρεσης; Αυτά όμως είναι ανοησίες. Οι αξιώσεις αυτές λαμβάνουν ήδη τερατώδεις διαστάσεις. Αρα λοιπόν δεν θα υπάρξει καθεστώς των βουλευτών την εβδομάδα αυτή. Έτσι απλά.
<P>
Γι' αυτόν τον λόγο πιστεύω ότι θα ήταν πιο λογικό να ακολουθήσουμε την πρόταση της Επιτροπής Νομικών Θεμάτων και να επιβεβαιώνουμε το ψήφισμα του Κοινοβουλίου της 3ης Δεκεμβρίου 1998. Είμαστε βεβαίως πρόθυμοι να διαπραγματευτούμε με το Συμβούλιο, και οι διαπραγματεύσεις αυτές θα πρέπει να λήξουν μέχρι το τέλος Οκτωβρίου. Το καθεστώς των βουλευτών μπορεί να τεθεί σε ισχύ την 1η Νοεμβρίου ή την 1η Δεκεμβρίου ή την 1η Ιανουαρίου. Γιατί όχι; Δεν υπάρχει κάποιο πρόβλημα με αυτές τις ημερομηνίες. Σήμερα όμως, και τελειώνω, πρέπει να αντιταχθούμε σαφώς σε κάθε προσπάθεια τροποποίησης του κειμένου του Κοινοβουλίου της 3ης Δεκεμβρίου 1998!
<P>
Χειροκροτήματα

<SPEAKER ID=164 LANGUAGE="ES" NAME="Medina Ortega">
Κύριε Πρόεδρε, στους ευρωβουλευτές μπορεί κανείς να προσάψει πολλές κατηγορίες, αλλά δεν πιστεύω ότι μπορεί να τους κατηγορήσει για ενδιαφέρον, διότι σε μια συζήτηση που αφορά τα δικαιώματα, τα προνόμια, τα συμφέροντα και τις ασυλίες τους η αίθουσα είναι σχεδόν τελείως άδεια, όπως μπορείτε να δείτε και εσείς. Από ό, τι φαίνεται, οι ευρωβουλευτές δεν ανησυχούμε για τα συμφέροντά μας.
<P>
Eγώ, αντίθετα, δεν συμμερίζομαι φυσικά το προφητικό όραμα του συναδέλφου, συντρόφου και καλού μου φίλου Willi Rothley για ό, τι συνέβη στις σχέσεις μεταξύ Κοινοβουλίου και Συμβουλίου. Το κείμενο της παραγράφου 5 του άρθρου 190 της Συνθήκης λέει ότι «το Κοινοβούλιο, αφού ζητήσει τη γνώμη της Επιτροπής και με την ομόφωνη έγκριση του Συμβουλίου, θεσπίζει τους κανόνες και τους γενικούς όρους που θα διέπουν την εκπλήρωση των καθηκόντων των μελών του».
<P>
Πιστεύω ότι το Συμβούλιο - και οι κυβερνήσεις - έδειξαν την καλή τους θέληση απέναντι στο Κοινοβούλιο, πρώτον τονίζοντας κάτι που εμείς πιστεύαμε πως ήταν πολύ δύσκολο, τη συμπερίληψη στη Συνθήκη του Αμστερνταμ αυτού ακριβώς του άρθρου, που το ζήτησε το Κοινοβούλιο και που όλοι πιστεύαμε πως το Συμβούλιο - ή οι κυβερνήσεις - δεν επρόκειτο να δεχθούν, και, δεύτερον, απαντώντας ταχύτατα στη σχετική πρόταση του Κοινοβουλίου. Το Συμβούλιο δηλαδή εξέτασε το θέμα ταχύτατα και μας έδωσε τη γνώμη του.
<P>
Η διαδικασία έγκρισης στην οποία αναφέρεται το άρθρο 190 δεν είναι η διαδικασία της σύμφωνης γνώμης. Η διαδικασία της σύμφωνης γνώμης είναι μια διαδικασία που χρησιμοποιείται σε θέματα διεθνών Συνθηκών, διότι, άπαξ και καθοριστεί το κείμενο της συνθήκης, δεν μπορεί να τροποποιηθεί με απόφαση του Κοινοβουλίου. Δεν μπορεί να υποβληθεί τροπολογία του Κοινοβουλίου για μια διεθνή συνθήκη και αυτός είναι ο λόγος για τον οποίο υπάρχει η διαδικασία της σύμφωνης γνώμης.
<P>
Εδώ βρισκόμαστε ενώπιον μιας διαδικασίας έγκρισης. Το Συμβούλιο πρέπει να εγκρίνει ομόφωνα ό, τι προετοιμάσει το Κοινοβούλιο. Επομένως, η τελική απόφαση είναι του Κοινοβουλίου. Αλλά πιστεύω ότι αυτό που έκανε το Συμβούλιο στην προκείμενη περίπτωση, προτείνοντας ένα εναλλακτικό κείμενο το οποίο ήταν διατεθειμένο να εγκρίνει, είναι μια πράξη καλής θέλησης. Αυτό που κάνει το Συμβούλιο είναι να μας δείχνει τον δρόμο με τον οποίο μπορεί να επιτευχθεί η ομοφωνία των μελών του.
<P>
Έχουμε επιπλέον την εντύπωση ότι το Συμβούλιο δεν περιχαρακώθηκε απόλυτα στις θέσεις του. Στο κείμενο του Συμβουλίου υπάρχουν ορισμένες προτάσεις που δεν είναι λογικές. Εννοώ, για παράδειγμα, τις αναφορές σε μια εθνική φορολογία. Θα ήταν προφανώς ασυμβίβαστο με τους κοινοτικούς κανόνες να αποκτήσουν τα κράτη μέλη μια πρόσθετη χρηματοδότηση μέσω της φορολόγησης των ευρωβουλευτών. Θα ήταν ένα είδος πρόσθετου ταμείου συνοχής. Υπάρχει όμως μια τροπολογία της Ομάδας του ΦΙΛ που πολλοί βουλευτές σκεπτόμαστε να υποστηρίξουμε και στην οποία προτείνεται - βάσει του κειμένου που μας πρότεινε το Συμβούλιο από την αντίθετη κατεύθυνση - ένα εναλλακτικό κείμενο, το οποίο πιστεύουμε ότι θα μπορούσε να λάβει την έγκριση του Συμβουλίου.
<P>
Σε τελική ανάλυση η βασική αρχή εδώ είναι μια αρχή που έχει θεσπίσει η νομολογία του Ευρωπαϊκού Δικαστηρίου: η αρχή της χρηστής συνεργασίας μεταξύ των οργάνων. Το Κοινοβούλιο κάνει μια πρόταση που χρειάζεται την έγκριση του Συμβουλίου, το Συμβούλιο καθορίζει τους όρους για την έγκριση και το Κοινοβούλιο έχει τη δυνατότητα να τους εξετάσει και να τους συζητήσει εκ νέου. Επομένως, πιστεύω, κύριε Πρόεδρε, ότι δεν πρέπει να δραματοποιούμε την κατάσταση. Πιστεύω ότι είναι πολύ σημαντική για το Κοινοβούλιο και για τους βουλευτές η σταθερότητα και ο καθορισμός του νομικού τους καθεστώτος και ότι, ως εκ τούτου, Συμβούλιο και Κοινοβούλιο θα πρέπει να συνεχίσουμε να εργαζόμαστε προς αυτή την κατεύθυνση, χωρίς να σκεπτόμαστε μια σύγκρουση χωρίς καμία συμβιβαστική λύση.

<SPEAKER ID=165 LANGUAGE="ES" NAME="Palacio Vallelersundi">
Κύριε Πρόεδρε, όλοι, Κοινοβούλιο και Συμβούλιο, είμαστε σύμφωνοι. Θέλουμε ένα ενιαίο καθεστώς για τους ευρωβουλευτές και το θέλουμε αμέσως και καλό. Σε αυτό ακριβώς το σημείο, σε αυτό το «καλό», είναι που έχουμε ορισμένες διαφωνίες, για τις οποίες - συμφωνώ με όσα είπε ο κ. Medina Ortega - δεν έχω αμφιβολία ότι θα ξεπεραστούν γρήγορα.
<P>
Κατ' αρχάς θέλω να ξεκαθαριστεί εντελώς πως, αν κάτι δεν συζητείται αυτή τη στιγμή στο Ευρωπαϊκό Κοινοβούλιο, αυτό είναι η βασική βουλευτική αποζημίωση, θέμα για το οποίο επικρατούσε αβεβαιότητα στην κοινή γνώμη. Ως προς το θέμα αυτό το Κοινοβούλιο και το Συμβούλιο συμφωνούν.
<P>
Εκείνο για το οποίο δεν είμαστε τόσο σύμφωνοι είναι η ερμηνεία της Συνθήκης, η κατανόηση του ευρωπαϊκού δικαίου. Και θα δώσω μερικά παραδείγματα: πρώτον, είναι απαράδεκτο να υπάρχει διαφορετικό καθεστώς για βουλευτές διαφορετικής εθνικής προέλευσης, και τούτο διότι το Ευρωπαϊκό Κοινοβούλιο - και αυτό πρέπει να το γνωρίζετε, το καθεστώς ανταποκρίνεται άλλωστε σε αυτό - έχει πάψει να είναι το άνευ εξουσιών Σώμα στο οποίο τα εθνικά κοινοβούλια έστελναν αντιπροσώπους. Το Ευρωπαϊκό Κοινοβούλιο εκπροσωπεί εδώ και χρόνια τους Ευρωπαίους πολίτες, και ως εκ τούτου θέλουμε πλέον - και η Συνθήκη μάς καλύπτει - ένα ενιαίο καθεστώς που να αντικατοπτρίζει αυτήν την πραγματικότητα.
<P>
Ο κ. Medina μίλησε για το δίκαιο των Συνθηκών. Ε λοιπόν, η επιφύλαξη είναι ένα τυπικό, ουσιώδες χαρακτηριστικό του διεθνούς δημοσίου δικαίου, και το νομικό μέσο που επέλεξε το Συμβούλιο για να περάσει απροειδοποίητα και με θράσος αυτή την αποκοινοτικοποίηση, αυτή τη διαφοροποίηση, αυτή τη διάκριση μεταξύ των ευρωβουλευτών είναι ακριβώς η επιφύλαξη. Διαφωνούμε βαθιά με την επιλεγείσα μέθοδο και φυσικά, αν πρέπει να διατηρηθεί αυτή η μέθοδος - διότι προφανώς καλούμαστε να συμφωνήσουμε μεταξύ μας - θα πρέπει να περιορισθεί χρονικά και αυτό να εκφραστεί με μεταβατικές διατάξεις απόλυτα οριοθετημένες χρονικά. Μόνο έτσι θα μπορέσουμε να καταλήξουμε σε μια λύση, διότι πιστεύω ότι αυτό είναι το πιο σημαντικό σημείο. Προφανώς θέλουμε ένα καθεστώς, αλλά όχι εις βάρος της ίδιας της ουσίας αυτού του καθεστώτος, που είναι η ισότητα μεταξύ των βουλευτών.
<P>
Κύριε Πρόεδρε, πρέπει επίσης να υπερασπιστούμε τα προνόμια του Ευρωπαϊκού Κοινοβουλίου, και δεν εννοώ να τα υπερασπιστούμε εναντίον κάποιου, αλλά υπέρ όλων, και αυτό επειδή η διοργανική ισορροπία που ζητείται στη Συνθήκη είναι αυτή που είναι και όχι άλλη. Αν η Συνθήκη θεσπίζει έναν μηχανισμό που είναι εντελώς άτυπος, υπό την έννοια ότι η διατύπωση του κειμένου εναπόκειται στο Κοινοβούλιο, ενώ η έγκρισή του στο Συμβούλιο, ας μην αλλάξουμε αυτήν την ισορροπία επίσης απροειδοποίητα και από την πίσω πόρτα. Στο εξής ας υπάρχει μεταξύ μας κατανόηση και διάλογος για να καταλήξουμε όσο το δυνατόν συντομότερα σε μια συμφωνία. Πρέπει όμως να ξέρει πολύ καλά ο καθένας ποιος είναι ο ρόλος του σύμφωνα με τη Συνθήκη.
<P>
Δεν είναι αυτό το μόνο πρόβλημα που έχουμε. Βρισκόμαστε ενώπιον μιας απαράδεκτης κατάστασης όσον αφορά την πραγματική άσκηση των βουλευτικών καθηκόντων σε θέματα τόσο συγκεκριμένα και τόσο σαφή όσο το συνταξιοδοτικό καθεστώς, που δεν είναι ούτε λογικό ούτε αποδεκτό. Σε θέματα τόσο συγκεκριμένα και τόσο σαφή όσο τα προνόμια του Ευρωπαϊκού Κοινοβουλίου, το οποίο δεν είναι ανήλικο και στο οποίο, επομένως, ο Κανονισμός πρέπει να δώσει ένα περιθώριο ελιγμών - αυτή είναι η έννοια της διάρθρωσης σε βασικό κείμενο και παραρτήματα - ώστε να μπορεί να εκτελεί και να θεσπίζει τις διατάξεις εφαρμογής αυτού του Κανονισμού με καθεστώς διαφορετικό από εκείνο το τόσο ανελαστικό που θεσπίζεται στο άρθρο 195, παρ. 5, και απαιτεί ομοφωνία στο Συμβούλιο. Υπάρχουν μηχανισμοί που πραγματικά χαρακτηρίζονται από έλλειψη λογικής και αναλογίας, ενώ απαιτείται μεγαλύτερη ευελιξία για να αλλάξουν ορισμένα σημεία και να προσαρμοσθούν στην πραγματικότητα.
<P>
Κύριε Πρόεδρε, είμαι βέβαιη ότι θα καταλήξουμε σύντομα σε μια λύση και εδώ - και με αυτό τελειώνω την παρέμβασή μου - λαμβάνοντας τον λόγο για τελευταία φορά κατά την παρούσα κοινοβουλευτική περίοδο εξ ονόματος του Ευρωπαϊκού Λαϊκού Κόμματος για να απαντήσω στον κ. Rothley, μου έρχεται στον νου μια αξιόλογη κοινοβουλευτική συνομιλία από την ισπανική Βουλή που συνέταξε το Σύνταγμα του 1812, κατά την οποία ένας βουλευτής έλεγε σε έναν άλλο - και πιστεύω, κύριε Rothley, ότι και εσάς σας αξίζει - ότι ήταν παθιασμένος, σταθερός στην υποστήριξη των επιχειρημάτων του και δίκαιος με τον αντίπαλο. Κύριε Rothley, σας ευχαριστούμε πολύ για το έργο σας σε αυτή την έκθεση και σε όλες όσες αναλάβατε να παρουσιάσετε στο Σώμα.

<SPEAKER ID=166 LANGUAGE="SV" NAME="Thors">
Κύριε Πρόεδρε, πρέπει να δηλώσω ότι ο κ. Rothley ήταν συνεπής. Σε όλη τη διάρκεια της ανάγνωσης η επιδίωξή του ήταν να τη σταματήσει. Αν δεν είχε πιέσει η Ομάδα του ΦΙΛ για μία ταχύτερη επεξεργασία στην Επιτροπή Νομικών Θεμάτων και Δικαιωμάτων των Πολιτών, δεν θα υπήρχε έκθεση την 3η Δεκεμβρίου. Αυτό ήταν κάτι που ο κ. Rothley δεν πίστευε. Αν σε συνομιλίες στις πρωτεύουσες των κρατών μελών δεν είχαμε πιέσει για μια ταχεία επεξεργασία στο Συμβούλιο, δεν πιστεύω ότι θα την είχαμε λάβει. Ο κ. Rothley όμως ήταν από την πλευρά του συνεπής.
<P>
Είμαι απολύτως πεπεισμένη ότι, αν δεν λάβουμε μία απόφαση τώρα, τότε η μεταρρύθμιση θα αναβληθεί για το μέλλον και δεν θα επιτύχουμε αυτό που επιθυμούμε, να μην υπάρχουν δηλαδή οι ασάφειες όσον αφορά τις αποζημιώσεις τώρα που είμαστε καθ' οδόν για τις εκλογές του Ιουνίου.
<P>
Ως νομικός εκφράζω τη μεγάλη δυσαρέσκειά μου για το γεγονός ότι τόσοι πολλοί χρησιμοποιούν τη νομική πτυχή ως ασπίδα απέναντι σε όλα αυτά με τα οποία δεν θέλουν να ασχοληθούν και δεν αναφέρουν περί τίνος πρόκειται στην πραγματικότητα. Υπάρχει ένα παλιό ρητό σύμφωνα με το οποίο «ο σκοπός αγιάζει τα μέσα».
<P>
Νομίζω ότι είναι λίγο περίεργο μετά από επανειλημμένες διαπραγματεύσεις με το Συμβούλιο ξαφνικά να λέγεται στην τελική ευθεία ότι δεν μπορεί να αλλάξει η θέση του Κοινοβουλίου. Δεν είναι λογικό και δεν μπορούμε να το δεχτούμε. Εμείς ως μέλη της Ομάδας του ΦΙΛ ήμασταν έτοιμοι να αποδεχτούμε σε γενικές γραμμές τη θέση του Συμβουλίου. Θα αποκτούσαμε κατά την άποψή μου μια μοναδική νομιμότητα. Εν αντιθέσει με πολλά άλλα κοινοβούλια, θα είχαμε όσον αφορά τους μισθούς μας κανονισμούς καθορισμένους από κοινού με ένα άλλο δημοκρατικό όργανο. Θα μπορούσαμε να συνδυάσουμε τα καλύτερα στοιχεία από τις παραδόσεις των κρατών μελών.
<P>
Είναι σημαντικό να αποκτήσουμε τώρα ένα σύστημα με σαφείς κανονισμούς όσον αφορά το αποδεκτό σχετικά με τις δαπάνες, και πρέπει να υπάρχει μεγαλύτερη διαφάνεια στη διαχείρηση των πόρων.
<P>
Αληθεύει ότι η Ομάδα του ΦΙΛ ήταν η πρώτη που υπέβαλε πρόταση τροπολογίας που αποσκοπεί στην ύπαρξη εγγυήσεων για έναν συμβιβασμό, η οποία ελπίζω να εγκριθεί αύριο από την Ολομέλεια και να γίνει αποδεκτή από το Συμβούλιο. Τα περισσότερα σημεία της πρότασης τροπολογίας θίγουν αυτά που έχουν ήδη εγκριθεί από το Κοινοβούλιο. Εν κατακλείδι, θέλω να ρωτήσω τον εισηγητή τί είναι αυτό που δεν μπορεί να εγκρίνει στη συμβιβαστική πρότασή μας.

<SPEAKER ID=167 LANGUAGE="ES" NAME="Sierra Gonzαlez">
Κύριε Πρόεδρε, δεν μπορούμε να μιλάμε για το καθεστώς του ευρωβουλευτή και για ό, τι σημαίνει αυτό σήμερα χωρίς να κάνουμε μια προσπάθεια να συγκρατήσουμε κάποια αγανάκτηση που δημιουργήθηκε από το κλίμα στο οποίο πραγματοποιήθηκαν οι συζητήσεις, υπό την πίεση των καταγγελιών που διατυπώθηκαν σε ορισμένα μέσα ενημέρωσης και οι οποίες προκάλεσαν στρέβλωση έως έναν βαθμό των συζητήσεων.
<P>
Όλες αυτές οι περιστάσεις προκάλεσαν, όπως είναι γνωστό σε όλους, μια περιττή ένταση ανασταλτική για τον στόχο που προσπαθούμε να επιτύχουμε: ένα καταστατικό στο οποίο θα θεσπίζεται ένα ενιαίο νομικό καθεστώς για όλους τους βουλευτές.
<P>
Αντιμετωπίζουμε σήμερα μια κατάσταση στην οποία, δεδομένης της εγγύτητας της προκήρυξης των εκλογών, έχουν αυξηθεί σημαντικά όλες οι ακρότητες, οι οποίες επηρέασαν αρνητικά τη διαδικασία συζήτησης της έκθεσης. Όμως, πρέπει παρ' όλα αυτά να λάβουμε υπόψη δύο θέματα. Το πρώτο είναι τυπικής φύσεως και αφορά την παραβίαση εκ μέρους του Συμβουλίου του άρθρου 190, παρ. 5, της Συνθήκης, όπως είπε και ο εισηγητής. Το δεύτερο αφορά την ανάγκη να εγκριθεί ο Κανονισμός κατά την τρέχουσα κοινοβουλευτική περίοδο, και μάλιστα να εγκριθεί κατά τρόπο ώστε να αναζητηθεί μια οδός συνεργασίας μεταξύ των δύο θεσμικών οργάνων, του Κοινοβουλίου και του Συμβουλίου. Είναι αλήθεια απαράδεκτο το γεγονός ότι το Συμβούλιο παρουσιάζει στο Κοινοβούλιο μια πρόταση για να την εγκρίνει. Αυτή η συμπεριφορά θίγει την ανεξαρτησία του Κοινοβουλίου. Ωστόσο, είναι απαραίτητο να ακολουθηθεί μια οδός συνεργασίας μεταξύ Κοινοβουλίου και Συμβουλίου και να εγκριθεί ο Κανονισμός.
<P>
Η εξ ολοκλήρου απόρριψη της πρότασης του Συμβουλίου δεν κρίνεται συνετή, αν θέλουμε να προχωρήσει ο Κανονισμός εντός των καθορισμένων προθεσμιών. Γι' αυτό, παρ' όλο που συμμερίζομαι και επί της ουσίας και επί του τύπου τις κριτικές που εξέφρασε ο εισηγητής, είμαι υπέρ της ταχείας συνεργασίας και μιας διαπραγμάτευσης μεταξύ Κοινοβουλίου και Συμβουλίου, ούτως ώστε να καταστεί δυνατή η ολοκλήρωση των εργασιών για τον Κανονισμό και η έγκρισή του.

<SPEAKER ID=168 LANGUAGE="NL" NAME="Langendijk">
Κύριε Πρόεδρε, το Συμβούλιο κατέθεσε μια πρόταση η οποία δημιουργεί μεγάλη σύγχυση στο Ευρωπαϊκό Κοινοβούλιο. Γιατί; Η Επιτροπή Νομικών Θεμάτων και Δικαιωμάτων των Πολιτών δήλωσε, για παράδειγμα, ότι δεν επιτρέπεται στο Συμβούλιο να υποβάλει το ίδιο πρόταση και ότι το μόνο που μπορεί να κάνει είναι να υποστηρίξει την πρόταση του Κοινοβουλίου. Ερωτώ λοιπόν τον κύριο Rothley πώς ήταν δυνατόν να διαπραγματεύεται για τρεις ολόκληρους μήνες με το Συμβούλιο, τη στιγμή που γνώριζε ότι το ίδιο Συμβούλιο, το οποίο πρέπει να λάβει απόφαση ομόφωνα, θα επέφερε τροποποιήσεις. Κατά τη γνώμη μου το επιχείρημα δεν πείθει σε καμία περίπτωση.
<P>
Η γραμμή που ακολουθούν οι αντίπαλοι είναι να απευθύνουν έκκληση στο Κοινοβούλιο να αντισταθεί στο Συμβούλιο και να μην υποκύψει. Γνωρίζετε την πολιτική μου ομάδα. Συνήθως είμαστε υπέρ, αλλά όχι τώρα, όχι γι' αυτό το σημείο. Υπάρχει ομολογουμένως κίνδυνος να καθηλωθεί το Κοινοβούλιο σε διαδικαστικά σφάλματα και σε εκτελεστικές δυσχέρειες σε ορισμένα τμήματα του κειμένου. Εάν όμως υποστηρίξουμε την έκθεση Rothley, το Ευρωπαϊκό Κοινοβούλιο θα εμφανιστεί ως θεσμικό όργανο που τηρεί κοντόφθαλμη στάση. Δεν υπάρχει λύση που να ικανοποιεί 100 % κάποια πλευρά, προσωπικά όμως προτείνω να προτιμήσουμε τον συμβιβασμό από το τίποτα. Αυτό σημαίνει ότι πρέπει να γίνουν ανταλλαγές, και η πολιτική μου ομάδα είναι έτοιμη γι' αυτό. Μαζί με την Ομάδα του ΦΙΛ καταθέσαμε μία τροπολογία που αποτελεί προσαρμογή της πρότασης του Συμβουλίου. Η τροπολογία περιλαμβάνει ορισμένες πτυχές με τις οποίες, για να είμαι ειλικρινής - και αυτό ισχύει για την πλειοψηφία των μελών της πολιτικής μου ομάδας - δεν συμφωνώ. Όμως, πρωταρχικό μας μέλημα είναι να κάνουμε ό, τι είναι δυνατόν για να βρεθεί μια λύση αυτή την εβδομάδα και να εγκριθεί ένα νέο καθεστώς.
<P>
Εάν δεν το επιτύχουμε αυτό, εάν την εβδομάδα αυτή δεν ψηφιστεί ένα νέο καθεστώς, θα ήθελα να ευχηθώ σε όλους τους συναδέλφους καλή επιτυχία στη σύγκρουση που θα έχουν με την κοινή γνώμη, που δικαιολογημένα θα αναρωτιέται αν εξακολουθεί να υπάρχει κάποιος ευρωβουλευτής με συναίσθηση της ευθύνης του.

<SPEAKER ID=169 LANGUAGE="IT" NAME="Dell'Alba">
Κύριε Πρόεδρε, κυρίες και κύριοι βουλευτές, υπάρχει μια παροιμία που λέει «πήγε για μαλλί και βγήκε κουρεμένος». Αυτό ακριβώς συνέβη στο Ευρωπαϊκό Κοινοβούλιο, όταν ανέθεσε το θέμα στον συνάδελφο Rothley, του οποίου δεν αμφισβητώ την πνευματική εντιμότητα, αλλά - όπως και ο ίδιος ξέρει - αμφισβητώ βαθιά τη στρατηγική που ακολούθησε.
<P>
Θέλαμε να ακουστεί η φωνή μας και αντίθετα έχουμε καταλήξει να πρέπει να συναλλαγούμε με ένα Συμβούλιο που μέσα σε σαράντα οκτώ ώρες μας παρουσιάζει φυσικά τη δική του εκδοχή, τον τρόπο που το ίδιο το Συμβούλιο θέλει να αντιμετωπίσει τους βουλευτές, και συνεπώς και τις αποζημιώσεις, τα έξοδα αποστολών, κ.λπ.. Ίσως σε λίγο το Συμβούλιο να αποφασίσει μέχρι και πόσα χρήματα δικαιούμαστε, αν πρέπει να υπογράφουμε ή όχι και σε ποιο επίπεδο. Και όλα αυτά επειδή διαλέξαμε αυτή την αυτοκτονική στρατηγική - επαναλαμβάνω, αυτοκτονική - να θέλουμε να δεχτούμε τη λογική του Συμβουλίου.
<P>
Θα έπρεπε να είχαμε διεκδικήσει το δικαίωμά μας να αποκτήσουμε ένα καθεστώς - αυτή θα έπρεπε να ήταν η στρατηγική μας! - ένα καθεστώς με κεφαλαίο κάπα, που να περιλαμβάνει τις περιπτώσεις ασυμβίβαστου, τα προνόμια του βουλευτή, το status του βουλευτή, και όχι τον δημοσιονομικό κανονισμό μας, που είναι εσωτερική μας υπόθεση. Επιλέξαμε μια άλλη στρατηγική: αποφασίσαμε ότι έπρεπε να ακολουθήσουμε τη γραμμή Rothley και σήμερα βρισκόμαστε ξανά με τον ίδιο Rothley να διαμαρτύρεται ότι η κατάσταση είναι απαράδεκτη.
<P>
Το κακό όμως έγινε, και είναι συνεπώς προφανές ότι για άλλη μία φορά είμαστε εγκλωβισμένοι στις δαγκάνες του Συμβουλίου. Και όλοι εμείς, από τους Πράσινους μέχρι τους φιλελεύθερους και όλους τους άλλους, ανήσυχοι εξαιτίας τριών άρθρων εφημερίδας, θα είμαστε αύριο υποχρεωμένοι να δεχτούμε το κείμενο του Συμβουλίου. Εγώ προσωπικά απεύχομαι κάτι τέτοιο και ελπίζω, συνάδελφοι, να επαναλάβουμε αύριο με όλη μας τη βούληση για την απόκτηση ενός καθεστώτος όσα είχαμε πει στις 3 Δεκεμβρίου. Δεν βλέπω γιατί να μην ψηφιστεί αύριο κάτι που θεωρούσαμε σωστό στις 3 Δεκεμβρίου, όταν είχαν επιβεβαιωθεί ορισμένες από αυτές τις αρχές.
<P>
Συνεπώς, ας πάμε μεν στην ψηφοφορία, αλλά ας δώσουμε στο κείμενο για το καθεστώς των βουλευτών σοβαρό περιεχόμενο, διαφορετικά δεν πρόκειται να το κάνουμε ποτέ πια.

<SPEAKER ID=170 LANGUAGE="DA" NAME="Bonde">
Κύριε Πρόεδρε, στη συνεδρίαση της Διάσκεψης των Προέδρων το απόγευμα συμφωνήσαμε να προσπαθήσουμε να κανονίσουμε την ψηφοφορία κατά τρόπο ώστε να καταστεί σαφές ποιος θα είναι αυτός που θα βάλει τάξη και ποιος είναι αυτός που δεν θα βάλει. Επίσης οι Γενικοί Γραμματείς θα συναντηθούν νωρίς αύριο το πρωί για να κανονίσουν τις ψηφοφορίες.
<P>
Στην Ομάδα των Ανεξαρτήτων για την Ευρώπη των Εθνών ξεκινάμε από την αφετηρία ότι θα ψηφίσουμε υπέρ της πρότασης του Συμβουλίου Υπουργών για το καθεστώς, παρ' όλο που είμαστε κατ' αρχήν σαφώς αντίθετοι με τη μετατροπή των βουλευτών του Κοινοβουλίου σε κοινοτικούς υπαλλήλους. Ένα κοινό καθεστώς μάς κάνει εκπροσώπους της ΕΕ στα κράτη μέλη αντί για εκπροσώπους των κρατών μελών στην ΕΕ. Θα προτιμούσαμε κατ' αρχήν να πληρωνόμαστε ως μέλη των εθνικών κοινοβουλίων και να φορολογούμαστε όπως οι πολίτες που μας ψηφίζουν. Παρ' όλ' αυτά υπερψηφίζουμε την πρόταση του Συμβουλίου επειδή η πλειοψηφία εδώ στο Κοινοβούλιο θα συνεχίσει στην πράξη να ζητά 1.000 ευρώ για ένα ταξίδι που κοστίζει π.χ. 400 ευρώ, και επειδή θα δώσουμε προτεραιότητα στην κάθαρση των εγκρίσεων δαπανών ταξιδίου πριν από την κύρια αντίστασή μας κατά των κοινών συνθηκών μισθοδοσίας και πρόσληψης. Αποδίδουμε επίσης ιδιαίτερο βάρος στη δυνατότητα να φορολογούνται οι κοινοτικοί μισθοί σε εθνικό επίπεδο.
<P>
Υπό τις παρούσες συνθήκες η πρόταση στην οποία κατέληξε το Συμβούλιο είναι καλή, και συνιστούμε στο Συμβούλιο να επιτύχει αντίστοιχους κανόνες πρόσληψης της νέας Επιτροπής και των νέων υπαλλήλων των θεσμικών οργάνων. Το αντίθετο επιχείρημα, ότι δηλαδή πρέπει να δίνονται ίσοι μισθοί για ίση εργασία, δεν ισχύει στη διεθνή συνεργασία. Σε μια τέτοια περίπτωση πρέπει να εισπράττουν ίδιο μισθό και τα μέλη του Συμβουλίου και τα μέλη των πρεσβειών των κρατών μελών καθώς και οι ειδικοί, ανεξάρτητα εάν εκπροσωπούν αγροτικές οργανώσεις από μια φτωχή ή μια εύπορη χώρα. Οι ίσοι μισθοί είναι μια ωραία αρχή, αλλά οι χώρες δεν είναι ακόμα ίσες, και ακριβώς τώρα είναι πολύ πιο σημαντικό να ξεμπερδέψουμε με τη διασπάθιση των πόρων του Κοινοβουλίου.

<SPEAKER ID=171 LANGUAGE="NL" NAME="Vanhecke">
Κύριε Πρόεδρε, στην έκθεση του συναδέλφου Rothley επισημαίνονται ορθώς ορισμένες ελλείψεις, ατέλειες, ακόμη και λάθη στο σχέδιο καθεστώτος που υποβλήθηκε στο Συμβούλιο των Υπουργών για τους ευρωβουλευτές. Συμμερίζομαι εν μέρει την κριτική του εισηγητή, χωρίς αυτό να σημαίνει ότι, εάν εγκρίνουμε την έκθεση, δεν κινδυνεύουμε να χάσουμε και τα αυγά και τα καλάθια. Πρέπει να έχουμε το θάρρος να λέμε την αλήθεια. Το ατελές καθεστώς που προτείνεται από το Συμβούλιο, το οποίο επιδέχεται αναμφισβήτητα περαιτέρω βελτίωσης, είναι σε κάθε περίπτωση πολύ καλύτερο από τις σημερινές πρακτικές. Ακόμη περισσότερο, το γεγονός ότι το Κοινοβούλιο ουδέποτε κατάφερε να διευθετήσει μόνο του την κατάσταση δικαιολογεί απολύτως αφενός τις επιπλήξεις της κοινής γνώμης και αφετέρου την αντιμετώπισή μας από το Συμβούλιο των Υπουργών σαν να είμαστε μικρά παιδιά. Θεωρώ εντελώς λανθασμένο να επικαλούμαστε στην έκθεση αυτή την αρχή της επικουρικότητας, για να αποκομίσουμε προσωπικά οφέλη, τη στιγμή που δεν την εφαρμόζουμε ποτέ όταν πρόκειται για το συμφέρον των λαών στα κράτη μέλη μας.
<P>
Εν ολίγοις, συμφωνώ απολύτως με τη θέση της μειοψηφίας του συναδέλφου Fabre-Aubrespy, που επισυνάφθηκε ως παράρτημα στην έκθεση. Γι' αυτό θα ήθελα να προσθέσω ότι είμαι αντίθετος με τον εξευρωπαϊσμό της εντολής μας, γιατί πιστεύω ότι σε αυτό το ημικύκλιο εκπροσωπώ τη Φλάνδρα και όχι ένα είδος ευρωπαϊκού υπερκράτους, επειδή είμαι αντίθετος προς τα φορολογικά οφέλη που προσφέρει αυτό το ευρωπαϊκό καθεστώς και τάσσομαι συνεπώς υπέρ ενός εθνικού φορολογικού καθεστώτος βάσει του οποίου θα φορολογούμαστε με τον ίδιο τρόπο όπως και εκείνοι που μας εκλέγουν. Φαντάζομαι ότι μπορεί να πει κανείς πολλά ακόμα ως προς άλλα σημεία. Εάν δεν επέλθουν θεμελιώδεις τροποποιήσεις με την κατάθεση τροπολογιών, θα καταψηφίσω αύριο την έκθεση Rothley.

<SPEAKER ID=172 LANGUAGE="IT" NAME="Barzanti">
Κύριε Πρόεδρε, το κείμενο του καθεστώτος που συνέταξε το Συμβούλιο δεν είναι κατά τη γνώμη μου αποδεκτό για τέσσερεις κυρίως λόγους. Κατά πρώτο, επειδή βλάπτει και περιορίζει την αυτονομία του Κοινοβουλίου, τη στιγμή ακριβώς που η Συνθήκη του Αμστερνταμ του αναγνωρίζει τον πρωταρχικό ρόλο - ακόμη και στη λογική μιας ορθής διοργανικής συμφωνίας στην οποία θα συμμετέχουν πλήρως Επιτροπή και Συμβούλιο - στον καθορισμό του καθεστώτος των μελών του, παράλληλα με σαφείς διατάξεις σχετικά με τις πρακτικές συνθήκες διεξαγωγής των εργασιών του. Δεν βρισκόμαστε αντιμέτωποι με μια συνεργασία - όπως λέει η Συνθήκη - ούτε με ένα σχόλιο, αλλά με ένα νέο οργανικό κείμενο που μας ζητεί να το απορρίψουμε ή να το εγκρίνουμε ως έχει.
<P>
Κατά δεύτερο λόγο, επειδή δεν ανταποκρίνεται στον θεμελιώδη στόχο της ίσης μεταχείρισης μέσω μιας πραγματικά ίσης αποζημίωσης: το κριτήριο της πιθανής διπλής φορολογίας, σε ευρωπαϊκό και εθνικό επίπεδο, είναι τερατώδες.
<P>
Κατά τρίτο λόγο, επειδή καθορίζει με αυστηρότητα μια σειρά ποσών, αρνούμενο έναν δίκαιο, ευέλικτο και δυναμικό καθορισμό των συντελεστών των αποζημιώσεων, ζημιώνοντας κατ' αυτόν τον τρόπο σημαντικά τους μελλοντικούς κυρίως βουλευτές.
<P>
Τέλος, κατά τέταρτο λόγο, επειδή καθορίζει λεπτομερώς τους όρους διαχείρισης μέχρι και τα έξοδα γραμματείας, προσλαμβάνοντας έτσι τη μορφή ενός σχολαστικού και φορτικά γραφειοκρατικού κανονισμού και εισβάλλοντας με τον τρόπο αυτό στο τυπικό πεδίο αρμοδιότητας των διατάξεων που θα έπρεπε να εκπονήσει το Σώμα μας μέσω των εσωτερικών του οργάνων αυτοδιοίκησης.
<P>
Συμφωνώ λοιπόν με τη θέση της Επιτροπής Νομικών Θεμάτων και Δικαιωμάτων των Πολιτών να συνεχιστεί εποικοδομητικά η αντιπαράθεση και να επιτευχθεί γρήγορα ένα κείμενο που να ικανοποιεί τους πάντες.
<P>
Οι στόχοι που θέλουμε να πετύχουμε μας βρίσκουν όλους σύμφωνους, κυρίες και κύριοι συνάδελφοι. Θα ήταν ωστόσο παράλογο να εγκρίνουμε, υπό μορφή θαυματουργής τροπολογίας, ένα καθεστώς για το οποίο δεν συζητήσαμε αρκετά και στο οποίο δεν εμβαθύναμε αρκετά.
<P>
Μαζί με το καθεστώς - το υπενθυμίζω - υπάρχουν πολλά άλλα κρίσιμα θέματα στην ημερήσια διάταξη. Για παράδειγμα, το θέμα της άρνησης του δικαιώματος του εκλέγεσθαι και του ασυμβίβαστου, ο περιορισμός του αριθμού των εντολών, η μείωση του αριθμού των βουλευτών, η πραγματική διευθέτηση των συγκρούσεων συμφερόντων. Είναι αποφασιστικής σημασίας να αγωνιστούμε κατά της συγκεκαλυμμένης πρακτικής των λόμπυ και κατά της αυξανόμενης επαγγελματικοποίησης, που όλο και περισσότερο αλλοιώνει τη δημοκρατική εκπροσώπηση. Ο Μαξ Βέμπερ υποστηρίζε σε ένα κλασικό κείμενο πριν από πολλά χρόνια ότι «Ακόμη και αυτόνομες γενικά προσωπικότητες θα θέλουν να ζήσουν για την πολιτική. Σε αντίθετη περίπτωση», υπογράμμιζε για τα κοινοβούλια, «θα υπάρχουν μόνο μισθωτοί κομματικοί υπάλληλοι που θα εκπροσωπούν συμφέροντα».
<P>
Ελπίζω ότι όλοι μας, όπως κι αν ψηφίσουμε, θα διατηρήσουμε υψηλό το αίσθημα της αξιοπρέπειάς μας και ότι θα έχουμε επίγνωση και θα αισθανόμαστε υπερήφανια για το γεγονός ότι το καθεστώς θα είναι καλό και χρήσιμο, εάν επιτρέπει σε κάθε εκπρόσωπο του λαού πραγματικές συνθήκες ανεξαρτησίας και ελευθερίας.

<SPEAKER ID=173 LANGUAGE="DE" NAME="Lehne">
Κύριε Πρόεδρε, αξιότιμοι κυρίες και κύριοι, το κείμενο που υποβλήθηκε από το Συμβούλιο την προηγούμενη εβδομάδα αποτελεί κατά την άποψή μου διπλή διαστρέβλωση του περιεχομένου της Συνθήκης του Αμστερνταμ. Στο άρθρο 190, παρ. 5, αναφέρεται σαφέστατα και ξεκάθαρα ότι το Κοινοβούλιο ψηφίζει ένα καθεστώς και το Συμβούλιο το εγκρίνει. Αν έπρεπε να ακολουθηθεί μια διαδικασία ανάλογη της διαδικασίας συναπόφασης, υπό την έννοια του άρθρου 189β, οι συντάκτες της Συνθήκης του Αμστερνταμ θα είχαν προσθέσει στο κείμενο ότι ισχύει η διαδικασία βάσει του άρθρου 189β. Δεν έκαναν όμως κάτι τέτοιο. Προέβλεψαν ρητά, και είχαν πολύ βάσιμους λόγους γι' αυτό, ότι ισχύει η διαδικασία του άρθρου 190, παρ. 5, σύμφωνα με το οποίο το Κοινοβούλιο ψηφίζει ένα συγκεκριμένο κείμενο και το Συμβούλιο το εγκρίνει.
<P>
Εν προκειμένω όμως αυτό που έκανε στην πραγματικότητα το Συμβούλιο ήταν να μας υποβάλει ένα εντελώς καινούριο κείμενο. Το μοναδικό σημείο που είναι ταυτόσημο με το αρχικό κείμενο είναι το άρθρο 1, παρ. 1. Οι υπόλοιπες δεκατέσσερεις σελίδες είναι διαφορετικές. Έστω και με τις καλύτερες προθέσεις δεν μπορεί κανείς να χαρακτηρίσει κάτι τέτοιο ως διαδικασία έγκρισης. Εκτός αυτού, το Συμβούλιο παραβίασε διπλά το πνεύμα και το νόημα της Συνθήκης, αγνοώντας τον στόχο της Συνθήκης να εξασφαλίσει την ισοτιμία των Ευρωπαίων βουλευτών και επαναφέροντας την έλλειψη ισοτιμίας από την πίσω πόρτα, με την εισαγωγή ενός ειδικού φόρου ο οποίος προσαρμόζει το εισόδημα των Ευρωπαίων βουλευτών στις εθνικές βουλευτικές αποζημιώσεις. Πρόκειται για διπλή παραβίαση των διατάξεων της Συνθήκης. Ως εκ τούτου, είναι φυσικά αδύνατο κατά την άποψή μου να συμφωνήσουμε με την πρόταση του Συμβουλίου.
<P>
Εκτός των άλλων θεωρώ απαράδεκτο ένας ελεύθερα εκλεγμένος βουλευτής σε ένα ελεύθερα εκλεγμένο Κοινοβούλιο να αντιμετωπίζεται ως υπάλληλος του Συμβουλίου και να πρέπει να εμπλακεί σε συλλογικές διαπραγματεύσεις αποδοχών με το Συμβούλιο. Αυτό είναι ακόμη πιο απαράδεκτο, αν σκεφτεί κανείς ότι κατά τη συνεδρίαση του Δεκεμβρίου, στην οποία είχαμε αποφασίσει επ' αυτού, είχαμε ψηφίσει ένα καθ' όλα λογικό και ισορροπημένο έγγραφο. Σύμφωνα με το έγγραφο αυτό οι βουλευτικές αποζημιώσεις των Ευρωπαίων βουλευτών θα είναι στο μέλλον χαμηλότερες από τις αντίστοιχες των τριών πολυπληθέστερων κρατών μελών της Ευρωπαϊκής Ένωσης. Αυτό πρακτικά σημαίνει για τους Γερμανούς ότι ο μηνιαίος μισθός τους θα μειωθεί κατά 1.500 μάρκα - για να μιλήσουμε ξεκάθαρα. Θεωρώ λοιπόν την πρόταση αυτή αρκετά λογική.
<P>
Πολλές, εξάλλου, διατάξεις αυτού του σχεδίου του Συμβουλίου δεν είναι ούτε εφαρμόσιμες ούτε χρήσιμες. Επιτρέψτε μου να πω καθαρά - δεν θέλω να αναφερθώ σε λεπτομέρειες λόγω της πίεσης του χρόνου - ότι θεωρώ κάποιες διατάξεις, κυρίως εκείνες που αφορούν την περίθαλψη, αλλά και τον υπολογισμό των συντάξεων, μάλλον κακοήθεις, για να είμαι ειλικρινής. Το κείμενο που υπέβαλε εδώ ως αίτημα η Ομάδα του ΦΙΛ είναι κατά την άποψή μου απαράδεκτο, μόνο και μόνο επειδή αλλάζει ένα ολόκληρο κείμενο, και επομένως δεν συμβαδίζει κατά κανένα τρόπο με το άρθρο 125 του Κανονισμού.
<P>
Την 1η Μαΐου τέθηκε σε ισχύ η Συνθήκη του Αμστερνταμ. Με αυτή τη Συνθήκη το Κοινοβούλιο απέκτησε κατ' αρχάς περισσότερα δικαιώματα. Αν εγκρίνουμε αυτή την πρόταση του Συμβουλίου και το αίτημα της Ομάδας του ΦΙΛ αντί του κειμένου που προέκυψε στην Επιτροπή Νομικών Θεμάτων και Δικαιωμάτων των Πολιτών υπό την αρμοδιότητα του κυρίου Rothley, θα αποδυναμώσουμε το ίδιο Κοινοβούλιο για άλλη μια φορά σε ένα κρίσιμο σημείο, το οποίο μας αφορά άμεσα. Δεν μπορώ να πιστέψω ότι το Κοινοβούλιο θα κάνει κάτι τέτοιο στην αυριανή ψηφοφορία. Γι' αυτό υποστηρίζουμε την έκθεση Rothley.
<P>
Χειροκροτήματα

<SPEAKER ID=174 LANGUAGE="DA" NAME="Haarder">
Κύριε Πρόεδρε, ένα θέλω να πω τόσο στον εισηγητή, όσο και στο Συμβούλιο Υπουργών: συμβιβαστείτε επιτέλους εσείς οι κομψευόμενοι! Ή τώρα ή ποτέ! Ή εγκρίνουμε μια διορθωμένη παραλλαγή της πρότασης του Συμβουλίου ή θα αναλωθούμε σε φλυαρίες και παρλαπίπες για το θέμα για τα επόμενα πέντε χρόνια. Και μόνο η σκέψη είναι ανυπόφορη. Καταστρέφει τη φήμη του Κοινοβουλίου και το μεράκι μας για δουλειά.
<P>
Στους διαμαρτυρόμενους συναδέλφους μου των μεγάλων Ομάδων λέω ότι αρκετά έχουν καθυστερήσει το ζήτημα με όλες τις εξηγήσεις τους και τις νομικές σοφιστείες τους, τις οποίες κάθισα και άκουσα σε δύο ολόκληρες επιτροπές. Ας προσπαθήσουν τώρα να γίνουν κάπως αποτελεσματικοί! Ως προς το Συμβούλιο των Υπουργών, θα το συμβούλευα να σταματήσει επιτέλους να ασχολείται με μικροπράγματα. Η πρόταση που υπέβαλε το Συμβούλιο Υπουργών φέρει σε μεγάλο βαθμό τη σφραγίδα της βούλησης να «επανορθώσουν». Εμείς της Ομάδας του ΦΙΛ μπορούμε κάλλιστα να δεχτούμε την πρόταση του Συμβουλίου, αλλά προτείνουμε κάποιες διορθώσεις, ώστε να υπάρξει πλειοψηφία επί της πρότασης στο Κοινοβούλιο. Αν παρ' όλ' αυτά κάτι πάει στραβά, ας εκδώσουν ετυμηγορία οι ψηφοφόροι τον Ιούνιο.
<P>
Παρ' όλα αυτά θέλω εν κατακλείδι να ευχαριστήσω τον εισηγητή κ. Willi Rothley, γιατί αναφέρθηκε στην πρότασή μου να επιτραπεί στις χώρες με υψηλή φορολογία εισοδήματος να εφαρμόσουν έναν συμπληρωματικό φόρο επί του κοινοτικού. Θα επιθυμούσα να είχε δείξει την ίδια φροντίδα και ευελιξία απέναντι στις επιθυμίες και των άλλων χωρών.

<SPEAKER ID=175 LANGUAGE="PT" NAME="Ribeiro">
Κύριε Πρόεδρε, ενώ θα έπρεπε να πλησιάζουμε στο τέλος μιας διαδικασίας, διαπιστώνουμε ότι το Κοινοβούλιο έχει περιέλθει σε αδιέξοδο. Και αυτό συμβαίνει διότι ασχοληθήκαμε πολύ περισσότερο στο να αντεπεξέλθουμε σε πιέσεις των μέσων ενημέρωσης, παρά να οδεύσουμε προς μεγαλύτερη διαφάνεια, ανεξαρτήτως των όποιων εξωτερικών πιέσεων, ορισμένες εκ των οποίων δεν είναι και τόσο καθαρές.
<P>
Εμείς από την πλευρά μας έχουμε από καιρό ξεκαθαρίσει τη θέση μας. Μετά από ευρεία συζήτηση στους κόλπους μας, επισημάναμε το 1997 σε μια συνέντευξη Τύπου την αναγκαιότητα αναμόρφωσης του συστήματος των παροχών, υπεραμυνόμενοι της σφαιρικής προσέγγισης του θέματος, ούτως ώστε να διασφαλισθεί η μέγιστη διαφάνεια και εντατικότερος έλεγχος σχετικά με το σύνολο των εξόδων. Υπογραμμίσαμε ότι σε καμία περίπτωση δεν θα πρέπει οι αποζημιώσεις ταξιδίων να χρησιμοποιούνται για να καλύπτουν οποιαδήποτε άλλη δαπάνη και ότι πρέπει να καταβάλλεται το ακριβές αντίτιμο των εισιτηρίων για τα ταξίδια που όντως πραγματοποιήθηκαν. Επίσης τονίσαμε την ανάγκη να λαμβάνεται υπόψη η απόσταση και ο χρόνος της μετακίνησης, καθιερώνοντας μια κλιμάκωση του ύψους της ημερήσιας αποζημίωσης με τη δημιουργία ενός νέου, ενδεδειγμένου μέσου, όπως και την ανάγκη να λαμβάνουν όλα τα μέλη του Ευρωπαϊκού Κοινοβουλίου τις ίδιες αποδοχές, οι οποίες όμως να διαφοροποιούνται ανάλογα με τις ισχύουσες μισθολογικές κλίμακες στα κράτη μέλη όπου εκλέγονται. Οι γενικές αυτές κατευθύνσεις προσδιορίστηκαν από τον κ. Miranda στο πλαίσιο της ομάδας Pιry και από εμένα προσωπικά στην ομάδα Martin, όπου συμμετείχαμε με απόλυτο πνεύμα συνεργασίας και όπου διαπιστώσαμε ότι τουλάχιστον μερικές από τις προτάσεις μας έγιναν αποδεκτές.
<P>
Και φθάσαμε στην κατάσταση που παρατηρείται σήμερα. Το έγγραφο του Συμβουλίου συνιστά το αποτέλεσμα ενός συμβιβασμού, που αφενός υιοθετεί θέσεις επί της ουσίας οι οποίες είναι απαράδεκτες και αφετέρου ασχολείται με λεπτομέρειες ακατάλληλες, αντιφατικές, ίσως δε και απαράδεκτες.
<P>
Ποιά είναι όμως η διέξοδος; Εάν το Κοινοβούλιο δεν εγκρίνει στις παραμονές των εκλογών την πρόταση του Συμβουλίου, θα υπάρξουν ορισμένοι που θα ισχυρισθούν ότι οι βουλευτές απορρίπτουν ένα καθεστώς το οποίο εκπονήθηκε με πολύ κόπο και στοχεύει στην επιβολή μιας ηθικής τάξης. Εάν όμως, αντιθέτως, την αποδεχθεί, θα υπάρξουν άλλοι - ίσως και οι ίδιοι - που θα δηλώσουν πως οι βουλευτές ενέκριναν ένα καθεστώς το οποίο θα τους παρέχει υπερβολικά προνόμια. «Μπρος γκρεμός και πίσω ρέμα», όπως λέει και η παροιμία!
<P>
Η πρόταση του Συμβουλίου, εκτός από το γεγονός ότι αποτελεί ένα βήμα προς την κατεύθυνση του φεντεραλισμού, με την καθιέρωση ενιαίου μισθού, την επιβολή κοινοτικού φόρου, την εξομοίωση των βουλευτών με τους υπαλλήλους και άλλους παράγοντες των Κοινοτήτων και με την καθιέρωση ενός συνταξιοδοτικού συστήματος, θα έλεγα επίσης, από τη σκοπιά του κριτή, ότι προξενεί ακόμη και τρόμο. Σε περίπτωση που η εν λόγω πρόταση υλοποιηθεί, όπως απαιτείται από το κείμενο, θα εισέλθουμε στο βασίλειο μιας γραφειοκρατίας που θα έχει δήθεν εξελεγκτικό ρόλο, όπως σκιαγραφείται στο άρθρο 9, παρ. 6.
<P>
Το μόνο που μας μένει είναι να εκφράσουμε τη λύπη μας που φθάσαμε σε αυτή την κατάσταση. Ακολουθώντας συνεπώς την πάγια πρακτική μας, θα ψηφίσουμε με τρόπο συνεπή προς τη θέση που είχαμε υιοθετήσει την κατάλληλη στιγμή.

<SPEAKER ID=176 LANGUAGE="NL" NAME="Van Dam">
Κύριε Πρόεδρε, είναι το Κοινοβούλιο διατεθειμένο να τακτοποιήσει τα του οίκου του; Τον Δεκέμβριο υπήρχε μια πλειοψηφία των μελών που υποστήριζε κάτι τέτοιο, με αποτέλεσμα να αρχίσει το Συμβούλιο να ασχολείται δυναμικά με το θέμα. Αυτό δεν σημαίνει ότι συμμερίζομαι την πρόταση του Συμβουλίου. Η κατάργηση της μοναδικής δυνατότητας επιλογής από τα επανεκλεγόμενα μέλη αποσαφηνίζει τα πράγματα, παράλληλα όμως περιορίζει σημαντικά το έρεισμα.
<P>
Το ενδεχόμενο της επιβολής εθνικών φόρων πέραν της ευρωπαϊκής εισφοράς αποτελεί λογικό αποτέλεσμα της επικουρικότητας. Η ευρωπαϊκή εισφορά που μπορεί να ανέλθει και σε 40 % αποκλείει εξάλλου εκπτώσεις δαπανών, όπως οι τόκοι σε περίπτωση υποθήκης.
<P>
Ο μέσος όρος που ισχύει σήμερα στα 15 κράτη μέλη αποτελεί μια κοινωνικά αποδεκτή αμοιβή. Το γεγονός ότι, πολλοί υπάλληλοι στις ευρωπαϊκές υπηρεσίες κερδίζουν πολύ περισσότερα, αποτελεί κυρίως αφορμή για την επενεξέταση των μισθολογικών κλιμακίων των υπαλλήλων. Για παράδειγμα, 10 μήνες μετά από 2 ολοκληρωμένες κοινοβουλευτικές περιόδους οι υπάλληλοι δεν θα έχουν πλέον εισόδημα. Αυτό σημαίνει ότι τα κράτη μέλη θα φέρουν την ευθύνη για τη θέσπιση μιας αξιοπρεπούς μεταβατικής ρύθμισης.
<P>
Ολοκληρώνοντας, θα ήθελα να πω ότι η πρόταση του Συμβουλίου χαρακτηρίζεται επιπλέον από το στοιχείο της αμφιβολίας. Δεν αρμόζει καθόλου στο Κοινοβούλιο να χάσει αυτή την ευκαιρία που παρουσιάζεται για τη θέσπιση ενός αξιοπρεπούς καθεστώτος αμοιβής.

<SPEAKER ID=177 LANGUAGE="DE" NAME="Gebhardt">
Εκφράζω την προσωπική μου άποψη, όπως ακριβώς και ο συνάδελφός μου Medina Ortega, καθώς η Ομάδα μας δεν θα διαμορφώσει γνώμη πριν από σήμερα το βράδυ. Δεν θέλω να επεισέλθω σε λεπτομέρειες στις οποίες θα αναφερθούμε ούτως ή άλλως εν ευθέτω χρόνω. Σήμερα το θέμα μας είναι η ουσία. Το θέμα μας είναι το Ευρωπαϊκό Κοινοβούλιο και η συνείδηση του μοναδικού με ελεύθερη και άμεση ψηφοφορία νομιμοποιημένου οργάνου της Ευρωπαϊκής Ένωσης. Οι βουλευτές του Ευρωπαϊκού Κοινοβουλίου υπόκεινται μόνο στη συνείδησή τους και στη βούληση των λαών της Ευρώπης. Δεν χρειαζόμαστε κηδεμόνα ούτε με τη μορφή ενός προέδρου πολιτικής ομάδας ούτε με τη μορφή μιας Διάσκεψης Προέδρων και σίγουρα όχι με τη μορφή του Συμβουλίου.
<P>
Τους ανθρώπους της Ευρώπης τους καίνε πολύ διαφορετικά προβλήματα από ένα καθεστώς βουλευτών. Πώς θα μπορέσουμε ως Κοινοβούλιο να λύσουμε τα πραγματικά μεγάλα προβλήματα, αν επιτρέπουμε να γινόμαστε μαριονέτες σε θέματα ήσσονος σημασίας, όπως είναι το καθεστώς; Αυτό ακριβώς προσπαθεί να κάνει το Συμβούλιο. Δεν μπορεί να ανταποκριθεί στα σύμφωνα με τη Συνθήκη καθήκοντά του και παρακάμπτει την απόφαση που έλαβε η συντριπτική πλειοψηφία του Κοινοβουλίου στις 3 Δεκεμβρίου 1998. Στη θέση της απόφασης αυτής μάς διαβιβάζει ένα συνονθύλευμα ειδικών ρυθμίσεων οι οποίες είναι ανεπαρκείς, αντιφατικές μεταξύ τους, ερασιτεχνικές και εξαιρετικά επικίνδυνες για τη δημοκρατία. Εφιστώ την προσοχή σας και αισθάνομαι πολύ μεγάλη ανησυχία.
<P>
Δεν μπορούμε να επιτρέψουμε να μας επιβάλουν δεσμά, τα οποία μεταφράζονται τελικά σε μια προστακτική εντολή μέσω της πλάγιας οδού των οικονομικών εξαρτήσεων. Αν δεν κατορθώσουμε να διαφυλάξουμε την ελευθερία απόφασης του κάθε μέλους του Ευρωπαϊκού Κοινοβουλίου, δεν μπορούμε να διατεινόμαστε ότι θα μπορέσουμε να επιβάλουμε κάτι προς όφελος των πολιτών της Ευρώπης.
<P>
Ας συνεχίσουμε λοιπόν στον σωστό δρόμο, τον οποίο χάραξε για μας ο εισηγητής Willy Rothley και τον οποίο το Κοινοβούλιο ήδη ενέκρινε. Μόνον έτσι θα μπορέσουμε να συνεχίσουμε να κοιτάμε τους ψηφοφόρους στα μάτια και να ελπίζουμε στην εμπιστοσύνη τους.

<SPEAKER ID=178 LANGUAGE="NL" NAME="Wijsenbeek">
Κύριε Πρόεδρε, διαφωνώ με τον κύριο Rothley γιατί κατ' αρχάς, όπως γνωρίζει και ο ίδιος, δεν είναι σωστό να λέμε ότι θα μπορέσουμε να εγκρίνουμε ένα νέο καθεστώς τον Οκτώβριο ή τον Νοέμβριο. Ο χρόνος επείγει. Ούτε αυτός ούτε εγώ θα συμμετέχουμε τότε, αλλά το Κοινοβούλιο βρίσκεται προ των επικείμενων εκλογών και δεδομένης της κατάστασης δεν μπορούμε απλά να πούμε ότι το εν λόγω καθεστώς μπορεί να περιμένει ακόμα λίγο, αφού πρέπει να γίνουν ακόμη τόσα πολλά πράγματα, και οι εκλογείς θα μας δώσουν ούτως ή άλλως την εμπιστοσύνη τους.
<P>
Ο συνάδελφος Rothley έχει άδικο να ισχυρίζεται ότι την τρέχουσα εβδομάδα δεν μπορούμε να διεξαγάγουμε διαπραγματεύσεις. Γνωρίζει πάρα πολύ καλά ότι το COREPER θα συνέλθει για άλλη μια φορά αύριο. Εάν δεν αξιοποιήσουμε τώρα την ευκαιρία που μας προσφέρεται για να θέσουμε τέλος σε μια παρανομία, η οποία αντιβαίνει στο άρθρο 6 της Συνθήκης και δημιουργεί διακρίσεις με βάση την ιθαγένεια - πρόκειται για μια κατάσταση που επιτρέψαμε να υφίσταται επί σειρά ετών - αυτό δεν πρόκειται να γίνει ποτέ. Όμως, μπορούμε κάλλιστα να συνενοηθούμε και να διεξαγάγουμε διαβουλεύσεις με το Συμβούλιο. Για τον λόγο αυτό η Ομάδα του ΦΙΛ στηρίχθηκε στις προτάσεις του κυρίου Rothley, τις οποίες τροποποίησε κατά ένα μέρος μετά από την πρόταση που υποβλήθηκε από το Συμβούλιο, ώστε να υποβάλει στο Σώμα μια πρόταση η οποία ελπίζω να υποστηριχθεί αύριο από την πλειοψηφία.

<SPEAKER ID=179 LANGUAGE="NL" NAME="De Coene">
Κύριε Πρόεδρε, κύριε εισηγητή, αξιότιμοι κυρίες και κύριοι συνάδελφοι, εάν δεν ήταν ύποπτη η στάση ορισμένων από τους συνοδοιπόρους του, θα μπορούσα να πιστέψω τον εισηγητή. Υπέπεσε στην αντίληψή μου, κύριε εισηγητή, κάτι παράξενο. Όταν ψηφίζαμε για την έκθεσή σας - η οποία ήταν πάρα πολύ καλή - υπήρξαν ορισμένοι που ήταν εκ διαμέτρου αντίθετοι προς το κείμενο. Σήμερα οι ίδιοι συνηγορούν για την επ' αόριστον αναβολή της εξέτασης του θέματος. Συνεπώς, είμαι της γνώμης ότι όσον αφορά το σημείο αυτό δεν πρέπει να είμαστε αφελείς.
<P>
Μπορεί η επιχειρηματολογία σας να είναι όντως καλή από νομική και τεχνική άποψη. Ωστόσο, έχω την εντύπωση ότι για ορισμένους από τους συνοδοιπόρους σας υπάρχει μια κρυφή ημερήσια διάταξη, επειδή στην ουσία δεν θέλουν να θιγούν ορισμένα από τα προνόμιά τους. Το λέω αυτό, επειδή έχω την εντύπωση ότι χρησιμοποιούνται πάρα πολύ περίεργα επιχειρήματα. Για παράδειγμα, προβάλλεται ο ισχυρισμός ότι οι προτάσεις του Συμβουλίου δημιουργούν ανισότητες. Για να είμαστε ειλικρινείς, ανισότητα υπάρχει και σήμερα. Σήμερα υπάρχουν βουλευτές του Κοινοβουλίου που κερδίζουν 4 φορές περισσότερα ή 4 φορές λιγότερα από άλλους. Ακόμη και στο κείμενο του Ευρωπαϊκού Κοινοβουλίου υπήρχαν ανισότητες, δεδομένου ότι επινοήσαμε μια μεταβατική ρύθμιση για τους μισθούς μιας κοινοβουλευτικής περιόδου και κάναμε το ίδιο και για την συμπληρωματική σύνταξη. Στην περίπτωση αυτή είχαμε δύο συστήματα. Συνεπώς, το ερώτημα είναι κατά πόσον οι προτάσεις του Συμβουλίου προσφέρουν ή όχι μια ικανοποιητική βάση για να διεξαχθούν σύντομα διαπραγματεύσεις με στόχο να συναφθεί συμφωνία πριν από την έναρξη της νέας κοινοβουλευτικής περιόδου.
<P>
Υπάρχουν ορισμένα μέλη της Ομάδας του ΕΣΚ που είναι της γνώμης ότι η πρόταση προσφέρει όντως μια ικανοποιητική βάση διαπραγμάτευσης και ότι πρέπει να προχωρήσουμε σε διαπραγματεύσεις. Και αυτό όχι μόνο για να προβληθούμε στα μέσα ενημέρωσης, όχι μόνο για την κοινή γνώμη, όχι μόνο για τους εκλογείς, αλλά για να είμαστε εντάξει με τον εαυτό μας και να αποδείξουμε ότι, όταν ισχυριζόμαστε ότι ομιλούμε στο όνομα των λαών της Ευρώπης, στο όνομα των δημοκρατών ψηφοφόρων, έχουμε κάποια επαφή με τους απλούς ανθρώπους και θέτουμε τέλος σε ορισμένες πρακτικές το συντομότερο δυνατόν.

<SPEAKER ID=180 LANGUAGE="FI" NAME="Myller">
Αξιότιμε κύριε Πρόεδρε, οφείλω να πω με μεγάλη έμφαση σήμερα ότι οι βουλευτές του Ευρωπαϊκού Κοινοβουλίου θα πρέπει να αποκτήσουν κοινό καθεστώς, και μάλιστα αυτή την εβδομάδα. Δεν μπορούμε πια να μεταθέτουμε αυτό το ζήτημα. Έχει δυστυχώς διαπιστωθεί ότι το Συμβούλιο καθυστέρησε τη συζήτηση αυτού του θέματος. Το Κοινοβούλιο από την πλευρά του ενέκρινε το θέμα εδώ και πάνω από μισό χρόνο και η κριτική που διατυπώθηκε εδώ για τον λίγο χρόνο που είχε το Κοινοβούλιο για να μελετήσει τα έγγραφα του Συμβουλίου είναι κατά κάποιον τρόπο δικαιολογημένη. Είναι όμως απαραίτητο να εγκριθεί το καθεστώς πριν την έναρξη της θητείας του νέου Κοινοβουλίου.
<P>
Θα πρέπει να πραγματοποιηθούν διαπραγματεύσεις με το Συμβούλιο και συμφωνώ ότι αυτές οι διαπραγματεύσεις θα πρέπει να γίνουν και να καταβληθεί προσπάθεια να πετύχουμε αποτελέσματα και ακόμα να ξεκαθαρίσουμε ίσως τις μικρές λεπτομέρειες που αποτελούν προβλήματα. Αυτή η συμφωνία θα πρέπει όμως να περιλαμβάνει ενιαίο μισθολόγιο και τη δυνατότητα υπαγωγής σε εθνική φορολόγηση, ώστε αυτός ο επιπρόσθετος φόρος να είναι προς όφελος του κάθε κράτους μέλους. Θα πρέπει επίσης να εγκαταλείψουμε τις εφάπαξ αποζημιώσεις για έξοδα ταξιδίου και να διατηρήσουμε τις αποζημιώσεις βάσει του κόστους, ούτως ώστε όμως οι αποζημιώσεις να περιλαμβάνουν και τα ταξίδια στην πατρίδα. Αυτό είναι κατά τη γνώμη μου και ζήτημα δικαιοσύνης. Οι βουλευτές του Κοινοβουλίου θα πρέπει να είναι ανοιχτοί σε έλεγχο από την άποψη των αποζημιώσεων δαπανών και εξόδων γραφείου, ώστε, όπως παρουσιάζεται στην πρόταση του Συμβουλίου, να μπορεί να εξακριβώνεται κατά πόσον τα ποσά χρησιμοποιήθηκαν με βάση τη συμφωνία.
<P>
Δεν μπορώ σε καμία περίπτωση να αποδεχθώ την αφετηρία της Επιτροπής Νομικών Θεμάτων και Δικαιωμάτων των Πολιτών, διότι σημαίνει απλώς τη μετάθεση του θέματος στο απώτερο μέλλον. Θα πρέπει να φτάσουμε στη λύση τώρα.

<SPEAKER ID=181 NAME="Oreja">
Κύριε Πρόεδρε, κύριοι βουλευτές, παρακολούθησα με μεγάλο ενδιαφέρον τη συζήτηση που διεξήχθη εδώ απόψε και από την πλευρά μου θα περιοριστώ να δηλώσω τη σημασία που έχει να επιτευχθεί όσο το δυνατόν συντομότερα συμφωνία σχετικά με το καθεστώς των ευρωβουλευτών.
<P>
Όπως γνωρίζετε, συμμετείχαμε στις ημιεπίσημες διαδικασίες που συμφωνήθηκαν στο Ευρωπαϊκό Συμβούλιο της Βιέννης πέρυσι τον Δεκέμβριο. Τον Μάρτιο εκδώσαμε προσωρινά τη γνώμη που απαιτείται στο άρθρο 190, παρ. 5, της Συνθήκης, γνώμη η οποία επιβεβαιώθηκε επίσημα από την Επιτροπή και διαβιβάσθηκε στο Ευρωπαϊκό Κοινοβούλιο ταυτόχρονα με τη θέση σε ισχύ της Συνθήκης.
<P>
Καταλαβαίνουμε ότι η πολιτική αναγκαιότητα καθιστά ίσως αναπόφευκτες ορισμένες εξαιρέσεις ή μια μεταβατική περίοδο. Προς χάριν της συμφωνίας θεωρούμε ότι τούτο είναι αποδεκτό, αρκεί αυτές οι εξαιρέσεις να είναι όσο το δυνατόν πιο περιορισμένες και να αποτελούν βήμα προς τη δημιουργία ενός ενιαίου και ομοιόμορφου καθεστώτος, προπαντός δε να χρησιμεύσουν για να επιτευχθεί όσο το δυνατόν συντομότερα η θέσπιση ενός καθεστώτος ίσης αμοιβής για όλους τους βουλευτές του Ευρωπαϊκού Κοινοβουλίου.
<P>
Αυτό στο οποίο ήμασταν αντίθετοι είναι οποιαδήποτε λύση συνεπάγεται αναθεώρηση του Πρωτοκόλλου σχετικά με τα προνόμια και τις ασυλίες των Ευρωπαϊκών Κοινοτήτων. Το ζήτημα αυτό ελήφθη υπόψη. Προσπαθήσαμε επίσης να διασφαλίσουμε ότι θα ληφθεί υπόψη στις δημοσιονομικές προοπτικές το κόστος που θα συνεπάγεται για τον κοινοτικό προϋπολογισμό η εφαρμογή του καθεστώτος. Πιστεύω ότι έχει σημειωθεί πρόοδος προς αυτή την κατεύθυνση στο κείμενο της διοργανικής συμφωνίας.
<P>
Ελπίζουμε να επιτευχθεί σύντομα μια λύση αποδεκτή και για το Κοινοβούλιο και για το Συμβούλιο, αν και καταλαβαίνουμε ότι το Κοινοβούλιο πρέπει να αποφασίσει αν η σημερινή θέση του Συμβουλίου είναι αποδεκτή συνολικά ή εν μέρει, και είμαστε βέβαιοι ότι θα μπορέσει σύντομα να επιτευχθεί συμφωνία.
<P>
Δεν θέλω να τελειώσω χωρίς να εκφράσω στον κ. Rothley τον σεβασμό μου για το έργο του κατά τη διάρκεια όλων αυτών των ετών. Αν και δεν επικροτώ τη θέση που υποστήριξε προ ολίγου σε σχέση με το θέμα που μας απασχολεί, πρέπει εντούτοις να πω ότι πάντοτε εκτιμούσα - σήμερα ως Επίτροπος και παλαιότερα ως βουλευτής - τόσο από θέση σύγκλισης, όσο και από θέση διαφωνίας, τη δύναμη των επιχειρημάτων του και το σθένος των πεποιθήσεών του.

<SPEAKER ID=182 NAME="Πρόεδρος">
Ευχαριστώ πολύ, κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.
<P>
Η συνεδρίαση διακοπείσα στις 19.02 συνεχίζεται στις 21.00

<CHAPTER ID=8>
Ανακοίνωση του Προέδρου
<SPEAKER ID=183 NAME="Πρόεδρος">
Κυρίες και κύριοι, θέλω κατ' αρχάς να σας ανακοινώσω ότι κατά τις ψηφοφορίες που έγιναν σήμερα το απόγευμα το Κοινοβούλιο επιβεβαίωσε τις γνωμοδοτήσεις που έχει δώσει επί των προτάσεων της Επιτροπής που αποτελούν αντικείμενο αλλαγής της διαδικασίας ύστερα από τη θέση σε ισχύ της Συνθήκης του Αμστερνταμ. Το Συμβούλιο με ενημέρωσε σχετικά ότι οι ακόλουθες κοινές θέσεις, τις οποίες ενέκρινε στη συνέχεια των προτάσεων αυτών, παραμένουν όπως εγκρίθηκαν. Αυτό αφορά την Ατζέντα 2000 - Ευρωπαϊκό Κοινωνικό Ταμείο, Ατζέντα 2000 - κανόνες για τη χορήγηση κοινοτικής οικονομικής βοήθειας για τα διευρωπαϊκά δίκτυα, Ατζέντα 2000 - Ευρωπαϊκό Ταμείο Περιφερειακής Ανάπτυξης, ασφάλεια των εργαζομένων σε εκρηκτικές ατμόσφαιρες και, τέλος, επιβολή φόρων στα βαρέα οχήματα για τη χρησιμοποίηση ορισμένων υποδομών.

<CHAPTER ID=9>
Προϋπολογισμός 2000: κατάσταση προβλέψεων του Κοινοβουλίου και του Διαμεσολαβητή
<SPEAKER ID=184 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0227/99) της κυρίας Mόller, εξ ονόματος της Επιτροπής Προϋπολογισμών, σχετικά με την κατάσταση των προβλεπόμενων εσόδων και δαπανών του Ευρωπαϊκού Κοινοβουλίου και την κατάσταση των προβλεπόμενων εσόδων και δαπανών του Διαμεσολαβητή για το οικονομικό έτος 2000.

<SPEAKER ID=185 NAME="Μόller">
Κυρία Πρόεδρε, παρακαλώ να με βοηθήσετε. Δεν βλέπω να είναι παρών κανένας από τη διοίκηση του Κοινοβουλίου, και αυτά που έχω να πω είναι απολύτως γνωστά στους συναδέλφους Wynn και Samland. Υπό τις συνθήκες αυτές πραγματικά δεν διατίθεμαι να μιλήσω εδώ. Ίσως μπορείτε να μου δώσετε κάποια συμβουλή. Μπορώ να υποβάλω γραπτώς την εισήγησή μου εξοικονομώντας κατ' αυτόν τον τρόπο 5 λεπτά για να μπορέσετε να προχωρήσετε αμέσως στο επόμενο θέμα. Πιστεύω όμως ότι δεν μπορούμε να ακολουθούμε αυτόν τον τρόπο διαδικασίας. Όλοι βρίσκονται στις πολιτικές ομάδες και συζητούν βεβαίως το σχέδιο καθεστώτος των βουλευτών. Εκεί θα έπρεπε να βρίσκομαι και εγώ. Συμβουλέψτε με, παρακαλώ, πώς πρέπει να ενεργήσω. Πραγματικά ωστόσο θεωρώ ότι θίγει την αξιοπρέπειά μου - και αυτό δεν αποτελεί βεβαίως κριτική για τους παρευρισκομένους - να αφήσω να διεξαχθεί η διαδικασία όπως διαφαίνεται ότι θα διεξαχθεί.

<SPEAKER ID=186 NAME="Πρόεδρος">
Σας κατανοώ απολύτως. Δυστυχώς πρόκειται για κάτι που συμβαίνει συχνά στο Σώμα αυτό. Είχαμε μόλις τελειώσει στην πολιτική ομάδα και σπεύσαμε να έρθουμε εδώ. Ελπίζω ότι και οι συνάδελφοι θα είναι σύντομα εδώ. Θα προσπαθήσουμε να τους φέρουμε γρήγορα στην αίθουσα. Σας παρακαλώ να μην υποβάλετε την εισήγησή σας γραπτώς, μια και είναι παρόντες στην αίθουσα αυτή ο κύριος Wynn, ο κύριος Samland και άλλοι. Ειλικρινά, κυρία Mόller, θα ήθελα πολύ να ακούσω την εισήγησή σας. Αρχίστε, σας παρακαλώ!

<SPEAKER ID=187 NAME="Μόller">
Σας αγαπώ όλους, ίσως όμως θα μπορούσατε να ζητήσετε για άλλη μια φορά να παρευρίσκεται κάποιος από τη διοίκηση του Κοινοβουλίου, γιατί φυσικά σε αυτούς απευθύνονται κατά κύριο λόγο αυτά που έχω να πω. Είναι πραγματικά κάπως δύσκολο να μιλήσω εν απουσία των κύριων αποδεκτών της εισήγησής μου. Προχωρώ λοιπόν στην εισήγησή μου, θα πω το ποίημά μου, όπως και να' χει, είτε προς τέρψη είτε προς δυσαρέσκεια.
<P>
Κυρία Πρόεδρε, αξιότιμε κύριε Προεδρεύοντα της Επιτροπής, αξιότιμοι συνάδελφοι, χθες το βράδυ και σήμερα το πρωί συζητήσαμε τις μεταρρυθμίσεις στις οποίες καλείται επειγόντως να ανταποκριθεί μια καινούρια Επιτροπή. Κατά τις συζητήσεις αυτές διατυπώσαμε, εκτός από τις ουσιαστικές προϋποθέσεις, και προϋποθέσεις τυπικές, τις οποίες πρέπει να πληρούν τόσο ο κάθε Επίτροπος χωριστά, όσο και η Επιτροπή ως σύνολο. Ελπίζω και πιστεύω ότι η πνοή της συζήτησης αυτής θα μεταφερθεί και στο Σώμα μας. Η αφορμή για αυτό παρέχεται από το προσχέδιο προϋπολογισμού του Ευρωπαϊκού Κοινοβουλίου για το έτος 2000, του οποίου τη συζήτηση θα ήθελα να προλογίσω εν συντομία ως εισηγήτρια, υπό την προϋπόθεση ότι θα διεξαχθεί μια τέτοια συζήτηση. Πιστεύω ότι η επίδραση των πολιτικών θεσμών δεν εκφράζεται μόνο σε παραγράφους νόμων και σε άρθρα Συνθηκών. Ως κοινοβουλευτικοί γνωρίζουμε πολύ καλά ότι η αξία ενός πολιτικού μηνύματος μετριέται βάσει της απήχησής του στη διαδικασία της δημόσιας συζήτησης. Τις νέες αρμοδιότητες τις οποίες μας έχει αναθέσει η Συνθήκη του Αμστερνταμ εδώ και μερικές ημέρες θα πρέπει επομένως να τις στηρίξουμε με τη συλλογική αξιοπιστία μας. Αυτή είναι το πραγματικό πολιτικό μας κεφάλαιο. Το πρώτο από τα δύο συνθήματα που θα ήθελα να προτάξω για τη μελλοντική διοικητική ανάπτυξη του Σώματος είναι: μεγαλύτερη εμπιστοσύνη μέσω μεγαλύτερης διαφάνειας.
<P>
Είμαι απόλυτα πεπεισμένη ότι η έγκριση του καθεστώτος των βουλευτών θα μπορούσε να αποτελέσει αποφασιστικό βήμα προς την κατεύθυνση αυτή. Εν αναμονή, επομένως, της αντίστοιχης απόφασης κατά στο τρέχον έτος η Επιτροπή Προϋπολογισμών έθεσε στο αποθεματικό ποσό ύψους 60 εκατομμυρίων ευρώ και εξασφάλισε ένα αποθεματικό προσωπικού για τον αναμενόμενο επιπλέον φόρτο εργασίας των διοικητικών υπηρεσιών. Ειδικά κονδύλια, όπως τα δύο ειδικά συνταξιοδοτικά ταμεία για βουλευτές, τα οποία έχουν επανειλημμένως αποτελέσει αντικείμενο δημόσιας κριτικής έναντι του Κοινοβουλίου, θα μπορούσαν να εκλείψουν επιτέλους κατ' αυτόν τον τρόπο. Εκτός αυτού, θα πρέπει στο σημείο αυτό να σας υπενθυμίσω ότι το κονδύλιο ύψους 3, 8 εκατομμυρίων ευρώ, το οποίο αρχικά προβλεπόταν για την ίδρυση ενός σούπερ-μάρκετ, δεν περιέχεται πλέον στο προσχέδιο του προϋπολογισμού. Στο πλαίσιο αυτό θα πρέπει ακόμη να πω ότι η περίοδος αποπληρωμής για τα νέα κτήρια καθορίστηκε οριστικά πλέον να είναι δεκαετής, αντί δεκαπενταετής, έτσι ώστε η συνολική επιβάρυνση από τόκους να μειωθεί κατά 60 εκατομμύρια ευρώ περίπου και να αποφευχθεί έτσι μια κρυφή δανειοληψία από μελλοντικούς προϋπολογισμούς. Πιστεύω ότι όλα αυτά αποτελούν τα κατάλληλα μηνύματα με τα οποία μπορούμε να ξανακερδίσουμε την εμπιστοσύνη των ψηφοφόρων. Ο στόχος που έχει τεθεί, να μη χρησιμοποιείται πάνω από το 20 % της συνολικής κατηγορίας των διοικητικών δαπανών για το Κοινοβούλιο, στόχος τον οποίο οι ίδιοι επιτυγχάνουμε εδώ και χρόνια, θα πρέπει κατά την άποψη της Επιτροπής Προϋπολογισμών - άποψη την οποία συμμερίζομαι - να τηρηθεί οπωσδήποτε. Μία μόνο υπέρβαση του πλαισίου αυτού μπορούμε να ανεχθούμε στην περίπτωση της εγγραφής στον προϋπολογισμό του καθεστώτος των βουλευτών. Η επαναφορά όμως στο όριο του 20 % θα πρέπει να πραγματοποιηθεί εν μέρει κατά το επόμενο έτος και να ολοκληρωθεί μέσα στο 2001.
<P>
Ταυτόχρονα η αύξηση της αποτελεσματικότητας της διαχείρισης είναι τόσο αναγκαία, όσο και εφικτή. Προκειμένου να αξιοποιηθούν τα υπάρχοντα αποθέματα αποτελεσματικότητας χρειαζόμαστε λιγότερη γραφειοκρατία και περισσότερη αποκέντρωση, πρέπει δηλαδή να δώσουμε ισχυρότερα κίνητρα αναθέτοντας περισσότερες ευθύνες και στις μεσαίες διοικητικές βαθμίδες. Εδώ θα πρέπει να υλοποιήσουμε το σύστημα της εγγραφής στον προϋπολογισμό - για το οποίο η Επιτροπή Προϋπολογισμών έχει ήδη πραγματοποιήσει ακρόαση - τόσο στο Σώμα όσο και στις πολιτικές ομάδες. Είναι πάντως ενθαρρυντικό το γεγονός ότι η διοίκηση μάς διαβεβαίωσε ότι τα νέα καθήκοντα που θα προκύψουν, τόσο από τη θέση σε ισχύ της Συνθήκης του 'Αμστερνταμ, όσο και από την προετοιμασία της διεύρυνσης, μπορούν να καλυφθούν πλήρως από το υπάρχον προσωπικό. Όλα αυτά μπορούμε και θέλουμε να τα αντιμετωπίσουμε από κοινού με τους συνεργάτες. Γι' αυτό τον λόγο η Επιτροπή Προϋπολογισμών τάχθηκε βασικά υπέρ της νέας πολιτικής για το προσωπικό, στο επίκεντρο της οποίας βρίσκεται η προαγωγή βάσει του κριτηρίου της πολυετούς καλής επίδοσης, δηλαδή βάσει αξιοκρατίας, κάτι που θα οδηγήσει σε έναν κατά μέσο όρο πενταετή κύκλο προαγωγιμότητας.
<P>
Όσον αφορά το επόμενο οικονομικό έτος, αυτό σημαίνει ότι η αποφασισθείσα πλήρης κατάργηση του εμποδίου προαγωγής θα έχει ως αποτέλεσμα την προαγωγή 26, 5 % του προσωπικού που δικαιούται να προαχθεί. Εκτός των άλλων, το σύστημα αυτό έχει ως στόχο να θέσει τέλος στην πρακτική προαγωγών κατά τις οποίες κομματικά ή εθνικά κριτήρια υπαγορεύουν την παραβίαση της ιεραρχίας.
<P>
Επιτρέψτε μου να κλείσω την εισήγησή μου με κάποια συστηματικά ερωτήματα με τα οποία βρέθηκα αντιμέτωπη κατά τη μέχρι τώρα διεξαγωγή της διαδικασίας προϋπολογισμού. Ένα πρόβλημα το οποίο αντιμετώπισα σχετικά με τις προαγωγές ad personam συνίσταται στο γεγονός ότι εγώ ως εισηγήτρια καλούμαι να εγκρίνω μεμονωμένες προαγωγές για τις οποίες μπορώ να υποθέσω ότι είναι δικαιολογημένες, αλλά δεν μπορώ ουσιαστικά να αναλάβω την ευθύνη. Γι' αυτόν τον λόγο προτείνω να εφαρμόσουμε μια συστηματοποίηση των προαγωγών κατά περίπτωση, μέσω π.χ. ενός ετήσιου προϋπολογισμού όπου θα συμπεριλαμβάνονται όλα τα μακροπρόθεσμα έξοδα. Ένα άλλο πρόβλημα είναι κατά την άποψή μου η εξαιρετικά μικρή προθεσμία εξοικείωσης με την εργασία για την εκπόνηση μιας έκθεσης, η οποία μετά βίας είναι αρκετή για να κατανοήσει κανείς τις πολύπλοκες σχέσεις που υπάρχουν στο εσωτερικό της διαχείρισης. Η ετήσια έκθεση είναι από την άποψη της πληροφόρησης πολύ ανεπαρκής απέναντι στη διαχείριση. Και κάτι τελευταίο: είμαι απολύτως πεπεισμένη και έχω διδαχθεί επεκτείνοντας την εμπειρία μου ότι χρειαζόμαστε έναν αποτελεσματικότερο, παράλληλο αυτοέλεγχο του ίδιου του Σώματος, ιδιαίτερα απέναντι στο Προεδρείο. Αυτός ο έλεγχος θα περιλαμβάνει τόσο συζητήσεις για τον προϋπολογισμό και την πολιτική για το προσωπικό, όσο και ένα καινούριο σύστημα για τις παρακάμψεις από το Προεδρείο και για τον έλεγχο αυτών των παρακάμψεων. Πάντοτε όμως ισχύει και για το Σώμα μας ότι η μεγαλύτερη διαφάνεια εξασφαλίζει μεγαλύτερη εμπιστοσύνη.

<SPEAKER ID=188 LANGUAGE="EN" NAME="Wynn">
Κυρία Πρόεδρε, ευχαριστώ την κυρία Mόller για τη συμβολή της και χαίρομαι που δεν παρουσίασε τις θέσεις της μόνο γραπτώς. Επιτρέψτε μου να πω ως συντονιστής της Ομάδας του Ευρωπαϊκού Σοσιαλιστικού Κόμματος ότι η εν λόγω πολιτική ομάδα θα υποστηρίξει την έκθεση στην παρούσα μορφή με την τροπολογία της Επιτροπής Προϋπολογισμών που ψηφίσθηκε χθες το βράδυ σχετικά με τις επιπλέον προαγωγές ad personam . Τούτου ρηθέντος επιτέλεσα το καθήκον μου ως συντονιστής.
<P>
Δεδομένου ότι οι παρευρισκόμενοι είναι πολύ λίγοι και εφόσον πάρα πολύ λίγοι ενδιαφέρονται για τη συζήτηση, θα επικεντρώσω την ομιλία μου σε δύο σημεία στα οποία θα εκφράσω την προσωπική μου άποψη. Το πρώτο περιλαμβάνεται στην παράγραφο 1, όπου αναφερόμαστε στην ανάγκη έγκρισης ενός καθεστώτος για τους βουλευτές και ενός καθεστώτος για τους βοηθούς των βουλευτών. Η πολιτική μας ομάδα επιθυμεί ένα καθεστώς για τους βουλευτές και ένα καθεστώς για τους βοηθούς των βουλευτών. Προσωπικά επιθυμώ ένα καθεστώς για τους βουλευτές. Βαρέθηκα να υποψιάζονται όλοι ότι είμαι απατεώνας. Θέλω να διαλευκανθεί το ζήτημα, ούτως ώστε τα έξοδά μου να πληρώνονται από το Κοινοβούλιο, να ελέγχονται και να καταχωρούνται και κανείς να μην μπορεί να με κατηγορήσει.
<P>
Αυτή είναι η στάση μου δεδομένων όσων ζητούνται, αλλά τίποτα δεν θα συμβεί πριν αποκτήσουμε τα καθεστώτα. Από τις συζητήσεις που ακούω τις τελευταίες δύο ημέρες καθίσταται απολύτως σαφές ότι η συζήτηση για το καθεστώς των βουλευτών θα συνεχιστεί κατά τις επόμενες εβδομάδες, αν όχι μήνες. Κατόπιν τούτου θα μπορούσαμε ουσιαστικά να αναλάβουμε δύο ειδών δράσεις που θα μας βοηθούσαν σημαντικά και θα αποτελούσαν δείγμα καλής πίστης προς το Συμβούλιο, προκειμένου να αποδείξουμε ότι σοβαρολογούμε. Τίποτα δεν μπορεί να εμποδίσει το Ευρωπαϊκό Κοινοβούλιο να διαθέτει από τις 20 Ιουλίου βοηθούς βουλευτών που να πληρώνονται άμεσα από το θεσμικό αυτό όργανο και όχι από τους βουλευτές. Αυτό θα μπορούσαμε να το κάνουμε. Οι διασφαλίσεις για τις αποζημιώσεις λόγω αποχώρησης από την ενεργό υπηρεσία, καθώς και για τις συνταξιοδοτικές εισφορές, θα μπορούσαν να παρέχονται από το Κοινοβούλιο, αντί να φέρουν γι' αυτές την ευθύνη οι βουλευτές.
<P>
Σχετικά με το άλλο αίτημα του Συμβουλίου, και συγκεκριμένα τους ελέγχους των γενικών μας αποζημιώσεων για έξοδα γραφείου, δεν υπάρχει λόγος να μην πούμε στις 20 Ιουλίου, εάν μέχρι τότε δεν έχει επιτευχθεί συμφωνία σχετικά με το καθεστώς των βουλευτών, ότι θα λαμβάνει χώρα ετήσιος έλεγχος της γενικής αποζημίωσης για έξοδα γραφείου, ο οποίος θα πραγματοποιείται καλή τη πίστη από ελεγκτές και θα πρέπει να υποβάλλεται στο Κοινοβούλιο, ούτως ώστε οι βουλευτές να λαμβάνουν την ετήσια αποζημίωσή τους. Θα μπορούσαμε να προβούμε στις δύο αυτές ενέργειες χωρίς το καταστατικό των βουλευτών.
<P>
Στις τελευταίες παραγράφους όπου γίνεται λόγος για το κόστος των κτηρίων και των συνολικών δημοσιονομικών κονδυλίων, φθάνουμε σε 1 δις ευρώ περίπου για τον προϋπολογισμό του Κοινοβουλίου. Εάν εξετάσει κανείς τα αριθμητικά αυτά στοιχεία, προκύπτει 1, 5 εκατ. ευρώ περίπου για κάθε βουλευτή. Όταν δει ο Τύπος αυτό το ποσό, είμαι βέβαιος ότι θα δημιουργήσει μεγάλη ιστορία. Δεν μπορεί φυσικά να υπάρξει σύγκριση με τα εθνικά κοινοβούλια, καθώς εκεί δεν υπάρχουν έξοδα διερμηνείας και μετάφρασης. Τα εθνικά κοινοβούλια δεν έχουν τρεις χώρους εργασίας ούτε αγοράζουν τα κτήριά τους, όπως εμείς, ούτε μισθώνουν διάφορα κτήρια. Το ποσό επομένως αυτό μπορεί να είναι κάπως παραπλανητικό.
<P>
Το βασικό για τα αριθμητικά αυτά στοιχεία είναι ότι πρέπει να επιδιώξουμε συνετή διαχείριση. Δεν μπορούμε να ζητάμε μόνο από τα υπόλοιπα θεσμικά όργανα να σφίξουν το ζωνάρι. Οφείλουμε να αξιοποιούμε κάθε διαθέσιμη ευκαιρία για να εξοικονομούμε χρήματα. Ένα από τα αγαπημένα μου θέματα στο οποίο επιμένω να επανέρχομαι είναι οι δύο σύνοδοι που είμαστε υποχρεωμένοι να έχουμε τον Οκτώβριο στο Στρασβούργο. Όσο κι αν μου αρέσει το Στρασβούργο, η προσέλευση εδώ τον Οκτώβριο για δύο πενθήμερες συνόδους είναι σπατάλη χρόνου και ενέργειας. Δεν υπάρχει λόγος να μην πραγματοποιηθούν στο Στρασβούργο δύο σύνοδοι - μία τριήμερη και μία διήμερη εντός της ίδιας εβδομάδας. Σε αυτή την περίπτωση θα εξοικονομούσαμε ένα σημαντικό ποσό.

<SPEAKER ID=189 LANGUAGE="ES" NAME="Fabra Vallιs">
Κυρία Πρόεδρε, συγχαίρω την Edith Mόller που παρά την τόσο μικρή προσέλευση παρουσίασε προσωπικά την έκθεση. Πιστεύω ότι πρόκεται για καλή έκθεση, χρήσιμη 100 % και πάντα τυγχάνει καλύτερης υποδοχής όταν παρουσιάζεται από την ίδια την εισηγήτρια - πολύ περισσότερο δε όταν αυτή είναι η Edith.
<P>
Όπως σας έλεγα, κυρία Πρόεδρε, πιστεύω ότι πρόκεται για καλή έκθεση - την οποία θα υποστηρίξω ως επί το πλείστον - και πιστεύω επίσης ότι είναι λογικά αυτά που εκφράζει, αφού ένα Κοινοβούλιο που πρόκειται να αναλάβει περισσότερες ευθύνες πρέπει αναγκαστικά να προβεί σε διευρύνσεις σε θέματα τηλεπικοινωνιών, πληροφορικής και προσωπικού. Νομίζω πως αυτή τη στιγμή το Συμβούλιο είναι το μόνο που πιστεύει ότι η Ευρωπαϊκή Ένωση μπορεί να διευρυνθεί και να ενισχυθεί σε βάθος με περικοπές στον προϋπολογισμό.
<P>
Από την άλλη πλευρά, αυτό που ενδέχεται να επισύρει περισσότερο την προσοχή σε αυτή την έκθεση είναι το θέμα των προαγωγών. Πράγματι, το γεγονός ότι αναφέρεται σε 490 προαγωγές, ενώ ο μέσος όρος τα τελευταία χρόνια είναι 150, ενδέχεται να επισύρει την προσοχή. Πιστεύω όμως ότι αυτό που πρέπει να κάνουμε εδώ είναι να ακούσουμε - όπως ακούσαμε - τη διοίκηση και να δούμε πώς άλλαξε και πώς πρόκειται να αλλάξει ακόμη περισσότερο η πολιτική προσωπικού καθώς και πώς ασκείται η διαχείριση του προσωπικού του θεσμικού μας οργάνου. Πιστεύω συνεπώς ότι αυτό το νέο σύστημα προαγωγών με βάση τη διαρκή αξιοκρατία και όχι αποκλειστικά και μόνο την παρουσία σε συγκεκριμένη θέση θα αποβεί σε όφελος του Ευρωπαϊκού Κοινοβουλίου. Συνεπώς, έχει την πλήρη υποστήριξή μου.
<P>
Μιλώντας για προαγωγές, και συγκεκριμένα για την παράγραφο 2 που αναφέρεται σε αυτές, ο κ. Filippi και εγώ πρόκειται να υποβάλουμε μια τροπολογία στην οποία, εκτός από την έγκριση της αναβάθμισης 490 θέσεων, θα υποστηρίξουμε και τις μόνιμες και προσωρινές θέσεις που έχουν ήδη εγκριθεί, καθώς και τις τρεις προαγωγές ad personam .

<SPEAKER ID=190 LANGUAGE="FI" NAME="Virrankoski">
Αξιότιμη κυρία Πρόεδρε, η κυρία Mόller εκπόνησε μια πάρα πολύ καλή έκθεση ως βάση για τον προϋπολογισμό του επόμενου έτους, και την ευχαριστώ πολύ για αυτό. Θα ήθελα να παρέμβω σε ένα μόνο θέμα, δηλαδή στον προϋπολογισμό του Διαμεσολαβητή. Ο Διαμεσολαβητής της Ευρωπαϊκής Ένωσης είναι ένας νέος θεσμός, η λειτουργία του οποίου άρχισε μόλις το 1995. Έχει όμως αποδείξει τόσο την αναγκαιότητά του, όσο και την ικανότητα δράσης του. Το πρόβλημα είναι μόνο η έλλειψη πόρων. Ο αριθμός του προσωπικού σε σχέση με τον συνολικό αριθμό των υποθέσεων είναι σαφώς μικρότερος από ό, τι σε ανάλογες υπηρεσίες των κρατών μελών. Αυτό το πρόβλημα επιτείνεται περισσότερο από το γεγονός ότι το προσωπικό θα πρέπει να είναι εξαιρετικά ικανό και γι' αυτό είναι δύσκολο να βρεθεί και να προσληφθεί.
<P>
Το Κοινοβούλιο έχει μέχρι τώρα αντιδράσει ικανοποιητικά στο αίτημα του Διαμεσολαβητή κ. Jacob Sφderman για τη διευθέτηση των πιο έντονων προβλημάτων προσωπικού, γεγονός που πρέπει να αναγνωριστεί. Βεβαίως, σε αυτόν τον τρόπο αντίδρασης έχει βοηθήσει το γεγονός ότι οι αναγκαίες πιστώσεις δεν ήταν πολύ μεγάλες. Ωστόσο, δεν θα πρέπει η ανάπτυξη να σταματήσει στη μέση. Τώρα που έχει επιτευχθεί η νέα συμφωνία μεταξύ των θεσμικών οργάνων οι οικονομικοί πόροι είναι πολύ περιορισμένοι, αλλά παρ' όλα αυτά θα πρέπει να μπορέσει να αυξηθεί το προσωπικό αυτού του οργάνου. Θα ευχόμουν να καταστεί δυνατή η συστηματική αύξηση στον κύριο προϋπολογισμό των πόρων για τον Διαμεσολαβητή, επειδή έτσι θα μπορούμε να προαγάγουμε καλύτερα την εμπιστοσύνη των πολιτών στη γενική λειτουργία της Ευρωπαϊκής Ένωσης.

<SPEAKER ID=191 NAME="Samland">
Κυρία Πρόεδρε, αγαπητοί εναπομείναντες στην αίθουσα αυτή συνάδελφοι, σχετικά με το προκείμενο σχέδιο προϋπολογισμού του Ευρωπαϊκού Κοινοβουλίου για το οικονομικό έτος 2000 δεν χρειάζονται να γίνουν παρά μερικές παρατηρήσεις και να θιγούν κάποια βασικά σημεία, εφόσον στην αίθουσα βρίσκονται μόνο οι εμπειρογνώμονες επί του θέματος. Πρώτον, αποφασίζουμε για έναν προϋπολογισμό ο οποίος θα εγγίζει και την επόμενη χιλιετία. Πρόκειται για το πρώτο έτος αυτής της περιόδου και τον προϋπολογισμό αυτόν θα πρέπει να τον εφαρμόσει τελικά ένα νέο Κοινοβούλιο. Μια νέα Επιτροπή θα είναι στη διάθεσή μας και πιθανότατα θα υπάρχει μια νέα διοργανική συμφωνία στην οποία θα βασίζεται αυτός ο προϋπολογισμός. Φθάσαμε έτσι στο πρώτο και σημαντικότερο ζήτημα.
<P>
Αν την Πέμπτη δεν εγκρίνουμε κάποια διοργανική συμφωνία, αν δηλαδή δεν λάβουμε 314 ψήφους για αυτήν, τότε τα 155 εκατομμύρια ευρώ επιπλέον, τα οποία προβλέπονται για την κατηγορία 5, δεν θα είναι πλέον στη διάθεσή μας. Αυτό σημαίνει ότι ούτε το 20 %, το οποίο με τη σειρά του προέρχεται από τα 155 εκατομμύρια που τίθενται επιπλέον στη διάθεση του Ευρωπαϊκού Κοινοβουλίου, θα είναι πλέον στη διάθεσή μας, γεγονός που θα οδηγούσε στην υπέρβαση του ορίου του 20 % κατά τη συνέχιση των δαπανών. Δεν θα μπορέσουμε να κρατήσουμε τις δαπάνες στο όριο του 20 %. Αυτό είναι ένα ακόμη επιχείρημα για να συγκεντρώσουμε την Πέμπτη τον απαραίτητο αριθμό ψήφων, αν δεν θέλουμε να περιορίσουμε ταυτοχρόνως τις εργασίες μας.
<P>
Δεύτερον, κάναμε ένα αποφασιστικό βήμα στην πολιτική επί του προσωπικού. Ο Γενικός Γραμματέας κάθεται εξάλλου δίπλα σας, κυρία Πρόεδρε, και σε αυτόν θέλω να απευθυνθώ τώρα. Με την απόφαση που λάβαμε στην επιτροπή, και η οποία αποτελεί σύσταση προς το Κοινοβούλιο, προαγάγαμε το 20 % του συνολικού προσωπικού που δικαιούται να προαχθεί. Αυτό αποτελεί τεράστιο βήμα και, όπως τόνισα και στην αρχή της συζήτησης, εξακολουθώ να έχω την εντύπωση, επειδή βρισκόμασταν σε αδιέξοδο, ότι κάθε φορά που αποχωρεί ένα Κοινοβούλιο και έρχεται το επόμενο περνάμε μια περίοδο κατά την οποία το κύμα των προαγωγών ξεπερνά κάθε προηγούμενο.
<P>
Ο Γενικός Γραμματέας μάς διαβεβαίωσε στις συζητήσεις, τόσο κατά τη διαδικασία διαβούλευσης, όσο και στην επιτροπή, ότι πρόκειται για την εισαγωγή μιας νέας πολιτικής επί του προσωπικού, και η πολιτική αυτή βασίζεται κυρίως στην αρχή ότι κριτήριο για την προαγωγή είναι η ποιότητα της εργασίας και όχι η ταυτότητα των προσώπων. Δεν θα είμαι πλέον σε θέση να το ελέγξω, αλλά συνιστώ στους συναδέλφους που θα έλθουν στο Ευρωπαϊκό Κοινοβούλιο να επιδείξουν την απαραίτητη προσοχή, ώστε το προκαταρκτικό βήμα που επιτύχαμε εμείς εδώ να συνεχισθεί και στα επόμενα χρόνια. Βασίζομαι στον λόγο του Γενικού Γραμματέα και πιστεύω ότι θα τον τηρήσει και ενώπιον του νέου Κοινοβουλίου.
<P>
Χαιρετίζω θερμά το γεγονός ότι κατόπιν απόφασης του Προεδρείου έχουμε προβεί στην αναβάθμιση - σε τέσσερα στάδια - των 60 θέσεων μονίμων υπαλλήλων από την κατηγορία D στην κατηγορία C - κάποιοι δε από τους εν λόγω υπαλλήλους βρίσκονται στην αίθουσα. Όσον αφορά τα κτήρια θα ήθελα να προσθέσω και να καταστήσω σαφές κάτι ακόμη απευθυνόμενος σε εσάς, κυρία Πρόεδρε, και στο Προεδρείο. Είμαστε διατεθειμένοι να προχωρήσουμε εκ των υστέρων στις προαγωγές για τον καθένα προσωπικά, στις οποίες αναφέρεται η τροπολογία που υποβλήθηκε στην κυρία Mόller, υπό την προϋπόθεση ότι το Κοινοβούλιο θα τηρήσει την υπόσχεσή του για την εντός δέκα ετών αποπληρωμή των κτηρίων.
<P>
Σύμφωνα εξάλλου με την αναθεωρημένη απόφαση του Βερολίνου, υπάρχουν οι προϋποθέσεις για κάτι τέτοιο. Θα μου επιτρέψετε να σας παρακαλέσω να τηρήσετε και εσείς από την πλευρά σας την υπόσχεσή σας, εφόσον και εμείς τηρήσαμε τη δική μας υιοθετώντας τις κατά περίπτωση προαγωγές.
<P>
Επιτρέψτε μου μια τελευταία - πολύ προσωπική - παρατήρηση. Πιστεύω ότι ένα Κοινοβούλιο που θέλει να ανταποκριθεί στα καθήκοντα με τα οποία το επιφόρτισε η Συνθήκη του Αμστερνταμ θα πρέπει να διαθέτει και ένα δίκτυο συνεργατών, ένα δίκτυο προσωπικών συνεργατών, το οποίο θα του επιτρέπει να αντεπεξέλθει πλήρως στα καθήκοντα αυτά. Κατά την τελευταία δεκαετία ήμουν μεταξύ όσων φρόντισαν οι αποζημιώσεις των συνεργατών, τις οποίες βρήκα εδώ το 1989, να υπερδιπλασιαστούν μέσα στο διάστημα αυτό. Υποστήριξα την αύξηση αυτή, γιατί πιστεύω ότι οι καλοί και καταρτισμένοι επιστημονικοί συνεργάτες αποτελούν τη μοναδική προϋπόθεση, ώστε ένας βουλευτής που παίρνει στα σοβαρά τη δουλειά του να μπορεί να ανταποκρίνεται πλήρως στα καθήκοντά του. Θα συμβούλευα γι' αυτόν τον λόγο το νέο Κοινοβούλιο να ξανασχοληθεί με το θέμα αυτό, το οποίο έμεινε στάσιμο κατά τα δύο προηγούμενα έτη, καθώς προηγούνταν άλλες υποθέσεις. Και θα πρέπει να ξανασχοληθεί με το θέμα, αν οι συνάδελφοι θέλουν να έχουν καλές επιδόσεις.

<SPEAKER ID=192 LANGUAGE="FI" NAME="Laurila">
Αξιότιμη κυρία Πρόεδρε, ευχαριστώ κατ' αρχάς την κυρία Mόller για την εξαιρετική της έκθεση, με την οποία μπορώ να συμφωνήσω. Ενώ το Ευρωπαϊκό Κοινοβούλιο προσπαθεί να λειτουργήσει ως εξυγιαντής της Ευρωπαϊκής Ένωσης και ως υπεύθυνη αρμόδια επί του προϋπολογισμού αρχή, με προβληματίζει το γεγονός ότι 490 από τους υπαλλήλους του Ευρωπαϊκού Κοινοβουλίου προάγονται το έτος 2000. Ο αριθμός αυτός είναι τριπλάσιος σε σύγκριση επί παραδείγματι με τον φετινό. Θα ήταν πολύ εύκολο να ήμουν απόλυτη και να δηλώσω ότι δεν μπορώ να εγκρίνω αυτές τις προαγωγές. Όταν όμως άκουσα την εξήγηση του Γενικού Γραμματέα Priestley στην Επιτροπή Προϋπολογισμών, πρέπει να ομολογήσω ότι συνέβη αυτό που συμβαίνει πάντα: η γνώση αυξάνει τις δυσκολίες.
<P>
Γνωρίζω η ίδια από τα έτη 1995-1996, όταν ήμουν εδώ ως βουλευτής του Κοινοβουλίου, ότι οι διαδικασίες και τα κριτήρια προαγωγής των περασμένων ετών δεν ήταν πάντα δίκαια. Γι' αυτόν τον λόγο θα πρέπει κατά τη γνώμη μου να μπορέσουμε να διορθώσουμε τις στρεβλώσεις στις προαγωγές του προσωπικού, ειδικά όταν ο Γενικός Γραμματέας Priestley έχει διαβεβαιώσει ότι αυτό αποτελεί διόρθωση μίας μοναδικής ανωμαλίας και ότι μελλοντικά θα εφαρμοστεί η κατ' αρχήν κυριαρχούσα πρακτική, καθώς και κριτήρια προαγωγής και κανόνες που στηρίζονται απόλυτα στην ικανότητα και αντέχουν στην αρχή της διαφάνειας.
<P>
Ο ρόλος μας στο Ευρωπαϊκό Κοινοβούλιο είναι πραγματικά να είμαστε σφιχτοί και στον δικό μας προϋπολογισμό. Ο ρόλος μας είναι να μεριμνούμε για τη διαφάνεια. Ελπίζω ότι ο Γενικός Γραμματέας Priestley θα εξεύρει τους τρόπους με τους οποίους θα μπορέσει να πληροφορήσει τους ευρωβουλευτές για την εξέλιξη των θετικών μεταρρυθμίσεων στη διοίκηση.

<SPEAKER ID=193 NAME="Πρόεδρος">
Ευχαριστώ πολύ, κυρία Laurila.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=10>
Προσχέδιο Γενικού Προϋπολογισμού για το 2000
<SPEAKER ID=194 NAME="Πρόεδρος">
H ημερήσια διάταξη προβλέπει την παρουσίαση από την Επιτροπή του προσχεδίου του Γενικού Προϋπολογισμού για το οικονομικό έτος 2000.

<SPEAKER ID=195 NAME="Liikanen">
Βρίσκομαι σε κάπως δύσκολη θέση, γιατί το σημερινό ακροατήριο εδώ είναι μικρότερο από το χθεσινό στην Επιτροπή Προϋπολογισμών και όλοι όσοι παρευρίσκονται στην αίθουσα με άκουσαν να μιλώ και χθες για το ίδιο θέμα. Θα είμαι επομένως σύντομος.
<P>
Με την έγκριση του προσχεδίου προϋπολογισμού για το 2000 η Επιτροπή ξεκίνησε τη διαδικασία προϋπολογισμού για την αρμόδια επί του προϋπολογισμού αρχή. Καθώς όμως δεν έχει ακόμα ληφθεί απόφαση σχετικά με το θέμα της νέας διοργανικής συμφωνίας - θα συζητηθεί αύριο και θα ψηφιστεί την Πέμπτη - το προσχέδιο προϋπολογισμού θα πρέπει να ολοκληρωθεί το φθινόπωρο, κάτι που μπορεί να γίνει μέσω τροποποιητικής επιστολής. Όπως επεσήμανε χθες ο Πρόεδρος της Επιτροπής Προϋπολογισμών, η εν λόγω επιτροπή αντιμετωπίζει πρόβλημα χρόνου, πώς να εγγυηθεί δηλαδή ότι και τα δύο σκέλη της αρμόδιας επί του προϋπολογισμού αρχής μπορούν να διεκπεραιωθούν σωστά με την τροποποιητική επιστολή. Το θέμα αυτό πρέπει να συζητηθεί στο πλαίσιο της παρούσας Επιτροπής και με τον νέο Πρόεδρο, προκειμένου να εξευρεθεί κατάλληλος τρόπος.
<P>
Η Ευρωπαϊκή Επιτροπή προβλέπει για το 2000 έναν προϋπολογισμό που θα απαιτήσει σε γενικές γραμμές λιγότερες πιστώσεις υποχρεώσεων από τον προϋπολογισμό του 1999, γεγονός που οφείλεται κυρίως σε μια μικρή μείωση των γεωργικών δαπανών και στο νέο πλαίσιο χρηματοδότησης για τα διαρθρωτικά ταμεία. Ωστόσο, τα ποσοστά πληρωμών θα αυξηθούν σημαντικά λόγω των καθυστερούμενων πληρωμών, ειδικά για τα διαρθρωτικά ταμεία, αλλά και για την έρευνα και τις εξωτερικές σχέσεις.
<P>
Όσον αφορά τη γεωργία, η αποδοχή της διοργανικής συμφωνίας θα σημαίνει ότι η νέα δομή του προϋπολογισμού καθιστά δυνατή τη σαφή διάκριση μεταξύ αφενός των υποχρεωτικών παραδοσιακών δαπανών αγοράς με στόχο την υποστήριξη του εισοδήματος και αφετέρου των μη υποχρεωτικών νέων δαπανών αγροτικής ανάπτυξης. Πρέπει να δηλώσουμε σήμερα ότι, βάσει των τρεχουσών εκτιμήσεων, το ανώτατο όριο των δαπανών αγοράς που εγκρίθηκε στο Βερολίνο παρέχει ένα νέο και άμεσα εφαρμόσιμο στοιχείο δημοσιονομικής πειθαρχίας.
<P>
Όσον αφορά τις διαρθρωτικές δαπάνες, το προσχέδιο προϋπολογισμού για το 2000 βασίζεται στις αποφάσεις που ελήφθησαν στο Βερολίνο, τις οποίες αντιλαμβανόμαστε ότι το Κοινοβούλιο είναι έτοιμο να ακολουθήσει με ορισμένες τροποποιήσεις. Εκ πρώτης όψεως ο προϋπολογισμός φαίνεται να παρουσιάζει ριζική μείωση - ποσοστού 16 % - των αναλήψεων υποχρεώσεων συγκριτικά με το 1999. Στην πραγματικότητα όμως η αναδιοργάνωση του προϋπολογισμού του 1999 και η μεταφορά των αγροτικών διαρθρωτικών δαπανών στην κατηγορία Ι αλλοιώνει την εικόνα. Λαμβανομένων υπόψη όλων των παραμέτρων, η μείωση των διαρθρωτικών αναλήψεων υποχρεώσεων είναι μικρότερη, προσεγγίζοντας το 6 %.
<P>
Προς στιγμή στο προσχέδιο προϋπολογισμού δεν υπάρχει πρόβλεψη για την κοινοτική πρωτοβουλία URBAN, αλλά οι αποφάσεις σχετικά με το θέμα αυτό θα ενσωματωθούν στην πρόταση προϋπολογισμού σε μεταγενέστερο στάδιο της διαδικασίας. Το περιθώριο ελιγμών για εσωτερικές πολιτικές είναι πιο περιορισμένο από όσο ελπίζετο στο πλαίσιο της Ατζέντας 2000, αλλά, εάν γίνει αποδεκτή η διοργανική συμφωνία, θα υπάρξει μια ευπρόσδεκτη επιπλέον ανάπαυλα. Η Επιτροπή πρότεινε τη συνέχιση των προσπαθειών των τελευταίων ετών με στόχο την επικέντρωση της δράσης στις εσωτερικές πολιτικές για την ανάπτυξη και τις δαπάνες που αφορούν την απασχόληση, ιδιαίτερα δε την έρευνα και την τεχνολογική ανάπτυξη, τα διευρωπαϊκά δίκτυα, την εκπαίδευση και την κατάρτιση καθώς και τις μικρομεσαίες επιχειρήσεις, που αποτελεί κοινοβουλευτική πρωτοβουλία.
<P>
Η πρόταση προϋπολογισμού για το 2000 καταρτίσθηκε βάσει πλήρους εφαρμογής της συμφωνίας του 1998 για τις νομικές βάσεις. Διαχωρίζονται οι αυτόνομες πρότυπες δράσεις από τις προπαρασκευαστικές, και κατ' αυτόν τον τρόπο παρέχεται μια αξιόπιστη βάση για τις αποφάσεις της αρμόδιας επί του προϋπολογισμού αρχής και για την αδιαμφισβήτητη εκτέλεση του προϋπολογισμού του 2000.
<P>
Όσον αφορά τις εξωτερικές δαπάνες, παρατηρείται αξιοσημείωτη αύξηση των συνολικών ποσών εξαιτίας της νέας και ενισχυμένης προενταξιακής βοήθειας. Πρέπει να επισημάνουμε ότι για την κατάσταση στα Βαλκάνια ενδεχομένως να απαιτηθεί σημαντική αύξηση των πόρων χρηματοδότησης από τον κοινοτικό προϋπολογισμό. Για τον λόγο αυτό τα θεσμικά όργανα έχουν ήδη συμφωνήσει να επανεξετάσουν την κατάσταση υπό το φως των εξελίξεων. Εν ανάγκη υπάρχει η δυνατότητα αναθεώρησης των δημοσιονομικών προοπτικών, κάτι που δήλωσε επίσης το Συμβούλιο.
<P>
Τέλος, θα αναφερθώ στις διοικητικές δαπάνες, που συζητήθηκαν για το Κοινοβούλιο πριν από λίγο. Δεδομένης της αύξησης των δαπανών συνταξιοδότησης, το ανώτατο όριο που καθορίστηκε στο Βερολίνο μόλις και επαρκεί για τη χρηματοδότηση του status quo στον τομέα του προσωπικού. Αυτό ήταν ανέκαθεν σαφές από την Επιτροπή. Ως εκ τούτου, στο προσχέδιο προϋπολογισμού έπρεπε να αναβληθεί το θέμα πιθανού νέου προσωπικού και της εκ των προτέρων κατανομής του, έως ότου αποσαφηνιστούν τα περιθώρια που θα υπάρξουν ενδεχομένως στο πλαίσιο της νέας διοργανικής συμφωνίας και έως ότου η νέα Επιτροπή έχει μια ευκαιρία να καθορίσει τις απαιτήσεις της. Όλες οι προπαρασκευστικές εργασίες θα πραγματοποιηθούν φυσικά από την παρούσα Επιτροπή. Θεωρούμε όμως ενδεδειγμένο να προβεί η νέα Επιτροπή σε κατανομή των πόρων, αφού λάβει ψήφο εμπιστοσύνης.
<P>
Το θέμα της πολιτικής προσωπικού θα αποτελέσει βασικό θέμα συζήτησης το φθινόπωρο. Συμφωνώ ότι για τα κοινοτικά θεσμικά όργανα απαιτούνται επαρκείς ανθρώπινοι πόροι που να μπορούν να εκτελούν σωστά τα νέα τους καθήκοντα. Σίγουρα υπάρχουν δυσχέρειες, ιδιαίτερα στη δημοσιονομική διαχείριση, οι οποίες θα υπερκερασθούν το συντομότερο δυνατόν μέσω νέων νέων θέσεων. Ας μην ξεχνάμε όμως ότι οι ανθρώπινοι πόροι θα εξακολουθούν να είναι λιγοστοί και τα μέτρα αναδιοργάνωσης, εκ νέου κατάρτισης και ευελιξίας θα παραμείνουν εξίσου σημαντικά στο μέλλον.
<P>
Χρειάζεται περαιτέρω εργασία από το Κοινοβούλιο, ειδικά κατά τη συζήτηση και την ψηφοφορία επί της Ατζέντας 2000, καθώς και από την επόμενη Επιτροπή και το νέο Κοινοβούλιο για την ολοκλήρωση του κοινοτικού προϋπολογισμού για το 2000. Ωστόσο, το σημερινό προσχέδιο προϋπολογισμού παρέχει ήδη την πρώτη ένδειξη για το γεγονός ότι το νέο πλαίσιο χρηματοδότησης θα εξυπηρετήσει την Ένωση και ότι έχει εξευρεθεί μια ισορροπία μεταξύ της αυστηρότητας που κυριαρχεί σε ολόκληρη την Ευρώπη και των δημοσιονομικών απαιτήσεων για τις βασικές πολιτικές της Ένωσης. Ωστόσο, πάρα πολλά εξαρτώνται από αποφάσεις που θα ληφθούν κατά την τρέχουσα εβδομάδα.

<SPEAKER ID=196 LANGUAGE="FR" NAME="Bourlanges">
Κυρία Πρόεδρε, κύριε Επίτροπε, σας ακούσαμε με μεγάλη προσοχή. Το προσχέδιο προϋπολογισμού που παρουσιάσατε αντιστοιχεί σε ό, τι μπορούσατε να κάνετε και, μολονότι ουσιαστικά δεν μας ικανοποιεί απολύτως, δεν θα μπορούσαμε να σας κατηγορήσουμε γι' αυτό.
<P>
Στην ουσία πρόκειται για κάτι εκτός πραγματικότητας. Υποβάλλετε μια πρόταση σε ένα πλαίσιο που δεν είναι κατά κανένα τρόπο το σωστό. Είναι απολύτως λογικό να κινείστε στο πλαίσιο των πορισμάτων του Βερολίνου. Κατά συνέπεια, σε περίπτωση διοργανικής συμφωνίας θα έχετε συμπληρωματικά περιθώρια, και στην αντίθετη περίπτωση θα αντιμετωπίσετε μια εντελώς διαφορετική κατάσταση. Βρισκόμαστε συνεπώς ενώπιον ενός κειμένου που στερείται κάπως ρεαλισμού, έλλειψη την οποία δεν προσπαθήσατε να κρύψετε, κάτι για το οποίο σας ευχαριστούμε.
<P>
Όσον αφορά τις δαπάνες της κατηγορίας Ι, είναι ουσιαστικά ικανοποιητικές στο σύνολό τους, αν εξαιρέσουμε το γεγονός ότι είστε από σήμερα κιόλας κάπως φειδωλός για το επιμέρους ανώτατο όριο Ι «Οργάνωση των αγορών» και προεξοφλείτε ότι όλα θα ρυθμιστούν με ένα είδος ευνοϊκής εκτέλεσης. Είμαστε όμως ήδη περιορισμένοι.
<P>
Όσον αφορά την κατηγορία ΙΙ μάς προβληματίζουν ούτως ή άλλως ορισμένα πράγματα. Η μείωση των αναλήψεων υποχρεώσεων στην οποία αναφερθήκατε μας φαίνεται σχετικά εύκολο να εξηγηθεί, και δεν μας εμπνέει συνεπώς ανησυχία. Υπάρχει όντως μια αναδιοργάνωση του προϋπολογισμού των παρελθουσών αναλήψεων υποχρεώσεων, που δεν θα πραγματοποιηθεί πλέον, αφού βρισκόμαστε στο τέλος του προγράμματος. Αντίθετα, θα πρέπει να αντιμετωπίσουμε μαζικές πιστώσεις πληρωμών. Χρειάζεται να καταβληθεί προσπάθεια για τον περιορισμό, την επεξεργασία και τη ρευστοποίηση του «προς ρευστοποίηση υπολοίπου».
<P>
Όσον αφορά την κατηγορία ΙΙΙ, τις εσωτερικές δηλαδή πολιτικές, εδώ ανησυχούμε πραγματικά. Οι προτάσεις που μας υποβάλλετε είναι σε αρκετά μεγάλο βαθμό αρνητικές, και απλά διαπιστώνουμε ότι, ανεξαρτήτως του ποσού που θα εγκριθεί, θα έχουμε συμπληρωματικά περιθώρια.
<P>
Όσον αφορά την κατηγορία ΙV, εδώ κυριαρχεί πλήρως η έλλειψη ρεαλισμού, όπως επισημάνατε, αφού πρόκειται για σχέδιο προϋπολογισμού όπου δεν λαμβάνεται υπόψη το Κοσσυφοπέδιο. Εντούτοις, εμείς θα επωμιστούμε την επιβάρυνση λόγω Κοσσυφοπεδίου. Το ίδιο ισχύει και για την κατηγορία V. Δεν μπορείται να προεξοφλήσετε, ούτε διαθέτετε τα μέσα ούτε θέλετε να κάνετε κάτι τέτοιο, δεν μπορείτε λοιπόν να προεξοφλήσετε τις διοικητικές μεταρρυθμίσεις που θα πραγματοποιηθούν κατά τους προσεχείς μήνες.
<P>
Με άλλα λόγια, πρόκειται για μια αφετηρία που θα απαιτήσει τόσο εκ μέρους μας, όσο και εκ μέρους σας, πολλή δουλειά για να επιτευχθεί ένας πραγματικός προϋπολογισμός.

<SPEAKER ID=197 NAME="Samland">
Κυρία Πρόεδρε, θέλω απλά να εκφράσω μια διαπίστωση που θεωρώ σημαντική και η οποία αφορά την ερώτηση στην οποία αναφέρθηκε ακροθιγώς ο κύριος Επίτροπος. Συγκεκριμένα, πρόκειται για το ζήτημα της προσαρμογής των δαπανών σε μια απόφαση που πιθανόν να ληφθεί αυτή την εβδομάδα. Αν την Πέμπτη εγκρίνουμε τη διοργανική συμφωνία, είμαστε ελεύθεροι βάσει της συμφωνίας αυτής να διαθέσουμε ως Κοινοβούλιο κατά την πρώτη ανάγνωση τα κονδύλια από την κατηγορία 1 ώς την κατηγορία 4. Δεν συμβαίνει όμως το ίδιο με την κατηγορία 5, γιατί εκεί χρειαζόμαστε διορθωτική επιστολή της Επιτροπής.
<P>
Σήμερα το μεσημέρι κατά τη συζήτηση με τον κύριο Prodi διευκρίνισα κιόλας ότι, σύμφωνα με το τρέχον χρονοδιάγραμμα που προβλέπεται από το Κοινοβούλιο για τον διορισμό της καινούριας Επιτροπής, δηλαδή η ανάληψη καθηκόντων εκ μέρους της Επιτροπής να πραγματοποιηθεί το ενωρίτερο στα μέσα του Σεπτεμβρίου, απομένουν μόνο 14 ημέρες για να υποβληθεί αυτή η διορθωτική επιστολή. Θέλουμε σε κάθε περίπτωση να την έχουμε στη δάθεσή μας πριν από την πρώτη ανάγνωση του Ευρωπαϊκού Κοινοβουλίου, γιατί διαφορετικά θα είναι αποκλειστικά στο χέρι του Συμβουλίου να αποφασίσει ποια κονδύλια θα διατεθούν τελικά στην κατηγορία 5. Διότι, αν λάβουμε την επιστολή μετά την πρώτη ανάγνωση του Κοινοβουλίου, τότε μια διόρθωση θα είναι δυνατή μόνο αν αμφότερα τα μέρη της αρμόδιας επί του προϋπολογισμού αρχής, δηλαδή το Συμβούλιο και το Κοινοβούλιο, εγκρίνουν την εν λόγω επιστολή.
<P>
Γι' αυτό και παρακαλώ τον Επίτροπο, όπως και τις αρμόδιες υπηρεσίες, να ξεκινήσουν αμέσως από τώρα τη σχετική προετοιμασία - το υποσχέθηκε εξάλλου σήμερα ο κύριος Prodi κατά τη συνεδρίαση των προέδρων των επιτροπών - ούτως ώστε να μπορέσει να υποβληθεί η αντίστοιχη διορθωτική επιστολή στο διάστημα αυτό και το Κοινοβούλιο να καταφέρει να την επεξεργαστεί κατά την πρώτη ανάγνωση.

<SPEAKER ID=198 NAME="Πρόεδρος">
Κύριε Samland, σας ευχαριστώ για την υπόδειξη αυτή. Πιστεύω ότι ο κύριος Επίτροπος θα το λάβει υπόψη του και το Προεδρείο θα φροντίσει ώστε να ενημερωθούν και οι υπόλοιπες αρμόδιες υπηρεσίες.
<P>
Η συζήτηση έληξε.

<CHAPTER ID=11>
Επιβολή τελών στα βαρέα φορτηγά οχήματα
<SPEAKER ID=199 NAME="Πρόεδρος">
Η ημερήσια διάταξη προβλέπει τη σύσταση για τη δεύτερη ανάγνωση (Α4-0245/99) του κυρίου Jarzembowski, εξ ονόματος της Επιτροπής Μεταφορών και Τουρισμού, σχετικά με την κοινή θέση που καθόρισε το Συμβούλιο για την έκδοση της οδηγίας του Συμβουλίου που αφορά την επιβολή τελών στα βαρέα φορτηγά οχήματα για τη χρήση ορισμένων έργων υποδομής (13651/3/98 - C4-0037/99-96/0182(SYN)).

<SPEAKER ID=200 NAME="Jarzembowski">
Κυρία Πρόεδρε, αγαπητοί συνάδελφοι, ζητώ την προσοχή σας τόσο στα ζητήματα νομικής φύσεως, όσο και στα ζητήματα που αφορούν το συζητούμενο θέμα. Ίσως ο Γενικός Γραμματέας θα έπρεπε να παραμείνει στην αίθουσα. Χρειαζόμαστε έναν νομικό. Κύριε Γενικέ Γραμματέα, θα σας παρακαλούσα να μείνετε για λίγο, αν είναι δυνατόν, γιατί πρόκειται για κάτι σημαντικό.
<P>
Κυρία Πρόεδρε, θεωρώ ότι η αυριανή ψηφοφορία για την έκθεσή μου είναι νομικά εσφαλμένη, αντιτίθεται στο δίκαιο και δεν μπορεί να πραγματοποιηθεί. Θέλω να αιτιολογήσω την άποψή μου και ζητώ να αναβληθεί αυτεπάγγελτα από το Προεδρείο η αυριανή ψηφοφορία για την έκθεσή μου. Προκειμένου να αιτιολογήσω το αίτημά μου, θα ήθελα να πω τα εξής: συσκεφθήκαμε την προηγούμενη εβδομάδα στην Επιτροπή Μεταφορών για τα ζητήματα αυτά, αλλά η κατάσταση άλλαξε, αφού στο μεταξύ τέθηκε σε ισχύ η Συνθήκη του Αμστερνταμ. Σήμερα το πρωί, κατά την πρώτη ανάγνωση, ξεκινήσαμε δικαιολογημένα εκ νέου τη διαδικασία και επαναλάβαμε τη θέση του Κοινοβουλίου από την προηγούμενη πρώτη ανάγνωση. Τώρα έλαβα από την υπηρεσία επιτροπών μια έκθεση με αριθμό Α-0000 που αποτελεί τη διορθωμένη εκδοχή της έκθεσής μου Α4-0245, η οποία περιλαμβάνεται στην ημερήσια διάταξη. Πρόκειται επομένως για μια καινούργια έκθεση, την οποία δεν μπορώ ούτε καν να διαβάσω σωστά, καθώς η σελίδα του ιστορικού της διαδικασίας περιέχει δηλώσεις στα Γαλλικά, και υποθέτω ότι θα πρέπει κανείς να μπορεί να διαβάζει την έκθεσή του στη δική του γλώσσα. Τί λέει λοιπόν αυτή η σελίδα, τουλάχιστον απ' ό, τι καταλαβαίνω; Εδώ γράφει ότι το Συμβούλιο επιβεβαίωσε την κοινή θέση του. Πρώτον, κάτι τέτοιο αντίκειται στους νόμους, γιατί σύμφωνα με τη Συνθήκη του Αμστερνταμ το Συμβούλιο θα έπρεπε να συμβουλευθεί την Επιτροπή Περιφερειών. Δεν ξέρω πώς κατόρθωσε να το κάνει αυτό μέσα σε δευτερόλεπτα, μια και η πρώτη ανάγνωση έγινε μόλις σήμερα το μεσημέρι στις 12, και πιστεύω ότι η επιβεβαίωση αυτή είχε ήδη προκύψει σήμερα το πρωί, προτού προχωρήσουμε στην πρώτη ανάγνωση. Πρώτο νομικό σφάλμα! Δεύτερον, σε αυτή τη σελίδα του ιστορικού της διαδικασίας της έκθεσης, την οποία ουδέποτε υπέγραψα, αναφέρεται ότι σήμερα, κατά τη συνεδρίαση της 4ης Μαΐου, ο Πρόεδρος του Ευρωπαϊκού Κοινοβουλίου ανακοίνωσε την επιβεβαίωση της κοινής θέσης και παρέπεμψε την κοινή θέση στην Επιτροπή Μεταφορών και Τουρισμού, ως την αρμόδια επί της ουσίας επιτροπή. Ωστόσο, η τελευταία συνεδρίαση της Επιτροπής Μεταφορών πραγματοποιήθηκε σήμερα το μεσημέρι στις 12 και ούτε έχει ορισθεί συνεδρίαση για αύριο το πρωί. Δεν ξέρω επομένως πώς μπορεί να υπάρξει μια σύμφωνη με τον Κανονισμό διαδικασία, κατά την οποία θα προχωρήσουμε στη δεύτερη ανάγνωση της Επιτροπής Μεταφορών σχετικά με την έκθεση αυτή, επί της οποίας πρέπει να ψηφίσουμε αύριο το μεσημέρι στις 12.
<P>
Επομένως, κυρία Πρόεδρε, η έκθεση που προβλέπει η ημερήσια διάταξη δεν ισχύει, γιατί η έκθεση αυτή έχει διατυπωθεί σύμφωνα με τη Συνθήκη του Μάαστριχτ. Η έκθεση την οποία έλαβα με μηδενικό αριθμό, ούτε καν με αριθμό του Κανονισμού και ούτε καν στη γλώσσα μου, παραπέμπει την έκθεση, την κοινή θέση, στην Επιτροπή Μεταφορών, η οποία δεν συνεδριάζει. Η απάντηση που έλαβα από κάποιες διοικητικές υπηρεσίες, ότι δηλαδή αυτό θα έπρεπε να το ξέρουμε και να το έχουμε αντιμετωπίσει έχοντας σκεφθεί τί θα κάνουμε ήδη από την προηγούμενη εβδομάδα, μπορεί βεβαίως να είναι πολύ ενδιαφέρουσα από πλευράς θεωρητικού δικαίου, δεν είναι όμως δυνατόν να έχουμε σήμερα μια πρώτη ανάγνωση, να παραπέμπεται η έκθεση στην Επιτροπή Μεταφορών που δεν συνεδριάζει και οι διοικητικές υπηρεσίες να επιφέρουν αλλαγές στην έκθεσή μου της προηγούμενης εβδομάδας και να ανακοινώνουν ότι υπάρχει μια έκθεση στη δεύτερη ανάγνωση. Λοιπόν, εύστροφοι νομικοί, το ανακοίνωσα ήδη χθες το βράδυ στην υπηρεσία συνεδριάσεων, ώστε να υπάρχει χρόνος να το σκεφθείτε: κατά την προσωπική μου άποψη η έκθεση αυτή δεν μπορεί να τεθεί αύριο σε ψηφοφορία και πρέπει να διαγραφεί αυτεπάγγελτα από την ημερήσια διάταξη. Αποδίδω πολύ μεγάλη σημασία σε αυτό, γιατί πραγματευόμαστε την επιβολή τελών για τη χρήση έργων υποδομής, γιατί το Ευρωπαϊκό Δικαστήριο ακύρωσε την πρώτη οδηγία λόγω νομικού σφάλματος, και συγκεκριμένα λόγω ελλιπούς συμμετοχής του Κοινοβουλίου, και διατήρησε απλώς τα ελάχιστα τέλη που όριζε η οδηγία μέχρι να ληφθεί νέα απόφαση επί του θέματος. Θα θεωρούσα άκρως απρόσφορο να ψηφίσει αύριο το Κοινοβούλιο σε δεύτερη ανάγνωση ένα σχέδιο οδηγίας φορτωμένο πάλι με νομικά σφάλματα. Παρακαλώ τις αρμόδιες υπηρεσίες να εξετάσουν προσεκτικά το ζήτημα και επιμένω ότι πρέπει να αποφασίζει το Ευρωπαϊκό Κοινοβούλιο, οι βουλευτές και οι επιτροπές, για το τί είναι σωστό, και όχι κάποιες υπηρεσίες, που λένε ότι αυτό θα το κάνουμε έτσι μέσω της αλλαγής της σελίδας του ιστορικού της διαδικασίας.
<P>
Το θέμα είναι για μένα πολύ σοβαρό, κυρία Πρόεδρε, και ελπίζω ότι οι υπηρεσίες σας, που θα το εξετάσουν αντικειμενικά, θα καταλήξουν αύριο στο συμπέρασμα ότι η έκθεση - όποια έκθεση κι αν είναι αυτή, όποιον αριθμό κι αν φέρει, εννοώ πάντως την έκθεση Α-0245, η οποία περιλαμβάνεται στην ημερήσια διάταξη και έχει συγκεκριμένο περιεχόμενο - δεν θα περιληφθεί στην ημερήσια διάταξη. Θεωρώ άκρως αμφισβητήσιμο να τροποποιούν οι υπηρεσίες μια έκθεση και η τροποποιημένη αυτή έκθεση να εγγράφεται αυτομάτως στην ημερήσια διάταξη. Αυτό δεν είναι δυνατόν! Κατά την άποψή μου η κοινή αυτή θέση του Συμβουλίου, όσο λανθασμένη κι αν είναι λόγω της μη συμμετοχής της επιτροπής, βρίσκεται, όπως ανακοίνωσε ο Πρόεδρος, στην Επιτροπή Μεταφορών, η οποία δεν συνεδριάζει την εβδομάδα αυτή.
<P>
Ας έρθουμε όμως σύντομα στο θέμα, για να πούμε και κάτι σχετικά με αυτό. Θεωρώ χονδροειδές λάθος την απόφαση της πλειοψηφίας την προηγούμενη εβδομάδα, στην οποία υποστηρίζεται ούτε λίγο ούτε πολύ ότι εγκρίνουμε την κοινή θέση. Θέλω να εξηγήσω την άποψή μου παραθέτοντας δύο τρία επιχειρήματα. Στην έκθεσή μου για τη δεύτερη ανάγνωση δεν κάναμε τίποτε άλλο παρά να αναιρέσουμε τις αντιρρήσεις που προέκυψαν κατά την πρώτη ανάγνωση. Οι αντιρρήσεις αυτές διαγράφηκαν από τους σοσιαλιστές, γιατί Αυστριακοί βουλευτές και Ελβετοί φίλοι ήθελαν πάση θυσία να κρατήσουν άθικτη τη συμφωνία της Ελβετίας και διέγραψαν γι' αυτόν τον λόγο κάθε αντίρρηση. Κάτι τέτοιο όμως δεν μπορεί να γίνεται. Σας αναφέρω δύο λόγους: θεωρώ άκρως αμφιλεγόμενο να δηλώνει η Επιτροπή στο πλαίσιο μιας πολιτικής συμφωνίας ότι, αν εγκριθεί η κοινή θέση, θα άρουμε την προσφυγή κατά της Αυστρίας εξαιτίας της είσπραξης υπερβολικά υψηλών διοδίων εν είδει πολιτικής συμφωνίας. Εξακολουθώ να πιστεύω ότι η Επιτροπή αυτή και ο Neil Kinnock είναι υπόλογοι στον νόμο και ότι, αν η Επιτροπή άσκησε δικαίως μια προσφυγή, δεν είναι δυνατόν να άρει κανείς την προσφυγή αυτή με πολιτικές αερολογίες και πολιτικό αλισβερίσι, γιατί πιστεύω ότι η Επιτροπή δεσμεύεται από το δίκαιο και όχι από την πολιτική αβρότητα. Δεύτερον, πιστεύω ότι το ύψος των διοδίων, έτσι όπως καθορίστηκε από το Συμβούλιο, είναι ανεπίτρεπτα χαμηλό. Ποτέ δεν κατάλαβα τους σοσιαλιστές, οι οποίοι ζητούν στην ουσία μια μεγάλη αύξηση των οδικών τελών, μετά όμως υποχωρούν ακόμη περισσότερο από την απαίτηση που η μεγάλη πλειοψηφία του Κοινοβουλίου θεώρησε σωστή το 1997 και η οποία ήταν αυστηρότερη από αυτή που πρότεινε τώρα το Συμβούλιο. Θεωρώ την εν λόγω στάση ταπεινή αίτηση συγγνώμης απέναντι στο Συμβούλιο, το οποίο δήλωσε ότι έτσι είναι, είτε σας αρέσει είτε όχι. Σύμφωνα με τη Συνθήκη του Μάαστριχτ έχουμε το δικαίωμα να συναποφασίσουμε και να εγκρίνουμε εδώ την κοινή θέση. Ως χριστιανοδημοκράτες δεν μπορούμε να δεχθούμε την παραίτηση από το δικαίωμα της συναπόφασης εις βάρος των εργολάβων μεταφορών και εις βάρος του περιβάλλοντός μας. Ελπίζω λοιπόν ότι μπορούμε ακόμη να καταλήξουμε σε μια λογική σύσταση στη δεύτερη ανάγνωση.

<SPEAKER ID=201 LANGUAGE="DE" NAME="Swoboda">
Κυρία Πρόεδρε, κύριε Επίτροπε, λυπάμαι που η τελευταία πριν από τις εκλογές συζήτηση για την πολιτική μεταφορών διεξάγεται σε αυτό το Σώμα σε τέτοιο κλίμα αντιδικίας. Όμως είναι κυνικό, κύριε συνάδελφε Jarzembowski, ειδικά εσείς που καταβάλατε κάθε προσπάθεια για να εμποδίσετε μια ρύθμιση, για να εμποδίσετε να συμπεριληφθούν εξωτερικές δαπάνες στα διόδια ή στα οδικά τέλη, για παράδειγμα, εσείς ειδικά να συμπεριφέρεστε ξαφνικά ως εάν η συμφωνία αυτή καθόριζε πολύ χαμηλά τέλη και δεν ανταποκρινόταν στις περιβαλλοντικές απαιτήσεις.
<P>
Δεύτερον, σχετικά με τα νομικά επιχειρήματα. Έχω σπουδάσει και εγώ νομική, δεν είμαι όμως νομικός αυτού του Κοινοβουλίου. Θα υπερτιμούσα τον εαυτό μου ισχυριζόμενος κάτι τέτοιο. Μόνο που ήταν δική σας πρόταση, συνάδελφε Jarzembowski, αποκλειστικά δική σας πρόταση κατά την τελευταία συνεδρίαση της επιτροπής, να προχωρήσουμε κατ' αυτόν τον τρόπο: να ψηφίσουμε επί της δεύτερης ανάγνωσης και να επιβεβαιώσουμε για τυπικούς λόγους για άλλη μια φορά την πρώτη ανάγνωση, έτσι ώστε να μπορέσουμε σήμερα να αποφασίσουμε επί της ουσίας. Εσείς, συνάδελφε Jarzembowski, είπατε ότι θέλουμε να αποφασίσουμε επί της ουσίας και επιλέξατε αυτή τη διαδικασία. Σήμερα είπατε ότι αυτό δεν πρέπει να το αποφασίσουν οι υπηρεσίες, αλλά οι κοινοβουλευτικοί. Μα οι κοινοβουλευτικοί ήταν εκείνοι που το αποφάσισαν! Ακόμη κι αν οι υπηρεσίες έκαναν σε κάποια σημεία μια λάθος κατάταξη, οι κοινοβουλευτικοί ήταν εκείνοι που αποφάσισαν εδώ βάσει του δικού σας αιτήματος.
<P>
Και τώρα ας έρθουμε στην ουσία του θέματος, καθώς θα ήθελα να ασχοληθώ με αυτή. Η ουσία του θέματος δεν είναι άλλη από το γεγονός ότι τα τελευταία χρόνια είχαμε να κάνουμε με ένα μπλοκάρισμα στην πολιτική μεταφορών, και αυτό για δύο λόγους. Πρώτον, επειδή δεν καταλήξαμε σε λύση όσον αφορά το ευρωπαϊκό σήμα, κάτι το οποίο παρεμπόδισαν οι οπαδοί του κόμματός σας, πάντως όχι με το επιχείρημα ότι θα είχε ως αποτέλεσμα χαμηλά τέλη, αλλά επειδή ήταν εξ ορισμού αντίθετοι και δεν ήθελαν να σημειωθεί πρόοδος στην πολιτική μεταφορών της Ευρώπης. Ο δεύτερος λόγος είναι ότι η Ελβετία επέλεξε μια - ίσως από τη δική της πλευρά - κατανοητή λύση, δεν επέλεξε όμως λύση που να συμβαδίζει με την ευρωπαϊκή ολοκλήρωση.
<P>
Γι' αυτό και ήταν σωστό που διεξήχθησαν εδώ διαπραγματεύσεις, και κατά τις διαπραγματεύσεις συμβαίνει να μην επιτυγχάνεται πάντοτε το ιδανικό - διαφορετικά δεν θα υπήρχε συμβιβασμός ούτε συναίνεση - αλλά να προκύπτει κάποια συναίνεση, η οποία πλησιάζει περισσότερο στις απόψεις του ενός και λιγότερο στις απόψεις του άλλου. Εδώ όμως προέκυψε συναίνεση με την Ελβετία, ότι η Ελβετία ανοίγει τις πόρτες τις, ότι τάσσεται υπέρ της ευρωπαϊκής ολοκλήρωσης, συμπεριλαμβανομένης και της πολιτικής μεταφορών, ταυτοχρόνως όμως διασαφηνίζεται ότι οι αρχές μιας φιλικής προς το περιβάλλον πολιτικής μεταφορών θα υλοποιηθούν με την εισαγωγή του ευρωπαϊκού σήματος και με τη στροφή από τις οδικές στις σιδηροδρομικές μεταφορές.
<P>
Επιτρέψτε μου, κυρία Πρόεδρε, να εκφράσω τις ευχαριστίες μου ιδιαίτερα στον Επίτροπο Kinnock, ο οποίος έδειξε μεγάλη κατανόηση και μεγάλη υπομονή, ώστε να καταλήξουμε σε διαπραγματεύσεις εδώ, και ο οποίος τήρησε πάντοτε τις αρχές του δικαίου. Εκτός αυτού όμως, είναι και πολιτικός, δόξα τω Θεώ, γιατί χρειαζόμαστε και Επιτρόπους που να μπορούν να σκέφτονται πολιτικά - στο συνολικό πλαίσιο της τήρησης του δικαίου - και να θέλουν να επιτύχουν βήματα προόδου.
<P>
Τα βήματα αυτά επιτεύχθηκαν από τον Επίτροπο Kinnock, και σε αυτή την τελευταία συζήτηση επί της πολιτικής μεταφορών θέλω να τον ευχαριστήσω θερμά εξ ονόματος της Ομάδας μου. Δεν γνωρίζουμε εξάλλου αν θα τον ξαναέχουμε Επίτροπο στα ζητήματα μεταφορών. Κατάφερε σπουδαία πράγματα τα τελευταία χρόνια, μεταξύ άλλων και σε αυτόν τον τομέα, γεγονός που θα πρέπει κάποτε να ειπωθεί. Αρκετά κατηγορήσαμε τους Επιτρόπους, μπορούμε να τους επαινέσουμε κιόλας, εφόσον αξίζουν τον έπαινό μας.

<SPEAKER ID=202 LANGUAGE="DA" NAME="Sindal">
Αγαπητέ Jarzembowski, θέλω να σου πω δυο λόγια. Υπάρχει μια παροιμία - ελπίζω να μπορεί να μεταφραστεί - που λέει «σπεύδε βραδέως». Εννοώ ότι αυτό που έχουμε ξεκινήσει θα καταλήξει σε κάτι καλό. Λαχταράς κάποιες αρχές στο συγκεκριμένο ζήτημα, και το καταλαβαίνω. Από την άλλη πλευρά, όλα μπορούν να εξελιχθούν. Δεν πρέπει να αισθάνεσαι ότι οι σοσιαλιστές σε ενοχλούν σε αυτό το θέμα, τουναντίον μάλιστα. Γίνεται λόγος για συνεργασία, αλλά το θέμα τελικά είναι να έχουμε κάτι επί τάπητος και να το γραπώσουμε γερά, ώστε να ισχύσει. Με αυτό ως αφετηρία μπορούμε να εξελιχθούμε. Και αυτή η πρόταση μπορεί να εξελιχθεί. Εγώ καταλαβαίνω ότι δεν τσακωθήκαμε πραγματικά, όπως ανέφερε ο Swoboda. Είναι θλιβερό να μιλάμε γι' αυτό το τελευταίο βράδυ κατά τη συζήτηση για το τελευταίο θέμα μεταφορών. Συνεργαστήκαμε σε πολλά σημαντικά θέματα, όπως π.χ. για το κράτος λιμένα, τις ακτοπλοϊκές μεταφορές, κ.λπ., γι' αυτό σε καλώ να στηρίξεις το παρόν ψήφισμα. Δρομολογούμε μεταφορές φιλικές προς το περιβάλλον, που μπορούν να εξελιχθούν περαιτέρω. Ο λόγος που ζήτησα χρόνο να μιλήσω απόψε είναι για να κάνω έκκληση ειδικά σε εσένα, διότι πιστεύω ότι δεν τα βρήκαμε οι δυο μας σε αυτό το θέμα.
<P>
Κυρία Πρόεδρε, θα ήθελα επίσης να μου επιτραπεί να ευχαριστήσω τον κ. Kinnock και να πω ότι είμαι βέβαιος ότι θα τον βλέπουμε για πολλά χρόνια ακόμα σε αυτό το φόρουμ.

<SPEAKER ID=203 NAME="Kinnock, Neil">
Κυρία Πρόεδρε, θα ήθελα να ευχαριστήσω κατ' αρχάς τους βουλευτές του αξιότιμου Κοινοβουλίου για τα ευγενικά τους λόγια και να πω επίσης στον κύριο Jarzembowski ότι, όπως γνωρίζει, σέβομαι απολύτως την πληρότητα και την αποτελεσματικότητα της εργασίας του, ακόμα κι όταν, σε μεμονωμένες περιπτώσεις, δεν συμφωνώ πλήρως με τα συμπεράσματά του. Απόψε έχουμε στο Σώμα τρεις πολύ σχολαστικούς, εξαιρετικούς βουλευτές του Κοινοβουλίου και, αν και οι βουλευτές γνωρίζουν τον πολιτικό χώρο από τον οποίο προέρχομαι, ο οποίος διαφέρει από τον αντίστοιχο του κυρίου Jarzembowski, τίποτα δεν μπορεί να με κάνει να χάσω τη συμπάθεια και τον σεβασμό που διατηρώ γι' αυτόν και την εργασία του.
<P>
Όσον αφορά τις παρατηρήσεις επί της διαδικασίας, τις οποίες διατυπώνει με σθένος και ειλικρίνεια, ξέρω πως θα με συγχωρήσει για την ουδέτερη στάση που θα τηρήσω ως προς αυτά τα θέματα, επειδή άλλοι διαθέτουν την εμπειρογνωμοσύνη, αλλά και είναι αρμόδιοι για αυτά. Θα ήθελα επομένως να επικεντρώσω την ομιλία μου στην ουσία του θέματος αυτού, που, όπως είπαν και ο κύριος Sindal και ο κύριος Swoboda, είναι αποφασιστικής σημασίας, τόσο για εμένα προσωπικά, όσο και από την άποψη της ανάπτυξης της κοινής πολιτικής μεταφορών. Όπως μας υπενθύμισε ο κύριος Jarzembowski, έχουν περάσει τέσσερα χρόνια σχεδόν από τότε που το Ευρωπαϊκό Δικαστήριο ακύρωσε την πρώτη και μοναδική οδηγία για την επιβολή οδικών τελών, τρία χρόνια σχεδόν από τότε που η Επιτροπή υπέβαλε την πρότασή της για αντικατάσταση της ακυρωθείσας αυτής οδηγίας και δύο χρόνια σχεδόν από τότε που συζητήθηκε εδώ σε πρώτη ανάγνωση η πρώτη έκθεση του κυρίου Jarzembowski. Μεγαλώσαμε και ωριμάσαμε μαζί με το μέτρο αυτό. Στα χρόνια που μεσολάβησαν επιτελέστηκε σημαντική εργασία στην προσπάθεια να επιτευχθεί το παρόν στάδιο προόδου σε όλα τα κοινοτικά θεσμικά όργανα. Είμαι δε πολύ ευγνώμων για την αφοσίωση που έχει επιδειχθεί κατά τη συζήτηση σε δεύτερη ανάγνωση της πρότασης για το ευρωπαϊκό σήμα, ιδιαίτερα εντός του Ευρωπαϊκού Κοινοβουλίου.
<P>
Το νέο αυτό νομοθέτημα είναι και απαραίτητο και σημαντικό. Μέσω αυτού η Κοινότητα θα εκπληρώσει τη νομική της υποχρέωση να εγκρίνει μία νέα οδηγία προς αντικατάσταση της ακυρωθείσας και, το σημαντικότερο κατά τη γνώμη μου, πρόκειται για ένα αποφασιστικό βήμα προς ένα κοινό πλαίσιο για διαφοροποιημένα συστήματα επιβολής τελών σε ολόκληρη την Ευρωπαϊκή Ένωση. Φυσικά η νομοθεσία, όπως επισημαίνει ο κύριος Swoboda, είναι το προϊόν συμβιβαστικής λύσης στο πλαίσιο της οποίας συνδυάζονται ποικίλα ενδιαφέροντα και συμφέροντα. Οι αξιότιμοι βουλευτές μπορούν να νιώσουν κάπως ικανοποιημένοι από το γεγονός ότι η οδηγία, ενώ διαφέρει σε ορισμένα σημεία από την αρχική πρόταση της Επιτροπής, καταλήγει τελικά να προσεγγίζει περισσότερο τη θέση του Κοινοβουλίου από αρκετές απόψεις. Στη συμβιβαστική λύση, για παράδειγμα, δεν προβλέπεται ρητώς η συμπερίληψη εξωτερικού κόστους στα υφιστάμενα τέλη, μολονότι επιτρέπεται, και σε ορισμένες περιπτώσεις απαιτείται, διαφοροποίηση των υφιστάμενων τελών για περιβαλλοντικούς και λοιπούς λόγους. Ξέρω ότι δεν ενθουσιάζονται όλοι με την εν λόγω αρχή, αλλά πρόκειται σίγουρα για μια αρχή που θα επιδιώξω να υποστηρίξω.
<P>
Η Επιτροπή πιστεύει ότι η οδηγία αυτή στην παρούσα μορφή της αποτελεί μια χρήσιμη πρώτη κίνηση προς την καθιέρωση δίκαιων και αποτελεσματικών τελών κυκλοφορίας για φορτηγά οχήματα εμπορευματικών μεταφορών, και καλωσορίζουμε την προθυμία του Κοινοβουλίου και του Συμβουλίου να κάνουν αυτό το βήμα, ενώ ταυτόχρονα εξακολουθούμε να τονίζουμε την ανάγκη για περαιτέρω εργασία σχετικά με την ποσοτικοποίηση του εξωτερικού κόστους για όλα τα μέσα μεταφοράς. Όπως θα θυμούνται οι αξιότιμοι βουλευτές, αυτό αναφέρθηκε λεπτομερώς στην πολύ καλή έκθεση της κυρίας Schmidbauer σχετικά με τη Λευκή Βίβλο της Επιτροπής αναφορικά με τη δίκαιη καταβολή τελών για τη χρήση της υποδομής, και έχουμε ήδη ξεκινήσει την εργασία αυτή ποσοστικοποίησης του εξωτερικού κόστους, με τη βοήθεια προφανώς μιας ομάδας ειδικών. Μόλις γνωστοποιηθούν τα αποτελέσματα αυτής της εργασίας, θα παράσχουν και άλλη μια συνιστώσα προς χρήση στη συνεχιζόμενη εξέταση της εσωτερικοποίησης του εξωτερικού κόστους, σημαντικό θέμα το οποίο γνωρίζω ότι θα απασχολήσει όλο και περισσότερο το επόμενο Κοινοβούλιο.
<P>
Εν τω μεταξύ, όπως θα γνωρίζει το Σώμα, τα βασικά χαρακτηριστικά της κοινής θέσης που επετεύχθη επί της παρούσας οδηγίας είναι ο καθορισμός ελάχιστων ποσοστών φορολόγησης οχημάτων στα επίπεδα της υφιστάμενης οδηγίας και χωρίς διαφοροποίηση βάσει ευρωπαϊκής κλάσης, η διατήρηση ορισμένων μεταβατικών μέτρων σχετικά με τη φορολόγηση των οχημάτων, ο καθορισμός μέγιστων ποσοστών τελών χρήσης με διαφοροποιημένη δομή, όπως προτείνει το Συμβούλιο, η πρόβλεψη εξουσιοδοτικής αρμοδιότητας, ούτως ώστε να υπάρχει δυνατότητα διαφοροποίησης των τελών διοδίων σύμφωνα με την κατηγορία εκπομπής του οχήματος και την ώρα χρήσης της οδικής υποδομής, πρόβλεψη για θέση σε ισχύ από την Αυστρία διοδίων υποδομής στο τμήμα του αυτοκινητοδρόμου μεταξύ Kufstein και Brenner, καθώς και προβλεπόμενη μείωση 50 % στα τέλη χρήσης για οχήματα καταχωρημένα στην Ελλάδα.
<P>
Το Σώμα θα γνωρίζει ότι η Επιτροπή πρότεινε ως νομική βάση γι' αυτό το μέτρο το άρθρο 75, εφόσον υποστηρίζουμε την καταλληλότητά του για την ανάπτυξη της κοινής πολιτικής μεταφορών, ακόμα κι όταν η νομοθεσία περιέχει ορισμένα στοιχεία σχετικά με φορολογικές διατάξεις. Το Συμβούλιο διαφώνησε και πρόσθεσε ως νομική βάση το άρθρο 99 της Συνθήκης, ως αποτέλεσμα της άποψης των Υπουργών ότι οι διατάξεις σχετικά με την ετήσια φορολόγηση των οχημάτων στο Κεφάλαιο 2 το καθιστούν ουσιαστικό φορολογικό μέτρο. Είμαι βέβαιος ότι χάρη σε αυτό οι Ευρωπαίοι πολίτες θα βγουν πανηγυρίζοντας στους δρόμους.
<P>
Η κοινή θέση του Συμβουλίου εκφράζει μια αποδεκτή ισορροπία μεταξύ του αναγκαίου και του εφικτού. Διατηρεί την πρόοδο στην κοινή πολιτική μεταφορών και συμβαδίζει με τους στόχους που επιδιώκονται από τη σημαντική τουλάχιστον πλειοψηφία του Ευρωπαϊκού Κοινοβουλίου εδώ και αρκετά χρόνια.
<P>
Είναι δικαιολογημένο να μας ενθαρρύνει όλους το γεγονός ότι μια μακρά και επίπονη μερικές φορές νομοθετική διαδικασία ολοκληρώθηκε επιτυχώς. Θέλω να ευχαριστήσω ιδιαιτέρως βουλευτές από όλες τις κοινοβουλευτικές πολιτικές ομάδες, ειδικά στο πλαίσιο της Επιτροπής Μεταφορών και Τουρισμού, για την αξιόλογη συμβολή τους που συνετέλεσε, μαζί με τη συμβολή ολόκληρου του Ευρωπαϊκού Κοινοβουλίου, στην επίτευξη αυτής της επιτυχίας.

<SPEAKER ID=204 NAME="Jarzembowski">
Κυρία Πρόεδρε, αγαπητοί συνάδελφοι, αγαπητέ Neil, είναι μεγάλη τιμή για μένα να έχω την ευκαιρία να εκφράσω στο τέλος των συζητήσεων των τελευταίων χρόνων για τις μεταφορές τον έπαινο και της δικής μου Ομάδας για την καλή συνεργασία. Έχουμε διαφορετικές πολιτικές πεποιθήσεις, αλλά είχαμε πάντοτε εμπιστοσύνη μεταξύ μας. Πιστεύω ότι είναι σημαντικό να υπάρχει εμπιστοσύνη μεταξύ των θεσμικών οργάνων και να αναγνωρίζεται η ικανότητα του άλλου. Αυτό ίσχυε πάντα. Θέλω επομένως να σας ευχαριστήσω για άλλη μια φορά και να σας αποχαιρετίσω ευχόμενος καλή τύχη στα μελλοντικά σας καθήκοντα.

<SPEAKER ID=205 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, αλλά αν θα διεξαχθεί στις 12.00 θα το επιβεβαιώσουμε πριν από την ώρα αυτή. Διατυπώσατε τις ανάλογες εισαγωγικές παρατηρήσεις επ' αυτού. Θα φροντίσω να αποφασίσουμε βάσει νομικής γνωμοδότησης αν θα ψηφίσουμε αύριο. Αν ναι, η ψηφοφορία θα διεξαχθεί στις 12.00.

<CHAPTER ID=12>
Εξ αποστάσεως εμπορία χρηματοπιστωτικών υπηρεσιών
<SPEAKER ID=206 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0190/99) της κυρίας Oomen-Ruijten, εξ ονόματος της Επιτροπής Περιβάλλοντος, Δημόσιας Υγείας και Προστασίας των Καταναλωτών, σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου όσον αφορά την εξ αποστάσεως εμπορία χρηματοπιστωτικών υπηρεσιών προς τους καταναλωτές και την τροποποίηση της οδηγίας 90/619/EΟΚ του Συμβουλίου καθώς και των οδηγιών 97/7/EΚ και 98/27/EΚ (COM(98)0468 - C4-0647/98-98/0245(COD)).

<SPEAKER ID=207 NAME="Oomen-Ruijten">
Κυρία Πρόεδρε, έχει περάσει πάρα πολύς καιρός από τότε που ήμουν εισηγήτρια για μια γενική οδηγία, τη «μητρική οδηγία» θα μπορούσε κανείς να πεί, σχετικά με την εξ αποστάσεως εμπορία προϊόντων. Οι χρηματοπιστωτικές υπηρεσίες συγκαταλέγονταν και τότε στα προϊόντα που πωλούνται εξ αποστάσεως. Όμως, οι αντιρρήσεις που προέβαλαν οι εκπρόσωποι του χρηματοπιστωτικού τομέα είχαν τότε ως αποτέλεσμα να μη θεσπιστεί ενιαία ρύθμιση για την εξ αποστάσεως εμπορία χρηματοπιστωτικών υπηρεσιών. Εάν εργαζόμουν στον τομέα αυτό, θα απορούσα και θα αναλογιζόμουν μήπως θα ήταν ενδεχομένως καλύτερο να είχαμε ασκήσει πιέσεις προς διαφορετική κατεύθυνση.
<P>
Μετά από μακρά επιμονή του Κοινοβουλίου η Ευρωπαϊκή Επιτροπή καταθέτει σήμερα πρόταση τροποποίησης της γενικής οδηγίας του 1997. Παραδέχομαι ότι η πρόταση που έχει κατατεθεί περιλαμβάνει ορισμένες διατάξεις στις οποίες συνεκτιμάται περισσότερο ο ιδιαίτερος χαρακτήρας των χρηματοπιστωτικών υπηρεσιών. Επ' αυτού θα ήθελα να κάνω μερικές παρατηρήσεις. Κατ' αρχάς θα ήθελα να πω ότι η εισηγήτρια δεν είναι ικανοποιημένη με τον τρόπο που διεξήχθη η ψηφοφορία για την πρόταση στην Επιτροπή Νομικών Θεμάτων και Δικαιωμάτων των Πολιτών, αλλά και στην Επιτροπή Περιβάλλοντος, Δημόσιας Υγείας και Προστασίας των Καταναλωτών. Είναι πολύ σπάνια η περίπτωση να μη λάβει θέση ο εισηγητής.
<P>
Από την άλλη πλευρά, είμαι ικανοποιημένη με τις τροπολογίες που κατατέθηκαν από την Επιτροπή Οικονομικής, Νομισματικής και Βιομηχανικής Πολιτικής, με συντάκτρια γνωμοδότησης την κυρία Kestelijn. Επιτρέψτε μου τώρα να ασχοληθώ με την πρόταση που συζητούμε. Η Ευρωπαϊκή Επιτροπή τάσσεται υπέρ της μέγιστης εναρμόνισης, πρόταση την οποία υποστήριξα ευθύς εξ αρχής ανεπιφύλακτα. Όντως, εάν έχουμε την πρόθεση να δημιουργήσουμε μια ενιαία αγορά η οποία να λειτουργεί εντελώς απρόσκοπτα, πρέπει κατά κύριο λόγο να φροντίσουμε ώστε τα ταχέως αναπτυσσόμενα νέα μέσα, όπως το Internet και το ηλεκτρονικό ταχυδρομείο, να προσφέρουν παντού το ίδιο υψηλό επίπεδο προστασίας σε όλους τους καταναλωτές, ανεξαρτήτως του κράτους μέλους όπου πραγματοποιείται μια αγορά. Κατά τη γνώμη μου αυτή η εναρμόνιση καθίσταται απολύτως απαραίτητη λόγω του συνήθους διασυνοριακού χαρακτήρα της εξ αποστάσεως εμπορίας χρηματοπιστωτικών υπηρεσιών.
<P>
Για όλους αυτούς τους λόγους η Επιτροπή Περιβάλλοντος, Δημόσιας Υγείας και Προστασίας των Καταναλωτών ενέκρινε ορισμένες τροπολογίες οι οποίες με προβληματίζουν ιδιαιτέρως. Θα ήθελα να αναφερθώ σε ορισμένα ακόμα σημεία που αφορούν το θέμα της προθεσμίας διάσκεψης. Κατά τη εκπόνηση της έκθεσης πραγματοποίησα πάρα πολλές συνομιλίες με εκπροσώπους του τομέα των χρηματοπιστωτικών υπηρεσιών καθώς και με οργανώσεις των καταναλωτών. Πάρα πολύ γρήγορα αντιλήφθηκα ότι η προθεσμία διάσκεψης, όπως προβλέπεται στο άρθρο 3 της πρότασης, δεν κρίνεται σε καμία περίπτωση σκόπιμη. Η διατήρηση της τιμής για δύο εβδομάδες από τον προμηθευτή συνεπάγεται πάρα πολύ σοβαρούς οικονομικούς κινδύνους και είναι εξίσου βέβαιο ότι δεν αποβαίνει προς όφελος των καταναλωτών. Συνεπώς, η κατάργηση της προθεσμίας διάσκεψης επιδοκιμάζεται ιδιαιτέρως στο πλαίσιο του εν λόγω τομέα. Στις τροπολογίες που κατατέθηκαν τώρα το επίκεντρο της προσοχής έχει μετατοπιστεί στην ενημέρωση, κάτι που εναρμονίζεται με τη μητρική οδηγία.
<P>
Έχουν κατατεθεί πολλές άλλες τροπολογίες, και εξετάζοντάς τις όλες θα έλεγα ότι η καλύτερη είναι η τροπολογία αριθ. 47, που κατατέθηκε από την πολιτική μου ομάδα. Το δικαίωμα υπαναχώρησης, άρθρο 4 της πρότασης της Επιτροπής, υπόκειται σε ορισμένες ιδιαίτερα πολύπλοκες προϋποθέσεις. Για την προστασία των καταναλωτών και τη νομική εξασφάλισή τους πιστεύω ότι χρειαζόμαστε ένα γενικό δικαίωμα υπαναχώρησης. Όμως, προκειμένου να αποφευχθεί δυσανάλογη επιβάρυνση του χρηματοπιστωτικού τομέα, το δικαίωμα αυτό δεν πρέπει να ισχύει για πάρα πολύ καιρό. Κατά τη γνώμη μου η περίοδος των 14 ημερών που προτείνεται από την Ομάδα του ΕΛΚ είναι πάρα πολύ λογική.
<P>
Έρχομαι τώρα σε ένα τρίτο σημείο. Πρόκειται για την εξαίρεση των συμβολαιογράφων. Κατά την κατάρτιση της μητρικής οδηγίας πολιορκήθηκα από διάφορες οργανώσεις που είχαν σχέση με συμβολαιογράφους. Με την πρότασή της η Επιτροπή θέλει επίσης να προστατεύσει τους καταναλωτές από τη βεβιασμένη εξ αποστάσεως σύναψη συμβάσεων. Σε περίπτωση που μεσολαβήσει συμβολαιογράφος για τη σύναψη σύμβασης πιστεύω ότι δεν μπορούμε να πούμε ότι τίθεται θέμα βεβιασμένης πράξης του καταναλωτή. Συνεπώς, νομίζω ότι μπορούν να εξαιρεθούν και οι συμβάσεις που συνάπτονται με τη μεσολάβηση συμβολαιογράφου.
<P>
Κυρία Πρόεδρε, έρχομαι τώρα στο πρόβλημα των κλήσεων που δεν έχουν ζητηθεί από τον καταναλωτή, οι οποίες πρέπει να τεθούν υπό έλεγχο. Η Επιτροπή δεν κάνει στην ουσία καμία επιλογή. Προσωπικά όμως επιλέγω και προτείνω να εφαρμοστεί ένα «σύστημα αυτοεξαίρεσης». Εξετάζοντας τη συνολική κατάσταση, θα έλεγα ότι τα πράγματα θα μπορούσαν να εξελιχθούν και αλλιώς. Ενώ την περασμένη φορά, στην περίπτωση της μητρικής οδηγίας, εγώ ήμουν εκείνη που ήθελα οπωσδήποτε να συμπεριληφθούν σε αυτή και οι χρηματοπιστωτικές υπηρεσίες, στην προκείμενη περίπτωση εγώ είμαι εκείνη που λέει ότι αυτό πρέπει να γίνει με σωστό τρόπο. Ελπίζω ότι, εάν η πρόταση δεν ανταποκρίνεται στις προσδοκίες κατά την πρώτη ανάγνωση, στη δεύτερη ανάγνωση θα υπερισχύσει στην Ολομέλεια η λογική που χαρακτηρίζει το σκεπτικό της εισηγήτριας.

<SPEAKER ID=208 NAME="Berger">
Κύριε Πρόεδρε, αξιότιμη κυρία Επίτροπε, αγαπητοί συνάδελφοι, οι συζητήσεις στην Επιτροπή Νομικών Θεμάτων καθορίστηκαν βεβαίως σε μεγάλο βαθμό από το ερώτημα αν θα εισαγάγουμε την προταθείσα από την Επιτροπή αρχή της μέγιστης εναρμόνισης ή αν θα πρέπει να παραμείνουμε προς το παρόν στα ελάχιστα επίπεδα εναρμόνισης. Τελικά εγκρίθηκε από την πλειοψηφία η προσέγγιση της ελάχιστης εναρμόνισης. Συμφωνήσαμε όμως ότι θα ήταν σκόπιμο να μεταπηδήσουμε εν ευθέτω χρόνω σε μια μέγιστη εναρμόνιση. Η αρχή υλοποίησης όμως του σχεδίου αυτού δεν θα πρέπει να γίνει ειδικά με την οδηγία για τις χρηματοπιστωτικές υπηρεσίες, αλλά η οδηγία που αφορά την εξ αποστάσεως εμπορία αγαθών θα πρέπει να περιληφθεί εκεί εξ αρχής. Απολύτως απαραίτητη είναι και η εναρμόνιση των δύο οδηγιών για την εξ αποστάσεως εμπορία με την οδηγία για το ηλεκτρονικό εμπόριο, μόλις λάβει την οριστική της μορφή.
<P>
Παρά τις μελλοντικές αυτές απαραίτητες προσαρμογές, θα πρέπει από σήμερα κιόλας να θέσουμε τις προϋποθέσεις ώστε η εξ αποστάσεως εμπορία χρηματοπιστωτικών υπηρεσιών να μπορεί να αναπτυχθεί σωστά στην Ευρώπη, τόσο για τους προμηθευτές χρηματοπιστωτικών υπηρεσιών, όσο και για τους καταναλωτές. Σε αυτό το πλαίσιο χαιρετίζω το γεγονός ότι η αρμόδια επί της ουσίας επιτροπή κατέληξε ομοίως στην άποψη ότι δεν θα πρέπει να συμπεριληφθεί η παράλογη - τόσο από νομική, όσο και από πρακτική άποψη - προθεσμία διάσκεψης, αλλά αντ' αυτής θα πρέπει να εισαχθεί ένα ενιαίο δικαίωμα υπαναχώρησης. Εκτός αυτού όμως, δεν συμφωνώ ούτε με τη διάρκεια των 30 ημέρων της προθεσμίας υπαναχώρησης, όπως ορίζεται αυτή τη στιγμή στην έκθεση της επιτροπής. Πιστεύω ότι, πρώτον, πρόκειται για πολύ μεγάλο χρονικό διάστημα και, δεύτερον και σημαντικότερο, αυξάνεται το κόστος των χρηματοπιστωτικών υπηρεσιών για τους καταναλωτές. Νομίζω ότι ένα διάστημα δεκατεσσάρων ημερών από τη στιγμή που ο καταναλωτής θα λάβει πλήρη γνώση των όρων της σύμβασης θα ήταν αρκετό.
<P>
Επιπλέον, θα πρέπει να συμπληρωθεί ο κατάλογος των εξαιρέσεων από το δικαίωμα υπαναχώρησης, ώστε να ληφθούν υπόψη κυρίως τα ενυπόθηκα δάνεια και οι ήδη αναφερθείσες από την εισηγήτρια συμβάσεις που συνήφθησαν με παροχή πλήρους συμβολαιογραφικής υποστήριξης προς τον καταναλωτή.
<P>
Όσον αφορά την επικοινωνία με χρήση ηλεκτρονικών μέσων, δεν συμμερίζομαι τον σκεπτικισμό και τον φόβο που διαφαίνονται σε κάποιες τροπολογίες. Ο καταναλωτής που δεν επιθυμεί να χρησιμοποιήσει ηλεκτρονικά μέσα δεν υποχρεώνεται να το πράξει και μπορεί να συνεχίσει να συνδιαλέγεται προσωπικά με την τράπεζα ή την ασφαλιστική εταιρεία του. Σε όσους όμως θέλουν να χρησιμοποιήσουν τα νέα μέσα δεν θα πρέπει να προβάλουμε εμπόδια ζητώντας, για παράδειγμα, τα πάντα για δεύτερη φορά εγγράφως. Κατ' αυτόν τον τρόπο δεν θα μπορέσουν να αναπτυχθούν οι τεράστιες δυνατότητες που προσφέρει η εξ αποστάσεως εμπορία των χρηματοπιστωτικών υπηρεσιών στην οικονομία και στον καταναλωτή.

<SPEAKER ID=209 NAME="Kestelijn-Sierens">
Κύριε Πρόεδρε, κυρία Επίτροπε, κυρίες και κύριοι συνάδελφοι, ως συντάκτρια γνωμοδότησης της Επιτροπής Οικονομικής, Νομισματικής και Βιομηχανικής Πολιτικής, θα ήθελα κατ' αρχάς να επισημάνω τα πάμπολλα πλεονεκτήματα που μπορεί να προσφέρει η εξ αποστάσεως εμπορία χρηματοπιστωτικών υπηρεσιών. Ο προμηθευτής μπορεί να παρέχει τις υπηρεσίες του στους καταναλωτές μέσω του Internet χωρίς πρόσθετο κόστος, ακόμα και εκτός των συνόρων της χώρας του, ενώ οι καταναλωτές μπορούν, χωρίς να είναι υποχρεωμένοι να μετακινηθούν, να συγκρίνουν τις υπηρεσίες που παρέχονται από τους προμηθευτές στη χώρα τους και σε άλλες χώρες. Πεπεισμένη για τα πλεονεκτήματα της εξ αποστάσεως εμπορίας η Επιτροπή Οικονομικής, Νομισματικής και Βιομηχανικής Πολιτικής υποστηρίζει, με 42 ψήφους υπέρ και 2 κατά, την άποψη που θα αναλύσω στη συνέχεια.
<P>
Κατ' αρχάς είμαστε υπέρ της πλήρους εναρμόνισης. Εάν θέλουμε πραγματικά μια εσωτερική αγορά για τις χρηματοπιστωτικές υπηρεσίες, οι καταναλωτές και οι προμηθευτές πρέπει να διαθέτουν την εγγύηση ότι θα έχουν τα ίδια δικαιώματα σε όλη την επικράτεια της ΕΕ. Κατά τη γνώμη μας η επίσημη καθιέρωση μιας προθεσμίας διάσκεψης θα πιέζει άσκοπα τους καταναλωτές να αποφασίζουν εντός δεκατεσσάρων ημερών, τη στιγμή που είναι αρκετό να διευκρινίζει ο προμηθευτής τη διάρκεια ισχύος της προσφοράς του.
<P>
Η Επιτροπή Οικονομικής, Νομισματικής και Βιομηχανικής Πολιτικής τάσσεται επίσης υπέρ της καθιέρωσης μιας προθεσμίας υπαναχώρησης δεκατεσσάρων εργάσιμων ημερών. Τέλος, είμαστε της γνώμης ότι, κατά τη διάρκεια των διαπραγματεύσεων πρέπει να παρέχονται στους καταναλωτές όλες οι πληροφορίες που είναι απαραίτητες για να αξιολογηθεί σωστά η προσφορά. Στο στάδιο αυτό δεν θεωρούμε σκόπιμο να παραδίδεται μια ολοκληρωμένη σύμβαση. Η άποψη αυτή συνδέεται στενά με την αρχική, πολύ ισορροπημένη έκθεση της κυρίας Oomen, η οποία, παρεμπιπτόντως, ήταν εξαιρετική.
<P>
Εντούτοις, η Επιτροπή Περιβάλλοντος, Δημόσιας Υγείας και Προστασίας των Καταναλωτών ενέκρινε ορισμένες προτάσεις για να ενισχυθεί σημαντικά η προστασία των καταναλωτών. Πιστεύω όμως απόλυτα ότι δεν θα επιτευχθεί ο επιδιωκόμενος στόχος με μια στοιχειώδη οδηγία, με μια προθεσμία υπαναχώρησης τριάντα ημερών και με την παράδοση κατά τη διάρκεια των διαπραγματεύσεων μιας ολοκληρωμένης και νομικά περίπλοκης σύμβασης μαζί με μια περίληψη. Παρόμοιες προτάσεις δεν μπορεί παρά να επιδράσουν ανασταλτικά επί των υπηρεσιών εμπορίας με χρήση Internet, φαξ και ταχυδρομείου. Θέλουμε να αποφύγουμε οπωσδήποτε το ενδεχόμενο να προστατεύεται λιγότερο ο καταναλωτής που διενεργεί μια τραπεζική συναλλαγή ή συνάπτει ένα ασφαλιστήριο συμβόλαιο με προσωπική επαφή και όχι εξ αποστάσεως. Για τον λόγο αυτό υπέβαλα εκ νέου εξ ονόματος της πολιτικής μου ομάδας ορισμένες προτάσεις της Επιτροπής Οικονομικής, Νομισματικής και Βιομηχανικής Πολιτικής, αν και ελαφρά τροποποιημένες, οι οποίες ελπίζω να υποστηριχθούν από τους συναδέλφους μας.

<SPEAKER ID=210 LANGUAGE="EN" NAME="Whitehead">
Κύριε Πρόεδρε, η Επιτροπή Περιβάλλοντος, Δημόσιας Υγείας και Προστασίας των Καταναλωτών, στην οποία μόλις αναφέρθηκε η κυρία Kestelijn-Sierens, υπογράμμισε πολύ έντονα την ανάγκη προστασίας του καταναλωτή. Στη μεγάλη συζήτηση που μας απασχολεί απόψε μεταξύ της ελάχιστης και της μέγιστης εναρμόνισης, όσοι υποστηρίζουν, όπως η Επιτροπή Περιβάλλοντος, την ελάχιστη εναρμόνιση το πράττουν όχι επειδή θέλουν να καθυστερήσουν τις διαδικασίες του Internet, αλλά επειδή δεν θέλουν να δουν να μειώνεται σημαντικά η προστασία του καταναλωτή σε επιμέρους κράτη μέλη, όπως ενδεχομένως να συμβεί βάσει του επιπέδου ενημέρωσης που προβλέπεται στην οδηγία στην παρούσα μορφή της.
<P>
Έχω επομένως την εντύπωση ότι όσοι επιθυμούν τη μέγιστη εναρμόνιση έχουν καθήκον να εξετάσουν αυτό το θέμα, όχι μόνο βάσει του συμφέροντος της αγοράς και της ενιαίας αγοράς, αλλά και βάσει του τρόπου με τον οποίο μπορεί να βελτιωθεί το επίπεδο ενημέρωσης και προστασίας κατά τα μεταγενέστερα στάδια της συζήτησης επί της προτεινόμενης πρότασης οδηγίας πριν επανέλθει για εξέταση σε δεύτερη ανάγνωση.
<P>
Είμαστε όλοι πρόθυμοι να πειστούμε ως προς το ζήτημα αυτό, αλλά απλά δεν πιστεύουμε προς στιγμή ότι έχει επιτευχθεί ο σκοπός, κάτι που οφείλω να επισημάνω στην κυβέρνηση του δικού μου κράτους μέλους και στις κυβερνήσεις άλλων κρατών μελών που προβάλλουν αυτή την άποψη. Πιστεύουμε ότι η προστασία του καταναλωτή είναι θέμα κρίσιμο. Δεν πρόκειται για δευτερεύον συμπληρωματικό στοιχείο. Θα συμβούλευα όσους προασπίζονται την επέκταση της ενιαίας αγοράς και τον δυναμισμό της να κοιτάξουν τα γεγονότα. Πρόσφατη έρευνα στο Ηνωμένο Βασίλειο έδειξε ότι το 81 % των ερωτηθέντων δεν έχουν καμία απολύτως πρόθεση να χρησιμοποιήσουν το Internet σε εμπορικές συναλλαγές. 50 % των ερωτηθέντων πιστεύουν ότι θα εξαπατηθούν, εάν χρησιμοποιήσουν το Internet. Όταν υπάρχει τόσο μεγάλη καχυποψία, το πρόβλημα χρήζει αντιμετώπισης.
<P>
Πιστεύω ότι οι τροπολογίες που κατέθεσε η Επιτροπή Περιβάλλοντος στοχεύουν σε αυτό ακριβώς. Βλέπουμε ότι δεν δίνεται έμφαση στον «χρόνο διάσκεψης» - που είναι σωστό να διαγραφεί - αλλά στο άνευ όρων δικαίωμα υπαναχώρησης. Προσπαθήσαμε να θεσπίσουμε όρους και προϋποθέσεις στο πλαίσιο των οποίων πρέπει να ασκείται αυτό το δικαίωμα. Απευθυνόμενοι όχι στους νεαρούς ταλαντούχους καταναλωτές, αλλά στους συνηθισμένους καταναλωτές που αγχώνονται με το Internet, τους διαβεβαιώσαμε ότι μπορούν να λαμβάνουν έγκυρο αντίγραφο της σύμβασης με κάποιο μέσο που μπορούν να κατανοήσουν και θεωρούν σταθερότερο.
<P>
Πάνω από όλα δηλώσαμε ότι όπου παρεισφρέουν ορισμένα άλλα στοιχεία, πρέπει να αντιμετωπίζονται και να αναγνωρίζονται, και αυτό μπορεί να γίνει τμηματικά. Ας εξετάσουμε π.χ. τα προβλήματα που προκύπτουν από την εξ αποστάσεως πώληση μιας ασφάλειας αυτοκινήτου. Έχοντας ακούσει όσους ασφαλίζουν αυτοκίνητα δια τηλεφώνου, η τροπολογία 38 λαμβάνει υπόψη της το γεγονός ότι μια τέτοιου είδους συναλλαγή πρέπει να πραγματοποιείται πριν από την επίσημη διαπραγμάτευση της σύμβασης διαρκείας, κάτι που αποδεχόμαστε. Παραδεχόμαστε ότι μπορεί να υπάρξει πρόβλημα με τα ενυπόθηκα δάνεια, αλλά αυτό δεν σημαίνει ότι θα πρέπει να εξαιρεθούν από την οδηγία, παρά ότι θα πρέπει να επανεξεταστεί το πρόβλημα και να αναζητηθεί τρόπος με τον οποίο τα ενυπόθηκα δάνεια μπορούν να συμπεριληφθούν στο συνολικό πλαίσιο της οδηγίας.
<P>
Η κυρία Oomen-Ruitjen μίλησε για συμβολαιογράφους, επάγγελμα το οποίο, εν είδει εξήγησης, ενδεχομένως να είναι πιο αξιόπιστο από αυτό των δικηγόρων στην πατρίδα μου. Λέγεται ότι ένα από τα τρία μεγάλα γλωσσικά ψέματα είναι η φράση «είμαι δικηγόρος και βρίσκομαι εδώ για να σας βοηθήσω». Η ιδέα ότι, σε κάθε περίπτωση η παρουσία πλάι σου ενός δικηγόρου σού εγγυάται τη συνήθη ελάχιστη προστασία της οποίας τυγχάνει ο καταναλωτής, μάλλον δεν αποτελεί ικανοποιητικό επιχείρημα.
<P>
Επαναλαμβάνω ότι θέλουμε να προχωρήσουμε εδώ όσο το δυνατόν περισσότερο ως προς την απόλυτη προστασία και ενημέρωση του καταναλωτή, και αυτό για τον βασικό λόγο ότι παραδεχόμαστε πως το Internet αποτελεί έναν απίστευτα συναρπαστικό τρόπο διενέργειας νέων συναλλαγών - επέκτασης του εμπορίου, της βιομηχανίας και δημιουργίας νέων θέσεων απασχόλησης στην Κοινότητα - αλλά επουδενί εις βάρος των μεμονωμένων καταναλωτών στα κράτη μέλη της Ένωσης και της μεγαλύτερης δυνατής προστασίας τους όχι μόνο εντός των συνόρων της Ένωσης, αλλά και εκτός αυτής.

<SPEAKER ID=211 LANGUAGE="SV" NAME="Carlsson">
Κύριε Πρόεδρε, με τη νομισματική ένωση δημιουργούνται νέες δυνατότητες για την προώθηση του διασυνοριακού εμπορίου, κάτι που πρέπει βέβαια να ενθαρρυνθεί. Η νέα τεχνολογία συμβάλλει επίσης στην αύξηση των δυνατοτήτων επιλογής του καταναλωτή. Η προσπελασιμότητα αυξάνεται καθώς και ο ανταγωνισμός, με αποτέλεσμα την αύξηση της αποτελεσματικότητας στην αγορά. Αυτή η έκθεση είναι σημαντική, διότι ενισχύει την ενιαία αγορά στον τομέα των χρηματοπιστωτικών υπηρεσιών.
<P>
Δυστυχώς, η πρόταση η οποία υποβάλλεται τώρα συνεπάγεται υπερβολικά μεγάλη ρύθμιση μέσω της οδηγίας και κατ' αυτόν τον τρόπο δυσχεραίνει αντί να απλοποιεί την κατάσταση για τους παράγοντες της αγοράς. Γι' αυτόν τον λόγο εμείς ως μέλη της Ομάδας του ΕΛΚ θέλουμε να απορρίψουμε τις προτάσεις τροπολογίας που υποβάλλει η αρμόδια κοινοβουλευτική επιτροπή. Θέλω αντ' αυτού να συστήσω τη γνωμοδότηση της Επιτροπής Οικονομικής, Νομισματικής και Βιομηχανικής Πολιτικής, η οποία στηρίζεται στη βασική πρόταση της Ευρωπαϊκής Επιτροπής.
<P>
Η προστασία των καταναλωτών είναι σημαντική, όμως οι νομοθέτες δεν πρέπει να ξεχνούν ότι κάθε νομοθεσία που γίνεται υπερβολικά περίπλοκη αυξάνει το κόστος για τους καταναλωτές και δυσχεραίνει το εμπόριο στο πλαίσιο της αγοράς. Οι επιπλέον δαπάνες που μπορεί να συνεπάγεται αυτή η οδηγία, αν γίνει υπερβολικά περίπλοκη και γραφειοκρατική, θα επιβαρύνουν τελικά πάντοτε τους καταναλωτές. Γι' αυτόν τον λόγο θα επιθυμούσα να είχε ακούσει η πλειοψηφία της Επιτροπής Περιβάλλοντος, Δημόσιας Υγείας και Προστασίας των Καταναλωτών με περισσότερη προσοχή την κ. Oomen-Ruijten, οι εκτιμήσεις της οποίας είναι - ως συνήθως - προσεκτικές σε αυτά τα θέματα.
<P>
Όσον αφορά το θέμα του ηλεκτρονικού εμπορίου, πιστεύω ότι η νέα τεχνολογία, η οποία μας ανοίγει νέους διαύλους πώλησης και διανομής, θα φέρει όντως επανάσταση στις αγορές, και δεν έχουμε επομένως τη δυνατότητα να είμαστε επιφυλακτικοί απέναντί της ή ακόμη και να την αντιπαθούμε. Αντιθέτως, πρέπει να κάνουμε τα πάντα για να διευκολύνουμε την ανάπτυξή της, διότι μπορεί πραγματικά να επιφέρει μια καταναλωτική επανάσταση που θα πιέσει τις τιμές και θα δημιουργήσει εναλλακτικές λύσεις. Αυτός είναι ο λόγος που απελπίζομαι όταν βλέπω τη συγκρατημένη στάση την οποία θέλουν να τηρήσουν ορισμένοι έναντι του νέου τρόπου συναλλαγών. Πιστεύω ότι σε αυτόν ακριβώς τον τομέα η Ευρωπαϊκή Ένωση θα μπορούσε να ενισχύσει την ανταγωνιστικότητά της αποδεχόμενη το νέο αντί να του θέτει εμπόδια.

<SPEAKER ID=212 LANGUAGE="EN" NAME="Hyland">
Κύριε Πρόεδρε, η πρόταση αποσκοπεί στη διευκόλυνση της εμπορίας μέσω τηλεφώνου, φαξ και Internet χρηματοπιστωτικών υπηρεσιών, όπως τραπεζικών, ασφαλιστικών και επενδυτικών δραστηριοτήτων καθώς και ενυπόθηκων δανείων, με παράλληλη προστασία του καταναλωτή από απάτη, αναγκαστική πώληση και αυτόκλητη χρησιμοποίηση ορισμένων μέσων επικοινωνίας για προώθηση πωλήσεων. Υποστηρίζω την κύρια κατεύθυνση προς την οποία ωθεί αυτή η οδηγία, καθώς πρέπει να επιτύχουμε ισορροπία μεταξύ της προώθησης των εμπορικών δραστηριοτήτων και της διαρκούς προστασίας των Ευρωπαίων καταναλωτών.
<P>
Δεν διστάζω να πω ότι οι εκστρατείες προώθησης που διενεργούν οι τράπεζες και άλλοι χρηματοπιστωτικοί φορείς συμβάλλουν σημαντικά στις πληθωριστικές τιμές όσον αφορά τη στέγη, καθιστώντας κατ' αυτόν τον τρόπο απαγορευτικές για τους νέους τις τιμές απόκτησης πρώτης κατοικίας. Πρόκειται για ένα γεγονός που πρέπει να εξεταστεί κατεπειγόντως από την Ευρωπαϊκή Κεντρική Τράπεζα σε συνεργασία με τις κεντρικές τράπεζες των επιμέρους κρατών μελών.
<P>
Οι βασικές διατάξεις της οδηγίας αυτής προβλέπουν ότι ο καταναλωτής θα έχει στη διάθεσή του χρονικό διάστημα 14 ημερών πριν από τη σύναψη της σύμβασης, προθεσμία που του δίνει τον χρόνο να συγκρίνει διάφορες προτάσεις και να μελετήσει λεπτομερώς τη σύμβαση πριν συνάψει οριστική συμφωνία, καθώς και ότι θα διαθέτει δικαίωμα υπαναχώρησης εντός 14 ημερών, και εντός 30 ημερών για τις συμβάσεις που αφορούν ενυπόθηκα δάνεια, ασφάλειες ζωής και πράξεις σχετικές με ατομικές συντάξεις, χωρίς ποινικές ρήτρες και χωρίς αιτιολόγηση της απόφασής του. Το δικαίωμα αυτό μπορεί να ασκηθεί σε δύο μόνο περιπτώσεις: εάν η σύμβαση υπεγράφη χωρίς ο καταναλωτής να γνωρίζει τους συμβατικούς όρους που τη διέπουν και εάν παρακινήθηκε με αθέμιτο τρόπο να συνάψει τη σύμβαση εντός της προθεσμίας διάσκεψης. Υπάρχει επίσης περιορισμός ως προς τα δικαιώματα πληρωμής των προμηθευτών, εάν ο καταναλωτής αποφασίσει να υπαναχωρήσει μετά από την καταβολή της πληρωμής για τις παρεχόμενες υπηρεσίες. Προβλέπεται επίσης εφαρμογή διαδικασίας εξωδικαστικής επίλυσης διαφορών μεταξύ του καταναλωτή και του προμηθευτή. Απαγορεύονται οι αναγκαστικές πωλήσεις, δηλαδή η εξ αποστάσεως παροχή υπηρεσιών που δεν έχουν ζητηθεί.
<P>
Συμφωνώ φυσικά με ορισμένες από τις τροπολογίες που κατέθεσε η εισηγήτρια, μεταξύ των οποίων η ανάγκη καθορισμού προθεσμίας επτά εργάσιμων ημερών για την επιστροφή από τον προμηθευτή των ποσών που έχει λάβει από τον καταναλωτή. Πιστεύω ότι, προκειμένου να είναι αποτελεσματική η παρούσα οδηγία, πρέπει να εφαρμοστεί το συντομότερο δυνατόν. Υπεβλήθη τροπολογία με την οποία ζητείται η μεταφορά της οδηγίας στα συστήματα εθνικής νομοθεσίας μέχρι τις 13 Ιουνίου 2001, αντί του έτους 2002 που προτείνεται από την Επιτροπή.
<P>
Υποστηρίζω τον πολιτικό αυτό στόχο, επειδή μία από τις επικρίσεις εναντίον της ευρωπαϊκής νομοθεσίας εν γένει είναι ότι απλώς δεν εφαρμόζεται εγκαίρως. Χρειάζεται να καταβληθούν μεγαλύτερες προσπάθειες από την Ευρωπαϊκή Επιτροπή, το Κοινοβούλιο και το Συμβούλιο για την αποτελεσματικότερη δυνατή εφαρμογή των οδηγιών και των κανονισμών της Ευρωπαϊκής Ένωσης.
<P>
Τελειώνοντας, χαιρετίζω επίσης το γεγονός ότι η Συνθήκη του Αμστερνταμ τέθηκε σε ισχύ πριν από τρεις ημέρες παρέχοντας στην Ευρωπαϊκή Επιτροπή ενισχυμένες εξουσίες για νομοθετικές προτάσεις στον τομέα των θεμάτων που αφορούν τους καταναλωτές, με ιδιαίτερη έμφαση στην προστασία της ανθρώπινης υγείας. Προσβλέπω στη στενότερη συνεργασία με την Επιτροπή, προκειμένου να εξασφαλιστεί η εφαρμογή στο εγγύς μέλλον περισσότερων κανονισμών και οδηγιών της ΕΕ ως προς το θέμα αυτό.

<SPEAKER ID=213 LANGUAGE="NL" NAME="Blokland">
Κύριε Πρόεδρε, χάρη στη δημιουργία της εσωτερικής αγοράς και στα νέα ηλεκτρονικά μέσα επικοινωνίας οι εξ αποστάσεως αγοραπωλησίες έχουν γίνει πολύ πιο εύκολες στην Ευρώπη. Για τους καταναλωτές έχει μεγάλη σημασία η παροχή επαρκών εγγυήσεων και η σύναψη σαφών συμφωνιών όσον αφορά το δικαίωμα υπαναχώρησης. Σε ορισμένα κράτη μέλη η προστασία των καταναλωτών είναι καλά ρυθμισμένη, ενώ άλλα επαφίονται περισσότερο στον μηχανισμό αυτορρύθμισης της αγοράς. Με βάση της αρχή της επικουρικότητας πρέπει να αναζητήσουμε έναν καλό συνδυασμό αυτών των δύο μεθόδων. Αυτό θα μπορούσε να γίνει με τον ορισμό στοιχειωδών προτύπων σε ευρωπαϊκή κλίμακα με τα οποία θα προστατεύονται επαρκώς οι καταναλωτές, ούτως ώστε να εμπιστεύονται την εξ αποστάσεως εμπορία χρηματοπιστωτικών υπηρεσιών.
<P>
Η ριζική τροποποίηση στην οποία υπεβλήθη η έκθεση Oomen-Ruiten στην Επιτροπή Περιβάλλοντος, Δημόσιας Υγείας και Προστασίας των Καταναλωτών είναι συνεπώς δικαιολογημένη. Η μέγιστη εναρμόνιση που πρότεινε αρχικά η εισηγήτρια δεν συμβαδίζει με τις προηγούμενες νομοθετικές προτάσεις της ΕΕ. Η οδηγία 97/1 για τις εν γένει εξ αποστάσεως πωλήσεις στηρίζεται επίσης σε μια ελάχιστη εναρμόνιση. Τα κράτη μέλη μπορούν με βάση την οδηγία να προσφέρουν ακόμη μεγαλύτερη προστασία στους καταναλωτές στο πλαίσιο της εθνικής τους νομοθεσίας. Αν στην προκείμενη περίπτωση επιλέξουμε τη μέγιστη εναρμόνιση, η νομοθεσία που θα θεσπίσουμε θα είναι αντιφατική.
<P>
Τέλος, θα ήθελα επίσης να επισημάνω μια μικρή ανακρίβεια στην τροπολογία 18. Η οδηγία 97/1 δεν αφορά την πώληση χρηματοπιστωτικών υπηρεσιών, αλλά τις εξ αποστάσεως πωλήσεις. 'Ισως μπορεί να εξεταστεί σε ποια οδηγία αναφέρεται η σχετική τροπολογία.

<SPEAKER ID=214 LANGUAGE="ES" NAME="Bru Purσn">
Κύριε Πρόεδρε, υποστηρίζω την έκθεση της Επιτροπής Περιβάλλοντος, Δημόσιας Υγείας και Προστασίας των Καταναλωτών, παρ' όλο που η αξιοθαύμαστη εισηγήτριά μας δεν συμφωνεί εντελώς με το περιεχόμενό της, αν και θα διόρθωνα και εγώ ορισμένα σημεία, διότι τα πάντα επιδέχονται συζήτηση και βελτίωση. Πρόκειται να αναφερθώ σε τρεις τροπολογίες.
<P>
Κατά πρώτον, θα μιλήσω για την τροπολογία 21 επί του άρθρου 3. Θεωρώ σωστό να καταργηθεί το δικαίωμα διάσκεψης όταν υπάρχει επαρκής ενημέρωση και πιστεύω ότι είναι καίρια η αναφορά στην αρχή της εντιμότητας των συναλλαγών, την οποία εγώ θα συνέδεα με την πιο ιδιαίτερη και παλαιότερη αρχή της καλής πίστης στο αστικό δίκαιο. Εδώ όμως βρίσκω μια ανώδυνη, αν όχι επικίνδυνη, αναφορά στους ανηλίκους, διότι οι ανήλικοι προστατεύονται λογικά από το αστικό δίκαιο, όχι μόνο σε αυτό το σημείο της σύναψης συμβάσεων με βάση την εντιμότητα ή την καλή πίστη, αλλά και όσον αφορά την ακύρωση οποιασδήποτε σύμβασης, όταν σύμφωνα με το αστικό δίκαιο οι ανήλικοι δεν έχουν φθάσει στην απαραίτητη ηλικία ανάλογα με την κατηγορία αγαθών και συμβάσεων για την οποία πρόκειται.
<P>
Όσο για τη δεύτερη τροπολογία, την περίφημη τροπολογία 22 επί του άρθρου 4, σχετικά με το δικαίωμα υπαναχώρησης, συμφωνώ με την παράταση της προθεσμίας σε τριάντα ημέρες για ορισμένες συμβάσεις. Παραθέτω ως παράδειγμα αυτές που αναφέρονται στην εν λόγω τροπολογία - τις οποίες εγώ θα ονόμαζα υψηλού κινδύνου - όπως η σύμβαση που αφορά ασφάλειες ζωής ή πράξεις σχετικές με ατομικές συντάξεις. Πιστεύω ότι πρέπει να διορθωθεί η αναφορά στις συμβάσεις που αφορούν ενυπόθηκα δάνεια, διότι και σε αυτό το σημείο πρέπει να υπενθυμιστεί ότι έντεκα ή δώδεκα κράτη μέλη προστατεύουν καλύτερα αυτά τα ενυπόθηκα δάνεια μέσω συμβολαιογραφικής πράξης και εγγραφής σε τοπικό μητρώο, και επομένως πρέπει να εννοηθεί ότι το κείμενο αναφέρεται σε μια φάση που προηγείται της σύναψης της σύμβασης. Σύμφωνα με το δίκαιο μεγάλου μέρους των κρατών μελών, δεν υφίσταται σύμβαση χωρίς αυτή τη συμβολαιογραφική πράξη και χωρίς αυτή την εγγραφή. Επομένως, δεδομένου ότι ο τύπος εδώ είναι ad substantiam , δεν μπορεί να γίνει λόγος για υποθήκη ή για σύμβαση, ούτε καν εάν υπάρχει δάνειο.
<P>
Τέλος, πρέπει να επικροτηθεί η αναφορά που γίνεται στις πιστωτικές κάρτες, διότι πραγματικά σημειώθηκε τεράστια κατάχρηση ως προς αυτές, και πιστεύω ότι στη σχετική τροπολογία, την υπ' αριθ. 25, πρέπει να επιδειχθεί μεγάλη αυστηρότητα, αφού χωρίς υπογραφή, απλώς με τη συγκράτηση του αριθμού μιας κάρτας, γίνονται καταχρήσεις τις οποίες όλοι γνωρίζουμε, και επομένως πρέπει να είμαστε πολύ αυστηροί σε αυτό το σημείο.

<SPEAKER ID=215 LANGUAGE="ES" NAME="Palacio Vallelersundi">
Κύριε Πρόεδρε, σε αυτό το σημείο της συζήτησης ίσως το πιο ενδιαφέρον που μπορεί να κάνει κανείς στην παρέμβασή του είναι να συνοψίσει όσα έχουν λεχθεί, διότι είναι δύσκολο να προσθέσει νέες ιδέες. Είναι βέβαιο ότι η παγκοσμιοποίηση των αγορών και η διάδοση των νέων τεχνολογιών επικοινωνίας και πληροφόρησης έχουν επιφέρει οικονομικές και κοινωνικές αλλαγές που προκαλούν επανάσταση στον τρόπο με τον οποίο οι αγορές εξυπηρετούν τους καταναλωτές, ενώ ταυτόχρονα έχουν μεταβάλει και τις προσδοκίες των δεύτερων.
<P>
Είναι βέβαιο ότι επείγει ως εκ τούτου να προσαρμοστούν οι κοινοτικές πολιτικές σε αυτές τις αλλαγές, και ιδιαίτερα στις αλλαγές που αφορούν τις μεθόδους εμπορίας. Είναι βέβαιο ότι θα χρησιμοποιείται όλο και περισσότερο - θα συμβαίνει μάλιστα ήδη πιο συχνά, και είναι ενδιαφέροντα τα στοιχεία που παρέσχε ο κ. Whitehead - το πεδίο που άνοιξε το Internet για τις συμβάσεις, συμπεριλαμβανομένων των συμβάσεων για χρηματοπιστωτικές υπηρεσίες, έναν τομέα όπου οι καταναλωτές φαίνονται πιο επιφυλακτικοί επί του παρόντος, και είναι βέβαιο, κύριε Whitehead, ότι αυτό δεν θα γίνεται ποτέ, μα ποτέ, εις βάρος του καταναλωτή.
<P>
Επιτρέψτε μου όμως εδώ να παραπέμψω την Επιτροπή σε μια εξαίρετη και πρόσφατη εργασία που αναφέρει τις μελλοντικές πολιτικές και που λέει αυτολεξεί: «Για να εκπληρώσουν πλήρως οι καταναλωτές τον νέο ρόλο τους στις κοινοτικές πολιτικές, πρέπει να καταλάβουν την αλληλεξάρτηση των συμφερόντων τους και άλλων συμφερόντων που επίσης χρήζουν προστασίας». Η ευαισθητοποίησή τους δηλαδή όσον αφορά τα δικαιώματά τους απαιτεί επίσης μεγαλύτερη αναγνώριση των ευθυνών τους. Συνειδητοποιούμε λοιπόν ότι στην πραγματικότητα βρισκόμαστε σε μια κοινότητα δικαίου, στο πλαίσιο της οποίας οι κοινοτικές αρμοδιότητες είναι αρμοδιότητες κατά παραχώρηση. Επομένως, θα παράσχουμε στον καταναλωτή περιορισμένη υπηρεσία, αν μέσω μιας τομεακής οδηγίας αρχίσουμε να καταστρέφουμε την ισορροπία του πολυπλοκότατου οικοδομήματος των σχέσεων - αναφέρθηκε η αρχή της επικουρικότητας - μεταξύ του κοινοτικού δικαίου και του δικαίου των κρατών μελών.
<P>
Ο κ. Bru Purσn αναφέρθηκε σε κάτι που ο ίδιος γνωρίζει εξαιρετικά καλά, αφού είναι συμβολαιογράφος: πρόκειται για τα ενυπόθηκα δάνεια. Πιστεύω λοιπόν, ακολουθώντας τη γραμμή όσων είπε κ. Bru Purσn, ότι πρέπει να υπενθυμιστεί πως είναι βέβαιο - το είπε και εκείνος - ότι συνυπάρχουν αυτή τη στιγμή στην Ευρωπαϊκή Ένωση διάφορα συστήματα νομικής μεταβίβασης ακινήτων και κανόνων καταχώρησης, δημοσιοποίησης της καταχώρησης θα μπορούσαμε να πούμε. Όμως, αναμφίβολα ένα από τα χαρακτηριστικά που πρέπει να διατηρηθούν, για παράδειγμα στην Ισπανία, είναι ο αμετάκλητος χαρακτήρας της σύστασης και εγγραφής της υποθήκης, όπου δεν μπορεί να υφίσταται κανένα δικαίωμα καταγγελίας της σύμβασης.
<P>
Ωστόσο, πρέπει επίσης να υπενθυμιστεί εδώ ότι οι κανόνες εκτέλεσης της υποθήκης υπόκεινται στην αρμοδιότητα των δικαστηρίων του τόπου όπου βρίσκεται το ακίνητο, και πρέπει να υπενθυμίσουμε σχετικά το άρθρο 16.1 της Σύμβασης των Βρυξελλών του 1968, το οποίο πρέπει προφανώς να γίνει σεβαστό από το κοινοτικό δίκαιο, και πρέπει να γίνει σεβαστό σε τελική ανάλυση, κύριε Whitehead, προς όφελος των συμφερόντων των καταναλωτών.
<P>
Και εδώ πρέπει να κάνω μια παρένθεση: είστε πολύ δύσπιστος απέναντι στους δικηγόρους, στάση με την οποία εγώ διαφωνώ ριζικά. Γι' αυτό θα επιμείνω στο γεγονός ότι το ευρωπαϊκό οικοδόμημα είναι ένα νομικό οικοδόμημα, ένα οικοδόμημα δικαίου, και είτε θα στηριχθούμε στους δικηγόρους, στους νομικούς εν γένει, ως συνδετικό κρίκο μεταξύ των κανόνων και της κοινωνικής πραγματικότητας είτε το ευρωπαϊκό οικοδόμημα θα καταρρεύσει.
<P>
Κύριε Πρόεδρε, πρέπει σε τελική ανάλυση να σεβαστούμε το κοινοτικό δίκαιο. Προσωπικά τάσσομαι περισσότερο υπέρ μιας μέτριας εναρμόνισης ή και ορισμένων βασικών προσεγγίσεων εναρμόνισης που θα βελτιώνονται και θα συμπληρώνονται συν τω χρόνω, παρά υπέρ μιας μέγιστης εναρμόνισης.

<SPEAKER ID=216 NAME="Bonino">
Κύριε Πρόεδρε, ακούγοντας προσεκτικά την εισηγήτρια και όλους τους ομιλητές διαπίστωσα πόσο σημαντική είναι αυτή η οδηγία. Το γεγονός αυτό είναι πολύ θετικό, επειδή διανύσαμε μακρύ δρόμο και, όπως θα θυμάστε όλοι, υπήρχαν και ορισμένοι που δεν είχαν πειστεί για την ανάγκη να εκδοθεί οδηγία σχετικά με τις χρηματοπιστωτικές υπηρεσίες. Όσοι ενδιαφέρονται για τα συμφέροντα των καταναλωτών θα θυμούνται τη συζήτηση που πραγματοποιήθηκε στο Κοινοβούλιο για τις εξ αποστάσεως πωλήσεις, και, ανεξαρτήτως των διαφορών που εξακολουθούν να υφίστανται - και υπάρχει ακόμα χρόνος και περιθώριο επίτευξης κάποιας σύγκλισης - σημειώσαμε μεγάλη πρόοδο στη θέσπιση ορισμένων βασικών δικαιωμάτων για τους καταναλωτές.
<P>
Θέλω μόνο να αναφερθώ εν συντομία στα τρία βασικά θέματα που σημείωσα κατά τη διάρκεια της συζήτησης. Πρώτον, το πλέον επίμαχο αφορά το επίπεδο της εναρμόνισης. Έχουν υποβληθεί τροπολογίες που εισάγουν μια προσέγγιση περιορισμένης εναρμόνισης των διατάξεων που προβλέπονται σε αυτή την οδηγία, αφήνοντας στα κράτη μέλη περιθώριο να διατηρήσουν ή να εισαγάγουν αυστηρότερες διατάξεις. Υπάρχουν επομένως τροπολογίες που ζητούν ελάχιστη εναρμόνιση.
<P>
Η Επιτροπή έχει προτείνει πλήρη εναρμόνιση των διατάξεων της οδηγίας, όπως αναφέρεται σαφώς στην αιτιολογική σκέψη 9, και κατά συνέπεια η τροπολογία 57 μπορεί να θεωρηθεί περιττή από αυτή την άποψη. Γεγονός όμως είναι ότι επαναλαμβάνει την ίδια θέση. Η λογική ήταν ότι οι χρηματοπιστωτικές υπηρεσίες λόγω της άυλης φύσης τους - δεν υπάρχει τίποτα σε χαρτί - ενδείκνυνται απολύτως για εξ αποστάσεως εμπορία. Προσθέτοντας σε αυτό και τη διασυνοριακή προοπτική της εισαγωγής του ευρώ, θεωρήθηκε ιδιαιτέρως σημαντική η θέσπιση ενός κοινού πλαισίου χρησιμοποίησης αυτών των τεχνικών εξ αποστάσεως εμπορίας, κάτι που μπορεί να αποβεί προς όφελος και των επιχειρήσεων και των καταναλωτών. Επαναλαμβάνω ότι η αρχή συνίσταται στην ακράδαντη πεποίθησή μας ότι το δικαίωμα των καταναλωτών πρέπει να εξετασθεί στις σωστές του διαστάσεις και σε σχέση με τα δικαιώματα άλλων τομέων. Ωστόσο, θεωρούμε ότι η πρότασή μας θα είναι προς όφελος τόσο των επιχειρήσεων, όσο και των καταναλωτών, επειδή αμφότεροι θα γνωρίζουν τους ισχύοντες κανόνες και θα μπορούν να είναι βέβαιοι ότι ισχύουν οι ίδιοι κανόνες εμπορίας ανεξαρτήτως προέλευσης των υπηρεσιών. Πρόκειται για ένα πολύ σημαντικό σημείο στην οικοδόμηση της εμπιστοσύνης, που μπορεί να είναι συμφέρον τόσο για τους καταναλωτές, όσο και για τις επιχειρήσεις. Βάσει αυτού του επιχειρήματος η Επιτροπή κατέληξε στο συμπέρασμα ότι στο παρόν στάδιο θα εμμείνει στην πρότασή της για πλήρη εναρμόνιση.
<P>
Θα αναφερθώ μόνο σε δύο άλλα θέματα που εθίγησαν κατά τη συζήτηση. Το πρώτο είναι η εκ των προτέρων ενημέρωση και το δεύτερο το γενικό δικαίωμα υπαναχώρησης. Όσον αφορά την εκ των προτέρων ενημέρωση, οι τροπολογίες αφορούν την ενημέρωση των καταναλωτών πριν από τη σύναψη σύμβασης και απορρίπτουν την ιδέα ενός «δικαιώματος διάσκεψης» βάσει προσχεδίου σύμβασης, όπως αναφέρεται στην πρόταση οδηγίας. Η Επιτροπή μπορεί να αποδεχθεί την αρχή της τροπολογίας 21, βάσει της οποίας παρέχονται στους καταναλωτές πριν από τη σύναψη σύμβασης πρόσθετα ή συνοπτικά στοιχεία που καλύπτουν όλους τους συμβατικούς όρους και προϋποθέσεις. Ωστόσο, η εν λόγω αρχή πρέπει να λαμβάνει υπόψη την αλληλεπίδραση της οριζόντιας αυτής οδηγίας και των κάθετων οδηγιών σχετικά με τις χρηματοπιστωτικές υπηρεσίες, στις οποίες προβλέπεται και ενημέρωση. Κατά συνέπεια, η Επιτροπή δεν μπορεί απλά να δεχθεί τις τροπολογίες στη μορφή που προτείνονται. Οφείλουμε ειδικά να υπογραμμίσουμε ότι η αρχή της εκ των προτέρων ενημέρωσης πρέπει να εφαρμόζεται, ούτως ώστε η παρεχόμενη ενημέρωση να προσδίδει προστιθέμενη αξία στην ενημέρωση που προβλέπεται ήδη στις κάθετες οδηγίες, διαφορετικά είναι περιττή.
<P>
Δεύτερον, πρέπει να αποφευχθούν επικαλύψεις με την ήδη προβλεπόμενη ενημέρωση και, τέλος, πρέπει να αποσαφηνιστεί προς άρση κάθε αμφιβολίας ποιες διατάξεις ισχύουν ή υπερισχύουν σε περίπτωση ομοιοτήτων μεταξύ των διατάξεων της παρούσας και της κάθετης οδηγίας. Ως εκ τούτου, η τροπολογία 61, που καθιερώνει δικαίωμα παραίτησης από το δικαίωμα της εκ των προτέρων ενημέρωσης, συνεπάγεται ότι η Επιτροπή πρέπει να απορρίψει το άρθρο 11, το οποίο προβλέπει ότι οι καταναλωτές δεν μπορούν να παραιτηθούν από τα δικαιώματα που τους παρέχει η οδηγία.
<P>
Τέλος, όσον αφορά το γενικό δικαίωμα υπαναχώρησης, εάν απορρίψουμε το δικαίωμα διάσκεψης, οδηγούμαστε φυσιολογικά στην έμφαση σε ένα γενικό δικαίωμα υπαναχώρησης, όπως προβλέπεται σε αυτές τις τροπολογίες. Η βασική αρχή της τροπολογίας αυτής είναι η ευθυγράμμιση της εν λόγω πρότασης με τους κανόνες της γενικής οδηγίας. Και σε αυτή την περίπτωση η Επιτροπή αποδέχεται την αρχή, αλλά χρειάζεται να επανεξετάσει την εφαρμογή.
<P>
Θέλω απλά να επισημάνω δύο ζητήματα που παραμένουν ανοικτά στο παρόν στάδιο. Πρόκειται για τη διάρκεια καθώς και το πεδίο και τον βαθμό εφαρμογής τυχόν εξαιρέσεων. Δεν θα επεισέλθω σε λεπτομέρειες. Μίλησα ήδη πάρα πολύ για τις τροπολογίες. Στο παρόν στάδιο η Επιτροπή θέλησε να προτείνει ορισμένες ιδέες και να εξετάσει τα τρία μείζονα θέματα που συζητήσατε, και προσβλέπουμε βεβαίως στο τελικό αποτέλεσμα της ψηφοφορίας επ' αυτών.

<SPEAKER ID=217 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=13>
Πώληση και εγγύηση για καταναλωτικά αγαθά
<SPEAKER ID=218 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0224/99) της κ. Kuhn, εξ ονόματος της αντιπροσωπείας του Κοινοβουλίου στην Επιτροπή Συνδιαλλαγής, σχετικά με το εγκριθέν από την Eπιτροπή Συνδιαλλαγής κοινό σχέδιο όσον αφορά την πρόταση οδηγίας του Ευρωπαϊκού Κοινοβουλίου και του Συμβουλίου σχετικά με την πώληση και τις εγγυήσεις καταναλωτικών αγαθών (C4-0042/99 - C4-0171/99-96/0161(COD)).

<SPEAKER ID=219 NAME="Kuhn">
Κύριε Πρόεδρε, θέλω να εκφράσω τις θερμές μου ευχαριστίες τόσο στην Προεδρία του Συμβουλίου, όσο και στην κυρία Bonino και τους συνεργάτες της, για το γεγονός ότι κατά τον τριμερή διάλογο κατέστη δυνατή η επίτευξη συμφωνίας, η οποία έγινε δεκτή από το Συμβούλιο και την αντιπροσωπεία του Κοινοβουλίου. Στις 17 Δεκεμβρίου1998 το Κοινοβούλιο ενέκρινε 14 τροπολογίες επί της κοινής θέσης του Συμβουλίου. Κατά τη διαδικασία συνδιαλλαγής έγιναν δεκτές ως είχαν ή με συμβιβαστικό κείμενο που ήταν πολύ κοντά στην αρχική διατύπωση της τροπολογίας του Κοινοβουλίου 12 τροπολογίες, καλό αποτέλεσμα κατά την άποψή μου. Μετά από τον επιτευχθέντα συμβιβασμό η οδηγία πρέπει να μεταφερθεί στην εθνική νομοθεσία ως την 1η Ιανουαρίου 2002 το αργότερο και όχι σε τρία χρόνια. Για την αντιπροσωπεία του Κοινοβουλίου η έγκριση της εν λόγω τροπολογίας ήταν πολύ σημαντική, γιατί η ημερομηνία συμπίπτει με την έναρξη κυκλοφορίας των κερμάτων και των χαρτονομισμάτων ευρώ στα περισσότερα κράτη της Ευρωπαϊκής Ένωσης και αναμένεται ότι η διαφάνεια των τιμών θα επιτρέψει την πραγματοποίηση περισσότερων διασυνοριακών αγορών εντός της εσωτερικής αγοράς.
<P>
Η ελάχιστη εναρμόνιση όσον αφορά τη νομοθετικά προβλεπόμενη εγγύηση απαλλάσσει τον καταναλωτή από περιττή ταλαιπωρία. Έγινε επίσης δεκτή η συμπερίληψη στο πεδίο εφαρμογής της οδηγίας των περιπτώσεων όπου ένα προϊόν κατασκευάζεται ή παράγεται κατά παραγγελία του καταναλωτή και για το οποίο ο καταναλωτής παρέχει τα απαραίτητα υλικά, εκτός εάν το εμφανιζόμενο ελάττωμα οφείλεται στα υλικα που παρέσχε ο καταναλωτής. Η περίπτωση στην οποία ο καταναλωτής εγκαθιστά ο ίδιος ένα προϊόν και εμφανίζεται ελάττωμα λόγω λανθασμένης οδηγίας εγκατάστασης εμπίπτει επίσης στο πεδίο εφαρμογής της οδηγίας περί εγγυήσεων των καταναλωτικών αγαθών. Η εν λόγω οδηγία συμπεριλαμβάνεται στην κατάσταση των περιοριστικών μέτρων προς όφελος της προστασίας των συμφερόντων των καταναλωτών. Προκειμένου εξάλλου να διευκολυνθούν οι αγορές του καταναλωτή στην εσωτερική αγορά, γίνεται σύσταση στους κατασκευαστές που πωλούν εμπορεύματα σε περισσότερα κράτη μέλη να παρέχουν στους καταναλωτές μαζί με τα εμπορεύματα αυτά κατάλογο με διευθύνσεις επικοινωνίας σε κάθε κράτος μέλος στο οποίο πωλείται το εμπόρευμα.
<P>
Το τελευταίο είναι απλώς μια σύσταση. Το Κοινοβούλιο δεν θέλησε κάτι περισσότερο, γεγονός για το οποίο λυπάμαι. Ίσως όμως με τον καιρό πολλοί κατασκευαστές προϊόντων μακράς διαρκείας το θεωρήσουν προοπτική για να βρει το εμπόρευμά τους παντού στην εσωτερική αγορά καλύτερους διαύλους εμπορίας. Προκειμένου να μην υπάρχουν ασάφειες εις βάρος του καταναλωτή, στο αποτέλεσμα της συνδιαλλαγής διατυπώθηκε για άλλη μια φορά ξεκάθαρα ότι η δωρεάν εξασφάλιση της σύμφωνης με τη σύμβαση πώλησης κατάστασης ενός εμπορεύματος σημαίνει ότι τα απαραίτητα έξοδα, όπως έξοδα αποστολής, εργατικά και έξοδα υλικών, επιβαρύνουν τον πωλητή.
<P>
Αυτά είναι εν συντομία τα σημαντικότερα αποτελέσματα της Επιτροπής Συνδιαλλαγής. Αν συμφωνήσετε με αυτό το αποτέλεσμα της συνδιαλλαγής, και πιστεύω ότι θα συμφωνήσετε, οι καταναλωτές σε πολλά κράτη μέλη θα λάβουν μια καλύτερη νομική εγγύηση καταναλωτικών αγαθών, και σας διαβεβαιώνω ότι αυτή η εγγύηση σημαίνει το ελάχιστο όριο προστασίας σε κάθε κράτος μέλος. Το πεδίο ισχύος της οδηγίας περιλαμβάνει όλα τα καταναλωτικά αγαθά, καινούρια και μεταχειρισμένα, η νομοθετικά προβλεπόμενη εγγύηση ισχύει για δύο έτη, και όσον αφορά τα μεταχειρισμένα αγαθά παραμένει στην ευχέρεια των κρατών μελών το ενδεχόμενο συμφωνίας αγοραστών και πωλητών ως προς τον περιορισμό της διάρκειας της εγγύησης σε ένα έτος.
<P>
Παρ' όλα αυτά, και προκειμένου να αποφευχθούν παρεξηγήσεις, θα πρέπει τουλάχιστον να δηλώσουμε δημοσίως ότι ένα εμπόρευμα χαρακτηρίζεται από έλλειψη συμμόρφωσης προς τους όρους της σύμβασης, μόνο αν το ελάττωμα που εμφανίζει υπήρχε κατά την αγορά. Κατά τους πρώτους έξι μήνες πάντως αντιστρέφεται το βάρος της αποδείξεως, που σημαίνει ότι, αν ο πωλητής δεν μπορεί να αποδείξει κάποια ζημία που έχει προκληθεί από τον καταναλωτή καθώς και αν το είδος του εμπορεύματος ή της ζημίας δεν επιτρέπει μια τέτοια υπόθεση, τότε υποθέτει κανείς πως υπήρχε κάποιο ελάττωμα ήδη κατά την παράδοση του εμπορεύματος.
<P>
Ο όρος «ελάττωμα» συμπληρώθηκε σωστά από το Κοινοβούλιο. Ένα ελαττωματικό εμπόρευμα χαρακτηρίζεται από έλλειψη συμμόρφωσης προς τους όρους της σύμβασης, και δημόσιες δηλώσεις του κατασκευαστή ή του εμπόρου, είτε στη διαφήμιση είτε στην ετικέτα, συμπεριλαμβάνονται στην έννοια αυτή. Ο ορισμός αυτός είναι αξιέπαινος, καθώς συχνά η διαφήμιση παρακινεί στην αγορά. Σε περίπτωση προϊόντος που χαρακτηρίζεται από μη συμμόρφωση προς τους όρους της σύμβασης, προβλέπεται ως αποζημίωση η αξίωση κατ' αρχάς της δωρεάν επιδιόρθωσης ή της αντικατάστασης του εμπορεύματος, εφόσον κάτι τέτοιο είναι οικονομικά λογικό και γενικά εφικτό.
<P>
Στην περίπτωση που αποκλείεται η επιδιόρθωση ή η αντικατάσταση του προϊόντος ως αποζημίωση, ο αγοραστής έχει τις εναλλακτικές λύσεις είτε της μείωσης της τιμής είτε της λύσης του συμβολαίου. Ιεραρχώντας κατ' αυτόν τον τρόπο τις δυνατότητες αποζημίωσης το Κοινοβούλιο βρήκε μια λογική ισορροπία μεταξύ των συμφερόντων των καταναλωτών και των πωλητών. Η οδηγία προβλέπει σαφείς όρους - κάτι που είναι επίσης σημαντικό για την εμπορική εγγύηση, δηλαδή την εγγύηση που δίνεται εθελοντικά από τους κατασκευαστές και τους πωλητές. Προκειμένου να διασφαλιστεί ότι ο καταναλωτής δεν θα παραπλανηθεί, οι εγγυήσεις πρέπει να περιέχουν σαφείς και ξεκάθαρες πληροφορίες, μεταξύ άλλων τη διευκρίνιση ότι η εν λόγω εγγύηση δεν θίγει τα νομικά δικαιώματα του καταναλωτή.
<P>
Δυστυχώς, η οδηγία αυτή έχει κατά την κρίση μου ένα αδύνατο σημείο. Η κοινή θέση επιτρέπει στα κράτη μέλη να εισαγάγουν για τον καταναλωτή μια δίμηνη προθεσμία καταγγελίας. Ο καταναλωτής δηλαδή πρέπει να αναφέρει το ελάττωμα σε διάστημα δύο μηνών από τη στιγμή που το ανακαλύπτει. Έστω κι αν ένα μόνο κράτος μέλος εισαγάγει αυτή την προθεσμία καταγγελίας, το γεγονός αυτό αντιβαίνει στο πνεύμα της οδηγίας, σύμφωνα με το οποίο στόχος είναι η επίτευξη μιας ελάχιστης εναρμόνισης. Δυστυχώς, το Κοινοβούλιο δεν έλαβε κατά τη δεύτερη ανάγνωση την απαιτούμενη πλειοψηφία για να διαγράψει τη ρύθμιση αυτή. Παρ' όλα αυτά κατορθώσαμε στο τέλος της κοινοβουλευτικής περιόδου του παρόντος Κοινοβουλίου να εξασφαλίσουμε για άλλη μια φορά περισσότερα δικαιώματα στον Ευρωπαίο πολίτη ως καταναλωτή, και γι' αυτό θέλω να ευχαριστήσω θερμά όλους τους συναδέλφους του παρόντος Κοινοβουλίου, την Επιτροπή και το Συμβούλιο.

<SPEAKER ID=220 LANGUAGE="EN" NAME="Whitehead">
Κύριε Πρόεδρε, πιστεύω ότι είναι πρέπον στα λίγα λεπτά που έχω στη διάθεσή μου να εκφράσω την εκτίμησή μου για την εισηγήτρια, αλλά και για την Επίτροπο, η οποία βρίσκεται επίσης μαζί μας σε αυτή την προτελευταία συζήτηση που πραγματοποιείται στο παρόν Κοινοβούλιο και αφορά τους καταναλωτές, και βεβαίως για τις διαδικασίες συναπόφασης που εφαρμόσαμε και οι οποίες έχουν μεγαλύτερη σημασία σε αυτόν τον τομέα από ό, τι σε οποιονδήποτε άλλο. Πρόκειται για σημαντική επιτυχία του Κοινοβουλίου, όπως επίσης και της Επιτροπής και των κρατών μελών του Συμβουλίου.
<P>
Μακάρι να μπορούσα να πω ότι αυτές οι διαδικασίες είναι πάντα τόσο γρήγορες. Όμως αυτή η περίπτωση είναι υποδειγματική, διότι πολλές από τις αρχικές μας επιφυλάξεις, πολλοί από τους φόβους εμπορικών συμφερόντων και πολλοί από τους φόβους των βουλευτών τέθηκαν κατά μέρος από την πορεία των διαδικασιών. Το αποτέλεσμα είναι ότι έχουμε πλέον επιτύχει επαρκή προστασία του καταναλωτή έναντι αγαθών που ενδεχομένως να αποδειχθούν ελαττωματικά, ακόμα και στην περίπτωση που κατασκευάζονται εν μέρει από τον ίδιο τον καταναλωτή.
<P>
Αντιμετωπίσαμε επιτυχώς το θέμα των μεταχειρισμένων αγαθών, που πολλοί φοβόνταν μήπως δεν συμπεριληφθεί αποτελεσματικά στην παρούσα οδηγία. Αποδείξαμε ότι όταν υπάρχει η θέληση υπάρχει και λύση. Μπορεί κανείς να αποδείξει ότι, μολονότι τα μεταχειρισμένα αγαθά διαφέρουν εξ ορισμού από εκείνα που πωλούνται καινούρια, αρκεί η διαφοροποίηση του «χρόνου διάσκεψης» και αποκατάστασης. Ολόκληρος ο μηχανισμός της ιεραρχίας των αποζημιώσεων μπορεί να λειτουργήσει και πράγματι λειτουργεί αποτελεσματικά στην περίπτωση αυτή.
<P>
Είμαι επομένως πολύ ικανοποιημένος και θα ήθελα να ευχαριστήσω την Επίτροπο Bonino για τη συνολική βοήθεια που προσέφερε, όχι μόνο σε αυτό το θέμα, αλλά και σε πολλά άλλα κατά την τελευταία πενταετία. Θέλω να πω δυο τελευταία λόγια για την κ. Kuhn. Αυτή είναι η τελευταία της έκθεση και η τελευταία συνεδρίαση Κοινοβουλίου στην οποία παρευρίσκεται. Ήταν κατά τη γνώμη μου υποδειγματική σύντροφος και συνάδελφος, επιμελής, ειλικρινής και αφοσιωμένη. Μακάρι να είχαμε περισσότερους βουλευτές σαν κι αυτή και μακάρι οι εξωκοινοβουλευτικοί να γνώριζαν την ουσιαστική εργασία η οποία επιτελείται στα ενδιάμεσα των συνεδριάσεων του Κοινοβουλίου.

<SPEAKER ID=221 LANGUAGE="EN" NAME="Fitzsimons">
Κύριε Πρόεδρε, όπως ο κ. Whitehead, θα ήθελα και εγώ να επαινέσω την κ. Kuhn. Η έκθεσή της για τους καταναλωτές είναι πολύ καλή. Δεν πρέπει να ξεχνάμε ότι τον Ιούνιο του 1996 η Επιτροπή υπέβαλε πρόταση οδηγίας σχετικά με τις εγγυήσεις των καταναλωτικών αγαθών και την εξυπηρέτηση των πελατών μετά την πώληση. Σκοπός της πρότασης ήταν να επιτευχθεί η ελάχιστη εναρμόνιση των επιμέρους εθνικών νομοθετικών διατάξεων όσον αφορά την ανάγκη νομοθετικά προβλεπόμενης εγγύησης. Η δε αναφορά του κ. Whitehead σε όλα αυτά ήταν πολύ εύγλωττη.
<P>
Η πρόταση στοχεύει απλά στην εξασφάλιση ελάχιστων εγγυήσεων για τους καταναλωτές, σε οποιοδήποτε μέρος της Ευρωπαϊκής 'Ενωσης κι αν πραγματοποιούν αγορές, καθώς και της δυνατότητάς τους να ζητούν αποζημίωση στην πατρίδα τους. Η οδηγία διασφαλίζει την υποχρέωση των κρατών μελών να τη μεταφέρουν στην εθνική νομοθεσία ως τον Ιανουάριο του 2002, και κατ' αυτόν τον τρόπο θα δημιουργηθεί ένα κοινό σύνολο ελάχιστων κανόνων που θα παρέχουν στον καταναλωτή το δικαίωμα αποζημίωσης. Πρόκειται για δωρεάν επισκευές, αντικατάσταση, μείωση τιμής ή ακύρωση του σύμβασης σε περίπτωση αγοράς ελαττωματικού αγαθού. Κατόπιν επιμονής του παρόντος Κοινοβουλίου οι δωρεάν επισκευές ή αντικαταστάσεις θα συμπεριλαμβάνουν γραμματοσήμανση, εργασία και υλικά. Το Κοινοβούλιο έκανε εξαιρετική δουλειά επ' αυτού του θέματος. Διασφαλίσαμε επίσης ότι η αποζημίωση για τη λανθασμένη εγκατάσταση αγαθών, όπως π.χ. ιματιοθηκών, θα ισχύει και για την πρόστασία του καταναλωτή ο οποίος παραπλανήθηκε από λανθασμενες οδηγίες.
<P>
Συστήνεται επίσης στους παραγωγούς καταναλωτικών αγαθών να παρέχουν μαζί με το εμπόρευμα κατάλογο με μία τουλάχιστον διεύθυνση επικοινωνίας σε κάθε κράτος μέλος όπου πωλείται το εμπόρευμα, ούτως ώστε οι διασυνοριακοί αγοραστές να μπορούν να επικοινωνούν με τη διεύθυνση αυτή σε περίπτωση προβλήματος. Τα κράτη μέλη θα έχουν τη δυνατότητα να δημιουργήσουν υπηρεσίες μεσολάβησης που θα χειρίζονται τις καταγγελίες των καταναλωτών είτε σε εθνικό είτε σε διασυνορικό επίπεδο.
<P>
Συστήνεται επίσης ένθερμα να παρέχονται στους καταναλωτές οι διευθύνσεις επικοινωνίας των κατασκευαστών όπου πωλούνται τα αγαθά σε αρκετά κράτη μέλη. Αυτό είναι σημαντικό, γιατί πολλοί άνθρωποι ταξιδεύουν όχι μόνο σε ολόκληρη την Ευρώπη, αλλά και σε ολόκληρο τον κόσμο. Συνεπώς, ως μέλος της Επιτροπής Προστασίας των Καταναλωτών πάντα υποστήριζα, όπως η κ. Kuhn και ο κ. Whitehead, μέτρα που εξασφαλίζουν μέσω της ευρωπαϊκής νομοθεσίας πραγματική και επαρκή κάλυψη των αναγκών και των ανησυχιών του καταναλωτή.
<P>
Εν κατακλείδι, το κόστος του προγράμματος προστασίας των καταναλωτών για την τετραετία 1999-2003 ανέρχεται σε άνω των 91 εκατ. στερλινών και, αν ζητηθούν μελλοντικά περαιτέρω αυξήσεις αυτού του προϋπολογισμού, είμαι βέβαιος ότι το Κοινοβούλιο θα τις υποστηρίξει. Οι παρατηρήσεις του κ. Whitehead για την κ. Kuhn με βρίσκουν σύμφωνο. Tη συγχαίρω για την αφοσίωση και την πρόσηλωσή της στην Επιτροπή Περιβάλλοντος, Δημόσιας Υγείας και Προστασίας των Καταναλωτών όλα αυτά τα χρόνια και της εύχομαι υγεία και κάθε ευτυχία.

<SPEAKER ID=222 NAME="Bonino">
Κύριε Πρόεδρε, δεν ανεβαίνω στο βήμα για να επαναλάβω το περιεχόμενο αυτού του νομοθετήματος, αλλά για να επαινέσω το Κοινοβούλιο, την Επιτροπή και το Συμβούλιο για την καλή δουλειά που έκαναν. Από την άποψη του χρόνου, χαίρομαι ιδιαίτερα που μιλάω στο τελευταίο στάδιο αυτής της οδηγίας στην τελευταία περίοδο συνόδου του Ευρωπαϊκού μας Κοινοβουλίου - που είναι και για μένα η τελευταία σύνοδος, σε ό, τι αφορά τουλάχιστον τα θέματα των καταναλωτών.
<P>
Η Επιτροπή κατέθεσε αυτή την πρόταση οδηγίας τον Ιούνιο του 1996 και τη διαβίβασε στο Κοινοβούλιο τον Αύγουστο του 1996. Εν τω μεταξύ σημειώθηκαν ορισμένες αλλαγές. Ωστόσο, καταφέραμε τελικά να επιτύχουμε ένα καλό νομοθέτημα, το οποίο θα προσφέρει μεγαλύτερη προστασία στους καταναλωτές.
<P>
Χωρίς, όπως είπα, να επαναλάβω τα σημεία της νομοθεσίας, θα συγχαρώ ιδιαίτερα την κ. Kuhn και όλους τους άλλους συναδέλφους του Κοινοβουλίου για την εργασία τους. Κατ' εξαίρεση θα επαινέσω επίσης την εργασία της υπηρεσίας της Επιτροπής. Όταν κατέθεσα αυτή την πρόταση οδηγίας τούς είπα ότι αποκλείεται να εγκριθεί. Όμως, αυτά τα τρία χρόνια συνεργασθήκαμε με τέτοιον τρόπο, ώστε κατορθώσαμε τελικά να εγκριθεί αυτή η οδηγία. Είναι μια καλή κληρονομιά για το επόμενο Κοινοβούλιο και την επόμενη Επιτροπή.

<SPEAKER ID=223 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=14>
Πολιτική 'Αμυνα
<SPEAKER ID=224 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0124/99) της κ. Gonzαlez Αlvarez, εξ ονόματος της Επιτροπής Περιβάλλοντος, Δημόσιας Υγείας και Προστασίας των Καταναλωτών, σχετικά με την πρόταση απόφασης του Συμβουλίου που αφορά τη θέσπιση κοινοτικού προγράμματος δράσης στον τομέα της πολιτικής άμυνας (COM (98)0768 - C4-0072/99-98/0354(CNS))

<SPEAKER ID=225 NAME="Gonzαlez Αlvarez">
Κύριε Πρόεδρε, πιστεύω πως κανείς δεν αμφιβάλλει υπό τις παρούσες συνθήκες για την ανάγκη ενός νέου προγράμματος - στην προκείμενη περίπτωση ως το 2004 - κοινοτικής δράσης υπέρ της πολιτικής άμυνας, αν και στην πραγματικότητα δεν υπάρχει μεγάλος ενθουσιασμός στο ημικύκλιο για αυτό το πρόγραμμα.
<P>
Αν ληφθεί υπόψη ότι το 1998 από τις λεγόμενες «φυσικές» καταστροφές - εγώ δεν θα τις θεωρούσα πάντα φυσικές - υπήρξαν 50.000 νεκροί και απώλειες 12, 4 δισεκατομμυρίων πεσετών (πλημμύρες, πυρκαγιές, τυφώνες - όπως ο Μιτς - ή περιβαλλοντικές καταστροφές - υπενθυμίζω πάντα τη Doρana, όπου η κατάσταση δεν έχει ακόμη διευθετηθεί και υπάρχουν προβλήματα), έχει καταστεί απαραίτητο να διαδραματίσουν οι οργανώσεις πολιτικής άμυνας σημαντικό ρόλο σε καθεμία από αυτές τις καταστροφές, προπαντός αν αυτές οι οργανώσεις λειτουργούν καλά, τα στελέχη τους είναι καλά καταρτισμένα και αποτελούν ταυτόχρονα τμήμα ενός κοινοτικού δικτύου συνεργασίας.
<P>
Στις τροπολογίες που ενέκρινε με μεγάλη πλειοψηφία - με σημαντική πλειοψηφία - η Επιτροπή Περιβάλλοντος, Δημόσιας Υγείας και Προστασίας των Καταναλωτών εξετάσθηκαν βαθύτερα ορισμένα σημεία της πρότασης της Επιτροπής, τα οποία θεωρούμε σημαντικά:
<P>
α)Απαιτείται καλύτερη και αποτελεσματικότερη συνεργασία μεταξύ των κρατών μελών, διότι δεν υπάρχει επαρκής συνεργασία.β)Πρέπει να συμβάλουμε ούτως ώστε, παράλληλα με την προστασία των προσώπων και των αγαθών, να διαμορφωθεί μια καλύτερη και εξυπνότερη σχέση με τη φύση, που θα επιτρέψει την αποφυγή όσων καταστροφών μπορούν να αποφευχθούν, και πολλές από αυτές μπορούν.γ)Πρέπει να γίνει ρητή αναφορά στις απομονωμένες και εξαιρετικά απομακρυσμένες περιφέρειες και στις δυσκολίες που αντιμετωπίζουν λόγω των γεωγραφικών, ορογραφικών και κοινωνικών τους συνθηκών. Την περασμένη εβδομάδα η Ομάδα μας συνεδρίασε στη Μαδέρα και είχαμε την ευκαιρία να επισκεφθούμε ορισμένους απομονωμένους πληθυσμούς. Με τις δυσκολίες που αντιμετωπίζουν αυτοί οι πληθυσμοί να εξαγάγουν από εκεί τα γεωργικά τους προϊόντα και με τις δυσκολίες που αντιμετωπίσαμε οι ευρωβουλευτές για να φθάσουμε σε αυτούς, είναι για μένα ανεξήγητο πώς είναι δυνατόν σε περίπτωση καταστροφής να μπορέσουν να την αντιμετωπίσουν χωρίς επαρκή μέσα. Ορισμένοι συνάδελφοι που έρχονταν από τις Αζόρες δεν μπορούσαν καν να πάνε κατευθείαν στη Μαδέρα. Έπρεπε να πάνε από τις Αζόρες στη Λισαβόνα - 1.300 χιλιόμετρα - και από τη Λισαβόνα στη Μαδέρα - 900 χιλιόμετρα - αναγκαζόμενοι να διανύσουν μια τεράστια διαδρομή για να συμμετάσχουν στις εργασίες αυτής της Ομάδας, η οποία ασχολήθηκε στην προκείμενη περίπτωση με τα προβλήματα των εξαιρετικά απομακρυσμένων περιφερειών. Συνεπώς, είναι απολύτως αναγκαίο να υπάρξει μεγαλύτερη ευαισθητοποίηση απέναντι στα προβλήματα αυτών των περιφερειών.δ)Υπογραμμίζεται η σημασία της κατάρτισης του πληθυσμού ώστε να συμβάλλει ο ίδιος στην αυτοπροστασία του. Περιλαμβάνονται και οι καταστάσεις περιβαλλοντικής επείγουσας ανάγκης. Δεν μπορώ να ξεχάσω τις περιβαλλοντικές επείγουσες ανάγκες της περιοχής μου καθώς και της υπόλοιπης Ισπανίας.ε)Υπογραμμίζουμε την απαραίτητη προσπάθεια σε εθνικό, υπερπεριφερειακό, περιφερειακό και τοπικό επίπεδο σε θέματα πρόληψης, συνεργασίας και ανταλλαγής εμπειριών.στ) Προτείνουμε επίσης να επισημαίνονται και να μελετώνται τα αίτια των καταστροφών και να δημοσιεύονται τα αποτελέσματα αυτής της μελέτης, προκειμένου να χρησιμεύσουν για την πρόληψη.
<P>
Επικροτούμε τη θέση του ΕΚ όσον αφορά την απαραίτητη για την εκτέλεση του προγράμματος επιτροπή, η οποία πρέπει να έχει συμβουλευτικό χαρακτήρα, εγκρίνοντας την τροπολογία της Επιτροπής Προϋπολογισμών που προτείνει γι' αυτή μεγαλύτερη διαφάνεια και συμμετοχή. Δεν συμφωνούμε ως εκ τούτου με την τροπολογία 24 - που παρουσίασε ο κ. Schnellhardt - η οποία προτείνει έναν διαφορετικό χαρακτήρα για την επιτροπή αυτή, αν και στην πραγματικότητα είναι υπέρ των κρατών μελών, συμπεριλαμβανομένου του δικού μου. Εμείς όμως πιστεύουμε ότι πρέπει να συνεχίσουμε να υποστηρίζουμε την πολιτική του Ευρωπαϊκού Κοινοβουλίου σε σχέση με αυτές τις επιτροπές.
<P>
Συμφωνούμε επίσης με τον απαραίτητο ρόλο των μη κυβερνητικών οργανώσεων.
<P>
Η Επιτροπή Περιβάλλοντος δέχθηκε - αν και εγώ ως εισηγήτρια είχα αμφιβολίες - τις τροπολογίες της Επιτροπής Προϋπολογισμών που αναφέρονται στη συνεργασία με τις χώρες που συμμετέχουν στα προγράμματα PHARE, TACIS και MEDA, τις χώρες της Κεντρικής και Ανατολικής Ευρώπης και της Μεσογείου. Δεν είμαστε εναντίον αυτής της συνεργασίας, αλλά είναι αλήθεια ότι μας ανησυχεί το γεγονός ότι ένας τόσο περιορισμένος προϋπολογισμός 2 εκατομμυρίων ευρώ πρέπει να ανταπεξέλθει και στη συνεργασία με αυτές τις χώρες. Ωστόσο, αυτές οι τροπολογίες της Επιτροπής Προϋπολογισμών εγκρίθηκαν από την Επιτροπή Περιβάλλοντος, και εγώ πρέπει εδώ να τις υποστηρίξω.
<P>
Η Επιτροπή Προϋπολογισμών εκφράζει επίσης την ανησυχία της για το γεγονός ότι αυτό το πρόγραμμα έχει 25 % διοικητικές δαπάνες. Ωστόσο, η ίδια η συντάκτρια της γνωμοδότησης - που δεν ξέρω αν είναι παρούσα - αναγνωρίζει ότι αυτές οι διοικητικές δαπάνες ενδέχεται να οφείλονται στον ρόλο που διαδραματίζουν οι εμπειρογνώμονες, στη σύνδεση με το δίκτυο, στις αναλύσεις και στην κατάρτιση. Δηλαδή, είναι σχεδόν φυσικό να υπάρχουν τόσες διοικητικές δαπάνες, αν και θα πρέπει να καταβληθεί προσπάθεια μείωσής τους.
<P>
Τελικά, μολονότι - όπως είπα στην αρχή - αυτό το πρόγραμμα δεν προξενεί μεγάλο ενθουσιασμό, κυρία Επίτροπε, προσωπικά πιστεύω πως είναι πολύ σημαντικό. Ξέρω καλά το έργο των προσώπων που εργάζονται, ενίοτε εθελοντικά, στις οργανώσεις πολιτών που υπάρχουν, προπαντός στις τοπικές κοινότητες, και πιστεύω πως, αν συνεργαστούμε για να συνεχίσουν να λειτουργούν αυτές οι οργανώσεις, θα μπορέσουμε να βοηθήσουμε να αποφευχθούν ή να μετριασθούν οι επιπτώσεις ορισμένων καταστροφών.

<SPEAKER ID=226 NAME="Πρόεδρος">
Εφόσον δεν υπάρχουν συνάδελφοι που να συμμετέχουν στη συζήτηση, η προεδρία σας συγχαίρει για την έκθεσή σας και συμπεραίνει ότι η έλλειψη ενδιαφέροντος θα πρέπει μάλλον να οφείλεται σε συναίνεση και όχι σε αδιαφορία για το θέμα.

<SPEAKER ID=227 NAME="Bjerregaard">
Κύριε Πρόεδρε, συμμερίζομαι τις παρατηρήσεις της προεδρίας και θα ήθελα επίσης να εκμεταλλευτώ την ευκαιρία για να ευχαριστήσω την Επιτροπή Περιβάλλοντος, Δημόσιας Υγείας και Προστασίας των Καταναλωτών, και ειδικά την εισηγήτρια κ. Gonzαlez Αlvarez, για το έργο που επιτέλεσε και ιδιαίτερα για το ενδιαφέρον που έδειξε κατά τη συζήτηση αυτής της πρότασης. Ο στόχος της εν λόγω πρότασης, ως γνωστόν και όπως ήδη αναφέρθηκε, είναι να εξασφαλίσουμε ότι θα συνεχιστεί το ισχύον πρόγραμμα δράσης για την πολιτική άμυνα, που στηρίζεται στην απόφαση του Συμβουλίου του 1998 και που εκπνέει την 31η Δεκεμβρίου 1999. Πιστεύω επίσης ότι το εν λόγω πρόγραμμα, του οποίου στόχος είναι να στηρίξει και να συμπληρώσει την προσπάθεια των κρατών μελών για την πολιτική άμυνα, είναι σημαντικό και είναι μείζονος σημασίας να το καταστήσουμε όσο το δυνατόν πιο αποτελεσματικό.
<P>
Υποβλήθηκαν 23 τροπολογίες και η Επιτροπή μπορεί να δεχτεί τις 14 εξ αυτών, οι οποίες θεωρούμε ότι βελτιώνουν το κείμενο και συμβάλλουν στη διασαφήνισή του. Ορισμένες από τις τροπολογίες υπογραμμίζουν τη σημασία της εμπειρίας, που αποτελεί τμήμα των θεμελιωδών αρχών του προγράμματος, άλλες ζητούν μεγαλύτερη συμμετοχή των πολιτών και των ΜΚΟ, και τέλος υπάρχουν και οι τροπολογίες που ενισχύουν τις περιβαλλοντικές πτυχές. Κατά συνέπεια, μπορούμε να αποδεχτούμε τις τροπολογίες 1, 2, 3, 4, 5, 9, 10, 11, 14, 15, 18 και 22. Υπάρχει τέλος η τροπολογία 23, η οποία γίνεται εν μέρει δεκτή, και η 19, που γίνεται δεκτή ως προς την αρχή. Αυτό που συμβαίνει με την τροπολογία 19 και μέρη της τροπολογίας 23 είναι ότι στοχεύουν στην αύξηση της συμμετοχής των ΜΚΟ στην πολιτική άμυνα, κάτι με το οποίο φυσικά συμφωνώ, και γι' αυτό τις δέχομαι ως προς την αρχή, διότι παρέχουν στις ΜΚΟ τη δυνατότητα να συμμετάσχουν στην ανταλλαγή ειδικών.
<P>
Στη συνέχεια έχει υποβληθεί μια σειρά άλλων τροπολογιών οι οποίες δεν μας ικανοποιούν. Είναι οι υπ' αριθ. 6, 7, 8, 12, 13, 16, 17, 20, 21 και 24. Επιτρέψτε μου να πω για ορισμένες από αυτές ότι επιχειρούν να βελτιώσουν τη συνεργασία με τις χώρες που συμμετέχουν στα προγράμματα Phare, Tacis και Meda. Πρόκειται φυσικά για στόχο που κερδίζει τη συμπάθειά μας σε μεγάλο βαθμό, αλλά όσον αφορά την πολιτική άμυνα, η συνεργασία κανονίζεται χωρίς το πρόγραμμα δράσης μας. Αυτή τη στιγμή υλοποιούνται δύο προγράμματα στο πλαίσιο του Phare και του Meda, ενώ ένα τρίτο, που ίσως χρηματοδοτηθεί από το Tacis, είναι υπό επεξεργασία.
<P>
Θα ήθελα επίσης να τονίσω το δεύτερο μέρος της τροπολογίας 20, διότι εκεί αναφέρεται ότι τα πιλοτικά προγράμματα πρέπει να μπορούν να χρηματοδοτούνται ως το 100 % αντί για 50 %, όπως προτείνει η Επιτροπή, εφόσον αφορούν απομακρυσμένες και απομονωμένες περιφέρειες. Είναι πεποίθησή μας ότι μια υπεύθυνη διαχείριση του προϋπολογισμού απαιτεί επίσης κοινή ευθύνη χρηματοδότησης για τους συμμετέχοντες στα προγράμματα, και γι' αυτό δεν μπορούμε να δεχτούμε την πρόταση.
<P>
Η κ. Gonzαlez Αlvarez ανέφερε επίσης το θέμα των παρατηρήσεων της Επιτροπής Προϋπολογισμών για την αναλογία των διοικητικών εξόδων έναντι του συνολικού προϋπολογισμού διαχείρισης και προέβη σε μερικές πολύ σωστές παρατηρήσεις επ' αυτού. Για την ακρίβεια, η υπηρεσία μου ερευνά αυτή τη στιγμή το θέμα και προσπαθεί φυσικά να εξασφαλίσει ότι τα εν λόγω διοικητικά έξοδα θα ελαχιστοποιηθούν κατά την εφαρμογή του προγράμματος.
<P>
Εν κατακλείδι, ελπίζω ότι το Κοινοβούλιο θα συμβάλει με τη συνεργασία του στην εξασφάλιση ότι η προκείμενη πρόταση θα ψηφιστεί γρήγορα, ώστε να διασφαλίσουμε τη συνέχεια ανάμεσα στο παρόν κοινοτικό πρόγραμμα δράσης και στο προτεινόμενο πρόγραμμα που θα τεθεί σε ισχύ την 1η Ιανουαρίου 2000.

<SPEAKER ID=228 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=15>
Ρυπογόνα αέρια από γεωργικούς ελκυστήρες
<SPEAKER ID=229 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0128/99) του κ. Fitzsimons, εξ ονόματος της Επιτροπής Περιβάλλοντος, Δημόσιας Υγείας και Προστασίας των Καταναλωτών, σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου που αφορά τα μέτρα που πρέπει να ληφθούν κατά των εκπομπών ρυπογόνων αεριών και σωματιδίων που προέρχονται από κινητήρες προοριζόμενους για την πρόωση των γεωργικών ή δασικών ελκυστήρων και την τροποποίηση της οδηγίας 74/150/ΕΟΚ του Συμβουλίου (COM(98)0472 - C4-0512/98-98/0247(COD)).

<SPEAKER ID=230 NAME="Fitzsimons">
Kύριε Πρόεδρε, για λόγους συντομίας και εξαιτίας της σωρείας θεμάτων της αποψινής Ολομέλειας και της προχωρημένης ώρας θα περιοριστώ σε μερικές συναφείς παρατηρήσεις για την έκθεσή μου, που συντάχθηκε εξ ονόματος της Επιτροπής Περιβάλλοντος, Δημόσιας Υγείας και Προστασίας των Καταναλωτών. Βασικό θέμα της είναι η γεωργική και δασική ρύπανση από γεωργικούς και δασικούς ελκυστήρες.
<P>
Όπως όλοι δυστυχώς γνωρίζουμε, η οδική κυκλοφορία αυξάνεται και μαζί της αυξάνεται και η ατμοσφαρική ρύπανση. Σε καθημερινή βάση ένα πιθανώς θανατηφόρο κοκτέηλ μονοξειδίου του άνθρακα, άκαυτων υδρογονανθράκων, οξειδίων του αζώτου και αιωρούμενων σωματιδίων προσβάλλουν τα ρουθούνια μας και το αναπνευστικό μας σύστημα. Γι' αυτό η Ευρωπαϊκή 'Ενωση επινόησε μέτρα για τον περιορισμό των εκπεμπόμενων ρύπων των οδικών οχημάτων. Τα μέτρα αυτά βελτιώνονται και συμβάλλουν στην τεχνική και επιστημονική πρόοδο. Ωστόσο, από νέες μελέτες αποδεικνύεται ξεκάθαρα ότι οι εκπομπές οι οποίες προέρχονται από μη οδικά κινητά μηχανήματα και από γεωργικούς και δασικούς ελκυστήρες συμβάλλουν επίσης σε μεγάλο βαθμό στην ατμοσφαιρική ρύπανση. Αρα η παρούσα πρόταση οδηγίας για τη δράση που πρέπει να αναληφθεί κατά των ρυπογόνων εκπομπών από κινητήρες ελκυστήρων ακολουθεί τις γραμμές της οδηγίας του 1997 σχετικά με τις εκπομπές από κινητήρες μη οδικών κινητών μηχανημάτων. Η προταθείσα οδηγία σκοπό έχει να βοηθήσει τόσο τη βιομηχανία, όσο και τον χρήστη, άρα δεν είναι ούτε κατά του χρήστη ούτε και κατά του αγρότη. Σκοπός της είναι να προσφέρει έναν συμβιβασμό, συμμορφούμενη προς τις ενιαίες απαιτήσεις από τη μία πλευρά, αλλά και διευκολύνοντας την Ευρωπαϊκή Ένωση να αποκτήσει πρόσβαση στις παγκόσμιες αγορές, ευθυγραμμίζοντας τις βιομηχανικές προδιαγραφές της Ευρωπαϊκής 'Ενωσης με τις γενικότερες απαιτήσεις οι οποίες καθορίστηκαν στον Κανονισμό του 1995 της Οικονομικής Επιτροπής για την Ευρώπη του ΟΗΕ.
<P>
Σας ζητώ να υποστηρίξετε αυτή την έκθεση, η οποία προσυπογράφει βασικά τη θέση που εξέφρασε η Επιτροπή στα σχέδια προτάσεων. Ζητώ συγγνώμη από τους Επιτρόπους που τους έφερα τόσο αργά τη νύχτα.
<P>
Θα ήθελα να ευχαριστήσω τα μέλη της Επιτροπής Περιβάλλοντος για την υποστήριξη που ήδη παρείχαν στην έκθεσή μου στο πλαίσιο της κοινοβουλευτικής επιτροπής. Τα σχόλιά τους, όπως πάντα, ήταν χρήσιμα και εποικοδομητικά. Η Επιτροπή Περιβάλλοντος έκανε αισθητή την παρουσία της στην όλο και σημαντικότερη περιβαλλοντική νομοθεσία, και ξέρω ότι θα συνεχίσουμε με αυτόν τον τρόπο. Ελπίζω η έκθεσή μου για τη ρύπανση από γεωργικούς και δασικούς ελκυστήρες να συμβάλει περαιτέρω, με την υποστήριξη του Κοινοβουλίου, για ένα καθαρότερο και υγιεινότερο περιβάλλον.

<SPEAKER ID=231 LANGUAGE="DE" NAME="Schleicher">
Κύριε Πρόεδρε, κυρίες και κύριοι, η οδική κυκλοφορία εξακολουθεί να είναι μια κύρια πηγή ατμοσφαιρικής ρύπανσης. Μέχρι τώρα υπάρχουν ευρωπαϊκές προδιαγραφές για τα Ι.Χ., τα φορτηγά οχήματα και τα κινητά γεωργικά μηχανήματα, οι οποίες καθορίζουν τις οριακές τιμές των εκπομπών ρυπογόνων αερίων και σωματιδίων, καθώς και τις αντίστοιχες προδιαγραφές ελέγχου και εγκρίσεις τύπου. Παρ' όλα αυτά, το Ευρωπαϊκό Κοινοβούλιο ζητά από το 1996 να θεσπιστούν νομικοί κανόνες και για τους γεωργικούς και δασικούς ελκυστήρες. Αποτελεί σίγουρα επιτυχία το γεγονός ότι σήμερα μπορούμε να συζητάμε το θέμα αυτό, γιατί με την προκείμενη ρύθμιση επιτυγχάνεται σημαντική συμβολή στην προστασία του περιβάλλοντος και διευκολύνεται το εμπόριο των ελκυστήρων αυτών μεταξύ των κρατών μελών της ΕΕ, αλλά και η πρόσβαση των Ευρωπαίων κατασκευαστών στις αγορές των τρίτων χωρών μέσω της ισοτιμίας της ευρωπαϊκής νομοθεσίας και του Κανονισμού αριθ. 96 της ΟΕΕ/ΟΗΕ. Η Ομάδα μας ευχαριστεί τον συνάδελφο Fitzsimons για την έκθεση που εκπόνησε σχετικά με αυτή την εξαιρετικά δύσκολη και άκρως τεχνικού περιεχομένου πρόταση και υποστηρίζει τις τροπολογίες που υπέβαλε ο εισηγητής.
<P>
Έχω παρ' όλα αυτά μια τελευταία ερώτηση να απευθύνω στον κύριο υπηρεσιακό Επίτροπο, καθώς η οδηγία 77/537 για τις ρυπογόνες εκπομπές των γεωργικών και δασικών ελκυστήρων παραμένει σε ισχύ. Η οδηγία αυτή όμως θέτει ως βάση αναφοράς για τον έλεγχο των εκπομπών έναν άλλο τύπο καυσίμων από εκείνον που θέτει η προκείμενη οδηγία. Μπορείτε επομένως να ελέγξετε αν εξακολουθεί να υπάρχει η ασυμφωνία αυτή και κυρίως μήπως θα ήταν αναγκαίο να προσαρμοσθεί η οδηγία 77 στη νέα νομοθεσία σχετικά με την ποιότητα των καυσίμων;

<SPEAKER ID=232 NAME="Bangemann">
Κύριε Πρόεδρε, κατ' αρχάς θέλω να ευχαριστήσω τον εισηγητή κύριο Fitzsimons όχι μόνο για την εκπόνηση της έκθεσης, αλλά και για τη σαφή παρουσίαση που έκανε απόψε. Οι οριακές τιμές για τις ρυπογόνες εκπομπές κινητήρων και εξαρτημάτων έχουν καθορισθεί σε γενικές γραμμές ήδη από τον Μάρτιο του 1998. Ο στόχος τώρα είναι αυτές οι οριακές τιμές να ισχύσουν και για τους γεωργικούς ελκυστήρες. Αυτό ισχύει και για τις προδιαγραφές ελέγχου για τη μείωση των ρυπογόνων εκπομπών. Κατ' αυτόν τον τρόπο θα μπορούσε να επιτευχθεί μια ισοτιμία με τις ήδη υπάρχουσες λοιπές ρυθμίσεις.
<P>
Το Κοινοβούλιο υπέβαλε πέντε τροπολογίες. Τις τροπολογίες 1 και 3 μπορούμε να τις δεχθούμε, κάτι που δεν συμβαίνει με την υπ' αριθ. 2. Σε αυτήν την τροπολογία προτείνεται να υποβάλει η Επιτροπή το έτος 2002 μια ακόμη πρόταση για αυστηρότερες οριακές τιμές, κάτι που δεν θεωρούμε αναγκαίο, ούτε όμως και αποδεκτό, γιατί τότε μόλις θα έχουν υλοποιηθεί οι οριακές τιμές που προβλέπονται στην προκείμενη οδηγία από τα κράτη μέλη. Πρέπει ακόμη να ληφθεί υπόψη ότι το χρονοδιάγραμμα για την τήρηση των οριακών τιμών αυτής της οδηγίας θα έπρεπε να προχωρά εκ παραλλήλου με εκείνο της οδηγίας για τον εξοπλισμό και τα εξαρτήματα των οχημάτων με κινητήρα, δηλαδή με προθεσμία το 2004.
<P>
Εκτός αυτού, κατά τη θέσπιση αυστηρότερων οριακών τιμών θα πρέπει να ληφθεί υπόψη η διαθέσιμη τεχνολογία, και κυρίως η από το Κοινοβούλιο αναγνωρισμένη αρχή την οποία έχουμε προτείνει σε όλα τα μέτρα προστασίας του περιβάλλοντος, δηλαδή η σχέση κόστους-ωφέλειας. Δεν μπορούμε δηλαδή να λέμε έτσι απλά ότι εμείς θέλουμε τώρα να ισχύσουν αυστηρότερες τιμές.
<P>
Η τροπολογία 4 είναι επίσης μη αποδεκτή. Αφορά την προσαρμογή στην τεχνική πρόοδο σύμφωνα με την οδηγία πλαίσιο 74/150, η οποία αυτή τη στιγμή αναθεωρείται. Γι' αυτό και δεν θεωρούμε ορθό να εγκρίνουμε τώρα τροπολογίες σε ειδικές οδηγίες. Αλλά και η τροπολογία 5 είναι για μας μη αποδεκτή. Δεν έχει εξάλλου και νόημα πλέον, γιατί η προκείμενη πρόταση της Επιτροπής υιοθετεί με ακρίβεια τόσο το στάδιο 1, όσο και το στάδιο 2 της οδηγίας 97/68, σχετικά με τις ρυπογόνες εκπομπές από κινητήρες κινητών μηχανημάτων και εξαρτημάτων. Επομένως η τροπολογία αυτή καθίσταται ουσιαστικά περιττή.
<P>
Όσον αφορά την ερώτηση της κυρίας Schleicher, δεν ξέρω σε ποιόν απευθύνεται, αφού εγώ βρίσκομαι εδώ ως εν ενεργεία και όχι ως υπηρεσιακός Επίτροπος. Πρόκειται για παρανόηση! Η Επιτροπή εξακολουθεί μετά την παραίτησή της να είναι απολύτως ενεργή σε όλα τα δικαιώματα και τα καθήκοντά της, και αυτό ισχύει και για μένα. Δεν ξέρω επομένως αν απευθύνατε την ερώτηση σε εμένα, αλλά θα το υποθέσω προς το παρόν. Η ερώτηση αυτή έχει δύο σκέλη: το πρώτο αναφέρεται στην εναρμόνιση και ρωτά πού θα ισχύουν αυτές οι προδιαγραφές για τα καύσιμα και το δεύτερο αφορά τον έλεγχο και ρωτά αν οι προδιαγραφές αυτές θα τηρηθούν στην πράξη. Πιστεύουμε ότι μέχρι τώρα τα κράτη μέλη είχαν στην πράξη μια καλή ανταπόκριση στα θέματα εναρμόνισης. Σίγουρα θα βρεθεί και για τον έλεγχο κάποια πρακτική λογική ρύθμιση. Θα πρέπει τότε ίσως να εξετασθούν άλλες τιμές καυσίμων, καθώς θα εφαρμοσθούν έμπρακτα οι εν λόγω τιμές. Κατά την εναρμόνιση μπορούμε να καταλήξουμε σε άλλες τιμές καυσίμων. Βλέπετε λοιπόν ότι δεν πρόκειται για μια υπηρεσιακή Επιτροπή, αλλά για μια Επιτροπή που είναι απολύτως παρούσα πνευματικά.

<SPEAKER ID=233 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=16>
Τρόφιμα που προορίζονται για ειδική διατροφή
<SPEAKER ID=234 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0225/99) της κ. Sandbζk, εξ ονόματος της αντιπροσωπείας του Κοινοβουλίου στην Επιτροπή Συνδιαλλαγής, σχετικά με το εγκριθέν από την Επιτροπή Συνδιαλλαγής κοινό σχέδιο οδηγίας του Ευρωπαϊκού Κοινοβουλίου και του Συμβουλίου για την προσέγγιση των νομοθεσιών των κρατών μελών σχετικά με τα τρόφιμα που προορίζονται για ειδική διατροφή (3607/99 - C4-0154/99-94/0076(COD)).

<SPEAKER ID=235 NAME="Sandbζk">
Κύριε Πρόεδρε, το Ευρωπαϊκό Συμβούλιο του Εδιμβούργου συνέστησε, ως γνωστό, απλούστευση της κοινοτικής νομοθεσίας, κάτι που έχει γίνει σε πραγματικά ελάχιστο βαθμό. Εν πάση περιπτώσει, είναι θετικό ότι το Συμβούλιο μείωσε τον αρχικό κατάλογο των 9 ομάδων τροφίμων που προορίζονται για ειδική διατροφή σε πέντε ειδικές οδηγίες. Ο κατάλογος έπρεπε να περιλαμβάνει τέσσερεις ομάδες, δεδομένου ότι το Κοινοβούλιο ορθώς δεν βρήκε κατά τη γνωμοδότησή του επαρκείς λόγους για να επεξεργαστεί μια ειδική οδηγία για τρόφιμα που προορίζονται για αθλητές. Για να ορίσει κανείς ένα τρόφιμο ως προοριζόμενο για ειδική διατροφή πρέπει να ανταποκρίνεται σε ορισμένες ειδικές διατροφικές ανάγκες ορισμένων πληθυσμιακών ομάδων που δεν μπορούν να καταναλώνουν συνηθισμένα τρόφιμα, είτε εξαιτίας της προβληματικής πέψης τους, είτε εξαιτίας του προβληματικού μεταβολισμού τους, είτε επειδή βρίσκονται σε μια ειδική φυσική κατάσταση που μπορεί να ωφεληθεί από την ελεγχόμενη λήψη ορισμένων συστατικών που περιέχονται σε τρόφιμα. Τα βρέφη και τα νήπια αποτελούν μια κατηγορία ιδίω δικαιώματι, αλλά οι αθλητές μετά βίας πληρούν αυτόν τον ορισμό. Δημιουργείται δε η ανησυχία ότι τα συνήθη τρόφιμα με ειδικά χαρακτηριστικά, τα οποία είναι ειδικά κατάλληλα για όσους αθλούνται, όπως τα ζυμαρικά και πολλά ποτά, θα μεταφερθούν στην ειδική οδηγία, γεγονός που θα προξενήσει σύγχυση στους καταναλωτές και θα αντενεργήσει άμεσα στην απλούστευση των κανόνων την οποία σκοπεύει να προωθήσει η οδηγία. Τα συμφέροντα της βιομηχανίας μοιάζει να έχουν μεγαλύτερη βαρύτητα από αυτά των καταναλωτών, όταν το Συμβούλιο επιμένει σε αυτή την απολύτως περιττή οδηγία. Δίχως άλλο θα έπρεπε να ισχύει το αντίθετο, ώστε να πρωτεύει η μέριμνα για τους καταναλωτές.
<P>
Σε συνάρτηση με τα παραπάνω, χαίρομαι που το Συμβούλιο σταμάτησε να προωθεί το θέμα μιας ειδικής οδηγίας για τρόφιμα που προορίζονται για διαβητικούς. Οι συνάδελφοί μου στο Κοινοβούλιο επιθυμούσαν αυτή την οδηγία, εγώ όμως είμαι της γνώμης ότι στην προκείμενη περίπτωση είναι σημαντικό να ακούσουμε τις οργανώσεις διαβητικών, οι οποίες εκφράζουν ομόφωνα ότι η προώθηση στην αγορά και η εύκολη πρόσβαση σε προϊόντα για διαβητικούς δημιουργεί μια πλασματική ανάγκη στην εν λόγω ομάδα. Τα προϊόντα για διαβητικούς δεν έχουν καμία απολύτως θέση, για να είμαστε ακριβείς, στη σύγχρονη αντιμετώπιση του διαβήτη. Αφενός περιέχουν υψηλό ποσοστό βλαβερού λίπους και αφετέρου έχουν ελλιπή σήμανση και κοστίζουν τυπικά έως και 400 % περισσότερο από τα συνηθισμένα τρόφιμα, κάτι που αποτελεί εντελώς περιττή και παράλογη επιβάρυνση για τους διαβητικούς. Αυτό που έχει σημασία είναι η ορθή πληροφόρηση και ο σωστός και προπαντός ατομικός συνδυασμός του κόστους. Ο συμβιβασμός του Συμβουλίου ότι πρέπει να ληφθεί γνωμοδότηση από την αρμόδια για τα τρόφιμα επιστημονική επιτροπή, θα καταλήξει, καλώς εχόντων των πραγμάτων, στην αποφυγή επεξεργασίας μιας οδηγίας.
<P>
Και τώρα περνώ στην ειδική οδηγία για τις τροφές των βρεφών, η οποία στάθηκε αφορμή να καθυστερήσει τόσο πολύ η έγκριση της οδηγίας πλαισίου. Θα ήθελα πρώτα απ' όλα να συγχαρώ την κ. Hiltrud Breyer, που και υπέβαλε και διατήρησε την τροπολογία όπου ζητείται οι βρεφικές τροφές να μην περιέχουν παρασιτοκτόνα, προκειμένου να καλύπτονται από την οδηγία. Οφείλω να ομολογήσω ότι κατά τη δεύτερη ανάγνωση της οδηγίας πλαισίου συμφώνησα με το Συμβούλιο πως η οδηγία πλαίσιο δεν ήταν το σωστό πλαίσιο για τις διατάξεις της οδηγίας πλαισίου για το επίπεδο παρασιτοκτόνων στις βρεφικές τροφές, παρ' όλο που φυσικά συμφωνούσα πλήρως με την κ. Hiltrud Breyer ότι οι βρεφικές τροφές δεν πρέπει να περιέχουν παρασιτοκτόνα. Χάρη ακριβώς στην τροπολογία της κ. Hiltrud Breyer το Κοινοβούλιο κατάφερε να ασκήσει πίεση στο Επιτροπή και στην αρμόδια για τα τρόφιμα επιτροπή. Η μακρά διαδικασία συνδιαλλαγής από την οποία περάσαμε είχε σημαντική επιρροή στη μείωση στο 0, 01 mg ανά κιλό του ανώτατου επιπέδου καταλοίπων παρασιτοκτόνων στις βρεφικές τροφές, κάτι που ουσιαστικά σημαίνει βρεφικές τροφές χωρίς παρασιτοκτόνα, αφού πρόκειται για το χαμηλότερο επίπεδο που μπορεί να ανιχνευθεί. Εάν οι διατάξεις της οδηγίας τηρηθούν, θα μπορούμε επίσης να χρησιμοποιούμε ουσιαστικά μόνο οικολογικά προϊόντα στις βρεφικές τροφές. Το επόμενο βήμα, καλώς εχόντων των πραγμάτων, θα είναι να βελτιώσει η ΕΕ και τις δυνατότητες των οικολόγων αγροτών να παράγουν τα απαιτούμενα προϊόντα κατά τρόπο ανταγωνιστικό, κάτι που δυστυχώς δεν γίνεται με την Ατζέντα 2000.
<P>
Η επεξεργασία ορισμένων από τις ειδικές οδηγίες που ήδη εξεδόθησαν ήταν αρκετά προβληματική. Η οδηγία για τις βρεφικές τροφές αποτελεί λαμπρή εξαίρεση. Πρέπει να σταθεί αφορμή για εμάς τους βουλευτές του Ευρωπαϊκού Κοινοβουλίου να αναγνωρίσουμε ότι και σε οδηγίες τεχνικού χαρακτήρα μπορεί να υπάρχει πολιτικό περιεχόμενο, το οποίο δεν μπορούμε να αφήσουμε σε επιτροπές ειδικών. Ελπίζω το Κοινοβούλιο να εγκρίνει την Πέμπτη την έκθεση Aglietta για τους όρους άσκησης των εκτελεστικών αρμοδιοτήτων που ανατίθενται στην Επιτροπή, ώστε η επιτυχία που σημειώθηκε με την οδηγία για τις βρεφικές τροφές να επαναληφθεί πολλές φορές στο μέλλον. Όπως και να έχει, η έγκριση αυτής της οδηγίας σύμφωνα με το κοινό σχέδιο της Επιτροπής Συνδιαλλαγής αποτελεί μια καλή αρχή.

<SPEAKER ID=236 LANGUAGE="DE" NAME="Liese">
Κύριε Πρόεδρε, αξιότιμοι κυρίες και κύριοι, αυτή την εβδομάδα θα συζητηθούν εδώ στο Κοινοβούλιο πολλά ακόμη σημαντικά θέματα: ο διορισμός του νέου Προέδρου της Επιτροπής Romano Prodi, η Ατζέντα 2000 και πολλά άλλα. Ως εκ τούτου, η οδηγία πλαίσιο για την ειδική διατροφή δεν φαίνεται να είναι το σημαντικότερο θέμα - κάτι το οποίο διαφαίνεται και από την προσέλευση στην αίθουσα. Πιστεύω όμως ότι πρόκειται για σημαντικά ζητήματα, και - η κυρία Sandbζk αναφέρθηκε ήδη σε αυτό - ένα σημαντικό σημείο διαφωνίας ήταν τα παρασιτοκτόνα στις τροφές για βρέφη, και εδώ πρόκειται για την υγεία βρεφών και νηπίων. Πιστεύω ότι οι άνθρωποι δεν θα το καταλάβαιναν, αν η Ευρώπη συμφωνούσε για το θέμα αυτό στον ελάχιστο κοινό παρονομαστή. Νομίζω ότι εδώ απαιτείται η αρχή της προφύλαξης. Εμείς ως Κοινοβούλιο ασκούσαμε πάντοτε πιέσεις βάσει της αρχής αυτής υποστηρίζοντας ότι τα παρασιτοκτόνα δεν έχουν καμία θέση στη βρεφική τροφή, και αυτό το καταστήσαμε σαφές και με μία τροπολογία που υποβάλαμε. Θεωρώ πολύ ικανοποιητικό - όπως και η Ομάδα μου - το αποτέλεσμα της διαδικασίας συνδιαλλαγής, καθώς η αρχή αυτή υιοθετήθηκε κατά τη διάρκεια της εν λόγω διαδικασίας, βεβαίως όχι ως μέρος της διαδικασίας συνδιαλλαγής, αλλά ως μέρος της πολιτικής των διαπραγματεύσεων.
<P>
Θέλω να διασαφηνίσω για άλλη μια φορά ότι στο Κοινοβούλιο ανέκαθεν στηριζόμαστε στις θέσεις των επιστημόνων, όπως για παράδειγμα σε εκείνες της ESPEGAM, η οποία υποστήριξε σαφέστατα ότι, εφόσον δεν υπάρχει ημερήσια επιτρεπόμενη δόση (ADI) για βρέφη, θα πρέπει να καθοριστεί ως ανώτατο επίπεδο μια σχεδόν μηδενική τιμή. Θέλω να ευχαριστήσω - θέλω να το εκφράσω σωστά - την παραιτηθείσα, αλλά ακόμη εν ενεργεία Επιτροπή. Δεν ήταν τόσο εύκολο. Νομίζω πως μπορούμε εδώ κατ' εξαίρεση να ξεχωρίσουμε και τον κύριο Bangemann ως υπέρμαχο της αρχής της προφύλαξης. Λυπάμαι που συνάντησε τόση αντίδραση στην Επιτροπή, κυρίως εκ μέρουςτης κυρίας Bonino, η οποία θα έπρεπε λογικά να υποστηρίξει την εν λόγω αρχή. Όμως, το καλό πράγμα αργεί να γίνει. Έχουμε ένα καλό αποτέλεσμα και αύριο μπορούμε να να το εγκρίνουμε.

<SPEAKER ID=237 LANGUAGE="DE" NAME="Breyer">
Κύριε Πρόεδρε, και εμείς θα υπερψηφίσουμε αύριο την έκθεση. Χάρηκα ιδιαίτερα που η κυρία Sandbζk ανέφερε για άλλη μια φορά ότι η τροπολογία που προέβλεπε ότι οι βρεφικές και νηπιακές τροφές θα είναι μελλοντικά τροφές χωρίς παρασιτοκτόνα ήταν τροπολογία των Πρασίνων. Πιστεύω ότι πρόκειται για μια μεγάλη νίκη στον χώρο της προστασίας του καταναλωτή και για μια μεγάλη συμβολή στον οικολογικό προσανατολισμό της γεωργικής πολιτικής. Με αυτή την απόφαση αποδείξαμε ότι είναι εφικτό οι ανώτατες προδιαγραφές, δηλαδή τα μηδενικά ποσοστά ανιχνεύσιμων στοιχείων, να ισχύσουν ως επίπεδα αναφοράς - όπως ακριβώς ισχύουν ήδη στη Γερμανία - και σε ολόκληρη την Ευρωπαϊκή Ένωση. Τώρα δεν μπορούμε παρά να ελπίζουμε σε μια γοργή αλλαγή προσανατολισμού των παρασκευαστών βρεφικής και νηπιακής τροφής στην Ευρωπαϊκή Ένωση, γιατί ένα είναι σίγουρο: η βρεφική και η νηπιακή τροφή δεν μπορεί να περιέχει καμία δηλητηριώδη ουσία. Εδώ πραγματικά δεν μπορούμε να εναρμονισθούμε σύμφωνα με τον ελάχιστο κοινό παρονομαστή, αντιθέτως πρέπει να αφήσουμε να επικρατήσει ο μεγαλύτερος βαθμός προφύλαξης και ο μεγαλύτερος βαθμός υποχρέωσης φροντίδας για τους μικρότερους στην κοινωνία μας.
<P>
Ελπίζουμε όμως ότι αυτό αποτελεί την αφετηρία και για μια πρωτοβουλία κατά της έννοιας της ημερήσιας επιτρεπόμενης δόσης (ADI) σε όλους τους τομείς της διατροφής, κυρίως για τη σχολική και εφηβική ηλικία, γιατί η έννοια αυτή καθορίζει ουσιαστικά πόσα παρασιτοκτόνα μπορεί να λάβει με την τροφή του ένας ενήλικας. Το γεγονός ότι κατά μέσον όρο η ποσότητα αυξάνεται κατά πολύ ανά κιλό βάρους δεν ισχύει μόνο για βρέφη, αλλά και για τα παιδιά της σχολικής και εφηβικής ηλικίας. Πιστεύω ότι τώρα πρέπει να κάνουμε την αρχή και να ξανασκεφθούμε το όλο σκεπτικό της ADI, προσπαθώντας βάσει της επιτυχίας αυτής να επεκτείνουμε μελλοντικά τις εν λόγω διατάξεις, ώστε να περιλαμβάνουν και τη σχολική και εφηβική ηλικία. Γιατί έχει αποδειχθεί ότι ακόμη και ελάχιστες ποσότητες παρασιτοκτόνων μπορούν να προκαλέσουν στον άνθρωπο, και κυρίως σε παιδιά, σοβαρές ασθένειες.

<SPEAKER ID=238 NAME="Bangemann">
Κύριε Πρόεδρε, κατ' αρχάς να ευχαριστήσω και εγώ την εισηγήτρια. Το Ευρωπαϊκό Συμβούλιο μάς είχε αναθέσει τον περιορισμό των διατάξεων για τρόφιμα ειδικής διατροφής. Δεν το καταφέραμε, γιατί έχουμε δύο επιπλέον διατάξεις, επιτύχαμε παρ' όλα αυτά κάποια διασαφήνιση. Θα σας το πω πολύ ανοιχτά και το γνωρίζετε από προηγούμενες συζητήσεις: θα προτιμούσα να είχαν παραλειφθεί από την οδηγία αυτή τουλάχιστον τα τρόφιμα για αθλητές, καθώς οδηγούμαστε μάλλον σε σύγχυση, μια και θα είναι εξαιρετικά δύσκολο να έχουμε ξεκάθαρες προδιαγραφές για τα διάφορα είδη αθλητισμού, αφού υπάρχουν μεγάλες διαφορές ανάμεσα στα προϊόντα που πρέπει να προταθούν ή είναι χρήσιμα για κάθε συγκεκριμένο άθλημα. Από την άλλη πλευρά, δεν πιστεύω ότι θα ήταν σωστό να απορρίψουμε το αποτέλεσμα της συνδιαλλαγής σχετικά με το ζήτημα αυτό ή λόγω του ζητήματος αυτού.
<P>
Όσον αφορά τα κατάλοιπα παρασιτοκτόνων στις τροφές για βρέφη, η Επιτροπή υποστήριξε μια απολύτως σαφή θέση, η οποία ανταποκρίνεται πλήρως στη θέση στην οποία καταληξαμε εδώ. Η μοναδική διαφωνία σχετιζόταν με το αν ο καθορισμός αυτών των ανώτατων επιπέδων έπρεπε να περιληφθεί στην ειδική οδηγία ή στην οδηγία πλαίσιο. Σε ό, τι αφορούσε το γενικό ζήτημα, το ζήτημα επί της ουσίας όμως ήμασταν σύμφωνοι. Βεβαίως έγινε κάποια συζήτηση στην Επιτροπή, αλλά αυτό συμβαίνει συχνά. Εξάλλου είναι σωστό να μην είναι όλοι οι Επίτροποι εξ αρχής της ίδιας άποψης. Τελικά όμως επικράτησε η θέση ότι για τα βρέφη και τα νήπια επιβάλλεται να λαμβάνεται ιδιαίτερα υπόψη η αρχή της προφύλαξης. Αυτό σημαίνει ότι η τιμή αυτή των ανιχνεύσιμων επιπέδων παρασιτοκτόνων ισχύει - την προτείναμε και θα εγκριθεί - παρ' όλο που δεν υπάρχουν επιστημονικά στοιχεία για κάθε περίπτωση και για κάθε παρασιτοκτόνο. Στο σημείο αυτό επομένως παραιτηθήκαμε από τη θέση στην οποία πάντοτε εμμέναμε και θα εμμείνουμε στο μέλλον, εκτός κι αν πραγματικά μακροπρόθεσμοι λόγοι υπαγορεύουν να προχωρήσουμε αποκλειστικά βάσει της αρχής της προφύλαξης χωρίς επιστημονικά στοιχεία. Η θέση μας ήταν πάντοτε ότι τα νομοθετικά μέτρα πρέπει να βασίζονται σε επιστημονικά στοιχεία, κάτι που θεωρούσα και εξακολουθώ να θεωρώ σωστό, διαφορετικά το τοπίο θα είναι ομιχλώδες, κάτι το οποίο τελικά δεν βοηθά ούτε τους καταναλωτές, καθώς η απουσία επιστημονικών στοιχείων μπορεί να επιτρέψει την αυθαιρεσία και με την αυθαιρεσία δεν θα μπορέσουμε να βοηθήσουμε τους καταναλωτές.
<P>
Θέλω επομένως να τονίσω για άλλη μια φορά - ισχύει για την παρούσα και, ελπίζω, για την επόμενη Επιτροπή - ότι, αν πάψουμε να στηριζόμαστε σε επιστημονικά στοιχεία, οποιαδήποτε απόφαση θα βρίσκει πρόσφορο έδαφος και ανοιχτές πόρτες και στην ουσία δεν θα μπορούμε πλέον να αναφέρουμε τον λόγο για τον οποίο λάβαμε την τάδε ή τη δείνα απόφαση. Η αρχή της προφύλαξης, η οποία μπορεί είτε να μην λάβει υπόψη της αυτά τα επιστημονικά στοιχεία είτε να φθάσει σε αποτελέσματα αγνοώντας τα, αποτελεί εξαιρετική περίπτωση, η οποία εν προκειμένω σαφώς και υφίσταται - και αυτό το υποστήριξε και η Επιτροπή - αλλά δεν μπορεί να γενικευθεί. Απευθύνομαι κυρίως στην κυρία Breyer. Ξεκινά τώρα με τα παιδιά της σχολικής ηλικίας, μετά έρχονται τα μεγαλύτερα της εφηβικής ηλικίας, για τα οποία είναι πολύ σημαντικό να μην εκτεθούν σε κάποιο κίνδυνο υγείας. Μετά θα έχουν σειρά τα εικοσάχρονα παιδιά, τα οποία υποφέρουν γιατί δεν μπορούν πια να πάνε στη ντίσκο και μετά ακολουθούν οι ηλικίες μέχρι τα σαράντα. Από την ηλικία των σαράντα και έπειτα ερχόμαστε πάλι αντιμέτωποι με το δίλημμα που αντιμετωπίζουμε στα βρέφη. Αυτούς τους ανθρώπους θα πρέπει κυρίως να προστατέψουμε. Λοιπόν, κυρία Breyer, στον δρόμο αυτό η Επιτροπή δεν θα σας ακολουθήσει.

<SPEAKER ID=239 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=17>
Νέα διαδικασία συναπόφασης
<SPEAKER ID=240 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0206/99) του κ. Manzella, εξ ονόματος της Επιτροπής Θεσμικών Θεμάτων, σχετικά με την κοινή δήλωση που αφορά τους τρόπους εφαρμογής για τη νέα διαδικασία συναπόφασης (άρθρο 251 της ΣΕΚ).

<SPEAKER ID=241 NAME="Corbett">
Επιθυμώ να αρχίσω ζητώντας συγγνώμη εκ μέρους του εισηγητή, ο οποίος δεν μπόρεσε να παρευρεθεί απόψε. Είναι πλέον γνωστό ότι η Συνθήκη του 'Αμστερνταμ διευρύνει τη διαδικασία συναπόφασης από 15 περίπου άρθρα σε 38 στο πλαίσιο της Συνθήκης, ούτως ώστε η διαδικασία συναπόφασης να εφαρμόζεται στο μεγαλύτερο τμήμα της μη γεωργικής νομοθεσίας. Αυτό αλλάζει ουσιαστικά τη νομοθετική εξουσία της Ευρωπαϊκής 'Ενωσης, μετατρέποντάς τη σε μια πραγματική νομοθετική εξουσία δύο θεσμικών οργάνων.
<P>
H Συνθήκη του 'Αμστερνταμ τροποποιεί επίσης την ίδια τη διαδικασία - κάτι που δεν είναι και τόσο γνωστό - ώστε να παρέχει απόλυτη ισότητα ανάμεσα στο Κοινοβούλιο και στην Επιτροπή καθ' όλη τη διάρκεια της διαδικασίας. Πρόκειται για κάτι που εσείς σκεφτήκατε πρώτος, κύριε Πρόεδρε, όταν δουλεύατε επί των εκθέσεων Martin. Είχα το προνόμιο να δουλέψω μαζί σας τότε επ' αυτών. Τα πρώτα σχέδια συντάχθηκαν για μια πιθανή μελλοντική διαδικασία συναπόφασης, με στόχο πάντα την ισότητα ανάμεσα στο Κοινοβούλιο και το Συμβούλιο.
<P>
Τώρα για το μεγαλύτερο μέρος της νομοθεσίας ισχύουν αυτά τα δεδομένα, γεγονός πολύ σημαντικό. Σημαίνει ότι, για να εγκριθεί η ευρωπαϊκή νομοθεσία, πρέπει να υπερπηδηθούν δύο εμπόδια, δύο δοκιμασίες σχετικά με την ποιότητα και τη δυνατότητα αποδοχής της. Πρέπει να είναι αποδεκτή από την πλειοψηφία των εκλεγμένων κυβερνήσεων που απαρτίζουν το Συμβούλιο και από την πλειοψηφία των άμεσα εκλεγμένων βουλευτών του Ευρωπαϊκού Κοινοβουλίου.
<P>
Χάρη στο Κοινοβούλιο η εξέταση της ευρωπαϊκής νομοθεσίας αποκτά μεγαλύτερη ποικιλία. Διότι στο Κοινοβούλιο δεν υπάρχουν σε τελευταία ανάλυση μόνο Υπουργοί κυβερνήσεων που προέρχονται από τις πρωτεύουσες των χωρών τους, αλλά και εκλεγμένοι αντιπροσώποι από όλες τις περιφέρειες όλων των κρατών μελών, από το κυβερνόν κόμμα, αλλά και από τα κόμματα της αντιπολίτευσης, με όλη την ποικιλομορφία και τον πλουραλισμό τους. Φαντασθείτε για μια στιγμή το ευρωπαϊκό σύστημα χωρίς το Ευρωπαϊκό Κοινοβούλιο. Θα κυριαρχούσαν απόλυτα διπλωμάτες, τεχνοκράτες και γραφειοκράτες, με Υπουργούς να καταφθάνουν κατά καιρούς στις Βρυξέλλες, σε μια προσπάθεια να παρακολουθήσουν τί συμβαίνει. Το γεγονός ότι στο επίκεντρο του συστήματος λήψης αποφάσεων υπάρχει ένα σώμα εκπροσώπων πλήρους απασχόλησης με όλες τις αποχρώσεις που αντιπροσωπεύουν, οι οποίοι χτυπούν πόρτες, κάνουν τηλεφωνήματα, υποβάλλουν δυσάρεστες ερωτήσεις, διερευνούν, αμφισβητούν, εξετάζουν λεπτομερώς τα θέματα και επιστρέφουν στις περιφέρειές τους για να τα συζητήσουν με τα ενδιαφερόμενα μέρη, με εργατικά συνδικάτα, εργοδότες, ομάδες καταναλωτών και αρχές της τοπικής αυτοδιοίκησης, το γεγονός αυτό στοιχειοθετεί πλήρη πλουραλισμό, πολυμορφία, διαφάνεια και δημοκρατία στο ευρωπαϊκό σύστημα. Αναγνωρίζοντας πλέον το γεγονός αυτό μέσω της ισότιμης θέσης του Κοινοβουλίου και του Συμβουλίου στη διαδικασία συναπόφασης, η Ευρωπαϊκή Ένωση πραγματοποιεί ένα τεράστο βήμα προόδου.
<P>
Οι τροποποιήσεις που έγιναν στην προηγούμενη διαδικασία είναι τριών ειδών. Η πρώτη αφορά την κατάργηση της λεγόμενης αρνητικής τρίτης ανάγνωσης, κατά την οποία, σε περίπτωση αποτυχίας της συνδιαλλαγής, το Συμβούλιο μπορούσε να προχωρήσει σε έγκριση του δικού του κειμένου, προκαλώντας στη συνέχεια το Κοινοβούλιο να το απορρίψει με απόλυτη πλειοψηφία εντός έξι εβδομάδων. Αυτό, ακόμα κι αν χρησιμοποιήθηκε σπάνια - το Συμβούλιο το εφάρμοσε μόνο μία φορά, εμείς το απορρίψαμε και το Συμβούλιο δεν επανέλαβε έκτοτε το πείραμα - ανέτρεπε την ισορροπία της διαδικασίας προς όφελος του Συμβουλίου. Όπως και να έχει, ήταν ένα μη υγιές τμήμα της διαδικασίας, το οποίο καταργήθηκε με τη Συνθήκη του 'Αμστερναμ. Πλήρης ισότητα συνεπώς.
<P>
Τώρα, με τη Συνθήκη του 'Αμστερνταμ, όταν είμαστε αντίθετοι σε ένα κείμενο, είναι δυνατή η απλή απόρριψη από το Κοινοβούλιο, αντί για μια απόρριψη σε δύο στάδια. Κάτι απλούστερο, ευκολότερο, που ισχυροποιεί επίσης τη θέση του Κοινοβουλίου.
<P>
Η τρίτη τροποποίηση αφορά τη δυνατότητα για συμφωνίες σε πρώτη ανάγνωση. Αυτές οι τροποποιήσεις, όπως είπα, μας τοποθετούν σε μια θέση ισότιμη, κατέστησαν όμως επίσης απαραίτητη μια αναθεώρηση της συμφωνίας του 1993 για τη λειτουργία της διαδικασίας. Είμαι πολύ ικανοποιημενος και πρέπει να συγχαρώ τους Αντιπροέδρους Imbeni, Fontaine και Verde, Ken Collins, De Giovani και τον εισηγητή που αντικαθιστώ, για το κείμενο που διαπραγματεύθηκαν με τα άλλα θεσμικά όργανα. Είναι ένα καλό κείμενο, πρακτικό και ευέλικτο. Προχωράει πέρα από το κείμενο του 1993, το οποίο περιοριζόταν στη συνδιαλλαγή, και καλύπτει πλήρως όλη τη διαδικασία συναπόφασης. Ας μην ξεχνάμε ότι οι περισσότερες συναποφάσεις καταλήγουν σε συμφωνία χωρίς να χρειαστεί η Επιτροπή Συνδιαλλαγής. Επομένως είναι πολύ σημαντικό που κάτι τέτοιο προστέθηκε στο κείμενο.
<P>
Αναγνωρίζεται ότι στις διαπραγματεύσεις δεν συνηθίζεται να λαμβάνουν μέρος 15 συν 15, αλλά μια μικρότερη ομάδα: ο πρόεδρος της επιτροπής και ο εισηγητής καθώς και ο Πρόεδρος του Συμβουλίου και η Επιτροπή, οι οποίοι στη συνέχεια υποβάλλουν έκθεση στην ολομέλεια της Επιτροπής Συνδιαλλαγής. Παρέχεται δυνατότητα συμφωνιών από την πρώτη ανάγνωση και καταβάλλεται προσπάθεια να επιτευχθεί ο διάλογος Συμβουλίου - Κοινοβουλίου από την πρώτη ανάγνωση, κάτι που έγινε πρόσφατα με τον νέο Κανονισμό, καθώς και να ενθαρρυνθεί αυτού του είδους ο διάλογος σε ένα αρχικό στάδιο.
<P>
Τελικώς, και πάνω από όλα, αναγνωρίζεται η ισότητα του Κοινοβουλίου και του Συμβουλίου σε ολόκληρο το κείμενο. Στην επιτροπή θα υπάρχει συμπροεδρία και οι συνεδριάσεις της θα διεξάγονται εναλλάξ στους χώρους του Συμβουλίου και του Κοινοβουλίου. Τα κείμενα θα συνυπογράφονται από τους δύο συμπροέδρους, όπως και οι επιστολές. Ακόμα και ο έλεγχος των κειμένων θα διενεργείται από κοινού από τους γλωσσομαθείς νομικούς του Ευρωπαϊκού Κοινοβουλίου και του Συμβουλίου. Όλα αυτά αποδεικνύουν την ισοτιμία των δύο θεσμικών οργάνων και, όπως ανέφερα πριν, σηματοδοτούν τη νέα αυτή εποχή κατά την οποία είμαστε ένα από τα δύο θεσμικά όργανα που ασκούν τη νομοθετική εξουσία σε ευρωπαϊκό επίπεδο.

<SPEAKER ID=242 LANGUAGE="DE" NAME="Frischenschlager">
Κύριε Πρόεδρε, κύριε Επίτροπε, ο συνάδελφός μας Corbett είναι αξιέπαινος, όχι μόνο επειδή αντικατέστησε εξαίρετα εδώ τον εισηγητή, αλλά και γιατί παρουσίασε διεξοδικά τις πρακτικές μετέπειτα εξελίξεις και προόδους της διαδικασίας συναπόφασης, οι οποίες βρίσκονται στη βάση της έκθεσης αυτής. Δεν θέλω να επεισέλθω σε λεπτομέρειες, αλλά δράττομαι της ευκαιρίας να διευκρινίσω το εξής: όσο ευεργετικό κι αν στάθηκε το Αμστερνταμ για την εξέλιξη του πρακτικού κοινοβουλευτισμού, δεν μπορούμε να παραβλέψουμε ότι εξακολουθούν να υπάρχουν σημαντικές ελλείψεις ενός πραγματικού κοινοβουλευτισμού στην Ευρωπαϊκή Ένωση.
<P>
Σας θυμίζω τον τρίτο πυλώνα, ο οποίος έχει ιδιαίτερη σημασία για τα δικαιώματα του ανθρώπου και το κράτος δικαίου. Στον τρίτο αυτό πυλώνα έχουμε μεν βάσει της Συνθήκης ένα χρονοδιάγραμμα, αλλά στην πραγματικότητα λείπει η πολιτική συζήτηση, ούτως ώστε να αποκτήσει ο τρίτος αυτός πυλώνας κοινοβουλευτικό χαρακτήρα. Ένα δεύτερο σημείο: τα κράτη μέλη εξακολουθούν να θεωρούν απαράδεκτο να υπόκειται στην πράξη η γεωργική πολιτική σε μια κοινοβουλευτική απόφαση - κυρίως όσον αφορά τον προϋπολογισμό - ενώ κατά την τροποποίηση της Συνθήκης το δικαίωμα συμμετοχής μας είναι ακόμη πολύ μικρό. Ήθελα απλώς να θίξω τα σημεία αυτά, γιατί είναι για μένα σημαντικά. Θέλουμε μια ισχυρή Ευρωπαϊκή Ένωση με μια ισχυρή Επιτροπή και με ένα ισχυρό Κοινοβούλιο, γιατί αυτή είναι η εγγύηση μιας δημοκρατικής Ευρωπαϊκής Ένωσης. Ισχυρή Ευρωπαϊκή Ένωση δεν μπορεί να είναι παρά μια δημοκρατική Ευρωπαϊκή Ένωση, και γι' αυτό δεν πρέπει να πάψουμε να εντείνουμε τις προσπάθειές μας για να αποκτήσει η Ευρωπαϊκή Ένωση κοινοβουλευτικό χαρακτήρα. Αυτά έπρεπε επί τη ευκαιρία να αναφερθούν εν συντομία.

<SPEAKER ID=243 NAME="Oreja">
Κύριε Πρόεδρε, αξιότιμοι κυρίες και κύριοι βουλευτές, πιστεύω πως είναι πραγματική τύχη, που, όπως επεσήμανε πριν από ένα λεπτό ο κ. Corbett, σε αυτή τη συνεδρίαση προεδρεύει ένας μεγάλος ειδήμονας σε θεσμικά θέματα, όπως είναι ο κ. Martin. Όλοι όσοι έχουμε συνεργασθεί μαζί του επί χρόνια έχουμε ωφεληθεί από την πείρα του και εγώ προσωπικά έχω ωφεληθεί από τη θαυμάσια εκείνη έκθεση που παρουσίασε κατά την κοινοβουλευτική περίοδο που άρχισε το 1989, και γι' αυτό θέλω αυτή τη στιγμή, αν μου το επιτρέπετε, να του εκφράσω την εκτίμησή μου. Θέλω να συγχαρώ επίσης τον κ. Manzella και τον κ. Corbett, καθώς και τους διαπραγματευτές των τριών θεσμικών οργάνων για την εξαίρετη εργασία που επιτέλεσαν και γιατί κατάφεραν να βρουν ένα σημείο ισορροπίας ανάμεσα σε μια δυναμική εφαρμογή των διατάξεων και στην υποχρέωση πλήρους σεβασμού της Συνθήκης.
<P>
Οι τρόποι εφαρμογής που συμφωνήθηκαν και εγκρίθηκαν επίσημα από την Επιτροπή μου φαίνονται ιδιαίτερα χρήσιμοι για διάφορους λόγους. Πρώτον, διότι παρέχουν στα θεσμικά όργανα τα απαραίτητα μέσα για να περατώσουν, όπως επιτρέπει η Συνθήκη, οποιαδήποτε νομοθετική διαδικασία συναπόφασης κατά την πρώτη ανάγνωση, εφόσον, όπως είναι λογικό, επιτυγχάνεται συμφωνία μεταξύ τους. Σε αυτή ακριβώς την πρώτη φάση τα όργανα είναι σε θέση να ασκήσουν πλήρως τις εξουσίες τους.
<P>
Δεύτερον, διότι η Επιτροπή συμμετέχει πλήρως σε όλη τη διάρκεια της διαδικασίας και μπορεί συγκεκριμένα να ασκήσει σημαντικό μεσολαβητικό ρόλο κατά το στάδιο της συνδιαλλαγής. Κατά τη γνώμη μου η άσκηση αυτού του καθήκοντος θα πρέπει να ενισχυθεί στο μέλλον.
<P>
Και, τέλος, θέλω να δηλώσω ότι κατά τη γνώμη μου το κλειδί της επιτυχίας στην ανάπτυξη της νομοθετικής διαδικασίας έγκειται σε μια στενή και εντελώς απρόσκοπτη διοργανική συνεργασία. Εξάλλου, αυτή η συμφωνία σηματοδοτεί, με την εφαρμογή της νέας Συνθήκης, την ολοκλήρωση μιας περιόδου που θα μπορούσαμε να την ονομάσουμε περίοδο δοκιμής ή τελειοποίησης της διαδικασίας της συναπόφασης και του ρόλου του Κοινοβουλίου ως συννομοθέτη. Η επιτυχία της διαδικασίας της συναπόφασης κατά τα πρώτα έτη της λειτουργίας της έδωσε αναμφίβολα στην τελευταία διακυβερνητική διάσκεψη ένα σαφές μήνυμα για διεύρυνση του πεδίου εφαρμογής της σε όλες σχεδόν τις βασικές νομοθετικές δραστηριότητες.
<P>
Η συναπόφαση μετατράπηκε τώρα στον γενικό κανόνα και η λειτουργία του Κοινοβουλίου ως συννομοθέτη επιβεβαιώθηκε. Κατ' αυτόν τον τρόπο πιστεύω ότι μπορούμε να αισθανόμαστε ικανοποιημένοι, διότι σε τελική ανάλυση έτσι ενισχύθηκε η δημοκρατία.
<P>
Όσο για τη διαδικασία της συναπόφασης στη Συνθήκη του Αμστερνταμ, πρέπει να αξιολογήσουμε θετικά, πρώτον, τη δυνατότητα περάτωσης της νομοθετικής διαδικασίας στην πρώτη ανάγνωση. Το γεγονός αυτό θα επιτρέψει να επιταχυνθεί η λήψη των νομοθετικών αποφάσεων, ακολουθώντας τον δρόμο που χάραξαν τα θεσμικά όργανα μετά την Ενιαία Πράξη. Παρά τις εξαιρέσεις που υπάρχουν ακόμη, μπορούμε να δηλώσουμε ότι η διάρκεια των νομοθετικών διαδικασιών της Ένωσης είναι σε γενικές γραμμές λογική, ιδίως αν τη συγκρίνουμε με τις εθνικές διαδικασίες. Μερικές φορές, μάλιστα, στο Ευρωπαϊκό Κοινοβούλιο οι εργασίες γίνονται ακόμη πιο γρήγορα.
<P>
Δεύτερον, είναι σημαντικό ότι παρατηρείται κάποια απλούστευση των διαδικασιών σε περίπτωση συνδιαλλαγής. Αν δεν υπάρχει συμφωνία μεταξύ Ευρωπαϊκού Κοινοβουλίου και Συμβουλίου, το σχέδιο αποσύρεται. Και αυτό επιβεβαιώνει την ευθύνη του Ευρωπαϊκού Κοινοβουλίου και αποτρέπει εντελώς άσκοπες συγκρούσεις μεταξύ των δύο θεσμικών οργάνων.
<P>
Από την άλλη πλευρά, η πρακτική δείχνει ότι η ρήτρα που επέτρεπε στο Συμβούλιο να πραγματοποιεί μια τελευταία απόπειρα να αντιπαρέλθει την αντίθεση του Ευρωπαϊκού Κοινοβουλίου ποτέ δεν χρησιμοποιήθηκε σοβαρά. Έτσι, επιδιώχθηκε να καταργηθεί και η - γραφειοκρατική περισσότερο - δυσπιστία που περιέβαλλε την εξουσία λήψης αποφάσεων του Ευρωπαϊκού Κοινοβουλίου.
<P>
Τέλος δε, η κατάργηση της εξαιρετικά λεπτομερούς συνδιαλλαγής είναι ένα απολύτως απαραίτητο στοιχείο απλούστευσης. Ομοίως, η δυνατότητα πρόσκλησης του Ευρωπαϊκού Κοινοβουλίου να διασκεφθεί πριν απορρίψει οριστικά μια πρόταση έπαψε να είναι απαραίτητη, δεδομένης της δυνατότητας έναρξης της πολιτικής συζήτησης μεταξύ των πολιτικών ομάδων και των Οργάνων από την πρώτη ανάγνωση.
<P>
Πιστεύω ωστόσο ότι η ουσιώδης πτυχή της μεταρρύθμισης συνίσταται στη διεύρυνση των θεμάτων που αποφασίζονται με συναπόφαση. Δεν ξέρω αν αυτή η διεύρυνση είναι επαρκής ή αν είναι ατελής. Σε ορισμένους ειδικούς τομείς θεωρώ ότι θα ήταν απαραίτητο να προχωρήσουμε περισσότερο. Στην πραγματικότητα, αυτό που θεωρώ ουσιώδες είναι η αποδοχή της πρότασης της Επιτροπής, σύμφωνα με την οποία η Κοινότητα δεν μπορεί να υιοθετήσει καμία νομοθετική πράξη χωρίς την έγκριση του Ευρωπαϊκού Κοινοβουλίου. Η νέα Συνθήκη επιβεβαιώνει ότι κατ' αρχήν τα θέματα στα οποία η συναπόφαση δεν αποτελεί τον γενικό κανόνα είναι εξαιρέσεις του συστήματος.
<P>
Το μελλοντικό Κοινοβούλιο έχει επομένως μπροστά του ένα νομοθετικό έργο που συνεπάγεται αύξηση της ευθύνης του. Ταυτόχρονα ενισχύεται ο πολιτικός διάλογος, γεγονός που θα αυξήσει με τη σειρά του την εμπιστοσύνη των πολιτών στα θεσμικά όργανα, και αυτό είναι κάτι που θεωρώ ουσιώδες υπό τις παρούσες περιστάσεις.
<P>
Η Επιτροπή ενέκρινε το κείμενο της κοινής δήλωσης κατά τη συνεδρίασή της στις 9 Μαρτίου, το Συμβούλιο το ενέκρινε την περασμένη εβδομάδα και τώρα εναπόκειται στο Κοινοβούλιο να δώσει την έγκρισή του, ώστε να μπορέσουν οι τρεις Πρόεδροι να επιβεβαιώσουν τη συμφωνία των θεσμικών οργάνων τους με την κοινή δήλωση σε μία τελετή υπογραφής κατά την τρέχουσα εβδομάδα.
<P>
Για όλους αυτούς τους λόγους σας προτείνω εξ ονόματος της Επιτροπής να δώσετε την έγκρισή σας σε αυτή τη δήλωση.

<SPEAKER ID=244 NAME="Πρόεδρος">
Σας ευχαριστούμε, κύριε Επίτροπε. Οφείλω να ομολογήσω ότι βλέπω με συμπάθεια τη συμμετρία του προέδρου της επιτροπής, του εισηγητή και της γραμματείας, οι οποίοι συμμετέχουν δέκα χρόνια αργότερα σε αυτή τη συζήτηση. Εκ μέρους του Κοινοβουλίου θα ήθελα να σας εκφράσω τις ευχαριστίες μου για την εργασία που επιτελέσατε ως μέλος του Κοινοβουλίου, αλλά και ως Επίτροπος. Είναι κάτι που έχει εκτιμηθεί δεόντως.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.
<P>
(Η συνεδρίαση λήγει στις 23.44) .

