<CHAPTER ID=1>
Εγκριση των συνοπτικών πρακτικών
<SPEAKER ID=1 NAME="Πρόεδρος">
 Τα συνοπτικά πρακτικά της χθεσινής συνεδρίασης έχουν διανεμηθεί.
<P>
Υπάρχουν παρατηρήσεις;

<SPEAKER ID=2 LANGUAGE="EN" NAME="Truscott">
Κύριε Πρόεδρε, επανεξετάζοντας τα Συνοπτικά Πρακτικά παρατηρώ ότι στο σημείο 7 «Αμυνα-σχετικές βιομηχανίες» και στην τροπολογία Νο. 1 αναφέρεται ότι οι κ.κ. Provan, Spencer και Cassidy ψήφισαν υπέρ της ενσωμάτωσης της ΔΕΕ στην Ευρωπαϊκή Ένωση. Θα ήθελα επιβεβαίωση ότι αυτό είναι ακριβές ή μήπως έχει αλλάξει η πολιτική των Συντηρητικών;

<SPEAKER ID=3 NAME="Πρόεδρος">
Καλώ τους συναδέλφους να παρέμβουν επί των συνοπτικών πρακτικών χωρίς να προβούν σε συζητήσεις.

<SPEAKER ID=4 LANGUAGE="FR" NAME="Caudron">
Κύριε Πρόεδρε, θα ήθελα να παρέμβω σχετικά με ερώτημα που έθεσε ο κ. Provan κατά την έναρξη της συνεδρίασης της Τετάρτης.
<P>
Το ερώτημα έχει σχέση με την προσεχή αποστολή μας στο Ισραήλ; ο κ. Provan φαίνεται πως θορυβήθηκε εξ αιτίας μιας μικρής τροποποίησης που επήλθε στο πρόγραμμα. Σας βεβαιώνω, κύριε Provan ότι δεν υπάρχει λόγος ανησυχίας, δεδομένου ότι η μόνη τροποποίηση που έγινε αφορά την κατά 20 ώρες μετάθεση της έναρξης της αποστολής. Δεν νομίζω ότι μία καθυστέρηση 20 ωρών αποτελεί επαρκή λόγο παρέμβασης στην ολομέλεια.
<P>
Στην πραγματικότητα, επανερχόμαστε στην ίδια ημερομηνία. Το πρόγραμμα δεν άλλαξε. Το συζητήσαμε με τους ισραηλινούς εταίρους μας. Τούτο οφείλεται, κύριε Provan, στο γεγονός ότι η ημερομηνία ης 1ης Ιουνίου συμπίπτει με τη διοργάνωση των εκλογών στη Γαλλία, κάτι που δεν ήταν γνωστό τη στιγμή της κατάρτισης του προγράμματος. Υποθέτω πως, σε ό, τι σας αφορά, δεν θα επιλέγατε την ημερομηνία της 1ης Μαΐου για τη διεξαγωγή μιας αποστολής και να απουσιάζετε......
<P>

<P>
(Ο Πρόεδρος αφαιρεί το λόγο από τον ομιλητή)

<SPEAKER ID=5 LANGUAGE="EN" NAME="Morris">
Κύριε Πρόεδρε, χθές καλωσορίσαμε στο Κοινοβούλιο έναν αριθμό ανέργων ατόμων οι οποίοι βάδισαν από την Ελβετία στο Αμστερνταμ. Την επόμενη εβδομάδα θα έχουμε στις Βρυξέλλες μια πολύ αξιόλογη συνάντηση όπου περίπου 800 με 1000 άνεργοι θα παρακολουθήσουν τη συνεδρίασή μας στις Βρυξέλλες. Οι άνθρωποι αυτού θα έχουν στη διάθεσή τους δύο διερμηνείς σε μια αίθουσα για 15 γλώσσες. Μπορώ να ζητήσω από τον Πρόεδρο ότι ειδικά εφόσον....
<P>
(Ο Πρόεδρος διακόπτει τον ομιλητή)

<SPEAKER ID=6 NAME="Πρόεδρος">
Κύριε Morris, κατόπιν επισήμου αιτήματος μερικών βουλευτών, το ζήτημα αυτό έχει ήδη συζητηθεί από το Προεδρείο, το οποίο και εξέδωσε επί του προκειμένου επίσημη απάντηση.

<SPEAKER ID=7 LANGUAGE="EN" NAME="McKenna">
Κύριε Πρόεδρε, χθές το πρωί κατά την έναρξη των εργασιών - απουσίαζα εκείνη τη στιγμή - ο κ. Titley αναφέρθηκε στο πρόσωπό μου και έκανε κριτική για την παρέμβασή μου επί της έκθεσης Titley. Θα ήθελα απλώς να τονίσω ότι ο ίδιος ο κ. Titley έχει να απαντήσει σε πολλές ερωτήσεις. Για παράδειγμα, την περασμένη χρονιά πήγε στην αεροπορική επίδειξη του Φάρνμπορο στο ΗΒ, με τα έξοδα πληρωμένα από την British Aerospace. H British Aerospace είναι υπεύθυνη για τον εξοπλισμό των ινδονησίων...
<P>
(Ο Πρόεδρος διακόπτει την ομιλήτρια)

<SPEAKER ID=8 NAME="Πρόεδρος">
Κύριε McKenna, παρακαλώ τους βουλευτές να επιδείξουν ψυχραιμία και υπομονή. Ολοκληρώθηκε τόσο η συζήτηση επί της έκθεσης Τitley όσο και η σχετική ψηφοφορία.

<SPEAKER ID=9 LANGUAGE="DE" NAME="Habsburg-Lothringen">
Kύριε Πρόεδρε, έχω την αίσθηση ότι είμαι ο πρώτος που έχει πράγματι να πει κάτι επί των χθεσινών συνοπτικών πρακτικών. Στα χθεσινά συνοπτικά πρακτικά, και συγκεκριμένα στο ψήφισμα για την Τουρκία, αναφέρεται το εξής: Οι βουλευτές McMillan-Scott, Habsburg-Lothringen και Lenz απέσυραν τις υπογραφές τους από τις τροποποιήσεις, εξ ονόματος της ομάδας του ΕΛΚ. Δίνω μεγάλη σημασία στο να πω ότι ποτέ δεν υπέγραψα κάτι τέτοιο. Δεν είχα καμιά σχέση με την πρόταση αυτή. Δεν την υπέγραψα ποτέ. Έχω υπογράψει μια άλλη πρόταση και η υπογραφή μου θα πρέπει, κατά κάποιον τρόπο, να «γλίστρησε» στην πρόταση αυτή. Δίνω μεγάλη σημασία στο να σημειωθεί αυτό στα συνοπτικά πρακτικά.

<SPEAKER ID=10 NAME="Πρόεδρος">
Σας ευχαριστώ θερμά, καθώς η δική σας είναι η πρώτη επί της ουσίας παρέμβαση.

<SPEAKER ID=11 LANGUAGE="ES" NAME="Camisσn Asensio">
Κύριε Πρόεδρε, λαμβάνουμε ειδήσεις ότι συνεχίζονται οι επιθέσεις που υφίστανται οι Ισπανοί μεταφορείς στη Νότια Γαλλία, και κυρίως εκείνοι που μεταφέρουν οπωροκηπευτικά.
<P>
Για μια ακόμα φορά οφείλουμε να καταδικάσουμε αυτά τα γεγονότα και θα πρέπει να ζητήσουμε από την Προεδρία και από το Σώμα να απαιτήσουν από τις γαλλικές αρχές να λάβουν τα κατάλληλα μέτρα ώστε να διασφαλίζεται η ελεύθερη διαμετακόμιση...
<P>
(Ο Πρόεδρος διακόπτει τον ομιλητή)

<SPEAKER ID=12 NAME="Πρόεδρος">
Κύριε συνάδελφε, σας ευχαριστώ παρ'όλο που ούτε η παρέμβαση αυτή αφορά τα συνοπτικά πρακτικά.

<SPEAKER ID=13 LANGUAGE="EN" NAME="Provan">
Κύριε Πρόεδρε, Θα ήθελα να ευχαριστήσω τον κ. Caudron για τη διευκρίνησή του σχετικά με την κατάσταση διότι ήταν δύσκολο για τα μέλη της ισραηλινής αποστολής να ανακαλύψουν τι ακριβώς συνέβη. Οι ημερομηνίες επιβεβαιώθηκαν από τη στιγμή που έθεσα το θέμα στο Σώμα αυτήν την εβδομάδα. Χαίρομαι που το θέμα έχει τώρα τακτοποιηθεί.
<P>
Είναι ατυχές, ίσως, το γεγονός ότι σε μερικές περιπτώσεις ο πρόεδρος μιας αποστολής αναγκάζεται να αλλάξει τις ημερομηνίες της αποστολής και να τις προσαρμόσει στις δικές του μάλλον ανάγκες παρά στην αποστολή σαν σύνολο, τη στιγμή που υπάρχουν αντιπρόεδροι και το Προεδρείο που θα μπορούσαν να τον αντικαταστήσουν για τις 24 ώρες που θα ήταν αναγκαίο.
<P>
(Το Σώμα εγκρίνει τα συνοπτικά πρακτικά)

<CHAPTER ID=2>
Ψηφοφορίες
<SPEAKER ID=14 LANGUAGE="FR" NAME="Castagnθde">
Κύριε Πρόεδρε, λυπάμαι που διακόπτω τη συζήτηση, αλλά δύο διαδοχικές φορές είχαμε μικρή διαφορά ψήφων υπέρ και κατά. Φαίνεται πως η συσκευή μου δεν λειτουργεί. Δύο φορές ψήφισα υπέρ και η ψήφος μου κατεγράφη κατά.

<SPEAKER ID=15 NAME="Πρόεδρος">
Κύριε Castagnede, δεν επρόκειτο για ονομαστικές ψηφοφορίες, αλλά για ηλεκτρονικούς ελέγχους.
<P>
(Το Σώμα εγκρίνει την πρόταση ψηφίσματος νομοθετικού περιεχομένου)

<SPEAKER ID=16 NAME="Holm">
 - (SV) Όπως ακριβώς είπα στην συζήτηση εχθές, θέλω να κάνω μια προφορική τροποποίηση με το να αφαιρεθεί το τέλος της τροπολογίας αριθμ. 4, δηλ. η λέξη Bakun, Μαλαισία, ώστε να μην υποδεικνύουμε ένα συγκεκριμένο πρόγραμμα. Θα αφορά αντίθετα όλα τα μεγάλα προγράμματα παραγωγής υδροηλεκτρικής ενέργειας. Το κείμενο θα είναι επομένως διατυπωμένο ως εξής: »....από την επένδυση σε μεγάλα προγράμματα παραγωγής υδροηλεκτρικής ενέργειας».
<P>
(To Σώμα εγκρίνει την πρόταση ψηφίσματος νομοθετικού περιεχομένου)

<SPEAKER ID=17 NAME="Kirsten Jensen, Blak, Sindal και Iversen">
Οι δανοί σοσιαλοδημοκράτες ψήφισαν σήμερα υπέρ της έκθεσης του κ. Stockmann. Οι δανοί σοσιαλοδημοκράτες τάσσονται υπέρ της συνεργασίας στον τομέα της ενεργειακής πολιτικής. Είμαστε επίσης ικανοποιημένοι με τις κατευθύνσεις της περιβαλλοντικής πολιτικής που χαράσσονται στην έκθεση του κ. Stockmann. Θα θέλαμε να τονίσουμε ότι η πυρηνική ενέργεια δεν αποτελεί βιώσιμη πηγή ενέργειας και δεν αποτελεί μέρος της πολιτικής της Κοινότητας.
<P>
Οι δανοί σοσιαλοδημοκράτες συμφωνούν να διαδραματίσει η ΕΕ δραστήριο ρόλο στον τομέα της μείωσης της ρύπανσης. Η ΕΕ πρέπει να διαδραματίζει ενεργό ρόλο σε θέματα που έχουν σχέση με την περιβαλλοντική και την ενεργειακή πολιτική. Ωστόσο, η ΕΕ δεν πρέπει να ασχολείται με τη φορολογική πολιτική. Αυτό είναι και πρέπει να παραμείνει εθνική υπόθεση.
<P>
Ο Διεθνής Οργανισμός Ενέργειας, ΙΕΑ, και άλλοι διεθνοί οργανισμοί πραγματοποιούν σήμερα ορισμένες αξιόλογες έρευνες όσον αφορά τις ενεργειακές πολιτικές των κρατών μελών τους. Είναι σημαντικό να μην ανατεθεί στην Ευρωπαϊκή Επιτροπή, ούτε να αναληφθούν από αυτή, καθήκοντα με τα οποία ασχολούνται ήδη άλλοι. Είναι επίσης σημαντικό να μην αναλάβει η Ευρωπαϊκή Επιτροπή, σε περίπτωση που της ανατεθούν νέες αρμοδιότητες, εκτεταμένες δράσεις υποβολής ερωτημάτων που συνεπάγονται γραφειοκρατικές διαδικασίες για τις εθνικές αρχές.
<P>
Εκθεση Schlechter (A4-0106/97)
<SPEAKER ID=18 NAME="Crawley">
Δέχομαι με ικανοποίηση την έκθεση του συναδέλφου Schlechter η οποία ζητά νέα νομοθεσία για τη μείωση των μέγιστων επιτρεπόμενων ωρών οδήγησης.
<P>
Παρά την ύπαρξη νομοθεσίας η οποία διέπει τις οδικές μεταφορές είτε για εμπορική είτε για ιδιωτική χρήση, η Ευρώπη έχει ακόμη ένα τρομακτικό ποσοστό οδικής θνησιμότητας - με αποτέλεσμα φοβερή δυστυχία για τα θύματα και τις οικογένειές τους.
<P>
Ο ανησυχητικά μεγάλος αριθμός των σοβαρών ατυχημάτων με πούλμαν και φορτηγά και η επακόλουθη απώλεια ανθρωπίνων υπάρξεων προκαλείται συχνά από ανθρώπινο σφάλμα το οποίο ως επί το πλείστον οφείλεται στη μεγάλη κόπωση και τις ανθυγιεινές συνθήκες εργασίας.
<P>
Δεδομένα που προέρχονται από ολόκληρη την Ευρώπη αποδεικνύουν την προφανή σχέση μεταξύ της οδικής ασφάλειας και της συμμόρφωσης με τη νομοθεσία σχετικά με τον χρόνο οδήγησης και ανάπαυσης για τους επαγγελματίες οδηγούς.
<P>
Θα ήθελα να προσφέρω πλήρη υποστήριξη στα συμπεράσματα της παρούσης εκθέσεως η οποία καλεί την Επιτροπή να εργασθεί για:
<P>
μείωση των μέγιστων ορίων του χρόνου οδήγησης-δημιουργία ομοιόμορφων ανταγωνιστικών προτύπων για τους οδηγούς σε όλα τα κράτη μέληκαι, πιο σημαντικό απ' όλα, για να κάνει τους ευρωπαϊκούς δρόμους ασφαλέστερους για όλους μας.

<CHAPTER ID=3>
Διαδικασία πληροφόρησης στον τομέα των τεχνικών προτύπων και προδιαγραφών
<SPEAKER ID=19 NAME="Πρόεδρος">
Η ημερήσια διάταξη προβλέπει τη συζήτηση της έκθεσης του κ. Hendrick (Α4-0147/97) εξ ονόματος της Επιτροπής Περιφερειακής Πολιτικής σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου με τρίτη τροποποίηση της οδηγίας 83/189/ΕΟΚ, που προβλέπει διαδικασία πληροφόρησης στον τομέα των τεχνικών προτύπων και προδιαγραφών (COM(96)0392 - C4-0466/96-96/0220 (COD)).

<SPEAKER ID=20 NAME="Hendrick">
Κύριε Πρόεδρε, η ανάπτυξη των υπηρεσιών της κοινωνίας της πληροφόρησης υπόσχεται σημαντικές κοινωνικές, πολιτιστικές και οικονομικές αλλαγές στην Ευρώπη. Οι αποστάσεις εκμηδενίζονται. Ένας νέος οικονομικός τομέας αναδύεται και υπάρχει μια πανίσχυρη κινητήρια δύναμη για να χειριστεί την ανάπτυξη των πληροφορικών δικτύων και τεχνολογιών εντός της Ευρωπαϊκής Ένωσης.
<P>
Η ελεύθερη συνόρων περιοχή της εσωτερικής αγοράς είναι ζωτική για την επιτυχία των υπηρεσιών αυτών. Είναι θεμελιώδες όπως διαφυλαχθεί και αναπτυχθεί με ένα μηχανισμό ο οποίος ωα συντονίζει τις μελλοντικές δράσεις των κρατών μελών σε ρυθμισμένες υπηρεσίες προς την κοινωνία της πληροφόρησης. Η κοινωνία φτάνει τώρα σε ένα σημείο όπου υπάρχουν διαθέσιμες ευκαιρίες για τους καταναλωτές να αποκτήσουν αγαθά και υπηρεσίες με ηλεκτρονικό τρόπο. Οι ευκαιρίες αυτές για διασυνοριακό εμπόριο θα πρέπει να υλοποιηθούν για να εμφανιστούν τα οφέλη της αυξημένης παραγωγικότητας, της ανάπτυξης και της ανταγωνιστικότητας οι οποίες είναι οι κινητήριες δυνάμεις για τη δημιουργία θέσεων εργασίας στην Ευρώπη.
<P>
Ταυτόχρονα θα πρέπει να διασφαλίσουμε ότι από την αυξανόμενη σημασία των νέων τεχνολογιών πληροφόρησης και επικοινωνιών δεν θα ενθαρρύνονται νέες μορφές κοινωνικού αποκλεισμού. Το ρυθμιστικό περιβάλλον αποτελεί έναν σημαντικό παράγοντα υπό την έννοιαν αυτήν ενώ η καινοτομία και η τεχνολογική πρόοδος αποτελούν προτεραιότητες του τομέα. Θα πρέπει να τους επιτραπεί να αναπτυχθούν κάτω από ένα ευέλικτο και συνεπές ρυθμιστικό πλαίσιο. Η εισαγωγή αντιφατικών ή ασυνεπών κανονισμών από τα κράτη μέλη παρουσιάζει πολύ υπαρκτά προβλήματα καθώς και τον κίνδυνο ότι οι ανταγωνιστές στην Ευρώπη πιθανώς θα προκαλέσουν ζημιές στην εσωτερική αγορά περιορίζοντας την ελεύθερη διακίνηση αγαθών και υπηρεσιών.

<SPEAKER ID=21 NAME="Ferri">
Κύριε Πρόεδρε, η γνωμοδότηση είναι θετική δεδομένης της πραγματικά μεγίστης σημασίας επέκτασης των κανόνων της κοινωνίας του εμπορίου στην κοινωνία της πληροφόρησης, όπως προτείνεται στην οδηγία. Βέβαιη για την ανάγκη περαιτέρω πρωτοβουλιών, η Επιτροπή Νομικών Θεμάτων προτείνει στην Επιτροπή να εκτιμηθεί σύντομα τυχόν ανάγκη επέκτασης των κανόνων της συνεργασίας, και συνεπώς και της διαδικασίας πληροφόρησης και γνωστοποίησης εκ μέρους των κρατών μελών προς την Ευρωπαϊκή Ενωση, για την εξάλειψη πιθανών κωλυμάτων στην ελευθερία της εσωτερικής αγοράς γύρω από ένα τόσο ευαίσθητο θέμα όπως εκείνο της πληροφόρησης και του μέλλοντος της εταιρίας Internet, με κύριο στόχο την προστασία της ανθρώπινης υπόστασης.
<P>
Αυτός είναι ο λόγος που μας οδηγεί στο συμπέρασμα ότι μερικές αιτιολογικές σκέψεις είναι εξαιρετικά σημαντικές για την προσπάθεια επέκτασης τόσο των πάγιων επιβαλλομένων κανόνων όσο και των τεχνικών προδιαγραφών, συμπεριλαμβανομένων των εν ισχύ ρυθμίσεων, σε εκείνους τους ιδιωτικούς οργανισμούς που επηρεάζουν καθοριστικά την αγορά.
<P>
Η Επιτροπή Νομικών Θεμάτων επισήμανε επίσης την πτυχή της ελεύθερης πρόσβασης, όπως και της μη διάκρισης στην πρόσβαση εκ μέρους του καταναλωτή. Ενα από τα χαρακτηριστικά της πρότασης είναι ότι δεν αφορά αποκλειστικά τις ηλεκτρονικές υπηρεσίες εξ αποστάσεως αλλά και την ενδιάμεση δραστηριότητα του καταναλωτή. Πρόκειται για υπηρεσία επί παραγγελία και η βαρυσήμαντη καινοτομία της πρότασης έγκειται ακριβώς στο γεγονός ότι για πρώτη φορά προβάλλεται η άμεση συμμετοχή του καταναλωτή, στην προκειμένη περίπτωση του παραλήπτη, του πολίτη. Συνεπώς, αποκτά πρωταρχική σημασία η ύπαρξη ουσιαστικής ελευθερίας πρόσβασης με ταυτόχρονη δυνατότητα ελέγχου.
<P>
Ολοκληρώνω με μια σύντομη παρατήρηση: υιοθετήθηκε σαν νέα τροπολογία και επαναπροτάθηκε στο Σώμα το θέμα της νομολογίας του Δικαστηρίου, που στον τομέα αυτό χρησιμεύει σαν καθοδήγηση στην ερμηνεία κάποιων κανόνων σχετικά με τις υπηρεσίες. Γνωρίζουμε ότι το κοινοτικό δίκαιο έχει βαθειές ρίζες στη νομολογία και συνεπώς επιβάλλεται η έγκρισή του.

<SPEAKER ID=22 LANGUAGE="DE" NAME="Rόbig">
Kύριε Πρόεδρε, οι διαδικασίες ενημέρωσης, στον τομέα των προτύπων και των τεχνικών προδιαγραφών, έχουν πολύ μεγάλες επιπτώσεις στην ανταγωνιστικότητα της ευρωπαϊκής οικονομίας. Αφού αποφασίσαμε να αναπτύξουμε κοινές στρατηγικές στον τομέα των διευρωπαϊκών δικτύων, δηλαδή στην ενέργεια, στις μεταφορές και στις τηλεπικοινωνίες, οι οποίες θα αποσκοπούν στο να προωθήσουν την ευημερία και την ασφάλεια της θέσης εργασίας στην Ευρώπη, νομίζω ότι μ' αυτές τις διατάξεις θα έχουμε ένα σαφές πλεονέκτημα ανταγωνισμού στο διεθνή στίβο.
<P>
Οι επιπτώσεις δεν είναι μόνο κοινωνικές, επιχειρησιακές και πολιτιστικές, αλλά αναφέρονται άμεσα και στον κόσμο της εργασίας. Μπορεί, ειδικά μ' αυτή την τεχνολογία, να δημιουργηθούν εντελώς νέες θέσεις εργασίας. Ας πάρουμε μόνο για παράδειγμα την ηλεκτρονικά κατευθυνόμενη τηλε-διάθεση, η οποία επιτρέπει, σ' έναν λήπτη παροχής υπηρεσιών, ατομική κλήση. Αυτό σημαίνει ότι ο πελάτης αποκτά άμεση πρόσβαση στους διάφορους τομείς και μπορεί, στη συνέχεια, να κάνει χρήση των υπηρεσιών αυτών. Γι' αυτό και είναι και αναγκαίο να επιδείξουμε κατά το δυνατόν διάφανες εξελίξεις στα διάφορα κράτη, ούτως ώστε πλεονεκτήματα μιας χώρας να μπορούν να αξιοποιηθούν από μία άλλη.
<P>
Το θέμα είναι επίσης, όσον αφορά το hardware , το software και το manware , να δείξουμε σε ποιους τομείς έχουν επιτευχθεί πρόοδοι. Είναι θέματα εκπαίδευσης και τεχνικά θέματα συντονισμού. Συχνά συγχέονται αυτοί οι τρεις τομείς. Το να καταφέρουμε να προσδώσουμε διαφάνεια στον τομέα αυτό, έχει ιδιαίτερη σημασία για την Ευρωπαϊκή Κοινότητα.
<P>
Μιας ευρείας κλίμακας πρόσβαση στους πολίτες είναι, απλούστατα, θεμελιώδες δικαίωμα ελευθερίας, κι εκφράζει επίσης και την εφαρμογή της Συνθήκης.

<SPEAKER ID=23 NAME="Monti">
Κύριε Πρόεδρε, αγαπητοί συνάδελφοι, η Επιτροπή επιθυμεί να εκφράσει να συγχαρητήριά της στον εισηγητή, κ. Hendrick και στους βουλευτές κκ. Ferri, εξ ονόματος της Επιτροπής Νομικών Θεμάτων, και Whitehead εξ ονόματος της Επιτροπής Πολιτισμού, για την εξαιρετική τους εργασία. Η ταχύτατη υιοθέτηση της υπό συζήτηση πρότασης οδηγίας αντιπροσωπεύει για την Επιτροπή μια από τις θεμελιώδεις προϋποθέσεις για τη διασφάλιση της ισορροπημένης ανάπτυξης των υπηρεσιών της κοινωνίας της πληροφόρησης στην Ευρώπη.
<P>
Οι υπηρεσίες μας αποτελούν πραγματικά μοναδική κινητήρια δύναμη τόσο για την ανταγωνιστικότητα της ευρωπαϊκής οικονομίας και για τη διάδοση του ευρωπαϊκού πολιτισμού όσο και για την αξιοποίηση της ποικιλομορφίας του. Οι υπηρεσίες αυτές διανοίγουν μεγάλες προοπτικές για την αύξηση και την ανανέωση της βιομηχανίας μας, για τις επενδύσεις, για τη δημιουργία νέων θέσεων εργασίας στην Ευρώπη και για τις δυνατότητες επιλογής των καταναλωτών. Για την υλοποίηση αυτών των προσδοκιών, οι νέες υπηρεσίες, που από τη φύση τους τείνουν να υπερβούν τα γεωγραφικά όρια, πρέπει να επωφεληθούν στο έπακρο από τις άνευ συνόρων διαστάσεις της ευρωπαϊκής επικράτειας. Ως εκ τούτου, πρέπει να ληφθούν προληπτικά μέτρα για την αποφυγή του κινδύνου εθνικής κλίμακας κατακερματισμού του ενιαίου νομοθετικού πλαισίου της εσωτερικής αγοράς.
<P>
Η πρόταση οδηγίας για την κατάρτιση μηχανισμού διαφάνειας των υπηρεσιών της κοινωνίας της πληροφόρησης στοχεύει ακριβώς στην αποτροπή του εν λόγω κινδύνου μέσω της εγκαθίδρυσης προληπτικής νομοθετικής διαδικασίας πληροφόρησης και συστήματος διοικητικής συνεργασίας μεταξύ των εθνικών και κοινοτικών οργάνων. Παρόμοιος μηχανισμός επιτρέπει την αποφυγή ανόρθωσης νέων κωλυμάτων στην κατεύθυνση της ελεύθερης κυκλοφορίας και, ταυτόχρονα, τη μελέτη και την ομόφωνη ανεύρεση σε ευρωπαϊκό επίπεδο εύστοχων λύσεων για την πλέον αποτελεσματική διαφύλαξη βασικών συμφερόντων, όπως η προστασία του καταναλωτή και των μειονοτήτων και οι στόχοι της πολιτισμικής πολιτικής στην Ευρώπη.
<P>
Η Επιτροπή εκφράζει την ικανοποίησή της για την πλήρη κατανόηση της σημασίας της πρότασης οδηγίας και την ένθερμη αποδοχή του περιεχομένου της εκ μέρους του Κοινοβουλίου, όπως αναδύθηκε από τη σχετική συζήτηση. Μάλιστα, επισημαίνω με ευχαρίστηση ότι το μεγαλύτερο μέρος των τροπολογιών αποβλέπει στην ενίσχυση της πρότασης ή στην αποσαφήνιση του νοήματός της και, συνεπώς, τυγχάνει της ένθερμης επιδοκιμασίας της Επιτροπής. Αναφέρομαι στην υπ'αριθ. 2 τροπολογία, μετά από σχετική αναδιατύπωση, στις υπ'αριθ. 3, 6, 9, 10, 11, 12, 13 τροπολογίες στην ιταλική έκδοση, σε ένα μέρος της υπ'αριθ. 14 τροπολογίας και στις τροπολογίες υπ'αριθ. 15, 17, 19 και 20. Αντιθέτως, χωρίς να αμφισβητηθούν οι προθέσεις τους, δεν μπορεί να εγκριθούν εκ μέρους της Επιτροπής εκείνες οι τροπολογίες που δεν εντάσσονται πραγματικά στο κείμενο της πρότασης ή παρεκκλίνουν από τη σημερινή λειτουργία της οδηγίας 83/189.
<P>
Πράγματι, στόχος της παρούσας πρωτοβουλίας είναι η επέκταση στις νέες υπηρεσίες της τωρινής ισχύουσας διαδικασίας του τομέα των εμπορευμάτων, χωρίς ωστόσο την παραμικρή τροποποίηση, δεδομένων των άριστων αποτελεσμάτων της. Για τους λόγους αυτούς, απορρίπτονται από την Επιτροπή οι τροπολογίες υπ'αριθ. 1, 4, 5, 7, 8, 16 και 18.
<P>
Τέλος, κύριε Πρόεδρε, η Επιτροπή δεν μπορεί να εκγρίνει την υπ'αριθ. 21 τροπολογία, καθώς πιστεύει ότι η διαφάνεια πρέπει να εμπνεύσει ανεξαιρέτως κάθε διακλάδωση της πληροφόρησης. Πράγματι, υπενθυμίζω ότι αυτή η οδηγία αφορά αποκλειστικά κανόνες διαδικασίας και, αφ'ενός μεν δεν ισοπεδώνει τις ιδιαιτερότητες κάθε μεμονωμένου τομέα, ιδίως του πολιτισμικού, αφ'ετέρου δε μπορεί να αποτελέσει πολύτιμη συμβολή στην επινόηση των μελλοντικών πρωτοβουλιών που επιβάλλονται στο συγκεκριμένο πλαίσιο. Ουσιαστικά, λαμβανομένων υπόψη της καινοτομίας και των συνεχών εξελίξεων του θέματος, σήμερα δεν είναι κανείς σε θέση να εκπονήσει πλήρες και οριστικό νομοθετικό πλαίσιο. Προτιμάται, συνεπώς, η υιοθέτηση ευκίνητης αλλά και αποτελεσματικής διαδικασίας.
<P>
Θα ήθελα να ευχαριστήσω θερμά το Ευρωπαϊκό Κοινοβούλιο για τη μέχρι τώρα στήριξη αυτής της πρωτοβουλίας, ανυπολόγιστης σημασίας για τις εξελίξεις της κοινωνίας των πληροφοριών στην Ευρώπη.
<P>
(Χειροκροτήματα)

<SPEAKER ID=24 NAME="Πρόεδρος">
Η συζήτηση έληξε.
<P>
Προχωρούμε τώρα στην ψηφοφορία.
<P>
Μετά από την ψηφοφορία των τροπολογιών υπ'αριθ. 17 και 18:

<SPEAKER ID=25 LANGUAGE="FR" NAME="Pasty">
Κύριε Πρόεδρε, θα έπρεπε να ρωτάτε ποιος ψηφίζει κατά. Εσείς ρωτάτε μόνο ποιος ψηφίζει υπέρ. Ζητώ συγνώμη......δεν κάνω ερμηνεία.

<SPEAKER ID=26 NAME="Πρόεδρος">
Δεν πρόκειται για πρόβλημα μετάφρασης! Πράγματι, όταν διακρίνεται τόσο μεγάλος αριθμός σηκωμένων χεριών για την υπερψήφιση, καθώς δεν διεξάγεται ονομαστική ψηφορορία θεωρείται απώλεια χρόνου η μέτρηση των αντίθετων ψήφων.

<SPEAKER ID=27 LANGUAGE="SV" NAME="Cars">
Είναι όντως έτσι, κύριε Πρόεδρε, ότι ακόμη και αν κάποιες φορές είμαστε μειοψηφία, θέλουμε εν τούτοις να τονίσουμε όταν καταψηφίζουμε. Γι&#x02BC;αυτό πρέπει επίσης να τίθεται η ερώτηση ποιοί είναι εναντίον, ώστε εμείς που είμαστε, να μπορούμε να τονίσουμε την τοποθέτησή μας, ακόμη και αν είμαστε λίγοι. Αλλιώς δεν μπορούμε να το κάνουμε.

<SPEAKER ID=28 NAME="Πρόεδρος">
Κύριε Cars, συμμερίζομαι οπωσδήποτε την άποψή σας. Θα προχωρήσω όπως μου υποδείξατε παρ'όλο που, επαναλαμβάνω, είναι ολοφάνερο μόνο τη στιγμή της άρσης των χεριών. Στην πράξη, δεν αποδεικνύεται τίποτα!
<P>
(Το Σώμα εγκρίνει την πρόταση ψηφίσματος νομοθετικού περιεχομένου)

<CHAPTER ID=4>
Περιφερειακή πολιτική στην Αυστρία, Φινλανδία και Σουηδία
<SPEAKER ID=29 NAME="Πρόεδρος">
Η ημερήσια διάταξη προβλέπει τη συζήτηση της έκθεσης του κ. Rack (A4-0114/97) εξ ονόματος της Επιτροπής Περιφερειακής Πολιτικής, βάσει της ανακοίνωσης της Επιτροπής για την υλοποίηση των περιφερειακών πολιτικών της Ενωσης στην Αυστρία, Φινλανδία και Σουηδία (COM(96)0316 - C4-0533/96).

<SPEAKER ID=30 NAME="Rack">
Kύριε Πρόεδρε, αξιότιμοι κυρίες και κύριοι, η έκθεση για την εκτέλεση της περιφερειακής πολιτικής στην Αυστρία, τη Σουηδία και τη Φιλανδία είναι, σε γενικές γραμμές, μια έκθεση χωρίς διιστάμενες απόψεις. Παρόλα αυτά δεν είναι ασήμαντη. Δεν είναι ασήμαντη για τις εν λόγω χώρες, δεν είναι ασήμαντη για την Ευρωπαϊκή Ένωση, γενικώς, και μέχρις ενός ορισμένου βαθμού είναι ενδιαφέρουσα και σημαντική, για τους μελλοντικούς υποψήφιους για ένταξη στην Ένωση.
<P>
Η έκθεση αναφέρεται, κατ' αρχήν, μόνο στον πρώτο ενάμισι χρόνο μετά την ένταξη. Η Επιτροπή, με πάρα πολλές προφορικές παρεμβάσεις στην αρμόδια επιτροπή, προσκόμιζε διαρκώς νεώτερα στοιχεία, συμπληρωματικά, και απ' αυτή την άποψη ενημέρωσε την έκθεση απόλυτα για την μέχρι τώρα πορεία των πραγμάτων. H έκθεση αναφέρεται στην ανακοίνωση για την εκτέλεση προγραμμάτων, συνολικού ύψους άνω των επτάμισι δισεκατ. Ecu, εκ των οποίων 1, 6 δισεκατ. για την Αυστρία, 1, 7 δισεκατ. για τη Φιλανδία και 1, 4 δισεκατ. για τη Σουηδία. Η έκθεση επικεντρώνεται στους στόχους 1, 2, 5B και 6. Περιέχει βέβαια, με μια σειρά αναφορών - και εμβαθύναμε πάνω σ' αυτό στην αρμόδια επιτροπή -, ανάλογες μαρτυρίες και για τους υπόλοιπους στόχους.
<P>
Η Επιτροπή, στην έκθεσή της, βαθμολογεί με πολύ καλούς βαθμούς τα τρία νέα κράτη μέλη, τόσο ως προς το βαθμό υλοποίησης όσο και ως προς το βαθμό εξάντλησης των σχετικών πιστώσεων. Και οι τρεις χώρες βρίσκονται, χρονικά, αυτή τη στιγμή, καθ' οδόν. Δαπανούν τα χρήματά τους όπως προβλέπεται, και κατ' αυτόν τον τρόπο πετυχαίνουν ορισμένα πράγματα.
<P>
Απ' αυτή την άποψη, η έκθεση δείχνει ότι και οικονομικά ανεπτυγμένα κράτη - και οι τρεις χώρες είναι «καθαροί πληρωτές» - μπορούν να επωφεληθούν μιας υπεραξίας από τη συμμετοχή στο σύστημα της ευρωπαϊκής περιφερειακής πολιτικής. Mερικές από αυτές τις υπεραξίες αναφέρονται κατηγορηματικά. Πρόκειται κυρίως για το ότι και οι τρεις χώρες προθυμοποιήθηκαν πολύ γρήγορα - και το έκαναν στη συνέχεια λογικά - να σχεδιάσουν πρώτα μια περιφερειακή πολιτική και, στη συνέχεια, βάσει αυτής, να χορηγήσουν τις ανάλογες πιστώσεις.
<P>
Θα πρέπει να πούμε, κυρίως, ότι υπάρχει μια εμπειρία, της οποίας οι πρώτες δράσεις μόλις τώρα αρχίζουν να φαίνονται. H Eπιτροπή δικαιολογημένα ζητάει μια αποτίμηση, για το κατά πόσον τα χρησιμοποιηθέντα χρήματα έχουν πετύχει τους στόχους τους. Eδώ θα πρέπει όλοι μας να αποκτήσουμε μερικές εμπειρίες ακόμη. Aυτό ισχύει και για το θέμα «διαφάνεια». Στο θέμα αυτό ορισμένα κράτη μέλη, και ιδιαίτερα οι χώρες της Σουηδίας και της Φιλανδίας, λόγω παράδοσης, είναι υποδειγματικές. Eδώ, μπορούν οι άλλοι να μάθουν από τις δύο αυτές χώρες.
<P>
Eμπειρίες για τα κράτη μέλη, τόσο για τα νέα όσο και για τα παλιά, υπάρχουν ακόμη και όσον αφορά τις έννοιες της εταιρικής σχέσης και της αρχής του bottom up . Eδώ πράγματι προσεγγίζουμε, κατά έναν τρόπο, το θέμα της περιφερειακής πολιτικής, ώστε να συμμετέχει και ο πολίτης. Yπό το πρίσμα αυτό, κατά τις διαβουλεύσεις στην αρμόδια επιτροπή, κάναμε μια δημόσια ακρόαση με περιφερειακούς εκπροσώπους από τα τρία νέα κράτη μέλη. Aυτή έγινε απολύτως θετικά αποδεκτή από τους εμπλεκόμενους.
<P>
Tο σημαντικό στην εφαρμογή της περιφερειακής πολιτικής στα τρία νέα κράτη μέλη, είναι ακόμη το ότι από εδώ, από άποψη ουσίας, στάλθηκαν νέα μηνύματα. Eιδικά όσον αφορά τα περιβαλλοντικά προγράμματα, όσον αφορά τα προγράμματα ίσης μεταχείρισης και προώθησης των γυναικών, αλλά και όσον αφορά τη χρήση των νέων τεχνολογιών πληροφοριών, τα τρία νέα κράτη έδωσαν, ανάλογα και με τις δικές τους αντιλήψεις για τις αξίες στο δικό τους πολιτικό σύστημα, νέες ευχάριστες ωθήσεις, όχι μόνο για τη δική τους περιφερειακή πολιτική, αλλά και για την ευρωπαϊκή περιφερειακή πολιτική, γενικά.
<P>
Mια άλλη σημαντική εμπειρία, η οποία επισημάνθηκε στην παρούσα έκθεση, αλλά και σε άλλες παράλληλες εκθέσεις, ήταν και είναι το γεγονός ότι τα τρία νέα κράτη μέλη, και ιδιαίτερα η Aυστρία και η Φιλανδία που βρίσκονται στα εξωτερικά σύνορα της Ένωσης - ειδικά όσον αφορά τη διαπεριφερειακή και διακρατική συνεργασία - μπόρεσαν να δώσουν εδώ πάρα πολλούς θετικούς τόνους και, σε σχέση με το γεγονός αυτό, παρουσιάζουν ενδιαφέρον οι σχετικές εξελίξεις και για μελλοντικά κράτη-εταίρους της Ένωσης. Eδώ, στο πλαίσιο της ανταλλαγής απόψεων για μια προενταξιακή στρατηγική, έχει γίνει πολύ καλή δουλειά.
<P>
Θα πρέπει να αναφερθεί σαφώς και μια ακόμη τελευταία εμπειρία, επειδή είναι και αυτή πολύ σημαντική. Mπορούμε να μάθουμε από τα σφάλματα και όχι μόνον από καλά παραδείγματα. Tέτοια λάθη έγιναν και γίνονται. Στον τομέα της εφαρμογής της περιφερειακής πολιτικής, εξακολουθεί να υπάρχει γενικά, τόσο σε ευρωπαϊκό όσο και σε εθνικό επίπεδο, πάρα πολλή γραφειοκρατία και ελάχιστη ενημέρωση. Θα πρέπει να προσπαθήσουμε ώστε να εξαλειφθεί αυτό.
<P>
Tελειώνω, εκφράζοντας τις ευχαριστίες μου προς την Eπιτροπή για το ότι, κατά την εκπόνηση της έκθεσης, επανειλημμένα προθυμοποιήθηκε, με πολύ συναδελφικό τρόπο, να μας δώσει τα εκάστοτε ισχύοντα αριθμητικά στοιχεία. Θα ήθελα επίσης, να εκφράσω και τις ευχαριστίες μου προς τους συνεργάτες μας, ακόμη και εδώ στο Σώμα. Eλπίζω να πετύχουμε κατά το δυνατόν ομόφωνη συναίνεση για την έκθεση αυτή.

<SPEAKER ID=31 LANGUAGE="DE" NAME="Bφsch">
Kύριε Πρόεδρε, αξιότιμοι κυρίες και κύριοι συνάδελφοι, όπως είπε ήδη ο εισηγητής, η παρούσα έκθεση έχει να κάνει με ένα έγγραφο στο οποίο όλοι μπορούμε να συμφωνήσουμε. Θα ήθελα επίσης να τον συγχαρώ για την αποτύπωση της υφιστάμενης κατάστασης της διαρθρωτικής πολιτικής στα τρία νέα κράτη μέλη. H ομάδα μας θα συμφωνήσει σίγουρα με την έκθεση.
<P>
Aυτή η αποτύπωση της υφιστάμενης κατάστασης είναι σίγουρα σημαντική για τα τρία νέα κράτη μέλη, επειδή το κράτη αυτά, στην επικείμενη μεταρρύθμιση της διαρθρωτικής πολιτικής, θα καθίσουν μαζί στο τραπέζι. Γι' αυτό και είναι πολύ σημαντικό το να σκεφθεί η Ένωση, όσον αφορά την αναθεώρηση των διαρθρωτικών πολιτικών, τις πρόσφατες αυτές εμπειρίες, τις αχρησιμοποίητες, αν θέλετε, εμπειρίες αυτών των κρατών μελών.
<P>
Tαυτόχρονα όμως αυτά τα τρία νέα κράτη μέλη θα πρέπει - και μπορώ αυτό να το πω κατά κάποιον τρόπο, λόγω της εσωτερικής πολιτικής συζήτησης στη χώρα μου, την Aυστρία - να προετοιμαστούν, και μάλιστα πολύ σοβαρά, για τη συζήτηση αυτή. Δεν επιτρέπεται να προσπαθεί κανείς περιστασιακά, στη συζήτηση για τη διαρθρωτική πολιτική, να βγάλει δύο επί δύο ίσον πέντε. Aυτό σημαίνει ότι υπάρχουν στην Aυστρία, για παράδειγμα, οι άνθρωποι του Kόμματος της Eλευθερίας, οι οποίοι προσπαθούν, από τη μια μεριά να πιέσουν προς τα κάτω τις εισφορές συμμετοχής μας στην EE, και από την άλλη να καταστήσουν όλα τα ομόσπονδα κρατίδια περιοχές του στόχου 1. Γι' αυτό και πιστεύω ότι μια τέτοια έκθεση είναι πολύ σημαντική για να προωθήσει μια σοβαρή συζήτηση για τις δυνατότητες του κανονισμού της διαρθρωτικής πολιτικής και των διαρθρωτικών ταμείων της Ένωσης.
<P>
Θα είναι επίσης σημαντικό να κάνουμε τη συζήτηση, για το μέλλον των διαρθρωτικών ταμείων, και υπό το πρίσμα ότι τα κράτη μέλη, όπως επίσης και τα νέα κράτη μέλη - »καθαροί πληρωτές» όπως λέει ο εισηγητής - δεν θα είναι διατεθειμένα προφανώς να πληρώσουν, τελικά, περισσότερα στον ευρωπαϊκό προϋπολογισμό. Aυτό σημαίνει ότι θα πρέπει κατ' αρχήν να κάνουμε μια πολύ διεξοδική συζήτηση και σ' αυτά τα νέα κράτη μέλη, για το πού θα πρέπει να βρίσκονται πράγματι οι προτεραιότητες. Tις βλέπω σαφώς στον τομέα του να δημιουργήσουμε και πάλι περισσότερη απασχόληση στη Eυρωπαϊκή Ένωση.

<SPEAKER ID=32 LANGUAGE="FI" NAME="Ryynδnen">
Αξιότιμε κύριε Πρόεδρε, τόσο στην ανακοίνωση της Επιτροπής όσο και στην θαυμάσια έκθεση του κυρίου Ράκ σχετικά με την εφαρμογή της περιφερειακής πολιτικής της Ευρωπαϊκής Ένωσης στα νέα κράτη μέλη επισημαίνονται, με μεγάλη ακρίβεια, τα πλεονεκτήματα αλλά και μειονεκτήματα της χαραχθείσας αυτής πολιτικής. Κατά την αρχική περίοδο εφαρμογής της πολιτικής αυτής έχουν σημειωθεί κάποιες καθυστερήσεις στα κράτη μέλη, ο τομέας της πληροφόρησης παρουσιάζει ορισμένα προβλήματα ενώ η διαχείριση χαρακτηρίζεται από αδράνεια. Η έκθεση επισημαίνει, πολύ ορθά, την ανάγκη για απλούστευση της διαχείρισης, απαίτηση η οποία συμπίπτει με τα αποτελέσματα επιμέρους αξιολογήσεων που έχουν διενεργηθεί στα κράτη μέλη. Ακόμη, η κατακερματισμένου χαρακτήρα και εστιασμένη στην κεντρική διοίκηση δομή της χρηματοδότησης πρέπει, οπωσδήποτε, να ανατεθεί στις τοπικές διοικήσεις των επαρχιών.
<P>
Η Φινλανδία, και εν μέρει η Σουηδία παρουσιάζει ορισμένα ιδιαίτερα χαρακτηριστικά σε σύγκριση με τα υπόλοιπα κράτη μέλη της ΕΕ. Τα κυριότερα από αυτά είναι οι μεγάλες αποστάσεις, οι αραιοκατοικημένες περιοχές και οι ιδιαίτερα ψυχρές κλιματολογικές συνθήκες. Οι περιοχές εκείνες των χωρών αυτών οι οποίες ενισχύονται από τα διαρθρωτικά ταμεία, ευρίσκονται πλησίον των συνόρων με τη Ρωσία με αποτέλεσμα να απέχουν χιλιάδες χιλιόμετρα από την ευρισκόμενη στην καρδιά της ευρωπαϊκής ηπείρου σημαντικότερη περιοχή εμπορικών συναλλαγών. Στις περιοχές αυτές η γεωργία, η βασικότερη πηγή εισοδήματος, έχει υποστεί, σε σχετικά μικρό χρονικό διάστημα, μία διαρθρωτική αλλαγή λόγω της προσχώρησης της Αυστρίας, της Φινλανδίας και της Σουηδίας στην Κοινότητα. Με την συμμετοχή στην ελεύθερη αγορά έχει δημιουργηθεί μία κατάσταση η οποία, σε συνδυασμό με τη μικρή διάρκεια της καλλιεργητικής περιόδου, έχει καταστήσει αδύνατο τον ανταγωνισμό υπό ίσοις όροις χωρίς τη χορήγηση, σε μόνιμη βάση, ενισχύσεων για την κάλυψη των εξόδων παραγωγής. Επ' ευκαιρία θα ήθελα, αξιότιμοι συνάδελφοι, να σας πληροφορήσω ότι ακόμη και αυτή την στιγμή η Βόρειος Φινλανδία καλύπτεται από ένα στρώμα χιονιού πάχους περίπου ενός μέτρου.
<P>
Σε σύγκριση με τα άλλα κράτη μέλη της ΕΕ, η οικονομία της Φινλανδίας εξαρτάται κατά ένα μεγάλο μέρος από τη γεωργία. Γι' αυτό και θεωρείται επιτακτική η ανάγκη για εφαρμογή στη χώρα μίας γεωργικής πολιτικής η οποία θα αποβλέπει στην ενίσχυση μιας πολύμορφης επιχειρηματικής δραστηριότητας. Σήμερα η Φινλανδία μαστίζεται από τη δεύτερη υψηλότερη ανεργία στην Ένωση. Λόγω της πρωτοφανούς ύφεσης, η οποία σημειώθηκε στις αρχές της δεκαετίας του '90, η οικονομική ανάπτυξη στην περιφέρεια ήταν ασήμαντη. Με την επιτάχυνση της οικονομικής ανάπτυξης, οι απομακρυσμένες περιοχές αναμένεται να απωλέσουν σημαντικό μέρος των πόρων τους δεδομένου ότι πολλοί νέοι επιχειρηματίες θα μεταφέρουν τη δραστηριότητά τους στις πυκνοκατοικημένες περιοχές της Νοτίου Φινλανδίας. Συνεπώς, παρά τις ενισχύσεις και τις καταβαλλόμενες προσπάθειες, οι διαφορές μεταξύ των περιοχών αναμένεται να οξυνθούν παρ' όλο που ως στόχος έχει τεθεί, απόλυτα δικαιολογημένα, η επίτευξη μιας ανεξάρτητης και πολύμορφης ανάπτυξης.
<P>
Βασιζόμενοι στις εμπειρίες που έχουμε μέχρι σήμερα αποκομίσει από τα προγράμματα στόχους, πιστεύω ότι η υλοποίηση των προγραμμάτων πρέπει, οπωσδήποτε, να ανατεθεί στα κράτη μέλη και στις επαρχίες αυτών, στις ίδιες, δηλαδή, τις περιοχές. Οι λεπτομέρειες των διαφόρων προγραμμάτων δεν πρέπει πλέον να καθορίζονται βάσει κάποιου γενικού προτύπου. Η δομή τους πρέπει να διευρυνθεί. Παρ' όλο αυτό, τα προγράμματα εξακολουθούν να είναι ιδιαιτέρως χρήσιμα για τις περιοχές αυτές. Είναι φανερό ότι τα προγράμματα αυτά έχουν συμβάλει στη δρομολόγηση ωφέλιμων έργων, στη θέσπιση νέας μορφής επιχειρηματικής δραστηριότητας και στην επίτευξη στόχων βάσει προγραμματισμού. Γι' αυτό με την ανανέωση της διαρθρωτικής πολιτικής της Ευρωπαϊκής Ένωσης πρέπει να διασφαλισθεί και η συνέχιση της ενίσχυσης για τις βόρειες περιοχές της Κοινότητας.

<SPEAKER ID=33 LANGUAGE="FI" NAME="Ojala">
Αξιότιμε κύριε Πρόεδρε, τόσο στην ανακοίνωση της Επιτροπής όσο και στην έκθεση του κυρίου Ράκ καταχωρούνται, με ιδιαιτέρως ενδιαφέροντα τρόπο, οι εμπειρίες οι οποίες έχουν αποκομισθεί από την εφαρμογή της περιφερειακής πολιτικής στα τρία νέα κράτη μέλη. Για το θετικό αυτό βήμα θα ήθελαν να ευχαριστήσω και να συγχαρώ τόσο τον κύριο Ράκ όσο και την Επιτροπή.
<P>
Στα διάφορα έγγραφα επισημαίνονται αρκετές σημαντικές διαπιστώσεις. Στα έγγραφα αυτά επισημαίνεται, μεταξύ άλλων, ότι η εφαρμογή της περιφερειακής πολιτικής της Ένωσης έχει καθυστερήσει αδικαιολόγητα σε πολλές περιπτώσεις. Σύμφωνα με πληροφορίες που έχω συγκεντρώσει, τόσο στη Φινλανδία όσο και στην Σουηδία οι αρμόδιες για τη διαχείριση περιφερειακές και τοπικές αρχές έχουν επικρίνει δριμύτατα το γεγονός ότι για τη δημιουργία συστημάτων διαχείρισης θα απαιτηθεί τελικά υπερβολικά μεγάλο χρονικό διάστημα. Ο χρόνος ο οποίος ήδη έχει σπαταληθεί θα έπρεπε να είχε χρησιμοποιηθεί για την εξέταση της ίδιας της διαδικασίας καθώς και των στόχων και μεθόδων αυτής.
<P>
Πιστεύω, επίσης, ότι έχουν επισημανθεί, απόλυτα δικαιολογημένα, ορισμένα προβλήματα τα οποία έχουν δημιουργηθεί λόγω της γραφειοκρατίας της διαχείρισης και της έλλειψης εσωτερικού συντονισμού μεταξύ των διαφόρων μονάδων της Επιτροπής. Προκειμένου να διευκολυνθεί και να προαχθεί η δραστηριότητα των διαρθρωτικών ταμείων, πρέπει, οπωσδήποτε, να απλουστευθούν οι διαδικασίες διαχείρισης και να βελτιωθεί ο εσωτερικός συντονισμός μεταξύ των διαφόρων μονάδων της Επιτροπής. Οι αρμόδιες γενικές διευθύνσεις της Επιτροπής οφείλουν να ερμηνεύουν και να εφαρμόζουν τις διατάξεις κατά τρόπο ενιαίο.
<P>
Κατά την εφαρμογή της περιφερειακής πολιτικής υπογραμμίζεται η σημασία της συμμετοχής των περιφερειακών και τοπικών αρχών αλλά και των ομάδων συμφερόντων στον προγραμματισμό και την υλοποίηση της περιφερειακής πολιτικής. Σύμφωνα, όμως, με τις εμπειρίες που έχουν αποκομισθεί μέχρι σήμερα από τις σχετικές δραστηριότητες, ο ρόλος των τοπικών φορέων δεν είναι ουδόλως επαρκής. Στη Φινλανδία, π.χ., η προερχομένη από την ΕΕ χρηματοδότηση διατίθεται μέσω του κρατικού προϋπολογισμού. Με την εφαρμογή της πρακτικής αυτής έχει αυξηθεί η συσχετιζομένη με την κατανομή των πόρων γραφειοκρατία, ενώ δίδεται περισσότερο βάρος στην επίτευξη των στόχων της κεντρικής διαχείρισης αντί να δίδεται προτεραιότητα στους στόχους που έχουν τεθεί από τις ίδιες τις περιοχές. Γι' αυτό και οι περιφερειακές και τοπικές αρχές της Φινλανδίας ελπίζουν ότι θα ενισχυθεί ο ρόλος που διαδραματίζουν οι επαρχίες κατά τη διαδικασία λήψης αποφάσεων σχετικά με τα κονδύλια ενίσχυσης τα οποία προέρχονται από την ΕΕ. Η Επιτροπή οφείλει να διασφαλίσει ότι στο εξής οι περιφερειακές και τοπικές αρχές θα έχουν το αποκλειστικό δικαίωμα να αποφασίζουν για την έγκριση και εφαρμογή των διαφόρων προγραμμάτων.
<P>
Παρ' όλη την ύπαρξη προβλημάτων πρέπει να υπογραμμισθεί ότι με την λειτουργία των διαρθρωτικών ταμείων έχει σαφώς αναζωογονηθεί και ενθαρρυνθεί η δραστηριότητα σε τοπικό επίπεδο. Επιπλέον, μέσω αυτής έχουν αυξηθεί τόσο ο διεθνικός χαρακτήρας όσο και οι γνώσεις σχετικά με την Ευρωπαϊκή Ένωση.

<SPEAKER ID=34 LANGUAGE="SV" NAME="Lindholm">
Κύριε Πρόεδρε, ως Σουηδός καλωσορίζω τόσο την ανακοίνωση της Επιτροπής όσο και την έκθεση Rack. Και οι δύο συμφωνούν επίσης σε γενικές γραμμές με τα συμπεράσματα στα οποία κατέληξε η Επιτροπή Περιφερειακής Πολιτικής κατά την Διάσκεψή της την 15η Ιανουαρίου 1997.
<P>
Θέλω έντονα να τονίσω τις μεγάλες ελλείψεις στην πληροφόρηση προς τους θιγόμενους, κυρίως στη Σουηδία, προς τις μικρές και μεσαίες επιχειρήσεις. Η εκτεταμένη διοίκηση και γραφειοκρατία τόσο στην ΕΕ όσο και εθνικά καθώς και η έλλειψη εννιαίων κανόνων έχουν συμβάλλει ενεργά στο να γίνει δυσχερής η υλοποίηση της περιφερειακής πολιτικής. Η κριτική κατά του κεντρικού ελέγχου, πρωτίστως στη Σουηδία είναι όντως εντελώς δικαιολογημένη επίσης. Καθώς και οι τρείς χώρες είναι οι λεγόμενοι καθαροί πληρωτές προς την ΕΕ, έχει πέραν των άλλων μεγάλη σημασία, ψυχολογικά, να υπάρχει μία γενναία και ποσοτική εισροή προς αυτές τις χώρες με την μορφή περιφερειακής ενίσχυσης, και να μπορεί να γίνει μια απλή, γρήγορη και αποτελεσματική εκμετάλλευσή της. Γι&#x02BC;αυτό η διατήρηση και ανάπτυξη της περιοχής του στόχου 6 είναι πάρα πολύ σημαντική.
<P>
Στην έκθεσή της για τη συνοχή και το πριβάλλον, η Επιτροπή επισημαίνει ιδαιτέρως ότι μη κυβερνητικές οργανώσεις πρέπει να εμπλακούν περισσότερο στην περιφερειακή πολιτική. Σ&#x02BC;αυτό συμφώνησε επίσης και η αρμόδια Επιτροπή και ενέκρινε την τροπολογία μας. Προς μεγάλη μου απογοήτευση διαπιστώνω τώρα ότι ο κύριος Rack, μέσω της τροπολογίας υπ. αριθμ. 4 θέλει να αντιταχθεί και στην Επιτροπή και στην αρμόδια Επιτροπή με το να απομακρύνει τη σύμπραξη των ΜΚΟ. Ότι οι μη κυβερνητικές οργανώσεις, οι λεγόμενες ΜΚΟ, είναι ένα πλεονέκτημα, έπρεπε να είναι γενικά παραδεκτό. Έχουν την τοπική γνώση και έρεισμα που δυστυχώς συχνά λείπει από τις δημόσιες αρχές. Δεν είναι λιγότερο σημαντικό το ότι τα κίνητρά τους δεν είναι ούτε το κέρδος ούτε η δίψα για την εξουσία. Γι&#x02BC;αυτό θέλω να κάνω έκκληση στο Κοινοβούλιο να καταψηφίσει την τροπολογία υπ. αριθμ. 4 υπέρ του αρχικού κειμένου. Κατά τα άλλα θα υπερψηφίσουμε την έκθεση.

<SPEAKER ID=35 LANGUAGE="DE" NAME="Raschhofer">
Kύριε Πρόεδρε, αξιότιμοι κυρίες και κύριοι συνάδελφοι, όλοι εκείνοι που, στη χώρα τους, ασχολούνται με την διεκπεραίωση προγραμμάτων της EE, θα πρέπει να γνωρίζουν, από την πράξη, τα σημεία της κριτικής αυτής της έκθεσης. H κριτική αυτή μπορεί να συνοψιστεί σε δύο χαρακτηριστικές λέξεις: λιγότερη γραφειοκρατία και περισσότερη διαφάνεια στις περιφερειακές ενισχύσεις. Όσο δεν εκπληρώνονται τα αιτήματα αυτά, ορισμένοι πολίτες, στα πολύ ανεπτυγμένα κράτη μέλη, θα βρίσκουν και άλλους λόγους για τον ευρωσκεπτικισμό τους.
<P>
Eγώ όμως, ως αυστριακός βουλευτής, ενδιαφέρομαι να χρησιμοποιούνται, μελλοντικά, οι ενισχύσεις της EE, κατά προτεραιότητα, για την καταπολέμηση της ανεργίας και να έχει, φυσικά, πρώτιστη προτεραιότητα η δημιουργία θέσεων εργασίας. Tη δημιουργία όμως θέσεων εργασίας την πετυχαίνει κανείς όχι με την ενίσχυση ορισμένων μεγάλων πολυεθνικών συγκροτημάτων, τα οποία συχνά, στον πρώτο αντίθετο οικονομικό άνεμο, μαζεύουν τα πανιά και μετά αφήνουν πίσω τους μαζική ανεργία, αλλά με την ενίσχυση των μικρομεσαίων επιχειρήσεων, οι οποίες, ως γνωστόν, όχι μόνον στην Aυστρία, είναι, συνολικά, οι μεγαλύτεροι εργοδότες.
<P>
Aυτό που θα ήθελα να δω να αποφεύγεται στο μέλλον, θα το δείξω με ένα παράδειγμα. Tο κρατίδιο Burgenland κατατάχθηκε στις περιοχές του στόχου 1 και θα πάρει, από το 1995 μέχρι το 1999, 160 εκατ. Ecu. Mε τα χρήματα αυτά θα 'πρεπε να δημιουργηθούν 7.300 νέες θέσεις εργασίας. Aν παρατηρήσουμε πώς χρησιμοποιείται η ενίσχυση αυτή, θα δούμε ότι από τις 9.000 επιχειρήσεις ενισχύθηκαν μόνον 70. Παράλληλα, το μεγαλύτερο κομμάτι εδώ, ύψους 10 εκατ. Ecu, το πήρε η εταιρεία Lenzing; το ποσό αυτό αποτελεί το 30 % του συνολικού ποσού ενίσχυσης που χορηγείται ετησίως.
<P>
H εταιρεία αυτή, με τα χρήματα αυτά, δημιούργησε μόνον 120 περίπου θέσεις εργασίας, που κινδυνεύουν από τώρα κιόλας, επειδή η μητρική εταιρεία του συγκροτήματος παρουσιάζει ζημιές εκατομμυρίων με τριψήφιο νούμερο. Nομίζω πως τέτοια φαινόμενα θα πρέπει, μελλοντικά, να αποφεύγονται.

<SPEAKER ID=36 LANGUAGE="FI" NAME="Myller">
Αξιότιμε κύριε Πρόεδρε, θα ήθελα να ευχαριστήσω τον βουλευτή κύριο Ρακ για την θαυμάσια εργασία του σχετικά με τα αποτελέσματα της περιφερειακής πολιτικής στα τρία νέα κράτη μέλη.
<P>
Δεν πρέπει να λησμονούμε ότι ένας από τους βασικότερους στόχους της περιφερειακής πολιτικής της Κοινότητας είναι η εξάλειψη των διαφορών που υπάρχουν μεταξύ των διαφόρων περιοχών. Δυστυχώς, όμως, ο στόχος αυτός δεν έχει, προς παρόν, επιτευχθεί. Ακόμη και στα νέα κράτη μέλη είναι εύκολο να αντιληφθεί κανείς ότι οι διαφορές μεταξύ των διαφόρων περιοχών, αντί να μειώνονται, αυξάνονται.
<P>
Οι διαφορές μεταξύ των νέων και των παλαιών κρατών μελών της Ευρωπαϊκής Ένωσης είναι σημαντικές. Η Φινλανδία και η Σουηδία διαθέτουν, π.χ., μία εντελώς νέα περιοχή ενίσχυσης, την περιοχή του στόχου 6, ενώ μας λείπει εξ ολοκλήρου η περιοχή του στόχου 1. Στην περιοχή του στόχου 6 λαμβάνονται υπόψη ορισμένα τυπικά για τις Χώρες του Βορρά χαρακτηριστικά τα οποία τις κάνουν να ξεχωρίζουν από τα υπόλοιπα κράτη μέλη. Ενδεικτικά αναφέρω τις αραιοκατοικημένες περιοχές και τις μεγάλες αποστάσεις. Κατά την χάραξη των κατευθυντηρίων γραμμών για την περιφερειακή πολιτική της Ευρωπαϊκής Ένωσης, τα ιδιαίτερα αυτά χαρακτηριστικά πρέπει να ληφθούν υπόψη ούτως ώστε είτε να συνεχισθεί και στο μέλλον το πρόγραμμα ενίσχυσης για τις περιοχές του στόχου 6 είτε να συμπεριληφθούν και στα άλλα προγράμματα οι ιδιαιτερότητες αυτές που χαρακτηρίζουν τις περιοχές, κυρίως, του Βορρά.
<P>
Παρ' όλο αυτό, το μεγαλύτερο πρόβλημα για το πρόγραμμα ενίσχυσης των περιοχών του στόχου 6 πηγάζει από το γεγονός ότι στα κονδύλια για την περιφερειακή ανάπτυξη έχει συμπεριληφθεί και μέρος των ενισχύσεων που προορίζονται για τη γεωργία. Υπάρχουν περιοχές όπου τα δύο τρίτα των πόρων χορηγούνται στα αγροκτήματα ενώ το υπόλοιπο ένα τρίτο διατίθεται για την διαρθρωτική ανάπτυξη των εν λόγω περιοχών. Παρ' όλο αυτό, εκτός της επίτευξης συνοχής, η περιφερειακή πολιτική της Φινλανδίας αλλά και ολοκλήρου της ΕΕ πρέπει να αποβλέπει στη βελτίωση της απασχόλησης και στην οριστική εξάλειψη του προβλήματος της ανεργίας.
<P>
Ο βουλευτής κύριος Ρακ περιγράφει, επίσης, με μεγάλη αντικειμενικότητα τα προβλήματα τα οποία συσχετίζονται με την κατάσταση που επικρατεί στα νέα κράτη μέλη. Παρ' όλο που διαθέτουμε μία ικανοποιητική παράδοση σε θέματα διαχείρισης, τα διαρθρωτικά προγράμματα της ΕΕ έχουν συμβάλλει στην αύξηση της γραφειοκρατίας. Η έκθεση εντοπίζει, με μεγάλη ακρίβεια, το πρόβλημα αυτό, γεγονός που με κάνει να πιστεύω ότι με την ανανέωση των προγραμμάτων περιφερειακής πολιτικής θα βρεθούν οι κατάλληλες λύσεις. Όσον αφορά τη Φινλανδία, συμφωνώ με τις απόψεις που εξέφρασαν προηγουμένως μερικοί συνάδελφοι ότι οι προσπάθειές μας έχουν στεφθεί με σχετική επιτυχία. Πολλοί νέοι στόχοι έχουν επιτευχθεί ενώ και η συνεργασία έχει αναζωογονηθεί σε μεγάλο βαθμό.

<SPEAKER ID=37 LANGUAGE="FI" NAME="Virrankoski">
Αξιότιμε κύριε Πρόεδρε, θα ήθελα, κατ' αρχάς, να συγχαρώ τον εισηγητή κύριο Ράινχαρτ Ρακ για την θαυμάσια και αντικειμενική έκθεσή του. Η έκθεση αυτή παρέχει μια αξιόπιστη εικόνα για την εφαρμογή της περιφερειακής πολιτικής στην Αυστρία, τη Φινλανδία και τη Σουηδία. Η εντατικοποίηση αυτή της περιφερειακής πολιτικής είναι και το μοναδικό, μέχρι στιγμής, θετικό στοιχείο τουλάχιστον για την χώρα μου τη Φινλανδία μετά την προσχώρησή της στην ΕΕ. Η δραστηριότητα των διαρθρωτικών ταμείων της ΕΕ επιβραδύνεται από την γραφειοκρατία και από την έλλειψη αποτελεσματικότητας.
<P>
Ως εκ τούτου τεράστια ποσά από τους προς διάθεσιν πόρους δεν έχουν ακόμη απορροφηθεί. Ενδεικτικά αναφέρω ότι στην προηγούμενη συνεδρίασή μας μεταφέραμε για τα τέλη της περιόδου προγραμματισμού ένα ποσό που υπερβαίνει το 1, 5 δισ. Εcu από πόρους οι οποίοι δεν είχαν απορροφηθεί. Η έλλειψη αυτή αποτελεσματικότητας γίνεται εμφανής και κατά την εξέταση των αναπτυξιακών προγραμμάτων που προορίζονται για τα νέα κράτη μέλη. Για την έγκριση των προγραμμάτων αυτών σπαταλήθηκε ολόκληρο το πρώτο έτος της συμμετοχής των νέων κρατών μελών στην ΕΕ, γεγονός το οποίο δεν είναι ιδιαίτερα ενθαρρυντικό. Ο εισηγητής της έκθεσης επισημαίνει, απόλυτα δικαιολογημένα, ότι η έγκριση των κοινοτικών πρωτοβουλιών έχει καθυστερήσει. Συγχρόνως, όμως, θα μπορούσε να διαπιστώσει ότι και για την εξέταση των προγραμμάτων στόχων απαιτείται υπερβολικά μεγάλο χρονικό διάστημα. Γι' αυτό και η απαίτηση της έκθεσης για αποσαφήνιση της διαχείρισης των διαρθρωτικών ταμείων είναι απόλυτα τεκμηριωμένη. Η αποσαφήνιση αυτή αποτελεί, ουσιαστικά, προϋπόθεση για την ανάπτυξη μιας λογικής περιφερειακής πολιτικής για την Ευρωπαϊκή Ένωση του μέλλοντος.
<P>
Η έκθεση υπογραμμίζει, απόλυτα δικαιολογημένα, την σημασία τόσο του ρόλου που διαδραματίζει η εσωτερική διαχείριση των κρατών μελών όσο και της αρχής της επικουρικότητας και της δραστηριότητας στο πλαίσιο «bottom-up» (διαδικασία ανάληψης πρωτοβουλιών από τη βάση). Στη Φινλανδία, τουλάχιστον, η κυβέρνηση και η τοπική αυτοδιοίκηση διεκδικούν συνεχώς εξουσίες η μία από την άλλη. Δεδομένου του ανεξάρτητου χαρακτήρα της τοπικής αυτοδιοίκησης, η διοίκηση των επαρχιών είναι δημοκρατική και εκπροσωπεί τους πολίτες κατά τρόπο ιδιαίτερα ικανοποιητικό. Σε αντίθεση με αυτήν, η κυβέρνηση αποβλέπει, όπως ακριβώς διαπίστωσαν και οι κυρίες Όγιαλα και Ρίινανεν, στην συγκέντρωση εξουσιών για τα μέλη της. Τόσο οι προοριζόμενοι για την περιφερειακή ανάπτυξη πόροι όσο και η εθνική συγχρηματοδότηση έχουν διασκορπισθεί σε δεκάδες διαφορετικές θέσεις του κρατικού προϋπολογισμού. Γι' αυτό και οι αρμόδιες για τις θέσεις αυτές μονάδες διαχείρισης εξακολουθούν να κατέχουν τις αρχικές τους εξουσίες. Επί πλέον, για την διαχείριση των διαρθρωτικών ταμείων έχει ιδρυθεί μία ομάδα συνεργασίας των επαρχιών, η οποία αποτελεί, και αυτή, έναν περιττό και γραφειοκρατικό οργανισμό ο οποίος επιβραδύνει τη δραστηριότητα της δημοκρατικής διοίκησης των επαρχιών.
<P>
Στην κατά τα άλλα θαυμάσια έκθεση συμπεριλαμβάνεται και η παράγραφος 9 η οποία, όμως, με βρίσκει αντίθετο σε μερικά σημεία της. Στην παράγραφο αυτή εκφράζονται υπόνοιες ότι στο προοριζόμενο για τις περιοχές του στόχου 6 πρόγραμμα δίδεται υπερβολικό βάρος στην ενίσχυση της γεωργίας. Δεδομένου ότι ο στόχος 6 θεσπίσθηκε σύμφωνα με τα πρότυπα του στόχου 1, σε αυτόν συμπεριλαμβάνονται και οι γεωργικές ενισχύσεις των μειονεκτικών περιοχών. Η ενίσχυση της γεωργίας στις περιοχές του στόχου 6 δεν υπερβαίνει τις αντίστοιχες στις περιοχές των στόχων 5 και 2 Β. Γι' αυτό και πιστεύω ότι θα ήταν καταστροφικό να ενισχυθεί η γεωργία στις περιοχές του στόχου 6 σε βαθμό μικρότερο από ό, τι σε περιοχές ολιγότερο μειονεκτικές. Συνεπώς στο σημείο αυτό διαφωνώ με την κυρία Μύλλερ.
<P>
Η έκθεση του κυρίου Ράινχαρτ Ρακ παρέχει μία αντικειμενική εικόνα για την περιφερειακή πολιτική η οποία εφαρμόζεται στα νέα κράτη μέλη και συγχρόνως εμπλουτίζει τις γνώσεις μας ενόψει της ανανέωσης της περιφερειακής πολιτικής της ΕΕ.

<SPEAKER ID=38 LANGUAGE="SV" NAME="Sjφstedt">
Κύριε Πρόεδρε, σε γενικές γραμμές νομίζω ότι η έκθεση που συζητάμε είναι καλή και δίνει μια σωστή περιγραφή της κατάστασης. Υπάρχουν επίσης τμήματα της περιφερειακής πολιτικής της ΕΕ που έχουν λειτουργήσει αρκετά καλά στην πράξη. Αφορά πρωτίστως το στόχο 4 και στόχο 3. Υπάρχουν όμως επίσης πολλά που δεν έχουν λειτουργήσει ιδιαίτερα καλά, αν θέλει κανείς να είναι ειλικρινής. Ένα πρόβλημα που διαρκώς επανέρχεται, όταν είναι κανείς έξω και βλέπει τα συγκεκριμένα προγράμματα, είναι η τεράστια γραφειοκρατεία πάνω στην οποία πέφτει όταν αιτείται, και δίνει αναφορά, γι&#x02BC; αυτά τα προγράμματα, κάτι που δημιουργεί μεγάλες δυσκολίες.
<P>
Υπάρχουν επίσης πολλά προβλήματα που σχετίζονται ιδιαιτέρως με την περιοχή του στόχου 6 στην Σουηδία που αφορά την ενίσχυση προς τις αραιοκατοικημένες περιοχές. Ένα από τα προβλήματα είναι ότι υπάρχει πολύ ισχνή συμμετοχή από τον ιδιωτικό εμποροβιομηχανικό τομέα, κάτι που κατά πάσα πιθανότητα οφείλεται ακριβώς στη γραφειοκρατία. Ένα άλλο πρόβλημα είναι εκταμιεύεται ένα πολύ μικρό μέρος της ενίσχυσης. στη Σουηδία έχει εκταμιευθεί και έχει γίνει πραγματική εκμετάλλευση σε λιγότερο από 10 % των πόρων. Έχει φθάσει μάλιστα μέχρι σημείου πολλοί δήμοι να έχουν τόσο άσχημη οικονομία ώστε να μη έχουν την οικονομική δυνατότητα να χρησιμοποιήσουν την ενίσχυση της ΕΕ, δεν έχουν απλούστατα την οικονομική δυνατότητα να την εκταμιεύσουν. Αυτό που συμβαίνει σήμερα είναι ότι δήμοι και περιφερειακές αρχές παύουν κανονικές, εν λειτουργία δραστηριότητες για να πάρουν προσωρινά προγράμματα της ΕΕ, κάτι που δεν είναι μια ιδιαίτερα θετική εξέλιξη. Γι&#x02BC;αυτό πρέπει αυτή η ενίσχυση του στόχου 6 να τροποποιηθεί μελλοντικά ώστε να είναι αποτελεσματικότερη και να λειτουργεί καλύτερα, διότι τα μεγάλα προβλήματα όσον αφορά την περιφερειακή πολιτική βρίσκονται στις αραιοκατοικημένες περιοχές. Αν το έβλεπε κανείς συνολικά είμαι έτοιμος να πώ ότι θα ήταν σημαντικά αποτελεσματικότερο να μείνουν τα χρήματα στη Σουηδία και ποτέ να μην τα αφήναμε να πάνε μέσω της ΕΕ, αλλά να αφήναμε την Σουηδία μόνη της να αποφασίσει πως θα χρησιμοποιηθούν οι πόροι. Αυτή είναι πράγματι η αλήθεια γι&#x02BC;αυτήν την ενίσχυση.
<P>
Είναι επίσης σημαντικό να δούμε την περιφερειακή πολιτική σαν ολότητα και ποιές ήταν οι επιτώσεις της ένταξης στην ΕΕ. Βέβαια έχει ως εξής, ότι το κλειδί της περιφερειακής ισορροπίας που υπήρχε στη Σουηδία με μία πολύ εξισορροπημένη περιφερειακή στάθμη είναι ένας ισχυρός δημόσιος τομέας και τα δημόσια διαμεταβιβαστικά συστήματα. Λόγω της διαδικασίας της ΟΝΕ γίνονται σήμερα μεγάλες περικοπές σ&#x02BC;αυτά, κάτι που πλήττει έντονα την περιφερειακή ισορροπία. Εκτός αυτού το μεγαλύτερο μέρος της εισροής στη Σουηδία πάει στη γεωργία, πρωτίστως στη γεωργία στη Νότιο Σουηδία και ως εκ τούτου έχει πολύ λαθεμένα αποτελέσματα από την οπτική της περιφερειακής πολιτικής. Περαιτέρω, η ΕΕ είναι καθ&#x02BC;οδόν να κάνει σοβαρές παρεμβάσεις στην εθνική περιφερειακή πολιτική, π.χ. στην ενίσχυσή μας των μεταφορών η οποία είναι μια πολύ αποτελεσματική ενίσχυση από πλευράς περιφερειακής πολιτικής. Γι&#x02BC;αυτό πρέπει δυστυχώς να διαπιστώσω ότι η ένταξη στην ΕΕ στην ολότητά της ήταν αρνητική για την περιφερειακή πολιτική στην Σουηδία.

<SPEAKER ID=39 LANGUAGE="SV" NAME="Lindqvist">
Κύριε Πρόεδρε, η δημιουργία ισότιμων προϋποθέσεων για όλους τους ανθρώπους, ανεξάρτητα από το που κατοικούν, είναι ένα από τα σημαντικότερα καθήκοντά μας ως εκλεγμένων εκπροσώπων, καθώς και να φροντίσουμε να έχουν όλοι δυνατότητα εργασίας, εκπαίδευσης, περίθαλψης και συγκοινωνιών, ανεξάρτητα αν κατοικούν σε μεγάλες πόλεις, μικρές κοινωνίες ή στην ύπαιθρο.
<P>
Οι περιοχές της Βόρειας Σουηδίας και Βόρειας Φινλανδίας είναι εξαιρετικά αραιοκατοικημένες με έως και δύο κατοίκους ανά τετραγωνικό χιλιόμετρο. Γι&#x02BC;αυτό μια ενεργή περιφερειακή πολιτική που σημαίνει ότι «θα ζήσει ολόκληρη η Σουηδία» είναι ένα πολύ σημαντικό συστατικό της σουηδικής εσωτερικής πολιτικής, στην οποία ο στόχος 6 είναι απολύτως καθοριστικός και φυσικά θα πρέπει να διατηρηθεί. Ο στόχος για την περιφερειακή πολιτική της ΕΕ θα πρέπει να είναι «να ζήσει ολόκληρη η Ευρώπη». Αυτός είναι ένας καλός τίτλος για την περιφερειακή πολιτική που πρέπει να ασκήσουμε στην Ένωση.
<P>
Η Σουηδία πληρώνει 20 δισεκατομμύρια κορώνες το έτος στην ΕΕ ως τέλη μέλους. Απ&#x02BC;αυτά 5 δισεκατομμύρια πηγαίνουν πίσω στην γεωργία και 4 δισεκατομμύρια στην περιφερειακή πολιτική. Για να εκμεταλλευτούμε αυτά τα 4 δισεκατομμύρια πρέπει επίσης να συνεισφέρουμε οι ίδιοι με ένα ισόποσο ποσό από το σουηδικό ταμείο. Μπορεί να φαίνεται σωστό, αλλά η ερώτησή μου είναι αν αυτή η περιφορά των χρημάτων που ταξιδεύουν μέχρι τις «Βρυξέλλες» και επιστρέφουν είναι ένα καλό μοντέλο. Τα χρήματα που επιστρέφουν συνδέονται επίσης με πάρα πολλά από κανόνες και διοίκηση. Αυτό το μεγάλο ζήτημα δεν μπορούμε να το λύσουμε τώρα, αλλά θα πρέπει να υπάρχει όταν θα αναθεωρήσουμε τα διαρθρωτικά ταμεία μετά το έτος 1999. Και αυτή η έκθεση επίσης αναφέρεται στη γραφειοκρατία και τη βραδύτητα που υπάρχουν, πρωτίστως στη βραδύτητα από την απόφαση μέχρι την καταβολή των χρημάτων. Αυτό πρέπει να γίνει αποτελεσματικότερο.
<P>
Κύριε Πρόεδρε, λιγότεροι στόχοι, λιγότερα ταμεία και κοινοτικές πρωτοβουλίες καλύτερος συντονισμός μεταξύ της περιφερειακής πολιτικής της ΕΕ και των κρατών μελών, αυξημένη περιφερειακή και τοπική επιρροή σε αποφάσεις καθώς και στον σχεδιασμό, υλοποίηση και επίβλεψη των κοινοτικών προγραμμάτων, μια συγκέντρωση δυνάμεων όσον αφορά την επίλυση του ζητήματος της υψηλής ανεργίας στη Βόρεια Σουηδία και τη Βόρεια Φινλανδία καθώς και βελτιωμένο περιβάλλον και μία διαπεριφερειακή συνεργασία είναι μερικές προτάσεις που μπορούν να βελτιώσουν περαιτέρω την περιφερειακή πολιτική και για τα κράτη μέλη και για την ΕΕ. Αυτές είναι προτάσεις που μπορούν να κάνουν την περιφερειακή πολιτική αποτελεσματικότερη. Υπερψηφίζω λοιπόν, κύριε Πρόεδρε, στην έκθεση Rack.

<SPEAKER ID=40 NAME="Monti">
Κύριε Πρόεδρε, αγαπητοί συνάδελφοι, εξ ονόματος της Επιτροπής και ιδίως της κυρίας Wulf-Mathies, υπεύθυνης Επιτρόπου ενός από τους νευραλγικούς τομείς της περιφερειακής πολιτικής, επιθυμώ να ευχαριστήσω τον κ. Rack για την έκθεσή του και τη σχετική πρόταση ψηφίσματος. Η έκθεση διατυπώνει κατά γράμμα: »Λίαν θετική άποψη της μέχρι σήμερα υλοποίησης των προγραμμάτων των διαρθρωτικών ταμείων στα τρία κράτη μέλη». Το αποτέλεσμα αυτό δεν αποδίδεται αποκλειστικά ή κυρίως στην Επιτροπή, αλλά στην επαγγελματικότητα με την οποία τα τρία εν λόγω κράτη μέλη ανταποκρίθηκαν στα καθήκοντά τους. Ωστόσο, η μεγάλη ικανοποίηση δεν πρέπει να καταλήξει ποτέ σε αυταρέσκεια.
<P>
Στην έκθεση εκφράζεται σειρά εποικοδομητικών επικρίσεων, πολλές από τις οποίες θα συμπεριληφθούν στην ημερήσια διάταξη των συζητήσεων γύρω από τη μεταρρύθμιση των διαρθρωτικών Ταμείων στα πλαίσια του πρόσφατου φόρουμ περί της συνοχής. Πριν απαντήσω στα ζητήματα αυτά, θα ήθελα να επισημάνω μερικά σημεία της έκθεσης που ενστερνίζονται τις αρχές της πολιτικής της περιφερειακής ανάπτυξης οι οποίες πρέπει να αποτελέσουν σταθερές παραμέτρους στις συζητήσεις σχετικά με τη μεταρρύθμιση.
<P>
Πρώτ'απ'όλα, η σχετικά ανθηρή οικονομική ανάπτυξη εθνικού επιπέδου δεν αποκλείει την ύπαρξη συγκεκριμένων προβλημάτων περιφερειακής ανάπτυξης και ανισοτήτων που απαιτούν την παρέμβαση των διαρθρωτικών Ταμείων. Επιπλέον, θα ήθελα να υπενθυμίσω, ιδίως στους βουλευτές, ότι το ακαθάριστο εγχώριο κατά κεφαλή προϊόν στη Σουηδία και Φινλανδία είναι ακόμη χαμηλότερο σε σχέση με το κοινοτικό μέσο όρο.
<P>
Δεύτερον, οι αρχές του πολυετούς προγραμματισμού, όπως η εταιρική σχέση, η επικουρικότητα, η προσθετικότητα και η συγκέντρωση, αποδείχτηκαν βασικές συνιστώσες της περιφερειακής πολιτικής της Ενωσης. Η εταιρική σχέση μεταξύ της Επιτροπής και των κρατών μελών, όπως και στο εσωτερικό των τελευταίων, αντιμετωπίζει την πρόκληση που πηγάζει από τις υπερβολικά πολύπλοκες διαδικασίες. Στόχος μας είναι η διαφύλαξη της εν λόγω αρχής, με ταυτόχρονη προσπάθεια αποσυμφόρησης της γραφειοκρατίας και διαμόρφωση υγιούς και αποτελεσματικής διαχείρισης των Ταμείων.
<P>
Τρίτον, η προώθηση της απασχόλησης, ο τεχνολογικός εκσυγχρονισμός, οι ίσες ευκαιρίες και το περιβάλλον πρέπει να παραμείνουν οι προτεραιότητες των νέων διαρθρωτικών Ταμείων. Ενας άλλος τομέας που αξιοποιεί τις διαρθρωτικές παρεμβάσεις της Ενωσης είναι επίσης εκείνος της διασυνοριακής και διαπεριφερειακής συνεργασίας και ως εκ τούτου πρέπει να καταβληθούν προσπάθειες προώθησής του. Επίσης, προμηνύονται θετικές εξελίξεις στη σφαίρα των τοπικών πρωτοβουλιών, ειδικά εκείνων που αποβλέπουν στην αναζωπύρωση της απασχόλησης. Επικαλούμαι, στο σημείο αυτό, το ισχύον πρόγραμμα των τοπικών συμφωνιών για την απασχόληση, που απολαμβάνει την αμέριστη υποστήριξη της Επιτροπής ως προς τις προσεγγίσεις του. Πράγματι, επαναφέρει την αρχή της εταιρικής σχέσης σε επίπεδο βάσης, με τη συμμετοχή του δημοσίου και ιδιωτικού φορέα και των εθελοντικών υπηρεσιών στην κοινή δράση υπέρ της απασχόλησης. Στα πλαίσια αυτά, το πρόγραμμα Leader II έχει ήδη επιφέρει ικανοποιητικά αποτελέσματα.
<P>
Οι επικρίσεις αφορούν τη δυνατότητα βελτίωσης των μηχανισμών διαχείρισης και διανομής. Οπως ορθά υπογραμμίζεται στην έκθεση, η υπερβολική γραφειοκρατία προκαλεί ιδιαίτερη δυσαρέσκεια στα τρία νέα κράτη μέλη. Στα πλαίσια της Επιτροπής, εκφράζεται ευρύτατη αποδοχή της πλειοψηφίας των προτεινομένων βελτιώσεων, όπως η μείωση των προγραμμάτων κοινοτικής πρωτοβουλίας και των συνυφασμένων διαχειριστικών επιβαρύνσεων, η βελτίωση του συντονισμού και η εναρμόνιση των κανόνων μεταξύ των διαφόρων Ταμείων και των Γενικών Διευθύνσεων, και ούτως ως εξής. Η Επιτροπή δραστηριοποιείται, όπως αποδεικνύει το σχέδιο SEM 2000. Ωστόσο, πολλές βελτιώσεις αναμένονται αναγκαστικά από την ριζική μεταρρύθμιση των διαρθρωτικών Ταμείων για τη νέα περίοδο προγραμματισμού. Μεταξύ των μεταρρυθμίσεων, συγκαταλέγεται η εντατικοποίηση της χρήσης των σύγχρονων μηχανισμών χρηματοδότησης, όπως τα κεφάλαια εκκίνησης και κινδύνου.
<P>
Σχετικά με την πρόσφατη άσκηση αναπρογραμματισμού για τις φινλανδικές περιφέρειες του στόχου 2, αποδείχθηκε πραγματικά χρονοβόρα και επίπονη διαδικασία. Αλλωστε, θα ήθελα να εφιστήσω την προσοχή σας στα δευτερεύοντα πλεονεκτήματα, κυρίως στη δυνατότητα απλοποίησης και αναδιαμόρφωσης του προγράμματος και στον προκαθορισμό της ενδιάμεσης εκτίμησης. Σχετικά με τους λοιπούς στόχους, η ενδιάμεση εκτίμηση δεν ολοκληρώθηκε ακόμη και, παρά τις προσπάθειές μας, τα βήματα της προόδου σημειώνουν επιβράδυνση.
<P>
Η έκθεση μας επιπλήττει για τον παραγκωνισμό των αγροτικών περιοχών και του στόχου 5 Β. Το γεγονός αυτό δεν συνεπάγεται την εκ μέρους της Επιτροπής υποτίμηση των αγροτικών περιοχών. Πράγματι, όπως τονίστηκε και στην έκθεση του κ. Rack, πολύ αξιόλογη μερίδα των διαθέσιμων πόρων χρησιμοποιήθηκε ακριβώς για παρεμβάσεις στις αγροτικές περιοχές και στη γεωργία των βόρειων περιοχών και των Αλπεων.
<P>
Τέλος, κύριε Πρόεδρε, κύριε εισηγητή, αξιότιμα μέλη, θα ήθελα να εκφράσω τα συγχαρητήριά μου και εκείνα της Επιτροπής για την έκθεση, να σας ευχαριστήσω για τις εύστοχες και εποικοδομητικές παρατηρήσεις σας. Πιστεύω ότι αυτό αποτελεί λαμπρό παράδειγμα της συνεργασίας μεταξύ των Οργάνων μας.

<SPEAKER ID=41 NAME="Πρόεδρος">
Η συζήτηση έληξε.
<P>
Προχωρούμε τώρα στην ψηφοφορία.
<P>
(Το Σώμα εγκρίνει την πρόταση ψηφίσματος)

<SPEAKER ID=42 LANGUAGE="DE" NAME="Mann, Erika">
Kύριε Πρόεδρε, έχω μόνο μια παρατήρηση επί των συνοπτικών πρακτικών. Παρακαλώ, να με συγχωρέσετε γι' αυτό.
<P>
Xθες, κατά τις ονομαστικές ψηφοφορίες, σε δύο περιπτώσεις, και συγκεκριμένα στην έκθεση Titley και στο θέμα των μπανανών στον ΠOE, ήθελα να απόσχω της ψήφου και δεν ψήφισα. Tο δήλωσα σε σας, και ζήτησα να καταγραφεί στα πρακτικά. Στο πρακτικό, όμως, των ονομαστικών ψηφοφοριών δεν έχει σημειωθεί τίποτε. Θα ήθελα μόνο να σας παρακαλέσω να δείτε πού οφείλετε αυτό. Eίναι παράλογο να κάνουμε διορθώσεις αν αυτές στη συνέχεια δε σημειώνονται.

<SPEAKER ID=43 NAME="Πρόεδρος">
Κύριε Mann, σας ευχαριστώ για την παρέμβασή σας, όμως η συζήτηση για τα συνοπτικά πρακτικά έχει διεξαχθεί ήδη πριν από μια ώρα και πλέον. Πάντως, το αίτημά σας θα ληφθεί υπόψη.

<CHAPTER ID=5>
Διασυνοριακή και διαπεριφερειακή συνεργασία
<SPEAKER ID=44 NAME="Πρόεδρος">
Η ημερήσια διάταξη προβλέπει τη συζήτηση της έκθεσης της κ. Myller, (A4-0161/97) εξ ονόματος της Επιτροπής Περιφερειακής Πολιτικής σχετικά με τη διασυνοριακή και διαπεριφερειακή συνεργασία.

<SPEAKER ID=45 NAME="Myller">
Αξιότιμε κύριε Πρόεδρε, η διασυνοριακή και διαπεριφερειακή συνεργασία αποτελούν ένα από τα βασικότερα μελήματα της Ευρωπαϊκής Ένωσης. Τα σύνορα των ευρωπαϊκών κρατών έχουν αποκτήσει την σημερινή τους μορφή μετά από σκληρούς πολέμους το κόστος των οποίων ήταν τεράστιο για την ανθρωπότητα. Η Ευρωπαϊκή Ένωση έχει ιδρυθεί, μεταξύ άλλων, για να διευθετούνται οι διαφορές μέσω διαπραγματεύσεων και βάσει μιας κοινής νομοθεσίας.
<P>
Τα σύνορα εξακολουθούν να χωρίζουν το ένα έθνος από το άλλο. Παρά τη μείωσή τους, λόγω της θέσπισης της εσωτερικής αγοράς, τα προβλήματα στα εσωτερικά σύνορα, δεν έχουν εκλείψει. Η διασυνοριακή συνεργασία στα εσωτερικά σύνορα της ΕΕ αποβλέπει κυρίως στην εδραίωση του δικαιώματος της ελεύθερης κυκλοφορίας των προσώπων, των εμπορευμάτων και των υπηρεσιών. Στόχος της συνεργασίας αυτής είναι να βρεθούν τρόποι για τη διευκόλυνση των πολιτών στην διεκπεραίωση των καθημερινών τους υποχρεώσεων. Τα σύνορα δεν πρέπει, π.χ., να αποτελούν εμπόδιο για την προσφορά και τη χρησιμοποίηση δημοτικών υπηρεσιών. Οι παραμεθόροι δήμοι θα είναι σε θέση να εξοικονομούν τεράστια ποσά που προέρχονται από την φορολόγηση των πολιτών εάν δημιουργήσουν κοινές υπηρεσίες και υποδομές στις παραμεθόριες περιοχές. Σε ορισμένες περιοχές οι σχετικές προσπάθειες έχουν στεφθεί με αρκετή επιτυχία. Ενδεικτικά μπορεί να αναφερθούν παραμεθόριες περιοχές της Γερμανίας, της Ολλανδίας, του Λουξεμβούργου και της Γαλλίας. Ακόμη, αξίζει να αναφερθεί και η συνεργασία μεταξύ των πόλεων Χάαπαραντα και Τόρνιο που βρίσκονται εκατέρωθεν της συνοριακής γραμμής μεταξύ Σουηδίας και Φινλανδίας. Οφείλουμε να ομολογήσουμε ότι η συνεργασία μεταξύ των δύο αυτών γειτονικών παραμεθόριων πόλεων είναι κατά πολύ εντατικότερη και αποτελεσματικότερη από οποιαδήποτε άλλη συνεργασία μεταξύ δήμων η οποία λαμβάνει χώρα εντός των συνόρων είτε της μιας είτε της άλλης χώρας.
<P>
Σε σύγκριση με την συνεργασία μεταξύ των κρατών μελών της ΕΕ και τρίτων χωρών, η διασυνοριακή συνεργασία στα εσωτερικά σύνορα της Κοινότητας παρουσιάζει κατά πολύ ολιγότερα προβλήματα. Πρέπει, πάντως να υπογραμμισθεί, ότι παρά τις ενδεχόμενες δυσκολίες, οφείλουμε να καταβάλουμε παν το δυνατό για την ανάπτυξη της συνεργασίας μεταξύ της Ευρωπαϊκής Ένωσης και τρίτων χωρών. Με την επανένωση της διχοτομημένης Ευρώπης δίνεται η δυνατότητα σε ολόκληρη την ήπειρο να αναπτυχθεί. Προϋπόθεση για την ανάπτυξη αυτή είναι να αποτραπεί η δημιουργία νέων τειχών στο εσωτερικό της ηπείρου μας τα οποία θα χωρίζουν το ένα έθνος από το άλλο. Η διασυνοριακή και διαπεριφερειακή συνεργασία ενισχύει την συνοχή μεταξύ των διαφόρων ευρωπαϊκών περιοχών, ασχέτως του εάν αυτές είναι γειτονικές ή όχι, συμβάλλοντας ούτως, με τον καλύτερο δυνατό τρόπο, στη δημιουργία και ανανέωση των δομών της συνεργασίας.
<P>
Τυπικό χαρακτηριστικό της συνεργασίας μεταξύ των διαφόρων περιοχών της ΕΕ είναι η αύξηση του τοπικού της χαρακτήρα. Για την προώθηση της συνεργασίας μεταξύ των διαφόρων περιοχών έχει θεσπισθεί το πρόγραμμα INTERREG IIC, Με τη βοήθεια αυτού, και άλλων προγραμμάτων η ΕΕ οφείλει να μεγιστοποιήσει, μέσω της συνεργασίας, την αξιοποίηση των ιδίων πόρων των περιοχών. Το πρόγραμμα της Ευρωπαϊκής Ένωσης για την συνεργασία στην Λεκάνη της Μεσογείου έχει ήδη θεσπισθεί. Η ανάπτυξη του προγράμματος αυτού, καθώς και η εντατικοποίηση της δραστηριότητας στην εν λόγω περιοχή, θεωρούνται ιδιαίτερα σημαντικές για το μέλλον της Ένωσης. Δεν πρέπει, όμως και να λησμονείται το γεγονός ότι στο βόρειο τμήμα της Ευρωπαϊκής Ένωσης, στις περιοχές της Βαλτικής Θάλασσας και της Θάλασσας Μπάρεντς, βρίσκεται εν εξελίξει μία συνεργασία τοπικού χαρακτήρα. Πρέπει να υπογραμμισθεί ότι στις περιοχές αυτές η ΕΕ έχει αποκτήσει, μετά την προσχώρηση σε αυτήν της Φινλανδίας και Σουηδίας, κοινά σύνορα, αφενός, με τη Νορβηγία, η οποία παρέμεινε εκτός Κοινότητας βάσει των αποτελεσμάτων του σχετικού δημοψηφίσματος, και, αφετέρου, με τη Ρωσία η οποία μαστίζεται από τεράστια κοινωνικά προβλήματα. Η συνεργασία μεταξύ Ευρωπαϊκής Ένωσης και τρίτων χωρών πρέπει να αποβλέπει, τόσο στον Νότο και την Ανατολή όσο και στον Βορρά, κυρίως στην επίλυση των περιβαλλοντικών προβλημάτων και στη βελτίωση της σταθερότητας στις ευρισκόμενες στην περιφέρεια περιοχές.
<P>
Τρίτος βασικός στόχος της διασυνοριακής και διαπεριφερειακής συνεργασίας είναι η δημιουργία λειτουργικών και συγκεκριμένων δεσμών συνεργασίας μεταξύ των συνδεδεμένων χωρών και των κρατών μελών της Ευρωπαϊκής Ένωσης. Ιδίως η διασυνοριακή συνεργασία πρέπει να εκληφθεί ως μέρος της προενταξιακής στρατηγικής των συνδεδεμένων χωρών η οποία αναμένεται να ενθαρρύνει τις ευρισκόμενες εκατέρωθεν των συνόρων περιοχές σε συγκεκριμένη συνεργασία προκειμένου να βελτιωθούν οι συνθήκες διαβίωσης των κατοίκων των παραμεθόριων αυτών περιοχών.
<P>
Παρ' όλο αυτό η συνεργασία μεταξύ ΕΕ και τρίτων χωρών εξακολουθεί να είναι αρκετά προβληματική, γεγονός το οποίο αποτελεί ουσιαστικό εμπόδιο για τη δρομολόγηση διασυνοριακών έργων. Ένα από τα βασικότερα προβλήματα απορρέει από το γεγονός ότι τα προγράμματα συνεργασίας μεταξύ των κρατών μελών της Ευρωπαϊκής Ένωσης και τρίτων χωρών στηρίζονται σε ξεχωριστές και διαφέρουσες μεταξύ τους νομοθεσίες. Τη διαχείριση των προγραμμάτων που προορίζονται για τα κράτη μέλη της ΕΕ έχει αναλάβει η Γενική Διεύθυνση Περιφερειακής Πολιτικής ενώ για τα προγράμματα των τρίτων χωρών υπεύθυνη είναι η Γενική Διεύθυνση Εξωτερικών Σχέσεων. Τα προγράμματα που αφορούν τις τρίτες χώρες δεν είναι μακροπρόθεσμα και δεν εφαρμόζονται βάσει κάποιου σχεδίου. Πιστεύω ότι προκειμένου να βρεθεί λύση για το πρόβλημα που έχει δημιουργηθεί λόγω των υφισταμένων διαφορών ως προς τον ρυθμό και της ύπαρξης διατάξεων που διαφέρουν σημαντικά μεταξύ τους, πρέπει να ιδρυθεί ένα κοινό ταμείο για την προώθηση της διασυνοριακής συνεργασίας με τρίτες χώρες το οποίο θα χρηματοδοτεί και θα διαχειρίζεται τα κοινά έργα και σχέδια. Κατά τη γνώμη μου η Επιτροπή οφείλει να εξετάσει την πρόταση αυτή με μεγάλη προσοχή. Εάν αυτή εγκριθεί, θα συμβάλει τα μέγιστα στη μείωση της γραφειοκρατίας, στην ολοκλήρωση των προγραμμάτων και στην εδραίωση μίας πραγματικής διασυνοριακής συνεργασίας και με τρίτες χώρες.

<SPEAKER ID=46 LANGUAGE="DE" NAME="Walter">
Kύριε Πρόεδρε, αξιότιμοι κυρίες και κύριοι, επιτρέψτε μου κατ' αρχήν να συγχαρώ τη συνάδελφο Ritta Myller γι' αυτήν την πραγματικά θαυμάσια έκθεση. Αναλύει πολύ καλά την παρούσα κατάσταση και δείχνει πού χρειάζονται μεταρρυθμίσεις, ενώ κάνει προτάσεις και για το μέλλον.
<P>
Η διακρατική και διαπεριφερειακή συνεργασία στην Ευρώπη, αποτελεί για μένα ένα από τα καίρια σημεία, έναν από τους πυρήνες, και μία από τις πιο παραδειγματικές δραστηριότητες της Ευρωπαϊκής αυτής Ένωσης, επειδή δίνει ζωή συγκεκριμένα σ' αυτό που θέλουμε, δηλαδή στην από κοινού ανάπτυξη αυτής της Ευρώπης, ώστε η ολοκλήρωση να μην είναι μόνο σύνθημα, αλλά να επιδιώκεται πραγματικά η οικονομική και κοινωνική συνοχή.
<P>
Διαπεριφερειακή και διακρατική συνεργασία σημαίνει να δούμε πιο πέρα, να εκμεταλλευτούμε φαινόμενα συνέργιας, και όπου προηγουμένως υπήρχαν εμπόδια, λόγω συνόρων, όπου υπήρχαν προβλήματα στην κοινή δυνατότητα αξιοποίησης οργανισμών - διαρθρωτικού, κοινωνικού ή απλώς και μόνον ανθρώπινου χαρακτήρα -, τα σύνορα αυτά να τα εξαλείψουμε. Αυτό μπορεί να το δει κανείς σήμερα κιόλας στην Ευρωπαϊκή Ένωση, σε πάρα πολλά σημεία.
<P>
Αν προέρχεστε, όπως εγώ, από μια περιφέρεια στην οποία συνορεύουν τέσσερα ευρωπαϊκά κράτη - Βέλγιο, Γαλλία, Λουξεμβούργο και Γερμανία -, τότε μπορείτε να δείτε πως αυτό αποτελεί θαυμάσια εξέλιξη. Μπορείτε όμως να δείτε επίσης ότι και σήμερα ακόμη - ειδικά στο διοικητικό τομέα - υπάρχουν προβλήματα και δυσκολίες, στον τομέα της οργάνωσης. Γνωρίζουμε ότι εδώ αλληλοσυναντώνται διαφορετικές διοικητικές δομές. Είναι διαφορετικά επίπεδα που θα πρέπει να ενεργήσουν. Αυτό δεν γίνεται εύκολα, αλλά οι άνθρωποι επί τόπου, οι διοικήσεις, προσπαθούν να βρουν λύσεις, ακόμη και με βάση τη διαρθρωτική ενίσχυση από την Ευρωπαϊκή Ένωση. Αυτό το θεωρώ σημαντικό.
<P>
Θα πρέπει επίσης να πω, ότι δε θα 'πρεπε εδώ, στη μελλοντική μας δουλειά, - διαπεριφερειακά και διακρατικά - να προχωρήσουμε και να ζητάμε πρόσθετα διοικητικά επίπεδα ή να θεσπίσουμε κάποια πρόσθετα διοικητικά επίπεδα. H πολιτική ευθύνη για το έργο αυτό, στα πλαίσια των ορίων που εμείς καθορίσαμε, θα πρέπει να μεταβιβαστεί στις, για το σκοπό αυτό, δημοκρατικά νομιμοποιούμενες δομές. Eίναι καθήκον μας να το κάνουμε αυτό.
<P>
Δεν έχουμε όμως μόνον εσωτερικά σύνορα μέσα στην Eυρωπαϊκή Ένωση, των οποίων η κατάργηση είναι αναγκαία, αλλά έχουμε και εξωτερικά σύνορα. H συνάδελφός μου Ritta Myller το είπε αυτό πολύ ξεκάθαρα. Mπορώ να στηριχτώ πλήρως και εξ ολοκλήρου σ' αυτήν, και να την υποστηρίξω. Tα εξωτερικά σύνορα αποτελούν για μας στην Eυρωπαϊκή Ένωση, προς το παρόν, τις περιφέρειες με τα πιο έντονα ρήγματα. Eκεί μπορούμε να δούμε τις μεγαλύτερες διαφορές, κι εδώ θα πρέπει να γίνει το μεγαλύτερο μέρος της δουλειάς.
<P>
H τρίτη πτυχή, την οποία εισαγάγαμε στο παρελθόν, στα πλαίσια του INTERREG, και την οποία θεωρώ πολύ σημαντική, είναι το να δούμε την Eυρώπη από μια χωροταξική προοπτική. Nα δούμε όχι μόνο τα εθνικά κράτη ή τις μεμονωμένες περιφέρειες, αλλά ολόκληρους χώρους και τα προβλήματά τους - εννοώ το χώρο της Bαλτικής, το χώρο της Mεσογείου - και να ενεργήσουμε εκεί ανάλογα.
<P>
Aξιότιμοι κυρίες και κύριοι, η διαρθρωτική μεταρρύθμιση θα βρίσκεται, τις επόμενες εβδομάδες και τους επόμενους μήνες, στην ημερήσια διάταξη. Nομίζω - κι εδώ μιλώ για μένα προσωπικά - ότι η διαπεριφερειακή συνεργασία και τα υπάρχοντα διαρθρωτικά μέσα ενίσχυσής της εκ μέρους της Eυρωπαϊκής Ένωσης, δηλαδή το πρόγραμμα INTERREG, είναι ένα από τα βασικά σημεία, τα οποία θα πρέπει να συνεχίσουν να υπάρχουν και μετά από μια μεταρρύθμιση, επειδή αυτό είναι το πιο ευρωπαϊκό απ' όλα τα έργα που μπορούμε να επιτελέσουμε. H συνεργασία είναι πολύ βασικό θέμα.
<P>
Όταν μιλάμε για συγκέντρωση των διαρθρωτικών ταμείων και βελτίωση της αποδοτικότητας, τότε συγκέντρωση σημαίνει, κυρίως, το να επικεντρώσουμε την προσοχή μας σε πράγματα που είναι καλά και σημαντικά, και να τα ενισχύσουμε. Συνηγορώ υπέρ του να ενισχύσουμε το μέσο αυτό, το INTERREG, στην επικείμενη διαρθρωτική μεταρρύθμιση.
<P>
Η διακρατική και διαπεριφερειακή συνεργασία αποτελεί ένα από τα κυριότερα βάθρα στην οικοδόμηση του ευρωπαϊκού σπιτιού. Συγχαίρω τη συνάδελφό μου Ritta Myller για τη θαυμάσια έκθεσή της και τη στηρίζω από τη θέση αυτή.

<SPEAKER ID=47 LANGUAGE="DE" NAME="Grosch">
Kύριε Πρόεδρε, και εξ ονόματος του EΛK θα ήθελα να συγχαρώ την εισηγήτρια για την έκθεσή της και να την ευχαριστήσω για την εποικοδομητική συνεργασία στην αρμόδια επιτροπή. Eκεί μπορέσαμε να προσθέσουμε βασικά για μας θέματα, που περιέχονται τώρα στην έκθεση.
<P>
Kατά την άποψή μας, η διακρατική και διαπεριφερειακή συνεργασία αποτελεί πυλώνα της ευρωπαϊκής ολοκλήρωσης. Όπως είπε ήδη η εισηγήτρια, υπάρχουν δύο πτυχές: H ενδοευρωπαϊκή συνεργασία και η συνεργασία με τρίτες χώρες, στις οποίες η μορφή αυτή της συνεργασίας αποτελεί σημαντική συμβολή για το παρόν, αλλά μπορεί να αποτελέσει και για το μέλλον. Eδώ θα πρέπει να λάβουμε υπόψη όχι μόνο την κοινωνική και οικονομική συνοχή, αλλά και την ασφάλεια.
<P>
Σε σύγκριση με άλλα προγράμματα, θα ισχυριζόμουν κι εγώ ότι η διαπεριφερειακή και διακρατική συνεργασία αφορά, σε αυξημένο βαθμό, τον πολίτη στην καθημερινή του ζωή, επειδή, ως γνωστόν, πολύ συχνά, με πρωτοβουλία των πολιτών, μπορούν να εκτελεστούν τα προγράμματα. Aξίζει να δώσουμε περισσότερη προσοχή εδώ, επειδή σ' αυτά εμφανίζονται εντονότερα τα εμπόδια και τα προβλήματα της συνεργασίας, και οι άνθρωποι δείχνουν πολύ μεγαλύτερη ευαισθησία γι' αυτά. H διαπεριφερειακή συνεργασία θα πρέπει να λαμβάνει σε μεγάλο βαθμό υπόψη τις πτυχές της οικονομίας, της κοινωνικής, της περιβαλλοντικής και της χωροταξικής πολιτικής, επειδή οι άνθρωποι στις παραμεθόριες περιοχές δεν δείχνουν, για παράδειγμα, και τόσο μεγάλη κατανόηση για το ότι εντεύθεν των συνόρων η προστασία της υγείας είναι καλή, ενώ εκείθεν όχι, ότι εντεύθεν των συνόρων, για παράδειγμα, στα πλαίσια της χωροταξίας, δημιουργούνται ζώνες οικονομικής ανάπτυξης, ενώ από την άλλη μεριά των συνόρων, ίσως και 1 km πιο εκεί, δημιουργούνται ζώνες πρασίνου με υψηλές απαιτήσεις στην προστασία της φύσης. Aυτά είναι προβλήματα της ευρωπαϊκής ολοκλήρωσης, και γι' αυτό τα προγράμματα αυτά αξίζουν ιδιαίτερης προσοχής.
<P>
H έκθεση αυτή θα πρέπει, πρώτον, να αποτελέσει βάση για μελλοντικά σχέδια, για το επόμενο πρόγραμμα. Δεύτερον, θα πρέπει η διαπεριφερειακή και διακρατική συνεργασία να συντονιστεί καλύτερα με τα υπόλοιπα διαρθρωτικά ταμεία και τις διαρθρωτικές ενισχύσεις. Tρίτον, θα πρέπει να γίνει και μια απλοποίηση των διαδικασιών.
<P>
Aν θέλουμε πολίτες ή ομάδες πολιτών να δραστηριοποιηθούν στον τομέα αυτό, δεν πρέπει να τους φέρουμε σε αντιπαράθεση με δαπανηρές και ενοχλητικές διοικητικές διαδικασίες, που θα έχουν σαν αποτέλεσμα να περιμένουν έως και ενάμισι χρόνο μέχρις ότου πάρουν οριστική απάντηση στις αιτήσεις τους. Eκτός τούτου, τα προγράμματα αυτά είναι και μια ευκαιρία για να λάβουμε υπόψη τις ιδιαίτερες πτυχές των ευρωπαϊκών περιοχών.
<P>
Ως κάτοικος παραμεθόριας περιοχής, μπορώ να σας διαβεβαιώσω ότι θα βρείτε στις περιφέρειες αυτές και πεπεισμένους Eυρωπαίους αλλά και άλλους που είναι έτοιμοι να ασκήσουν κριτική. Δε θα 'πρεπε να αφήσουμε την ευκαιρία να πάει χαμένη και να λάβουμε σε αυξημένο βαθμό υπόψη την ορμή της ευρωπαϊκής ολοκλήρωσης που προέρχεται από τις περιοχές αυτές. Eλπίζω, εν πάση περιπτώσει, ότι αυτή η σημαντική έκθεση θα αποτελέσει, για την Eπιτροπή, ένα αντίστοιχο μήνυμα.

<SPEAKER ID=48 NAME="Santini">
Κυρία Πρόεδρε, δεδομένου ότι συμμερίζομαι ολόψυχα τους επαίνους που απευθύνθηκαν στη συνάδελφο κ. Myller για την πνοή που εμφύσηξε η έκθεσή της σε ολόκληρη την Ευρώπη, θα ήθελα να εμβαθύνω ένα ξεχωριστό ζήτημα.
<P>
Το ενδιαφέρον μας επικεντρώνεται γύρω από μεγάλα και νέα σύνορα, τα εξωτερικά, ενώ τα προγράμματα INTERREG I και INTERREG 2 χρηματοδότησαν μέχρι τώρα σύνορα που αποκαλούνται πια εσωτερικά, χάρη ακριβώς στις δραστηριότητες αυτών των προγραμμάτων. Αναφέρομαι στην αειφόρο λειτουργία των τριάντα περίπου ευρωπεριφερειών, όπως ονομάζονται στη Συνθήκη, όπου η στρέψη της προσοχής σας προς περιοχές της Ανατολής δεν συνεπάγεται εξάλειψη των προβλημάτων τους.
<P>
Ενστερνίζομαι μερικά σημεία, κυρίως της πρότασης ψηφίσματος, όπως το σημείο 2, που διεισδύουν βαθειά στο νόημα του παραδοσιακού ενδιαφέροντος της Ευρωπαϊκής Ενωσης και που προβάλλουν ευκρινείς προσανατολισμούς της πολιτικής της συνεργασίας. Στον συγκεκριμένο τομέα δραστηριοτήτων τα περιθώρια διευρύνονται διάπλατα και οι κατευθυντήριες γραμμές προσφέρονται για τόσο ελεύθερη ερμηνεία που εγκυμονεί ο κίνδυνος παρέκκλισης από εκείνες που χαράχθηκαν στα πλαίσια της Συνθήκης. Συνεπώς, ευκρινείς προσανατολισμοί εκπορεύονται από τρεις θεμελιώδους σημασίας πρωτοβουλίες: η πρώτη ευνοεί την ανταλλαγή πληροφοριών, στο πνεύμα της αλληλογνωρισμίας σαν απαραίτητη προϋπόθεση για την αμοιβαία κατανόηση, η δεύτερη στοχεύει στην αξιοποίηση των ομοιοτήτων και στην ταυτόχρονη άμβλυση τυχόν διαφορών, ενώ η τρίτη αποβλέπει στην κατάρτιση κοινών προγραμμάτων για την επίτευξη της εξάλειψης, ή έστω της μείωσης, των περιφερειακών ανισοτήτων, που αντιπροσωπέυει τον πρωταρχικό στόχο αυτού του είδους παρέμβασης.
<P>
Στο σημείο 6 της πρότασης επικαλείται ο ρόλος των περιφερειών των εσωτερικών συνόρων, στον οποίο επικεντρώνω το ενδιαφέρον μου, καθώς το ζήτημα των νέων συνόρων απασχόλησε και άλλους συναδέλφους. Οπως αναφέρεται και στο σημείο 11 της πρότασης ψηφίσματος, προέχει ο στόχος της ενθάρρυνσης της οικονομικής και κοινωνικής ανάπτυξης. Σκοπίμως, καλούνται ρητά τα κοινωνικά μέρη να παρέμβουν. Δεν πρόκειται, συνεπώς, για εντολοδότηση εκ μέρους της Ευρωπαϊκής Ενωσης προς τις πολιτικές οργανώσεις και τα περιφερειακά ή εθνικά όργανα, αλλά για άμεση παρέμβαση των κοινωνικών φορέων. Επιπλέον, στο σημείο 23 προωθείται απερίφραστα η προσκόλληση και η ουσιαστική περέμβαση των πολιτών, οι οποίοι πρέπει να υποδείξουν τις πρωτοβουλίες, να ερμηνεύσουν τους κανονισμούς και στη συνέχεια θα καρπίσουν τα οφέλη των ίδιων των πρωτοβουλιών.
<P>
Οι ισχυρισμοί μου πηγάζουν από την παρατήρηση ότι δημιουργούνται ιδιόρρυθμες ευρωπεριφέρειες, δυστυχώς με την επιχορήγηση των κοινοτικών πόρων. Αναφέρω το γεγονός αυτό γιατί δεν πρόκειται αποκλειστικά για ζήτημα εσωτερικής πολιτικής, αλλά γιατί ακριβώς υπάρχουν κοινοτικές χρηματοδοτήσεις - ας μου επιτραπεί να κάνω αυτή τη σύσταση στο Σώμα - που κατά τη γνώμη μου θα έπρεπε να ενδιαφέρουν και την Ευρωπαϊκή Επιτροπή.
<P>
Συγκεκριμένα, πρόκειται για την ευρωπεριφέρεια με το όνομα «Ευρωπεριφέρεια του Τιρόλου» η οποία, παρά τις αντιρρήσεις που ανυψώθηκαν αμέσως μετά τη δημιουργία της, τόσο στο εσωτερικό της Ιταλίας όσο και στο εσωτερικό της Αυστρίας, συνεχίζει την πορεία της. Αμφότερες οι κυβερνήσεις της Ιταλίας και της Αυστρίας απέρριψαν κατηγορηματικά την επιχειρηματολογία για τη δημιουργία της εν λόγω ευρωπεριφέρειας, που εξ άλλου δεν προβλέφτηκε στη Συνθήκη. Παρ'όλα αυτά, αυτή η «Ευρωπεριφέρεια του Τρεντίνου-Τιρόλου» εξακολουθεί να υπάρχει, προτείνει προγράμματα, χρησιμοποιεί κοινοτικούς πόρους, με εκ διαμέτρου διαφορετικό στόχο από εκείνο που προτείνεται για τις ευρωπεριφέρειες του ευρωπαϊκού πνεύματος, που διαδραμαίζουν ζωτικής σημασίας ρόλο στην αποδυνάμωση, ακόμη και εξάλειψη, των εσωτερικών συνόρων. Αυτή η ευρωπεριφέρεια προτίθεται αφ'ενός μεν να καταργήσει τα εσωτερκά προυπάρχοντα σύνορα αφ'ετέρου δε να επινοήσει κάποιο απαράδεκτο πολιτικό όργανο, με νέα σύνορα χαραγμένα έντονα γύρω από την λεγόμενη «Ενωση του Τιρόλου, με το Βόρειο και Νότιο Τιρόλο και ένα υποτιθέμενο, χωρίς ιστορικά θεμέλια, Τιρόλο του Τρεντίνου.
<P>
Κύριε Επίτροπε, επιβάλλεται επάγρυπνη παρακολούθηση των εξελίξεων ενώπιον παρόμοιων διαστρεβλώσεων, τόσο για να αποτραπεί η ίδια η δημιουργία τους όσο και, κυρίως, για να διαφυλαχτούν οι κοινοτικοί πόροι.

<SPEAKER ID=49 LANGUAGE="DE" NAME="Schroedter">
Κυρία Πρόεδρε, στα πλαίσια της προς ανατολάς διεύρυνσης, η έκθεση αυτή έχει ιδιαίτερη σημασία. Aποτελεί έκφραση των τροποποιήσεων που πρέπει να γίνουν επειγόντως, για τη χρηματοδότηση τόσο της διακρατικής όσο και της διαπεριφερειακής συνεργασία στο χώρο της Bαλτικής και της Mεσογείου. H κατάσταση στις ευρω-περιφέρειες, να μπορούν πρακτικά να δαπανώνται τα χρήματα που προβλέπονται για τη διακρατική συνεργασία μόνο για την ενίσχυση των περιφερειακών ζωνών, είναι αφόρητη. H εμπιστοσύνη που έχει αναπτυχθεί με πολύ κόπο και οι επιτυχίες από άπειρα πολλές κοινές συνομιλίες για την ανάπτυξη των έργων, καταστρέφονται από την αδυναμία να μπορούν τα έργα αυτά να χρηματοδοτηθούν από ένα ταμείο.
<P>
Γι' αυτό και το διαμάντι της έκθεσης αυτής είναι ότι τώρα, όχι μόνο στη διαπεριφερειακή συνεργασία αλλά και στη διακρατική, θα μπορούν πλέον να χρηματοδοτηθούν κοινά προγράμματα από ένα κοινό ταμείο. Συμφωνήσαμε η Oμάδα των Πρασίνων να αποσύρει την τροπολογία της, επειδή το στοιχείο 4 είναι αρκετό για να προβάλλει το αίτημα αυτό στην Eπιτροπή.
<P>
Tώρα εναπόκειται στο να δράσουμε γρήγορα, ώστε να μη χαθεί η ελπίδα στις περιφέρειες. H Eπιτροπή ενεργεί και εκτελεί τα πράγματα αυτά. Θα μπορούσε τώρα, στην παρούσα περίοδο του προγράμματος, να προωθήσει μοντέλα στα οποία να δοκιμαστούν η κοινή χρηματοδότηση και η κοινή αποτίμηση. H έκθεση Schroedter του 1994 της δίνει τις σχετικές δυνατότητες δράσης, και ελπίζω ότι η Eπιτροπή θα αντιδράσει πολύ γρήγορα.
<P>
Πρόβλημά μας είναι συνεχώς το ότι οι κεντρικές διοικήσεις εισπράττουν έμμεσα χρήματα για τον εαυτό τους. Tο αίτημα για ένα κοινό ταμείο, προσφέρει και τη δυνατότητα να μπορεί τώρα να γίνεται πράγματι η διαχείριση των χρημάτων στις ευρω-περιφέρειες. Kάτι τώρα εναντιώνεται σαφώς στην προσπάθεια των κεντρικών διοικήσεων να κάνουν, εμμέσως, κατάχρηση των χρημάτων για δικούς τους σκοπούς και τίθεται τέρμα σ' αυτό. H Eπιτροπή καλείται να ελέγξει και στα τρέχοντα προγράμματα, κατά πόσον συνεχίζεται η κατάχρηση αυτή.
<P>
Tο θέμα είναι πράγματι να συνδεθούν, στα σύνορα, τα χωριά και οι πόλεις μεταξύ τους, να ξεπεραστούν τα εμπόδια που τα χωρίζουν, και να ξανακτιστούν οι γέφυρες που καταστράφηκαν στους πολέμους. Πουθενά δε γίνεται τόσο αισθητό το «φρούριο Eυρώπη», όσο στα εξωτερικά σύνορα. Oι διατάξεις του Schengen παρεμποδίζουν υπερβολικά τη συνεργασία στις ευρω-περιφέρειες. Παρόλα αυτά, έγκειται στο θάρρος των τοπικών διοικήσεων το να επιτραπεί η εκτέλεση των προγραμμάτων. Στο νησί-θέατρο, στη Guben, δεν πήγαινε κανείς επί 50 χρόνια. Mια τσιμεντένια γέφυρα επέτρεψε στους κατοίκους της Guben και της Gubin να γιορτάσουν μαζί μια γιορτή για την Eυρώπη. Aυτές είναι ευκαιρίες για την Eυρώπη. Mια ανοικτή Eυρώπη χρειάζεται κυρίως την πολιτική βούληση σε όλα τα επίπεδα.

<SPEAKER ID=50 LANGUAGE="EN" NAME="Macartney">
Κύρια Πρόεδρε, υπάρχουν ορισμένες πολύ ενδιαφέρουσες νέες εξελίξεις στην όλη ιδέα της διασυνοριακής και διαπεριφερειακής συνεργασίας, ιδιαίτερα για ανθρώπους όπως εγώ που ζω σε μια παράκτια κοινότητα της Σκωτίας. Τείνουμε να πιστεύουμε ότι έχουμε ξεμείνει στην περιφέρεια, ότι δεν έχουμε σύνορα προς ανατολάς. Αλλά, η πραγματικότητα είναι ότι έχουμε διότι η Βόρεια Θάλασσα σχηματίζει ένα κοινό σύνορο και ιστορικά η Σκωτία συνδεόταν πολύ στενά με την Ολλανδία, τη Φλάνδρα, τις χώρες της Βαλτικής, τη Γερμανία κ.ο.κ. Οι δεσμοί αυτοί επανεγκαθίστανται τώρα και υποδέχομαι με μεγάλη ικανοποίηση την επέκταση της ιδέας αυτής ειδικά για τη Βόρεια Θάλασσα αλλά επίσης και της ιδέας ότι και εκείνοι που ζουν στις παράκτιες περιοχές αποτελούν επίσης διαπεριφερειακό τμήμα.
<P>
Ως πρόεδρος της μικτής ομάδας για τη Βόρεια Θάλασσα, συμμετέχω σε ορισμένες πολύ ενδιαφέρουσες εξελίξεις που προτείνονται για το σύνολο της περιοχής της Βόρειας Θάλασσας. Από ορισμένες απόψεις η περιοχή της Βόρειας Θάλασσας είναι τυχερή διότι διαθέτει πολλά πλεονεκτήματα, π.χ. στην εκπαίδευση. Η δική μου εκλογική περιφέρεια στη βορειοανατολική Σκωτία έχει περισσότερα από τέσσερα πανεπιστήμια. Αυτό συμβαίνει και σε άλλα μέρη της περιοχής της Βόρειας Θάλασσας. Έχουμε αλιευτικές ζώνες οι οποίες είναι πολύ σημαντικές για την Ευρώπη και για τις παράλιες κοινότητες. Διαθέτουμε τρομακτικά σημαντικές ιστορικές και πολιτιστικές πτυχές οι οποίες μπορούν να αναπτυχθούν.
<P>
Από την άλλη μεριά, υποφέρουμε από περιφερειοποίηση και ιδιαίτερα από την αντίληψη του Λονδίνου ότι είμαστε πολύ μακρυά απ' όλα. Είμαι ευτυχής που διαπιστώνω ότι σε πολλές περιπτώσεις οι Βρυξέλλες είναι πολύ πιο ευνοϊκές απέναντί μας σε σύγκριση με το Λονδίνο. Ταλαιπωρούμεθα επίσης από προβλήματα όπως η ρύπανση και η ανάγκη για ανάπτυξη και διατήρηση των παραλίων περιοχών. Το γεγονός αυτό γίνεται πολύ πιο έντονο όταν κοιτάξει κανείς τα άλλα τμήματα της Βόρειας Θάλασσας όπως την ανατολική ακτή της Αγγλίας και τα τμήματα των ολλανδικών και δανικών ακτών.
<P>
Υπάρχει τρομακτικό δυναμικό σε όλα αυτά. Στην πρόταση ψηφίσματος της κ. Myller - και την επαινώ θερμότατα για το σύνολο της πρότασης - υπάρχει το πολύ ενδιαφέρον σημείο 5 σχετικά με τις πολιτιστικές ταυτότητες και μειονότητες και μπορώ να διαπιστώσω, π.χ., ότι όχι μόνο οι σκώτοι αλλά και οι φρισλανδοί επίσης θα μπορούσαν να επωφεληθούν από την έμφαση στην ιδιαίτερη γλώσσα και ιστορία τους. Υπάρχει δυναμική για ανάπτυξη της κοινωνίας της πληροφόρησης και για την προστασία των παρακτίων κοινοτήτων.
<P>
Θα ήθελα να συμμετάσχω στην απονομή συγχαρητηρίων στην εισηγήτρια για την έκθεσή της και στην Επιτροπή που υπήρξε πολύ καινοτόμα και κινήθηκε στα πλαίσια του προγράμματος INTERREG IIC. Είμαι πολύ ευτυχής να υποστηρίξω την έκθεση.

<SPEAKER ID=51 LANGUAGE="DA" NAME="Sandbζk">
Κυρία Πρόεδρε, είναι θετικό το γεγονός ότι υποβάλετε πρόταση για αυξημένη συνεργασία μεταξύ περιφερειών εντός και εκτός της ΕΕ. Είναι σημαντικό το ότι η ΕΕ δεν δημιουργεί ένα οχυρό γύρω της. Συνεπώς, υποστηρίζω τη σκέψη για τη χάραξη στρατηγικών επιβίωσης των απομεμακρυσμένων περιοχών. Ωστόσο, δεν έχω την ίδια θετική γνώμη για την επιθυμία να δημιουργηθεί μια θεσμοποιημένη Ευρώπη των περιφερειών και των δήμων και κοινοτήτων. Η πρόταση, με τη μορφή που έχει σήμερα, αποτελεί το έμβρυο για μια Ευρώπη χωρίς σύνορα διαιρεμένη σε περιοχές. Τα εθνικά κράτη εξακολουθούν να έχουν το μονοπώλιο στον τομέα της φορολογίας, αλλά με μια αυξημένη χρηματοδότηση της περιφερειακής συνεργασίας η ΕΕ αναλαμβάνει σε όλο και μεγαλύτερο βαθμό την κατανομή των φορολογικών εσόδων των κρατών μελών στις περιφέρειες. Με την αυξημένη χρηματοδότηση και πολιτικοποίηση της περιφερειακής συνεργασίας ενισχύεται η θέση της ΕΕ και των περιφερειών εις βάρος των εθνικών κρατών και της τοπικής αυτοδιοίκησης. Ήδη τώρα πολλές αποφάσεις λαμβάνονται στην ΕΕ και εφαρμόζονται στους δήμους και τους νομούς.
<P>
Τη στιγμή αυτή διεξάγεται μια ιδιαίτερα ενδελεχής συζήτηση για μία από τις εν λόγω διασυνοριακές πρωτοβουλίες, δηλαδή για τη διασυνοριακή συνεργασία μεταξύ Γερμανίας και Δανίας στη γνωστή ως ευρωπεριοχή Schleswig/Slesvig. Στην εν λόγω παραμεθόρια περιοχή ασκείται δριμεία κριτική κατά της ευρωπεριοχής Slesvig, που δημιουργήθηκε από νευρικότητα μήπως αποκτήσουν υπερβολικά ισχυρή θέση στην περιοχή τόσο η Ομοσπονδιακή Δημοκρατία της Γερμανίας όσο και η ΕΕ. Επειδή η περιοχή αυτή πρέπει να εκπροσωπείται σε ευρωπαϊκή κλίμακα ως σύνολο, ένα μεγάλο μέρος του πληθυσμού θεωρεί την εν λόγω διαμεθοριακή ευρωπεριοχή ως κρατίδιο της ΕΕ, που δημιουργείται με πλάγιο τρόπο, χωρίς να υπάρχει στην προκειμένη περίπτωση κανένα απολύτως θέμα μίσους κατά της Γερμανίας, όπως αναφέρθηκε.
<P>
Συμμερίζομαι τους δισταγμούς αυτούς. Στη Δανία, η Βουλή και η κυβέρνηση είναι εκείνες που χαράσσουν την εξωτερική πολιτική και όχι οι διάφοροι νομοί. Ο νομός της νότιας Γιουτλάνδης, που αποτελεί το δανικό μέρος της παραμεθόριας αυτής περιοχής, δεν είναι δήμος της ΕΕ, αλλά ένας από τους νομούς της Δανίας. Εμείς επιλέξαμε τη λύση αυτή. Υπήρξε ιστορικά έντονη διαμάχη για τα δανο-γερμανικά σύνορα. Σήμερα τα σύνορα είναι αποδεκτά και από τις δύο πλευρές, υπάρχει δε εξαιρετική σχέση μεταξύ δανών και γερμανών στην παραμεθόρια αυτή περιοχή, μια σχέση που αποτελεί πρότυπο για πολλά άλλα μέρη. Είμαστε καλοί γείτονες με «χαμηλό φράχτη» και με πολλά ανοίγματα, αλλά αποφασίζουμε οι ίδιοι για εμάς τους ίδιους και σεβόμεθα ο ένας τις αποφάσεις του άλλου. Αυτός ήταν άλλωστε ο λόγος για τον οποίο έγιναν διαδηλώσεις στα σύνορα, δηλαδή για να συνεχίσουν να υπάρχουν σύνορα, στις δε διαδηλώσεις κατά της ευρωπεριοχής συμμετείχαν και Γερμανοί που αντιτίθενται στην κατάργηση των συνόρων.
<P>
Νομίζουμε ότι μια διασυνοριακή συνεργασία μπορεί να τελεσφορήσει μόνο με την πλήρη αποδοχή του γεγονότος ότι η συνεργασία προϋποθέτει συμφωνία μεταξύ των δύο μερών. Ωστόσο, όταν χρειάζεται η συμφωνία και των δύο μερών, δεν είναι απαραίτητη η ανάπτυξη περίπλοκων θεσμών. Αρκούν απλώς οι συναντήσεις για την επίτευξη συμφωνίας. Δεν έχω απολύτως τίποτα κατά της συνεργασίας, αλλά δεν συμφωνώ να ρυθμίζεται η συνεργασία μέσω σχεδίων της ΕΕ. Αυτό αποκαλείται «αποκέντρωση» και λέγεται ότι η συνεργασία στην ΕΕ θα τεθεί σε βάση πλησιέστερη προς τους πολίτες. Αλλά εάν είναι επιθυμητή η ανάθεση αρμοδιοτήτων της ΕΕ σε τοπικό επίπεδο, αυτό πρέπει να γίνει μέσω μιας πραγματικής αποκέντρωσης, δηλαδή επαναφέροντας νομοθετικές αρμοδιότητες στα εθνικά κοινοβούλια. Η συνεργασία πέραν των χερσαίων συνόρων είναι, κατά τη γνώμη μου, σημαντική και απαραίτητη, καθώς επίσης και απίστευτα συναρπαστική και ενδιαφέρουσα. Αλλά δεν νομίζω ότι η δημοκρατία θα βελτιωθεί και θα ενισχυθεί με το να μην αφήνουμε τα εθνικά κράτη να διαδραματίσουν το ρόλο τους. Πιστεύω σε μια Ευρώπη αποτελούμενη από ένα «μωσαϊκό» χωρών, όχι σε μια νέα ευρωπαϊκή υπερδύναμη. Είναι σημαντικό να διατηρηθούν τα εθνικά κράτη, κυρίως επειδή αποτελούν την καλύτερη βάση της δημοκρατίας, της συνεργασίας και της αλληλεγγύης. Εάν τα σύνορα πρέπει να καταργηθούν, αυτό δεν πρέπει να γίνει αμέσως. Πρέπει να γίνει βαθμιαία.

<SPEAKER ID=52 LANGUAGE="FR" NAME="Blot">
Κυρία Πρόεδρε, αγαπητοί μου συνάδελφοι, η διασυνοριακή συνεργασία περιλαμβάνει σήμερα δύο τελείως διαφορετικές πτυχές που αναπτύσσονται στην έκθεση της κ. Myller.
<P>
Έχουμε, από τη μια, τη διασυνοριακή συνεργασία μεταξύ των χωρών της Ευρωπαϊκής Ένωσης και από την άλλη, τη διασυνοριακή συνεργασία με τις εκτός Ευρωπαϊκής Ένωσης χώρες.
<P>
Η πρώτη μορφή συνεργασίας - κύριο μέσο της οποίας είναι το Intereg IIA, παρουσιάζει πολύ θετικά αποτελέσματα. Για την περίοδο 1995/1999 έχουν προβλεφθεί 2.400 εκατ. Ecu για το Intereg A, 500 εκατ. Ecu για το Intereg B και 415 εκατ. Ecu για το Intereg Γ.
<P>
Κατά τη γνώμη μας, θα ήταν ευκταία η δημιουργία μέσου Intereg Δ για τη χρηματοδότηση της γλωσσικής συνεργασίας στις εν λόγω διασυνοριακές περιοχές. Η εν λόγω γλωσσική συνεργασία πάσχει αυτή τη στιγμή από ανεπάρκεια πιστώσεων και κατά τη γνώμη μου πρέπει να δοθεί περισσότερη έμφαση στο θέμα αυτό προκειμένου η εν λόγω συνεργασία να βελτιωθεί.
<P>
Βέβαια, το ψήφισμα, στα σημεία 5 και 20, επιβεβαιώνει τη σημασία της πολυγλωσσίας, προς το παρόν όμως τούτο παραμένει κυρίως ευσεβής πόθος.
<P>
Εξάλλου, διαπιστώνουμε μία μετατόπιση του ενδιαφέροντος υπέρ των περιφερειακών περιοχών της Ευρωπαϊκής Ένωσης με τρόπο ίσως λίγο υπερβολικά απόλυτο. Για το σχέδιο ανάπτυξης της οικονομικής ζώνης της Μεσογείου έχουν ήδη προβλεφθεί 4.865 εκατ. Ecu, δηλαδή το διπλάσιο του Intereg-II A και το πρόγραμμα Atlantis επιχορηγήθηκε με 8 εκατ. Ecu. Εκφράζουμε, βέβαια, την ικανοποίησή μας για την εν λόγω οικονομική ενίσχυση των αντίστοιχων περιοχών, φοβόμαστε όμως ότι με το ρυθμό αυτό η διασυνοριακή συνεργασία, στην καρδιά της Ευρώπης, θα καταλήξει ο φτωχός συγγενής και σαν βουλευτής της Αλσατίας που είμαι δεν μπορώ παρά να ανησυχώ με αυτή την εξέλιξη. Αλλωστε αυτή επιβαρύνεται από το στόχο της κοινωνικής συνοχής τη στιγμή που θεωρείται ότι τα χρήματα της Ευρωπαϊκής Ένωσης πρέπει να προορίζονται μόνο για τις λιγότερο ανεπτυγμένες περιοχές.
<P>
Υπάρχουν και άλλα κριτήρια που πρέπει να λαμβάνονται υπόψη, αφού πρόκειται για διασυνοριακή συνεργασία. Για το λόγο αυτό, βεβαιώνω εδώ ότι η γαλλο-γερμανική συνεργασία καθώς και η τριμερής συνεργασία μεταξύ της Ελβετίας, της Γερμανίας και της Γαλλίας στην περιοχή της Βασιλείας, έχουν επίσης ανάγκη πιστώσεων και δεν πρέπει να θυσιάζονται στο βωμό της νέων προτεραιοτήτων.
<P>
Θα διατυπώσω επίσης την ευχή η αποδέσμευση των πιστώσεων να γίνεται με περισσότερη ακρίβεια προκειμένου να ενισχυθεί η διγλωσσία στην περιοχή μου, την Αλσατία, και να καταστεί δυνατή η εντονότερη παρουσία των αλσατών στα γαλλικά μέσα ενημέρωσης. Τούτο αποτελεί εν μέρει οικονομικό θέμα. Είναι φανερό πως το οικονομικό ενδιαφέρον της διγλωσσίας είναι εξαιρετικά υψηλό, πέραν ακόμη και των πολιτιστικών δεσμών καθαυτών, επιτρέπει δε την μη αμελητέα επιτόπια μείωση της ανεργίας, όπως παρατηρείται αυτή τη στιγμή στη λεκάνη του Ρήνου.
<P>
Παρόλες αυτές τις παραλείψεις, που με λύπη μου διαπιστώνω στην προκείμενη έκθεση, η οποία ασχολείται ιδιαίτερα με τις περιφερειακές περιοχές παραμελεί όμως λίγο τη διαπεριφερειακή συνεργασία στο ίδιο το κέντρο της Ευρώπης, θα την ψηφίσω, ασφαλώς, διότι οι γενικές αρχές της μας βρίσκουν σύμφωνους και η διαπεριφερειακή συνοριακή συνεργασία εξακολουθεί βέβαια να είναι μία αρχή απόλυτα θετική.

<SPEAKER ID=53 NAME="Καραμάνου">
Κυρία Πρόεδρε, κυρίες και κύριοι συνάδελφοι, η έκθεση Myller αποτελεί, πράγματι, μία ολοκληρωμένη και καλά τεκμηριωμένη πρόταση για την ενίσχυση της διασυνοριακής και διαπεριφερειακής συνεργασίας.
<P>
Ωστόσο, πέρα από την οικονομική διάσταση του θέματος και την προφανή ανάγκη επίτευξης του στόχου της οικονομικής και κοινωνικής συνοχής και, προ παντός, της αύξησης της απασχόλησης, η διασυνοριακή συνεργασία μπορεί να υπηρετήσει με τον πιο έγκυρο και αποτελεσματικό τρόπο έναν άλλο εξίσου σημαντικό στόχο, αυτόν της προσέγγισης και της συνεργασίας των λαών, της εξάλειψης των προκαταλήψεων και των στερεοτύπων, της υποχώρησης νοοτροπιών που ευνοούν και υποθάλπουν την απομόνωση, την ξενοφοβία, τον εθνικισμό, την εχθρότητα και την βία.
<P>
Κατά συνέπεια, η πολιτική μας για την ενδυνάμωση της διαπεριφερειακής και διασυνοριακής συνεργασίας, για να είναι αποτελεσματική, θα πρέπει να περιλαμβάνει ένα ευρύ φάσμα θεσμικών μέτρων και σημαντικών πόρων που θα αποσκοπούν τόσο στην βελτίωση των οικονομικών και κοινωνικών συνθηκών των ασθενεστέρων περιοχών της Ευρωπαϊκής 'Ενωσης, όσο και στη δημιουργία κλίματος και συνθηκών ισότιμης δημοκρατικής ειρηνικής και δημιουργικής συνύπαρξης των ανθρώπων χωρίς διακρίσεις λόγω φύλου, φυλής, εθνικής καταγωγής ή θρησκείας. Μια τέτοια πολιτική θα πρέπει ακόμη να συνοδεύεται και από μια σειρά προγραμμάτων που θα διασφαλίζουν την ένταξη και την ενσωμάτωση των ασθενέστερων ομάδων, των μεταναστών και των μειονοτήτων στην κοινωνική, πολιτική και οικονομική ζωή της Ευρωπαϊκής 'Ενωσης με ισόρροπο και φυσιολογικό τρόπο. Σημαντικός, βεβαίως, παραμένει πάντα ο ρόλος των μέσων ενημέρωσης, στον βαθμό που συμβάλλουν στην καταπολέμηση των προκαταλήψεων, αναδεικνύοντας την ομορφιά της ποικιλομορφίας, της πολυχρωμίας και της πολυπολιτισμικότητας των σύγχρονων κοινωνιών.
<P>
'Οσον αφορά στα νοτιανατολικά σύνορα της Ευρώπης, πράγματι, έχει υπάρξει καθυστέρηση στην προώθηση των διασυνοριακών συνεργασιών, όπως διαπιστώνει η έκθεση Myller. Αυτό όμως οφείλεται στις γνωστές ιδιομορφίες και στα σοβαρά προβλήματα της περιοχής, προβλήματα που απαιτούν την ιδιαίτερη προσοχή της Ευρωπαϊκής 'Ενωσης στο πλαίσιο της περιφερειακής πολιτικής, απαιτούν την εφαρμογή προγραμμάτων κατάλληλα προσαρμοσμένων στις ιδιαιτερότητες της περιοχής και προ παντός απαιτούν τη διάθεση σημαντικών πόρων, με ταυτόχρονη μείωση των γραφειοκρατικών διαδικασιών.
<P>
Σήμερα, με τη διαφαινόμενη διευθέτηση των κρίσεων και την σταθεροποίηση της κατάστασης, δημιουργούνται οι προϋποθέσεις πολυεπίπεδης συνεργασίας των χωρών της Βαλκανικής. Η Ελλάδα, όπως έχετε διαπιστώσει, διαδραματίζει σήμερα ένα θετικό ρόλο για την επίλυση των προβλημάτων και την αποτελεσματική εφαρμογή πολιτικής διαπεριφερειακής και διασυνοριακής συνεργασίας και ειρηνικής διευθέτησης των όποιων διαφορών στη δύσκολη αυτή περιοχή της νοτιοανατολικής Ευρώπης που, ωστόσο, είναι πολύ σημαντική για την ευρωπαϊκή ολοκλήρωση.

<SPEAKER ID=54 LANGUAGE="ES" NAME="Imaz San y Miguel">
Κυρία Πρόεδρε, κατ' αρχήν ευχαριστούμε την εισηγήτρια κ. Myller.
<P>
Εκπροσωπώ έναν από τους λαούς αυτούς, τη Χώρα των Βάσκων, η οποία, λόγω ιστορικών συνθηκών, χωρίστηκε στα δύο από ένα σύνορο. Ένα σύνορο που δυσκόλεψε για πολύ καιρό την επικοινωνία μεταξύ των δύο πραγματικοτήτων που μοιράζονται γλώσσα και κουλτούρα, εκτός του ότι αποτελούν ένα χώρο με κλίση προς τη συνεργασία σε άλλους τομείς, όπως ο κοινωνικός και ο οικονομικός.
<P>
Ευτυχώς, αυτές οι ουλές της ιστορίας που είναι τα σύνορα αρχίζουν να σβήνουν, και βρίσκουμε και πάλι τον τρόπο να δημιουργήσουμε κοινούς δεσμούς με την άλλη πλευρά του λαού μας, μέσα στα ευρωπαϊκά πλαίσια. Σε έναν ευρωπαϊκό χώρο που πρέπει να διαμορφώσουμε ως κοινό ορίζοντα συνύπαρξης μεταξύ διαφορετικών λαών, χωρίς εσωτερικά σύνορα αλλά με σεβασμό στην ταυτότητα του καθενός, στην αυτοδιακυβέρνησή μας και στην πολυμορφία.
<P>
Σε αυτά τα πλαίσια, η διασυνοριακή συνεργασία αποτελεί βασικά ένα μέσον ώστε να προχωρήσει η δημιουργία αυτής της κοινής Ευρώπης, και αποτελεί επίσης το δρόμο για την προοδευτική εξάλειψη των συνόρων, και όχι μόνο των φυσικών, που δυσχεραίνουν την οικοδόμηση του σχεδίου συνύπαρξης που είναι η Ευρωπαϊκή Ένωση. Συνόρων σε πολλές περιπτώσεις τεχνητών, που διαίρεσαν μερικούς λαούς ή τους χώρισαν από τους γείτονές τους.
<P>
Ο Schuman ήταν από τη Λοραίνη, παραμεθόριο περιοχή, ο De Gasperi από την αλπική περιοχή του Τρεντίνο, ο Adenauer από τη Ρηνανία. Δεν είναι τυχαίο ότι οι ιδρυτές αυτής της Ευρώπης κατάγονταν από παραμεθόριες περιοχές.
<P>
Οφείλουμε να προσεγγίσουμε την Ευρώπη στους πολίτες, και αν υπάρχει κάποιο σημείο όπου ο πολίτης μπορεί να διαπιστώσει την ύπαρξη της Ευρώπης, είναι στις παραμεθόριες περιοχές. Η προσπάθεια που καταβάλλει η Ένωση σε αυτό το θέμα θα αποτελέσει τον καλύτερο καταλύτη σε μια διαδικασία πολιτικής ένωσης, ένωσης πολιτών και λαών.
<P>
Σήμερα δεν έχει νόημα το Μπιαρίτζ και το Σαν Σεμπαστιάν να αποτελούν χωριστές τουριστικές προσφορές για τον διεθνή τουρισμό. Δεν φαίνεται λογικό το αυστριακό Τιρόλο και το Νότιο Τιρόλο, στον Ανω Αδίγη, να μη συνεργάζονται προκειμένου να αναπτύξουν κοινές δράσεις οικονομικής ή τουριστικής προαγωγής. Είναι παράλογο ένας εργαζόμενος από το Ιρούν, στη Νότια Χώρα των Βάσκων, που εργάζεται στην Ενδάγια, στην άλλη πλευρά των συνόρων, να μην επωφελείται από συντονισμένες υπηρεσίες στον τομέα της υγείας ή της κοινωνικής ασφάλισης, και θυμίζει Κάφκα το ότι όταν τηλεφωνεί στην εργασία του από το σπίτι, δύο χιλιόμετρα απόσταση, πληρώνει για διεθνή κλήση.
<P>
Πρέπει να οικοδομήσουμε ευρωπεριφέρειες όπου ο πολίτης θα βρίσκει τη φυσική του κοινότητα σε μια Ευρώπη χωρίς σύνορα.
<P>
Ολοκληρώνω, κυρία Πρόεδρε, υπογραμμίζοντας τη σημασία της έκθεσης που εγκρίθηκε στην επιτροπή, η οποία όχι μόνο καταθέτει προτάσεις, αλλά ζητά το πλαίσιο της διασυνοριακής συνεργασίας να είναι δεσμευτικό για τα Κράτη μέλη. Το Κοινοβούλιο το ζήτησε αυτό ενόψει της Διακυβερνητικής Διάσκεψης - ολοκληρώνω. Ελπίζω ότι τα Κράτη μέλη θα έχουν το θάρρος να επενδύσουν αποφασιστικά σε αυτήν τη συνεργασία. Αν το πράξουν, θα αποδείξουν ότι δεν φοβούνται την ενωμένη Ευρώπη ως χώρο πολυμορφίας. Αν δεν το πράξουν ή δεν το προωθήσουν, στη δύσκολη καθημερινή πραγματικότητα, οι πολίτες, οι λαοί και οι φυσικές κοινότητες, θα οικοδομούμε αυτήν την Ευρώπη ως χώρο συνύπαρξης και πολυμορφίας.

<SPEAKER ID=55 LANGUAGE="FR" NAME="Leperre-Verrier">
Κύρια Πρόεδρε, οι γεωπολιτικές ανακατατάξεις που σημειώνονται στην Ευρώπη προκαλούν στα σύνορά της δυναμικά κινήματα που αποσκοπούν στην ενσωμάτωση.
<P>
Η έκθεση της κ. Myller παρουσιάζει από την άποψη αυτή ιδιαίτερο ενδιαφέρον καθότι πραγματεύεται το σύνολο των προβλημάτων και των ερωτημάτων που θέτει η διαπεριφερειακή και διασυνοριακή πολιτική της Ένωσης. Βέβαια, θα ήταν σωστό να ιεραρχούνται και να συντονίζονται όλες οι πρωτοβουλίες που αναπτύσσονται ενίοτε με άναρχο και συχνά χωρίς έλεγχο ούτε εμπειρογνωμοσύνη. Έτσι, προκειμένου να αξιοποιηθούν οι διασυνοριακές ζώνες δραστηριότητας θα πρέπει να δημιουργηθεί ένα κοινό ταμείο χρηματοδότησης και προσανατολισμού, να εξασφαλισθεί η νομική και φορολογική συμβατότητα της σχετικής ρύθμισης, να ευνοηθεί η δημιουργία θέσεων εργασίας και να προστατευθεί αποτελεσματικά το περιβάλλον.
<P>
Υπό το πρίσμα αυτό, θα ήθελα να αναφερθώ σε μία περιοχή που δεν έλαβε υπόψη του ο εισηγητής μας. Πρόκειται για το τόξο των Αλπεων. Ενώ οι διαπραγματεύσεις Ευρωπαϊκής Ένωσης-Ελβετίας καρκινοβατούν, οι ενώσεις της κοιλάδας του Chamonix επέτυχαν, μαζί με τους ομολόγους τους του Piιmont και του Valais, να καθορίσουν τις αναγκαίες μορφές συνεργασίας για την καταπολέμηση της ρύπανσης. Διότι, η οικοδόμηση της Ευρώπης θα γίνει μαζί με τους πολίτες, τις πόλεις και τις περιφέρειες.

<SPEAKER ID=56 LANGUAGE="DE" NAME="Lukas">
Kυρία Πρόεδρε, θερμά συγχαρητήρια για μια θαυμάσια έκθεση. O στόχος μιας ενωμένης, κοινωνικά και οικονομικά αρμονικής, και ειρηνικής, σε μόνιμη βάση, Eυρώπης, μπορεί να επιτευχθεί πολύ λιγότερο με κεντρικές πράξεις της διοίκησης και πολύ περισσότερο με σταθερή, βαθύτερη, εκούσια, διακρατική και διαπεριφερειακή συνεργασία. Kατ' αυτήν την έννοια, θα ήθελα να υπογραμμίσω εδώ ένα πρόγραμμα ειδικής φύσης, το οποίο αφορά την ιδιαίτερη πατρίδα μου και για το οποίο πιστεύω ότι, λόγω της ιδιομορφίας του και της καινοτόμου και θαρραλέας φύσης του, αξίζει να προσεχθεί και θα 'πρεπε να ενισχυθεί και από την Eυρωπαϊκή Ένωση.
<P>
Πρόκειται για την κοινή υποψηφιότητα τριών κρατών, της Iταλίας, της Σλοβενίας και της Aυστρίας, να διοργανώσουν τους Xειμερινούς Oλυμπιακούς Aγώνες. Oι ολυμπιακοί αυτοί αγώνες πρόκειται να οργανωθούν από κοινού, από το ομόσπονδο κρατίδιο της Kαρινθίας στην Aυστρία, από το Friaul στην Iταλία και από τη Σλοβενία. Για πρώτη φορά στην ιστορία των ολυμπιακών αγώνων των νεώτερων χρόνων, θα επρόκειτο για μια Oλυμπιάδα που θα γινόταν σε μια περιοχή που θα περιελάμβανε τρία κράτη. H περιοχή αυτή είναι τρίγλωσση, πολυπολιτισμική και πολυεθνική, και παρόλα αυτά, ή ειδικά γι' αυτό, αποφάσισε να αγωνιστεί από κοινού για την κοινή εκτέλεση ενός σημαντικού κοινού προγράμματος.
<P>
Aυτή η μεγαλο-εκδήλωση, που θα τύγχανε τεράστιας προσοχής από τα μέσα ενημέρωσης, θα μπορούσε να είναι ένα πιλοτικό πρόγραμμα υποδειγματικής διαπεριφερειακής συνεργασίας, με ειλικρινές ευρωπαϊκό πνεύμα και με τεράστια συμβολική δράση.

<SPEAKER ID=57 NAME="Χατζηδάκης">
Κυρία Πρόεδρε, χωρίς αμφιβολία η διασυνοριακή και διαπεριφερειακή συνεργασία αποτελεί μία πολύ σημαντική πτυχή των πολιτικών της Ευρωπαϊκής 'Ενωσης, καθώς μπορεί να συμβάλει σημαντικά στην ευρωπαϊκή ολοκλήρωση και στην πραγματική προσέγγιση των πληθυσμών και των περιφερειών της Ευρώπης. Μπορεί να συνεισφέρει αποτελεσματικά στην κατάργηση των πολιτικών και οικονομικών, αλλά κυρίως των εθνικών συνόρων αλλά, θα προσέθετα, και των κακώς εννοουμένων πολιτιστικών και θρησκευτικών συνόρων και, βεβαίως, να συνεισφέρει στην μείωση των αντίστοιχων αποστάσεων και να κάνει τους πληθυσμούς των περιφερειών που επωφελούνται από αυτήν, θα μπορούσε να πει κανείς, κάπως περισσότερο «Ευρωπαίους». Χρειάζεται συνεπώς την αμέριστη ηθική και ουσιαστική συμπαράστασή μας για την καλύτερη οργάνωση, την πιο επιτυχημένη εφαρμογή και μεγιστοποίηση των θετικών αποτελεσμάτων της στο μέλλον, καθώς πρόκειται για προγράμματα τα οποία έχουν ευρωπαϊκή προστιθέμενη αξία.
<P>
Νομίζω πως η έκθεση της κ. Myller κινείται προς την σωστή κατεύθυνση. Από την δική μου μεριά, όμως, θα ήθελα να πω πως πρέπει να προσεχθούν κάποια σημεία τα οποία περιλαμβάνονται στην έκθεση αλλά, κατά την άποψή μου, είναι ιδιαίτερης σημασίας.
<P>
Το πρώτο είναι ότι, εκτός από την εσωτερική διαπεριφερειακή και διασυνοριακή συνεργασία, θα πρέπει να δοθεί ιδιαίτερη έμφαση και στην εξωτερική, δηλαδή στην συνεργασία με τις τρίτες χώρες, που εν όψει της διεύρυνσης της 'Ενωσης, μπορεί να συμβάλει σημαντικά στην προετοιμασία αυτών των χωρών. Εκεί, και θα ήθελα να το τονίσω αυτό, θα έπρεπε να απλοποιηθεί το νομοθετικό πλαίσιο. Ιδιαίτερα στο Πρόγραμμα INTERREG-2A έχουμε σήμερα το τραγελαφικό να εκτελούνται εκατέρωθεν των συνόρων τα έργα του προγράμματος αυτού ως κάτι ξεχωριστό, ως διαφορετικά προγράμματα. Και αυτό δημιουργεί δυσκολίες τόσο στον συντονισμό, όσο και στην πρόοδο των έργων και νομίζω πως κάποια στιγμή το ζήτημα θα πρέπει να λυθεί.
<P>
Δεύτερον, ιδιαίτερα χρήσιμη θα μπορούσε να αποδειχθεί η διαπεριφερειακή συνεργασία για τις παράκτιες και τις νησιωτικές περιφέρειες της 'Ενωσης, και ιδιαίτερα για την καλύτερη σύνδεση των νησιών μεταξύ τους, αλλά και για την προσέγγισή τους με τα εθνικά και κοινοτικά κέντρα.
<P>
Τρίτον, είναι αυτονόητο ότι σε μία τέτοιου είδους πρωτοβουλία θα πρέπει να είναι αυξημένη η συμμετοχή των τοπικών και περιφερειακών αρχών, καθώς και των κοινωνικών εταίρων τόσο στον σχεδιασμό, όσο και στην υλοποίηση των σχετικών προγραμμάτων.

<SPEAKER ID=58 LANGUAGE="DE" NAME="Schiedermeier">
Κυρία Πρόεδρε, αξιότιμοι κυρίες και κύριοι συνάδελφοι, η διακρατική διαπεριφερειακή συνεργασία έχει αναμφισβήτητα εξαιρετική σημασία για τους ανθρώπους των παραμεθόριων περιοχών. Διασφαλίζει την ειρήνη, την ελευθερία και το σεβασμό των ανθρωπίνων δικαιωμάτων. Οι στόχοι κλειδιά, δηλαδή η οικονομική ανάπτυξη και η προώθηση της απασχόλησης, η κοινωνική και πολιτιστική συνεργασία, η προστασία του περιβάλλοντος, καθώς και η ενίσχυση της δημοκρατίας, είναι βασικά μέρη της συνεργασίας αυτής.
<P>
Επιπλέον θα πρέπει να αναπτυχθούν και να εδραιωθούν δομές, για την υποστήριξη των μειονοτήτων. Θα πρέπει δυστυχώς να συμφωνήσω με την κριτική της εισηγήτριας, ότι δεν υπάρχει επαρκής στρατηγική για τη διαπεριφερειακή συνεργασία και η ενίσχυση είναι έντονα κατακερματισμένη. Είναι σίγουρο ότι θα πρέπει να ενισχυθεί, μελλοντικά, και στον τομέα αυτό, η βασική αρχή της επικουρικότητας. Θα πρέπει να μεταβιβαστούν στις περιφερειακές και τις τοπικές αρχές περισσότερες, απ' ότι μέχρι τώρα, ίδιες ευθύνες για το σχεδιασμό, τη διαχείριση, την εκτέλεση και τη χρηματοδότηση. Παράλληλα όμως, θα πρέπει να αφεθεί η λήψη αποφάσεων για δράσεις σε χέρια δημοκρατικά νομιμοποιημένων οργάνων.
<P>
Χρειάζεται αξιολόγηση των αποτελεσμάτων, ούτως ώστε να μη διασπαθίζονται και να μην κατασπαταλώνται τα χρήματα των φορολογουμένων σε παράλογα έργα. Αυτό προϋποθέτει έναν καλό έλεγχο. Δεν επιτρέπεται να παρεμποδίζεται η επίτευξη καλών αποτελεσμάτων με υπερβολική γραφειοκρατία και μεγάλα διοικητικά εμπόδια. Γι' αυτό χρειάζεται μια σημαντική απλοποίηση, έγκαιρη παροχή συμβουλών και οδηγιών εκ μέρους της Επιτροπής.
<P>
Η υποστήριξη λιγότερο ανεπτυγμένων περιοχών, η ενίσχυση της ανάπτυξης της υπαίθρου και η βελτίωση της αναγκαίας υποδομής, θα πρέπει να έχουν προτεραιότητα, προκειμένου να αποφευχθούν και άλλες μεταναστεύσεις από τις παραμεθόριες περιοχές. Θα πρέπει να προωθηθεί γρήγορα, από τα κράτη μέλη, η συνεργασία στις παραμεθόριες περιοχές. Θα πρέπει να εξαλειφθούν τα συναισθηματικά εμπόδια. Το πόσο σημαντικό είναι αυτό το δείχνουν τα δυσάρεστα γεγονότα της Νότιας Δανίας, με την ευκαιρία της ίδρυσης μιας ευρω-περιφέρειας. Εδώ, ουσιαστικά, θα 'πρεπε η Επιτροπή να πλησιάσει τη συνάδελφο Sandbaek και να συμβάλει στο να μειωθούν τα πάθη.
<P>
Ελπίζω κι εύχομαι, ότι με το πνεύμα αυτό, η ανάπτυξη στις παραμεθόριες περιφέρειες των κρατών μελών και των τρίτων χωρών - άσχετα κατά πόσον αυτές θέλουν να γίνουν κάποτε μέλη της ΕΕ ή όχι - θα προωθηθεί, με επιτυχία, για το καλό των ανθρώπων που ζουν εκεί. Αυτό αποτελεί βασική προϋπόθεση για να διατηρηθεί η ειρήνη, η ελευθερία και η δημοκρατία.

<SPEAKER ID=59 NAME="Monti">
Κυρία Πρόεδρε, αξιότιμοι βουλευτές, θα ήθελα να εκφράσω τα συγχαρητήριά μου στην εισηγήτρια κ. Myller για την ποιότητα της πρότασης ψηφίσματος σχετικά με τη διασυνοριακή και διαπεριφερειακή συνεργασία. Στη διάρκεια των επόμενων μηνών θα διερευνηθούν τα ζητήματα που προβλήθηκαν εδώ, με στόχο την εκπόνηση, αν είναι εφικτό εντός του τέλους του έτους, ανακοίνωσης της Επιτροπής σχετικά με την περιφερειακή πολιτική και τη διασυνοριακή και διαπεριφερειακή συνεργασία, την ανακεφαλαίωση των πεπραγμένων και τη διατύπωση προβλέψεων για το μέλλον.
<P>
Η Επιτροπή αποδίδει μέγιστη σημασία στις δυο αυτές μορφές συνεργασίας. Συνεπώς, συμμερίζομαι απόλυτα την προσδοκία σας η διασυνοριακή και διαπεριφερειακή συνεργασία να καταλαμβάνει εξέχουσα θέση στα πλαίσια της μελλοντικής περιφερειακής πολιτικής της Ευρωπαϊκής Ενωσης. Σε θέματα διασυνοριακής συνεργασίας, τα προγράμματα INTERREG της περιόδου 95-99 αντιπροσωπεύουν ουσιαστική πρόοδο σε σχέση με εκείνα της προηγούμενης περιόδου, ιδιαίτερα όσον αφορά εκείνα τα σύνορα όπου η συνεργασία ήταν ανύπαρκτη πριν από το 1990. Ωστόσο, υπάρχουν ακόμη ευρύτατα περιθώρια βελτίωσης.
<P>
Η Επιτροπή συμβαδίζει με την άποψη της Επιτροπής Περιφερειακής Πολιτικής ότι αφ'ενός μεν η συνεργασία πρέπει να επιτρέψει στις περιφερειακές και τοπικές αρχές την ανάληψη περαιτέρω ευθυνών στα πλαίσια της κατάρτισης και υλοποίησης των προγραμμάτων, αφ΄ετέρου δε πρέπει να ενισχυθούν τα μέτρα προώθησης της συνεργασίας ανάμεσα στους υπεύθυνους του τομέα. Η Επιτροπή καταβάλλει προσπάθειες για την κάλυψη των υπάρχοντων ανεπαρκειών με δυο τρόπους: πρώτον, σε επίπεδο των μεμονωμένων προγραμμάτων με την απαίτηση, αρχικά στα πλαίσια των διαπραγματεύσεων και στη συνέχεια στα πλαίσια των κεντρικών επιτροπών, της καλύτερης διοργάνωσης της συνεργασίας και της επισήμανσης των κατάλληλων μέτρων διαμόρφωσης πραγματικών εταιρικών σχέσεων. Δεύτερον, με την παροχή στις περιφερειακές και τοπικές αρχές, στα πλαίσια πρωτοβουλίας με το όνομα LACE TAP - link and assistance in cooperation for the European border regions - technical assistance and promotion , υπό την αιγίδα της ένωσης των διασυνοριακών περιφερειών και με τη χρηματοδότηση του Ευρωπαϊκού Ταμείου Περιφερειακής Ανάπτυξης, της δυνατότητας διοργάνωσης ανταλλαγών εμπειριών και αρμοδιοτήτων μεταξύ των παραμεθόριων περιοχών.
<P>
Εσείς προτείνετε τη δημιουργία ενιαίου ευρωπαϊκού ταμείου για την υλοποίηση πλέον σύνθετων μορφών συνεργασίας στα σύνορα, τόσο εσωτερικά όσο και εξωτερικά. Η εγκαθίδρυση ενιαίου ταμείου δεν είναι προς το παρόν εφικτή, ούτε με τις χώρες της Κεντρικής Ευρώπης που προσεταιρίστηκαν, δεδομένης της τωρινής κατάστασης της συνθήκης - άρθρο 130 Γ - και λαμβανομένων υπόψη των αποκλίσεων σε θέματα διαδικασίας και χρηματοδότησης των προγραμμάτων αναλόγως αν πρόκειται για κράτος μέλος ή τρίτη χώρα. Μπορούν, πάντως, να σημειωθούν αξιόλογες πρόοδοι και χωρίς ενιαίο ταμείο.
<P>
Οσον αφορά τα εσωτερικά σύνορα, τα προγράμματα INTERREG που εφαρμόστηκαν σε μερικά σύνορα αποδεικνύουν ότι τα διαρθρωτικά Ταμεία δύνανται να προωθήσουν ουσιαστική συνεργασία, με ενιαίο πρόγραμμα για αμφότερες τις πλευρές των συνόρων, με κεντρική επιτροπή και ομάδες εργασίας που κινητοποιούν ευρύτατα τις εταιρικές σχέσεις, με ενιαίο κοινό ταμείο για τη χρηματοδότηση των προγραμμάτων. Δυστυχώς, η κατάσταση δεν εμφανίζεται τόσο ευνοϊκή σε όλα τα εσωτερικά σύνορα καθώς, παρ'όλο που οι κοινοτικοί πόροι προέρχονται από ενιαίο ταμείο, επαρκεί η διαφοροποίηση των διαδικασιών διαχείρισης των χρηματοδοτήσεων από τη μια και την άλλη πλευρά του συνόρου για να δυσχαιρένεται η χρηματοδότηση κοινών προγραμμάτων στις δυο παραμεθόριες περιοχές. Η Επιτροπή συμμερίζεται τη δική σας ευχή για την απλοποίηση της διαχείρισης και χρηματοδότησης των INTERREG.
<P>
Για τα εξωτερικά σύνορα, η κατάσταση εμφανίζεται πλέον πολύπλοκη, καθώς οι διαδικασίες των PHARE (Διασυνοριακή συνεργασία) και TACIS (Διασυνοριακή συνεργασία), εξωτερικών σε σχέση με την Ενωση προγραμμάτων, διαφέρουν από εκείνες των διαρθρωτικών Ταμείων, που είναι εσωτερικά όργανα της Ενωσης. Αναμφισβήτητα, οι υπεύθυνες για τα INTERREG και για τα PHARE CBC υπηρεσίες της Επιτροπής ήδη συνεργάστηκαν για την όσο το δυνατόν μεγαλύτερη εξομοίωση των κανόνων και διαδικασιών των PHARE CBC με εκείνες των διαρθρωτικών Ταμείων και προβλέπεται περαιτέρω ενθάρρυνση της προσέγγισης και απλοποίησης των ίδιων των διαιδικασιών.
<P>
Τέλος, σχετκά με τη διαπεριφερειακή συνεργασία, οι δυο τελευταίες προσκλήσεις υποβολής προτάσεων προς τα περιφερειακά όργανα με τη συμμετοχή άλλων φορέων τοπικού επιπέδου, τονίζουν την ανάπτυξη των εταιρικών σχέσεων, στην ανανέωση και στην αμοιβαία ανταλλαγή γνώσεων και αρμοδιοτήτων.
<P>
Κυρία Πρόεδρε, παρ'όλο που έχω ήδη υπερβεί τα χρονικά όρια της παρέμβασής μου, δεν κατάφερα να θίξω όλα τα θέματα που προβλήθηκαν στην πρόταση ψηφίσματος, αναγκασμένος να περιοριστώ μόνο σε μερικά. Φυσικά, η Επιτροπή θα εξετάσει εκτενώς όλες τις ιδέες και τις προτάσεις και θα γνωμοδοτήσει για κάθε μια χωριστά. Αυτό θα είναι εφικτό μόνο κατά τα τέλη του έτους, όταν θα διατίθενται οι μελέτες και οι αποφάσεις που ανέφερα στην αρχή της παρέμβασής μου.
<P>
Εν τω μεταξύ, μπορώ να σας διαβεβαιώσω ότι η Επιτροπή θα συνεχίσει να ενθαρρύνει τον ειλικρινή και εποικοδομητικό διάλογο μεταξύ του Κοινοβουλίου και της Επιτροπής σχετικά με τη διασυνοριακή και διαπεριφερειακή συνεργασία.

<SPEAKER ID=60 NAME="Πρόεδρος">
Eυχαριστώ πολύ, κύριε Monti.
<P>
Προχωρούμε τώρα στην ψηφοφορία.

<SPEAKER ID=61 NAME="Klaί">
«Δεν ενώνουμε κράτη, φέρνουμε κοντά ανθρώπους», αυτό έλεγε ο Jean Monnet, ο συντάκτης της διακήρυξης του Schuman το 1950.
<P>
Η πολιτική, κυρίες και κύριοι, γίνεται από ανθρώπους και μόνον όταν οι άνθρωποι γνωρίζονται, καταλαβαίνονται και φέρουν την ευθύνη κοινών έργων και δράσεων, μπορεί να προκύψει μια καλή ευρωπαϊκή πολιτική.
<P>
Η Ευρώπη είναι ανοικτή, ελεύθερη εσωτερική αγορά, ελεύθερη κυκλοφορία ατόμων: Και παρόλα αυτά, παντού όπου υπάρχουν κρατικά σύνορα το αισθάνεται κανείς, χωρίς δασμούς και εμπόδια.
<P>
H διακρατική και η διαπεριφερειακή συνεργασία είναι απαραίτητη για να συνενώσουμε τους ανθρώπους, προκειμένου να λύσουν τα διάφορα προβλήματα από κοινού.
<P>
Η παρούσα πρόταση ψηφίσματος ασχολείται με τη διακρατική συνεργασία στην Ένωση. Όλες οι περιφέρειες της Ευρώπης χρειάζονται περαιτέρω ευρωπαϊκές κοινοτικές πρωτοβουλίες. Η συνεργασία στα εσωτερικά σύνορα, θα πρέπει να έχει σαν αποτέλεσμα μια απρόσκοπτη διεκπεραίωση καθημερινών υποθέσεων των πολιτών. Ο στόχος είναι μια Ευρώπη χωρίς σύνορα, στην οποία θα παρέχονται κοινές υπηρεσίες, στο αμέσως πλησιέστερο σημείο.
<P>
Το θέμα είναι να δημιουργήσουμε διακρατικούς χώρους με ομογενείς κοινωνικές και οικονομικές συνθήκες. Σ' αυτό υπάγεται η δημιουργία νομοθετικών και φορολογικών προϋποθέσεων για τη λειτουργία διακρατικών επαγγελματικών περιοχών, ο συντονισμός περιφερειακών και οικονομικών οργάνων ενίσχυσης και από τα δύο μέρη των συνόρων, καθώς και μια διακρατική κοινωνική συνεργασία.
<P>
Αυτό σημαίνει: Θα πρέπει να μπορούν να αξιοποιηθούν οι διάφοροι οργανισμοί, κατά τον καλύτερο τρόπο διακρατικά, για να αποφύγουμε διπλές επενδύσεις.
<P>
Γιατί πρέπει να περιμένω το ασθενοφόρο της χώρας μου, όταν το αμέσως πλησιέστερο, πέρα από τα σύνορα, είναι ελεύθερο, ή το νοσοκομείο πέρα από τα σύνορα έχει τους ειδικούς για την αρρώστια μου, εγώ όμως παραπέμπομαι στο περιφερειακό νοσοκομείο;
<P>
Η έκθεση Myller υπεισέρχεται σε πάρα πολλά επιμέρους θέματα. Δείχνει θετικά σημεία, αλλά και προβληματικά. Eπιδιώκοντας περισσότερα κοινά σημεία στην Ευρώπη, θα πρέπει να εξαλειφθούν τα προβληματικά πεδία.

<SPEAKER ID=62 NAME="Kristoffersen">
Στην έκθεση υπάρχουν πολλά θετικά στοιχεία, αλλά υπάρχουν επίσης τομείς όπου πρέπει να επιδείξει κανείς προσοχή. Η επιθυμία να «δημιουργηθούν οι νομικές και φορολογικές προϋποθέσεις για την ανάπτυξη διασυνοριακών επαγγελματικών τομέων» θα μπορούσε κάλλιστα να αντιβαίνει στους εθνικούς κανόνες στον τομέα αυτό. Για παράδειγμα, δεν μπορεί κανείς να θεσπίσει διασυνοριακούς φορολογικούς και νομικούς κανόνες σε ένα μέρος της νότιας Δανίας, απλώς και μόνο επειδή πρόκειται για παραμεθόρια περιοχή. Για το λόγο αυτό, θα απόσχω της ψηφοφορίας. Υπενθυμίζω επίσης ότι οι περιφέρειες που ανήκουν σε πολλές χώρες πρέπει να οριοθετηθούν λαμβάνοντας δεόντως υπόψη τις τοπικές συνθήκες. Οι προϋποθέσεις είναι διαφορετικές, τόσο οι πολιτικές και οι ιστορικές όσο και οι πολιτιστικές. Συνεπώς, δεν μπορεί κανείς να καθιερώσει ομοιογενή πρότυπα για την περιφερειακή συνεργασία. Στη Δανία γνωρίζουμε το πρόβλημα από τη δανο-γερμανική παραμεθόρια περιοχή, όπου και μόνο ο όρος «συνεργασία» έχει δημιουργήσει προβλήματα. Δεν φαίνεται φυσικό ή λογικό να αποκαλείται η περιοχή αυτή Euregio Schleswig/Slesvig. Και στην περίπτωση αυτή πρέπει να ισχύσει η αρχή της επικουρικότητας. Το ορθό είναι να δημιουργηθεί ένα ψυχολογικό και δημοφιλές κλίμα, που να ευνοεί τη διασυνοριακή συνεργασία και, στη συνέχεια, να δοθεί ένα όνομα στη συνεργασία που να προσιδιάζει στις τοπικές συνθήκες.
<P>
(Tο Σώμα εγκρίνει την πρόταση ψηφίσματος)

<CHAPTER ID=6>
Oλοκληρωμένη πολιτική για τις νησιωτικές περιφέρειες
<SPEAKER ID=63 NAME="Πρόεδρος">
H ημερήσια διάταξη προβλέπει τη συζήτηση επί της προφορικής ερώτησης (Β4-0166/97-0-0053/97) του κ. Arias Caρete, εξ ονόματος της Επιτροπής Περιφερειακής Πολιτικής, προς την Επιτροπή, για μια ολοκληρωμένη πολιτική, όσον αφορά τις νησιωτικές περιφέρειες της Ευρωπαϊκής Ένωσης.

<SPEAKER ID=64 NAME="Χατζηδάκης">
Κύριε Πρόεδρε, κύριε Επίτροπε, κυρίες και κύριοι συνάδελφοι, αντικαθιστώντας τον Πρόεδρο της Επιτροπής Περιφερειακής Πολιτικής του Ευρωπαϊκού Κοινοβουλίου, καλούμαι να αναπτύξω εκ μέρους της επιτροπής μας μια ερώτηση στην οποία αποδίδουμε ιδιαίτερη σημασία. Πρόκειται για το θέμα των νησιών και τη θέση που κατέχουν, ή μάλλον που θα έπρεπε να κατέχουν, στα πλαίσια των διαφόρων πολιτικών της Ευρωπαϊκής 'Ενωσης. 'Εχοντας γεννηθεί και μεγαλώσει ο ίδιος σε ένα νησί της Μεσογείου, την Κρήτη, γνωρίζω πολύ καλά και από πρώτο χέρι όλα αυτά τα ζωτικά προβλήματα που αντιμετωπίζει ένα νησί λόγω, ακριβώς, του νησιωτικού χαρακτήρα του. Γνωρίζω πολύ καλά τις δυσκολίες που προκαλεί η απομόνωση, με πρώτη και σπουδαιότερη την εξάρτηση του νησιού και των κατοίκων του για την οικονομική τους ανάπτυξη, την κοινωνική τους επιβίωση και την ιατρική τους περίθαλψη από τις συχνά αβέβαιες και συνήθως ανεπαρκείς θαλάσσιες και εναέριες μεταφορές. Γνωρίζω πολύ καλά τα προβλήματα επιβίωσης που αντιμετωπίζουν οι επιχειρήσεις των νησιών, μικρομεσαίες αν όχι μάλιστα μικρές στη συντριπτική τους πλειοψηφία, στην καθημερινή προσπάθειά τους να ανταγωνιστούν με επιτυχία τις αντίστοιχες επιχειρήσεις των ηπειρωτικών περιοχών.
<P>
Το κόστος εισαγωγής των πρώτων υλών και εξαγωγής των προϊόντων και υπηρεσιών τους είναι πολλαπλάσιο και οι διαδικασίες γενικά πολύ πιο χρονοβόρες. Δεν υπάρχει ο αναγκαίος χώρος για την ανάπτυξή τους, ενώ το εξειδικευμένο προσωπικό κατά κανόνα απουσιάζει. Ο τεχνολογικός εξοπλισμός και οι υποδομές στις επικοινωνίες και τις μεταφορές είναι συνήθως ελλιπείς. Γνωρίζω, τέλος, καλά τα καθημερινά αλλά σημαντικά προβλήματα που αντιμετωπίζουν οι κάτοικοι από την ελλιπή υδροδότηση και τις δυσκολίες εφοδιασμού σε ενέργεια, τις ανεπαρκείς υποδομές στην υγεία, την παιδεία και τον πολιτισμό, καθώς και τα προβλήματα απασχόλησης, ιδίως των νέων ανθρώπων, που τους οδηγούν στο να εγκαταλείπουν τα νησιά και να αναζητούν αλλού την τύχη τους. Προβλήματα και δυσκολίες που, όπως είναι φυσικό, οδηγούν τελικά τα νησιά σε οικονομικό και κοινωνικό μαρασμό, απομόνωση, αναπτυξιακή καθυστέρηση και γενικότερη υποβάθμιση. Δεν είναι άλλωστε τυχαίο ότι τα νησιά, με ελάχιστες εξαιρέσεις, συγκαταλέγονται ανάμεσα στις πιο φτωχές περιφέρειες της Ευρωπαϊκής 'Ενωσης, όπως σαφώς προκύπτει από σειρά εκθέσεων της Ευρωπαϊκής Επιτροπής, από δικές σας εκθέσεις, κύριε Επίτροπε.
<P>
Αξιοσημείωτο είναι επίσης ότι, παρά τις ιδιαιτερότητες του κάθε νησιού, τα βασικά προβλήματα που αντιμετωπίζουν είναι εν πολλοίς κοινά για όλες τις νησιωτικές περιφέρειες της 'Ενωσης, είτε βρίσκονται στο Βορρά, είτε στη Δύση, είτε στο Νότο της, είτε μιλάμε για την Κρήτη και τα νησιά του Αιγαίου, είτε για το Isle of Wight, είτε για την Σικελία, είτε για τις Βαλεαρίδες και τις Κανάριες Νήσους.
<P>
Δεν πρόκειται, τέλος, για ένα επουσιώδες, αλλά για ένα αρκετά σημαντικό θέμα που απασχολεί ένα διόλου ευκαταφρόνητο αριθμό κατοίκων της Ευρωπαϊκής 'Ενωσης. Εάν θέσουμε ως βάση τον κλασικό ορισμό που δεχόμαστε στην Ευρωπαϊκή 'Ενωση σχετικά με το τί είναι νησί, δηλαδή ότι πρόκειται, φυσικά, για μία έκταση γης που περιβρέχεται από θάλασσα, δεν έχει συνεχή σύνδεση με την ξηρά και επί της οποίας δεν βρίσκεται η πρωτεύουσα του αντίστοιχου κράτους, τότε έχουμε στη σημερινή Ευρωπαϊκή 'Ενωση ένα σύνολο 22 νησιωτικών περιοχών που αποτελούν το 4, 5 % της εδαφικής της έκτασης και στο οποίο διαμένει το 4 % του πληθυσμού της.
<P>
Με βάση λοιπόν αυτά τα δεδομένα, δημιουργείται η εξής εικόνα: οι νησιωτικές περιφέρειες της 'Ενωσης αποτελούν ένα αξιοσημείωτο τμήμα του εδάφους της και φιλοξενούν ένα διόλου ευκαταφρόνητο ποσοστό του πληθυσμού της. Παρά τις επιμέρους ιδιαιτερότητές τους, αντιμετωπίζουν μια σειρά πολύ σημαντικών κοινών προβλημάτων που προκύπτουν ακριβώς από τον νησιωτικό χαρακτήρα τους και που έχουν σαν αποτέλεσμα την οικονομική και κοινωνική υποβάθμισή τους. Δημιουργείται έτσι, κατά την άποψη της επιτροπής μας, της Επιτροπής Περιφερειακής Πολιτικής του Κοινοβουλίου, ένα αρκετά πρόσφορο έδαφος για την υιοθέτηση μιας ολοκληρωμένης ειδικής πολιτικής για τα νησιά στα πλαίσια των περιφερειακών, και όχι μόνο, πολιτικών της 'Ενωσης που θα αποσκοπεί ακριβώς στο να βοηθήσει να ξεπεράσουν τις εγγενείς αδυναμίες τους, δίνοντάς τους ίσες ευκαιρίες ανάπτυξης με εκείνες των ηπειρωτικών περιοχών της 'Ενωσης.
<P>
Μια τέτοια πολιτική αποτελεί άλλωστε, εδώ και πολλά χρόνια, πάγιο αίτημα όλων των νησιωτικών περιοχών της Ευρωπαϊκής 'Ενωσης σε όλα τα κράτη μέλη, η δε αναγκαιότητά της έχει αναγνωριστεί κατά καιρούς και σε διάφορες περιστάσεις απ'όλα τα θεσμοθετημένα όργανα της 'Ενωσης. Πρόκειται επίσης για μια πολιτική που κατοχυρώνει στην πράξη τον ελεύθερο ανταγωνισμό, αφού αποσκοπεί στο να βοηθήσει ακριβώς τα νησιά να αντιμετωπίσουν τα επιπλέον μειονεκτήματα που προέκυψαν γι'αυτά από τη δημιουργία της ενιαίας εσωτερικής αγοράς, η οποία πολλές φορές, πρέπει να παραδεχτούμε, λειτουργεί εις βάρος των νησιών.
<P>
Με βάση λοιπόν αυτά, θα μπορούσε να μας πληροφορήσει η Επιτροπή πώς αντιμετωπίζει την ιδέα να αρχίσει να δίνει μεγαλύτερη σημασία στον ιδιαίτερο χαρακτήρα των νησιωτικών περιοχών; Σκοπεύει, συγκεκριμένα, να δώσει στο μέλλον μεγαλύτερη σημασία στη βελτίωση των υποδομών των νησιών, ιδίως στις θαλάσσιες και εναέριες μεταφορές; Σκοπεύει να συμβάλει στην προώθηση των τομέων της γεωργίας, της δασοκομίας και της αλιείας, καθώς και του εναλλακτικού πολιτιστικού και οικολογικού τουρισμού για τα νησιά; Θα λάβει όλα τα αναγκαία μέτρα για να μπορούν οι επιχειρήσεις των νησιών να ανταγωνίζονται με ίσους όρους τις επιχειρήσεις των ηπειρωτικών περιοχών; Κυρίως όμως, κύριε Επίτροπε, πώς διάκειται η Επιτροπή απέναντι στην ιδέα του να συμπεριληφθεί στην αναθεωρημένη Συνθήκη που θα προκύψει από τη Διακυβερνητική, μια διάταξη που θα αναγνωρίζει την ιδιαιτερότητα των νησιωτικών περιοχών, καθώς και τα κοινά προβλήματα που αντιμετωπίζουν, η οποία θα μπορεί να αποτελέσει στο μέλλον τη νομική βάση για την εφαρμογή μιας ολοκληρωμένης κοινοτικής πολιτικής, που είναι αναγκαία για να βοηθηθούν τα νησιά να βγουν από την απομόνωσή τους, να ξεπεράσουν τις διαρθρωτικές δυσκολίες τους και να διεκδικήσουν ένα καλύτερο μέλλον στα πλαίσια της Ενωμένης Ευρώπης.
<P>
Ελπίζοντας σε μια θετική απάντηση από την Επιτροπή σε όλα αυτά τα ερωτήματα της δικής μας επιτροπής, που είναι ταυτόχρονα και αιτήματα των νησιωτών της Ευρώπης, σας ευχαριστώ για την προσοχή σας.

<SPEAKER ID=65 NAME="Monti">
Κυρία Πρόεδρε, η Επιτροπή υπενθυμίζει ότι το 1994 δημοσίευσε έγγραφο σχετικά με τα νησιά, από το οποίο αποκαλύπτεται το πλούτου που δημιουργείται από την ποικιλομορφία των νησιών στην κοινοτική επικράτεια και επιτρέπει ταυτόχρονα καλύτερη γνώση της κοινωνικο-οικονομικής κατάστασής τους. Πράγματι, το έγγραφο παρουσιάζει για κάθε κράτος μέλος πλήρη πίνακα των νησιών του, με χάρτες και στατιστικές, περιγραφή των νησιωτικών περιοχών σε επίπεδο ΝΑΖ 2 και ΝΑΖ 3, σύντομη ανάλυση της περιοχής και της οικονομικής κατάστασης του συνόλου των υπόλοιπων νησιών.
<P>
Σχετικά με τις κοινοτικές χρηματοδοτήσεις που χορηγούνται σήμερα στα νησιά της Ενωσης, πρέπει να τονιστεί ότι η πλειοψηφία των μεγάλων νησιών της κοινοτικής επικράτειας επωφελείται από τις επιδοτήσεις των διαρθρωτικών Ταμείων και ιδιαίτερα στα πλαίσια του στόχου 1. Πρόκειται για την περίπτωση των επτά διαπεριφερειακών περιοχών - Κανάριες Νήσοι, Αζόρες, Μαδέρα, Γουαδελούπη, Γουιάνα, Μαρτινίκα, Νήσος Ρεουνιόν - μαζί με την Κορσική, τη Σαρδηνία, τη Σικελία και το σύμπλεγμα των ελληνικών νησιών. Για τον σκοπό αυτό, μπορούν να χρηματοδοτηθούν επενδύσεις στις υποδομές των θαλάσσιων και εναέριων μεταφορών. Το Ταμείο συνοχής μπορεί να χρηματοδοτήσει αποδεκτές υποδομές μεταφορών στα νησιά των κρατών μελών. Επιπλέον, οι νησιωτικές περιοχές μπορούν να επωφεληθούν από τις επενδύσεις στα διευρωπαϊκά δίκτυα.
<P>
Για τη νέα περίοδο προγραμματισμού, η Επιτροπή προτίθεται να παρουσιάσει σύντομα το έγγραφο «Agenda 2000», που συγκεντρώνει τις μελλοντικές χρηματοοικονομικές προοπτικές (πακέτο Santer), τις κεντρικές κατευθυντήριες γραμμές για τη μελλοντική μεταρρύθμιση των διαρθρωτικών Ταμείων και για τη μεταρρύθμιση της κοινής αγροτικής πολιτικής, όπως επίσης τις γνωμοδοτήσεις επί των υποψήφιων για την προσχώρηση των ΧΚΑΕ. Για τις νησιωτικές περιοχές, όπως και για τις άλλες περιοχές της Ενωσης, πρέπει να διασφαλιστεί αειφόρο ανάπτυξη εκείνων των περιοχών για τις οποίες δεν επιτεύχτηκε επαρκή σύγκλιση.
<P>
Για τη συγκράτηση της εγκατάλειψης και για την αποφυγή της ερήμωσης των νησιωτικών περιοχών, συμπεριλαμβανομένων όλων των αγροτικών περιοχών, η Επιτροπή προτίθεται αφ'ενός μεν να διατηρήσει και να προωθήσει τη γεωργία, τη δασοκομία, την αλιεία και την προστασία των υδάτινων πόρων, αφ'ετέρου δε, με την υιοθέτηση ολοκληρωμένης προσέγγισης, να ενισχύσει την οικονομική διαφοροποίηση, ιδίως στην κατεύθυνση των μικρομεσαίων επιχειρήσεων και των γεωργικών υπηρεσιών, τη διαχείριση των φυσικών πόρων, τη βελτίωση των παροχών συνδεδεμένων με το περιβάλλον, όπως επίσης την αξιοποίηση του πολιτιστικού πλούτου, του τουρισμού και των ψυχαγωγικών δραστηριοτήτων.
<P>
Η Επιτροπή συμμερίζεται την άποψη της καταπολέμησης της υπερβολικής πίεσης εκ μέρους κάποιων μορφών τουρισμού σε βάρος του οικοσυστήματος, τόσο στις νησιωτικές όσο και σε άλλες περιοχές. Η πρόταση απόφασης νέου πολυετούς προγράμματος με το όνομα «PHILOXENIA» υπέρ του ευρωπαϊκού τουρισμού εισηγείται ως κεντρικό πυρήνα την προώθηση υποφερτού τουρισμού και εναλλακτικών μορφών τουρισμού. Η Επιτροπή ευελπιστεί στην επίσπευση εκ μέρους του Συμβουλίου της υιοθέτησης της ως άνω απόφασης.
<P>
Εξ άλλου, ο τουρισμός αντιμετωπίζεται και στο πέμπτο πρόγραμμα για το περιβάλλον 1992-2000 σαν ένα από τους πέντε νευραλγικούς τομείς, όχι μόνο στο νομοθετικό επίπεδο αλλά και σε θέματα αυτορύθμισης για τους πολίτες, τους επιχειρηματίες του τομέα και τις δημόσιες αρχές με την εφαρμογή των μέτρων υπέρ του υποφερτού τουρισμού.
<P>
Τέλος, διάφορα προγράμματα - LIFE, NATURE - προβλέπουν μέτρα ενθάρρυσνης του οικολογικού τουρισμού. Η Επιτροπή συμμερίζεται την επιθυμία των νησιωτικών περιοχών να επωφεληθούν από συνεπή προσέγγιση. Κατά τη γνώμη της, η ιδιαιτερότητά τους πρέπει να επισημανθεί στον κοινοτικό νομοθέτη εκάστοτε απαιτείται. Πάντως, αυτή είναι κατευθυντήρια γραμμή των προτάσεων της Επιτροπής. Σχετικά με την υπό διεξαγωγή διακυβερνητική Διάσκεψη, η Επιτροπή υποστηρίζει την εισαγωγή δήλωσης για τις νησιωτικές περιοχές, που επισυνάπτεται στην αναθεωρημένη Συνθήκη.

<SPEAKER ID=66 NAME="Καραμάνου">
Κυρία Πρόεδρε, κύριε Επίτροπε, κυρίες και κύριοι συνάδελφοι, κατ'αρχάς θα ήθελα να εκφράσω την ικανοποίησή μου για τη δήλωση του Επιτρόπου ότι κατανοεί την ιδιαιτερότητα των νησιωτικών περιοχών και υποστηρίζει να συμπεριληφθεί στη νέα Συνθήκη δήλωση που θα αποτελέσει τη σωστή νομική βάση για την κατοχύρωση, για την εφαρμογή μιας ιδιαίτερης πολιτικής ενίσχυσης και ανάπτυξης των νησιωτικών περιοχών.
<P>
Πεποιθησή μας είναι ότι, πραγματικά, έχουν ωριμάσει οι συνθήκες και έχει γίνει απ'όλους κατανοητή η ανάγκη για την υιοθέτηση μιας ολοκληρωμένης ευρωπαϊκής πολιτικής και στρατηγικής ανάπτυξης των νησιωτικών περιοχών της Ευρωπαϊκής 'Ενωσης. Μιας πολιτικής που θα αντιμετωπίζει αποτελεσματικά τις διαρθρωτικές ανισότητες μεταξύ των νησιωτικών και των ηπειρωτικών περιοχών της 'Ενωσης.
<P>
Ως προερχόμενη από την Ελλάδα, χώρα στην οποία ανήκει το 42 % του συνολικού αριθμού των κατοικημένων νησιών της Ευρωπαϊκής 'Ενωσης -167 κατοικημένα νησιά σε σύνολο 400 της 'Ενωσης- είμαι σε θέση να γνωρίζω πόσο επείγει να ληφθούν μέτρα ανάσχεσης των αρνητικών τάσεων που έχουν δημιουργηθεί από την απομόνωση, αλλά και την εγκατάλειψη από την πλευρά της 'Ενωσης των νησιωτικών περιοχών. Ασφαλώς, τα προβλήματα διαφέρουν από νησί σε νησί και οι διαφορές αυτές, σε πολλές περιπτώσεις, είναι μεγάλες και κρίσιμες. Ωστόσο, για έναν μεγάλο αριθμό νησιών, κυρίως μικρού και μεσαίου μεγέθους, η αποδυνάμωση της οικονομικής και δημογραφικής βάσης έχει προχωρήσει, θα έλεγα, σε απελπιστικό βαθμό.
<P>
Σημαντικές συνιστώσες μιας ολοκληρωμένης πολιτικής για τις νησιωτικές περιοχές και μιας στρατηγικής αειφόρου ανάπτυξης θα πρέπει να αποτελούν η βελτίωση των μεταφορικών υποδομών, η ανάπτυξη προηγμένων δικτύων τηλεπικοινωνιών, μέτρα για την ενίσχυση των μικρομεσαίων επιχειρήσεων και την τόνωση της απασχόλησης, συνδυασμένες αναπτυξιακές επιλογές για τόνωση της τοπικής παραγωγής και της τοπικής οικονομίας με παρεμβάσεις για τη γεωργία και τον τουρισμό, σωστή διαχείριση των φυσικών και, ιδιαίτερα, των υδάτινων πόρων, προώθηση ειδικών ρυθμίσεων για αύξηση των επενδύσεων και ευνοϊκά φορολογικά μέτρα για τους μόνιμους κατοίκους, εκσυγχρονισμός και κατ'εξαίρεση κάλυψη των αναγκών της διοίκησης με εξειδικευμένο στελεχικό προσωπικό, ολοκληρωμένες παρεμβάσεις σε κοινωνικές υποδομές, ιδιαίτερα στην εκπαίδευση και την υγεία, δημιουργία δικτύων των μικρών νησιών, με δράσεις για την προστασία του περιβάλλοντος. Ακόμη, χρειαζόμαστε ένα ευρύ πρόγραμμα θεσμικών παρεμβάσεων και ειδικών έργων για την ανάδειξη και την προστασία της φυσικής ομορφιάς και του πολιτισμικού πλούτου των νησιών μας, την ανάπλαση των παραδοσιακών οικισμών, την προστασία της θάλασσας, τη διαχείριση των νερών, λυμάτων, απορριμμάτων, τη δημιουργία συνθηκών δημογραφικής ανάκαμψης και σταθερής ανάπτυξης.
<P>
Το Ευρωπαϊκό Κοινοβούλιο καλείται σήμερα να στείλει μήνυμα αλληλεγγύης μέσα από την έμπρακτη αναγνώριση της ανάγκης άμεσης προώθησης πολιτικής για την επιβίωση των νησιών μας.

<SPEAKER ID=67 LANGUAGE="IT" NAME="Viola">
Κυρία Πρόεδρε, κύριε Επίτροπε, εκλέγομαι ως βουλευτής στα δυο μεγαλύτερα νησιά της Ενωσης που δεν φιλοξενούν ευρωπαϊκή πρωτεύουσα, τη Σικελία και τη Σαρδηνία, και συνεπώς εκφράζω έντονη λύπη για την απαράδεκτη έλλειψη κοινοτικής ολοκληρωμένης πολιτικής και ειδικών ρυθμίσεων στις νησιωτικές ευρωπαϊκές περιοχές για την αντιμετώπιση ποικίλης φύσης προβλημάτων, που παρεμποδίζει συνεχώς την ανάπτυξή τους.
<P>
Για τους λόγους αυτούς, επαναλαμβάνω σήμερα την προσδοκία για αλλαγή τοποθέτησης εκ μέρους του Συμβουλίου ήδη από το προσεχές Ευρωπαϊκό Συμβούλιο του Αμστερνταμ, με την υιοθέτηση περισσότερο εύστοχης και συγκεκριμένης άποψης των ιδιαίτερων προβλημάτων των νησιών της Ενωσης, αλλαγή που εκφράζεται εξ άλλου και στις προθέσεις της Επιτροπής κατά την αντιμετώπιση του ζητήματος της μεταρρύθμισης των διαρθρωτικών Ταμείων.
<P>
Με την ευκαιρία της παρουσίας του Επιτρόπου κ. Monti, θα ήθελα να υπογραμμίσω το γεγονός ότι πρέπει να χαραχτεί νέα κοινή πολιτική υπέρ των νησιωτικών περιοχών και να δοθεί στις μειονεκτούντες αυτές περιοχές πραγματική δυνατότητα αποπεράτωσης της εσωτερικής αγοράς και της διαδικασίας ολοκλήρωσης, πρώτ'απ'όλα με την πλήρη εφαρμογή της θεμελιώδους ελευθερίας στην κυκλοφορία ατόμων και αγαθών, που ακόμη δεν παγιώθηκε. Πράγματι, παρ'όλο που το άρθρο 129 Β της Συνθήκης τονίζει την ανάγκη διασύνδεσης των κεντρικών περιοχών της Κοινότητας με τις νησιωτικές περιοχές, διαπιστώνεται η ουσιαστική έλλειψη συγκεκριμένων ρυθμίσεων για την εξάλειψη των δυσχαιριών των νησιών σε θέματα μεταφοράς.
<P>
Η Ευρωπαϊκή Κοινότητα δεν μπορεί να επιβάλει την πολιτική της σχετικά με τις μεταφορές, τη φορολογική εναρμόνιση, την ίδια την αγροτική πολιτική, την πολιτική της αλιείας κατά τρόπο ομοιόμορφο σε νησιά και αρχιπελάγους που υφίστανται εξαιρετικά δύσκολες οικονομικές συνθήκες ανάπτυξης εξ αιτίας των περιορισμένων αγροτικών και υδάτινων πόρων και της έλλειψης εξειδικευμένου εργατικού δυναμικού. Αντιθέτως, πρέπει να υιοθετήσει καθεστώτα και μέτρα ad hoc, προσαρμοσμένα στις χαρακτηριστικές ιδιομορφίες, κοινές στις νησιωτικές περιοχές της ευρωπαϊκής επικράτειας.
<P>
Επιβάλλεται, συνεπώς, καθολική κοινοτική πολιτική για τα νησιά, που οφείλει να λαμβάνει υπόψη της όλες τις πτυχές της νησιωτικής διαβίωσης. Ο στόχος της ευρωπαϊκής πολιτικής για τα νησιά είναι αφ'ενός μεν η διαμόρφωση γενικού πλαισίου συμψηφισμού των επιπτώσεων που συχνά η κοινοτική πολιτική επιφέρει στις νησιωτικές περιοχές, αφ'ετέρου δε η γενική εγκαθίδρυση νέου γνώμονα αντίληψης, για την αναγνώριση στα νησιά και στους αρχιπελάγους του δικαιώματος στη διαφορά.

<SPEAKER ID=68 LANGUAGE="FR" NAME="Baggioni">
Κυρία Πρόεδρε, κύριε Επίτροπε, κυρίες και κύριοι βουλευτές, ένας από τους κύριους στόχους των κοινοτικών πολιτικών, ιδιαίτερα δε της περιφερειακής πολιτικής, είναι η οικονομική και κοινωνική συνοχή στο εσωτερικό της Ευρωπαϊκής Κοινότητας.
<P>
Ο στόχος αυτός, που βασίζεται στη θεμελιώδη αρχή της αλληλεγγύης, συνεπάγεται τη συνεκτίμηση των ιδιαιτεροτήτων που εκδηλώνονται στα επίπεδα και στις μορφές ανάπτυξης των ευρωπαϊκών περιοχών. Κατ' αυτόν τον τρόπο, ορισμένες περιοχές της κοινοτικής επικράτειας υφίστανται περιορισμούς που οδηγούν σε ανισότητες οι οποίες ασκούν επίδραση στην ανάπτυξή τους. Τούτο συμβαίνει με τις νησιωτικές περιοχές.
<P>
Οι περιοχές αυτές αποτελούν ασφαλώς αναπόσπαστο τμήμα της Ευρωπαϊκής Ένωσης. Αντιπροσωπεύουν περίπου 14 εκατομμύρια ευρωπαίους πολίτες, δηλαδή πληθυσμό πιο σημαντικό από αυτόν ορισμένων χωρών. Η Ευρώπη των νησιών δεν είναι διανοητική κατασκευή. Είναι σαφώς μία ανθρώπινη, πολιτιστική, οικονομική και κοινωνική πραγματικότητα. Πρέπει συνεπώς να διερωτηθούμε εάν η έννοια του ευρωπαϊκού ενιαίου χώρου προσήκει για τα νησιά, τα οποία ως απομονωμένοι χώροι που υφίστανται διακοπές φόρτωσης αντιμετωπίζουν αναπόφευκτα πολλαπλούς περιορισμούς σε εδαφικό και ανθρώπινο επίπεδο.
<P>
Τούτο εξηγεί γιατί πλείστοι κανόνες του οικονομικού παιχνιδιού που έχουν επινοηθεί από και για τις μεγάλες ηπειρωτικές περιοχές, είναι εκ των πραγμάτων ανεφάρμοστες στις νησιωτικές περιοχές ελλείψει πραγματικών διορθωτικών μέτρων.
<P>
Βέβαια, τα νησιά της Ευρωπαϊκής Ένωσης παρουσιάζουν στο σύνολό τους διαφορετική εικόνα, ωστόσο όμως πέραν αυτής της ποικιλομορφίας, πώς είναι δυνατό να μην αναγνωρισθεί η μεγάλη ομοιότητα των προβλημάτων ανάπτυξης όπως η ανεπάρκεια της οικονομικής αγοράς, η προστασία του περιβάλλοντος ή το κόστος των μεταφορών; Ακόμη δε και υπό την έννοια της απομόνωσης και του περιορισμένου χώρου της κοινωνιολογίας των πληθυσμών.
<P>
Πώς να αντιληφθεί κανείς την κοινοτική χωροταξία υπό ένα πρίσμα αποκλειστικά ηπειρωτικό; Οι νησιωτικές περιοχές έχουν ανάγκη από αναζήτηση κατάλληλων διαφοροποιημένων τρόπων αντιμετώπισης. Το μέλλον τους εξαρτάται από αυτό, όπως επίσης και το μέλλον της Ευρώπης. Επί πολλά χρόνια οι νησιωτικές περιοχές προσπαθούν να εισακουστεί η φωνή τους με τρόπο όλο και πιο δυναμικό όλο και πιο αλληλέγγυο. Θα αναφέρω την επιτροπή νήσων της SRPM, τη διακομματική επιτροπή νήσων του Ευρωπαϊκού Κοινοβουλίου, το σχέδιο Eurisles, το πρωτόκολλο Imedos, την ένωση νήσων της Βαλτικής κ.ά.
<P>
Προ αυτής της κατάστασης, η Ευρωπαϊκή Ένωση, μέχρι σήμερα, δεν πρότεινε ποτέ μία συνολική απάντηση στα προβλήματα που αντιμετωπίζουν οι νησιωτικές περιοχές. Βέβαια, καταρτίστηκε το πρόγραμμα REGIS. Επ' αυτού πρέπει να λεχθεί για μία ακόμη φορά ότι το να λαμβάνονται υπόψη τα προβλήματα των νησιωτικών περιοχών δεν έρχεται σε αντιπαράθεση με την αναζήτηση λύσεων στα προβλήματα των ιδιαίτερα απομακρυσμένων περιοχών. Το αντίθετο μάλιστα. Τα δύο διαβήματα αλληλοσυμπληρώνονται με άριστο τρόπο. Η πολιτική που πρέπει να εφαρμοσθεί είναι μία πραγματική ολοκληρωμένη πολιτική υπέρ των νησιωτικών περιοχών σε συνεργασία με τα κράτη μέλη και τις τοπικές αρχές σύμφωνα με την αρχή της εταιρικής σχέσης. Τούτο θα επιτευχθεί με τη θέσπιση ενός νομικού πλαισίου, δηλαδή με τη συμπερίληψη στη συνθήκη για την Ένωση ρήτρας ενδεχομένως με τη μορφή συνημμένης δήλωσης με την οποία θα αναγνωρίζονται οι ιδιαιτερότητες των νησιωτικών περιοχών και η ανάγκη εξεύρεσης λύσεων μέσω κατάλληλων πολιτικών και ρυθμίσεων.

<SPEAKER ID=69 LANGUAGE="PT" NAME="Novo">
Κυρία Πρόεδρε, κύριοι βουλευτές, στην τελευταία σύνοδο ολομελείας των Βρυξελλών το Ευρωπαϊκό Κοινοβούλιο ενέκρινε την ανάγκη της πλήρους νομικής ένταξης, στη μελλοντική συνθήκη, του καθεστώτος της υπερπεριφερειακότητας.
<P>
Τα πολλαπλά και μόνιμα χαρακτηριστικά και handicaps των ιδιαίτερα απομακρυσμένων περιοχών είναι επίσης συνέπεια του νησιωτικού χαρακτήρα τους που, ωστόσο, επιδεινώνεται δραστικά λόγω της τεράστιας απόστασης από όλες τις άλλες ηπειρωτικές περιοχές της Ευρωπαϊκής 'Ενωσης και, επίσης, από όλες τις άλλες νησιωτικές περιοχές.
<P>
Χωρίς να μπορεί ούτε να πρέπει να συγχέεται με την υπερπεριφερειακή νησιωτική πραγματικότητα, είναι επίσης βέβαιο ότι στην Ευρωπαϊκή 'Ενωση και, ιδίως, στη Μεσόγειο Θάλασσα υπάρχει μία άλλη νησιωτική κατάσταση την οποία εξετάζουμε σήμερα, με λιγότερο σοβαρά χαρακτηριστικά εφόσον, μεταξύ άλλων λόγων, είναι αισθητά λιγότερο οξεία λόγω μικρότερων αποστάσεων και απομόνωσης, που πολλές φορές είναι ελάχιστα σημαντικές.
<P>
Πρόεκιται για μία άλλη πραγματικότητα, που βασικά απορρέει από την εδαφική ασυνέχεια και από κάποια πενιχρότητα ορισμένων πόρων αλλά που, φυσικά, έχει ένα ειδικό κοινό πλαίσιο το οποίο δικαιολογεί μία ολοκληρωμένη και διαφοροποιημένη μεταχείριση εκ μέρους της Ευρωπαϊκής 'Ενωσης.
<P>
Το γεγονός ότι η Ευρωπαϊκή 'Ενωση πρέπει να παράσχει ιδιαίτερες απαντήσεις στις διάφορες καταστάσεις που υπάρχουν στην επικράτειά της, δικαιολογεί μία διαφοροποιημένη και ολοκληρωμένη προσέγγιση των συνολικών προβλημάτων αυτού του νησιωτικού συνόλου, χωρίς να παραγνωρίζεται καθόλου η αναγκαία προσοχή για τα σε σημαντικό βαθμό διαφορετικά στάδια ανάπτυξης που υπάρχουν στο εσωτερικό του εδαφικού νησιωτικού συνόλου.
<P>
Για τους λόγους αυτούς, και για την προάσπιση της αρχής της οικονομικής και κοινωνικής συνοχής, προσυπογράφουμε και υποστηρίζουμε την πολιτική πρόταση ψηφίσματος την οποία η ολομέλεια αυτή, ασφαλώς, θα εγκρίνει.

<SPEAKER ID=70 LANGUAGE="ES" NAME="Medina Ortega">
Κυρία Πρόεδρε, όπως και οι προηγούμενοι ομιλητές, εξετίμησα και εγώ την παρέμβαση του κ. Monti, και επισημαίνω ότι ήδη από το 1994 η Επιτροπή παρουσίασε ένα έγγραφο για τα νησιά και ο κύριος Monti αναφέρθηκε επιπλέον σε μια ολόκληρη σειρά προγραμμάτων που ασχολήθηκαν με τα νησιά, κυρίως στην Ατζέντα 2000 του Προγράμματος Philoxenia που επέτρεπε την τουριστική ανάπτυξη αυτών των περιοχών.
<P>
Πιστεύω κατ' αρχήν ότι η δήλωση του κυρίου Monti είναι πολύ ενδιαφέρουσα, σύμφωνα με την οποία θα ήταν πρόσφορο να υπάρξει -και η Επιτροπή είναι υπέρ αυτού- μια δήλωση γενικού χαρακτήρα της Διακυβερνητικής Διάσκεψης σχετικά με το θέμα των νησιών.
<P>
Ο κ. Επίτροπος άκουσε τις παρεμβάσεις των προηγουμένων ομιλητών, όπως για παράδειγμα του κυρίου Baggioni, του κυρίου Viola, της κυρίας Καραμάνου, και εγώ θα ήθελα απλώς να επωφεληθώ της ευκαιρίας ώστε να αντιληφθεί ότι, αυτήν τη στιγμή, υπάρχουν δύο δυνατότητες προσέγγισης των νησιωτικών προβλημάτων. Αυτό που θα αποκαλούσα «αυξητική» προσέγγιση, που αφορά την ανάλυση συγκεκριμένων προγραμμάτων και συγκεκριμένων δραστηριοτήτων, και έπειτα, όπως επεσήμανε ο κύριος Baggioni, η απαίτηση μιας ορισμένης πολιτικής επιταγής, μιας πολιτικής επιταγής που αφορά τη βασική γεωγραφική πραγματικότητα των νησιών. Ο κ. Επίτροπος θα αντιλαμβάνεται ότι μερικές από τις πιο φτωχές περιφέρειες της Ευρωπαϊκής Ένωσης, όπως η Κορσική ή οι Αζόρες, είναι ακριβώς νησιωτικές περιφέρειες. Η μόνη περιφέρεια που αναφέρεται μεταξύ των σχετικά πλουσίων είναι οι Βαλεαρίδες στην Ισπανία, που πλησιάζουν τον κοινοτικό μέσο όρο, με ένα 98 % μέσου εισοδήματος, στην πραγματικότητα όμως, δεν υπάρχουν νησιωτικές περιφέρειες που να διαθέτουν υψηλό επίπεδο ανάπτυξης.
<P>
Και αυτό οφείλεται στο ότι, από την άποψη της οικονομικής δομής, η συνολική σύλληψη της Ευρωπαϊκής Ένωσης ξεκινά από μια ηπειρωτική ιδέα, δηλαδή το πρότυπο της ευρωπαϊκής οικοδόμησης είναι το βορειοαμερικανικό ηπειρωτικό πρότυπο, ένα είδος μεγάλου ορθογώνιου, όπου υπάρχει μια αδιάκοπη συνέχεια εδάφους. Πάνω σε αυτό το ηπειρωτικό έδαφος μπορεί να καθοριστεί μια σειρά γραμμών επικοινωνίας, που βασίζονται για παράδειγμα στο τρένο, στους μεγάλους αυτοκινητοδρόμους, και βεβαίως στην εξάλειψη κάθε είδους εμποδίων στις σχέσεις. Υπάρχει όμως ένα εμπόδιο, ένα τελωνείο, το οποίο πρέπει να πληρώσεις όταν θέλεις να διασχίσεις τη θάλασσα. Δεν αναφέρομαι βεβαίως σε αυτό που θα μπορούσαμε να αποκαλέσουμε μεγάλα νησιά, όπως το Ηνωμένο Βασίλειο ή η Ιρλανδία, αλλά γενικώς, στις άλλες νησιωτικές περιφέρειες -και συγκεκριμένα, ο Επίτροπος κ. Monti θα συμφωνήσει μαζί μου στο ότι η Σαρδηνία και η Σικελία, στη χώρα του, είναι οι φτωχότερες περιφέρειες, και αυτό οφείλεται ακριβώς στη νησιωτική τους κατάσταση-, όπου εφόσον δεν υπάρχει αυτή η ηπειρωτική συνέχεια, προκύπτει μια ολόκληρη σειρά διαρθρωτικών στοιχείων που παρεμποδίζουν την οριστική ένταξη στην κοινή αγορά.
<P>
Δηλαδή, η ηπειρωτική σύλληψη της κοινής αγοράς ως συνεχούς εδάφους, που επιβάλλει, για παράδειγμα, την απαγόρευση χορήγησης ενισχύσεων στις μεταφορές με στόχο να τοποθετήσει τους πάντες σε μια ίση κατάσταση, έχει ως αποτέλεσμα οι νησιωτικές περιφέρειες, αν δεν λαμβάνουν κάποιου είδους ενισχύσεις στις μεταφορές, να βρίσκονται σε υποδεέστερη κατάσταση από την άποψη του ανταγωνισμού.
<P>
Οι νησιωτικές περιφέρειες έχουν ειδικές ανάγκες, και ο κ. Επίτροπος, που είναι καλλιεργημένος άνθρωπος, θα θυμάται ότι στην ελληνική λογοτεχνία υπάρχουν δύο μεγάλα βασικά έργα, η «Ιλιάδα», που αναφέρεται στον πόλεμο για την κατάκτηση της Τροίας, και η «Οδύσσεια», που αναφέρεται στις προσπάθειες του Οδυσσέα να γυρίσει στον τόπο του, και στην πράξη, τα κατορθώματα του Οδυσσέα στην «Οδύσσεια» είναι μεγαλύτερα από τα κατορθώματα που απαίτησε η κατάκτηση της Τροίας. Δηλαδή, ο νησιωτικός χώρος παρουσιάζει κάποιες ιδιαίτερες δυσκολίες που δεν μπορούν να υπερκερασθούν.
<P>
Συμφωνώ με τον κύριο Monti ότι το κατάλληλο πεδίο για να ξεκινήσει μια σοβαρή και σε βάθος συζήτηση σχετικά με τα νησιά, που να μην είναι απλώς μια «αυξητική» συζήτηση, για μικρές ενισχύσεις από δω κι από κει, είναι ακριβώς μια δήλωση της Διακυβερνητικής Διάσκεψης. Πιστεύω ότι η Διακυβερνητική Διάσκεψη θα έπρεπε να αναθέσει ως καθήκον στην Ευρωπαϊκή Ένωση και τα κοινοτικά θεσμικά όργανα μια συζήτηση σχετικά με το ρόλο των νησιών.
<P>
Γνωρίζω ότι τον κύριο Monti τον απασχολεί ένα θέμα, και θα το θέσω ως παράδειγμα διότι πιστεύω ότι αποτελεί το καλύτερο παράδειγμα αυτού που μπορεί να συμβεί: Προχωρούμε προς την Οικονομική και Νομισματική Ένωση, εξαφανίζονται τα εσωτερικά σύνορα, από το έτος 1999 δεν θα υπάρχει κανένα εμπόδιο ώστε ένας Γάλλος ή Γερμανός πολίτης να καταθέτει τις οικονομίες του σε μια Τράπεζα του Λουξεμβούργου όπου δεν υπάρχουν φορολογικές κρατήσεις επί των αποταμιεύσεων. Αυτό όμως ισχύει για ένα πρόσωπο που κατοικεί στον ηπειρωτικό χώρο και το οποίο, απλώς με το αυτοκίνητο ή ακόμη και κάνοντας οτοστόπ μπορεί να φέρει τις οικονομίες του σε μια Τράπεζα του Λουξεμβούργου, δεν πιστεύω όμως να υπάρχει κανείς διατεθειμένος -αν δεν είναι κάποιος σημαντικός εκατομμυριούχος- να πάρει για παράδειγμα το αεροπλάνο για να μεταβεί από μια περιοχή όπως τα Κανάρια ή η Γουαδελούπη ή η Μαρτινίκα στο Λουξεμβούργο για να καταθέσει τις ισχνές του οικονομίες. Διότι, εν κατακλείδι, υπάρχει ένα ισχυρό αποτρεπτικό στοιχείο.
<P>
Αυτό με οδηγεί, κύριε Επίτροπε, να προσεγγίσω την τελευταία πτυχή, διότι πιστεύω πως, στα πλαίσια της μεταχείρισης των νησιών, ξεκινώντας από τη βάση ότι τα νησιά έχουν κοινά στοιχεία, τα νησιά είναι διαφορετικά μεταξύ τους. Έφερα προηγουμένως το παράδειγμα των Βαλεαρίδων, που είναι η πλουσιότερη περιφέρεια της Ισπανίας τη στιγμή αυτή, και είναι μια νησιωτική περιφέρεια. Τόσο οι Βαλεαρίδες όσο και τα Κανάρια αποτέλεσαν για αιώνες τμήμα της ίδιας πολιτικής οντότητας, της Ισπανίας. Ενώ οι Βαλεαρίδες πέτυχαν μια μεγάλη ανάπτυξη, τα Κανάρια παρέμειναν αρκετά καθυστερημένα, διότι υπάρχει ένα επιπλέον στοιχείο: Αυτή η Ευρωπαϊκή Ένωση, εκτός από εκείνα που θα μπορούσαμε να αποκαλέσουμε κοντινά νησιά, εκείνα που διαμορφώνουν το ολοκληρωμένο περιβάλλον, παρουσιάζει την ιδιαιτερότητα να έχει ορισμένα νησιωτικά εδάφη πολύ μακρινά, όπως τα γαλλικά Υπερπόντια Διαμερίσματα, τα πορτογαλικά αρχιπελάγη των Αζορών και της Μαδέρας, τα Κανάρια νησιά και τη Ρεϊνιόν, που βρίσκονται σε τέτοια απόσταση από τον κοινοτικό χώρο που, αν δεν χαίρουν μιας σαφώς διαφοροποιημένης νομικής μεταχείρισης, οι περιφέρειες αυτές δεν έχουν πράγματι καμιά δυνατότητα οικονομικής ανάπτυξης.
<P>
Σε σχέση με αυτές τις ιδιαίτερα απομακρυσμένες περιφέρειες, κυρία Πρόεδρε, κύριε Επίτροπε, δεν αρκεί μια απλή δήλωση της Διακυβερνητικής Διάσκεψης όπως εκείνη που έγινε με αφορμή την τελευταία Διάσκεψη του Μάαστριχτ. Πιστεύω ότι είναι απαραίτητο ένα πολύ ειδικό καθεστώς, και το καθεστώς αυτό, επί του παρόντος, βρίσκεται ήδη στο στάδιο της επεξεργασίας, χάρη στην ύπαρξη των Προγραμμάτων POSEI, στο Πρωτόκολλο Αριθ. 2 που επισυνάπτεται στη Συνθήκη Ένταξης της Ισπανίας και της Πορτογαλίας στην Ευρωπαϊκή Ένωση και σε μια ολόκληρη σειρά κοινοτικών νομικών κανόνων που αναφέρονται σε αυτήν την ιδιαιτερότητα των ιδιαίτερα απομακρυσμένων περιφερειών.
<P>
Πιστεύω ότι, αυτή τη στιγμή, για τις νησιωτικές αυτές περιφέρειες που αντιμετωπίζουν πρόσθετες δυσκολίες, η Ευρωπαϊκή Ένωση οφείλει να εξετάσει ένα νομικό καθεστώς, όχι πλέον του παραγώγου Δικαίου που να βασίζεται σε ορισμένους απλούς κανονισμούς ή οδηγίες, που στη συνέχεια εκτίθενται σε αντιπαράθεση ενώπιον του Δικαστηρίου, αλλά μια συνταγματική μεταχείριση στη Συνθήκη για την Ένωση.
<P>
Θα πρέπει να υπενθυμίσουμε ότι τη συνταγματική αυτή μεταχείριση την προέβλεψε ήδη η Γαλλία όταν υπογράφηκαν οι πρώτες Συνθήκες για την Ευρωπαϊκή Ένωση -η Συνθήκη της Ρώμης το 1957- εφόσον υπάρχει ειδική μνεία για τα γαλλικά Υπερπόντια Διαμερίσματα. Αν και η Ισπανία και η Πορτογαλία προσχώρησαν μεταγενέστερα, και συνεπώς δεν μπόρεσαν να περιλάβουν κάτι τέτοιο στην αρχική Συνθήκη, η Πράξη Προσχώρησης της Ισπανίας και της Πορτογαλίας εξέταζε αυτήν την ιδιαιτερότητα σε ένα έγγραφο το οποίο μπορούμε να χαρακτηρίσουμε ως συνταγματικό, κατά την άποψή μας, το Πρωτόκολλο Αριθ. 2, καθώς και κάποια άλλα άρθρα της Συνθήκης Ένταξης της Ισπανίας και της Πορτογαλίας στην Ευρωπαϊκή Ένωση.
<P>
Συνεπώς, κυρία Πρόεδρε, κύριε Επίτροπε, ελπίζω ότι η σημερινή συζήτηση θα χρησιμέψει αφενός για να καθοριστεί η ανάγκη να εξεταστεί το θέμα των νησιών στη γενική του προοπτική, και αφετέρου, και με πολύ ιδιαίτερο τρόπο, για να επιμείνουμε στην προσπάθεια που είναι απαραίτητη στο τελικό αυτό στάδιο της Διακυβερνητικής Διάσκεψης ώστε οι ιδιαίτερα απομακρυσμένες περιφέρειες της Ευρωπαϊκής Ένωσης να χαίρουν μιας διαφοροποιημένης νομικής μεταχείρισης που θα επιτρέπει οι περιφέρειες αυτές να εξετάζονται με ιδιαίτερο τρόπο. Επιμένω, για παράδειγμα, στο θέμα της φορολογίας. Η κοινοτική φορολογική εναρμόνιση, που είναι σημαντική και ουσιαστική, δεν έχει λόγο να επεκτείνεται απαραίτητα και στις ιδιαίτερα απομακρυσμένες περιφέρειες της Ένωσης.

<SPEAKER ID=71 LANGUAGE="ES" NAME="Fernαndez Martνn">
Κυρία Πρόεδρε, συμφωνώ πλήρως με τις παρατηρήσεις του κ. Medina Ortega και, λόγω χρόνου, δεν θα επεκταθώ σε αυτές. Σε σχέση όμως με την παρέμβαση του Επιτρόπου κ. Monti, θα ήθελα να επισημάνω δύο ζητήματα:
<P>
Αφενός, την ικανοποίηση που μου προξενεί η δήλωσή του ότι η Επιτροπή υποστηρίζει μια δήλωση υπέρ των νησιών, και αφετέρου, να υπενθυμίσω ότι, παρά τις δηλώσεις όσον αφορά το Ταμείο συνοχής ως μέσου ενίσχυσης των νησιών, το Ταμείο συνοχής δεν εφαρμόζεται, ή εφαρμόζεται με πρακτικά μηδενικό χαρακτήρα στις περισσότερες από τις 22 νησιωτικές περιφέρειες της Ένωσης. Τα νησιά αποτελούν τμήμα της ευρωπαϊκής κληρονομιάς. Η ευρωπαϊκή ιστορία και κουλτούρα δεν θα ήταν οι ίδιες χωρίς τη συνεισφορά των νησιών. Για τον ηπειρωτικό Ευρωπαίο, το νησί είναι συνώνυμο των διακοπών, πίσω όμως από μια ευχάριστη εμφάνιση, που είναι μια βιτρίνα προσέλκυσης τουρισμού, τα νησιά αντιμετωπίζουν σωρεία προβλημάτων που είναι κοινά σε όλα, όπως προαναφέρθηκε.
<P>
Στην «Ομάδα των νησιών», της οποίας έχω την τιμή να προεδρεύω, βουλευτές όλων των εθνικοτήτων και όλων των ιδεολογιών δεν συναντήσαμε καμιά δυσκολία προκειμένου να προβούμε σε διάγνωση των κοινών προβλημάτων που μας επηρεάζουν, προβλήματα κοινά που σφραγίζονται από τη θάλασσα. Η θάλασσα αποτελεί ενωτικό δεσμό των λαών μόνο για τους ποιητές. Εμείς οι νησιώτες γνωρίζουμε πολύ καλά ότι η θάλασσα χωρίζει και αποτελεί αιτία πολυάριθμων προβλημάτων: μεταφορές, επικοινωνίες, ενέργεια, ευπαθής χαρακτήρας της περιοχής με ειδικά περιβαλλοντικά προβλήματα, επιπρόσθετο επιχειρηματικό κόστος, εύθραυστες οικονομίες. Δεν είναι τυχαίο ότι όλα σχεδόν τα ευρωπαϊκά νησιά είναι περιοχές στόχου 1. Οι μοναδικές βασικές έμμονες ιδέες που άκουσα από την Επιτροπή σχετικά με μια ιδιαίτερη πολιτική για τα νησιά, αναφέρονται σε ζητήματα προϋπολογισμών, που είναι αναμφισβήτητα πολύ σημαντικά. Τα νησιά όμως δεν μπορούν να απολαμβάνουν ισότιμα τα οφέλη της μεγάλης εσωτερικής αγοράς, ούτε να συμμετέχουν στα περισσότερα σχέδια για τα μεγάλα διευρωπαϊκά δίκτυα. Συνεπώς, θα ήταν δίκαιο μια δήλωση όπως αυτή του κ. Monti να γίνει αφορμή για μια νέα θεώρηση των νησιωτικών προβλημάτων από πλευράς της Ένωσης.

<SPEAKER ID=72 LANGUAGE="PT" NAME="Correia">
Κυρία Πρόεδρε, κύριε Επίτροπε, αγαπητοί συνάδελφοι, η Μαδέρα, το Πόρτο Σάντο και οι νήσοι των Αζορών είναι νησιωτικές περιφέρειες που χρειάζονται ιδιαίτερα ένα διαφοροποιημένο καθεστώς και ειδικές ενισχύσεις στο πλαίσιο της Ευρωπαϊκής 'Ενωσης. Αλλά είναι επίσης, από κοινοτική άποψη, ιδιαίτερα απομακρυσμένες περιοχές.
<P>
Επιθυμούμε να συνεχισθεί η καλύτερη δυνατή μεταχείριση για τα νησιά αυτά έτσι ώστε να αντισταθμισθούν τα μειονεκτήματα που απορρέουν από το νησιωτικό χαρακτήρα τους και να προαχθεί η ισότητα των ευκαιριών για τα άτομα που ζουν εκεί. Αλλά δεν θα δεχθούμε η κοινοτική έννοια της υπερπεριφερειακότητας να διαλυθεί στην έννοια του νησιωτικού χαρακτήρα. Διότι οι ιδιαίτερα απομακρυσμένες νησιωτικές περιοχές, λόγω της απόστασής τους από την ευρωπαϊκή ήπειρο, έχουν ακόμη περισσότερα μειονεκτήματα από όσα έχουν γενικά τα νησιά.
<P>
Δεν θα δεχθούμε λοιπόν οι πρόοδοι που ήδη πραγματοποιήθηκαν ως προς την εγγύηση μίας διαφοροποιημένης μεταχείρισης για τις ιδιαίτερα απομακρυσμένες περιοχές να διακυβευθούν κάνοντας ένα αμάλγαμα στη ΔΔ, στη μελλοντική Συνθήκη, και στη διαδικασία λήψης αποφάσεων που θα προκύψει, με οποιοδήποτε νησί, ακόμη και κοντινό στην ευρωπαϊκή ήπειρο και με μεγαλύτερη ευημερία από πολλές ηπειρωτικές περιοχές.
<P>
'Ετσι, θα ήθελα, πρώτον: να εκφράσω τη σφοδρή διαμαρτυρία μου εναντίον του σχεδίου της ολλανδικής προεδρίας, στη ΔΔ, σχετικά με τις ιδιαίτερα απομακρυσμένες περιοχές, επειδή δεν εγγυάται την ειδική κατάσταση αυτών των ευρωπαϊκών περιοχών, και που έχουν επιβεβαιωθεί ως ευρωπαϊκές, για να αποκλεισθούν έτσι, με τρόπο σαφή, τα DOM-TOM της Γαλλίας· δεύτερο: να απαιτήσω να ακολουθήσει η ΔΔ τη θέση του Ευρωπαϊκού Κοινοβουλίου σχετικά με τη ΔΔ με βάση την έκθεση Weggen, ιδίως την παράγραφο 12, σημείο 3, όπου το Ευρωπαϊκό Κοινοβούλιο ζητάει ρητά, στη Συνθήκη, και παραθέτω: »να περιληφθεί μία διάταξη σύμφωνα με την οποία θα πρέπει να παραχωρηθεί διαφοροποιημένη και ειδική μεταχείριση στις ιδιαίτερα απομακρυσμένες περιοχές»· τρίτο: να ζητήσω την αναγνώριση της ιδιαιτερότητας και πραγματικές ενισχύσεις για τα προβλήματα που απορρέουν από το νησιωτικό χαρακτήρα, τα οποία γίνονται ιδιαίτερα αισθητά στις αυτόνομες περιφέρειες της Μαδέρας και των Αζορών επειδή είναι ιδιαίτερα απομακρυσμένες.
<P>
'Ετσι, σύμφωνα με όσα ήδη εκτέθηκαν, δεν μου απομένει άλλη εναλλακτική λύση παρά να καταψηφίσω αυτή την πρόταση ψηφίσματος, για να μην ευνοήσω την απόπειρα να συγχωνευθούν οι ιδιαίτερα απομακρυσμένες περιοχές με το σύνολο των νησιωτικών περιφερειών.

<SPEAKER ID=73 LANGUAGE="DE" NAME="Langenhagen">
Κυρία Πρόεδρε, το κείμενο του ψηφίσματος κάνει σαφές ότι οι ευρωπαϊκές νησιωτικές περιοχές, άσχετα αν βρίσκονται στη βόρεια ή στη νότια Ευρώπη, βρίσκονται ενώπιον μεγάλων οικολογικών και οικονομικών προκλήσεων, και γι' αυτό θα πρέπει η Ένωση να συμβάλει περισσότερο, ώστε να μη μείνουν οι περιοχές αυτές μόνες τους στην αντιμετώπιση των προβλημάτων τους. Οι νησιωτικές περιοχές θα πρέπει να ληφθούν υπόψη, κυρίως, σε μια χωροταξική στρατηγική, έτσι όπως αναπτύσσεται, προς το παρόν, στην ΕΕ.
<P>
Με την έγκριση του ευρωπαϊκού χωροταξικού σχεδίου στο Noordwijk, τον Ιούνιο του 1997, θα γίνει εδώ ένα μεγάλο βήμα. Εδώ θα φανεί, στη συνέχεια, κατά πόσον οι υπεύθυνοι της Επιτροπής, και κυρίως των εθνικών κυβερνήσεων, θα είναι σε θέση να λάβουν υπόψη την πραγματικότητα των νησιών, σ' αυτή τη χωροταξική στρατηγική για την Ευρώπη. Μουσική του μέλλοντος θα πουν πολλοί, εν μέρει ασφαλώς δικαιολογημένα. Διότι θα πρέπει, ειδικά στη διαρθρωτική πολιτική, να γίνουν πολύ περισσότερα απ' ότι μέχρι τώρα συνέβαινε. Η Ευρωπαϊκή Ένωση θα πρέπει να δραστηριοποιηθεί εντονότερα, στο πνεύμα της επικουρικότητας, σε τρεις βασικούς τομείς.
<P>
Τα θαλάσσια σύνορα έπαιζαν μέχρι τώρα, στο πλαίσιο της ενίσχυσης της διακρατικής συνεργασίας, μικρό ρόλο. Μόνο η Σαρδηνία και η Κορσική ή το δανικό Μπόρνχολμ συμμετείχαν στο INTERREG I. Γι' αυτό και αξίζει να επιδοκιμαστεί το ότι η Επιτροπή, στα πλαίσια του INTERREG II, ενέκρινε σαφώς περισσότερα προγράμματα, που αναφέρονται σε θαλάσσιες περιοχές και νησιά. Ας συνεχίσουμε έτσι.
<P>
Για τα νησιά έχουν μεγάλη σημασία και προγράμματα περιφερειακής συνεργασίας, όπως το RECITE. Επιτρέπουν, πέρα από τις συνηθισμένες γειτονικές σχέσεις, την ανταλλαγή εμπειριών σε συγκεκριμένα προβλήματα. Mε το σχηματισμό δικτύων, γίνεται δυνατή η συζήτηση κοινών προβλημάτων και η επεξεργασία λύσεων. Αυτό θα πρέπει να προωθηθεί και σε άλλες πολιτικές. Έχω εδώ κατά νου, κυρίως την κοινωνία των πληροφοριών, από την οποία δεν πρέπει να αποκλειστούν τα νησιά, διότι, ειδικά με τις σύγχρονες τεχνολογίες επικοινωνιών μπορούν να ξεπεράσουν την περιφερειακή τους θέση. Γι' αυτό και συνηγορώ υπέρ της έκθεσης πρωτοβουλίας για τις παράκτιες και τις νησιωτικές περιοχές και υπέρ του να μπορέσουμε να φέρουμε αυτή την έκθεση πρωτοβουλίας ή, αν τη μοιράσουμε σε δύο εκθέσεις, όσο το δυνατόν νωρίτερα στο Σώμα μας για συζήτηση.

<SPEAKER ID=74 LANGUAGE="ES" NAME="Bennasar Tous">
Κυρία Πρόεδρε, κύριε Επίτροπε, κύριοι βουλευτές, και εγώ επίσης εκπροσωπώ μια νησιωτική περιφέρεια, τις Βαλεαρίδες Νήσους, οι οποίες, αν και όπως είπε ο κ. Medina σε πολλές περιπτώσεις έχουν ένα υψηλό μέσο εισόδημα, υποφέρουν από τουριστική μονοκαλλιέργεια, πολύ επικίνδυνη για τη μελλοντική τους βιωσιμότητα, και από μια κρίσιμη γεωγραφική κατάσταση σε μια Μεσόγειο εύθραυστης σταθερότητας.
<P>
Ωστόσο, παρά τις μεγάλες διαφορές που υπάρχουν μεταξύ των 22 ευρωπαϊκών νησιωτικών περιφερειών, παρουσιάζουν όλες τα κοινά αυτά χαρακτηριστικά που αντιστοιχούν στους θαλάσσιους φραγμούς, και θα θιγούν ιδιαίτερα από την παγκοσμιοποίηση και την ευρωπαϊκή διαδικασία ολοκλήρωσης. Χρειάζονται άρα ιδιαίτερη προσοχή προκειμένου να μπορέσουν να ολοκληρωθούν σε όρους αν όχι ομοιογενείς, τουλάχιστον ισόρροπους.
<P>
Η επιπρόσθετη προσπάθεια που συνεπάγεται το νησιωτικό έδαφος αποτελεί παγίδα για τις περιφέρειες αυτές και για τις επιχειρήσεις τους οι οποίες, σε ένα περιβάλλον ολοένα και πιο ανταγωνιστικό και παγκοσμιοποιημένο, βλέπουν την επιβίωσή τους και τη δυνατότητα δημιουργίας θέσεων απασχόλησης να απειλείται.
<P>
Το περιορισμένο έδαφος επιβάλλει επιπλέον μεγάλες προσπάθειες για την προστασία του φυσικού περιβάλλοντος και καθιστά τις περιφέρειες αυτές τρωτές σε γεγονότα όπως οι διακυμάνσεις των εναερίων και θαλασσίων μεταφορών, η ασυνέχεια του εφοδιασμού τους σε βασικά προϊόντα, η παροχή πόσιμου νερού, η επεξεργασία των υγρών αποβλήτων και η διαχείριση και ανακύκλωση των στερεών αποβλήτων.
<P>
Η αναγνώριση του νησιωτικού χαρακτήρα στην αναθεωρημένη Συνθήκη θα ευνοήσει ένα πλαίσιο συνεργασίας μεταξύ των ευρωπαϊκών νησιών για την επεξεργασία μιας ολοκληρωμένης πολιτικής, πιλοτικών σχεδίων και ειδικών δράσεων υπέρ της αειφόρου ανάπτυξής τους. Με την ενίσχυση των δικτύων και συστημάτων πληροφόρησης των νησιών θα εξαλειφθούν οι φραγμοί στην εκπαίδευση και την κατάρτιση.
<P>
Σε σχέση με τον τουρισμό ως οικονομική εναλλακτική λύση για τα νησιά, ως εισηγήτρια του Προγράμματος Philoxenia, σας παρακαλώ, κύριε Επίτροπε, να διαβιβάσετε στο Συμβούλιο την ανάγκη απεμπλοκής αυτού του προγράμματος -κάτι που είναι απαραίτητο για την εκπόνηση μιας μεσοπρόθεσμης τουριστικής στρατηγικής.
<P>
Οι νησιωτικές περιοχές χρειάζονται επίσης την πρόοδο της κοινωνίας της πληροφόρησης για την ποιοτική τους ανάπτυξη και την προαγωγή των ανανεώσιμων πηγών ενέργειας ώστε να περιοριστεί η εξάρτησή τους από τις παραδοσιακές μορφές ενέργειας. Και αν για ολόκληρη την Ευρώπη η φυσική και πολιτιστική κληρονομιά είναι σημαντική, για τα νησιά είναι ο μόνος ενεργός παράγοντας για την ανάπτυξή τους, την ανάκτηση και τη διατήρηση των τοπίων τους. Μια ανάγκη επιβίωσης.
<P>
Η αναγνώριση της νησιωτικής πραγματικότητας στη Συνθήκη θα αποτελέσει τη βάση για τη διόρθωση των διαρθρωτικών μειονεκτημάτων ορισμένων διαφορετικών περιφερειών, για τη διευκόλυνση της αειφόρου ανάπτυξής τους, για τη διατήρηση και την προαγωγή της τοπικής αυτο-ανάπτυξης, και εν κατακλείδι, χωρίς ζημία για τις ηπειρωτικές περιφέρειες, για την επίτευξη μιας ισορροπίας μεταξύ οικονομικής αποτελεσματικότητας, κοινωνικής ισότητας και προστασίας του περιβάλλοντος.

<SPEAKER ID=75 NAME="Monti">
Κυρία Πρόεδρε, θα ήθελα να επισημάνω το έντονο ενδιαφέρον της συζήτησης τόσο σχετικά με τις νησιωτικές περιοχές όσο και με τη διαπεριφερειακή συνεργασία. Παρατήρησα θετικές αντιδράσεις στη δήλωσή μου. Επίσης, εκτίμησα δεόντως τις παρατηρήσεις που συνδέουν το ζήτημα αυτό με την ενιαία αγορά και με την οικονομική και νομισματική Ενωση, ενώ υπογραμμίστηκε στο τέλος ότι και η ανάπτυξη της κοινωνίας της πληροφόρησης, που συζητήθηκε νωρίτερα, μπορεί επίσης να συμβάλει στην αντιμετώπιση των μειονεκτημάτων των νησιωτικών και διαπεριφερειακών περιοχών.
<P>
Τέλος, σχετικά με την παρατήρηση ότι από την αξιοποίηση των Ταμείων συνοχής ελάχιστοι πόροι προορίζονται στις νησιωτικές περιοχές, πρέπει να υπενθυμίσω ότι αυτή είναι μια από τις περιπτώσεις στις οποίες η τοποθέτηση των κρατών μελών διαδραματίζει καθοριστικό ρόλο και, συνεπώς, χαράζει τη μελλοντική πορεία.

<SPEAKER ID=76 NAME="Πρόεδρος">
Eυχαριστώ πολύ, κύριε Monti.
<P>
H συζήτηση έληξε.
<P>
Προχωρούμε τώρα στην ψηφοφορία.
<P>
Kοινή πρόταση ψηφίσματος σχετικά με μια ολοκληρωμένη πολιτική προσαρμοσμένη στην ιδιαιτερότητα των νησιωτικών περιφερειών της Ευρωπαϊκής Ένωσης

<SPEAKER ID=77 NAME="Lindholm">
 - (SV) Η αιτία της πρότασης ψηφίσματος είναι η πρόθεση να ασκηθεί πίεση στην Διακυβερνητική Διάσκεψη να εισάγει μια ειδική ρήτρα στην Συνθήκη η οποία απαιτεί έναν ιδιαίτερο χειρισμό και μεγαλύτερη ευελιξία για τα νησιά σε σύγκριση με άλλες περιοχές όσον αφορά την εφαρμογή της πολιτικής της ΕΕ.
<P>
Η Επιτροπή Περιφερειακής Πολιτικής θα επεξεργαστεί σε πολύ σύντομο χρονικό διάστημα μία έκθεση για τα προβλήματα ανάπτυξης των νησιών με την μεγαλύτερη δυνατή σοβαρότητα. Συμφωνούμε με την αναγκαιότητα μιας ευέλικτης στάσης και περιφερειακών εφαρμογών της πολιτικής της ΕΕ. θα πρέπει να κατευθύνεται από τις ανάγκες και τις ιδιαίτερες προϋποθέσεις π.χ. των νησιωτικών περιφερειών, αλλά έχουμε επίσης και ορεινές περιφέρειες, αρκτικές περιφέρειες και περιφέρειες στις ακριτικές περιοχές της ΕΕ. Γιατί θα πρέπει να θεωρείται ότι τα νησιά είναι περισσότερο εκτεθειμένα στις αρνητικές επιπτώσεις που επιφέρει η πολιτική της ΕΕ και να αποκτήσουν μία ιδιαίτερη νομική θέση; Ποιά είναι η στάση μας ως προς το μέγεθος των νησιωτικών περιφερειών; θέλουμε να υπάρχει επίσης μία νομική ιδιαίτερη θέση για την Ιρλανδία, το νησί Asp και την Pantelleria;
<P>
Πρέπει να επικεντρωθούμε στο πραγματικό πρόβλημα και να κατανοήσουμε ότι η πολιτική της ΕΕ συχνά εμποδίζει την κοινωνική και οικονομική ανάπτυξη. Το να εγκρίνουμε μια ιδιαίτερη θέση για λίγες μόνο περιοχές είναι μια κακή προσπάθεια στο να διατηρηθεί εν ζωή μια αποτυχημένη κοινοτική πολιτική.
<P>
Τα οράματα της ΕΕ για μια αδύνατη κοινωνική και οικονομική ανάπτυξη μπορούν να προκαλέσουν μια αδικαιολόγητη αύξηση προσδοκιών και αντιζηλίας μεταξύ άλλων περιφερειών. Ως εκ τούτου δεν μπορούμε να υπερψηφίσουμε αυτή την πρόταση ψηφίσματος που ζητά μία νομική ιδιαίτερη θέση μόνο για νησιά.
<P>
(Tο Σώμα εγκρίνει την πρόταση ψηφίσματος)

<CHAPTER ID=7>
Διεθνής καταχώρηση σημάτων
<SPEAKER ID=78 NAME="Πρόεδρος">
H ημερήσια διάταξη προβλέπει την κοινή συζήτηση των ακολούθων εκθέσεων:
<P>
Α4-0090/97 του κ. Medina Ortega, εξ ονόματος της Επιτροπής Νομικών Θεμάτων και Δικαιωμάτων των Πολιτών, σχετικά με την πρόταση κανονισμού του Συμβουλίου (COM(96)0372 - C4-0651/96-96/0198(CNS)), για την τροποποίηση τον κανονισμού (ΕΚ) αριθ. 40/94 του Συμβουλίου, της 20ής Δεκεμβρίου 1993, όσον αφορά το κοινοτικό σήμα, ενόψει της ενάρξεως ισχύος της προσχώρησης της Ευρωπαϊκής Κοινότητας στο Πρωτόκολλο που αφορά τη συμφωνία της Μαδρίτης, σχετικά με τη διεθνή καταχώρηση των σημάτων, που εγκρίθηκε στη Μαδρίτη στις 27 Ιουνίου 1989;-Α4-0092/97 του κ. Medina Ortega, εξ ονόματος της Επιτροπής Νομικών Θεμάτων και Δικαιωμάτων των Πολιτών, σχετικά με την πρόταση απόφασης τον Συμβουλίου (COM(96)0367 - C4-0554/96-96/0190(CNS)), που εγκρίνει την προσχώρηση της Ευρωπαϊκής Κοινότητας στο Πρωτόκολλο που αφορά τη συμφωνία της Μαδρίτης, σχετικά με τη διεθνή καταχώρηση των σημάτων, που εγκρίθηκε στη Μαδρίτη στις 27 Ιουνίου 1989.
<SPEAKER ID=79 NAME="Medina Ortega">
Κυρία Πρόεδρε, βρισκόμαστε μπροστά σε μια έκθεση που δεν παρουσιάζει καμιά δυσκολία από την άποψη της ουσίας. Αποτελεί όμως υποχρέωση του Κοινοβουλίου να ανακοινώνει στην κοινή γνώμη και τους πολίτες αυτό που κάνουμε. Και συγκεκριμένα, πιστεύω ότι τόσο η πρόταση απόφασης του Συμβουλίου όσο και η πρόταση κανονισμού του Συμβουλίου σχετικά με το κοινοτικό καθεστώς των σημάτων, και συγκεκριμένα, τη σύνδεσή του με το διεθνές καθεστώς των σημάτων, παρουσιάζει σημαντικό νομικό ενδιαφέρον.
<P>
Αντίθετα από άλλα νομικά μέσα που χρονολογούνται από την εποχή των Ρωμαίων ή ακόμη και από τον Ναπολεόντειο Κώδικα, το δικαίωμα της πνευματικής και βιομηχανικής ιδιοκτησίας αποτελεί ένα καθεστώς που αναπτύσσεται ισχυρά στα τέλη του 19ου αιώνα, και μετά τη Σύμβαση των Παρισίων για την προστασία της βιομηχανικής ιδιοκτησίας, υπάρχει μια πτυχή της βιομηχανικής αυτής ιδιοκτησίας, το καθεστώς των σημάτων, που ρυθμίζεται από τη Συμφωνία της Μαδρίτης του 1991. Ίσως τη στιγμή που εγκρίθηκε η Συμφωνία της Μαδρίτης δεν ελήφθησαν υπόψη οι οικονομικές συνέπειες που συνεπαγόταν. Τη στιγμή αυτή όμως, οι διάφορες πτυχές της βιομηχανικής ιδιοκτησίας -ξεκινώντας από το δικαίωμα του δημιουργού, περνώντας από την καλλιτεχνική δημιουργία, την ερμηνεία, και φτάνοντας στην προστασία της βιομηχανικής ιδιοκτησίας αυτής καθεαυτής, δηλαδή το καθεστώς των διπλωμάτων ευρεσιτεχνίας- θα έλεγα ότι, από οικονομική άποψη, στην εποχή της κοινωνίας των μαζών και της κοινωνίας της πληροφόρησης, το σύστημα προστασίας ενός άυλου δικαιώματος, όπως αυτό το δικαίωμα του σήματος, έχει οικονομικές συνέπειες πρώτου μεγέθους. Ας σκεφτούμε μια μόνο έκφραση: Κόκα Κόλα. Όποιο και αν είναι το περιεχόμενο του μπουκαλιού της Κόκα Κόλα, και μόνο το σήμα Κόκα Κόλα έχει ανυπολόγιστη οικονομική αξία. Δηλαδή, σήμερα μπορεί κανείς να ζει από ένα μόνο σήμα, υπό τον όρο ότι αυτό το σήμα θα έχει μια σημασία, εφόσον το σήμα έχει αναπτυχθεί, αποκτήσει τη δική του ισχύ, αποτελεί οντότητα και κέντρο αναφοράς νομικών στοιχείων.
<P>
Το Δίκαιο σε θέματα σημάτων εξελίχθηκε πολύ αργά, εφόσον το σήμα δεν εθεωρείτο κάτι πολύ άξιο να μελετηθεί με προσοχή, αν και συνεπεία της ανάπτυξης της βιομηχανικής κοινωνίας, η σημασία του σήματος έγινε πολύ μεγάλη. Αυτή τη στιγμή, από τη δεκαετία του 80 και μετά, βρισκόμαστε σε κάποιου είδους ανταγωνισμό μεταξύ της Ευρωπαϊκής Κοινότητας και του γενικού διεθνούς Δικαίου. Συγκεκριμένα, η Ευρωπαϊκή Κοινότητα, στην πρώτη κοινοτική Οδηγία σχετικά με την εναρμόνιση των νομοθεσιών σε θέματα σημάτων -την Οδηγία Αριθ. 89104 της 21ης Δεκεμβρίου 1988- άνοιξε το δρόμο για την εγκαθίδρυση ενός κοινοτικού Δικαίου για τα σήματα, και αυτό κατέληξε στον Κανονισμό 4094 της 20ής Δεκεμβρίου 1993 της Ευρωπαϊκής Κοινότητας που καθόρισε το κοινοτικό σήμα. Δηλαδή, αυτό προϋπέθεσε την παρέμβαση της Κοινότητας σε ένα ιδιωτικό νομικό πεδίο με την αναγνώριση ενός νομικού τίτλου που παρέχεται συνεπεία της καταχώρισης σε ένα κοινοτικό μητρώο, και το κοινοτικό αυτό μητρώο λειτουργεί ήδη -το Γραφείο Εναρμόνισης της Εσωτερικής Αγοράς- με έδρα στην ισπανική πόλη Αλικάντε, από την 1η Απριλίου 1996. Δηλαδή, εδώ η Κοινότητα δεν αρκέστηκε σε μια εναρμόνιση γενικού χαρακτήρα, αλλά υπεισήλθε στο κοινοτικό ουσιαστικό Δίκαιο. Συγχρόνως, σημειώθηκε ανάπτυξη στο διεθνές καθεστώς των σημάτων, με την επίτευξη, αφενός, της Συμφωνίας της Στοκχόλμης, που τροποποίησε τη Συμφωνία της Μαδρίτης, και αφετέρου, κυρίως, με τη δημιουργία του Παγκόσμιου Οργανισμού Βιομηχανικής Ιδιοκτησίας, με έδρα τη Γενεύη, με γραφεία καταχώρισης, που επέτρεπε τη λειτουργία μιας κάποιας διεθνούς συνεργασίας και μια κάποια αποτελεσματικότητα στους διεθνείς μηχανισμούς που δεν υπήρχε προηγουμένως.
<P>
Συγκεκριμένα, σε αυτήν τη σειρά, και πάλι στη Μαδρίτη, υιοθετήθηκε το 1995 ένα Πρωτόκολλο που διευκόλυνε τη συμμετοχή στη Συμφωνία της Μαδρίτης όχι πλέον Κρατών, αλλά διακρατικών οργανισμών περιφερειακού χαρακτήρα που διέθεταν δικό τους καθεστώς, όπως είναι η περίπτωση της Ευρωπαϊκής Ένωσης. Κατ' αυτόν τον τρόπο, και δυνάμει του Πρωτοκόλλου της Μαδρίτης του 1995, μπορούσαν να συμμετέχουν στο διεθνές σύστημα προστασίας σημάτων και διακρατικοί οργανισμοί. Θα πρέπει να επισημάνουμε ότι υπάρχει μια βασική διαφορά, δηλαδή, ο πολίτης της Κοινότητας που αποκτά μια καταχώριση σήματος στην Ευρωπαϊκή Ένωση μέσω του Γραφείου Εναρμόνισης της Εσωτερικής Αγοράς, αποκτά ένα ουσιαστικό δικαίωμα, ενώ η διεθνής Συμφωνία, η Συμφωνία της Μαδρίτης, ορίζει μόνο μια διαδικασία δυνάμει της οποίας, μέσω της καταχώρισης στον Παγκόσμιο Οργανισμό Πνευματικής Ιδιοκτησίας, αποκτάται και η ταυτόχρονη καταχώριση σε μια σειρά εθνικών γραφείων, χωρίς να υπάρχει ανάγκη μετακίνησης από ένα μέρος σε άλλο.
<P>
Εν πάση περιπτώσει, για την Κοινότητα ήταν ενδιαφέρον να συνδυάσει τις δύο ρυθμίσεις. Δηλαδή αν δεν είχε τροποποιηθεί η Συμφωνία της Μαδρίτης με το Πρωτόκολλο της Μαδρίτης του 1995, ο κάτοχος ενός κοινοτικού σήματος θα έπρεπε να καταφύγει στις εθνικές ρυθμίσεις, και στη συνέχεια στις διεθνείς ρυθμίσεις, συνεπεία όμως του Πρωτοκόλλου της Μαδρίτης, μέσω του κοινοτικού γραφείου, μπορεί να επιτευχθεί η διεθνής κάλυψη του σήματος χωρίς να υπάρχει ανάγκη να πραγματοποιηθεί οποιοδήποτε ταξίδι. Τη στιγμή αυτή, όλα τα Κράτη μέλη της Ευρωπαϊκής Κοινότητας συμμετέχουν στο Πρωτόκολλο της Μαδρίτης, και βεβαίως το κάθε Κράτος υπόκειται στην κοινοτική νομοθεσία, και όχι μόνον αυτό, αλλά επιπλέον πολλές άλλες χώρες που φιλοδοξούν να ενταχθούν στην Ευρωπαϊκή Ένωση ή που είναι μέλη του Ευρωπαϊκού Οικονομικού Χώρου συμμετέχουν επίσης στο Πρωτόκολλο της Μαδρίτης. Επομένως, οι συνέπειες αυτού είναι συνέπειες πολύ θετικού χαρακτήρα και θα ωφελήσουν εξαιρετικά την ανάπτυξη του κοινοτικού σήματος. Ο μηχανισμός έγκρισης μπορεί να φαίνεται κάπως περίπλοκος, διότι αφενός έχουμε μια πρόταση κανονισμού του Συμβουλίου που τροποποιεί τον Κανονισμό 4094 ώστε να καταστεί δυνατός ο δεσμός μεταξύ των δύο συστημάτων, του κοινοτικού και του διεθνούς, και αφετέρου την απόφαση του Συμβουλίου που εγκρίνει την προσχώρηση της Κοινότητας. Δηλαδή, το Συμβούλιο προσχωρεί, η Ευρωπαϊκή Κοινότητα προσχωρεί στο Πρωτόκολλο της Μαδρίτης και στη συνέχεια, ως συνέπεια αυτής της προσχώρησης στο Πρωτόκολλο της Μαδρίτης, τροποποιείται το ισχύον κοινοτικό Δίκαιο μέσω ενός κανονισμού με σκοπό να διευθετηθεί η όλη κατάσταση. Υπάρχει μια μικρή δυσκολία που αφορά τις γλώσσες, εφόσον οι κοινοτικές γλώσσες που χρησιμοποιούνται στο Γραφείο Εναρμόνισης της Εσωτερικής Αγοράς στο Αλικάντε είναι περισσότερες από εκείνες που χρησιμοποιούνται στη Συμφωνία της Μαδρίτης. Συγκεκριμένα, στη Συμφωνία της Μαδρίτης αναγνωρίζονται μόνο τα αγγλικά και τα γαλλικά. Αυτό θέτει ορισμένες ελάσσονες δυσκολίες τεχνικού χαρακτήρα, οι οποίες όμως, εν πάση περιπτώσει, δεν θα δυσκολέψουν την εναρμόνιση. Πρόκειται για ένα θέμα που πιθανώς θα απαιτήσει μεταγενέστερη νομική ανάπτυξη, διότι η πείρα μάς λέει ότι σε όλα αυτά τα νομικά θέματα, κυρίως όταν έχουν κάποιες τόσο σημαντικές οικονομικές συνέπειες, πάντοτε θα εμφανίζονται διαφοροποιήσεις, θα εμφανίζονται δυσκολίες, που θα πρέπει να διορθώνονται.
<P>
Συνεπώς, ο υποφαινόμενος εισηγητής, αφού μελέτησε με προσοχή τόσο τον Κανονισμό όσο και την πρόταση κανονισμού και την πρόταση απόφασης του Συμβουλίου, διαπιστώνει ότι για μια ακόμα φορά τα κοινοτικά θεσμικά όργανα λειτουργούν σωστά. Ότι αυτό συμβαίνει προς όφελος των πολιτών της Κοινότητας, και ότι, ως αποτέλεσμα της εναρμόνισης, οι κάτοχοι του κοινοτικού σήματος θα έχουν μεγαλύτερη προστασία σε διεθνές επίπεδο από ό, τι έχουν τώρα.

<SPEAKER ID=80 LANGUAGE="DE" NAME="Alber">
Κυρία Πρόεδρε, αγαπητοί κυρίες και κύριοι συνάδελφοι, οι προτάσεις επιτρέπουν στις επιχειρήσεις, υποβάλλοντας μία και μοναδική αίτηση, να αποκτούν την προστασία των σημάτων τους ως κοινοτικών, όχι μόνον στην Κοινότητα, αλλά και σ' όλα τα κράτη που είναι συμβαλλόμενα μέρη του Πρωτοκόλλου της Μαδρίτης. Το Πρωτόκολλο της Μαδρίτης προβλέπει τη διεθνή καταχώρηση των σημάτων στο Διεθνές Γραφείο του ΠOΔI, στη Γενεύη. Αν λοιπόν η Ευρωπαϊκή Κοινότητα προσχωρήσει στο Πρωτόκολλο της Μαδρίτης, πράγμα το οποίο επιδοκιμάζουμε, τότε θα μπορούν οι αιτούντες καταχώρηση και οι δικαιούχοι κοινοτικών σημάτων, να ζητούν τη διεθνή προστασία των σημάτων τους με μια διεθνή αίτηση, στα πλαίσια του Πρωτοκόλλου της Μαδρίτης, ενώ δικαιούχοι διεθνών καταχωρημένων σημάτων, βάσει του Πρωτοκόλλου της Μαδρίτης, θα μπορούν να ζητούν την προστασία των σημάτων τους ως κοινοτικών. Κατά συνέπεια, τα δύο συστήματα αλληλοσυμπληρώνονται και έχουν σαν αποτέλεσμα μια απλούστευση, με την έννοια της βασικής αρχής «κάνω τα δύο ένα».
<P>
Θα ήθελα επίσης να συμφωνήσω στη βασική αρχή του «κάνω τα δύο ένα». Δε χρειάζονται δύο ομιλίες. Συμφωνώ απόλυτα με την ομιλία του συναδέλφου Medina Ordega, κι έτσι εξοικονομώ για το Σώμα άλλα δύο λεπτά χρόνου ομιλίας, τα οποία θα ήθελα να του τα χαρίσω, συμβάλλοντας στην ποιότητα ζωής και προκαταλαμβάνοντας την επίδραση του Αγίου Πνεύματος, την ερχόμενη Κυριακή της Πεντηκοστής.
<P>
(Χειροκροτήματα)

<SPEAKER ID=81 NAME="Monti">
Κυρία Πρόεδρε, αξιότιμοι βουλευτές, θέλω να απευθύνω τα θερμά μου συγχαρητήρια και τις ευχαριστίες μου στην Επιτροπή Νομικών Θεμάτων και ιδιαίτερα στον εισηγητή της, κ. Medina Ortega, για την ποιότητα των εκθέσεων που υποβλήθηκαν σήμερα. Εκφράζω την ικανοποίησή μου καθώς διαπιστώνω ότι το πλήθος των εργασιών που προηγήθηκε της σημερινής συνεδρίασης απέδειξε, με την ευρύτατη αποδοχή που απέσπασε, την κατανόηση των διαφόρων Οργάνων για τη σημασία της στήριξης των υπό συζήτηση προτάσεων της Επιτροπής, που υιοθετήθηκαν, σχεδόν ομόφωνα και χωρίς τροπολογίες της Επιτροπής Νομικών Θεμάτων, εκ μέρους της Επιτροπής Εξωτερικών Οικονομικών Σχέσεων και της Επιτροπής Κοινωνικών Υποθέσεων, ενώ ταυτόχρονα χειροκροτήθηκαν ένθερμα από την ομάδα εργασίας του Συμβουλίου, με την υποστήριξη επίσης της κοινοτικής βιομηχανίας.
<P>
Εξ άλλου, οι δυο προτάσεις που αποτελούν αντικείμενο της συζήτησης του Κοινοβουλίου δεν αντικρούονται μεταξύ τους, καθώς περιορίζονται στην εγκαθίδρυση διασύνδεσης μεταξύ του συστήματος του κοινοτικού σήματος και της διεθνούς καταχώρησης, όπως θεσπίστηκε στο πρωτόκολλο της Μαδρίτης. Αμφότερα τα δυο συστήματα αυτά επιδιώκουν ουσιαστικά τους ίδιους στόχους, έστω και με διαφορετικά μέσα, λόγο για τον οποίον πρέπει να συμπλεύσουν και να συμβαδίσουν.
<P>
Η Επιτροπή είναι πεπεισμένη ότι, αν δεν θεσπιστεί η διασύνδεση με το πρωτόκολλο της Μαδρίτης, το κοινοτικό σήμα, που υιοθετήθηκε το 1993 και εφαρμόστηκε, όπως υπενθύμισε ο εισηγητής, κατά τον μήνα Απρίλιο του 1996, δεν θα προσελκύσει πλέον το ενδιαφέρον τόσο των ευρωπαϊκών επιχειρήσεων όσο και των επιχειρήσεων των τρίτων χωρών. Πράγματι, οι προτιμήσεις των τελευταίων μπορούν να στραφούν είτε στο λιγότερο ευμενές διεθνές σύστημα είτε στα εθνικά συστήματα, με όλες τις συναφείς επιπτώσεις του κατακερματισμού της εσωτερικής αγοράς. Εκτός από πλήγμα στην ολοκλήρωσή της, θα αποτελούσε σοβαρό πρόβλημα για την ευρωπαϊκή βιομηχανία.
<P>
Συνεπώς, ευχαριστώ εκ των προτέρων το Κοινοβούλιο για την υποστήριξή του προς τις δυο αυτές στενά συνδεδεμένες προτάσεις και εκφράζω ξανά τα συγχαρητήριά μου στον κ. Medina Ortega για την εμπεριστατωμένη συνεισφορά του σε ένα τόσο σημαντικό ζήτημα για το δίκαιο, την οικονομία και τους πολίτες της Ευρωπαϊκής Ενωσης.
<P>
(Χειροκροτήματα)

<SPEAKER ID=82 NAME="Πρόεδρος">
Eυχαριστώ πολύ, κύριε Monti.
<P>
H συζήτηση έληξε.
<P>
Προχωρούμε τώρα στην ψηφοφορία.
<P>
(Tο Σώμα, σε διαδοχικές ψηφοφορίες, εγκρίνει τα σχέδια ψηφίσματος νομοθετικού περιεχομένου)

<SPEAKER ID=83 LANGUAGE="EN" NAME="Hallam">
Κυρία Πρόεδρε, ίσως να κάνω έναν αχρείαστο λόγο αλλά θα ήθελα να δηλώσω δημοσίως ότι στις αρχές της εβδομάδος έθεσα το θέμα της εκθέσεως της βελγικής κυβερνήσεως με την οποία εξετάστηκαν διάφορα θρησκευτικά δόγματα. Θα ήθελα να προσθέσω δύο σημεία τα οποία δεν σχετίζονται με το Κοινοβούλιο αλλά σχετίζονται όμως με την εκλογική μου περιφέρεια. Η μία από τις ομάδες που αναφέρεται ονομαστικά στην έκθεση είναι μια οργάνωση που αποκαλείται Λειτουργική Κινητοποίηση, η έδρα της οποίας βρίσκεται στο Σρόπσαϊρ το οποίο αποτελεί τμήμα της εκλογικής μου περιφέρειας. Θέλω να διαβεβαιώσω το Σώμα ότι σε αντίθεση με την έκθεση της βελγικής κυβερνήσεως η οργάνωση αυτή είναι μια σεβαστή ιεραποστολική οργάνωση.
<P>
Θα ήθελα επίσης να πω μια λέξη σχετικά με μια ομάδα αποκαλούμενη Νιάτα με Όραμα. Η γυναίκα μου ανήκε στην ομάδα αυτή πριν έρθουμε εδώ. Και αυτή επίσης είναι μια σεβαστή οργάνωση. Και οι δύο παραπάνω οργανώσεις είναι βαθειά ενοχλημένες εξ αιτίας του γεγονότος των αναίσχυντων ψευδών που περιλαμβάνει η βελγική έκθεση γι' αυτές.

<SPEAKER ID=84 NAME="Πρόεδρος">
Eυχαριστώ πολύ, κύριε Hallam.

<CHAPTER ID=8>
Διακοπή της συνόδου
<SPEAKER ID=85 NAME="Πρόεδρος">
Kηρύσσω τη διακοπή της συνόδου του Eυρωπαϊκού Kοινοβουλίου.
<P>
(H συνεδρίαση λήγει στις 12.30)

