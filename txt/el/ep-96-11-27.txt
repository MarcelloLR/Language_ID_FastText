<CHAPTER ID=1>
Eπανάληψη της συνόδου
<SPEAKER ID=1 NAME="Πρόεδρος">
Kηρύσσω την επανάληψη της συνόδου του Eυρωπαϊκού Kοινοβουλίου που είχε διακοπεί στις 15 Nοεμβρίου 1996.

<CHAPTER ID=2>
Έγκριση των συνοπτικών πρακτικών
<SPEAKER ID=2 NAME="Πρόεδρος">
Tα συνοπτικά πρακτικά της τελευταίας συνεδρίασης έχουν διανεμηθεί.
<P>
Yπάρχουν παρατηρήσεις;

<SPEAKER ID=3 LANGUAGE="EN" NAME="Corrie">
Κύριε Πρόεδρε, θα σας παρακαλούσα να εξετάσετε τον καθορισμό δύο από τους ανελκυστήρες αποκλειστικά για τη χρήση των Μελών του Σώματος. Ο λόγος για τον οποίο η Αίθουσα είναι τόσο άδεια αυτή τη στιγμή είναι το γεγονός ότι υπάρχουν πάνω από 200 Μέλη τα οποία συνωστίζονται μπροστά στους ανελκυστήρες. Επειδή οι επισκέπτες δεν μπορούν να πάνε επάνω, χρησιμοποιούν τους ανελκυστήρες για να κατεβούν στο δεύτερο υπόγειο από το οποίο πηγαίνουν ξανά επάνω. Εάν υπήρχαν δύο ανελκυστήρες αποκλειστικά για την χρήση των Μελών η Αίθουσα θα ήταν πολύ περισσότερο γεμάτη αυτή τη στιγμή.
<P>
(Χειροκροτήματα)

<SPEAKER ID=4 NAME="Πρόεδρος">
Έχετε δίκιο, κύριε συνάδελφε. Ωστόσο, αυτό δεν είναι θέμα της έγκρισης των συνοπτικών πρακτικών.

<SPEAKER ID=5 LANGUAGE="EN" NAME="Watson">
Κύριε Πρόεδρε, το διαδικαστικό που θέλω να θέσω δεν σχετίζεται με το θέμα που έθεσε μόλις τώρα ο κ. Corrie. Αναφέρεται σε κάτι που συνέβη λίγο ενωρίτερα. Ο πρόεδρος της Επιτροπής Αναφορών έλαβε σήμερα μια αναφορά τεσσάρων εκατομμυρίων ευρωπαίων πολιτών - μία από τις μεγαλύτερες που έχουμε λάβει μέχρι τώρα - που υποστηρίζουν την έκκληση του Ευρωπαϊκού Κοινοβουλίου για την απαγόρευση χρησιμοποίησης ζώων με σκοπό τα πειράματα για καλλυντικά. Η επιθυμία των πολιτών αυτών να παρουσιάσουν την αναφορά τους είχε γίνει γνωστή στο Κοινοβούλιο πριν από εβδομάδες. Η όλη εκδήλωση οργανώθηκε σε συνεργασία με τις υπηρεσίες του Κοινοβουλίου, σήμερα όμως με την έλευσή τους εδώ αντιμετώπισαν μεγάλη καθυστέρηση για να εισέλθουν ενώ οι τεχνικοί τους βρέθηκαν μπροστά σε μια σχεδόν εχθρική στάση εκ μέρους κάποιων από το προσωπικό του Κοινοβουλίου. Το Κοινοβούλιο τούτο θα πρέπει να είναι ανοιχτό και προσβάσιμο στους πολίτες της Ευρώπης ενώ εκδηλώσεις αυτής της μορφής θα πρέπει να ενθαρρύνονται. Θα ζητήσετε, κ. Πρόεδρε, τη διενέργεια διερεύνησης σχετικά με τα γεγονότα που έλαβαν χώρα σήμερα και θα διαπιστώσετε για ποιον λόγο κατέστη τόσο δύσκολη η πρόσβαση στο κτίριο των διαμαρτυρομένων για τα πειράματα με ζώα;
<P>
(Χειροκροτήματα)

<SPEAKER ID=6 NAME="Πρόεδρος">
Kύριε συνάδελφε, θα εξετάσω το θέμα αυτό.

<SPEAKER ID=7 NAME="Newman">
Κύριε Πρόεδρε, σας ευχαριστώ που συμφωνήσατε να εξετάσετε το ζήτημα. Θα ήθελα επίσης να πω ότι μόλις προ ολίγου το Κοινοβούλιο έλαβε μια αναφορά υπογεγραμμένη από τον μεγαλύτερο μέχρι τώρα αριθμό πολιτών της Ευρωπαϊκής Ένωσης. Πάνω από τέσσερα εκατομμύρια πολιτών και άλλων από τα 15 κράτη μέλη της Ένωσης υπέγραψαν την αναφορά αυτή η οποία υποστηρίζει το Ευρωπαϊκό Κοινοβούλιο στην έκκλησή του για απαγόρευση χρησιμοποίησης ζώων σε πειράματα σχετικά με καλλυντικά. Γνωρίζω ότι είναι κάτι που θα το λάβετε υπό σημείωση η δε Επιτροπή Αναφορών θα εξετάσει την αναφορά αυτή πολύ σοβαρά.
<P>
(Tο Σώμα εγκρίνει τα συνοπτικά πρακτικά)

<SPEAKER ID=8 LANGUAGE="NL" NAME="Chanterie">
Κύριε Πρόεδρε, όταν εισερχόμουν στο κτίριο μου διαβιβάσθηκε ένα έγγραφο με τίτλο «Έρευνα για το χώρο στάθμευσης D3». Στο έγγραφο αυτό αναφέρεται μία διεύθυνση στις Βρυξέλλες και ο αναγνώστης καλείται να συμμετάσχει σε μία έρευνα. Κύριε Πρόεδρε, θα ήθελα να σας ρωτήσω εάν πρόκειται για μία έρευνα η οποία διεξάγεται με την έγκριση του Προεδρείου του Κοινοβουλίου. Θεωρείτε ή δεν θεωρείτε ότι συμμετέχοντας στην έρευνα αυτή θα συνεισφέρουμε κάτι; Αυτό ήταν το ερώτημα που ήθελα να υποβάλω.

<SPEAKER ID=9 NAME="Πρόεδρος">
Kύριε συνάδελφε, δεν μπορώ να σας απαντήσω σ' αυτό, έτσι από εδώ πάνω. Δώστε μου, παρακαλώ, να το δω. Θα πρέπει πρώτα να δω τι είναι αυτό.

<CHAPTER ID=3>
Eπείγοντα πολιτικά θέματα
<SPEAKER ID=10 NAME="Πρόεδρος">
H ημερήσια διάταξη προβλέπει την ανακοίνωση της Eπιτροπής επί επειγόντων και σημαντικών πολιτικών θεμάτων. Προτείνω, κατ' εξαίρεσιν σήμερα, να κατανείμουμε την ώρα αυτή των ερωτήσεων σε δύο μέρη, διάρκειας 30 λεπτών το καθένα; το πρώτο θα αναφέρεται στην κατάσταση στην περιοχή των Aφρικανικών Mεγάλων Λιμνών και το δεύτερο στις παρενοχλήσεις της ελεύθερης κυκλοφορίας προσώπων και αγαθών, στους δρόμους της Eυρωπαϊκής Ένωσης.

<SPEAKER ID=11 NAME="Pinheiro">
Κύριε Πρόεδρε, κατά τις τελευταίες δύο εβδομάδες ο κόσμος ολόκληρος έχει παρακολουθήσει τις δραματικές εξελίξεις στην περιοχή των αφρικανικών Μεγάλων Λιμνών, εξελίξεις οι οποίες έχουν δημιουργήσει νέες και τεράστιες πολιτικές προκλήσεις ανθρωπιστικής μορφής: τη μαζική επιστροφή των προσφύγων από το ανατολικό Ζαΐρ στη Ρουάντα αλλά και την διασπορά εκατοντάδων χιλιάδων προσφύγων και εκτοπισμένων στο έδαφος του ανατολικού Ζαΐρ, γεγονότα που δημιουργούν νέες επικίνδυνες δυνατότητες αποσταθεροποίησης.
<P>
Η ήττα του ζαϊρινού στρατού απετέλεσε ένα πολύ σοβαρό πλήγμα για την Κινσάσα. Η κυβέρνηση και το προσωρινό κοινοβούλιο είναι βαθύτατα διηρημένοι σχετικά με το πρόβλημα αντιμετώπισης της καταστάσεως στο ανατολικό Ζαΐρ ενώ οι αντάρτες και οι σύμμαχοί τους κερδίζουν ταχύτατα έδαφος. Οι μάχες στην Κίβου είχαν σοβαρές επιπτώσεις στο Μπουρούντι όπου σε διάφορα μέρη της χώρας ο πόλεμος και οι παραβιάσεις των ανθρωπίνων δικαιωμάτων έχουν εντατικοποιηθεί καθώς και στην Τανζανία η οποία φιλοξενεί τώρα τον μεγαλύτερο αριθμό προσφύγων στην περιοχή των Μεγάλων Λιμνών. Υπάρχει επίσης επείγουσα ανάγκη ουσιαστικής επανεκτίμησης της πολιτικής καταστάσεως.
<P>
Έχω υποβάλει στο Συμβούλιο Γενικών Υποθέσεων και στο Συμβούλιο Ανάπτυξης πρόταση σχετικά με σχέδιο δράσης για παροχή υποστήριξης εκ μέρους της Ευρωπαϊκής Ένωσης στην περιοχή των Μεγάλων Λιμνών το οποίο ελπίζουμε ότι θα διαμορφώσει ένα ολοκληρωμένο πλαίσιο αναφορικά με όλα τα συναφή ανθρωπιστικά, πολιτικά και αναπτυξιακά ζητήματα. Τα ζητήματα αυτά περιλαμβάνουν τα ακόλουθα: δράσεις επειγούσης ανάγκης και ανακούφισης, επανένταξη των προσφύγων και των εκτοπισμένων, κοινωνική και οικονομική ανασυγκρότηση, εκ νέου διαμόρφωση ανεξάρτητων και αμερόληπτων συστημάτων απονομής δικαιοσύνης, ανοικοδόμηση ή ενίσχυση των διοικητικών δομών, των θεσμικών οργάνων και των τοπικών ειρηνευτικών προσπαθειών.
<P>
Μία ομάδα εργασίας της ΓΔ VIII επεξεργάζεται αυτή τη στιγμή τις λεπτομέρειες του σχεδίου κατόπιν μιας αναγνωριστικής επίσκεψης επί τόπου και σε συντονισμό με την ECHO και τον ειδικό απεσταλμένο, αφού έλαβε υπόψη της τις τοπικές και διεθνείς ειρηνευτικές προσπάθειες καθώς και τις δραστηριότητες των άλλων χορηγών. Το σχέδιο αυτό θα προσαρμοστεί ασφαλώς στις τυχόν νέες εξελίξεις στην περιοχή αλλά οι βασικές υποθέσεις λειτουργίας του θα παραμείνουν, παρά ταύτα, εν ισχύει. Θα πρέπει να παραδεχθούμε ότι αντιμετωπίζουμε ένα πολύπλοκο σύνολο προβλημάτων με στρατιωτικές, πολιτικές και κοινωνικοοικονομικές πτυχές.
<P>
Οι πτυχές αυτές υπάρχουν, με την μία ή την άλλη μορφή, σε όλες τις υπόψη χώρες αλλά με άνιση βαρύτητα και επομένως θα πρέπει να συγκεντρώσουμε την προσοχή μας στις προτεραιότητες της κάθε χώρας. Στη Ρουάντα η προτεραιότητα είναι η επιτυχής επανένταξη των προσφύγων στην κοινωνία της χώρας. Πέραν της επείγουσας ανθρωπιστικής μορφής του το παραπάνω γεγονός είναι επίσης ζωτικό για το πολιτικό μέλλον της χώρας και για την κοινωνική ειρήνη μεταξύ των εθνικών ομάδων του πληθυσμού. Τα ανθρώπινα δικαιώματα και η ταχεία εγκαθίδρυση ενός αποτελεσματικού και αμερόληπτου δικαστικού συστήματος θα αποτελέσουν ουσιώδη στοιχεία προς την κατεύθυνση αυτή.
<P>
Στο Ζαΐρ υπάρχει επείγουσα ανάγκη, πέραν της παροχής ανθρωπιστικής αρωγής στους πληθυσμούς που βρίσκονται σε απόγνωση, να εκφορτισθεί η κατάσταση εντός και γύρω από την Κίβου ούτως ώστε να αποφευχθεί ένας παρατεταμένος εμφύλιος πόλεμος. Δεν έχει διευκρινιστεί ακόμη ποιος θα μπορούσε να είναι ο σχετικός ρόλος μιας πολυεθνικής δύναμης δεδομένου ότι η στρατιωτική κατάσταση έχει γίνει ακόμη πιο περίπλοκη. Εν τούτοις είναι απόλυτα αναγκαίο όπως όλες οι πολιτικές δυνάμεις προσέλθουν ταχύτατα σε ειρηνευτικές διαπραγματεύσεις.
<P>
Σχετικά με το Μπουρούντι, θα πρέπει να εξευρεθούν τρόποι και μέθοδοι για να αποτραπεί η περαιτέρω κλιμάκωση των μαχών και να αναζωογονηθεί ο πολιτικός διάλογος. Η κοινή θέση που θα λάβουν οι χώρες της περιοχής κατά τη διάρκεια της επόμενης σύσκεψης της διαδικασίας Αρούσα, η οποία προγραμματίζεται να διεξαχθεί στις αρχές Δεκεμβρίου στο Κονγκό, θα έχει ζωτική σημασία ούτως ώστε οι πολιτικές δυνάμεις του Μπουρούντι να υποχρεωθούν να αρχίσουν τις από μακρού αναμενόμενες διαπραγματεύσεις. Η διαδικασία Αρούσα αποτελεί το πιο σημαντικό πολιτικό βήμα στο οποίο γίνονται προσπάθειες για να αντιμετωπιστούν οι συγκρούσεις στην περιοχή και ίσως θα μπορούσε να εξελιχθεί σε ένα μόνιμο μηχανισμό συνεννόησης για την κεντρώα και ανατολική Αφρική. Το γεγονός αυτό θα μπορούσε να ανοίξει τον δρόμο για τη συνδιάσκεψη ειρήνης, ασφάλειας και ανάπτυξης στην αφρικανική περιοχή των Μεγάλων Λιμνών η οποία θα μπορούσε να συγκληθεί αμέσως μόλις υπερπηδηθούν τα κυριότερα εμπόδια, δηλ. όταν όλες οι χώρες συμφωνήσουν σε μια πολλαπλή διαδικασία διαχείρισης κρίσεων και αποδεχθούν ορισμένες αρχές οι οποίες είναι αναγκαίες για την επίτευξη διαρκούς ειρήνης στην περιοχή των Μεγάλων Λιμνών.
<P>
Υπάρχουν επτά αρχές: σεβασμός των συνόρων και της εδαφικής ακεραιότητας όλων των ενδιαφερόμενων χωρών, σεβασμός του διεθνούς ανθρωπιστικού δικαίου αναφορικά με τους πρόσφυγες και τους εκτοπισμένους, αποτελεσματική προστασία των μειονοτήτων και των πολιτικών τους δικαιωμάτων, σεβασμός των ανθρωπίνων δικαιωμάτων και του κράτους δικαίου, επαναθέσπιση λειτουργικών και αμερόληπτων δικαστικών συστημάτων, καταδίκη και αποτελεσματική δικαστική δίωξη των εθνοτικών διακρίσεων, της εθνικιστικής προπαγάνδας και όλων των δραστηριοτήτων που υποκινούνται από το εθνοτικό μίσος, σεβασμός προς τις αρχές της δημοκρατίας και τη συνταγματική τάξη και, τέλος, θέσπιση περιφερειακού πλαισίου για την οικονομική συνεργασία στον συνολικό συντονισμό της ανασυγκρότησης.
<P>
Η διάσκεψη, κατά τη γνώμη μου, δεν θα πρέπει να καταλήξει μόνο σε μία πολυμερή ειρηνευτική συμφωνία αλλά θα πρέπει επίσης να αποτελέσει βήμα προς συζήτηση της αναγκαίας διεθνούς υποστήριξης για την θεμελίωση της παραπάνω συμφωνίας και την εφαρμογή των διατάξεών της. Η διάσκεψη θα μπορούσε έτσι να αποτελέσει τον ακρογωνιαίο λίθο μιας στρατηγικής για την ειρήνη η οποία θα συνδέει τις τοπικές προσπάθειες με τις δεσμεύσεις της διεθνούς κοινότητας.
<P>
Θα με ρωτήσετε γιατί δεν αναφέρθηκα στην κατάσταση των προσφύγων. Επιτρέψτε μου να γίνω απολύτως σαφής: η ανθρωπιστική αρωγή στο ανατολικό Ζαΐρ δεν πρόκειται να γίνει δυνατή εάν οι επί τόπου ΜΚΟ και οι ανθρωπιστικές υπηρεσίες δεν έχουν στρατιωτική προστασία. Δυστυχώς το ζήτημα αυτό δεν έχει επιλυθεί ακόμη ούτε στο επίπεδο του Συμβουλίου Ασφαλείας των Ηνωμένων Εθνών ούτε στο επίπεδο του Συμβουλίου των Υπουργών της Ευρωπαϊκής Ένωσης.
<P>
(Χειροκροτήματα)

<SPEAKER ID=12 LANGUAGE="NL" NAME="Aelvoet">
Το ερώτημα που ήθελα να θέσω στον κ. Επίτροπο είναι το ακόλουθο: σε περίπτωση που τις επόμενες ημέρες δεν ληφθεί απόφαση να αποσταλεί μία παρεμβατική δύναμη, θα είναι πολύ αργά. Από την άλλη πλευρά, πληροφορούμαι ότι επί του θέματος αυτού δεν επικρατεί συμφωνία στο Συμβούλιο. Το ερώτημά μου είναι: δεν μπορεί να γίνει κάτι τουλάχιστον σε επίπεδο Συμβουλίου; Δεν μπορεί να αναληφθεί μία πρωτοβουλία σε συνεργασία με τον Οργανισμό για την Αφρικανική Ενότητα, ο οποίος κατέστησε σαφές ότι επιθυμεί να ενεργήσει προκειμένου να προωθηθεί το θέμα της αποστολής παρεμβατικής δύναμης;
<P>
Δεύτερο ερώτημα: πότε θα ασχοληθεί η Επιτροπή με την υλοποίηση της υπόσχεσης που έχει δοθεί εδώ και πέντε χρόνια και που αφορά συγκεκριμένα την κατάρτιση ενός ευρωπαϊκού μητρώου όπλων. Το πρόβλημα που δημιουργείται με την πώληση όπλων και στις δύο πλευρές, τόσο στους Hutu όσο και στους Tutsi, έχει ως αποτέλεσμα η διένεξη αυτή να μπορεί να επιλυθεί μόνο με τα όπλα και όχι διά της πολιτικής οδού.
<P>
Τελευταίο ερώτημα: ποιες αποφάσεις ελήφθησαν στην Επιτροπή ή στο Συμβούλιο όσον αφορά την αποστολή ενός επαρκούς αριθμού παρατηρητών στη Ρουάντα, προκειμένου να υπάρξει μέριμνα ώστε η επανένταξη να μην οδηγήσει στη σιωπηλή εξόντωση των προσφύγων που επιστρέφουν;

<SPEAKER ID=13 LANGUAGE="EN" NAME="Pinheiro">
Είναι πολύ δύσκολο να εκτιμηθεί ο ακριβής αριθμός των προσφύγων στο ανατολικό Ζαΐρ. Οι εκθέσεις του Διεθνούς Επισιτιστικού Προγράμματος τον ανέβαζαν πριν από μερικές εβδομάδες στο επίπεδο των 700.000. Μεταγενέστερες εκθέσεις έδιναν ένα πολύ χαμηλότερο αριθμό, γύρω στις 250.000. Όποιος και να 'ναι όμως ο πραγματικός αριθμός, πρόκειται για τρομακτικό μέγεθος. Δεν μπορούμε να ζητήσουμε από τις ΜΚΟ να πάνε σε περιοχές όπου οι στρατιωτικοί λένε ότι δεν είναι ασφαλείς. Εάν δεν είναι ασφαλείς για τους στρατιωτικούς δεν είναι ασφαλείς και για τις ΜΚΟ. Ένα είναι βέβαιο: η κατάσταση στο Ζαΐρ απέχει πολύ από το να είναι ασφαλής και επομένως είναι πάρα πολύ δύσκολο να ζητήσουμε από τις ΜΚΟ να πάνε εκεί.
<P>
Θα πρέπει να ασκηθούν πιέσεις στο επίπεδο του Συμβουλίου Ασφαλείας ούτως ώστε να επιτευχθεί το ταχύτερο δυνατό ανάπτυξη στρατιωτικών δυνάμεων σε ορισμένες περιοχές του ανατολικού Ζαΐρ. Η Επιτροπή προσπαθεί να διαμορφώσει το σχέδιό της ούτως ώστε να μη δώσει την εντύπωση ότι δεν υπάρχουν προβλήματα - το αντίθετο μάλιστα. Αυτός είναι ο λόγος για τον οποίο στις αρχές Δεκεμβρίου θα παρουσιάσουμε αυτό το γενικό σχέδιο αναφορικά με τα ανθρωπιστικά, πολιτικά και οργανωτικά προβλήματα. Ελπίζω ότι εν συνεχεία ο καθένας θα αναλάβει τις ευθύνες του.
<P>
Αναφορικά με τα ανθρώπινα δικαιώματα είναι απόλυτα αναγκαίο να μεταβούν αμέσως παρατηρητές και να αυξήσουν τον αριθμό των ήδη υφισταμένων. Βρισκόμαστε σε επαφή με την Ύπατη Αρμοστεία των Ηνωμένων Εθνών για τους Πρόσφυγες και με τις υπηρεσίες των ΗΕ για τα ανθρώπινα δικαιώματα ούτως ώστε να τις βοηθήσουμε να αναπτύξουν σημαντικά μεγαλύτερους αριθμούς παρατηρητών ανθρωπίνων δικαιωμάτων τόσο στη Ρουάντα όσο και στο Μπουρούντι. Ελπίζουμε ότι σύντομα θα υπάρχουν περί τους 300 στη Ρουάντα και περίπου 170 στο Μπουρούντι. Πλέον τούτων και τα κράτη μέλη της ΕΕ είναι έτοιμα να στείλουν παρατηρητές. Το μόνο που ζητούν το Συμβούλιο και η Επιτροπή είναι όπως τα άτομα αυτά είναι επαρκώς προετοιμασμένα ώστε να προσφέρουν βοήθεια και όχι να κάνουν τα πράγματα χειρότερα.
<P>
Σχετικά με τις πωλήσεις όπλων, γίνονται κάποιες κινήσεις από πλευράς των Ηνωμένων Εθνών. Εξ όσων μπορώ να γνωρίζω έχουν γίνει ιδιωτικές έρευνες από το CNN, μεταξύ άλλων, οι οποίες έχουν αποδείξει πέραν πάσης αμφιβολίας ότι γίνονται παράνομες πωλήσεις όπλων στον πρώην στρατό της Ρουάντα και σε άλλους παρά το εμπάργκο. Αυτή τη στιγμή δεν μπορώ να προχωρήσω περισσότερο αλλά θα σας ενημερώσω μόλις έχω περισσότερες πληροφορίες.

<SPEAKER ID=14 LANGUAGE="EN" NAME="Andrews">
Ευχαριστώ τον Επίτροπο για τη δήλωσή του. Θα ήθελα να επεκταθώ σ' αυτό το θέμα των πωλήσεων όπλων στους Χούτου. Παρά το γεγονός ότι οι Χούτου ηττήθηκαν και αφοπλίστηκαν πριν από ένα χρόνο από τους Τούτσι τώρα φαίνεται ότι έχουν επανεξοπλιστεί. Όπως γνωρίζετε, κ. Επίτροπε, υπάρχουν πληροφορίες πως τα όπλα αυτά προέρχονται από τα κράτη μέλη της Ευρωπαϊκής Ένωσης και πιστεύω ότι είναι ανήθικο να επιτραπεί η συνέχιση αυτού του εμπορίου. Τι πρόκειται να κάνετε σχετικά μ' αυτό;
<P>
Σχετικά με την πολυεθνική δύναμη φαίνεται ότι ο Καναδάς είναι πολύ πρόθυμος να ηγηθεί μιας τέτοιας δυνάμεως αλλά κάποιος προβάλλει εμπόδια. Μπορείτε να μας πείτε ποιος είναι εκείνος που παρεμποδίζει τη δημιουργία της πολυεθνικής δύναμης η οποία θα μπορούσε να αποσταλεί επειγόντως στην περιοχή, όπως εσείς ο ίδιος προτείνατε; Πλέον τούτων, κάνει άραγε κάποιες ενέργειες η Επιτροπή σχετικά με την παρακολούθηση των επαναπατριζομένων στη Ρουάντα από τη στιγμή που θα επιστρέψουν στα χωριά τους;
<P>
Τέλος, υπάρχουν περίπου 600.000 εξαφανισμένοι πρόσφυγες στην περιοχή. Είναι απίστευτο το γεγονός να μην μπορούμε να βρούμε που βρίσκονται έτσι ώστε να τους βοηθήσουμε. Οι ΜΚΟ γνωρίζουν που βρίσκονται και δεν βλέπω κανένα λόγο για τον οποίο να μην έχουμε κι' εμείς αυτή την πληροφόρηση.

<SPEAKER ID=15 NAME="Pinheiro">
Όπως γνωρίζετε, στη διεθνή διπλωματία είναι ατυχώς πολύ σπάνιο γεγονός να παρουσιάζει κανείς τα πράγματα με τόση ευθύτητα όση θα θέλατε. Καμία χώρα δεν αντιδρά ευθέως αλλά υπάρχουν ορισμένες χώρες - και θα ανέφερα, μεταξύ άλλων, τη Γαλλία, την Ισπανία και την Ιταλία - που πιέζουν προς την κατεύθυνση ανάληψης αποφασιστικής και άμεσης στρατιωτικής δράσης, ενώ υπάρχουν άλλες χώρες που είναι διστακτικές και θέλουν περισσότερες διευκρινήσεις πριν δεσμευθούν.
<P>
Σχετικά με την παρακολούθηση των προσφύγων, την περασμένη εβδομάδα μια ομάδα εργασίας από τη ΓΔ VIII προέβη σε εκτίμηση της καταστάσεως στη Ρουάντα ούτως ώστε να παρασχεθεί άμεση ανθρωπιστική αρωγή, δηλ. καταφύγια και υποστήριξη για την τακτοποίηση ορισμένων προβλημάτων που έχουν προκύψει από τη εισροή των προσφύγων. Το κυριότερο πρόβλημα σήμερα δεν είναι τα τρόφιμα ή τα φάρμακα αλλά η εξεύρεση καταφυγίων και η προσπάθεια επίτευξης κάποιου εισοδήματος για τους ερχόμενους μήνες.
<P>
Αναφορικά με τους 600.000 που θεωρούνται εξαφανισμένοι, είναι πολύ δύσκολο να γίνει εκτίμηση για τον αριθμό τους. Οι αριθμοί που δίδονται είναι μεταξύ 250.000 και 750.000 αλλά όποιος κι' αν είναι ο πραγματικός αριθμός, είναι τρομακτικός σε μέγεθος. Θα προσέθετα ότι υπάρχει και ένα άλλο πρόβλημα στο οποίο δεν έχει δοθεί μέχρι τώρα μεγάλη σημασία. Αναφέρομαι στον τρομακτικό αριθμό των προσφύγων στην Τανζανία που τώρα φθάνουν τους 700.000 περίπου. Σας ενημερώνω ότι υπάρχουν εντάσεις στα σύνορα μεταξύ Μπουρούντι και Τανζανίας και εάν η διεθνής κοινότητα δεν δράσει αμέσως ίσως να γίνουμε μάρτυρες επανάληψης των γεγονότων που έλαβαν χώρα στα σύνορα του Ζαΐρ με τη Ρουάντα. Αυτός είναι ένας από τους λόγους για τους οποίους η Επιτροπή θέλει να παρουσιάσει το σχέδιό της ούτως ώστε ο καθένας να ενημερωθεί για τους τρέχοντες κινδύνους, πλέον εκείνων που είναι ήδη γνωστοί.

<SPEAKER ID=16 LANGUAGE="FR" NAME="Andrι-Lιonard">
Kύριε Πρόεδρε, έχουμε ήδη εκφράσει τη λύπη μας για την αδυναμία των διεθνών οργανισμών να στείλουν επί τόπου μία ουδέτερη πολυεθνική δύναμη. Σήμερα, τα αντικρουόμενα στοιχεία όσον αφορά τον αριθμό των προσφύγων που βρίσκονται ακόμη στην περιοχή είναι σφοδρότερη από ποτέ. Πρέπει επειγόντως να γίνει κάτι, αλλιώς το πρόβλημα θα αναλάβει να επιλύσει ο θάνατος. Τα ευρωπαϊκά κράτη που μετέχουν στο Συμβούλιο Ασφαλείας δεν μπόρεσαν να φέρουν το θέμα προς συζήτηση ούτε να καταλήξουν σε μία ευρωπαϊκή θέση που να άρει το αδιέξοδο στο Συμβούλιο Ασφαλείας. Δεν νομίζετε ότι η Ευρώπη κρατάει στα χέρια της μια μοναδική ευκαιρία να δείξει ότι υπάρχει;
<P>
Θα ήθελα, επίσης, να θίξω το πρόβλημα της βοήθειας προς τους πρόσφυγες και τους επαναπατρισμένους στη Ρουάντα. Όπως γνωρίζετε, η Ρουάντα εξακολουθεί να αρνείται και να δεχτεί την ανθρωπιστική βοήθεια και να οργανώσει την επιστροφή των προσφύγων. Η στάση αυτή είναι απαράδεκτη με δεδομένη τη σημερινή κατάσταση. Δε θα μπορούσε η Ευρωπαϊκή Ένωση να χρησιμοποιήσει την επιρροή της και να μεταπείσει τη Ρουάντα;
<P>
Θα ήθελα, τέλος, να ρωτήσω ποια είναι η διπλωματική μας θέση στο Μπουρούντι, όπου γνωρίζουμε ότι έγινε πραξικόπημα και όπου, προφανώς, διαπραγματευόμαστε με τον κ. Buyaya. Ποια είναι, λοιπόν, η κατάσταση κύριε Πρόεδρε;

<SPEAKER ID=17 LANGUAGE="EN" NAME="Pinheiro">
Σχετικά με την πολυεθνική δύναμη, έχουμε προτείνει μεταξύ άλλων μια συμβολή της Ευρωπαϊκής Ένωσης μέσω του προϋπολογισμού της Επιτροπής έτσι ώστε να μπορέσουν οι αφρικανοί να έχουν τη δυνατότητα μέσω του Ταμείου Εμπιστοσύνης του Συμβουλίου Ασφαλείας των Ηνωμένων Εθνών να συμμετάσχουν στην πολυεθνική δύναμη. Δυστυχώς, από ανθρωπιστικής πλευράς, η προσπάθεια αυτή ανήκει στα Ηνωμένα Έθνη και επομένως η Ευρωπαϊκή Ένωση μπορεί μεν να ασκήσει πίεση αλλά δεν μπορεί να υποκαταστήσει τον ΟΗΕ στον ρόλο αυτό.
<P>
Αναφορικά με τη Ρουάντα, μέχρι στιγμής οι αρχές της χώρας συνεργάζονται πολύ καλά με τις υπηρεσίες του ΟΗΕ στην επανεγκατάσταση των προσφύγων. Στο Μπουρούντι προσεγγίζουμε το πρόβλημα μέσω της περιφερειακής ομάδας της διαδικασίας Αρούσα, δηλ. μέσω των σημείων που έχουν ήδη συμφωνηθεί από τις χώρες της περιοχής. Κατά συνέπεια, είμαστε πολύ προσεκτικοί ούτως ώστε να μην αναγνωρίσουμε μια κυβέρνηση την οποία οι ίδιες οι χώρες της περιοχής δεν αναγνωρίζουν. Σχετικά μ' αυτό θα ήθελα να προσθέσω ότι η αντιπροσωπεία της Ευρωπαϊκής Ένωσης θα λειτουργήσει ξανά σύντομα στο Μπουρούντι, ελπίζω αυτή την εβδομάδα.

<SPEAKER ID=18 LANGUAGE="ES" NAME="Sauquillo Pιrez del Arco">
Ευχαριστώ, κύριε Επίτροπε, για την απάντηση που μας δώσατε. Μία από τις ερωτήσεις ήταν: Τι περιμένει το Συμβούλιο για να αποστείλει στρατιωτική δύναμη;
<P>
Η δεύτερη ερώτηση είναι: ναι: Τι μέτρα λαμβάνονται, σε σχέση με την Κυβέρνηση της Ρουάντα, για την υποστήριξη και τη βοήθεια των ανθρωπιστικών οργανώσεων που βρίσκονται εκεί, δεδομένου ότι σε ορισμένες από αυτές δεν χορηγείται το νομικό καθεστώς ώστε να μπορούν να ασκήσουν δραστηριότητες;
<P>
Και η τρίτη ερώτηση: Μιλήσατε για την περιφερειακή Διάσκεψη για την ειρήνη. Η Διάσκεψη αυτή είχε ζητηθεί από αυτό το Κοινοβούλιο και εγκριθεί σε ψηφίσματα εδώ και καιρό. Πότε πιστεύετε ότι θα μπορέσει να διεξαχθεί αυτή η Διάσκεψη;

<SPEAKER ID=19 LANGUAGE="EN" NAME="Pinheiro">
Το Συμβούλιο δεν έχει εξουσία να αποφασίζει αλλά έχει την εξουσία να κάνει διακηρύξεις και να ασκεί πιέσεις σ' εκείνους που αποφασίζουν. Δυστυχώς τα συμπεράσματα του Συμβουλίου δεν ήταν τόσο σθεναρά όσο πολλοί θα ήθελαν. Κατά συνέπεια, το θέμα βρίσκεται και πάλιν ενώπιον των Ηνωμένων Εθνών στη Νέα Υόρκη χωρίς να έχει καθοριστεί επακριβής ημερομηνία ανάπτυξης της στρατιωτικής δυνάμεως.
<P>
Πλέον των όσων ήδη ανέφερα σχετικά με τη Ρουάντα, θα ήθελα να τονίσω ότι η Επιτροπή έχει ήδη διαθέσει όλα τα ποσά που μπορούσε σ' αυτή τη φάση - τόσο μέσω των ΜΚΟ όσο και των υπηρεσιών των ΗΕ - ούτως ώστε να κάνει τα πράγματα να λειτουργήσουν όσο το δυνατόν καλύτερα εκεί κάτω. Μέχρι στιγμής οι αρχές της Ρουάντα συνεργάζονται από πάσης απόψεως πολύ καλά γεγονός το οποίο με ενθαρρύνει και το οποίο ελπίζω ότι θα συνεχιστεί και στο μέλλον.
<P>
Όσον αφορά τη συνδιάσκεψη της ειρήνης, αυτή θα πρέπει να συνέλθει το συντομότερο δυνατό. Η συνδιάσκεψη αυτή όχι μόνο είναι αναγκαία για την επίλυση των προβλημάτων ορισμένων χωρών της περιοχής αλλά και η όλη κατάσταση είναι τόσο πολύπλοκη που δεν μπορεί να αντιμετωπιστεί με διμερή τρόπο. Μόνο μια συνδιάσκεψη ειρήνης υπό την αιγίδα των Ηνωμένων Εθνών θα μπορούσε να αποτελέσει ένα δοκιμαστικό βήμα για τη βελτίωση της καταστάσεως. Θα ήθελα να δηλώσω πολύ ωμά ότι εάν η συνδιάσκεψη αυτή δεν επιτύχει κάποια ειρηνευτική εξέλιξη ίσως να γίνουμε μάρτυρες ενός περιφερειακού πολέμου που θα περιλάβει πολλές χώρες της περιοχής ακόμη και εκείνες που δεν έχουν λάβει μέχρι τη στιγμή αυτή μέρος στη σύγκρουση. Είναι περιττό να πω ότι μια εσωτερική έκρηξη στο Ζαΐρ θα έχει σημαντικές επιπτώσεις όχι μόνο στην περιοχή των Μεγάλων Λιμνών αλλά και σε πολλές άλλες χώρες οι οποίες συνορεύουν με το Ζαΐρ. Αυτός είναι ένας από τους λόγους για τους οποίους θα πρέπει να αντιμετωπίσουμε άμεσα την πολιτική κατάσταση υπέρ της οποίας ο ειδικός απεσταλμένος στην περιοχή κάνει εξαιρετική εργασία. Είναι ένας από τους λίγους ενδιάμεσους στον οποίο μιλούν όλοι. Η όλη υπόθεση δεν είναι εύκολη αλλά προσπαθούμε και ελπίζω ότι στις αρχές Δεκεμβρίου θα είμαι σε θέση να σας παρουσιάσω αυτά που προτείνουμε.

<SPEAKER ID=20 LANGUAGE="DE" NAME="Gόnther">
Kύριε Πρόεδρε, σχετικά με το θέμα αυτό έχω τρεις ερωτήσεις προς την Eπιτροπή. Πρώτον: Kάποιος εξέφρασε τη βασική αρχή ότι οι πρόσφυγες θα πρέπει να επαναπατρίζονται μόνον εθελοντικά. Mήπως θα αποφεύγαμε ένα μέρος της κλιμάκωσης αυτής, αν είχαμε ασκήσει λίγο περισσότερη πίεση στον επαναπατρισμό των προσφύγων; Δεύτερον, όσον αφορά το θέμα των παρατηρητών. Δεν είναι κάπως αργά να στείλουμε παρατηρητές, τη στιγμή που έχει ήδη επέλθει η καταστροφή, διότι, όταν δεν υπάρχει κανένα περιθώριο δράσης για τις μη κυβερνητικές οργανώσεις, λόγω της αβέβαιης κατάστασης, δεν θα ισχύει το ίδιο και για τους πιθανούς παρατηρητές, όσοι κι αν πάνε εκεί; H τρίτη ερώτηση αφορά τη διάσκεψη που αναφέρατε εσείς: Tα επτά σημεία είναι ασφαλώς πολύ φιλόδοξα. Γιατί δε λειτούργησαν μέχρι τώρα τέτοιου είδους διασκέψεις; Tα ειδικά θέματα προστασίας των εθνικών μειονοτήτων και η νομική τους θέση, ο σεβασμός των συνόρων, όλα αυτά δεν είναι δεδομένα, και σαφώς αυτοί είναι οι λόγοι της παρούσας κλιμάκωσης. Σχετικά με το θέμα αυτό, υπάρχουν σκέψεις για μια διάσκεψη, υπό την ευθύνη των Hνωμένων Eθνών, ή θα συμπεριληφθεί και η OAE;

<SPEAKER ID=21 LANGUAGE="EN" NAME="Pinheiro">
Η μόνη εναλλακτική λύση για την εθελοντική επιστροφή των προσφύγων είναι να τους πεις υπό την απειλή των όπλων: »Είτε φεύγετε είτε μένετε και πεθαίνετε, από σφαίρα ή από στέρηση στέγης, τροφής και νερού». Η μόνη αποδεκτή λύση είναι η εθελοντική επιστροφή των προσφύγων.
<P>
Είχαμε εκεί παρατηρητές ανθρωπίνων δικαιωμάτων. Το πρόβλημα ήταν ότι δεν υπήρχε καθόλου ασφάλεια και αναγκάστηκαν να φύγουν. Δεν μπορούμε να ζητήσουμε από τους παρατηρητές - οι οποίοι είναι πολίτες και μερικές φορές εθελοντές - να ανεχθούν μια κατάσταση με έλλειψη ασφάλειας στην οποία μπορεί να σκοτωθούν. Κατά συνέπεια, δεν μπορούσαμε να ζητήσουμε από τους παρατηρητές να μείνουν ακόμη κι' αν αυτό ήταν που θέλαμε. Επί του παρόντος είναι δυνατή η εγκατάσταση παρατηρητών με ασφάλεια μόνο στη Ρουάντα και σε ορισμένα τμήματα του Μπουρούντι αλλά στο ανατολικό Ζαΐρ δεν υπάρχει καμιά τέτοια δυνατότητα. Η κατάσταση ασφαλείας δεν το επιτρέπει όπως δεν επιτρέπει και την ανάπτυξη των τοπικών ΜΚΟ.
<P>
Αναφορικά με τη συνδιάσκεψη, χρειάζονται δύο για να συνδιασκεφθούν. Τα δύο αντιμαχόμενα μέρη θα πρέπει να δεχθούν να καθήσουν στο ίδιο τραπέζι αλλιώς δεν υπάρχει κανένα νόημα. Μέχρι στιγμής έχει υπάρξει μια συνδιάσκεψη των χωρών της περιοχής αλλά εμείς θέλουμε να πάμε μακρύτερα και να τους φέρουμε όλους γύρω από το τραπέζι. Η αιγίδα των Ηνωμένων Εθνών έχει ζητηθεί από την αρχή αλλά αυτό δεν σημαίνει ότι ο Οργανισμός Αφρικανικής Ενότητας ή η Ευρωπαϊκή Ένωση η οποία είναι ο μεγαλύτερος χορηγός ανθρωπιστικής βοήθειας και υποστήριξης για την ανασυγκρότηση στην περιοχή, δεν θα είναι παρόντες. Ελπίζω ότι θα είμαστε και ότι θα μπορέσουμε να συνεισφέρουμε αποτελεσματικά όταν συγκληθεί η συνδιάσκεψη.

<SPEAKER ID=22 NAME="Kinnock, Glenys">
Έχω δύο ερωτήσεις σχετικά με τη Ρουάντα. Η πρώτη έχει σχέση με τα ιδιαίτερα προβλήματα που αντιμετωπίζουν οι γυναίκες που επιστρέφουν στη Ρουάντα. Αυτή τη στιγμή το 70 % του πληθυσμού της Ρουάντα αποτελείται από γυναίκες. Πάρα πολλοί από τους πρόσφυγες που επιστρέφουν είναι γυναίκες, οι περισσότερες χήρες ή άγαμες μητέρες γεγονός για το οποίο στιγματίζονται. Σύμφωνα με τη νομοθεσία της Ρουάντα οι γυναίκες αυτές δεν έχουν κανένα δικαίωμα σε ιδιοκτησία ή σε κληρονομία. Τι κάνει άραγε η Επιτροπή ούτως ώστε να διασφαλιστούν τα δικαιώματα των γυναικών στην ιδιοκτησία, τη στέγη και την κατάλληλη προστασία όταν επιστρέψουν στη Ρουάντα;
<P>
Δεύτερον, θα γνωρίζετε κύριε Επίτροπε ότι κάτι σημαντικό από εκείνα που θα πρέπει να διασφαλίσουμε είναι το ότι ο λαός της Ρουάντα θα πρέπει να έχει την πεποίθηση ότι επιστρέφει σε μια χώρα η οποία αποδίδει δικαιοσύνη. Μία σχετική πτυχή είναι ότι θα πρέπει να διασφαλίσουμε την προσαγωγή εκείνων που ευθύνονται για εγκλήματα γενοκτονίας στη δικαιοσύνη. Με ποιόν τρόπο μπορούμε άραγε να προστατεύσουμε, να διασφαλίσουμε και να υποστηρίξουμε την κυβέρνηση της Ρουάντα για να αρχίσει τις δίκες αυτές τον Ιανουάριο; Είναι απόλυτα αναγκαίο να αρχίσουν οι δίκες για τα εγκλήματα γενοκτονίας τον Ιανουάριο, τώρα που η σχετική νομοθεσία έχει εγκριθεί. Τι μπορείτε να κάνετε ούτως ώστε να διασφαλίσετε την υλοποίηση των δύο ανωτέρω;

<SPEAKER ID=23 LANGUAGE="EN" NAME="Pinheiro">
Η ερώτηση αυτή είναι ουσιαστική. Βρισκόμαστε σε επαφή με την Ύπατη Αρμοστεία των Ηνωμένων Εθνων για τους Πρόσφυγες όπως και με την Ύπατη Αρμοστεία για τα Ανθρώπινα Δικαιώματα έτσι ώστε να εγγυθούμε και να διασφαλίσουμε ότι οι γυναίκες και τα παιδιά θα έχουν ειδική μεταχείρηση και ειδική προσοχή στη Ρουάντα. Μπορώ να σας διαβεβαιώσω ότι ενωρίτερα σήμερα έλαβα επιστολή των δύο ανωτέρω οργανισμών με την οποία εγγυώνται ότι το ζήτημα αυτό θα αντιμετωπιστεί ως θέμα πρώτης προτεραιότητας.
<P>
Αναφορικά με τη δικαιοσύνη, η κυβέρνηση της Ρουάντα έχει εγκρίνει τη νομοθεσία που είναι απαραίτητη για την απόδοση δικαιοσύνης, γεγονός που δεν ήταν καθόλου εύκολο γι' αυτούς. Αυτό που λείπει όμως είναι τα διοικητικά και άλλα μέτρα που είναι απαραίτητα για να αρχίσουν οι δίκες. Αυτό απετέλεσε ένα από τα αντικείμενα της εντολής της ομάδας αξιολόγησης που απέστειλε η Επιτροπή στη χώρα αυτή την περασμένη εβδομάδα. Ελπίζω βάσιμα ότι θα μπορέσουμε να παράσχουμε κάποια υποστήριξη έτσι ώστε τον Ιανουάριο, ο οποίος αποτελεί και δικό μας στόχο, να είμαστε σε θέση να διαπιστώσουμε απονομή δικαιοσύνης στη Ρουάντα με κάποιον λογικό ρυθμό.

<SPEAKER ID=24 NAME="Πρόεδρος">
Eυχαριστώ πολύ, Eπίτροπε κύριε Pinheiro.

<SPEAKER ID=25 NAME="Πρόεδρος">
Προχωρούμε τώρα στο δεύτερο μέρος της ώρας των ερωτήσεων και συνεπώς στις παρενοχλήσεις της ελεύθερης κυκλοφορίας προσώπων και αγαθών στους δρόμους. Tο λόγο έχει ο Eπίτροπος κ. Kinnock.
<P>
Kinnock, Neil, μέλος της Επιτροπής. (ΕΝ) Θα ήθελα να εκφράσω τις ευχαριστίες μου στην Επιτροπή Μεταφορών και Τουρισμού και τον πρόεδρό της κ. Cornelissen για την ευκαιρία που μου δίδουν να προβώ σε δήλωση προς το Σώμα σχετικά με την επικίνδυνη και συνεχιζόμενη διαμάχη στον τομέα οδικών διαμετακομιστικών μεταφορών στη Γαλλία. Είναι φυσικό ότι η Επιτροπή συμμερίζεται τις ευρύτατες ανησυχίες σχετικά με τα γεγονότα αυτά τα οποία σαφώς έχουν βαρύτατες οικονομικές και κοινωνικές επιπτώσεις τόσο εντός όσο και εκτός της χώρας.
<P>
Είναι προφανές ότι μια διαμάχη με 200 περίπου μπλόκα σε ολόκληρη τη Γαλλία προκαλεί ταλαιπωρία και σοβαρότατες ανησυχίες τόσο σ' εκείνους που συμμετέχουν άμεσα σ' αυτή όσο και στα αθώα θύματά της. Πράγματι υπάρχουν αναφορές για άσκηση σωματικής βίας, κάτι που καταδικάζεται ιδιαίτερα. Η Επιτροπή φυσικά, ελπίζει ότι όλοι οι ενδιαφερόμενοι - εργαζόμενοι, εργοδότες και γαλλικές αρχές - θα κάνουν το κάθε τι που εξαρτάται από αυτούς για να επιτύχουν μια ταχεία και διαρκή λύση στο πρόβλημα και να αμβλύνουν έτσι τις ταλαιπωρίες που υποφέρουν όσοι δεν έχουν άμεση σχέση με το πρόβλημα.
<P>
Όπως θα γνωρίζει το Σώμα, τόσο ο Πρόεδρος Santer όσο και εγώ έχουμε ζητήσει εξ ονόματος της Επιτροπής από τις γαλλικές αρχές να ενεργήσουν επειγόντως ούτως ώστε να επιλύσουν το πρόβλημα και να διασφαλίσουν τον πλήρη σεβασμό των διατάξεων της Συνθήκης όσον αφορά την ελευθερία της κίνησης στην εσωτερική αγορά. Ωστόσο, όπως επίσης θα γνωρίζει το Σώμα, πρακτικά η Επιτροπή δεν έχει κάποιο αποτελεσματικό νομικό δικαίωμα ή δυνατότητα να επέμβει σε μια εσωτερική εθνική αντιδικία εκτός εάν αποδειχθεί ότι ένα κράτος μέλος αδιαφορεί για τις υποχρεώσεις του προς διασφάλιση της νόμιμης ελευθερίας διακίνησης αγαθών και προσώπων όπως αυτή αναφέρεται στη Συνθήκη. Αυτό αποτελεί μια πραγματικότητα. Δεν αποτελεί ασφαλώς άλλοθι για παθητική συμπεριφορά. Είναι ένα νομικό και ρεαλιστικό γεγονός.
<P>
Αξίζει να σημειωθεί ότι ορισμένοι από εκείνους που απαιτούν με τη μεγαλύτερη δυνατή ένταση την παρέμβαση της Επιτροπής για την πρόληψη ή τον τερματισμό παρόμοιων διενέξεων θα ήταν μεταξύ των πρώτων εξ εκείνων που θα εξέφραζαν με την ίδια ένταση ιερή αγανάκτηση εάν η Ευρωπαϊκή Επιτροπή αποκτούσε εξουσία για να υπερβαίνει τον εθνικό τρόπο χειρισμού και τις εθνικές αποφάσεις σε παρόμοια συμβάντα.
<P>
(Χειροκροτήματα) Ασφαλώς τίποτα από τα ανωτέρω δεν μπορεί να δικαιολογήσει ολιγωρία όταν τόσο πολλοί ευρωπαίοι πολίτες και ευρωπαϊκές επιχειρήσεις υφίστανται ζημίες από μια εσωτερική διαμάχη σε ένα κράτος μέλος. Κατά συνέπεια, τόσο εγώ προσωπικά όσο και το προσωπικό μου και οι υπηρεσίες μου έχουμε αναλάβει την οποιαδήποτε δράση μπορούσαμε να αναλάβουμε. Το απόγευμα της περασμένης Πέμπτης συναντήθηκα στο Παρίσι με την Υπουργό Μεταφορών που είναι υπεύθυνη για τις οδικές μεταφορές. Κατέστη προφανές ότι το ζήτημα αυτό την απασχολεί πολύ έντονα. Την Παρασκευή έδωσα συνέχεια στη συνάντηση αυτή αποστέλλοντας στην Υπουργό επιστολή με την οποία της διατύπωνα τις ανησυχίες μου σχετικά με τις εξελίξεις στη Γαλλία και με την οποία την προέτρεπα να συνεχίσει τις προσπάθειές της προς επίλυση της κρίσεως. Όπως θα ανέμενε το Σώμα, η Επιτροπή διατηρεί στενές και συνεχείς επαφές με τις γαλλικές αρχές παρακολουθώντας την εξέλιξη της καταστάσεως.
<P>
Οι προσπάθειες της γαλλικής κυβερνήσεως για τη διασφάλιση μιας λύσεως κατόπιν διαπραγματεύσεων για τον τερματισμό της κρίσεως υποστηρίχθηκαν με τον διορισμό διαμεσολαβητή και με μία σειρά παρατεταμένων συσκέψεων μεταξύ των ενδιαφερομένων μερών. Η τελευταία σύσκεψη περατώθηκε πολύ νωρίς σήμερα το πρωί και η επόμενη θα ξεκινήσει σε ένα τέταρτο περίπου στο Παρίσι. Πιστεύω ότι έχει επιτευχθεί κάποια πρόοδος σχετικά με τα εφάπαξ των εργαζομένων στον τομέα των οδικών διαμετακομιστικών μεταφορών και αυτό είναι κάτι ευχάριστο μολονότι δεν παύει να είναι αλήθεια ότι υφίστανται πολύ ζωτικά και ουσιαστικά θέματα που δεν έχουν επιλυθεί ακόμη. Το περασμένο Σαββατοκύριακο ο αριθμός των ξένων φορτηγών που βρισκόντουσαν αποκλεισμένα ήταν περίπου 20.000. Τη Δευτέρα ο αριθμός αυτός είχε μειωθεί στις 5.000 αλλά δυστυχώς τις τελευταίες ημέρες ο αριθμός τους αυξήθηκε ξανά. Παρά το γεγονός αυτό οι γαλλικές αρχές διασφάλισαν την απελευθέρωση ακόμη 150 βρετανικών, ισπανικών και πορτογαλικών φορτηγών.
<P>
Ωστόσο, τα 200 μπλόκα σημαίνουν ότι δεν έχει επιτευχθεί σημαντική βελτίωση της καταστάσεως. Είναι προφανές ότι τα περισσότερα από τα αντικείμενα της διαμάχης αφορούν ζητήματα η επίλυση των οποίων εναπόκειται στους εργοδότες, τους εργαζόμενους και τις γαλλικές αρχές. Ορισμένα από τα θέματα όπως οι ώρες οδήγησης, οι ώρες ανάπαυσης και ο χρόνος εργασίας αφορούν αντικείμενα για τα οποία υπάρχει σχετική κοινοτική νομοθεσία ή για τα οποία έχουν υποβληθεί προτάσεις. Οι οδηγοί ισχυρίζονται ότι αναφορικά με τις ώρες οδήγησης και τις ώρες ανάπαυσης υπάρχουν εργοδότες που δεν τηρούν την υπάρχουσα νομοθεσία. Είναι προφανές ότι σ' αυτό το στάδιο δεν είμαι σε θέση να διαμορφώσω μια τελική άποψη επί του θέματος αυτού αλλά είναι φυσικό ότι η Επιτροπή έχει και επιθυμία αλλά και καθήκον να διασφαλίσει ότι τόσο η εθνική όσο και η κοινοτική νομοθεσία γίνονται πλήρως σεβαστές και υλοποιούνται.
<P>
Προς τον σκοπό αυτόν έχουμε αναλάβει μια σειρά ενεργειών. Μία από αυτές αφορά πρόταση για ένα νέο ταχογράφο ο οποίος θα κάνει ευκολότερο τον έλεγχο των ωρών οδήγησης και δυσκολότερη την πλαστογράφηση των στοιχείων του. Ελπίζω ότι το Συμβούλιο Υπουργών Μεταφορών το οποίο θα συνέλθει στις αρχές του επομένου μηνός θα επιτελέσει πρόοδο επί του θέματος αυτού ούτως ώστε να διαμορφωθεί κοινή θέση υπό την ολλανδική προεδρία στις αρχές του επομένου έτους.
<P>
Υπήρξαν και προηγούμενες σχετικές δράσεις. Το 1995 η Επιτροπή είχε συγκαλέσει σύσκεψη των εθνικών αρχών με σκοπό την προώθηση της συνεργασίας μεταξύ των κρατών μελών σχετικά με τη βελτίωση ερμηνείας και επιβολής της νομοθεσίας περί ωρών οδήγησης. Είναι προφανές ότι θα υποβάλουμε έκθεση σχετικά με την εφαρμογή της νομοθεσίας. Επί του χρόνου εργασίας γενικότερα, το Σώμα θα γνωρίζει ότι ο τομέας των μεταφορών εξαιρείται από την υφιστάμενη οδηγία περί του χρόνου εργασίας. Η Επιτροπή επανειλημμένα έχει υποστηρίξει τη θέση ότι θα πρέπει να υπάρξουν διατάξεις για τους τομείς που εξαιρούνται οι οποίες να λαμβάνουν υπόψη τα ιδιαίτερα χαρακτηριστικά τους.
<P>
Στηριζόμενη επάνω στην πρόοδο που έχει επιτευχθεί κατά τις συζητήσεις στις μικτές επιτροπές εργοδοτών και εργαζομένων για τις μεταφορές, η Επιτροπή θα προβεί στη δημοσίευση Λευκής Βίβλου σχετικά με τους τομείς που εξαιρούνται και πιστεύουμε ότι μπορεί να επιτευχθεί πρόοδος σχετικά με τους μη μετακινούμενους απασχολούμενους του τομέα των μεταφορών. Όσον αφορά όμως τους μετακινούμενους εργαζόμενους όπως οι οδηγοί των φορτηγών οι προοπτικές επίτευξης προόδου, όπως θα γνωρίζει το Σώμα, είναι πολύ βραδύτερες και πολύ περισσότερο ασαφείς.
<P>
Εντός του γενικού πλαισίου που αφορά την αντιδικία αυτή είναι φυσικό να έχει τεθεί και θέμα αποζημιώσεων. Θα πρέπει να ενημερώσω το Σώμα ότι η Επιτροπή δεν έχει νομική εξουσία για να παρέμβει στο συγκεκριμένο θέμα δεδομένου ότι δεν υπάρχει γενικό κοινοτικό δίκαιο που να προβλέπει δικαίωμα αποζημίωσης φυσικών προσώπων ή εταιρειών οι οποίες υφίστανται ζημία από ενέργειες απεργιών - και ούτε φαίνεται πιθανό ότι πρόκειται μελλοντικά να υπάρξει κάποτε παρόμοια νομοθεσία σε κοινοτικό επίπεδο. Ωστόσο, σε ανταπόκριση αντίστοιχων ανησυχιών που έχουν διατυπωθεί σε εθνικό και κοινοτικό επίπεδο τα κράτη μέλη προβλέπουν σε ορισμένες περιπτώσεις σχήματα αποζημιώσεων. Σημειώνω επομένως τις πληροφορίες που λένε ότι οι γαλλικές αρχές εδήλωσαν πως θα λάβουν μέτρα για την αποζημίωση των αλλοδαπών οδηγών και ότι οι καθέκαστα νομαρχίες θα χορηγήσουν τα έντυπα των αντίστοιχων δηλώσεων.
<P>
Συμπερασματικά, τα Σώμα θα γνωρίζει ότι στις δημοκρατικές κοινωνίες το δικαίωμα της απεργίας συνιστά μια θεμελιώδη πολιτική ελευθερία και μολονότι ορισμένα κράτη μέλη συγκεκριμένα αναγνωρίζουν την ελευθερία αυτή στα συντάγματα και στη νομοθεσία τους, το πρωτόκολλο κοινωνικής πολιτικής που είναι προσηρτημένο στη Συνθήκη αποκλείει κάθε κοινοτική νομική αρμοδιότητα αναφορικά με το δικαίωμα της απεργίας. Συνεπώς δεν υπάρχει κοινοτικό δίκαιο ή κοινοτικοί κανόνες σχετικά με τις απεργίες. Θα πρέπει να είναι φανερό τόσο στο Σώμα τούτο όσο και στα εθνικά κοινοβούλια της Ένωσης ότι το δικαίωμα της απεργίας θα πρέπει ασφαλώς να ασκείται με τον αρμόζοντα σεβασμό προς τη νομοθεσία γεγονός το οποίο συμπεριλαμβάνει την υποχρέωση διατήρησης της ελεύθερης διακίνησης αγαθών, υπηρεσιών και προσώπων στην εσωτερική αγορά, στην Ευρωπαϊκή Κοινότητα. Αυτή είναι η ειδικότερη πτυχή που συγκεντρώνει το ενδιαφέρον της Επιτροπής μολονότι φυσικά συγκαταλεγόμαστε μεταξύ των πολλών εκείνων σε ολόκληρη την Ένωση που ελπίζουν ότι οι πληροφορίες που λένε πως επίκειται η επίλυση της διαμάχης το ερχόμενο Σαββατοκύριακο θα αποδειχθούν ορθές.
<P>
(Χειροκροτήματα)
<SPEAKER ID=26 LANGUAGE="FR" NAME="Rocard">
Κύριε Πρόεδρε, Κύριε Επίτροπε, συμφωνώ απόλυτα μαζί σας ότι η διαμάχη αυτή είναι αποκλειστικά ιδιωτικού χαρακτήρα και δεν εξαρτάται από την κρατική εξουσία. Η αδεξιότητα της γαλλικής Κυβέρνησης έχει να κάνει μόνο με το ότι άργησε υπερβολικά να επιλέξει μεσολαβητή και, επίσης, άργησε υπερβολικά να παρέμβει ως προς τις οικονομικές συνθήκες υπό τις οποίες ασκούν το επάγγελμά τους οι άνθρωποι αυτοί, γεγονός που τους αναγκάζει να μην τηρούν τους κανόνες ασφαλείας.
<P>
Εκείνο που μένει να γίνει είναι να τεθεί το πρόβλημα των συνθηκών εργασίας στο επάγγελμα αυτό που, για τη Γαλλία, είναι ένα από τα τελευταία τα οποία εξακολουθούν να έχουν απαρχαιωμένη, αν όχι φεουδαρχική, εργοδοσία. Είναι, αν μη τι άλλο, εκπληκτικό το γεγονός ότι ο μέσος όρος των ωρών εργασίας των επαγγελματιών στον τομέα των οδικών μεταφορών στη Γαλλία φτάνει τις 62, 5 ώρες.
<P>
Κύριε Επίτροπε, το ερώτημά μου είναι αν θεωρείτε την Ευρωπαϊκή Ένωση αρμόδια να προσπαθήσει, με κάποια οδηγία, ώστε να εναρμονιστούν οι συνθήκες ασφαλείας στον τομέα των οδικών μεταφορών σε όλη την επικράτεια της Ένωσης. Δεν έχω άλλο ερώτημα.

<SPEAKER ID=27 LANGUAGE="EN" NAME="Kinnock, Neil">
Ευχαριστώ τον κ. Rocard. Όπως θα γνωρίζει, η Επιτροπή καταβάλλει συνεχείς προσπάθειες για να διασφαλίσει ότι σε ολόκληρη την επικράτεια της κοινότητος θα υφίστανται ίδιες καταστάσεις, ιδιαίτερα αναφορικά με τις δίκαιες συνθήκες ανταγωνισμού και τις πολιτισμένες συνθήκες εργασίας. Θα είναι ενήμερος των σχετικών δυσχερειών που παρουσιάζονται σε πολλούς επαγγελματικούς τομείς, γεγονός που ασφαλώς ισχύει και στον τομέα των μεταφορών συμπεριλαμβανομένων των οδικών μεταφορών.
<P>
Η Επιτροπή δεν είναι σε θέση να διατυπώσει απόψεις σχετικά με την ποιότητα ή γενικά με τις συνθήκες στον γαλλικό διαμετακομιστικό τομέα. Ωστόσο πιστεύω ότι εάν γίνει μια επανεκτίμηση των εν γένει προϋποθέσεων που έχουν σχέση με τον έντιμο ανταγωνισμό και τις πολιτισμένες συνθήκες εργασίας είναι πιθανό ότι ορισμένα από τα ζητήματα που βρίσκονται στη ρίζα της παρούσας διαμάχης θα μπορούσαν εν καιρώ να επιλυθούν προς όφελος όλων.

<SPEAKER ID=28 LANGUAGE="EN" NAME="Paisley">
Δέχομαι με ικανοποίηση τα λεχθέντα από τον Επίτροπο αλλά θα ήθελα να μην ξεχνάει τις περιοχές εκείνες της Κοινότητας που βρίσκονται στην περιφέρεια, όπως η Βόρεια Ιρλανδία. Υπάρχουν φορτηγά από την πατρίδα μου που βρίσκονται αποκλεισμένα στη Γαλλία για δεύτερη εβδομάδα. Εκτιμώ αυτά που είπε και τα διαβήματα που έχει κάνει αλλά το αντικείμενο αυτό έχει ζωτική σημασία για όσους βρίσκονται στην περιφέρεια της Κοινότητας.

<SPEAKER ID=29 LANGUAGE="EN" NAME="Kinnock, Neil">
Ευχαριστώ τον αξιότιμο βουλευτή. Είμαι βέβαιος ότι θα κατανοεί πως στον βαθμό που μπορούμε να ασκήσουμε πολιτική επιρροή ασφαλώς την ασκούμε, δεδομένου ότι κατανοούμε τις μεγάλες κοινωνικές και προσωπικές δυσχέρειες που προκαλούνται στην πλειοψηφία των οδηγών των φορτηγών και των οικογενειών τους καθώς και τις δυσχέρειες σε όλα τα τμήματα της ευρωπαϊκής οικονομίας ως αποτέλεσμα των αντιδικιών αυτής της μορφής.

<SPEAKER ID=30 LANGUAGE="EN" NAME="Wijsenbeek">
Με όλο τον οφειλόμενο σεβασμό στο πρόσωπο του Επιτρόπου, υπάρχουν ορισμένες πτυχές σε όσα είπε που θα ήθελα να διαφωνήσω. Πρώτον, σχετικά με το αντικείμενο του ταχογράφου η Επιτροπή ήταν εκείνη που πρότεινε αρχικά κάτι το οποίο δεν ελάμβανε καθόλου υπόψη του την πιο σύγχρονη τεχνολογία, δηλ. τον ηλεκτρονικό υπολογιστή. Δεύτερον, ως Κοινοβούλιο ζητούμε από χρόνια τώρα νέες προτάσεις σχετικά με τις ώρες οδήγησης και ανάπαυσης στις οποίες προτάσεις να συμπεριλαμβάνεται και το θέμα του συνολικού χρόνου απασχόλησης. Μέχρι τη στιγμή αυτή δεν υπάρχει καμία νέα πρόταση εκ μέρους της Επιτροπής. Τέλος, ίσως σωστά η Επιτροπή να εμμένει στο θέμα της ελευθερίας της κίνησης αλλά είναι σαφές ότι αυτό αποβαίνει εις βάρος των οδηγών και των μεταφορέων ολόκληρης της Κοινότητας και ότι ο έλεγχος των ωρών εργασίας και ανάπαυσης παραμένει ελλειπής. Μόλις τώρα λάβαμε τους σχετικούς αριθμούς για το 1991 και το 1992. Ακόμη δεν έχουμε τους αντίστοιχους για το 1993 και το 1994 και γνωρίζουμε ότι ορισμένα κράτη μέλη δεν τους έχουν παράσχει καν.

<SPEAKER ID=31 LANGUAGE="EN" NAME="Kinnock, Neil">
Μιλώντας γενικά, όταν ο αξιότιμος βουλευτής αρχίζει με την έκφραση «με όλο τον οφειλόμενο σεβασμό» εγώ κοιτάζω να καλυφθώ. Διαπιστώνω ότι η εμπειρία που έχω από τη σοφία και την ευστροφία του είναι δικαιολογημένη και θα έπρεπε να περιμένω αυτό το είδος των ερωτημάτων που πολύ σωστά θέτει.
<P>
Όσον αφορά τον ταχογράφο θα γνωρίζει, λόγω της πολύ στενής και ενεργού συμμετοχής του στο συγκεκριμένο θέμα, ότι αυτό που προσπαθεί επί τόσο χρόνο τώρα να επιτύχει η Επιτροπή δεν είναι η τελειότητα, την οποία ασφαλώς θα θέλαμε, αλλά η μεγιστοποίηση της προόδου που θα μπορούσε να γίνει προς την κατεύθυνση εκρίζωσης της πλαστογράφησης και διατήρησης αξιοπρεπών συνθηκών εργασίας. Τώρα γνωρίζουμε ότι υπάρχουν δυνατότητες εφαρμογής της πιο προωθημένης ηλεκτρονικής τεχνολογίας στους ταχογράφους, μια εξέλιξη που την καλωσορίζω ένθερμα. Ο αξιότιμος βουλευτής θα γνωρίζει το γεγονός ότι σε προηγούμενες περιπτώσεις δεν είχε γίνει δυνατό να επιτευχθεί ομοφωνία ακόμη και για στοιχειώδεις αλλαγές οι οποίες θα είχαν ως αποτέλεσμα τις βελτιώσεις τις οποίες και εκείνος και εγώ σφόδρα επιθυμούμε.
<P>
Το ίδιο ισχύει και για το πρόβλημα σχετικά με τον χρόνο εργασίας. Και εκείνος και εγώ συμμεριζόμαστε την επιθυμία να διασφαλίσουμε δίκαιες ανταγωνιστικές συνθήκες και πολιτισμένες συνθήκες εργασίας. Είναι βέβαιο ότι η αποτυχία επίτευξης προόδου δεν οφείλεται στην Επιτροπή. Όπως γνωρίζει ο κ. Wijsenbeek η Επιτροπή έχει νομικό καθήκον και υποχρέωση να υποβάλλει προτάσεις. Αποτελεί δικαίωμα των δημοκρατικών εκπροσώπων των κρατών μελών να αποφασίζουν. Εάν στο παρελθόν οι εκπρόσωποι αυτοί δεν μπόρεσαν να αποφασίσουν σχετικά με μείζονες μεταβολές στον χρόνο εργασίας για τον τομέα των μεταφορών, δεν μπορώ να θεωρηθώ υπεύθυνος εγώ. Αυτό όμως που θα κάνω είναι να συνεχίσω τις προσπάθειές μου από κοινού με τους εκπροσώπους του Κοινοβουλίου και ορισμένων κρατών μελών για προοδευτικές αλλαγές οι οποίες θα βελτιώσουν την παραγωγικότητα και την ανταγωνιστικότητα διατηρώντας παράλληλα αξιοπρεπείς συνθήκες εργασίας.

<SPEAKER ID=32 LANGUAGE="EN" NAME="McIntosh">
Ίσως στο μέλλον ορισμένοι από εμάς να υποχρεωθούμε να φοράμε μαγιώ για να μας προσέχετε.
<P>
(Γέλια) Μολονότι αποδεχόμεθα το γεγονός ότι ο Επίτροπος Kinnock έδρασε επειγόντως, μας εξέθεσε δύο λόγους για τους οποίους η Επιτροπή, ως θεματοφύλακας των Συνθηκών, μπορεί να αναλάβει νομική δράση κατά της γαλλικής κυβερνήσεως. Και οι δύο λόγοι αφορούν παραλείψεις. Ο πρώτος είναι η παράλειψη της γαλλικής κυβερνήσεως να εφαρμόσει τους κανονισμούς σχετικά με τις ώρες εργασίας των οδηγών. Ο δεύτερος είναι η παράλειψη εκ μέρους της γαλλικής κυβερνήσεως στην αποτυχία της να τηρήσει τις βασικές διατάξεις της Συνθήκης σχετικά με την ελεύθερη κίνηση.Σχετικά με το θέμα των αποζημιώσεων: φρέσκα τρόφιμα, ευάλωτα προϊόντα ακόμη και ζώντα ζώα έχουν αποκλεισθεί για πάνω από οκτώ ημέρες. Μπορεί να χαλάσουν και επομένως θα πρέπει να καταβληθούν αποζημιώσεις. Έχουμε δικαίωμα να ζητήσουμε από την Επιτροπή, εξ ονόματος των εκλογέων μας, να αναλάβει δράση σχετικά με την καταβολή αποζημιώσεων. Θα αναλάβει άραγε ο Επίτροπος δράση εξ ονόματός μας;

<SPEAKER ID=33 NAME="Kinnock, Neil">
Ευχαριστώ την αξιότιμη κυρία. Δηλώνω ότι δεν λαμβάνω καθόλου υπόψη μου το σχόλιο που έκανε σχετικά με τα μαγιώ. Κάτι τέτοιο θα περιέπλεκε ακόμη περισσότερο μια ήδη πολύπλοκη κατάσταση.
<P>
Επί του θέματος των αποζημιώσεων, λυπούμαι διότι δεν έχω να προσθέσω τίποτα παραπάνω στη σαφή δήλωση που έκανα προηγουμένως τόσο αναφορικά με τη γενική φύση του κοινοτικού δικαίου όσο και σχετικά με την ετοιμότητα των γαλλικών αρχών να θεσπίσουν διαδικασίες οι οποίες θα δώσουν την ευκαιρία σ' εκείνους που έχουν υποστεί ζημιές ως αποτέλεσμα της διαμάχης αυτής να ζητήσουν αποζημίωση μέσω των κατά τόπους νομαρχιών. Οι δικαιούχοι μπορούν να ζητήσουν τα σχετικά έντυπα και να προωθήσουν ανάλογα τις απαιτήσεις τους. Αυτή είναι η ισχύουσα νομική πραγματικότητα και σ' αυτή τη φάση δεν μπορώ να κάνω τίποτα παραπάνω.
<P>
Αναφορικά με την λεγόμενη αποτυχία των γαλλικών αρχών να εκπληρώσουν τις υποχρεώσεις τους που προκύπτουν από το κοινοτικό δίκαιο σχετικά με τις ώρες εργασίας, το θέμα θα πρέπει να εξεταστεί περαιτέρω. Στην παρούσα φάση θα πρέπει να πω ότι θα είναι δύσκολο να αποδειχθεί ικανοποιητικά ότι οι αδυναμίες αυτές οφείλονται σε αμέλεια, κάτω από οποιαδήποτε νομική μορφή, της γαλλικής κυβερνήσεως. Είμαστε συνεχώς πρόθυμοι να παρακολουθήσουμε και να εξετάσουμε τις συνθήκες αυτές.
<P>
Όσον αφορά τις θεμελιώδεις εγγυήσεις της Συνθήκης σχετικά με την ελευθερία διακίνησης αγαθών και προσώπων η Επιτροπή είναι πρόθυμη να δράσει, όπως και σε προηγούμενες περιπτώσεις, χρησιμοποιώντας τις εξουσίες που της παρέχει η Συνθήκη στην περίπτωση που μπορεί να αποδειχθεί παράλειψη εκ μέρους του κράτους μέλους. Κατά τη διάρκεια της παρούσης διαμάχης η ετοιμότητα των γαλλικών αρχών να ορίσουν διαμεσολαβητή και να λάβουν μέρος σε διαπραγματεύσεις που συχνά διαρκούσαν πάνω από 12 ή 14 ώρες ημερησίως δεν στοιχειοθετούν παράλειψη ή έλλειψη πρόθεσης για προσπάθεια διατήρησης της ελευθερίας των κινήσεων. Συνεπώς, μολονότι θα συνεχίσουμε να παρακολουθούμε εκ του σύνεγγυς την όλη κατάσταση ενόψει, εάν καταστεί αναγκαίο, να κινήσουμε διαδικασίες παράλειψης αυτή τη στιγμή δεν υπάρχει καμία ένδειξη που θα δικαιολογούσε την ανάληψη παρόμοιων ενεργειών.

<SPEAKER ID=34 LANGUAGE="ES" NAME="Colom i Naval">
Κύριε Πρόεδρε, θα ήθελα κατ' αρχήν να εκφράσω τη λύπη μου διότι από τους θεατές απουσιάζει μια ομάδα επισκεπτών που είχα προσκαλέσει, και η οποία παγιδεύτηκε στους γαλλικούς αυτοκινητόδρομους καθ' οδόν προς τα εδώ.
<P>
Κατά δεύτερον, ο κ. Επίτροπος εκφράστηκε σαφέστατα όσον αφορά την έλλειψη δυνατότητας αντιστάθμισης των ζημιών που υπέστησαν ήδη τα φορτηγά που έχουν παγιδευτεί σε γαλλικό έδαφος. Στην περίπτωση της Ισπανίας, υπήρξαν απώλειες κάπου 250 εκατομμυρίων Ecu σε ευπαθή προϊόντα. Και εγώ ερωτώ: Τι γίνεται για παράδειγμα με το σταμάτημα της συγκομιδής των εσπεριδοειδών στη λεκάνη της Μεσογείου, εν αναμονή της επίλυσης αυτής της διένεξης, που συνεπάγεται την απώλεια πολλών ωρών εργασίας και την αύξηση της ανεργίας; Τι γίνεται με την επιβράδυνση του ρυθμού εργασίας στους ισπανικούς λιμένες της Μεσογείου, από όπου δεν μπορούν να εξαχθούν αυτήν τη στιγμή προς την Κοινότητα τα προϊόντα που έρχονται από τρίτες χώρες; Η Κοινότητα δεν πρέπει να παρέμβει ούτε όσον αφορά αυτήν την πτυχή;

<SPEAKER ID=35 LANGUAGE="EN" NAME="Kinnock, Neil">
Αποδέχομαι πλήρως τις σοβαρές συνθήκες που επισημαίνει ο κ. Colom i Naval. Οι έντονες ανησυχίες που διατυπώνει γίνονται γενικά αντιληπτές στην Κοινότητα και έχουν γίνει διαβήματα από μεγάλο αριθμό οργανώσεων τόσο επαγγελματικών όσο και εκ μέρους οικογενειών και εθνικών κυβερνήσεων. Το γεγονός όμως παραμένει πως μολονότι αναγνωρίζουμε με μεγάλη μας λύπη ότι θα υπάρξουν σημαντικές και διαρκείς επιπτώσεις ως αποτέλεσμα της αντιδικίας αυτής, δεν βρισκόμαστε σε στάδιο στο οποίο η Επιτροπή να μπορεί να επέμβει νομικά με αποτελεσματικότητα ή με ρεαλισμό ούτως ώστε να προσπαθήσει να αποτρέψει ή να θεραπεύσει τις ζημίες. Γνωρίζω ότι ο αξιότιμος βουλευτής θα κατανοεί πως από ορισμένες απόψεις μπορεί κάποιος να αισθάνεται ως απλός πολίτης έντονη απογοήτευση κάτω από αυτές τις συνθήκες. Αυτή όμως είναι η πραγματικότητα. Θα παρείχα πολύ κακή υπηρεσία στο Κοινοβούλιο εάν έλεγα κάτι άλλο.
<P>
Τονίζω ότι εάν καταστεί δικαιολογημένο να αναλάβουμε δράσεις που θα έχουν τα προσδοκώμενα αποτελέσματα για να τερματιστεί αυτή η καταστροφική διαμάχη η Επιτροπή θα είναι όπως πάντα έτοιμη να αναλάβει τη δράση αυτή. Αυτή τη στιγμή όμως δεν υπάρχει καμία ένδειξη ότι η δράση αυτή θα είναι δικαιολογημένη.

<SPEAKER ID=36 LANGUAGE="FR" NAME="Cohn-Bendit">
Κύριε Πρόεδρε, Κύριε Επίτροπε, θα ήθελα να σας πω δύο πράγματα, με όλη την έλλειψη σεβασμού που τρέφω προς τα όργανα. Το πρόβλημα δεν είναι η ελεύθερη διακίνηση, το πρόβλημα είναι η κοινωνική Ευρώπη. Η Ευρώπη και οι επίτροποι είναι, πιστεύω, εξαιρετικά άτολμοι. Θα έπρεπε να αρπάξουν την ευκαιρία, αποδεικνύοντας ότι τέτοια προβλήματα προκύπτουν όταν δεν υπάρχει κοινωνική Ευρώπη, δεδομένου ότι πρόκειται για προβλήματα εναρμόνισης του Εργατικού Δικαίου και, επίσης, προστασίας της δημόσιας υγείας.
<P>
Όσο περισσότερο κυκλοφορούν οι οδηγοί των φορτηγών, τόσο μεγαλύτερο οδικό κίνδυνο αποτελούν. Όσο πιο ανίκανη είναι η Επιτροπή ή η Ευρώπη να προστατέψει τους πολίτες της, τόσο περισσότερο κινδυνεύουμε όλοι. Και θα ήθελα, κατά τρίτο λόγο, να πω σε όλους τους βουλευτές και σε όλο τον κόσμο εδώ που θέλει να μιλάει περί ελεύθερης διακίνησης ότι όλες οι κοινωνικές αλλαγές γίνονται με απεργίες. Όταν έχουμε μια απεργία, έχουμε και κοινωνική αλλαγή. Όφειλε, λοιπόν, η Επιτροπή να ευχαριστήσει τους απεργούς που προάγουν την υπόθεση της κοινωνικής Ευρώπης.
<P>
(Χειροκροτήματα)

<SPEAKER ID=37 LANGUAGE="EN" NAME="Kinnock, Neil">
Μπορώ εντίμως να δηλώσω τόσο εκ μέρους μου όσο και πιθανώς εκ μέρους σας, κ. Πρόεδρε, ότι δεν χρειαζόμαστε υποδείξεις από το αξιότιμο Μέλος για την αιτιολόγηση, την ιστορία ή την φύση των απεργιών. Θα ήθελα επίσης να του πω ότι θα συναντήσει δυσκολίες εάν προσπαθήσει να αποδείξει πως ιστορικά οι προοδευτικές και παραγωγικές κοινωνικές αλλαγές έχουν επέλθει μόνο ως αποτέλεσμα απεργιών. Ο σεβασμός προς την εξέλιξη του δικαίου σε μια ελεύθερη κοινωνία είναι εξ ίσου ζωτικός όπως και η διασφάλιση των δικαιωμάτων και των προνομοίων των ατόμων, όπως είμαι βέβαιος ότι θα αναγνωρίσει άμεσα το αξιότιμο Μέλος σε μια στιγμή που θα είναι νηφάλιο.
<P>
(Γέλια) Θα του έλεγα επί πλέον ότι όταν μας λέει ότι το παρόν δεν είναι πρόβλημα ελευθερίας της κίνησης αλλά της κοινωνικής Ευρώπης κατανοώ τι θέλει να πει και δεν αρνούμαι καθόλου την άποψη αυτή, όπως θα καταλαβαίνει. Ωστόσο, αυτό που μας λέει είναι ότι τα φορτηγά συνιστούν κίνδυνο και ότι όσο υπάρχουν φορτηγά θα υπάρχουν και κίνδυνοι. Ως αρμόδιος Επίτροπος επί των Μεταφορών μπορώ να κατανοήσω το τι υπονοεί και με αυτό. Δεν είμαι όμως βέβαιος ότι θα επιτύχει την συμπάθεια εκείνων που συμμετέχουν στη διαμάχη εάν κατά τις προσπάθειές του να υποστηρίξει τα κοινωνικά τους συμφέροντα προτείνει την παρουσία λιγότερων φορτηγών στους δρόμους της Γαλλίας.

<SPEAKER ID=38 LANGUAGE="EN" NAME="Killilea">
Ευχαριστώ τον Επίτροπο για τη δήλωσή του. Είπε ότι έκανε κάποια πρόοδο με την απελευθέρωση ορισμένου αριθμού εμπορικών οχημάτων κυρίως από τη Μ. Βρετανία και την Ισπανία. Δεν τον άκουσα να αναφέρεται στη νήσο της Ιρλανδίας. Υπάρχουν αποκλεισμένα αρκετά φορτηγά από την Ιρλανδία με ευάλωτα προϊόντα, κυρίως πρόβειο και βόειο κρέας, σε αυτοκίνητα ψυγεία τα οποία εδώ και δύο εβδομάδες περίπου επιβιώνουν με μικρές ποσότητες πετρελαίου για να λειτουργούν τα ψυγεία. Μπορεί να με πληροφορήσει ο Επίτροπος εάν έχει προβεί σε διαβήματα, ή εάν ακόμη και τώρα μπορεί να προβεί σε διαβήματα, για να απελευθερωθούν το ταχύτερο δυνατό τα φορτηγά αυτά από τα μπλόκα ώστε να μην καταστραφούν λαμβάνοντας ιδιαίτερα υπόψη τα τρομακτικά κόστη των φορτίων στα όποια αναφέρθηκα και λαμβάνοντας επίσης υπόψη ότι η Ιρλανδία εξαρτάται ολοκληρωτικά από τις εξαγωγές πρόβειου και βοείου κρέατος.

<SPEAKER ID=39 LANGUAGE="EN" NAME="Kinnock, Neil">
Μπορώ να διαβεβαιώσω το αξιότιμο Μέλος ότι, όπως είπα ενωρίτερα, γνωρίζω πλήρως τις επιπτώσεις της διαμάχης αυτής σε όλα τα τμήματα της Ένωσης και ιδιαίτερα στα τμήματα της περιφέρειας. Είναι φυσικό να υπάρχουν σοβαρές επιπτώσεις και στην Ιρλανδία. Η αναφορά μου στο Ηνωμένο Βασίλειο, την Ισπανία και την Πορτογαλία υπαγορεύθηκε από την επιθυμία μου να είμαι όσο το δυνατόν περισσότερο ακριβής σχετικά με τις πιο πρόσφατες απελευθερώσεις. Κατά κανένα τρόπο συτό δεν σημαίνει ότι αδιαφορώ έναντι των πολιτών ή των επιχειρήσεων άλλων κρατών μελών ούτε καν έναντι αυτών που προέρχονται εκτός των συνόρων της Κοινότητάς μας.
<P>
Όπως λέει το αξιότιμο Μέλος οι ζημίες είναι ήδη σημαντικές. Όσον αφορά τα διαβήματα, η γαλλική κυβέρνηση έχει καταβάλλει επίμονες προσπάθειες, με κάποια επιτυχία, για να διασφαλίσει κάποιες απελευθερώσεις και γνωρίζω ότι αποδίδει έμφαση στα ευάλωτα φορτία που για ευνόητους λόγους διατρέχουν ιδιαίτερους κινδύνους. Ο βαθμός ευελιξίας των προσπαθειών της είναι περιορισμένος αλλά είμαι βέβαιος ότι καταβάλλει έντονες προσπάθειες.
<P>
Ίσως ο αξιότιμος βουλευτής να μπορεί να συμμεριστεί μαζί μου ορισμένα καλά νέα. Οι ευρωπαϊκές συνδικαλιστικές οργανώσεις μεταφορών με πληροφορούν ότι κατόπιν παρέμβασής τους επετεύχθη η απελευθέρωση των μεταφορέων από το Ηνωμένο Βασίλειο που είχαν αποκλειστεί στο Καλαί και ελπίζω ότι παρόμοιες παρεμβάσεις θα έχουν ευρύτερες ευεργετικές επιπτώσεις στους πολίτες και τις επιχειρήσεις άλλων χωρών.

<SPEAKER ID=40 LANGUAGE="NL" NAME="Cornelissen">
Πρόεδρε, ευχαριστώ τον Επίτροπο για τη δήλωση και το ενδιαφέρον του. Δεν είναι η πρώτη φορά, και φοβούμαι ότι δεν θα είναι και η τελευταία, που αποκλείονται δρόμοι προκειμένου να ασκηθεί μεγαλύτερη πίεση επί των διαπραγματεύσεων με αντικείμενο μία εργασιακή διαμάχη. Θα ήθελα να καλέσω τον Επίτροπο να μελετήσει τη δυνατότητα θέσπισης μίας σειράς νομοθετικών μέτρων που θα αποσκοπούν στη διασφάλιση της ελεύθερης κυκλοφορίας στις κεντρικές αρτηρίες της Ευρώπης. Παραπέμπω στην ολλανδική νομοθεσία η οποία επιτρέπει, μέσω μίας επείγουσας προσφυγής, να ζητηθεί η γνώμη της δικαιοσύνης σχετικά με την κανονικότητα των δράσεων.
<P>
Το δεύτερο πράγμα που ήθελα να ρωτήσω είναι κατά πόσο ο κύριος Επίτροπος θα μπορούσε να ζητήσει να επιτραπεί προσωρινά η χρήση ερυθρού πετρελαίου ντήζελ, προκειμένου να επιτραπεί στα φορτηγά οχήματα που δεν είναι αποκλεισμένα να διαφύγουν από τη Γαλλία. Πρόεδρε, κάθε νόμισμα έχει δύο πλευρές. Στην περίπτωση αυτή αποδεικνύεται σαφώς ότι δεν μπορούμε να κάνουμε χωρίς τις οδικές μεταφορές.

<SPEAKER ID=41 LANGUAGE="EN" NAME="Kinnock, Neil">
Ευχαριστώ για την ερώτηση. Συμμερίζομαι την έντονη ανησυχία του αξιότιμου βουλευτή και όπως είπα προηγουμένως είμαι πολύ ευτυχής για την ευκαιρία που μου έδωσαν ο ίδιος και οι συνάδελφοί του για να να κάνω αυτή τη δήλωση. Ο σκοπός απεργιών όπως αυτή της Γαλλίας είναι αυταπόδεικτος αλλά η προσπάθεια διαμόρφωσης κοινοτικής νομοθεσίας στα πρότυπα της ολλανδικής πρακτικής θα ήταν εξαιρετικά δυσχερής.
<P>
Δεν αμφισβητώ καθόλου την αξία ή τις αρχές που δυνατόν να περιλαμβάνονται σε μια παρόμοια νομοθεσία. Απλώς λέω πως μολονότι στην Ολλανδία οι αποφάσεις του ολλανδικού κοινοβουλίου και της κυβερνήσεως σε σχέση με κάποιο είδος αυτόματης δικαστικής επέμβασης κάτω από ορισμένες και ειδικές συνθήκες μπορούν να γίνουν σεβαστές εντός των κυριαρχικών ορίων του κράτους αυτού, η πιθανότητα εκχώρησης εκ μέρους της Ευρωπαϊκής Ένωσης εξουσιών στην Επιτροπή ή στο Δικαστήριο των Ευρωπαϊκών Κοινοτήτων ούτως ώστε να εφαρμόζουν τις ίδιες αρχές σε όλη την επικράτεια της Κοινότητας είναι εξαιρετικά απομακρυσμένη.
<P>
Όταν βρισκόμαστε στην κατάσταση, όπως συμβαίνει τακτικά, όπου κράτη μέλη αμφισβητούν ακόμη και τις αποφάσεις του Ευρωπαϊκού Δικαστηρίου αναφορικά με νομοθεσία που ήδη υφίσταται, τα αξιότιμα Μέλη ανεξάρτητα από το πόσο μεγάλη είναι η απογοήτευσή τους - κάτι που ασφαλώς το κατανοώ - θα καταλήξουν στο συμπέρασμα ότι η πρόταση που διατυπώθηκε δεν έχει σχεδόν καμία πιθανότητα πρακτικού αποτελέσματος ή γενικής αποδοχής από τα θεσμικά όργανα της Κοινότητας.

<SPEAKER ID=42 LANGUAGE="DE" NAME="Swoboda">
Kύριε Πρόεδρε, κύριε Eπίτροπε, ελπίζω, από την πτήση σας με το ελικόπτερο πάνω από το Tυρόλο, να αποκομίσατε καλή εντύπωση για την κυκλοφορία των φορτηγών στην περιοχή αυτή. Aυτή, ωστόσο, είναι μια εισαγωγική παρατήρηση. Έχω να κάνω τις εξής δύο σύντομες ερωτήσεις: Eκνευριστήκατε κατ' αρχήν για την δήλωση του κ. Cohn-Bendit και το καταλαβαίνω αυτό απόλυτα. Ωστόσο, δεν θα 'πρεπε η κατάσταση στη Γαλλία να αποτελέσει αφορμή για την Eπιτροπή να καταστήσει σαφές στο Συμβούλιο, πόση μεγάλη σημασία έχει ο κοινωνικός διάλογος στην Eυρώπη; Mπορούμε να αποφεύγουμε τέτοια βασικά προβλήματα και απεργίες, μόνον όταν ο κοινωνικός διάλογος αποτελεί θεμελιώδη αρχή. Δεύτερον, θα σας παρακαλούσα, κύριε Eπίτροπε, να δηλώσετε εδώ ενώπιον του Σώματος - επειδή αυτό, στο πλαίσιο της εκπόνησης της Λευκής Bίβλου για τους σιδηροδρόμους, μπορεί να αποτελέσει πρότυπο, και επ' αυτού, ως γνωστόν, υπήρξε μια διαδήλωση - ότι θα κάνετε έγκαιρα και πολύ νωρίς, διάλογο με τα συνδικάτα.

<SPEAKER ID=43 LANGUAGE="EN" NAME="Kinnock, Neil">
Ευχαριστώ τον αξιότιμο βουλευτή. Το τελευταίο μέρος της ερωτήσεως, εάν εξεταστεί αυστηρά, δεν έχει σχέση με την ερώτηση που έθεσε η Επιτροπή Μεταφορών και Τουρισμού. Κατά συνέπεια, κ. Πρόεδρε, αποδέχομαι την απόφασή σας να ασχοληθώ μόνο με αντικείμενα που έχουν σχέση με τη διαμάχη των οδικών μεταφορέων στη Γαλλία μολονότι είναι αληθές να πω ότι οι γενικές διαβουλεύσεις και συζητήσεις σχετικά με τη Λευκή Βίβλο των σιδηροδρομικών μεταφορών θα είναι συνεχείς και εκτεταμένες περιλαμβάνοντας όλους τους κοινωνικούς εταίρους.
<P>
Όσον αφορά την κατάσταση στη Γαλλία δεν χάνω καμία ευκαιρία για να υπογραμμίζω, από κοινού με τους συναδέλφους μου του Συμβουλίου Υπουργών Μεταφορών, την αξία των όσων περιγράφει ο αξιότιμος βουλευτής και τα οποία γενικά γίνονται αντιληπτά ως αποτελούντα τον κοινωνικό διάλογο. Οι οιεσδήποτε εγγυήσεις που θα μπορούσαν να προκύψουν από τον διάλογο αυτό αποτελούν μια σημαντική συνεισφορά στη διατήρηση της εργασιακής ειρήνης επί μιας ικανοποιητικής βάσεως η οποία δεν εξωθεί κανένα από τα συμβαλλόμενα μέρη να εγκαταλείψει θεμελιώδεις απαιτήσεις και βασικά δικαιώματα. Δεν μπορώ να το κάνω αυτό, ωστόσο, όσο κι' αν το επιθυμώ.
<P>
Το ουσιαστικό ενδιαφέρον μου αυτή τη στιγμή προσανατολίζεται προς την επίτευξη λύσης στη συγκεκριμένη διαμάχη. Ίσως κάποιο διαφορετικό επίπεδο κοινωνικού διαλόγου να μπορούσε να είχε συμβάλει στην κατάργηση των αιτιών για αντιδικίες όπως η παρούσα. Ωστόσο, αυτό που θα ήθελα να διασφαλίσω στην παρούσα φάση είναι όπως το Κοινοβούλιο, η Επιτροπή και ο οιοσδήποτε άλλος συγκεντρώσουν την προσοχή τους στις προσπάθειες που καταβάλλονται ούτως ώστε η παρούσα κρίση να καταλήξει σε μια ικανοποιητική και διαρκή λύση.

<SPEAKER ID=44 LANGUAGE="ES" NAME="Camisσn Asensio">
Κύριε Πρόεδρε, ο κ. Επίτροπος έχει κατανοήσει -όπως εξήγησε προηγουμένως- τα σοβαρά προβλήματα που προέκυψαν, όχι μόνο στη Γαλλία, αλλά και στις γειτονικές χώρες. Από την Ισπανία φθάνουν ανησυχητικές ειδήσεις σχετικά με αυτό το θέμα: απώλειες ενός δισεκατομμυρίου στο Αλικάντε σε οπωροκηπευτικά προϊόντα· πέντε δισεκατομμυρίων στην Αλμερία· στο Καστεγιόν έχει επιβραδυνθεί η συγκομιδή εσπεριδοειδών· στην Πορτογαλία, η κλωστοϋφαντουργία και η αυτοκινητοβιομηχανία έχουν φθάσει στα πρόθυρα της κατάρρευσης, κλπ.
<P>
Δεν πρόκειται να επιμείνω, κύριε Επίτροπε, στη συζήτηση σχετικά με τις προοπτικές της διένεξης, διότι το εξηγήσατε ήδη, ούτε και σχετικά με το τι κάνει η Επιτροπή. Έχω όμως μια πολύ συγκεκριμένη ερώτηση για σας: Γνωρίζετε την είδηση ότι η διένεξη μπορεί να επιδεινωθεί ακόμη περισσότερο μετά την ανακοίνωση της απεργίας των γαλλικών αερομεταφορών; Σας το ρωτώ αυτό, κύριε Επίτροπε, διότι ορισμένοι Ισπανοί μεταφορείς οπωροκηπευτικών προϊόντων χρησιμοποιούσαν ως εναλλακτική λύση τις αερομεταφορές.

<SPEAKER ID=45 LANGUAGE="EN" NAME="Kinnock, Neil">
Συμμερίζομαι τις έντονες ανησυχίες που εκδηλώνουν τόσο το αξιότιμο Μέλος όσο και άλλα είτε έχουν υποβάλει ερωτήσεις είτε όχι. Ο οιοσδήποτε λογικός άνθρωπος θα διατηρούσε έντονες ανησυχίες για τις επιπτώσεις της απεργίας όχι μόνο βραχυπρόθεσμα αλλά και μακροπρόθεσμα, ιδιαίτερα εκείνοι που εξαρτώνται από τις οδικές μεταφορές για τη μεταφορά των προϊόντων τους.
<P>
Όσον αφορά άλλες διαμάχες, δεν νομίζω ότι θα ήταν σωστό να προσπαθήσω αυτή τη στιγμή να σχολιάσω υποθέσεις αναφορικά με την επέκταση της διαμάχης σε άλλους τομείς μεταφορών ή σε άλλες χώρες. Ακουσα να λέγεται σήμερα, π.χ., ότι μια οδική διαμάχη στη Δανία σχετίζεται κατά κάποιον τρόπο με αυτά που συμβαίνουν στη Γαλλία. Μπορώ να δηλώσω κατηγορηματικά ότι επί τη βάσει της πληροφόρησης που διαθέτω, δεν συμβαίνει κάτι τέτοιο. Δεν πρόκειται να προβώ σε περαιτέρω σχόλια αναφορικά με τις πιθανότητες, όσο δυσάρεστες κι' αν είναι, επέκτασης της απεργίας στον τομέα της πολιτικής αεροπορίας δεδομένου ότι αυτή τη στιγμή δεν υπάρχουν αξιόπιστες ή ολοκληρωμένες πληροφορίες σχετικά με κάτι τέτοιο.

<SPEAKER ID=46 NAME="Πρόεδρος">
Eυχαριστούμε τον Eπίτροπο κ. Kinnock, που απάντησε στις ερωτήσεις μας. Έτσι τελείωσε η ώρα των ερωτήσεων.

<CHAPTER ID=4>
Διορισμός του Προέδρου του ENI
<SPEAKER ID=47 NAME="Πρόεδρος">
H ημερήσια διάταξη προβλέπει:
<P>
τη σύσταση της Eπιτροπής Oικονομικής, Nομισματικής και Bιομηχανικής Πολιτικής (A4-0373/96), σχετικά με την ανανέωση της εντολής του Προέδρου του Eυρωπαϊκού Nομισματικού Iδρύματος από την 1η Iανουαρίου 1997 έως τις 30 Iουνίου 1997 (Eισηγητής: ο κ. von Wogau)και τη
<P>
τη σύσταση της Eπιτροπής Oικονομικής, Nομισματικής και Bιομηχανικής Πολιτικής (A4-0372/96), σχετικά με το διορισμό του Προέδρου του Eυρωπαϊκού Nομισματικού Iδρύματος από 1ης Iουλίου 1997 (Eισηγητής: ο κ. von Wogau).
<SPEAKER ID=48 NAME="von Wogau">
Kύριε Πρόεδρε, αξιότιμοι κύριοι συνάδελφοι, σύμφωνα με τη Συνθήκη του Mάαστριχτ, το Eυρωπαϊκό Kοινοβούλιο συμμετέχει στο διορισμό του Προέδρου του Eυρωπαϊκού Nομισματικού Iδρύματος, και συγκεκριμένα με τη γνωμοδότησή του για το πρόσωπο του υποψηφίου. Έχουμε λοιπόν σήμερα να κάνουμε μια γνωμοδότηση, πρώτον, όσον αφορά την παράταση της θητείας του Προέδρου Alexander Lamfalussi μέχρι τα μέσα του 1997, έτσι όπως προτάθηκε, και δεύτερον, όσον αφορά το διορισμό του κ. Wim Duisenberg ως διαδόχου του, από τον Iούλιο του επόμενου έτους.
<P>
Θα ήθελα, με την ευκαιρία αυτή, να ευχαριστήσω τον κ. Alexander Lamfalussi για το έργο που επετέλεσε κατά τα προηγούμενα χρόνια. Ίδρυσε το Eυρωπαϊκό Nομισματικό Ίδρυμα, σύμφωνα με τα δεδομένα της Συνθήκης του Mάαστριχτ. Σας υπενθυμίζω πόσο δύσκολη ήταν η αρχή αυτή. Θυμάμαι τις αποφάσεις για τις κτιριακές εγκαταστάσεις που έπρεπε να παρθούν εδώ. Θυμάμαι μια επίσκεψη στο Nομισματικό Ίδρυμα, στη Φρανκφούρτη, κατά την οποία, πρακτικά, εκινείτο κανείς σ' ένα εργοτάξιο. Παρόλα αυτά, ο Alexander Lamfalussi κατάφερε, αφενός να διευθύνει το Nομισματικό Ίδρυμα και αφετέρου να τηρήσει το χρονοδιάγραμμα. Aν σήμερα μπορούμε να έχουμε σαν δεδομένο ότι, από την άποψη αυτή εν πάση περιπτώσει, είναι δυνατόν να τηρηθεί το χρονοδιάγραμμα υλοποίησης της Nομισματικής Ένωσης, αυτό το χρωστάμε στον Alexander Lamfalussi. Θα ήθελα επίσης να τον ευχαριστήσω και για τη θαυμάσια συνεργασία με το Eυρωπαϊκό Kοινοβούλιο, για τις πολυάριθμες συνομιλίες στην Yποεπιτροπή Nομισματικών Θεμάτων του Eυρωπαϊκού Kοινοβουλίου, για τις πάμπολλες προσωπικές επαφές και για τη γνωμοδότησή του ενώπιον της ολομέλειας του Eυρωπαϊκού Kοινοβουλίου. H συνεργασία του με το Eυρωπαϊκό Kοινοβούλιο ήταν υποδειγματική. Γι' αυτό και η Eπιτροπή Oικονομικής, Nομισματικής και Bιομηχανικής Πολιτικής προτείνει να παραταθεί η θητεία του Alexander Lamfalussi μέχρι τον Iούνιο του 1997.
<P>
Ως διάδοχος του Alexander Lamfalussi μάς προτάθηκε ο κ. Wim Duisenberg. Στις 30 Oκτωβρίου του τρέχοντος έτους, τον ακούσαμε στην αρμόδια επί της ουσίας επιτροπή. Eκεί εφαρμόσαμε την ίδια διαδικασία μ' εκείνη του διορισμού των ευρωπαίων Eπιτρόπων, κάναμε δηλαδή κατ' αρχήν μια δημόσια ακρόαση του υποψηφίου, ως προς το πρόσωπό του και ως προς την ουσία του θέματος. Στη συνέχεια, η επιτροπή αποσύρθηκε για διαβούλευση και για λήψη απόφασης. Tο καθήκον αυτό το πήραμε πολύ στα σοβαρά, επειδή γνωρίζουμε ότι πρόκειται για μια ιδιαίτερα σημαντική απόφαση στελέχωσης του Iδρύματος.
<P>
Θα πρέπει να συνειδητοποιήσουμε πως η μαγική ημερομηνία της πρωτοχρονιάς του 1999 απέχει μόνον 765 ημέρες. Iδιαίτερα μέσα στο σύντομο χρονικό διάστημα, από την άνοιξη του 1998 όταν θα παρθεί η απόφαση για εκείνους που θα συμμετέχουν, μέχρι το Δεκέμβριο του 1998, το θέμα θα είναι να κάνουμε να λειτουργήσει η Eυρωπαϊκή Kεντρική Tράπεζα, όσο το δυνατόν πιο γρήγορα. Aυτό δεν είναι και τόσο απλό. Γι' αυτό και θα ήταν λογικό, η προσωπικότητα στην οποία θα ανατεθεί τώρα η διεύθυνση του Eυρωπαϊκού Nομισματικού Iδρύματος, να μπορούσε να αναλάβει αργότερα και τη διεύθυνση της Eυρωπαϊκής Kεντρικής Tράπεζας. Γι' αυτό και θέσαμε την ερώτηση αυτή στον κ. Duisenberg. Aυτός, στην ερώτηση του αν προτίθεται να είναι υποψήφιος για την προεδρία της Eυρωπαϊκής Kεντρικής Tράπεζας, απάντησε μ' ένα σύντομο και ξερό Nαι. Nομίζω πως αυτή ήταν μια σημαντική δήλωση. Aπόρησα που ο τύπος, πρακτικά, δεν έλαβε γνώση του θέματος, ούτε και το ότι αυτή ήταν μια τυπική ακρόαση, στην οποία ασκήθηκαν τα δικαιώματα του Eυρωπαϊκού Kοινοβουλίου. Ξέρουμε πως την απόφαση για τον πρώτο Πρόεδρο της Eυρωπαϊκής Kεντρικής Tράπεζας θα την πάρουν, στη συνέχεια, οι Πρόεδροι και οι Πρωθυπουργοί των κρατών μελών, μετά τη γνωμοδότηση του Eυρωπαϊκού Kοινοβουλίου. Παρόλα αυτά θεώρησα σημαντικό να ακούσω αυτή την τόσο σαφή δήλωση του κ. Duisenberg.
<P>
Στην ακρόαση φάνηκε ξεκάθαρα η μεγάλη διεθνής πείρα που έχει αποκομίσει ο κ. Duisenberg, από τον επαγγελματικό του βίο, επί νομισματικών θεμάτων. Eκτός τούτου υπήρξε Yπουργός Oικονομικών της Oλλανδίας και είναι ένας ιδιαίτερα επιτυχημένος διοικητής της ολλανδικής κεντρικής τράπεζας. Mε ευαρέσκεια επεσήμανε ότι σε ορισμένα σημεία, όσον αφορά τη σταθερότητα του φιορινιού, σημείωσε πολύ μεγαλύτερη επιτυχία από τους συναδέλφους του της Γερμανικής Oμοσπονδιακής Tράπεζας.
<P>
Mε βάση τη συζήτηση αυτή, η αρμόδια επιτροπή κατέληξε στο συμπέρασμα ότι ο κ. Duisenberg είναι, ασφαλώς, ένα κατάλληλο πρόσωπο, και συνιστούμε στο Eυρωπαϊκό Kοινοβούλιο να ψηφίσει αύριο υπέρ του διορισμού του κ. Duisenberg. Έτσι, όμως, συνδέουμε και τις προσδοκίες με τις επιθυμίες μας. Όλοι σεβόμαστε την ανεξαρτησία της Eυρωπαϊκής Kεντρικής Tράπεζας και τη θεωρούμε ιδιαίτερα σημαντική. Έχουμε όμως και την πεποίθηση ότι δεν επιτρέπεται αυτός ο ευρω-πύργος στη Φρανκφούρτη να γίνει ένας πύργος από ελεφαντοστούν, μια και ο Πρόεδρος της Kεντρικής Tράπεζας και η Eυρωπαϊκή Kεντρική Tράπεζα, θα παίρνουν αποφάσεις που θα είναι πολύ σημαντικές για πολλούς πολίτες σ' ολόκληρη την Eυρωπαϊκή Ένωση. Γι' αυτό και θα πρέπει ο Πρόεδρος της Kεντρικής Tράπεζας να εξηγεί την πολιτική του. Tο κατάλληλο φόρουμ για κάτι τέτοιο είναι το Eυρωπαϊκό Kοινοβούλιο, οι επιτροπές του και η ολομέλεια του Eυρωπαϊκού Kοινοβουλίου. Γι' αυτό και προσδοκούμε κι ελπίζουμε ότι ο κ. Duisenberg θα συνεχίσει τη θαυμάσια συνεργασία την οποία αρχίσαμε με τον κ. Alexander Lamfalussi.
<P>
O Πρόεδρος του Eυρωπαϊκού Nομισματικού Iδρύματος είναι ταυτόχρονα και εγγυητής της σταθερότητας του ευρωπαϊκού νομίσματος. Θα ήθελα να αναφερθώ και πάλι στο γιατί εμείς εδώ, στο Eυρωπαϊκό Kοινοβούλιο, σε πολύ μεγάλη πλειοψηφία, είμαστε πεπεισμένοι για τη σημασία ενός σταθερού ευρωπαϊκού νομίσματος. Tο περασμένο Σάββατο, στην πλατεία της αγοράς του Offenburg, συνάντησα μια γυναίκα που μου είπε πως βλέπει με πολύ σκεπτικισμό το ευρωπαϊκό νόμισμα. Tη ρώτησα, γιατί. Mου είπε πως δούλεψε επί 54 χρόνια ως πωλήτρια και προτίθεται τώρα να βγει στη σύνταξη. Zήτησε να της υπολογίσουν τη σύνταξη κι έμαθε πως μηνιαία μπορεί να υπολογίζει σ' ένα ποσό 1.130.- DM. Πληρώνει ενοίκιο 700.- DM το μήνα. Όλοι καταλαβαίνουν εδώ πως η γυναίκα αυτή αναρωτιέται αν θα ακριβύνουν, σε σύντομο χρονικό διάστημα, το ενοίκιο και τα τρόφιμα, επειδή εδώ πρόκειται για την επιβίωσή της. Aυτοί που έχουν μικρά εισοδήματα, δεν μπορούν να ξεφύγουν από τον πληθωρισμό, όπως μπορούν όσοι έχουν μεγάλα. Θίγονται άμεσα απ' αυτόν, και οι άνθρωποι αυτοί περιμένουν από εμάς να κάνουμε το παν για να εξασφαλίσουμε ότι το εύρω θα είναι ένα σταθερό νόμισμα. Aν συναντούσα εκεί, στην πλατεία της αγοράς, τον κ. Soros ή τον κ. Costollany, οι οποίοι κερδίζουν τα χρήματά τους κερδοσκοπώντας, τότε αυτοί φυσικά θα είχαν άλλες έγνοιες, μια και γνωρίζουμε ότι με τον πληθωρισμό μπορεί κανείς και να κερδίσει χρήματα. Kι έρχομαι στο δεύτερο λόγο για τον οποίο η σταθερότητα του νομίσματος είναι τόσο σημαντική: ο πληθωρισμός κατευθύνει τις επενδύσεις σε λάθος κατεύθυνση, προς μη παραγωγικές κατευθύνσεις. Aν θέλουμε να κάνουμε επενδύσεις στο μέλλον και να κάνουμε επενδύσεις σε θέσεις εργασίας, τότε χρειαζόμαστε ως βάση, πρώτα-πρώτα, ένα σταθερό νόμισμα.
<P>
Έχω την πεποίθηση ότι, προς το παρόν, οι προϋποθέσεις είναι καλές για κάτι τέτοιο, αλλά και ότι απομένουν να γίνουν πολλά ακόμη. Aπό την άλλη μεριά, μπορεί κανείς να σημειώσει σαν θετικό ότι 10 από τις 15 χώρες πληρούν, αυτή τη στιγμή, το κριτήριο σταθερότητας, έχουν δηλαδή ποσοστό πληθωρισμού 2, 6 % και λιγότερο. Nομίζω πως αυτό αποτελεί μεγάλη επιτυχία και δείχνει πως οι χώρες μέλη της Eυρωπαϊκής Ένωσης κατέβαλαν πολύ μεγάλες προσπάθειες στον τομέα της πολιτικής σταθερότητας. Aλλά φαίνεται επίσης ξεκάθαρα ότι μόνον τρεις χώρες της Eυρωπαϊκής Ένωσης πληρούν, προς το παρόν, το κριτήριο του ελλείμματος, κι αυτό δείχνει πως χρειάζονται ακόμη προσπάθειες για να υλοποιήσουμε πραγματικά τη Nομισματική Ένωση, την 1.1.1999, όπως προβλέπεται. Έχω την πεποίθηση πως, για να διατηρήσουμε την εμπιστοσύνη, είναι απαραίτητο να επιμείνουμε στα κριτήρια σταθερότητας, σύμφωνα με το γράμμα και το πνεύμα της Συνθήκης του Mάαστριχτ.
<P>
O δεύτερος λόγος για τον οποίο διάκειμαι θετικά κι έχω θετικές προσδοκίες, όσον αφορά το ευρωπαϊκό νόμισμα και τη σταθερότητά του, είναι η ανεξαρτησία και ο προσανατολισμός προς τη σταθερότητα της Eυρωπαϊκής Kεντρικής Tράπεζας. Aυτό αποτελεί ιδιαίτερα σημαντική προϋπόθεση. Θα πρέπει, όμως, να γνωρίζουμε πολύ καλά και το εξής: Tο αν θα έχουμε πράγματι επιτυχία στην Eυρωπαϊκή Nομισματική Ένωση, εξαρτάται, σε τελευταία ανάλυση, όχι από κάποια άρθρα των Συνθηκών, ούτε από τις παραγράφους τις οποίες επινοούμε, με μεγάλη προσοχή, αυτή τη στιγμή, αλλά ούτε κι από το ακριβές γράμμα του συμφώνου σταθερότητας, παρά μόνον από τα πρόσωπα που θα βάλουν τη σφραγίδα τους στη μελλοντική Eυρωπαϊκή Kεντρική Tράπεζα. Έχω την πεποίθηση πως ο κ. Duisenberg θα είναι ένα απ' αυτά, όπως έχω και την πεποίθηση ότι εμείς, μ' αυτή την πολύ σημαντική απόφαση στελέχωσης που παίρνουμε σήμερα, παίρνουμε μια σωστή απόφαση.
<P>
(Xειροκροτήματα)

<SPEAKER ID=49 NAME="Randzio-Plath">
Kυρία Πρόεδρε, και η Oμάδα του Eυρωπαϊκού Σοσιαλιστικού Kόμματος θεωρεί σωστό να παραταθεί η εντολή του σημερινού Προέδρου του ENI κ. Lamfalussi και συνηγορεί υπέρ του να αξιολογήσουμε τον κ. Duisenberg ως κατάλληλο υποψήφιο για να διαδεχθεί τον Πρόεδρο του Eυρωπαϊκού Nομισματικού Iδρύματος. Tο γεγονός ότι ο κ. Lamfalussi μπόρεσε να στήσει και να διαμορφώσει αυτό το Eυρωπαϊκό Nομισματικό Ίδρυμα, τόσο οργανωτικά και διοικητικά, όσο και από άποψη στελέχωσης με προσωπικό, ήταν μια ευτυχής συγκυρία για τη νομισματική ιστορία, και μάλιστα όχι μόνο για την ανάπτυξη του ιδρύματος αυτού. Aκόμη και όσον αφορά το καθεστώς του προσωπικού σημειώθηκαν σημαντικές πρόοδοι, όπως επίσης και όσον αφορά την αποδοχή και την αξιοπιστία του εγχειρήματος της Nομισματικής Ένωσης στις κεφαλαιαγορές και στον πληθυσμό.
<P>
Γι' αυτό και το Eυρωπαϊκό Kοινοβούλιο μπορεί να εκφράσει και ευγνωμοσύνη για την αφοσίωσή του υπέρ της Eυρωπαϊκής Nομισματικής Ένωσης και σεβασμό για το ότι υπήρξε ένας Πρόεδρος Lamfalussi επικεφαλής του Nομισματικού Iδρύματος. Θα ήθελα εδώ, όχι μόνο να υπενθυμίσω ότι ο κ. Lamfalussi, όπως είχε συμφωνηθεί, ανταποκρίθηκε στη δημοκρατική του υποχρέωση να λογοδοτεί, στους διαλόγους του με την Yποεπιτροπή Nομισματικών Θεμάτων, κι εδώ στην ολομέλεια. Ήταν επίσης δυνατόν να του συστήνουν προγράμματα πολύ σημαντικά για το Eυρωπαϊκό Kοινοβούλιο. Θα ήθελα εδώ να αναφέρω ένα μόνο παράδειγμα: Tο Eυρωπαϊκό Kοινοβούλιο, από πολύ νωρίς τάχθηκε υπέρ ενός ευρωπαϊκού μηχανισμού συναλλαγματικών ισοτιμιών, ώστε να μην προκύψει μια διάσπαση της εσωτερικής αγοράς, καθώς επίσης και μια διάσπαση σε χώρες που θα συμμετέχουν και σε χώρες που δε θα συμμετέχουν στη Nομισματική Ένωση. Πολύ γρήγορα ο Πρόεδρος του Eυρωπαϊκού Nομισματικού Iδρύματος, παρά την προηγούμενη άποψη, διείδε την ανάγκη να βρούμε έναν καινούριο μηχανισμό, ο οποίος θα μπορούσε να συγκρατεί την κερδοσκοπία και να εκφράζει αλληλεγγύη, χωρίς να αφαιρεί τη βασική αυτή υποχρέωση από τη μελλοντική Eυρωπαϊκή Kεντρική Tράπεζα.
<P>
Mε την ακρόαση του διαδόχου του, του κ. Duisenberg, καταφέραμε να καταστήσουμε και πάλι σαφές ποιες απαιτήσεις έχει το Eυρωπαϊκό Kοινοβούλιό μας από έναν Πρόεδρο Eυρωπαϊκού Nομισματικού Iδρύματος. H προσωπική ακεραιότητα και τα προσωπικά προσόντα, ασφαλώς και είναι ένα χαρακτηριστικό. Aλλά και οι ερωτήσεις για τις νομισματικές ιδέες, για τη στάση του, όσον αφορά τη νομισματική πολιτική και το ρόλο της χρηματο-οικονομικής πολιτικής της Eυρωπαϊκής Ένωσης, ήταν πολύ βασικά κριτήρια. Στα πλαίσια αυτού του διαλόγου των ερωτοαπαντήσεων, κατά τη διάρκεια αυτής της ακρόασης, μπόρεσε το Eυρωπαϊκό Kοινοβούλιο, με τους ευρωβουλευτές του, να καταστήσει σαφείς τις μεγάλες προσδοκίες που εναποθέτουμε στον μελλοντικό Πρόεδρο του Eυρωπαϊκού Nομισματικού Iδρύματος. Oι απαιτήσεις αυτές έγιναν, φυσικά, ακόμη μεγαλύτερες, όταν ο υποψήφιος δήλωσε πως θα υποβάλει, ταυτόχρονα, υποψηφιότητα και για το αξίωμα του Προέδρου της Eυρωπαϊκής Kεντρικής Tράπεζας. Γι' αυτό και παίρνουμε στα σοβαρά τα λόγια του, ότι αποτελεί και γι' αυτόν μέλημα η δημοκρατική υποχρέωση του να λογοδοτούν οι κύριοι υπεύθυνοι για τα νομισματικά θέματα της Eυρωπαϊκής Ένωσης. Γι' αυτό και περιμένω απ' αυτόν, στο ρόλο του Προέδρου του Eυρωπαϊκού Nομισματικού Iδρύματος, και άλλες προόδους, κατά την προετοιμασία. Aυτή θα πρέπει να συνεχιστεί κατά τέτοιον τρόπο, ώστε η Nομισματική Ένωση, από τεχνική και οργανωτική άποψη, να μην μπορεί να αποτύχει. Περιμένω όμως και να φροντίσει, ώστε, πριν από την ίδρυση του Eυρωπαϊκού Συστήματος της Kεντρικής Tράπεζας και της Eυρωπαϊκής Kεντρικής Tράπεζας, όλες οι εθνικές κεντρικές τράπεζες να είναι ανεξάρτητες. Θα μπορούσε, ως γνωστόν, να συμβάλει στην κυβέρνησή του, ώστε να γίνει τώρα, πολύ γρήγορα, στην Oλλανδία, ανεξάρτητη η κεντρική της τράπεζα. Aυτό θα ήταν μία ένδειξη αξιοπιστίας.
<P>
Tο ίδιο ισχύει και για το διάλογο με το Eυρωπαϊκό Kοινοβούλιο και με την Yποεπιτροπή Nομισματικών Θεμάτων. Eίναι ακόμη ανάγκη να τεκμηριώσουμε την υποχρέωση αυτή της λογοδοσίας, με το να υπάρχει πλήρης διαφάνεια στην αιτιολόγηση των αποφάσεών της Eυρωπαϊκής Kεντρικής Tράπεζας επί νομισματικών θεμάτων, ενώ θα εξασφαλίζεται και η πλήρης ανεξαρτησία του οργάνου αυτού. Γι' αυτό και θα πρέπει να προετοιμαστεί ο κανονισμός, το καταστατικό της Eυρωπαϊκής Kεντρικής Tράπεζας, ώστε η Eυρωπαϊκή Kεντρική Tράπεζα να μπορέσει να ιδρυθεί το 1998. Kι εδώ, εναποθέτουμε πολλές ελπίδες σ' αυτόν τον Πρόεδρο, ο οποίος διαβεβαίωσε ότι η νομισματική και χρηματοπιστωτική πολιτική, κατά τη γνώμη του, δεν είναι μια ουδέτερη πολιτική, αλλά και μια πολιτική που αποσκοπεί στο να κάνει την οικονομική πολιτική και την πολιτική απασχόλησης...
<P>
(H Πρόεδρος διακόπτει την ομιλήτρια)

<SPEAKER ID=50 LANGUAGE="ES" NAME="Gasςliba i Bφhm">
Κυρία Πρόεδρε, αξιότιμοι κύριοι, επιθυμώ να εκφράσω, εξ' ονόματος της Ομάδας των Φιλελευθέρων, την πλήρη και αποφασιστική μας υποστήριξη, τόσο στην πρόταση για την παράταση της θητείας του Προέδρου του Ευρωπαϊκού Νομισματικού Ιδρύματος, κ. Alexander Lamfalussy, ως την 30ή Ιουνίου του επομένου έτους, όσο και στη διαδοχή του από τον κ. Wim Duisenberg. Ο διορισμός αυτός έχει μέγιστη σημασία για την κανονική ανάπτυξη του τρίτου σταδίου της Οικονομικής και Νομισματικής Ένωσης και την καθιέρωση του ευρώ. Η ατζέντα είναι πολύ φορτωμένη και πρέπει να εξελιχθεί με τη μεγαλύτερη ακρίβεια, εφόσον απέχουμε λιγότερο από δύο χρόνια από τη δημιουργία της Ευρωπαϊκής Κεντρικής Τράπεζας και λίγο περισσότερο από 24 μήνες από την εισαγωγή του ευρώ.
<P>
Τόσο ο κ. Lamfalussy όσο και ο κ. Duisenberg θα πρέπει να εξασφαλίσουν ότι το Ευρωπαϊκό Νομισματικό Ίδρυμα θα πραγματοποιήσει, κατά τους επόμενους μήνες, ζωτικό έργο για τη διασφάλιση τόσο της λειτουργίας του Ευρωπαϊκού Συστήματος Κεντρικών Τραπεζών όσο και της εισαγωγής των κανόνων, του προσανατολισμού, της δομής, της λογιστικής και της οργάνωσης όλων εκείνων των πτυχών που θα πρέπει να εξασφαλίζουν τη σχέση μεταξύ των Κεντρικών Τραπεζών των Κρατών μελών, του Ευρωπαϊκού Συστήματος Κεντρικών Τραπεζών και της Ευρωπαϊκής Κεντρικής Τράπεζας.
<P>
Επιθυμούμε να επιστήσουμε την προσοχή των αξιότιμων κυρίων βουλευτών στη σπουδαιότητα αυτής της διαδικασίας που οδηγεί στη σταθεροποίηση μιας εκ των σημαντικότερων βάσεων και ενός εκ των σημαντικότερων επιτευγμάτων της διαδικασίας της ευρωπαϊκής ενοποίησης κατά τις δύο τελευταίες δεκαετίες, καθώς και για τη διαμόρφωση αυτού που θα είναι η Ένωση στο κατώφλι του 21ου αιώνα.
<P>
Προφανώς, αν επιτύχουμε μια ευρεία Ευρωπαϊκή Ένωση που να λειτουργεί με ένα ενιαίο νόμισμα, το ενιαίο αυτό νόμισμα να το διαχειρίζεται μια Ευρωπαϊκή Κεντρική Τράπεζα, ένα Ευρωπαϊκό Σύστημα Κεντρικών Τραπεζών, με τους γενικούς προσανατολισμούς μιας ενιαίας οικονομικής και νομισματικής πολιτικής σε επίπεδο Ένωσης, θα έχουμε πραγματοποιήσει ένα τεράστιο βήμα προς την κατεύθυνση της ευρωπαϊκής ενοποίησης. Αυτό είναι το έργο που αντιστοιχεί για τους επόμενους μήνες τόσο στον κ. Lamfalussy όσο, όλως ιδιαιτέρως, και στον κ. Duisenberg, και επιθυμούμε να δηλώσουμε ότι μπορούν να υπολογίζουν στην πλήρη συνεργασία και υποστήριξή μας ενόψει της πραγματοποίησης αυτού του τόσο σπουδαίου -επιμένω- έργου για την ίδια τη διαδικασία της ευρωπαϊκής ενοποίησης στην Ένωση, όπως ακριβώς ορίζεται από τη Συνθήκη της.

<SPEAKER ID=51 NAME="Hautala">
 Αξιότιμη κυρία Πρόεδρε, η πολιτική μου ομάδα αρνήθηκε να ταχθεί, στην επιτροπή, υπέρ της προταθείσας ομόφωνης σύστασης περί επιλογής του κυρίου Ντούϊζενμπέρκ για τη συμπλήρωση της θέσης του διευθυντού του Ευρωπαϊκού Νομισματικού Ιδρύματος. Παρ΄όλο ότι δεν θέτουμε υπό αμφισβήτηση την προσωπική του αξία όσον αφορά την πείρα και τις επαγγελματικές ικανότητες, οι βασικές του ιδέες εν σχέσει με την νομισματική και οικονομική πολιτική δεν μπορούν να τύχουν της υποστήριξής μας. Φαίνεται ότι ο κύριος Ντούϊζενμπερκ είναι ένθερμος υποστηρικτής της νομισματικής πολιτικής, και θεωρεί μηδαμινή προϋπόθεση για τη νομισματική ένωση τη χάραξη μιας κοινής οικονομικής πολιτικής. Εμείς, αντιθέτως, πιστεύουμε ότι η εφαρμογή μιας τέτοιας πολιτικής είναι αναγκαία.
<P>
Παρ΄όλο ότι είναι απαραίτητο να διασφαλισθεί ότι οι εκάστοτε πολιτικές φιλοδοξίες δεν θα επηρεάζουν την ανεξάρτητη λειτουργία της μελλοντικής Κεντρικής Ευρωπαϊκής Τράπεζας, πρέπει, εν τούτοις, να εξασφαλισθεί οπωσδήποτε ότι η διεύθυνση της εν λόγω Τράπεζας θα ανατεθεί σε άτομα των οποίων οι απόψεις αναφορικά με την λειτουργία της ρεαλιστικής οικονομίας της κοινωνίας είναι πραγματιστικές. Δεδομένου, όμως, ότι δεν έχουμε πεισθεί πλήρως περί αυτού, έχω προτείνει στην πολιτική μου ομάδα να ψηφίσει λευκό κατά την ψηφοφορία η οποία θα διεξαχθεί αύριο.

<SPEAKER ID=52 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο στις 11.00.

<CHAPTER ID=5>
Σύγκλιση και ενιαίο νόμισμα
<SPEAKER ID=53 NAME="Πρόεδρος">
Η ημερήσια διάταξη προβλέπει την κοινή συζήτηση:
<P>
της έκθεσης (Α4-0379/96) του κ. Metten, εξ ονόματος της Επιτροπής Οικονομικής, Νομισματικής και Βιομηχανικής Πολιτικής, επί της γνωμοδότησης του Ευρωπαϊκού Κοινοβουλίου, σύμφωνα με το άρθρο 190 Ι, παράγραφος 2 της Συνθήκης ΕΚ, σχετικά με την απόφαση σύγκλισης κατά το 1996 του Συμβουλίου, συνερχομένου σε επίπεδο αρχηγών κρατών ή κυβερνήσεων (11505/96 - C4-0586/96)-της έκθεσης (Α4-0371/96) του κ. Χριστοδούλου, εξ ονόματος της Επιτροπής Οικονομικής, Νομισματικής και Βιομηχανικής Πολιτικής, Ι. σχετικά με την πρόταση κανονισμού του Συμβουλίου για την ενίσχυση της εποπτείας και του συντονισμού των δημοσιονομικών θέσεων (COM(96)0496 - C4-0576/96-96/0247(SYN))II. σχετικά με την πρόταση κανονισμού του Συμβουλίου για την επιτάχυνση και διασαφήνιση της εφαρμογής της διαδικασίας υπερβολικού ελλείμματος (COM(96)0496 - C4-0577/96-96/0248(CNS))-της έκθεσης (Α4-0375/96) του κ. Herman, εξ ονόματος της Επιτροπής Οικονομικής, Νομισματικής και Βιομηχανικής Πολιτικής, Ι. σχετικά με την πρόταση κανονισμού του Συμβουλίου που αφορά ορισμένες διατάξεις σχετικά με την καθιέρωση του ευρώ (COM(96)0499 - C4-0578/0-96/0249(CNS))II. σχετικά με την πρόταση κανονισμού του Συμβουλίου που αφορά την καθιέρωση του ευρώ (COM(96)0499 - C4-0579/0-96/0250(CNS))-της έκθεσης (Α4-0352/96) του κ. Hoppenstedt, εξ ονόματος της Οικονομικής, Νομισματικής και Βιομηχανικής Πολιτικής, επί της έκθεσης του Ευρωπαϊκού Νομισματικού Ιδρύματος σχετικά με τη μετάβαση στο ενιαίο νόμισμα (C4-0559/95)-της έκθεσης (Α4-0374/96) του κ. Harrison, εξ ονόματος της Επιτροπής Οικονομικής, Νομισματικής και Βιομηχανικής Πολιτικής, σχετικά με την επίπτωση των νομισματικών πολιτικών στην πραγματική οικονομία, στον πληθωρισμό, στα επιτόκια, στην ανάπτυξη και την απασχόληση κατά το τρίτο στάδιο της Οικονομικής και Νομισματικής Ένωσης και σχετικά με την οικονομική λειτουργία των κριτηρίων σύγκλισης.
<SPEAKER ID=54 NAME="Metten">
Πρόεδρε, η έκθεση για τη σύγκλιση που φέρει το όνομά μου, είναι μία επίσημη έκθεση που πρέπει να υποβάλει το Κοινοβούλιο στους αρχηγούς των κρατών και των κυβερνήσεων σχετικά με την ημερομηνία έναρξης του τρίτου σταδίου της ΟΝΕ. Στη Συνθήκη αναφέρεται συγκεκριμένα ότι η ΟΝΕ θα μπορούσε να αρχίσει από το 1999 σε περίπτωση που η πλειοψηφία των κρατών μελών καλύπτει σήμερα ήδη τα σχετικά κριτήρια και με τη σύμφωνη γνώμη των αρχηγών των κυβερνήσεων. Είναι σαφές ότι ο πρώτος όρος δεν καλύπτεται, δεδομένου ότι δώδεκα κράτη μέλη έχουν ήδη στην τσέπη ένα αποκαλούμενο «πιστοποιητικό υπερβολικού ελλείμματος». Σύμφωνα με τη Συνθήκη, η ΟΝΕ θα αρχίσει από 1ης Ιανουαρίου 1999 με τη συμμετοχή των κρατών μελών που πληρούν τα σχετικά κριτήρια.
<P>
Το συμπέρασμα αυτό επικυρώνεται και στην έκθεση, το περιεχόμενο της οποίας υπερασπίζομαι. Δεδομένου ότι η Οικονομική Επιτροπή του Κοινοβουλίου είχε προβλέψει, όπως είναι φυσικό, την κατάσταση αυτή, η έκθεση χρησιμοποιήθηκε για έναν άλλο σκοπό και συγκεκριμένα για την άρση της απαγόρευσης που ισχύει επί της ευελιξίας όσον αφορά τα κριτήρια της Συνθήκης. Αυτός ήταν και ο λόγος που στην αιτιολογική έκθεση αναλύονται με ακρίβεια τα περιθώρια που προσφέρει η Συνθήκη και οι πολιτικές ερμηνείες που προϋποθέτει. Συνεπώς, ο στόχος της έκθεσης είναι η διασαφήνιση της κατάστασης και όχι η υπαγόρευση μέτρων. Αυτό το τελευταίο υπάρχει περίπτωση να συμβεί με την έκθεση, σε περίπτωση που το Κοινοβούλιο κληθεί να επιλέξει τους κατάλληλους υποψηφίους για την ΟΝΕ το 1998 με βάση την κατάσταση που θα ισχύει τότε.
<P>
Πιστεύω ότι το Κοινοβούλιο μπορεί να αισθάνεται ιδιαίτερη ικανοποίηση για το γεγονός ότι η Επιτροπή ακολούθησε την ίδια μέθοδο στην έκθεση που υπέβαλε στις 6 Νοεμβρίου του τρέχοντος έτους με αντικείμενο τη σύγκλιση. Όσον αφορά την έκθεση του Ευρωπαϊκού Νομισματικού Ινστιτούτου της 5ης Νοεμβρίου του τρέχοντος έτους, παρ'όλο που το ύφος της ήταν αυστηρότερο, δεν μπορεί να λεχθεί ότι διαφέρει ουσιαστικά από τη δική μας.
<P>
Εν ολίγοις, με αυτά τα δεδομένα μπορεί να συμπερανθεί ότι η δυνατότητα της ελαστικής ερμηνείας των κριτηρίων αποτελεί πλέον σταθερό σημείο της πολιτικής ημερήσιας διάταξης. Όποιος συγκρίνει το δεδομένο αυτό με την αντίδραση που προκάλεσε η δήλωση του πρώην Προέδρου της Γαλλίας Giscard d'Estaing σ'ένα συνέδριο που πραγματοποιήθηκε στην αίθουσα του Κοινοβουλίου στις Βρυξέλλες το Φεβρουάριο του τρέχοντος έτους, όταν δεν έκανε τίποτε άλλο από το να παραπέμψει στην ευελιξία της Συνθήκης, θα πρέπει οπωσδήποτε να παρατηρήσει τη μεταστροφή της κοινής γνώμης. Αυτό οφείλεται σε μεγάλο βαθμό στο Κοινοβούλιο, ενώ χρήσιμη ήταν και η παρούσα έκθεση.
<P>
Κατά πόσον η ελαστική ερμηνεία της Συνθήκης θα αποβεί πραγματικά αναγκαία είναι ένα άλλο ερώτημα. Ταυτόχρονα με την έκθεση για τη σύγκλιση, η Επιτροπή δημοσίευσε φθινοπωρινές προγνώσεις με βάση τα τελευταία στοιχεία και τις προθέσεις των κρατών μελών. Σε περίπτωση που επαληθευθούν οι προγνώσεις αυτές, η ΟΝΕ θα μπορέσει να αρχίσει από την 1η Ιανουαρίου 1999 με τη συμμετοχή 10 κρατών μελών. Αυτό ισχύει ακόμη και στην περίπτωση που το κριτήριο του δημοσιονομικού ελλείμματος θα παραμείνει στο 3 %. Κατά τη γνώμη μου, στο βαθμό που η οικονομική εξέλιξη είναι περισσότερο ευοίωνη, υπάρχουν λιγότεροι λόγοι προσφυγής στις σχετικές παραγράφους των κριτηρίων. Από την άλλη πλευρά, το κοινό συμφέρον επιβάλλει η πρώτη ομάδα που θα συμμετάσχει στην ΟΝΕ να είναι όσο το δυνατό μεγαλύτερη, ώστε ο διχασμός που θα δημιουργηθεί με την ΟΝΕ να διαρκέσει όσο το δυνατό συντομότερα.
<P>
Κατά τη γνώμη μου, η όλη συζήτηση σχετικά με το κατά πόσον η περίπτωση αυτή θα οδηγήσει σε ένα ασθενές Εύρο, είναι εντελώς πλασματική. Τα κράτη μέλη πρέπει να καταβάλουν τεράστιες προσπάθειες, πράγμα που μπορεί να καταστεί σαφές από το γεγονός ότι η αποκαλούμενη κορυφαία χώρα του όλου συστήματος, συγκεκριμένα η Γερμανία, θα αντιμετωπίσει τρομακτικές δυσκολίες να ανταποκριθεί εγκαίρως στα κριτήρια. Είναι βέβαιο ότι το Εύρο δεν θα είναι ασθενέστερο από το γερμανικό μάρκο, οπωσδήποτε μάλιστα με μία κεντρική Τράπεζα η οποία θα είναι περισσότερο ανεξάρτητη από οποιαδήποτε άλλη κεντρική τράπεζα, συμπεριλαμβανομένης της γερμανικής.
<P>
Ανησυχίες θα πρέπει να προξενεί το ενδεχόμενο της υπερβολικά σύντομης καθιέρωσης του Εύρο σε βάρος της ανταγωνιστικότητας και της απασχόλησης στην Ένωση. Η συζήτηση που διεξάγεται με αντικείμενο το θέμα αυτό στη Γαλλία είναι δικαιολογημένη, παρ'όλο που οι προτάσεις να αντιμετωπιστεί το πρόβλημα με την υποτίμηση του γαλλικού φράγκου φαίνεται να έχουν καταστροφικές συνέπειες. Το πρόβλημα αυτό μπορεί να αντιμετωπιστεί εφόσον συγκεκριμενοποιηθούν οι περαιτέρω κανόνες που θα ισχύσουν όσον αφορά τις συναλλαγματικές ισοτιμίες και τη συναλλαγματική πολιτική. Αυτή θα είναι η κατάλληλη στιγμή και η κατάλληλη ευκαιρία για να αντιμετωπιστεί το πρόβλημα και το Κοινοβούλιο έχει την πρόθεση να κάνει τη φωνή του να ακουστεί.

<SPEAKER ID=55 NAME="Χριστοδούλου">
Κυρία Πρόεδρε, δεν είναι πλήρως γνωστές όλες οι πτυχές αλληλεπιδράσεως μεταξύ νομισματικής και δημοσιονομικής πολιτικής, φαίνεται όμως ότι η νομισματική πολιτική από μόνη της, χωρίς την συνδρομή της δημοσιονομικής πολιτικής, δεν θα είναι σε θέση στο τρίτο στάδιο της ΟΝΕ να διατηρήσει την νομισματική σταθετότητα. Αυτό όμως δεν σημαίνει ότι η δημοσιονομική πολιτική πρέπει να υπαχθεί αποκλειστικά και μόνον στην εξυπηρέτηση του στόχου της νομισματικής σταθερότητος. Κάτι τέτοιο θα περιόριζε την δυνατότητα άσκησης αποτελεσματικής γενικής οικονομικής πολιτικής όχι μόνον από τα κράτη μέλη που οφείλουν να καταβάλουν μεγαλύτερες προσπάθειες για να επιτύχουν την σύγκλιση των οικονομιών τους προς τις οικονομίες των περισσότερο ανεπτυγμένων χωρών της 'Ενωσης, αλλά και των κρατών μελών που βλέπουν την ανταγωνιστικότητά τους να μειώνεται. Ο λόγος για τον οποίο επιθυμούμε την ΟΝΕ, πέραν της βασικής επιδιώξεως της ενισχύσεως της ενοποιήσεως της Ευρώπης, είναι η στήριξη της ενιαίας αγοράς και συνεπώς της διεθνούς ανταγωνιστικότητος της Ευρωπαϊκής Ενώσεως. Δεν νομίζω όμως ότι αυτό επιτυγχάνεται αποκλειστικά και μόνον με νομισματικά μέσα.
<P>
Τούτων λεχθέντων, είναι αναγκαίο κατά το τρίτο στάδιο της ΟΝΕ να εξασφαλισθεί η απαραίτητη ισορροπία μεταξύ του στόχου της σταθερότητος του ενιαίου νομίσματος και του στόχου ενισχύσεως της αναπτυξιακής προσπάθειας των συμμετεχόντων και μη συμμετεχόντων στην ΟΝΕ κρατών μελών. Η εξασφάλιση αυτής της ισορροπίας και η αποφυγή ενδοκοινοτικών ανταγωνιστικών τάσεων και συμπεριφορών καθιστά αναγκαίο τον συντονισμό των δημοσιονομικών πολιτικών.
<P>
Οι προτάσεις της Επιτροπής όμως όχι μόνον ευνοούν την άποψη της πλήρους υπαγωγής της δημοσιονομικής πολιτικής στην επίτευξη του στόχου της νομισματικής σταθερότητος, αλλά επίσης αλλοιώνουν εν μέρει τον συνολικό χαρακτήρα των σημερινών ρυθμίσεων. Διέπονται από σχετική ακαμψία και έχουν κατά βάση κατασταλτικό χαρακτήρα. Δεν αμφισβητώ την ανάγκη επίτευξης και διατήρησης της δημοσιονομικής σταθερότητας, η οποία βεβαίως θεωρείται απολύτως αναγκαία. Θεωρείται επίσης βέβαιο ότι η νομισματική σταθερότητα, που αποτελεί θεσμοθετημένο στόχο της 'Ενωσης, αποτελεί ουσιαστική προϋπόθεση για την αποτελεσματική λειτουργία της ΟΝΕ. Πρέπει όμως να παρατηρηθεί ότι αυτή δεν μπορεί από μόνη της να επιλύσει όλα τα οικονομικά προβλήματα που αντιμετωπίζει σήμερα και θα κληθεί να αντιμετωπίσει αύριο η 'Ενωση, ούτε μπορεί από μόνη της να εξασφαλίσει μία διαρκή ανταγωνιστικότητα της ευρωπαϊκής οικονομίας έναντι των μεγάλων εμπορικών εταίρων της 'Ενωσης.
<P>
Θα πρέπει λοιπόν να αποφευχθούν οι ακραίες θέσεις, είτε αυτές είναι πολύ αυστηρές και άκαμπτες και αποβλέπουν στο να στερήσουν από την δημοσιονομική πολιτική κάθε αναπτυξιακή πτυχή, είτε επιδιώκουν να καταστήσουν τους κανόνες υπερβολικά ευέλικτους και να εισαγάγουν στοιχεία που να αμφισβητούν τελικά την σκοπιμότητα της υιοθέτησής τους. Διότι και στις δύο περιπτώσεις οι ρυθμίσεις δεν θα μπορούν να εφαρμοσθούν.
<P>
Επί πλέον, οι ρυθμίσεις που θα υιοθετηθούν θα πρέπει να είναι σύμφωνες με την Συνθήκη και, έστω και εάν ορίζουν αυστηρότερους μεσοπρόθεσμους στόχους, να μην καταλήξουν de facto στο να καταστήσουν πιο αυστηρά τα κριτήρια σύγκλισης και να μην δυσκολέψουν -αντί να ενισχύσουν- τις προσπάθειες σύγκλισης συμμετεχόντων και μη συμμετεχόντων στην ΟΝΕ κρατών μελών. Διότι ας μην έχουμε αυταπάτες, κύριοι συνάδελφοι. Η προσπάθεια σύγκλισης, και μάλιστα της πραγματικής οικονομικής σύγκλισης, δεν σταματά με την εκπλήρωση των κριτηρίων ένταξης στο τρίτο στάδιο, ούτε μπορεί να διασφαλισθεί με μέτρα που έχουν αυτόματο και μηχανιστικό χαρακτήρα. Τα οικονομικά, και ιδίως τα νομισματικά φαινόμενα, έχουν από την φύση τους δυναμικό χαρακτήρα και κάθε προσπάθεια να εγκλεισθούν σε άκαμπτους και στατικούς κανόνες δεν θα έχει τα αναμενόμενα αποτελέσματα.
<P>
Οι τροπολογίες που καλούμαστε να ψηφίσουμε, συμπεριλαμβανομένων και των συμβιβαστικών προτάσεων και τροπολογιών, προσπαθούν να επιφέρουν κάποιες βελτιώσεις στις προτάσεις της Επιτροπής και να τις κρατήσουν όσο γίνεται πλησιέστερα προς την οικονομική πραγματικότητα, χωρίς ωστόσο να τις απομακρύνουν ούτε κατ'ελάχιστον από το πλαίσιο των διατάξεων της Συνθήκης. Εάν οι προτάσεις της Επιτροπής παραμείνουν ως έχουν, επαναλαμβάνω και πάλι ότι δεν θα μπορούν να εφαρμοσθούν.
<P>
Επισημαίνεται λοιπόν ότι με τις τροπολογίες προτείνεται κυρίως:
<P>
Πρώτον, η ένταξη των προγραμμάτων σύγκλισης στις εθνικές διαδικασίες προϋπολογισμών και η μεγαλύτερη εμπλοκή των εθνικών κοινοβουλίων. 'Οσον αφορά το Ευρωπαϊκό Κοινοβούλιο, ζητείται η μεγαλύτερη ενημέρωσή του όχι μόνον εκ των υστέρων αλλά και εκ των προτέρων;
<P>
Δεύτερον, διευκρινίζεται και τονίζεται η δυνατότητα που έχει η Επιτροπή δυνάμει του άρθρου 104Γ, παράγραφος 3, κατά την αξιολόγηση εκπλήρωσης του δημοσιονομικού κριτηρίου, να λαμβάνει υπ'όψη της αρκετά στοιχεία για την οικονομική και δημοσιονομική κατάσταση του ενδιαφερομένου κράτους μέλους. Για τον λόγο αυτό, πέραν των στόχων που ορίζονται στα προγράμματα σταθερότητας, ζητείται να διευκρινίζονται σε αυτά και οι προβλεπόμενες κυριότερες οικονομικές εξελίξεις, συμπεριλαμβανομένων στοιχείων που αφορούν την δημιουργία απασχόλησης, των δημοσίων επενδύσεων ως ποσοστού του ακαθαρίστου εθνικού προϊόντος, και άλλες παρόμοιες;
<P>
Τρίτον, διευκρινίζεται περισσότερο, συμπληρώνεται και γίνεται πιο ρεαλιστικός ο ορισμός των περιπτώσεων κατά τις οποίες η υπέρβαση της τιμής αναφοράς για το δημοσιονομικό έλλειμμα θεωρείται έκτακτη και προσωρινή;
<P>
Τέταρτον, δεν αμφισβητείται η επιβολή της ποινής της χρηματικής καταθέσεως, αλλά αίρεται εν μέρει ο αυτόματος και μηχανιστικός χαρακτήρας της. Ζητείται με τροπολογία η εν λόγω ποινή να μην επιβάλλεται κατά κανόνα, όπως προβλέπει η πρόταση της Επιτροπής, αλλά να επιβάλλεται «κατ'αρχήν». Εισάγεται δηλαδή κάποιο, έστω και ελάχιστο, στοιχείο ευελιξίας προκειμένου το Συμβούλιο να διατηρήσει την δυνατότητα εξέτασης όπως αυτή παρέχεται από την Συνθήκη. Ζητείται επίσης το ποσό της κατάθεσης και του προστίμου, εφ'όσον η κατάθεση μετατραπεί σε πρόστιμο, να μην θεωρείται δημοσία δαπάνη στο πλαίσιο εξέτασης του δημοσίου ελλείμματος;
<P>
Τέλος, κρίθηκε αναγκαίο να προβλεφθεί η δυνατότητα περιοδικής επανεξέτασης των διατάξεων των κανονισμών προκειμένου αφ'ενός να βελτιωθεί η αποτελεσματικότητα της λειτουργίας τους υπό το φως της εμπειρίας που θα αποκτηθεί και αφ'ετέρου να ληφθούν υπ'όψη οι ουσιαστικές και θεσμικές αλλαγές που ενδεχομένως θα υιοθετηθούν.
<P>
Κυρία Πρόεδρε, θα πρέπει η Επιτροπή να αντιμετωπίσει αυτές τις προτάσεις με πνεύμα συνεργασίας και κατανοήσεως, δεδομένου ότι προσπαθούμε να διευκολύνουμε το έργο μας. Οι αποφάσεις τις οποίες θα πάρει και ο τρόπος που θα αντιμετωπίσει την έκθεση του Ευρωπαϊκού Κοινοβουλίου, θα πρέπει να έχουν σαφή πολιτικό χαρακτήρα και όχι καθαρά τεχνικό και θα πρέπει να λαμβάνει υπ'όψη τις επιθυμίες και τις ευαισθησίες όλων των κρατών μελών της Ενώσεως. Καταλαβαίνουμε τα προβλήματα τα οποία έχει και καταλαβαίνουμε τις σκοπιμότητες που, ενδεχομένως, θέλει να εξυπηρετήσει, αλλά όπως είπε ο κ. Santer, ο Πρόεδρός της, ο ρόλος της Επιτροπής είναι ρόλος πολιτικός και αυτόν τον πολιτικό ρόλο θέλουμε ακριβώς τώρα να εκπληρώσει, αποδεχομένη τις τροπολογίες τις οποίες έχουμε κάνει.

<SPEAKER ID=56 NAME="Herman">
Κυρία Πρόεδρε, Κύριε Επίτροπε, παρά το γεγονός ότι το Κοινοβούλιο δεν είχε τον απαιτούμενο χρόνο για να εμβαθύνει σε όλα τα νομικά προβλήματα λόγω της εισαγωγής του ευρώ, η επιτροπή μας και το Σώμα μπορούν να εγκρίνουν τις κατευθυντήριες γραμμές των δύο σχεδίων κανονισμού που μας υποβάλατε, τα οποία συνιστούν τη στέρεα βάση από όπου θα ξεκινήσει το μεγαλύτερο νομισματικό εγχείρημα όλων των εποχών.
<P>
Ποτέ στην ιστορία των λαών μας δεν προηγήθηκε προσπάθεια τέτοιου εύρους που να συνιστά τόσο ριζική αλλαγή για τόσους πολλούς ανθρώπους. Αυτός είναι και ο λόγος που το Κοινοβούλιο εμμένει ιδιαίτερα στην ανάγκη να ενημερώσουμε, να προετοιμάσουμε, να καθησυχάσουμε τον κόσμο. Από την άποψη αυτή, υπολειπόμαστε πολύ του στόχου μας και δε μας μένουν πια πολλές μέρες για να επανορθώσουμε.
<P>
Ο ίδιος λόγος μας οδηγεί να τονίσουμε την ανάγκη το κείμενο αυτό να παραμείνει στο απυρόβλητο κάθε νομικής αμφισβήτησης αλλά, λυπάμαι που το λέω, δεν έγινε κάτι τέτοιο. Τόσο το ΕCOFΙΝ όσο και η Επιτροπή, παρά τις τόσες γνωμοδοτήσεις των νομικών εμπειρογνωμόνων που τους περιστοιχίζουν, πολύ εύκολα αγνόησαν τις αντιρρήσεις που εκφράστηκαν αναφορικά με την απόφαση στη Μαδρίτη να μπορεί μια διάσκεψη κορυφής να αλλάξει πράγματα που έχουν θεσπιστεί με συνθήκες. Όσα νομικά τεχνάσματα των εμπειρογνωμόνων και να χρησιμοποιήσετε για να εξηγήσετε ότι το ECU δεν είναι ECU αλλά «Εuropean currency unit», δεν πρόκειται να σταθούν και θα το δείτε. Λυπάμαι που το λέω.
<P>
Το ίδιο ισχύει και για άλλες, σημαντικότερες τροπολογίες και στο σημείο αυτό κατηγορώ την Επιτροπή ότι βιάστηκε πολύ να συνθηκολογήσει. Το ευρώ δεν είναι μόνο το νόμισμα των κρατών μελών αλλά και της Κοινότητας. Εσείς αρνηθήκατε, γιατί όμως; Επειδή οι νομικοί σας είπαν ότι η Κοινότητα δεν είναι κράτος. Λάθος. Με βάση τις συνθήκες (και να η απόδειξη, θεσπίζετε νόμισμα) μία κεντρική τράπεζα έχει δικαίωμα να εκδώσει το ευρωπαϊκό νόμισμα και, συνεπώς, τη δυνατότητα να το δικαιολογήσει και στο εξωτερικό. Η προς στιγμήν απόσχιση δύο κρατών μελών με το opting out δεν είναι λόγος να συνθηκολογήσετε μαζί τους.
<P>
Κατά δεύτερο λόγο, η απόφαση που οφείλετε να λάβετε στο ζήτημα αυτό βασίζεται όχι στο άρθρο 235 αλλά στο άρθρο 104, το οποίο μπορεί να εκληφθεί με την ειδική πλειοψηφία. Συνεπώς, οι αντιρρήσεις της Δανίας και της Αγγλίας μπορούν, στο σημείο αυτό, να εξουδετερωθούν πλήρως. Μπορούν να καταψηφίσουν, μπορεί όμως κανείς και να υπερψηφίσει. Κατηγορώ, λοιπόν, την Επιτροπή ότι επέδειξε απίστευτη ατολμία απέναντι στην προάσπιση των ίδιων των συμφερόντων της. Να λοιπόν γιατί ελπίζω, κύριε Πρόεδρε, ότι, μετά από σκέψη και την διεξοδική ανάλυση, θα μπορέσετε να δεχτείτε τις τροπολογίες που προτείνουμε από τη σκοπιά αυτή.
<P>
Προσθέτω ότι θα ήθελα να υποστηρίξω δύο άλλες τροπολογίες και, ιδίως, εκείνη που αναφέρει ότι η Κεντρική Τράπεζα εκδίδει το ευρωπαϊκό νόμισμα, το οποίο θέτουν σε κυκλοφορία οι εθνικές κεντρικές τράπεζες. Η αντίρρηση που άκουσα ήταν ότι έτσι λέει το κείμενο της Συνθήκης. Και πάλι λάθος! Με βάση το κείμενο της Συνθήκης, το καταστατικό της Κεντρικής Τράπεζας είναι ισοδύναμο με εκείνα της Συνθήκης και, συνεπώς, όταν υπάρχει αντίφαση μεταξύ του καταστατικού της Κεντρικής Τράπεζας, που αποτελεί τμήμα της Συνθήκης, και του κειμένου της Συνθήκης αυτού καθαυτού, τότε η αντίφαση αυτή πρέπει να λυθεί ερμηνεύοντας το πνεύμα και των κειμένων και των συντακτών τους. Από την άποψη αυτή, δε βλέπω γιατί δεν μπορείτε να δεχτείτε και την τροπολογία μας που λέει ότι η Κεντρική Τράπεζα εκδίδει το ευρωπαϊκό νόμισμα που θέτουν σε κυκλοφορία οι εθνικές τράπεζες. Να λοιπόν τι θα έπρεπε να κάνετε και τι οφείλατε να αποδεχτείτε, αν ήσαστε λογικοί και συνεπείς με τους εαυτούς σας.
<P>
Και τελευταία παρατήρηση επί της αρχής που τόσες φορές ακούστηκε, ότι δεν υπάρχει υποχρέωση σε ό, τι αφορά το ευρώ αλλά ούτε και απαγόρευση. Η ορθή ερμηνεία της αρχής αυτής δε βρίσκεται στο κείμενό σας αλλά στο δικό μας. Εμείς λέμε ότι, εφ&#x02BC;όσον τα μέρη το επιθυμούν, μπορούν να χρησιμοποιήσουν το ευρώ όπως θέλουν. Αν κάποια σύμβαση υπογράφτηκε αρχικά ή με ημερομηνία που είναι πολύ παλιά και με βάση εθνικό νόμισμα το οποίο σήμερα έχει αντικατασταθεί από το ευρώ, αυτό δε σημαίνει ότι πρέπει να εκτελεστεί στο εν λόγω εθνικό νόμισμα κατά τη διάρκεια της μεταβατικής περιόδου. Η ορθή νομική ερμηνεία της αρχής που διακηρύξατε τόσες φορές δίνεται καλύτερα στο δικό μας κείμενο παρά στο δικό σας. Ελπίζω ότι, και στην περίπτωση αυτή, θα επανεξετάσετε το ζήτημα, θα ακούσετε προσεκτικότερα το Κοινοβούλιο, θα το λάβετε υπόψη σας και το θα εγκρίνετε.
<P>
Αυτές είναι, κύριε Πρόεδρε, οι τρεις παρατηρήσεις που ήθελα να κάνω. Σημείωσα με ικανοποίηση ότι πρόθεση της Επιτροπής ήταν να λάβει υπόψη τους προβληματισμούς του Κοινοβουλίου αναφορικά με την προστασία των καταναλωτών, καθώς και ότι σκοπεύατε σύντομα να υποβάλετε, με άλλο κείμενο, σχετικές προτάσεις. Χαίρομαι για αυτό και θα μπορέσουμε, ενδεχομένως, να εξετάσουμε με κάποια κατανόηση και με πολλή επιείκεια το γεγονός ότι απορρίψατε τις τροπολογίες μας στο θέμα αυτό.
<P>
Πρόεδρος. Σας ευχαριστώ κύριε Herman. Αναμφίβολα, ο κύριος Επίτροπος θα απαντήσει χωρίς χρονοτριβή στη σθεναρή αυτή τοποθέτησή σας.

<SPEAKER ID=57 NAME="Hοppenstedt">
Kυρία Πρόεδρε, αξιότιμοι κυρίες και κύριοι, κατ' αρχήν να υπενθυμίσω ότι η πραγματευόμενη έκθεση του Eυρωπαϊκού Nομισματικού Iδρύματος, σχετικά με τη μετάβαση στο ενιαίο νόμισμα, υποβλήθηκε το Nοέμβριο του περασμένου χρόνου, προκειμένου να προετοιμάσει για το Eυρωπαϊκό Συμβούλιο της Mαδρίτης, το Nοέμβριο του 1995, τα συμπεράσματά του για το ενιαίο ευρωπαϊκό νόμισμα.
<P>
H Bερόνα, το Λουξεμβούργο και η Φλωρεντία ήταν και άλλοι ενδιάμεσοι σταθμοί, στους οποίους πραγματεύθηκε η δημοσιονομική πειθαρχία κυρίως, καθώς και η σχέση μεταξύ των χωρών που μελλοντικά θα ανήκουν στη ζώνη του εύρω και των υπολοίπων κρατών μελών, στα πλαίσια ενός πιθανού νέου ENΣ II. Aπό χρονική άποψη, επίκειται το Συμβούλιο του Δουβλίνου. Έγκαιρα η έκθεσή μου, μετά τη σύμφωνη γνώμη της Eπιτροπής Oικονομικής, Nομισματικής και Bιομηχανικής Πολιτικής, υπεισέρχεται στα κύρια μελλοντικά θέματα.
<P>
Iδιαίτερα αξίζει να τονιστεί και πάλι - και φυσικά μερικά επαναλαμβάνονται - η διαπίστωση ότι μόνο μια ενωμένη, από νομισματική άποψη, οικονομικά ισχυρή και πολιτικά σταθερή Eυρωπαϊκή Ένωση έχει νόημα, στην οποία θα μπορούν να λύνονται τα προβλήματα που αφορούν την οικονομία και το παγκόσμιο εμπόριο. Tο εύρω θα πρέπει να καταστεί καταλύτης και συνδετικός κρίκος της περαιτέρω ευρωπαϊκής ενοποίησης. Tο όφελος και η αναγκαιότητα του εύρω έγκειται κυρίως - κι αυτό είναι γνωστό φυσικά - στο ότι μόνον το εύρω οδηγεί στην πλήρη ανάπτυξη της ευρωπαϊκής εσωτερικής αγοράς, καθιστά τις διάφορες επιμέρους αγορές της πιο εποπτικές, συγκρίσιμες και προβλέψιμες, και κάνει οικονομικότερα τα προϊόντα της, λόγω της κατάργησης των δαπανών που προκύπτουν από την αλλαγή των νομισμάτων και την αύξηση των συναλλαγματικών ισοτιμιών.
<P>
Xάρις στο εύρω, θα δημιουργείται, ολοένα και πιο πολύ, μια οικονομική αγορά, η οποία θα προσφέρει μεγαλύτερες δυνατότητες επένδυσης και χρηματοδότησης. Tο πλεονέκτημα του εύρω, ως νομίσματος αναφοράς και αποταμίευσης, έγκειται μεταξύ άλλων στη σταθερότητα και στις αυξημένες δυνατότητες απόδοσης της ευρωπαϊκής οικονομίας. H κερδοσκοπία θα αντιμετωπίζεται πιο αποτελεσματικά, οι υπολογισμοί της ευρωπαϊκής εξαγωγικής βιομηχανίας θα γίνονται σε ασφαλές έδαφος, κι έτσι θα παρεμποδίζεται η κατάργηση και άλλων θέσεων εργασίας.
<P>
Θα πρέπει να εξασφαλίζεται ότι θα τηρούνται τα κριτήρια που καθορίσθηκαν, με τη Συνθήκη του Mάαστριχτ, για τη θέσπιση του ενιαίου νομίσματος. Tα συμβατικά συμφωνηθέντα κριτήρια θα πρέπει φυσικά να είναι δεσμευτικά, και μάλιστα σε μόνιμη βάση. Oι βραχυπρόθεσμοι καλαισθητικοί χειρισμοί για τους επόμενους προϋπολογισμούς που θα γίνουν, προκειμένου να εκπληρωθούν οι όροι ένταξης, θα πρέπει να αποφεύγονται. Για να εξασφαλιστεί η αναγκαία δημοσιονομική πειθαρχία και μετά την είσοδο στην Oικονομική και Nομισματική Ένωση, θα πρέπει να υπάρξει ένα σύμφωνο σταθερότητας, που δεν επιτρέπεται να είναι ένα φαινομενικό σύμφωνο για τον εφησυχασμό των ευρωπαίων πολιτών, αλλά να περιέχει και αποτελεσματικούς μηχανισμούς.
<P>
H γενική συγκατάθεση όλων των κρατών μελών, με μια μακροπρόθεσμη πολιτική σταθερότητας, στο Συμβούλιο του Δουβλίνου, θα είναι η αποκαλούμενη «πρώτη δοκιμασία» για το κατά πόσον, αυτά που είπα μόλις τώρα, εννοούνται έντιμα. Eμείς ως πολιτικοί δεν θα κουρασθούμε - το σημερινό απόγευμα αποτελεί ένα καλό παράδειγμα - να συζητάμε για το εύρω και όλα τα βασικά στοιχεία μιας επιτυχημένης Nομισματικής Ένωσης. Tουλάχιστον το ίδιο σημαντική είναι και η εμβαθύνουσα συζήτηση και ενημέρωση με τους πολίτες και για τους πολίτες. Γι' αυτό και θα πρέπει να επιδοκιμαστεί ιδιαίτερα η εκστρατεία ενημέρωσης που ξεκίνησε από το Kοινοβούλιο, την Eπιτροπή και τα κράτη μέλη, όπως και όλες οι ενημερωτικές εκδηλώσεις και οι μελλοντικές ενημερώσεις των ενδιαφερομένων κύκλων.
<P>
Ένα τελευταίο, αλλά ιδιαίτερα σημαντικό για μας θέμα είναι η φάση εξοικείωσης με το εύρω και κυρίως η διπλή αναγραφή των τιμών. Oι εμπορικοί σύλλογοι εκτιμούν ότι η δαπάνη για τη διπλή αναγραφή των τιμών θα ανέλθει σε 25 δισεκατ. Ecu, ένα τεράστιο ποσό, αν φυσικά είναι σωστές οι εκτιμήσεις. Φέτος κιόλας θα πρέπει να βρεθούν οικονομικές λύσεις, με τις οποίες, αφενός μεν να εξασφαλίζεται επαρκής διαφάνεια για τους καταναλωτές, αφετέρου δε το ύψος της δαπάνης για τη διπλή αναγραφή των τιμών να τηρείται χαμηλό, ιδιαίτερα στο λιανικό και το διαμετακομιστικό εμπόριο.
<P>
Aνέκαθεν λέγαμε πως δεν επιτρέπεται κατά τη μετάβαση στο εύρω, το καινούριο ευρωπαϊκό νόμισμα, να υπάρχουν κερδισμένοι και χαμένοι, που σημαίνει ότι το κόστος δεν επιτρέπεται να μετακυλιστεί μονομερώς στον καταναλωτή. Eπιβοηθητικό θα ήταν, ασφαλώς, κατά το χρονικό διάστημα από το 1999 μέχρι το 2002, να προτρέψουμε σ' όλους τους δημόσιους τομείς ή να υποχρεώσουμε αυτούς τους δημόσιους φορείς να εμφανίζουν, για ενημέρωση, κάθε καταβολή μισθού, κάθε τέλος, ή οποιαδήποτε άλλη εκκαθάριση λογαριασμού, και σε εύρω και σε εγχώριο νόμισμα, ώστε έτσι να προσφερθεί στον πολίτη μεγαλύτερη περίοδος εξοικείωσης κι έτσι, τελικά, να συντομευτεί η μέχρι τώρα καθορισθείσα φάση της διπλής αναγραφής των τιμών. Παρακαλώ να υπερψηφίσετε την έκθεση κατά την αυριανή ψηφοφορία, και πιστεύω πως η σχετικά μεγάλη συμφωνία στην Eπιτροπή Oικονομικής, Nομισματικής και Bιομηχανικής Πολιτικής για την έκθεση θα μπορούσε να επαναληφθεί και στο Kοινοβούλιο.

<SPEAKER ID=58 NAME="Harrison">
Κύριε Πρόεδρε, πριν ξεκινήσω την έκθεσή μου σχετικά με την οικονομική και νομισματική ένωση καθώς και με τις επιπτώσεις των νομισματικών πολιτικών επί των μεγεθών της πραγματικής οικονομίας, θα ήθελα να σχολιάσω τη συζήτηση επί της ΟΝΕ ως συνόλου και την αντιμετώπισή της στη χώρα μου, το Ηνωμένο Βασίλειο. Την περασμένη εβδομάδα ξέσπασε στο Λονδίνο διαμάχη όταν η κυβέρνηση ορθώς καταδικάστηκε επειδή παρεμπόδισε συζήτηση επί της ΟΝΕ στη Βουλή των Κοινοτήτων η οποία θα στηριζόταν στην παρουσίαση εγγράφων που συνδέονται με την ΟΝΕ, συμπεριλαμβανομένων ορισμένων από εκείνα που συζητούμε σήμερα. Η έκπληξη, ωστόσο, για μένα υπήρξε η αντίδραση της Βουλής των Κοινοτήτων και της δίδυμης αδελφής της, των μέσων μαζικής ενημέρωσης. Η μητέρα όλων των κοινοβουλίων φαίνεται ότι δεν αντιλαμβάνεται πως η ενήλικη πλέον θυγατέρα της, το Ευρωπαϊκό Κοινοβούλιο, συζητά εδώ και εβδομάδες ορισμένα από αυτά τα ζωτικά έγγραφα. Τα εκλεγμένα Μέλη του Ευρωπαϊκού Κοινοβουλίου από τη Μ. Βρετανία βρίσκονται στην καρδιά αυτής της κοινοβουλευτικής εξέτασης υπερασπιζόμενα με δυναμισμό τα βρετανικά συμφέροντα την ίδια ώρα που συμβάλλουν εποικοδομητικά στην οικοδόμηση της Ευρώπης μέσω των διεργασιών της ΟΝΕ. Αυτοί οι άνθρωποι δεν διαβάζουν άραγε εφημερίδες; Εδώ όμως είναι το πρόβλημα: τα μέσα ενημέρωσης που εδράζονται στο Λονδίνο αποτελούν παράδειγμα τεμπελιάς όταν κάνουν ρεπορτάζ από το Ευρωπαϊκό Κοινοβούλιο. Από ένα συνδιασμό άγνοιας, υπεροψίας, τεμπελιάς, φόβου και μίσους εσκεμμένα υποβαθμίζουν ή μειώνουν τις λογικές αντιδράσεις του Κοινοβουλίου τούτου στους φόβους και τις ανησυχίες του απλού βρετανού πολίτη, η ανεύρεση εργασίας από τον οποίο αποτελεί μία από τις κύριες ανησυχίες του.
<P>
Η παράγραφος 3 της εκθέσεώς μου αντιμετωπίζει την άποψη που είναι της μόδας στους αιμομικτικούς κύκλους των μέσων ενημέρωσης του Λονδίνου ότι δηλ. το ενιαίο νόμισμα δεν θα δημιουργήσει απασχόληση. Θα δημιουργήσει. Και δημιουργώντας θα συμβαδίσει πλήρως με το ουσιώδες άρθρο 2 της Συνθήκης της Ευρωπαϊκής Ένωσης σχετικά με την προαγωγή της αξιοπρεπούς εργασίας και με τον σεβασμό του περιβάλλοντος.
<P>
Η Συνθήκη του Μάαστριχτ, έτσι όπως είναι διαμορφωμένη έχει ορισμένες αδυναμίες τις οποίες η έκθεση Harrison επιχειρεί να θεραπεύσει. Πάρτε για παράδειγμα την Ευρωπαϊκή Κεντρική Τράπεζα η οποία σε λίγα χρόνια θα παίζει κυριαρχικό ρόλο στη ζωή μας. Οι εκλογείς με το δίκιο τους ερωτούν σε ποιο δημοκρατικό έλεγχο και σε ποια ελεγξιμότητα θα υπόκειται ο διοικητής της ΕΚΤ; Ο ρόλος του θα είναι ζωτικός στον καθορισμό των συναλλαγματικών ισοτιμιών και ως εκ τούτου στα επιτόκια και στον πληθωρισμό στον οποίο εμείς, ως άτομα με υποθήκες που πρέπει να πληρωθούν και ως επιχειρηματίες θα επιπλεύσουμε ή θα βυθιστούμε καθώς προσπαθούμε να αποφύγουμε τις παγίδες που μας στήνει το δικό μας το τοπικό οικονομικό περιβάλλον.
<P>
Η έκθεσή μου κατά κανένα τρόπο δεν απειλεί την ανεξαρτησία της Ευρωπαϊκής Κεντρικής Τράπεζας. Η εμπειρία της Μ. Βρετανίας με την παρέμβαση της κυρίας Θάτσερ η οποία αγνόησε τον Σερ Νάϊτζελ Ουΐκς της Νομισματικής Επιτροπής και καθόρισε την είσοδο του ΗΒ στον ευρωπαϊκό ΜΣΙ το 1990 με μια ισοτιμία η οποία καταβαράθρωσε την βρετανική βιομηχανία, είναι ακόμα πολύ νωπή. Προτείνω την ενίσχυση της ελεγξιμότητας με την επίτευξη διοργανικής συμφωνίας με την Επιτροπή και το Συμβούλιο σχετικά με τον διορισμό του διοικητικού συμβουλίου της ΕΚΤ και τους διορισμούς από το Ecofin καθώς και με τη συζήτηση επί της ετησίας εκθέσεως της Τράπεζας. Παρόμοια συμπληρωματικά μέτρα θα είναι χρήσιμα για την ενίσχυση των κεντρικών προτάσεων αυτής της εκθέσεως η οποία διακηρύττει ότι η νομισματική πολιτική δεν μπορεί να θεωρείται ουδέτερη. Επηρεάζει ουσιαστικά την πραγματική οικονομία, κάτι που από καιρού εις καιρόν θα πρέπει να υπενθυμίζεται στους διοικητές των κεντρικών τραπεζών.
<P>
Ένα δεύτερο πρόβλημα αφορά την φανερή διχοτομία ότι η ΟΝΕ θα έχει μία ενιαία νομισματική πολιτική που θα κατευθύνεται από την ΕΚΤ ενώ οι συμπληρωματικές δημοσιονομικές πολιτικές θα αποφασίζονται και θα υλοποιούνται από τα 15 κράτη μέλη χωριστά. Τα διαρθρωτικά ταμεία της ΕΕ, τα διευρωπαϊκά δίκτυα, η εργασία της Ευρωπαϊκής Τραπέζης Επενδύσεων όλα αυτά συμβάλλουν κατά κάποιο τρόπο στη σμίκρυνση του χάσματος. Ωστόσο είναι επιτακτικό και πολύ περισσότερο αποφασιστικό να διασφαλιστεί η μέγιστη δυνατή συνοχή μεταξύ του οικονομικού και του δημοσιονομικού σχεδιασμού των κρατών μελών. Αυτό μπορεί να επιτευχθεί με την ευρύτερη αξιοποίηση των γενικών οικονομικών προσανατολισμών της Συνθήκης και των πολυμερών διαδικασιών παρακολούθησης. Το Ευρωπαϊκό Κοινοβούλιο θα πρέπει να συμμετάσχει ευθέως σε αμφότερα τα ως άνω. Ο δημοκρατικός αυτός έλεγχος είναι απαραίτητος και απαντά κατά ένα μέρος στους υστερικούς ισχυρισμούς των Συντηρητικών ευρωσκεπτικιστών ότι η Ευρωπαϊκή Επιτροπή αναλαμβάνει εν κρυπτώ ένα μείζονα ρόλο στον συντονισμό του οικονομικού και δημοσιονομικού προγραμματισμού των κρατών μελών. Ο συντονισμός αυτός είναι, βέβαια, ακριβώς αυτό που απεδέχθη ενυπογράφως η Συντηρητική κυβέρνηση. Ούτε και το δικαίωμα της εξαίρεσης του ΗΒ από την ΟΝΕ δεν απαλλάσσει τη βρετανική κυβέρνηση από αυτή την υποχρέωση.
<P>
Ο τελικός τομέας που θα ήθελα να τονίσω με την έκθεσή μου είναι το βάρος που αποδίδει στις πτυχές της πραγματικής οικονομίας, γεγονός που επισκιάζεται από την αποκλειστική σχεδόν συγκέντρωση της προσοχής στα νομισματικά κριτήρια. Στο πλαίσιο του προσανατολισμού των ευρωπαϊκών οικονομιών προς την κατεύθυνση της σύγκλισης αναφέρομαι έμμεσα κυρίως στο άρθρο 109(I)(1) της Συνθήκης όπου μνημονεύονται και άλλοι οικονομικοί δείκτες οι οποίοι θα πρέπει να ληφθούν υπόψη για την εκτίμηση των κριτηρίων σύγκλισης. Για να εξισορροπηθεί το αποτέλεσμα της πιθανής συρρίκνωσης των προοπτικών ανάπτυξης των κρατών μελών εξ αιτίας των περιορισμών στους προϋπολογισμούς θα πρέπει να ληφθούν υπόψη η πορεία των επενδύσεων, οι ρυθμοί ανεργίας, η μελέτη του κατά μονάδα κόστους εργασίας και, πολύ σημαντικό, η επιτευχθείσα πρόοδος προς την κατεύθυνση ολοκλήρωσης της εσωτερικής αγοράς. Εάν αποδοθεί η κατάλληλη έμφαση στα στοιχεία αυτά τότε θα έχουμε κάνει κάποια πρόοδο προς την κατεύθυνση διασκεδασμού των φόβων του πολίτη ότι η ΟΝΕ στηρίζεται αποκλειστικά και μόνο σε στυγνά και απάνθρωπα νομισματικά κριτήρια.
<P>
Έτσι επιστρέφω εκεί που άρχισα. Η ΟΝΕ θα επιτύχει μόνον όταν παράσχει στον πολίτη την ευκαιρία μιας αξιοπρεπούς διαβίωσης και αυτός είναι ο υπέρτατος στόχος προς τον οποίο σκοπεύει η έκθεση Harrison.

<SPEAKER ID=59 NAME="Willockx">
Κύριε Πρόεδρε, αξιότιμοι συνάδελφοι, η σημασία της συζήτησης που διεξάγουμε δύσκολα μπορεί να υπερτιμηθεί. Θα ήθελα να τονίσω ότι το ουσιαστικό αντικείμενό της είναι η χάραξη ενός οικονομικού περιγράμματος γύρω από την κοινωνία του αύριο. Συνεπώς, αυτό που έχει σημασία στη συζήτηση που διεξάγουμε είναι να καταβάλουμε προσπάθειες για να τη διασυνδέσουμε με τις επιθυμίες της πλειοψηφίας του πληθυσμού. Επίσης, πρέπει να μεριμνήσουμε ώστε η συζήτηση να μην εκφυλιστεί σε μία συζήτηση τεχνοκρατών. Ακόμη, πρέπει να μεριμνήσουμε, και αυτό είναι το καθήκον του Κοινοβουλίου, ώστε να ενημερωθεί ο πληθυσμός σχετικά με αυτό το δυσνόητο θέμα.
<P>
Ποια είναι η γνώμη μας σχετικά με το περιεχόμενο του συμφώνουν σταθερότητας; Κατά πρώτον, υπάρχει μία γενική συμφωνία απόψεων ότι πρέπει να συνεχίσουμε να καταβάλλουμε προσπάθειες για την άσκηση μίας υγιούς δημοσιονομικής πολιτικής. Πρόκειται για την καλύτερη εγγύηση της καλής και αποτελεσματικής λειτουργίας του διοικητικού μηχανισμού, που αποτελεί τη βάση για την προαγωγή της απασχόλησης στο μέλλον.
<P>
Κατά δεύτερον, πρέπει να λάβουμε μέτρα ώστε η υγεία των δημόσιων οικονομικών να μην εξαρτάται αποκλειστικά από την εξέλιξη των δαπανών. Πρέπει να λάβουμε μέτρα ώστε ο έντονος ανταγωνισμός μεταξύ των κρατών μελών στο φορολογικό τομέα να μην οδηγήσει σε φορολογική διάβρωση, η οποία θα αυξήσει ακόμη περισσότερο τις δαπάνες. Πρέπει να δημιουργήσουμε τα περιθώρια που είναι απαραίτητα, προκειμένου να επιτρέψουμε σε συγκεκριμένες στιγμές στις κυβερνήσεις και τους ευρωπαϊκούς οργανισμούς την άσκηση μίας αντικυκλικής πολιτικής. Αυτός είναι και ο λόγος που πιστεύουμε ότι, με τις προσπάθειες που κατέβαλε η Επιτροπή όσον αφορά τις αρχικές προτάσεις που ήταν απόρροια του Συμβουλίου του Δουβλίνου, πραγματοποίησε βήματα προς την ορθή κατεύθυνση.
<P>
Συνοψίζοντας, λέμε ναι στη σταθεροποίηση της σύγκλισης. Λέμε όμως όχι στην εξακολούθηση της αποπληθωριστικής πολιτικής, η οποία συνοδεύει υποχρεωτικά την προσπάθεια για την τήρηση των κριτηρίων σύγκλισης. Η Επιτροπή Προϋπολογισμών ζητεί να δοθεί ιδιαίτερη σημασία στον ακριβή ορισμό της νέας πηγής εισοδημάτων που θα ήταν καλύτερο να μην αποκτήσει η Ευρώπη - μπορεί όμως και να συμβεί - όταν θα πρέπει να πληρώνονται πρόστιμα σε περίπτωση παραβίασης ορισμένων κριτηρίων. Η Επιτροπή Προϋπολογισμών ζήτησε να ορισθεί με απόλυτη ακρίβεια ο τρόπος με τον οποίο θα πρέπει να διενεργούνται οι πληρωμές, καθώς και ο τρόπος με τον οποίο θα υπολογίζονται οι σχετικοί τόκοι.
<P>
Κύριε Πρόεδρε του Συμβουλίου, επιτρέψτε μου να απευθυνθώ προσωπικώς σε εσάς και να σας καλέσω να λάβετε υπόψη σας τις προτάσεις της μεγάλης πλειοψηφίας των εκλεγμένων μελών του Κοινοβουλίου, όταν θα ασχοληθείτε μ'αυτό το σημαντικό θέμα προκειμένου να λάβετε τελικές αποφάσεις στο Συμβούλιο των Υπουργών. Πιστεύω ότι αυτό έχει ουσιαστική σημασία για την εξασφάλιση της εμπιστοσύνης των πολιτών στην Ευρώπη του αύριο.

<SPEAKER ID=60 NAME="Whitehead">
Κύριε Πρόεδρε, είμαι ευτυχής που έχω την ευκαιρία σήμερα να μιλήσω επ' αυτών των εξαιρετικά σημαντικών θεμάτων για τον ευρωπαίο πολίτη. Αυτή τη στιγμή βρίσκονται ενώπιόν μας μεγάλα ζητήματα αρχών. Δεν ισχυρίζομαι ότι τα θέματα που θέλω να θέσω είναι εκείνα που κυρίως απασχολούν τους πολιτικούς της Ευρώπης, ισχυρίζομαι ομως ότι είναι θέματα που σαφώς απασχολούν τους πολίτες της Ευρώπης. Οι πολίτες της Ευρώπης πρέπει να γνωρίζουν ότι όταν θα επέλθει μία από τις σημαντικότερες αλλαγές στην καθημερινή ζωή τους, κάποια στιγμή τα επόμενα πέντε χρόνια, τα συμφέροντά τους θα προστατευθούν. Προσωπικά λυπούμαι για το γεγονός ότι η Επίτροπος για τα Θέματα των Καταναλωτών και το επιτελείο της φαίνεται ότι δεν αποδίδουν μεγάλη σημασία και μεγάλο ενδιαφέρον στις προτάσεις που μας υποβάλλονται. Ευχαριστώ την Επιτροπή Οικονομικών και Νομισματικών Θεμάτων για την υιοθέτηση τόσων πολλών από τις τροπολογίες υπέρ των καταναλωτών που κατέθεσε η Επιτροπή Περιβάλλοντος.
<P>
Θα ήθελα να θέσω ένα μόνο απλό θέμα σε σχέση με την ετήσια έκθεση και αυτό είναι το ζήτημα της αναγραφής δύο τιμών. Πιστεύω ότι είναι απαραίτητο όπως ο πολίτης έχει τη δυνατότητα να κάνει μια εύκολη αναφορά στο νόμισμα και τις αξίες που έχει εθιστεί για μια ολόκληρη ζωή μέσω μεταβατικής περιόδου από την έναρξη ισχύος του νέου νομίσματος και πέραν αυτής.
<P>
Κατά τα τελευταία χρόνια στο Ηνωμένο Βασίλειο προσπαθήσαμε να προσαρμοστούμε στο δεκαδικό σύστημα μέτρησης το οποίο για όλα τα άλλα κράτη μέλη που εκπροσωπεύονται εδώ ήταν κάτι το πολύ γνώριμο. Γνωρίζουμε το πόσο δύσκολο ήταν να γίνει η προσαρμογή αυτή, ιδιαίτερα για τους πιο ηλικιωμένους και τους λιγότερο ενημερωμένους και αυτός είναι ο λόγος για τον οποίο υποστηρίζουμε τις προτάσεις των τροπολογιών για την υιοθέτηση συστήματος αναγραφής δύο τιμών, προτάσεις που ελπίζω ότι τελικά θα συμπεριληφθούν στην έκθεση.

<SPEAKER ID=61 NAME="De Clercq">
Κύριε Πρόεδρε, στην έκθεση του Ευρωπαϊκού Νομισματικού Ινστιτούτου με αντικείμενο τη μετάβαση στο ενιαίο νόμισμα δεν συμπεριλαμβάνεται ένα εξαιρετικά σημαντικό θέμα, που είναι συγκεκριμένα οι διεθνείς επιπτώσεις που θα έχει για την Ευρωπαϊκή Ένωση η καθιέρωση του Εύρο. Ποιες είναι οι διεθνείς επιπτώσεις της καθιέρωσης του κοινού νομίσματος;
<P>
Κατά πρώτον, θα ενισχυθεί το πολιτικό βάρος και ο διεθνής ρόλος της Ευρωπαϊκής Ένωσης κατά την εκτέλεση της οικονομικής και νομισματικής πολιτικής σε διεθνές επίπεδο. Το Εύρο θα διευκολύνει την αποκατάσταση της ισορροπίας του διεθνούς νομισματικού συστήματος, ιδιαιτέρως απέναντι στο δολάριο.
<P>
Κατά δεύτερον, το Εύρο θα επιτρέψει στην Ευρωπαϊκή Ένωση να αντιμετωπίζει καλύτερα τυχόν εξωτερικούς κλυδωνισμούς, πράγμα που συνιστά ουσιαστική βελτίωση σε σχέση με το ισχύον ευρωπαϊκό νομισματικό σύστημα.
<P>
Κατά τρίτον, το Εύρο επιτρέπει την επανέναρξη του πολυμερούς διαλόγου με στόχο τον αποτελεσματικό συντονισμό της οικονομικής πολιτικής των σημαντικότερων εμπορικών συγκροτημάτων. Κατ'αυτό τον τρόπο, η Ευρωπαϊκή Ένωση θα είναι καλύτερα εφοδιασμένη στην προσπάθειά της να επιτύχει περισσότερο ισορροπημένες μακροοικονομικές σχέσεις σε παγκόσμιο επίπεδο.
<P>
Συνεπώς, με την καθιέρωση του Εύρο θα αυξηθεί η ευθύνη της Ευρώπης όσον αφορά την αντιμετώπιση των διεθνών οικονομικών και νομισματικών προβλημάτων. Κατ'αυτό τον τρόπο θα ενισχυθεί η θέση της Ευρωπαϊκής Ένωσης στους κόλπους των διεθνών χρηματοοικονομικών οργανισμών και θα καταστεί απαραίτητο να προσδιοριστεί με ακρίβεια ο τρόπος συμμετοχής της σ'αυτούς.
<P>
Περαιτέρω, πιστεύουμε ότι είναι απολύτως απαραίτητο να ληφθεί υπόψη η διεθνής συγκυρία κατά την κατάρτιση του χρονοδιαγράμματος για την καθιέρωση του κοινού νομίσματος. Αυτά τα δύο συμπεράσματα υποστηρίζονται και από τον κ. Hoppenstedt, και τον ευχαριστούμε. Συνεπώς, το Εύρο θα επιτρέψει στην Ευρωπαϊκή Ένωση να διαδραματίσει στο νομισματικό τομέα ένα ρόλο που αντιστοιχεί καλύτερα στο ρόλο που διαδραματίζει στον οικονομικό και τον εμπορικό τομέα. Εν προκειμένω, πρέπει να δοθεί όλη η απαραίτητη προσοχή στις διεθνείς επιπτώσεις της καθιέρωσης του ενιαίου νομίσματος.

<SPEAKER ID=62 NAME="Quinn">
Κύριε Πρόεδρε, η σημερινή ημέρα αποτελεί ένα σημαντικό ορόσημο στην πορεία προς την ενοποίηση της Ευρώπης. Οι συζητήσεις του Κοινοβουλίου στην παρούσα ολομέλεια θα αποτελέσουν ακόμη ένα αποφασιστικό σημείο στροφής στην προετοιμασία για την οικονομική και νομισματική ένωση. Είμαι επομένως ευτυχής που σήμερα έχω την ευκαιρία να απευθυνθώ σε σας υπό την ιδιότητά μου ως προεδρεύων του Συμβουλίου των Υπουργών Οικονομικών και Εθνικής Οικονομίας.
<P>
Κύριε Πρόεδρε, η σημερινή συζήτηση θα καλύψει ένα αριθμό αντικειμένων που σχετίζονται με την ΟΝΕ συμπεριλαμβανομένης της συζήτησης επί των σχεδίων κανονισμών του Συμβουλίου που εκπόνησε τον περασμένο μήνα η Ευρωπαϊκή Επιτροπή αναφορικά με το σύμφωνο σταθερότητας και το νομικό πλαίσιο του ευρώ. Θα εξετάσετε επίσης την άποψή σας υπό το φως του άρθρου 109(Ι) της Συνθήκης της Ευρωπαϊκής Ένωσης. Για την τελευταία περίπτωση έχετε ήδη μπροστά σας τις προτάσεις του Ecofin προς το Ευρωπαϊκό Συμβούλιο σύμφωνα με το ανωτέρω άρθρο.
<P>
Δεν αποτελεί έκπληξη το γεγονός ότι στις 11 Νοεμβρίου το Ecofin επί τη βάσει των εκθέσεων της Επιτροπής και του Ευρωπαϊκού Νομισματικού Ιδρύματος καθώς και επί τη βάσει της συστάσεως της Επιτροπής ενέκρινε σύσταση προς το Ευρωπαϊκό Συμβούλιο όπως αποφασίσει τα παρακάτω: πρώτον, ότι η πλειοψηφία των κρατών μελών δεν εκπληρώνει τις αναγκαίες συνθήκες για την υιοθέτηση του ενιαίου νομίσματος, δεύτερον, ότι κατά συνέπεια η Κοινότητα δεν θα εισέλθει το 1997 στο τρίτο στάδιο της ΟΝΕ και τρίτον, ότι η διαδικασία που προβλέπεται από το άρθρο 109(Ι)(4), θα πρέπει να εφαρμοστεί κατά το δυνατόν ενωρίτερα στη διάρκεια του 1998.
<P>
Οι προτάσεις του Ecofin διαβιβάστηκαν αυθημερόν στο Κοινοβούλιο το οποίο διαμορφώνει τώρα την άποψή του. Είναι σαφές ότι η διαμόρφωση της άποψης αυτής αφορά αποκλειστικά και μόνο το Κοινοβούλιο και συνεπώς, ως προεδρεύων του Συμβουλίου του Ecofin δεν έχω να πω τίποτα παραπάνω επ' αυτού. Ωστόσο, θα ήθελα να επωφεληθώ της ευκαιρίας και να δηλώσω ότι η ταχύτητα με την οποία κινήθηκε το Κοινοβούλιο για τη διαμόρφωση της άποψής του και η βούλησή σας να ασχοληθείτε άμεσα και με τα άλλα ζητήματα της ΟΝΕ που βρίσκονται ενώπιόν σας εκτιμάται όχι μόνο από εμένα ως προεδρεύοντα του Ecofin αλλά και από όλα τα μέλη του Συμβουλίου.
<P>
Θα ήθελα να σας παρουσιάσω τώρα μια σύντομη αναφορά για το στάδιο στο οποίο ευρίσκεται σήμερα η εργασία που είναι αναγκαία για την εισαγωγή του ενιαίου νομίσματος την 1η Ιανουαρίου 1999. Καθώς γνωρίζετε, το Ευρωπαϊκό Συμβούλιο της Μαδρίτης έκανε τον περασμένο Δεκέμβριο ένα αποφασιστικό βήμα προς τα εμπρός στην προετοιμασία της ΟΝΕ ονομάζοντας το νέο νόμισμα ευρώ και καθορίζοντας ένα ολοκληρωμένο χρονοδιάγραμμα για την αλλαγή. Εν συντομία, η ΟΝΕ θα αρχίσει την 1η Ιανουαρίου 1999 με τον αμετάκλητο καθορισμό των τιμών μετατροπής των νομισμάτων των χωρών που θα συμμετάσχουν και το ευρώ θα γίνει αυτοδίκαια νόμισμα.
<P>
Βεβαίως η νομισματική πολιτική του νέου νομίσματος θα διεκπεραιώνεται σε ευρώ από την αρχή και τα νέα ομόλογα του δημοσίου θα εκδίδονται σε ευρώ από την 1η Ιανουαρίου 1999. Κατόπιν τούτου θα υπάρξει μια μεταβατική περίοδος μέχρι να τεθούν σε κυκλοφορία παράλληλα με τα εθνικά τραπεζογραμμάτια και κέρματα τα τραπεζογραμμάτια και τα κέρματα του ευρώ. Τα πρώτα θα αρχίσουν τότε να αποσύρονται της κυκλοφορίας μέχρις ότου η αλλαγή σε ευρώ να ολοκληρωθεί.
<P>
Εκτός από την εκμετάλλευση των εργασιών του Ευρωπαϊκού Συμβουλίου της Μαδρίτης, η ιρλανδική προεδρία επωφελήθηκε επίσης από την πρόοδο που επετεύχθη κατά τη διάρκεια της ιταλικής προεδρίας και ιδιαίτερα από το άτυπο Συμβούλιο της Βερόνας τον Απρίλιο. Ακολουθώντας τα βήματα αυτά το Ευρωπαϊκό Συμβούλιο της Φλωρεντίας προέτρεψε το Ecofin, από κοινού με την Επιτροπή και το ΕΝΙ στους αντίστοιχους τομείς των αρμοδιοτήτων τους, να εργασθεί επάνω σε τρία θέματα που έχουν σχέση με την ΟΝΕ: πρώτον, τις σχέσεις μεταξύ χωρών που θα ενταχθούν και χωρών που δεν θα ενταχθούν, συμπεριλαμβανομένου νέου μηχανισμού καθορισμού συναλλαγματικών ισοτιμιών, δεύτερον, την τεχνική προπαρασκευαστική εργασία για το νομικό πλαίσιο του ευρώ και τρίτο, τη δημοσιονομική σταθερότητα στη τρίτη φάση της ΟΝΕ. Η εργασία του Ecofin ζητήθηκε με την προοπτική υποβολής συμπερασμάτων που να δείχνουν περαιτέρω πρόοδο στο Ευρωπαϊκό Συμβούλιο του Δουβλίνου.
<P>
Θα ήθελα να σας πω ότι έχει επιτευχθεί σημαντική πρόοδος και στα τρία θέματα. Τον Σεπτέμβριο φιλοξένησα στο Δουβλίνο μία άτυπη σύσκεψη των Υπουργών Οικονομικών της ΕΕ και των Διοικητών των Κεντρικών Τραπεζών για να κάνουμε επισκόπιση της προόδου και να προγραμματίσουμε την πορεία μέχρι το Ευρωπαϊκό Συμβούλιο του Δουβλίνου τον Δεκέμβριο. Από την άτυπη σύσκεψη προέκυψε ότι βρισκόμαστε σε πολύ καλό δρόμο για την επίτευξη των στόχων της προεδρίας μας.
<P>
Η κινητικότητα που δημιούργησε η σύσκεψη αυτή έδωσε τη δυνατότητα στην Επιτροπή να εγκρίνει τον περασμένο μήνα νομοθετικές προτάσεις σχετικά με το σύμφωνο σταθερότητας και το νομικό πλαίσιο του ευρώ όπως επίσης και σχέδιο ανακοίνωσης προς το Συμβούλιο αναφορικά με τις σχέσεις των 'εντός' και 'εκτός' χωρών. Σε σχέση με το τελευταίο αυτό ζήτημα, η έκθεση του Ecofin προς το Ευρωπαϊκό Συμβούλιο του Δουβλίνου θα αντιμετωπίσει τον νέο μηχανισμό συναλλαγματικών ισοτιμιών που θα ισχύσει με την έναρξη της ΟΝΕ.
<P>
Βεβαίως, τα κύρια χαρακτηριστικά του νέου μηχανισμού συναλλαγματικών ισοτιμιών είναι ήδη γνωστά και ιδιαίτερα το γεγονός ότι οι βασικές ισοτιμίες των χωρών 'εντός' θα καθορίζονται μόνο έναντι του ευρώ, τόσο εξ αιτίας του ρόλου του ως νομίσματος αναφοράς όσο και για να τονιστεί ο στόχος σύγκλισης στον χώρο του ευρώ. Ο νέος μηχανισμός θα στοχεύει στην υποστήριξη της προστασίας των κρατών μελών από τις υπερβολικές διακυμάνσεις των συναλλαγματικών ισοτιμιών στηρίζοντας με τον τρόπο αυτό την εσωτερική αγορά. Οι λεπτομέρειες του νέου ΜΣΙ θα καθοριστούν μετά το Δουβλίνο μολονότι ασφαλώς δεν θα μπορέσουν να οριστικοποιηθούν μέχρι τον σχηματισμό της Ευρωπαϊκής Κεντρικής Τράπεζας το 1998.
<P>
Μέσα στο ίδιο πλαίσιο η έκθεση του Ecofin προς το Δουβλίνο θα ασχολείται επίσης με τις διαδικασίες βελτιωμένης παρακολούθησης των οικονομικών πολιτικών ενόψει της διασφάλισης ότι συμβαδίζουν με τη σύγκλιση που είναι απαραίτητη για την νομισματική σταθερότητα. Αναφορικά με το δεύτερο μέρος της εργασίας του Ecofin θα γνωρίζετε ότι τον περασμένο μήνα η Επιτροπή ενέκρινε προτάσεις επί δύο σχεδίων κανονισμών του Συμβουλίου σχετικά με το νομικό πλαίσιο του ευρώ.
<P>
Το πρώτο σχέδιο κανονισμού στηρίζεται στο άρθρο 235 της Συνθήκης και περιλαμβάνει τα στοιχεία που πρέπει να εγκριθούν επειγόντως. Τα στοιχεία αυτά περιλαμβάνουν τους κανόνες στρογγυλοποίησης, τη συνέχιση των συμβάσεων καθώς και την ένα προς ένα υποκατάσταση της Ecu με το ευρώ. Το δεύτερο στηρίζεται στο άρθρο 109(Λ)(4) της Συνθήκης και περιλαμβάνει τις άλλες διατάξεις που είναι αναγκαίες για το νομικό πλαίσιο. Δεδομένου ότι το άρθρο 109(Λ)(4) ζητεί την ομοφωνία του Συμβουλίου εκείνων των κρατών μελών που δεν έχουν εξαιρεθεί, η δεύτερη αυτή πρόταση δεν θα εγκριθεί παρά μόνο αργότερα.
<P>
Μία ομάδα εργασίας του Συμβουλίου εξετάζει τις δύο προτάσεις και στις 11 Νοεμβρίου το Ecofin σημείωσε την ουσιαστική πρόοδο που έχει επιτευχθεί, ιδιαίτερα σχετικά με την πρόταση του άρθρου 235. Ασφαλώς η επίτευξη προόδου πορς την κατεύθυνση της τελικής έγκρισης δεν εξαρτάται μόνο από το Συμβούλιο αλλά και από το Κοινοβούλιο και είμαι ευτυχής με την επείγουσα ενασχόλησή σας με τα δύο αυτά σχέδια κανονισμών. Θα ήθελα να προσθέσω επίσης ότι γνωρίζω πως το Συμβούλιο έχει εκφράσει το ενδιαφέρον του για να ληφθούν επαρκώς υπόψη τα συμφέροντα των καταναλωτών στην όλη αυτή επιχείρηση και επ' αυτού είχαμε ήδη συμβολή εκ μέρους ενός προηγούμενου ομιλητή. Ελπίζω κατά συνέπεια ότι εν ευθέτω χρόνω η Επιτροπή θα σας υποβάλει προτάσεις επί του θέματος αυτού για να τις εξετάσετε.
<P>
Το τρίτο αντικείμενο του Ecofin αφορά τη διασφάλιση της δημοσιονομικής πειθαρχίας κατά την τρίτη φάση της ΟΝΕ, με άλλα λόγια το σύμφωνο σταθερότητας. Για τον τομέα αυτόν η Επιτροπή έχει υποβάλει επίσης δύο προτάσεις για κανονισμούς του Συμβουλίου. Η πρώτη πρόταση αναφέρεται στη διευκρίνιση των διαδικασιών για τα υπερβολικά ελλείμματα του άρθρου 104(Γ) και καλύπτει το θέμα των κυρώσεων. Η δεύτερη ασχολείται με την ενίσχυση της εποπτείας και του συντονισμού των δημοσιονομικών θέσεων σύμφωνα με το άρθρο 103(5) της Συνθήκης. Η δεύτερη πρόταση θα αποτελέσει αντικείμενο διαδικασίας συνεργασίας εντός του Ευρωπαϊκού Κοινοβουλίου. Για την πρώτη πρόταση, το Συμβούλιο θα διαβουλευθεί με το Κοινοβούλιο σύμφωνα με το άρθρο 104(Γ)(14) της Συνθήκης.
<P>
Η κατάθεση των δύο αυτών προτάσεων εκ μέρους της Επιτροπής αποδεικνύει την επίτευξη προόδου προς την κατεύθυνση της διαμόρφωσης ενός συμφώνου σταθερότητας. Υπάρχει ήδη ευρεία συμφωνία αναφορικά με πολλές λεπτομέρειες. Έχουμε συμφωνήσει, π.χ., ότι τα κράτη μέλη που θα συμμετέχουν στην ΟΝΕ θα είναι υποχρεωμένα να καταθέτουν προγράμματα σταθερότητας αποδεικνύοντας τη δέσμευσή τους στη χρηστή διαχείριση των δημοσιονομικών τους και στη διατήρηση των ελλειμμάτων τους κάτω από την τιμή αναφοράς της Συνθήκης του 3 % του ΑΕγχΠ κατά τη διάρκεια ενός συνήθους οικονομικού κύκλου. Υπάρχει επίσης συμφωνία για τη θέσπιση ενός συστήματος έγκαιρης προειδοποίησης ο οποίος θα βοηθά την πρόληψη εμφάνισης υπερβολικών ελλειμμάτων.
<P>
Όσον αφορά τα υπόλοιπα χαρακτηριστικά του συμφώνου η εργασία βρίσκεται υπό εξέλιξη. Τα χαρακτηριστικά αυτά συμπεριλαμβάνουν τις προδιαγραφές των κυρώσεων που προβλέπει η Συνθήκη εάν ένα κράτος μέλος της ΟΝΕ δεν αναλάβει έγκαιρη δράση για να θεραπεύσει ένα υπερβολικό έλλειμμα καθώς και τον καθορισμό του τι αποτελεί «υπερβάλον και προσωρινό» δημόσιο έλλειμμα σε σχέση με την τιμή αναφοράς της Συνθήκης. Οι Υπουργοί του Ecofin έκαναν μιαν εις βάθος και χρήσιμη εξέταση του θέματος κατά τη σύσκεψή τους της 11ης Νοεμβρίου και θα το επανεξετάσουν την επόμενη Δευτέρα εδώ στις Βρυξέλλες. Απομένει να διαπιστωθεί ο βαθμός στον οποίο θα μπορέσει να γίνει περαιτέρω επεξεργασία των λεπτομερειών για το σύμφωνο σταθερότητας μέχρι το πέρας της ιρλανδικής προεδρίας μολονότι ελπίζω ότι το Ευρωπαϊκό Συμβούλιο του Δουβλίνου θα μπορούσε να επιτελέσει περαιτέρω πρόοδο επ' αυτού.
<P>
Πριν ολοκληρώσω τα σχόλιά μου επί του συμφώνου σταθερότητας πιστεύω ότι θα πρέπει να διευκρινίσω κάποιες από τις σκέψεις πάνω στις οποίες στηρίζεται. Είναι σαφές ότι το σύμφωνο στοχεύει κυρίως στη διασφάλιση σταθερών θεμελίων για το ευρώ εξασφαλίζοντας ότι τα κράτη μέλη της ζώνης του ευρώ θα διατηρούν τα γενικά κρατικά ελλείμματά τους σε επίπεδο χαμηλότερο της οροφής του 3 % του ΑΕγχΠ που προβλέπει η Συνθήκη για ένα συνήθη οικονομικό κύκλο. Θα ήθελα όμως να προσθέσω ότι προάγοντας μια δημοσιονομική πολιτική προσανατολισμένη στη σταθερότητα το σύμφωνο στοχεύει επίσης στη δημιουργία συνθηκών στις οποίες τα χαμηλά επιτόκια θα συμβαδίζουν με τον χαμηλό πληθωρισμό. Από την ιρλανδική εμπειρία μου μπορώ να πω ότι τα χαμηλά επιτόκια και ο χαμηλός πληθωρισμός θα βοηθήσουν στην προώθηση των επενδύσεων και κατά συνέπεια θα προάγουν τον στόχο όλων των κρατών μελών και όλων των Μελών του Σώματος που είναι η μεγιστοποίηση της βιώσιμης ανάπτυξης και της απασχόλησης.
<P>
Τα παραπάνω αφορούν την πρόοδο που έχουμε κάνει στο Ecofin σχετικά με την ΟΝΕ καθώς και τις προοπτικές του Ευρωπαϊκού Συμβουλίου Κορυφής του Δουβλίνου τον Δεκέμβριο. Αλλά προετοιμασίες για την ΟΝΕ δεν γίνονται μόνο στο Ecofin ή, ακόμη, στο Ευρωπαϊκό Κοινοβούλιο. Πιστεύω επομένως ότι θα ήταν χρήσιμο να τελειώσω την παρουσίασή μου μνημονεύοντας εν συντομία ορισμένες από τις εξελίξεις που εκτυλίσσονται αλλού και οι οποίες παρέχουν πρόσθετα στοιχεία υπέρ της κινητικότητας προς την ΟΝΕ. Πρώτα απ' όλα, και αυτό ίσως να είναι γνωστό σε ορισμένους από εσάς αλλά ίσως όχι σε όλους, υπάρχουν πρακτικές προετοιμασίες που λαμβάνουν χώρα στις δημόσιες διοικήσεις και στα τραπεζικά συστήματα των κρατών μελών για την αλλαγή στο ευρώ. Συνάγεται με βεβαιότητα ότι σε ορισμένα κράτη μέλη οι προετοιμασίες αυτές βρίσκονται ήδη σε προχωρημένο στάδιο. Ενδείξεις ότι η διαδικασία για την ΟΝΕ ριζώνει όλο και περισσότερο παρέχουν επίσης και αυτά τα πολύ κυνικά ιδρύματα οι χρηματοπιστωτικές αγορές όπου οι συναλλαγές σύγκλισης έχουν συμβάλλει στη μείωση των διαφορών μεταξύ των επιτοκίων των κρατών μελών. Έχει αυξηθεί επίσης σημαντικά η σύγκλιση μεταξύ των τιμών του πληθωρισμού των κρατών μελών, γεγονός που μνημονεύεται σε πρόσφατες εκθέσεις της Επιτροπής και του ΕΝΙ. Υπάρχουν επίσης τα πρόσφατα και πολύ καλοδεχούμενα γεγονότα της εισόδου του φινλανδικού μάρκου στον μηχανισμό συναλλαγματικών ισοτιμιών και της επανεισόδου της ιταλικής λιρέτας.
<P>
Σας ομιλώ ως πολιτικός απευθυνόμενος σε πολιτικούς και μου φαίνεται ότι η πιο πειστική απόδειξη της δέσμευσης των κρατών μελών να εισέλθουν στην ΟΝΕ είναι η αποφασιστικότητα την οποία δείχνουν να τακτοποιήσουν τα δημοσιονομικά τους σε ολόκληρη την Ευρωπαϊκή Ένωση. Η αποφασιστικότητα αυτή δεν προέρχεται μόνο από την ΟΝΕ αλλά επίσης και από το ότι η χρηστή δημοσιονομική διαχείριση είναι πολύτιμη αυτή καθ' εαυτή. Είπα προηγουμένως ότι το παράδειγμα της Ιρλανδίας αποδεικνύει, εάν μου επιτρέπετε, ότι η δημοσιονομική πειθαρχία αποδίδει. Αυτό όμως δεν σημαίνει ότι κάτι τέτοιο είναι εύκολο και εκείνο που αποδεικνύει τη δέσμευσή τους στη διαδικασία της ΟΝΕ είναι η αποφασιστικότητα των κρατών μελών να αναλάβουν σκληρές υποχρεώσεις.
<P>
Πριν τελειώσω θα ήθελα να ανταποκριθώ σε ορισμένα ζητήματα που τέθηκαν κατά τη διάρκεια της συζητήσεως. Καταρχάς αναφορικά με τους καταναλωτές και το πρόβλημα της διπλής αναγραφής τιμών, θέμα το οποίο έθεσε ο κ. Whitehead, θα ήθελα να δηλώσω ότι από πλευράς μας προτιθέμεθα για την εβδομάδα που αρχίζει στις 9 Δεκεμβρίου μέχρι την περίοδο του Συμβουλίου του Δουβλίνου να ζητήσουμε τη συνεργασία ορισμένων μεγάλων εμπορικών οίκων και, πιο σημαντικό, των δημοσίων υπηρεσιών μας για να υιοθετήσουν σύστημα διπλής αναγραφής τιμών ούτως ώστε να δημιουργήσουμε ένα αίσθημα οικειότητας στους πολίτες με το σύστημα αυτό και αναμένουμε, υπό την αίρεση τελικής συμφωνίας, ότι οι διαφημίσεις ορισμένων μεγάλων σούπερ-μάρκετς στις εφημερίδες κατά την περίοδο των παραμονών των Χριστουγέννων θα υιοθετήσουν το σύστημα διπλής αναγραφής τιμών. Θα ήθελα να δω την ενθάρρυνση αυτής της διαδικασίας σε όλα τα 15 κράτη μέλη της Κοινότητας ακόμη και, θα τολμούσα να πω, στη Μ. Βρετανία κύριε Harrison.
<P>
Αναφορικά με τις διεθνείς επιπτώσεις του ευρώ, ένα θέμα που έθεσε ο κ. De Clercq εάν δεν με απατά η μνήμη, αυτό είναι κάτι που θα πρέπει να το μελετήσουμε πάρα πολύ. Σε μια πρόσφατη συνδιάσκεψη που οργάνωσε στο Βερολίνο η Ομάδα Kangaroo είχα την ευκαιρία να διατυπώσω ορισμένες απόψεις μου επί του θέματος αυτού. Ασφαλώς θα γίνουμε λιγότερο ευάλωτοι στις εξωτερικές οικονομικές πιέσεις απ' όσο είμαστε τώρα με 14 διαφορετικά νομίσματα, γεγονός που είναι σημαντικό. Θα είμαστε σε θέση να συναλλασσόμεθα με πολύ περισσότερους πελάτες μας εκτός της ζώνης του ευρώ απ' όσο αυτή τη στιγμή.
<P>
Τέλος, και ίσως το πιο σημαντικό, ασφαλώς για μένα που ομιλώ ως μέλος της σοσιαλιστικής οικογένειας της Ευρωπαϊκής Ένωσης θα βρεθούμε σε θέση να παράσχουμε στις πρώην αποικίες μας και τώρα ανεξάρτητες χώρες στην Αφρική και αλλού ένα πολύ πιο σταθερό νόμισμα στο οποίο να αποτιμώνται τα κύρια προϊόντα τους, ένα νόμισμα το οποίο θα παρουσιάζει πολύ μικρότερες διακυμάνσεις από τα άλλα διεθνή νομίσματα και ιδιαίτερα το δολλάριο. Το γεγονός αυτό θα ενισχύσει, με τη σειρά του, την οικονομική σταθερότητα στις παγκόσμιες αγορές.
<P>
Ωστόσο δεν πιστεύω ότι έχει γίνει επαρκής εργασία για τη μελέτη του συγκεκριμένου αυτού φαινομένου της διεθνούς διάστασης του ευρώ και είναι κάτι που τώρα έχουμε την ευκαιρία να κάνουμε έχοντας ουσιαστικά ολοκληρώσει ένα μεγάλο μέρος της εργασίας σε σχέση με τις λεπτομέρειες της πραγματικής λειτουργίας του συστήματος.
<P>
Οι τελευταίες μου λέξεις απευθύνονται στον καλό μου φίλο τον Freddy Willockx: Ναι, έχετε δίκιο. Το πρόγραμμα του ενιαίου ευρωπαϊκού νομίσματος δεν πρόκειται να αποδόσει εκτός εάν έχει την υποστήριξη του λαού, των πολιτών της Ευρώπης. Δεν θα έχει την υποστήριξή τους εάν δεν καλύπτει δύο πρωταρχικούς στόχους. Πρώτον, θα πρέπει να γίνει αντιληπτό και να λειτουργήσει ως ένα χρηστό και σκληρό νόμισμα και το λέω αυτό ως σοσιαλιστής. Πρέπει να ιδωθεί και να λειτουργήσει ως ένα χρηστό και σκληρό νόμισμα το οποίο θα διατηρεί σταθερή την αξία του. Δεύτερον, αυτό το χρηστό και σκληρό νόμισμα σε συνδιασμό με τη χρηστή δημοσιονομική διαχείριση και την πειθαρχία του προϋπολογισμού σε όλα τα κράτη μέλη και σε ολόκληρη την επικράτεια της Κοινότητας θα δημιουργήσει το κατάλληλο κλίμα και τις κατάλληλες ευκαιρίες για να αποφασίσουν τα άτομα από μόνα τους για τις επενδύσεις τους με βάση τον χαμηλό πληθωρισμό και τα χαμηλά επιτοκία.
<P>
Επάνω σ' αυτή τη βάση θα στηριχθούν οι χώρες εκείνες που έχουν δημιουργήσει ικανοποιητικά περιθώρια για τις ίδιες ούτως ώστε να κάνουν παρεμβάσεις στα συστήματα της αγοράς για να διορθώσουν τις αδυναμίες τους στην προσφορά υπηρεσιών ή για να αγγίξουν τους τομείς της αγοράς εργασίας ή τα τμήματα εκείνα του πληθυσμού τα οποία, χωρίς να φταίνε σε τίποτα, έχουν περιθωριοποιηθεί ή έχουν πάρει εχθρική στάση. Το μαλακό νόμισμα και τα υψηλά ελλείμματα δεν είναι φίλοι του ευρωπαίου πολίτη ούτε στο παρόν ούτε στο μέλλον. Πιστεύω επομένως ότι οι κανόνες και οι κανονισμοί τους οποίους προσπαθούμε να θεσπίσουμε για το ενιαίο νόμισμα αποτελούν τον καλύτερο φίλο του ευρωπαίου πολίτη και ότι ο ευρωπαίος πολίτης με τη σειρά του θα το αναγνωρίσει και θα του παράσχει την πολιτική υποστήριξη που είναι απαραίτητη ούτως ώστε να επιτύχει.
<P>
(Χειροκροτήματα)

<SPEAKER ID=63 LANGUAGE="EN" NAME="Donnelly, Alan J.">
Κύριε Πρόεδρε, καταρχάς θα ήθελα να ευχαριστήσω εξ ονόματος ολόκληρου του Σώματος τον προεδρεύοντα του Συμβουλίου του Ecofin για τη σημερινή του παρουσίαση αλλά, πιο σημαντικό, για τον τρόπο με τον οποίον από την έναρξη της θητείας της ιρλανδικής προεδρίας έχει συμπεριλάβει το Ευρωπαϊκό Κοινοβούλιο στον διάλογο. Είμαι βέβαιος ότι εκπροσωπεύω ολόκληρο το Σώμα εάν πω το πόσο εκτιμούμε τη συμμετοχή του όχι μόνο στις συζητήσεις σ' αυτήν εδώ την Αίθουσα αλλά και στην Οικονομική Επιτροπή του Κοινοβουλίου και επίσης στις άτυπες συσκέψεις που είχαμε κατά τους πρόσφατους μήνες. Θα ήθελα επίσης να ευχαριστήσω τους εισηγητές που διηύθυναν την εργασία εξ ονόματος του Κοινοβουλίου με άριστο τρόπο. Κατορθώσαμε να συντονίσουμε τις εκθέσεις αυτές ούτως ώστε να κάνουμε σήμερα αυτή τη γενική συζήτηση επάνω σ' ένα όχι μόνο εξαιρετικά σημαντικό αλλά και ιστορικό θέμα για την Ευρωπαϊκή Ένωση.
<P>
Σήμερα έχουμε το προνόμιο να συζητούμε για το ενιαίο νόμισμα. Συζητούμε εκθέσεις οι οποίες έχουν αναλυθεί σε διάφορες επιτροπές του Κοινοβουλίου, έχουν αναλυθεί στις συσκέψεις των πολιτικών ομάδων και τώρα διεξάγουμε μια δημόσια συζήτηση, όπως εξάλλου έχουμε κάνει και σε πολλές περιπτώσεις στο παρελθόν. Ελπίζω ότι όταν ο προεδρεύων του Ecofin προεδρεύσει του Συμβουλίου Υπουργών Οικονομικών τη Δευτέρα θα ενθαρρύνει όλους τους συναδέλφους του να προχωρήσουν σε παρόμοιο διάλογο με τα εθνικά τους κοινοβούλια καθόσο αυτός είναι ο τρόπος για να καταπολεμήσουμε τον ευρωσκεπτικισμό που υπάρχει αυτή τη στιγμή αναφορικά με το ενιαίο νόμισμα, κάνοντας ανοικτές συζητήσεις στα δικά μας, τα εθνικά μας, κοινοβούλια και εξασφαλίζοντας ότι όλα τα θέματα αυτά έρχονται στο φως της δημοσιότητας.
<P>
Ελπίζω ότι το Σώμα θα συμφωνήσει μαζί μου στην καταδίκη οποιασδήποτε κυβέρνησης η οποία παρεμβάλλει εμπόδια στα εθνικά κοινοβούλια για να συζητήσουν τα θέματα αυτά τα οποία είναι απόλυτα ζωτικά για τους πολίτες της Ευρωπαϊκής Ένωσης. Θα ήθελα να τα ακούσει αυτά ιδιαίτερα ο κ. Clark από την άλλη μεριά και να ενθαρρύνει τη βρετανική κυβέρνηση να ξεκινήσει σύντομα πλήρη συζήτηση στο βρετανικό κοινοβούλιο επί του θέματος αυτού.
<P>
Θα ήθελα να ασχοληθώ ειδικότερα με το ζήτημα του συμφώνου σταθερότητας. Επιτρέψτε μου να δηλώσω εξ ονόματος της ομάδας μου ότι παραμένουμε πλήρως δεσμευμένοι στο ενιαίο νόμισμα. Παραμένουμε πλήρως δεσμευμένοι στον ισχυρό οικονομικό συντονισμό που συμπεριλαμβάνει τη δημοσιονομική πειθαρχία και υποστηρίζουμε το χρονοδιάγραμμα για την υλοποίηση του ενιαίου νομίσματος από την 1η Ιανουαρίου του 1999. Ωστόσο δεν είμαστε προετοιμασμένοι να αποδεχθούμε τον ασφυκτικό δημοσιονομικό κλοιό που προσπαθεί να επιβάλει ο γερμανός Υπουργός Οικονομικών σε ολόκληρη την Ευρωπαϊκή Ένωση.
<P>
Βλέπουμε ευνοϊκά την ύπαρξη ενός συμφώνου σταθερότητας το οποίο θα εξετάζει τις ευρύτερες επιπτώσεις στην απασχόληση και την οικονομία της Ευρώπης, ένα σύμφωνο που θα προβλέπει ορθολογικό δανεισμό και δαπάνες αλλά το οποίο θα επιτρέπει στις χώρες να λάβουν τα αναγκαία μέτρα ούτως ώστε να παρεμποδίσουν τις οικονομίες τους από το να διολισθήσουν στην ύφεση. Δεν θα πρέπει να προσπαθήσουμε να δέσουμε τα χέρια των εθνικών κυβερνήσεων στη διαχείριση των οικονομικών τους. Το οποιοδήποτε σύμφωνο σταθερότητας το οποίο θα προέλθει από το Ecofin και θα προσπαθεί να κάνει το παραπάνω θα κριθεί ως απαράδεκτο όχι μόνο από το Κοινοβούλιο τούτο αλλά πιστεύω και από όλα τα 15 εθνικά κοινοβούλια στην Ευρωπαϊκή Ένωση.
<P>
Στις 16 Οκτωβρίου η Ευρωπαϊκή Επιτροπή συμφώνησε επί της προτάσεως για ένα ευρωπαϊκό σύμφωνο σταθερότητος το οποίο θα διασφαλίζει τη δημοσιονομική πειθαρχία κατά τη διάρκεια της τρίτης φάσεως της ΟΝΕ. Αυτό που αναμενόταν ότι θα είναι ένας ασφυκτικός δημοσιονομικός κλοιός τροφοδοτούμενος μάλλον από παράλογους φόβους και δημοσιονομική ανευθυνότητα παρά από ορθολογική οικονομική σκέψη κατέληξε σε ένα πιο λογικό, μολονότι ακόμη κατά ένα μέρος μη ικανοποιητικό, εργαλείο προς ανταπόκριση στη νόμιμη αναγκαιότητα ύπαρξης δημοσιονομικής πειθαρχίας μεταξύ των κρατών μελών κατά την επερχόμενη νομισματική ένωση. Αποφεύγοντας την ποσοτικοποίηση του σημαντικού αρνητικού ετήσιου ρυθμού ανάπτυξης στον ορισμό των εξαιρετικών και παροδικών συνθηκών η αναγνώριση των οποίων επιτρέπει την προσωρινή άρση συμμόρφωσης προς το κριτήριο των ελλειμμάτων του προϋπολογισμού, η Επιτροπή αρνήθηκε να στερήσει τα κράτη μέλη από την αναγκαία ευελιξία του προϋπολογισμού ούτως ώστε να ενεργούν άμεσα και αποτελεσματικά κατά της σημαντικής αρνητικής ανάπτυξης.
<P>
Επαινώ την Ευρωπαϊκή Επιτροπή για την άρνησή της να δέσει τα χέρια των κρατών μελών. Ελπίζω ότι η Επιτροπή θα διατηρήσει τη θέση αυτή και ύστερα από την αυριανή ψηφοφορία στο Σώμα. Ωστόσο, διατηρώ σημαντικές επιφυλάξεις εάν το Συμβούλιο του Ecofin θα ακολουθήσει τη θέση που προτείνει η Ευρωπαϊκή Επιτροπή. Ελπίζω ότι εάν το Κοινοβούλιο τούτο ψηφίσει αύριο υπέρ ενός πιο γενικού ορισμού τότε, σε συνδιασμό με τις απόψεις της Επιτροπής, το Συμβούλιο του Ecofin θα εξασφαλίσει ότι δεν θα υπάρχει περιοριστικός ορισμός σχετικά με ορισμένα από τα ζητήματα αυτά που περιλαμβάνονται στο σύμφωνο σταθερότητος.
<P>
Θα πρέπει να συνειδητοποιήσουμε ότι εάν ένα κράτος μέλος υποστεί μια πτώση της τάξεως του 1 % στο ΑΕγχΠ του κάποιο δεδομένο έτος, το οποίο αναπόφευκτα θα συνοδευθεί με αυξημένη ανεργία, γεγονός το οποίο θα αυξήσει τις δαπάνες των επιδομάτων ανεργίας και θα μειώσει τα φορολογικά έσοδα, σε μια παρόμοια δύσκολη κατάσταση η οιαδήποτε χώρα θα υποστεί ένα ταχέως αυξανόμενο έλλειμμα προϋπολογισμού που πιθανώς θα το ωθήσει πέραν της οροφής του 3 %, κάνοντάς το υπερβολικό. Ακόμη και σ' αυτή τη δύσκολη περίπτωση εάν η πρωταρχική προτεραιότητα της χώρας αυτής είναι να καταπολεμήσει το διογκούμενο έλλειμμα αυτό που θα συμβεί είναι ότι δεν θα είναι σε θέση να πάρει τα αναγκαία μέτρα για να αντιμετωπίσει το πρόβλημα της ανεργίας και το πρόβλημα της υποβάθμισης της οικονομίας.
<P>
Δεν μπορούμε να επιβάλουμε αυτόν τον ασφυκτικό κλοιό στα κράτη μέλη. Δεν μπορούμε να φέρουμε τις οικονομίες των χωρών της Ευρωπαϊκής Ένωσης σε μια θέση που πιστεύω ότι θα είναι απαράδεκτη από τα εθνικά κοινοβούλια. Θα πρέπει να αποδεχθούμε το γεγονός ότι άνω του 90 % της ευρωπαϊκής οικονομίας στηρίζεται στην ευρωπαϊκή αγορά που προβλέπει ισχυρούς μηχανισμούς μεταφοράς και απόσβεσης των επιπτώσεων μεταξύ των κρατών μελών. Εάν αποδεχθούμε τις προτάσεις Βάϊγκελ κινδυνεύουμε να καταλήξουμε σε μια μεγάλη ευρωπαϊκή ύφεση από την οποία οι μεγαλύτερες χώρες θα είναι εκείνες που πιθανότατα θα επηρεασθούν περισσότερο. Τα μεγάλα κράτη μέλη είναι εκείνα που πιθανόν να υποστούν τις περισσότερες ζημίες από τις προτάσεις που ίσως να υποβληθούν στο Ευρωπαϊκό Συμβούλιο Κορυφής του Δουβλίνου.
<P>
Αυτό που θα ήθελα να πω στον προεδρεύοντα του Συμβουλίου του Ecofin είναι ότι ναι, δημιουργήστε ένα σύμφωνο σταθερότητας αλλά ένα σύμφωνο σταθερότητας που να λαμβάνει υπόψη του την οικονομική ανάπτυξη. Ναι, συμφωνούμε στις εξορθολογισμένες δαπάνες και στον ορθολογικό δανεισμό. Θέλουμε να κάνουμε βέβαιο ότι τα κράτη μέλη δεν θα υπονομεύσουν το ενιαίο νόμισμα όταν θα δημιουργηθεί, αλλά θα το αντιμετωπίσουν με ρεαλισμό. Μη δημιουργήσετε ένα περιττό μηχανισμό ο οποίος μελλοντικά θα μπορούσε να εξωθήσει την Ευρώπη σε μια βαθειά ύφεση. Το Ευρωπαϊκό Κοινοβούλιο δεν πρόκειται να το αποδεχθεί, τα κράτη μέλη δεν πρόκειται να το αποδεχθούν και, το σημαντικότερο εξ όλων ασφαλώς, οι πολίτες της Ευρώπης θα μας καταδικάσουν εάν υλοποιήσουμε κάτι τέτοιο.

<SPEAKER ID=64 LANGUAGE="FR" NAME="Fourηans">
Κύριε Πρόεδρε, αρχικά θα ήθελα να πω ότι χαιρετίζω το έργο της Επιτροπής, μερικές φορές πρέπει να το λέμε κι αυτό, μιας και δε συμβαίνει τόσο συχνά, στην κατεύθυνση της σύγκλισης και της δημιουργίας συναινετικού κλίματος ώστε όσο το δυνατόν περισσότερες χώρες να μετάσχουν στο ενιαίο νόμισμα τη δεδομένη στιγμή. Η Επιτροπή μπόρεσε, επίσης, να τηρήσει και το σχετικό χρονοδιάγραμμα, κάτι πραγματικά αξιέπαινο, όπως γνωρίζουμε. Όπερ έδει δείξαι, λοιπόν, κύριε Επίτροπε.
<P>
Και τώρα, αγαπητοί συνάδελφοι, θα ήθελα να εκθέσω κάποιες απόψεις μου για όσα είπε μία από τις σημαίνουσες πολιτικές φυσιογνωμίες στην ιστορία του γαλλικού Κράτους, επειδή σχετίζονται άμεσα με το θέμα μας εδώ. Λέγοντας, λοιπόν, τα σύκα σύκα και τη σκάφη σκάφη, ο πολιτικός αυτός άνδρας πρότεινε ξεκάθαρα την υποτίμηση του φράγκου. Θα μιλήσω χωρίς περιστροφές: μία υποτίμηση θα ήταν επικίνδυνη για τη Γαλλία, επικίνδυνη για το ενιαίο νόμισμα, επικίνδυνη για την Ευρώπη. Γιατί τι σημαίνει υποτίμηση; Αυτή καθαυτή, τίποτε απολύτως. Οι συναλλαγματικές ισοτιμίες δεν υπαγορεύονται με διατάγματα και αυτό το γνωρίζουμε όλοι εδώ. Έχουμε φύγει, πλέον, από το σύστημα των σταθερών συναλλαγματικών ισοτιμιών. Οι συμφωνίες του Bretton-Woods έχουν πάψει να διέπουν τις σχέσεις μεταξύ των νομισμάτων.
<P>
Αν θέλουμε να πέσει η τιμή του φράγκου, απλούστατα, αρκεί η Γαλλία να επανέλθει στις χαλαρές πολιτικές του μακρινού της παρελθόντος. Αν αφήναμε και πάλι να μας ξεφύγουν τα ελλείμματα, δεν υπάρχει αμφιβολία ότι το φράγκο θα έπεφτε. Αυτές, λοιπόν, πρέπει να είναι οι προσδοκίες μας για τη Γαλλία και για την Ευρώπη; Αν η Τράπεζα της Γαλλίας επέστρεφε στις παλιές πληθωριστικές συνήθειές της, το φράγκο θα κατακρημνιζόταν αυτοστιγμεί. Αυτός είναι, λοιπόν, ο στόχος μας για τη Γαλλία και για την Ευρώπη;
<P>
Το να προσπαθούμε να θεραπεύσουμε την αρρώστια της ανεργίας και τους αργούς αναπτυξιακούς ρυθμούς με χαλαρή δημοσιονομική και νομισματική πολιτική δεν αποτελεί λύση. Το να θεωρούμε το νόμισμα ως κύριο υπεύθυνο για την πικρή γεύση που μας άφησε η διάψευση των ελπίδων μας στους τομείς της απασχόλησης και των εισοδημάτων είναι κάτι ξεπερασμένο, μία φαντασίωση, θα τολμούσα να πω. Αυτό, όμως, ισχύει τόσο για τις χώρες της Ευρωπαϊκής Ένωσης όσο και για όλες τις άλλες.
<P>
Αλλο πρόβλημα σχετικό με το θέμα μας και με τις παρατηρήσεις του κ. Quinn είναι αυτό της μελλοντικής διαμόρφωσης της τιμής του ευρώ απέναντι στο δολάριο. Πρόκειται για σοβαρό πρόβλημα που απαιτεί σκέψη και επί του οποίου εμείς, ως Ευρωπαϊκό Κοινοβούλιο, πρέπει να τοποθετηθούμε ξεκάθαρα. Η τιμή του ευρώ θα ακολουθήσει μια μακρόχρονη πορεία διακύμανσης ως προς το δολάριο, δε γίνεται διαφορετικά. Δεν υπάρχει ενιαίο νόμισμα για όλα τα κράτη του κόσμου. Η τιμή του ευρώ θα παίζει ανάλογα με την οικονομική πολιτική των χωρών της Ένωσης, διάφορους βασικούς παράγοντες και, φυσικά, τη νομισματική πολιτική της Ευρωπαϊκής Κεντρικής Τράπεζας. Εν πάση περιπτώσει, όμως, η τιμή του ευρώ δεν πρόκειται να αποφασιστεί με πολιτικά ουκάζια. Γνωρίζουμε, βέβαια, ότι η Ευρωπαϊκή Κεντρική Τράπεζα θα έχει ως στόχο τη σταθερότητα των τιμών και θα πρέπει αφ&#x02BC;ενός να εργαστεί στην κατεύθυνση αυτή και, αφ&#x02BC;ετέρου, να δημιουργήσει το ευνοϊκό εκείνο κλίμα που θα οδηγήσει σε ισχυρή και αειφορική ανάπτυξη και σε αυξημένα επίπεδα απασχόλησης, όπως ορίζει και η Συνθήκη για την Ευρωπαϊκή Ένωση.
<P>
Οι απόψεις περί υπερτιμημένου ευρώ, που διατυπώνουν ορισμένοι σήμερα, στερούνται κάθε οικονομικής έννοιας και ανήκουν περισσότερο στη ρητορική παρά στην οικονομική πραγματικότητα. Το ότι το ευρώ είναι απαραίτητο για τη βελτίωση της οικονομικής κατάστασης της Ευρώπης δεν πρέπει να μας κάνει να πιστέψουμε ή να κάνουμε τους άλλους να πιστέψουν ότι τα προβλήματα της ανεργίας θα λυθούν με το μαγικό ραβδάκι του ενιαίου νομίσματος, ακόμη και αν αυτό υποτιμηθεί σε σχέση με το δολάριο. Αυτές είναι οι παρατηρήσεις μου, αγαπητοί συνάδελφοι.

<SPEAKER ID=65 LANGUAGE="IT" NAME="Garosci">
Κύριε Πρόεδρε, θα χωρίσω την παρέμβασή μου σε δύο τμήματα δεδομένου ότι σήμερα θίγουμε διάφορα ζητήματα πολιτικής οικονομίας: το πρώτο αφορά τη μετάβαση προς το ενιαίο νόμισμα, το δεύτερο την υιοθέτηση και την οριστική καθιέρωση -ευχόμαστε- του ευρώ ως μοναδικού ευρωπαϊκού νομίσματος.
<P>
Σχετικά με τη μετάβαση προς το ενιαίο νόμισμα, το θέμα που με ανησυχεί περισσότερο είναι να μπορέσει η Επιτροπή να καταβάλει κάθε δυνατή και αναγκαία προσπάθεια ώστε τα κράτη μέλη, που δεν θα μπορέσουν να συμμετάσχουν από την αρχή στην τρίτη φάση, να έχουν τη δυνατότητα να συνεχίσουν τις προσάθειές τους με στόχο τη σύγκλιση. Με άλλα λόγια, θα πρέπει να δημιουργήσουμε τις προϋποθέσεις για να μπορέσουν εκείνα τα κράτη που βρίσκονται κοντά σε αυτό το στόχο να αλλάξουν κατεύθυνση, για να τηρηθούν οι παράμετροι και για να μπορέσει η Ευρώπη να συμπεριλάβει το μεγαλύτερο δυνατό αριθμό κρατών μελών -εάν δεν μπορέσουν και τα δεκαπέντε- από την πρώτη στιγμή της γέννησης του ενιαίου νομίσματος, διότι θα πρόκειται για την πρώτη πραγματική μεγάλη μαρτυρία ενός συγκεκριμένου μέσου που θα επιτρέψει σε όλους τους Ευρωπαίους να καταλάβουν ότι η Ευρώπη υπάρχει. Το ενιαίο νόμισμα αποτελεί μία ανεπανάληπτη ευκαιρία. στηριζόμενοι στο ενιαίο νόμισμα και με το ενιαίο νόμισμα μπορούμε να φτιάξουμε την Ευρώπη και ακόμη να κάνουμε και εκείνα τα πράγματα που μέχρι σήμερα δεν έχουμε κατορθώσει να κάνουμε.
<P>
Με ανησυχεί όμως ιδιαίτερα το πρόβλημα των οικονομικών και κοινωνικών επιπτώσεων της καθιέρωσης του εύρω που σήμερα δεν κατορθώνουμε να εκτιμήσουμε με ακρίβεια. Εξηγούμαι καλύτερα: η καθιέρωση του εύρω και η εξήγηση της λειτουργίας του σε όλους τους χρήστες -σε τελευταία ανάλυση, δηλαδή, στους καταναλωτές- συνεπάγεται ορισμένες προϋποθέσεις και ορισμένο κόστος. Εμείς και όλα τα ευρωπαϊκά θεσμικά όργανα θα πρέπει να είμστα σε θέση να δώσουμε μία απάντηση για την αντιμετώπιση αυτού του κόστους και των διαφόρων αιτημάτων. Από τη μία πλευρά, συνεπώς, θα πρέπει να σκεφτούμε την ενημέρωση που προορίζεται για τους καταναλωτές, δηλαδή τους πολίτες, τους τελικούς χρήστες και, από την άλλη, θα πρέπει εξετάσουμε ποια θα πρέπει να είναι η κατάρτιση των επαγγελματιών που θα παρουσιάσουν το ευρώ: αναφέρομαι στο εμπορικό σύστημα και στο σύστημα διανομής, διότι στα καταστήματα, στα σούπερ μάρκετ, στα εστιατόρια, στα ταξειδιωτικά πρακτορεία ο καταναλωτής θα ανακαλύψει το ευρώ και σε αυτούς τους χώρους θα πρέπει να βρει υπαλλήλους, συνεργάτες, στελέχη που να του εξηγήσουν πώς λειτουργεί το ενιαίο νόμισμα. Θα πρέπει συνεπώς να παρέμβουμε σε δύο επίπεδα: στη λεγόμενη «μεγάλη διανομή» θα πρέπει να χρηματοδοτήσουμε μαθήματα κατάρτισης σε όλα τα επίπεδα -από την ταμία μέχρι τον αποθηκάριο- και, από την άλλη πλευρά, θα πρέπει να παρέμβουμε στις μυριάδες των μικρομεσαίων επιχειρήσεων, δηλαδή στους μικρούς επιχειρηματίες όλων των διαστάσεων και όλων των τομέων που, στα καταστήματά τους, στα εμπορικά κέντρα θα συναντήσουν τον καταναλωτή ο οποίος θα ρωτήσει: »Πώς λειτουργεί το ευρώ; Πόστο στοιχίζει έναντι του εθνικού μου νομίσματος; Πώς θα κάνω τα ψώνια μου; ». Εκεί και μόνον τότε θα γεννηθεί η μεγάλη ενιαία αγορά, των 300 εκατ. καταναλωτών, μία αγορά που προτιμώ να ονομάζω «εσωτερική αγορά» παρά «ενιαία αγορά», διότι θα είναι ένα αληθινά μεγάλο ενιαίο ευρωπαϊκό σύστημα και, με εκείνη την ευκαιρία, ο ευρωπαίος πολίτης θα καταλάβει επιτέλους ότι πράγματι είναι ένα αληθινά μεγάλο ενιαίο ευρωπαϊκό σύστημα.

<SPEAKER ID=66 LANGUAGE="EN" NAME="Cox">
Κύριε Πρόεδρε, θα ήθελα, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, να αναφερθώ στο σύμφωνο σταθερότητας. Καταρχάς επιτρέψτε μου να πω ότι, παρά την επείγουσα μορφή της παρούσης συζητήσεως, δέχομαι με ικανοποίηση τη διεξαγωγή της. Πιστεύουμε ότι ο εξαιρετικά κρίσιμος και ζωτικός τομέας της δημοσιονομικής πολιτικής των κρατών μελών και της τρίτης φάσεως της νομισματικής ένωσης θα πρέπει να τοποθετηθεί σταθερά και να ανήκει θεσμικά στην αρμοδιότητα του πρώτου πυλώνα. Δοθείσης της έκτασης της προβλεπόμενης από το πρόγραμμα του ενιαίου νομίσματος ενσωμάτωσης της νομισματικής πολιτικής είναι ζωτικό όπως τα αντίστοιχα τμήματα της οικονομικής πολιτικής, όπως θα αναδύονται, περιλαμβάνουν όλα τα θεσμικά όργανα της Ένωσης. Οι αναδυόμενες διαδικασίες οικονομικής πολιτικής δεν θα πρέπει να αφεθούν να υποβαθμιστούν σε μια διακυβερνητική μορφή. Δεν μπορούμε να σκεφτούμε την ύπαρξη μιας συγκεντρωτικής οικονομικής πολιτικής χωρίς μια παράλληλη και συνεκτική οικονομική πολιτική που να υπόκεινται και οι δύο στον αρμόζοντα δημοκρατικό έλεγχο.
<P>
Εξ ονόματος της Ομάδας των Φιλελευθέρων συγχαίρω την Επιτροπή που διεκδικεί την πατρότητα του συμφώνου σταθερότητος εξ ονόματος ολόκληρης της Ένωσης και πιστεύω ότι οι προτάσεις της στηρίζονται σε μια προσεκτική και εξισορροπημένη προσέγγιση. Η ομάδα μου υποστηρίζει τις προτάσεις αυτές και θα καταψηφίσει τις περισσότερες από τις τροπολογίες που έχουν κατατεθεί και ιδιαίτερα εκείνες οι οποίες κατά τη γνώμη μας εκπέμπουν ένα λανθασμένο πολιτικό μήνυμα αποδυναμώνοντας τα κριτήρια του ελλείμματος που είναι αναγκαία για ένα αξιόπιστο νόμισμα. Η τελική μας ψήφος θα εξαρτηθεί από το ποιες τροπολογίες θα εγκριθούν.
<P>
Η γερμανική κυβέρνηση έχει προσφέρει υπηρεσία στην Ευρωπαϊκή Ένωση προκαλώντας την παρούσα συζήτηση και θέτοντας την πρόκληση για το πως θα πρέπει να θεσπιστεί και να λειτουργήσει η οικονομική πολιτική κατά την τρίτη φάση της ΟΝΕ. Συνειδητοποιούμε επιπλέον τις ανησυχίες τόσων πολλών γερμανών οι οποίοι δύο φορές στο πρόσφατο παρελθόν είδαν τις οικονομίες της ζωής τους να εξανεμίζονται από τον υπερπληθωρισμό, ότι κάτι τέτοιο δεν θα πρέπει να συμβεί ξανά. Είναι πρέπον να ακουστούν αυτές οι ανησυχίες, να γίνουν σεβαστές και να αντιμετωπιστούν. Εξ ίσου όμως πιστεύουμε ότι είναι πολύ σημαντικό όπως μια δικαιολογημένη εθνική ανησυχία να μην καταλήξει σε συλλογικό ευρωπαϊκό άγχος και πολιτικό αδιέξοδο.
<P>
Το Δουβλίνο ΙΙ επέρχεται ταχέως και θα προηγηθεί, όπως ακούσαμε, το Συμβούλιο του Ecofin της επόμενης Δευτέρας στις Βρυξέλλες. Πιστεύουμε ότι υπάρχει μια σαφέστατη αναμονή τόσο πολιτική όσο και εκ μέρους των χρηματοπιστωτικών αγορών ότι το Δουβλίνο ΙΙ θα καταλήξει σε συμπεράσματα για τη νομική μορφή του ευρώ, το ΜΣΙ ΙΙ και το σύμφωνο σταθερότητας. Εάν δεν γίνει έτσι πιστεύω ότι θα είναι μια σημαντική οπισθοδρόμιση. Πράγματι, εάν το Δουβλίνο ΙΙ δεν επιλύσει τα θέματα αυτά τότε γιατί άραγε τα εξετάζουμε επειγόντως στο Κοινοβούλιο, σ' αυτή τη συζήτηση, έτσι ώστε να διευκολύνουμε τα άλλα θεσμικά όργανα;
<P>
Για τους εκκρεμείς τομείς διαφωνιών στο σύμφωνο σταθερότητας, δηλ. τι αποτελεί προσωρινές και εξαιρετικές συνθήκες και το αυτόματο της επιβολής κυρώσεων στις χώρες που σφάλουν, η Ομάδα των Φιλελευθέρων υποστηρίζει το περιθώριο ελιγμών και της κρίσεως που προβλέπει η πρόταση της Επιτροπής. Δεν αποδεχόμεθα ότι η άσκηση αυτοπειθαρχίας και η πραγματική πολιτική κρίση αποτελούν αδυναμία. Αντιθέτως, πιστεύουμε ότι αποτελούν την ισχύ της προτάσεως. Ο υπερβάλλων ζήλος για τεχνικούς, ποσοτικούς περιορισμούς εμπεριέχει τον οικονομικό κίνδυνο να μεταβάλλει το σύμφωνο σταθερότητας σε ασφυκτικό κλοιό. Εμπεριέχει τον πολιτικό κίνδυνο να κάνει το καλύτερο εχθρό του καλού και εμπεριέχει τον κίνδυνο όπως στο Συμβούλιο Κορυφής η νίκη μεταβληθεί σε ήττα. Η Επιτροπή θα πρέπει να εμμείνει στη γραμμή της και εάν τόσο η Επιτροπή όσο και το Ecofin εμμείνουν σ' αυτή τη γραμμή τότε θα τους υποστηρίξουμε ανεπιφύλακτα.

<SPEAKER ID=67 NAME="Θεωνάς">
Κύριε Πρόεδρε, και η σημερινή συζήτηση αποδεικνύει ότι η Ευρωπαϊκή 'Ενωση προχωράει με μεγάλη ταχύτητα στην ρύθμιση όλων των θεμάτων που συνδέονται με την είσοδο στην τρίτη φάση της Οικονομικής και Νομισματικής Ενοποίησης. Την στιγμή που υπάρχει πεισματική άρνηση να ενταχθεί το θέμα στις συζητήσεις της Διακυβερνητικής, ώστε να ληφθούν υπ'όψη οι τραγικές συνέπειες για τους λαούς της 'Ενωσης και τις οικονομίες των πιο αδύνατων χωρών, προκειμένου να ληφθούν υπ'όψη και άλλα, εκτός από τα περίφημα ονομαστικά κριτήρια, στους όρους υιοθέτησης του ενιαίου νομίσματος, η Ευρωπαϊκή 'Ενωση μας προετοιμάζει για μακροχρόνια λιτότητα και ενίσχυση των δημοσιονομικών περιορισμών μέσα από το γερμανόπνευστο Σύμφωνο Σταθερότητας. Δεν είναι τυχαίο ότι ενώ στην αρχή γινόταν λόγος για λιτότητα μέχρι την εισαγωγή του ενιαίου νομίσματος για να μην χάσουμε το τραίνο της ΟΝΕ, σήμερα επιβάλλεται διαρκής λιτότητα.
<P>
Ορισμένοι προσπαθούν να χρυσώσουν το χάπι, να αμβλύνουν την δυσαρέσκεια και την αντίσταση των λαών, προσπαθώντας να προωθήσουν επί μέρους βελτιώσεις στον μηχανισμό της ενιαίας νομισματικής πολιτικής, όπως αυτός προσδιορίζεται στην Συνθήκη του Μάαστριχτ και στις μετέπειτα αποφάσεις των αρμόδιων κοινοτικών οργάνων, βλέπουν τα αδιέξοδα στα οποία οδηγούν οι επιλογές για την ΟΝΕ και προσπαθούν, χωρίς όμως να παίρνουν αποστάσεις από το όλο οικοδόμημά της, να βάλουν ορισμένους προβληματισμούς και ανησυχίες μέσω ερμηνευτικών απαιτήσεων σχετικά με τα κριτήρια.
<P>
Κατανοητή η προσπάθεια του κ. Metten, αλλά δεν αλλάζει ουσιαστικά τα πράγματα. Αναμφισβήτητα μία πιο ελαστική ερμηνεία των κριτηρίων θα οδηγούσε σε συμμετοχή μεγαλύτερου αριθμού κρατών στην ζώνη του Ευρώ. Δεν θα έλυνε όμως το θεμελιώδες πρόβλημα της ΟΝΕ, όπως αυτή προωθείται από τους ιδιωτικούς κύκλους της Ευρωπαϊκής 'Ενωσης, το οποίο έγκειται στην θεσμοθέτηση της 'Ενωσης των πολλών ταχυτήτων, της 'Ενωσης του σκληρού πυρήνα που περικλείεται από μία ευρύτερη ζώνη χωρών δεύτερης κατηγορίας σε οικονομικό και θεσμικό επίπεδο. Δεν αντιμετωπίζει το πρόβλημα της εκχώρησης όχι απλά της νομισματικής και συναλλαγματικής πολιτικής, αλλά στην πραγματικότητα και αυτής της ίδιας της οικονομικής πολιτικής, σε αδιαφανείς αντιδημοκρατικούς μηχανισμούς, όπως το Ευρωπαϊκό Σύστημα Κεντρικών Τραπεζών, που οι αποφάσεις του θα στερούνται κοινοβουλευτικής και δημοκρατικής νομιμοποίησης.
<P>
Είναι πραγματικά εξώφθαλμη η πλήρης αδιαφορία για τις συνέπειες που θα έχει για τους εργαζόμενους και την απασχόληση στην πραγματική οικονομία γενικότερα η προώθηση της ΟΝΕ. Στις εκθέσεις υποστηρίζεται η ανάγκη υλοποίησης της ΟΝΕ, αλλά δυστυχώς δεν αναφέρεται πουθενά στα εκατομμύρια θέσεων απασχόλησης που θα χαθούν, στην αποδιάρθρωση που θα δημιουργηθεί στις χώρες υπό παρέκκλιση, στην αποδιάρθρωση των εργασιακών σχέσεων, στην ανατροπή του κοινωνικού μοντέλου που χαρακτήρισε την Ευρώπη τις τελευταίες δεκαετίες σαν αποτέλεσμα της πάλης του εργατικού κινήματος.
<P>
Η ανοχή των εργαζομένων, κύριε Πρόεδρε, έχει φθάσει στο έσχατο όριο. Οι ανησυχίες που εκφράζουν ορισμένοι για το μέλλον της ευρωπαϊκής ιδέας δεν πείθουν κανένα. Θέλουμε να προειδοποιήσουμε για μία ακόμη φορά ότι εάν δεν αντιληφθούν εγκαίρως τα μηνύματα που έρχονται από τις όλο και εντεινόμενες κινητοποιήσεις των λαών της Ευρώπης που αντιστέκονται στην λεηλασία των εισοδημάτων και των άλλων κατακτήσεών τους, θα θερίσουν θύελλες.
<P>
Είναι φανερό, τέλος, ότι η Ομάδα μου δεν μπορεί να ψηφίσει τις συζητούμενες εκθέσεις, εκφράζοντας την γενικότερη διαφωνία της στο οικοδόμημα που διαμορφώνει η Συνθήκη του Μάαστριχτ για την Οικονομική και Νομισματική Ενοποίηση, οικοδόμημα το οποίο πεισματικά παραμένει έξω από το περιεχόμενο της Διακυβερνητικής Διάσκεψης.

<SPEAKER ID=68 LANGUAGE="DE" NAME="Soltwedel-Schδfer">
Kύριε Πρόεδρε, αγαπητοί κυρίες και κύριοι συνάδελφοι, θεωρώ πολύ καλό το ότι σήμερα δεν κάνουμε μια συζήτηση για το Aν θα πρέπει να γίνει η Nομισματική Ένωση, αλλά για το πώς θα γίνει, κι αυτή μάλιστα είναι υπερκομματική. Σήμερα το θέμα είναι οι νομοθετικές απαιτήσεις για την ανεξαρτησία των εθνικών κεντρικών τραπεζών, η θεσμική ανισορροπία των ευρωπαϊκών κεντρικών τραπεζών, η δημόσια αποδοχή και η τρίτη φάση της Oικονομικής και Nομισματικής Ένωσης.
<P>
Θα ήθελα εδώ να δώσω σαφέστατα και ιδιαίτερα δίκιο στο συνάδελφό μου Donnelly: Σύμφωνο Σταθερότητας, Nαι, αλλά προς την κατεύθυνση της δημοσιονομικής σταθερότητας των διαφόρων εθνών, προς την κατεύθυνση της πολιτικής για την απασχόληση και σε καμιά περίπτωση υπό την μορφή του «υποχρεωτικού σακακιού» του Waigel. Aυτό θα ήθελα να το καταστήσω σαφές και εξ ονόματος της ομάδας μας.
<P>
Eπί του θέματος αυτού, για το κατά πόσον δηλαδή είναι αναγκαία πράγματι μια τέτοια τήρηση, αναπτύχθηκε, στο μεταξύ, έντονη συζήτηση, μια και οι πολιτικές παραχωρήσεις προς τους εχθρούς του Mάαστριχτ, με μορφή στενής ερμηνείας και αυστηρής τήρησης, άφησαν να κερδίσουν έδαφος τα δημοσιονομικά κριτήρια σύγκλισης, που δεν έχουν καμιά συμβατική βάση ούτε και μπορούν να δικαιολογηθούν από οικονομική άποψη. Mια σταθερή Nομισματική Ένωση, όμως, δεν συνδέεται υποχρεωτικά με την αυστηρή εκπλήρωση των προαναφερθέντων ποσοστών, κι αυτό θα πρέπει να γίνει σαφές εδώ. Πρόκειται μάλλον για την κατ' αυτόν τον τρόπο προκαθορισμένη κατεύθυνση, προς την οποία θα πρέπει να κινείται η δημοσιονομική πολιτική των κρατών μελών. Eιδικά εδώ θα πρέπει να δούμε, ότι παντού οι προϋπολογισμοί σταθεροποιούνται και μειώνεται το υπερβολικό δημόσιο χρέος. Σήμερα κιόλας η διασπορά των ποσοστών των ελλειμμάτων μεταξύ των κρατών της EE έχει γίνει σαφώς μικρότερη κι αυτό θα πρέπει να συνεχιστεί.
<P>
Tελειώνοντας, θα ήθελα να πω ότι μια συζήτηση για τη δημιουργία ή όχι της Nομισματικής Ένωσης αντιστρατεύεται τη σημερινή εξέλιξη, τις αλλαγές δηλαδή στις τράπεζες, στις μικρομεσαίες επιχειρήσεις, και επιδοκιμάζω ιδιαίτερα τον τρόπο με τον οποίο γίνεται σήμερα η συζήτηση εδώ.

<SPEAKER ID=69 LANGUAGE="EN" NAME="Ewing">
Κύριε Πρόεδρε, θα ήθελα να παρατηρήσω ότι ένα Μέλος του Σώματος, ο κ. Goldsmith, ο οποίος σπανίως μας τιμά με την παρουσία του σε συζητήσεις επί οικονομικών θεμάτων αλλά και οιωνδήποτε άλλων θεμάτων εδήλωσε, με τεράστια κάλυψη από τα μέσα ενημέρωσης, ότι η Ευρώπη υπνοβατεί προς την ΟΝΕ. Θεωρώ ότι η δήλωση αυτή αποτελεί μεγίστη ύβρη προς το Σώμα τούτο, προς όλους τους εισηγητές, προς την Οικονομική και Νομισματική Επιτροπή, προς τον Πρόεδρο του Ecofin, προς τον Πρόεδρο Santer και προς την Επιτροπή.
<P>
Εγώ θα περιέγραφα την πορεία αυτή ως ζιγκ-ζαγκ, διότι εάν εξετάσετε τις δηλώσεις που έχουν γίνει αρχικά θεωρήθηκε ότι πέντε χώρες θα είναι επιλέξιμες, ύστερα έγιναν τέσσερεις και πρόσφατες πληροφορίες λένε μόνο δύο. Θα ήθελα να συγχαρώ την Ιρλανδία που έχει γίνει ο τίγρις της οικονομίας στην Ευρώπη και είναι υποψήφια εισόδου στην ΟΝΕ. Η ομάδα μου και το κόμμα μου στη Σκωτία είναι υπέρ της ΟΝΕ. Θεωρούμε ότι είναι ανεύθυνο να έχουμε μια ενιαία αγορά δίχως ένα ενιαίο νόμισμα.
<P>
Διαθέτω τον χρόνο της ομιλίας του κ. Sainjon ο οποίος αρρώστησε και συμφώνησα να πω μερικά πράγματα εξ ονόματός του. Θα ήθελε να διαπιστώσει ότι το ενιαίο νόμισμα θα λειτουργεί υπέρ της δημιουργίας απασχόλησης και ότι η Ευρώπη θα πρέπει να συγκεντρώσει τις προσπάθειές της στην εκπλήρωση του στόχου αυτού. Το ευρώ θα πρέπει να θεωρηθεί ως η ατμομηχανή της οικονομικής και κοινωνικής προόδου. Ο κ. Sainjon λέει ότι το ευρώ εκπροσωπεύει τρία πράγματα για την Ευρώπη σήμερα. Υποστηρίζει τη στερέωση της ειρήνης μεταξύ των λαών μας και στην ήπειρό μας, ασφαλώς θα πρέπει να συμπεριλάβει την κάθε χώρα που προχωρεί προς τη σωστή κατεύθυνση και θα πρέπει να προσέξουμε ούτως ώστε να μην υπερεκτιμήσουμε το ευρώ υπονομεύοντας με τον τρόπο αυτό πολλούς από τους στόχους μας.Όλες οι εκθέσεις είναι εξαιρετικές. Ξεκινώντας με την έκθεση Metten, εκτιμώ το πνεύμα εμπιστοσύνης που διαπνέει. Δηλώνει με εμπιστοσύνη ότι το τρίτο στάδιο θα αρχίσει με επαρκή αριθμό κρατών μελών. Τονίζει παράλληλα ότι δεν είναι δυνατή μια απλή αριθμητική εφαρμογή των κριτηρίων διότι εάν γίνει έτσι τότε δεν θα υπάρχουν επαρκείς χώρες για να συμμετάσχουν. Στην αιτιολογική του έκθεση υπογραμμίζει ότι η οικονομική και νομισματική ένωση θα μπορούσε να επιτευχθεί είτε με μία αστραπιαία μεταβολή είτε με τον τρόπο που κάνουμε τώρα, πρώτα συγκλίνοντας και μετά δημιουργώντας την ΟΝΕ.
<P>
Έτσι καταλήγουμε στην ανάγκη για ευελιξία που μημόνευσαν και άλλοι ομιλητές. Η ουσία της ευελιξίας μπορεί να αλλάξει. Η Δανία, π.χ., η οποία εκπληρώνει τα κριτήρια έχει επιτόκια κατά 1 % υψηλότερα από χώρες που δεν εκπληρώνουν τα κριτήρια. Φαίνεται κατά συνέπεια ότι υπάρχουν ακόμη ερωτηματικά σχετικά με το τι επακριβώς σημαίνει ευελιξία. Πότε η μείωση του ελλείμματος μπορεί να θεωρηθεί ουσιαστική; Πότε ένα δημόσιο χρεός έχει υποβαθμιστεί σημαντικά; Ποιος είναι ο ικανοποιητικός ρυθμός; Υπάρχουν άραγε όρια στην ευελιξία; Εάν θεωρήσουμε ότι το δημόσιο χρέος του Βελγίου είναι διπλάσιο από το επιτρεπόμενο ή το προτεινόμενο ποσό, θα καθοριστούν όρια ή θα πούμε ότι εφόσον η χώρα προχωρεί διαρκώς προς τη σωστή κατεύθυνση τότε γίνεται δεκτή; Απειλείται άραγε η ημερομηνία της 1ης Ιανουαρίου;
<P>
Θα ήθελα να συγχαρώ τον κ. Χριστοδούλου που έλαβε υπόψη του τις οικονομικές πτυχές, την προσπάθεια για τη δημιουργία απασχόλησης. Δεν ήταν πάντοτε αυτή η στάση όταν κατέθετα σχετικές τροπολογίες πριν από ένα χρόνο αλλά φαίνεται ότι οι πολιτικές ομάδες το έχουν πλέον κατανοήσει.
<P>
Αναφορικά με το σύμφωνο σταθερότητας έχω ένα ερώτημα για την Επιτροπή. Θα υποβάλει άραγε προτάσεις για την εποπτεία των χωρών 'εκτός'; Πρόκειται άραγε να αντιμετωπίσουμε τη Μ. Βρετανία με το δικαίωμα εξαίρεσης που διαθέτει κατά τον ίδιο τρόπο όπως τις άλλες χώρες 'εκτός' που θα θελήσουν να ενταχθούν; Εάν η Μ. Βρετανία δεν θελήσει να ενταχθεί και κάνει χρήση του δικαιώματος εξαίρεσης, κάτι το οποίο καταδικάζω, θα είναι άραγε στην ίδια θέση; Για πόσα χρόνια θα συνεχίσει να ισχύει η υποχρεώση εποπτείας προς υποβολή ετησίων εκθέσεων;
<P>
Συμφωνώ απόλυτα με την ομιλία του κ. Donnelly και ιδιαίτερα με την έκκλησή του να μην πέσουμε στην παγίδα του ασφυκτικού κλοιού που προτείνουν οι γερμανοί.
<P>
Θα ήθελα να συγχαρώ τον κ. Herman για τον έντονο λόγο του και για την αναγκαιότητα ενημέρωσης, προετοιμασίας και εξασφάλισης που υπεστήριξε. Δεν είναι άραγε καταδικαστέο το γεγονός ότι στο κράτος μέλος από το οποίο προέρχομαι δεν έχει γίνει σχεδόν καμία προσπάθεια ενημέρωσης; Φαίνεται ότι πήραν εξαίρεση και από αυτήν την υποχρέωση. Θα ήθελα να επαναλάβω για πολλοστή φορά ένα σημείο που θέτω πολύ συχνά αναφορικά με την αποδοχή του νέου αυτού νομίσματος εκ μέρους του κοινού. Υποστηρίζω με επιμονή την ιδέα ότι η μία πλευρά των τραπεζογραμματίων και των κερμάτων θα πρέπει να είναι η ίδια με τα υφιστάμενα που ήδη εκδίδουν οι εθνικές κεντρικές τράπεζες. Το γεγονός αυτό θα συμβάλει πάρα πολύ στην αίσθηση εκ μέρους των πολιτών ότι αυτό είναι το δικό τους νόμισμα.
<P>
Στην έκθεση Hoppenstedt, η οποία ακολουθεί την αντίστοιχη Metten, ο συντάκτης επαναλαμβάνει πολλά από τα αιτήματα και εκφράζει τη λύπη του για ορισμένες δηλώσεις που γίνονται ότι τα κράτη μέλη θα πρέπει να κάνουν οικονομίες εξ αιτίας του Μάαστριχτ και ότι η ευρωπαϊκή ιδέα έχει υπονομευθεί. Πιστεύω ότι ο κ. Harrison έκανε την έκθεσή του πολύ σαφή και πολύ ζωντανή όταν υπογράμμισε την ανάγκη για ένα μίγμα πολιτικών μεταξύ της συγκεντρωτικής νομισματικής πολιτικής και της αποκεντρωτικής οικονομικής πολιτικής και πολιτικής απασχόλησης. Στην αιτιολογική του έκθεση αναφέρεται στο αρνητικό παράδειγμα που ακολούθησε τη γερμανική επανένωση όταν το λανθασμένο μίγμα πολιτικών που εφαρμόσθηκε προκάλεσε πολύ μεγάλα προβλήματα. Ο κ. Harrison παρουσίασε με διαύγεια την έκθεσή του.
<P>
Από την απαισιόδοξη πλευρά της απώλειας θέσεων εργασίας θα επιθυμούσα όπως τα άτομα που αναφέρονται σ' αυτή να επεξηγήσουν που τη στηρίζουν. Το επαναλαμβάνουν αυτό ως να αποτελεί γεγονός. Τα μέσα ενημέρωσης στη Μ. Βρετανία το λένε συνέχεια. Επομένως, πραγματικά δεν πρόκειται να υπάρξουν νέες θέσεις εργασίας; Ένας ομιλητής αναφέρθηκε στις ανάγκες κατάρτισης. Θα υπάρξει ανάγκη για εκπαίδευση στους ηλεκτρονικούς υπολογιστές και ασφαλώς στην αρχή θα υπάρξουν μερικές νέες θέσεις εργασίας. Θα μπορούσαμε κατά συνέπεια να σταματήσουμε την κριτική αυτή;
<P>
Για τους εξαγωγείς, και η χώρα μου η Σκωτία εξάγει κατά κεφαλήν έξι φορές περισσότερο από πολλές άλλες χώρες, οι αγορές θα γίνουν πιο συγκρίσιμες και πιο εκτιμήσιμες, οι τουρίστες θα οφεληθούν και θα εκμηδενίσουμε ένα κόστος μετατρεψιμότητας συναλλάγματος συνολικού ύψους 25 δισεκατομμυρίων Ecu.

<SPEAKER ID=70 NAME="Randzio-Plath">
Kύριε Πρόεδρε, η σημερινή νομισματική συζήτηση υπογραμμίζει εκ νέου ότι το Eυρωπαϊκό Kοινοβούλιό μας όχι μόνο διακηρύσσει τη δημοκρατική υποχρέωση λογοδοσίας των νομισματικών οργάνων και των υπευθύνων, αλλά προσπαθεί και στην πράξη να πάρει μια θέση που να είναι υπέρ της υλοποίησης της Nομισματικής Ένωσης. Θα ήθελα, κατ' αρχήν, να αναφέρω την ευρωπαϊκή νομισματική νομοθεσία, η οποία, ευτυχώς, στα δύο σχέδια της Eπιτροπής, φανερώνει πως θέλουμε να έχουμε ένα σαφές νομικό καθεστώς για το εύρω, μεγαλύτερη νομική ασφάλεια και διαφάνεια. H συνέχεια των Συνθηκών αποτελεί για μας πολύ σημαντικό μήνυμα. Eπιδοκιμάζω κυρίως το ότι η Eπιτροπή ασχολήθηκε έγκαιρα με το εγχείρημα αυτό, όπως ακριβώς διακηρύχθηκε στη Mαδρίτη και πριν από τη Mαδρίτη ακόμη, στην Πράσινη Bίβλο. Θέλουμε οι πολίτες, αλλά και οι αγορές, να προσαρμοστούν στη Nομισματική Ένωση, διότι μια άσχημη προετοιμασία εγγυάται φυσικά κι ένα άσχημο εγχείρημα, ενώ το αντίθετο θα πρέπει να είναι το συμφέρον όλων μας.
<P>
Θα ήθελα, ενόψει της ευρωπαϊκής νομισματικής νομοθεσίας, αν επιτρέπεται να την αποκαλώ έτσι, να τονίσω πως αυτή θα αποτελεί βασικό μέσο για να πείσει τους ανθρώπους και τους φορείς της οικονομίας ότι έρχεται η Nομισματική Ένωση. Θα επιδοκίμαζα πράγματι αν και σ' αυτούς τους κανονισμούς, και όχι μόνο σε κάποιον μετέπειτα, γινόταν σαφές ότι οι δαπάνες των χρηματικών συναλλαγών, τις οποίες καταργούμε με τη Nομισματική Ένωση, δεν εμφανιζόταν και πάλι ξαφνικά, με τη μορφή δαπανών μετατροπής, στην πραγματικότητα της ευρωπαϊκής εσωτερικής αγοράς, της Eυρωπαϊκής Nομισματικής Ένωσης. Θεωρώ πολύ σημαντικό το να γίνει αυτό σαφές. Σαφές επίσης θα πρέπει να είναι ότι η διπλή αναγραφή των τιμών δεν είναι μόνον ένας ιδεολογικός στόχος, αλλά κάτι αναγκαίο, για να τηρήσουμε αυτό που υποσχόμαστε συνεχώς στους πολίτες, ότι δηλαδή αυτή η Nομισματική Ένωση θα είναι μια τεχνική και ουδέτερη νομισματική αλλαγή, και όχι μια νομισματική μεταρρύθμιση. Γι' αυτό και είναι αυτονόητο ότι θα πρέπει να μιλήσουμε με τους εμπλεκόμενους φορείς για την τελική μορφή της διπλής αναγραφής των τιμών, ώστε να γίνει σαφές σε όλους, κατά το δυνατόν, ότι οι τιμές δεν θα αλλάξουν με το εύρω και με την εφαρμογή του ενιαίου νομίσματος. Xρειαζόμαστε τη Nομισματική Ένωση, αλλά όσον αφορά την επισήμανση ότι οι τιμές δεν θα αυξηθούν, θα πρέπει να αφήσουμε τους ανθρώπους να αποκτήσουν μια καινούρια αίσθηση των τιμών, πράγμα που αποτελεί μια δύσκολη ψυχολογική διαδικασία, η οποία είναι απαραίτητη για την επιτυχία της Nομισματικής Ένωσης.
<P>
Eπιτρέψτε μου τώρα να υπεισέλθω και στ' άλλα προγράμματα. Δικαιολογημένα, εφιστάται παντού η προσοχή στην ανεξαρτησία των κεντρικών τραπεζών. Δικαιολογημένα και στις εκθέσεις - για παράδειγμα στις εκθέσεις Hoppenstedt και Harrison - επισημαίνεται η ανάγκη να αναπτύξουμε νομισματοπολιτικές ιδέες, οι οποίες θα ανταποκρίνονται στους υπόλοιπους στόχους μας και θα εντάσσονται σε μια βελτιωμένη policy mix. Aλλά εδώ έχω τώρα ένα πρόβλημα. Eυχαρίστως θα ήθελα να εγκριθούν, στο Δουβλίνο, από το Συμβούλιο των Eυρωπαίων Προέδρων και Πρωθυπουργών, όλα τα προγράμματα, αλλά παράλληλα θα ήθελα το σύμφωνο σταθερότητας να αποφασιστεί όπως το ζητάμε εμείς, ως Eυρωπαϊκό Kοινοβούλιο. Ένα πράγμα, δηλαδή, είναι σαφές: Ένα ευρωπαϊκό σύμφωνο σταθερότητας που δεν θα συναφθεί μεταξύ και των Δεκαπέντε, ή ένα Eυρωπαϊκό Συμβούλιο Σταθερότητας στο οποίο δεν θα έχουν λόγο και δεν θα μπορούν να συναποφασίζουν και τα δεκαπέντε κράτη μέλη, θα είναι ένα νομισματικό Schengen, το οποίο εμείς, ως Eυρωπαϊκό Kοινοβούλιο, το απορρίπτουμε. Aλλά δεν μπορούμε από τη μια μεριά να ζητάμε, σ' ένα νέο ευρωπαϊκό μηχανισμό συναλλαγματικών ισοτιμιών, να υπάρχει μια σύνδεση μεταξύ του εύρω και των υπολοίπων νομισμάτων, και από την άλλη μεριά να προσπαθούμε να επιτρέπεται ένας νέος αποκλεισμός. Kάτι τέτοιο δεν επιτρέπεται να συμβεί σε καμιά περίπτωση, και γι' αυτό ακριβώς θα πρέπει αυτό να γίνει σαφές. Έχω επίσης την άποψη πως ασφαλώς και η Oμοσπονδιακή Kυβέρνηση θα πρέπει να ανταποκριθεί στα αιτήματα του Eυρωπαϊκού Kοινοβουλίου και να μην συμπεριλάβει ποσοτικά καθορισμένους στόχους για τα ελλείμματα στο σύμφωνο σταθερότητας, διότι αυτό, κατά τη γνώμη μου, όχι μόνο από πολιτική άποψη δεν θα ήταν λογικό, αντίθετα θα ήταν επιζήμιο μάλιστα, αλλά και από οικονομική άποψη θα ήταν αμφίβολο.
<P>
Πρόβλημα επίσης θα ήταν και το να αλλάξει η Συνθήκη του Mάαστριχτ, κι αυτό κατά την άποψή μου δεν θα γινόταν χωρίς διαδικασία επικύρωσης. Γι' αυτό και θα επιδοκίμαζα αν Συμβούλιο και Eπιτροπή μπορούσαν να υιοθετήσουν τις προτάσεις τους στην πρόταση του Eυρωπαϊκού Kοινοβουλίου, σχετικά με το σύμφωνο σταθερότητας.

<SPEAKER ID=71 LANGUAGE="ES" NAME="Areitio Toledo">
Κύριε Πρόεδρε, η Νομισματική Ένωση, που θα γεννηθεί την 1η Ιανουαρίου 1999, αποτελεί ένα αποφασιστικό και ανέκκλητο βήμα στη διαδικασία της ευρωπαϊκής ενοποίησης. Κατά συνέπεια, αποτελεί ευθύνη της Επιτροπής και αυτού του Κοινοβουλίου να επαγρυπνούν για την ασφάλεια και την αξιοπιστία του δρόμου που μας οδηγεί προς αυτήν την Ένωση, καθώς και για τη στερεότητα και σταθερότητά της, αφού θα έχει πλέον επιτευχθεί. Το Συμβούλιο θα πρέπει σύντομα να αποφανθεί σχετικά με τρεις πτυχές, των οποίων ακόμη εκκρεμεί ο καθορισμός, που αποτελούν θεμελιώδη στοιχεία της αξιοπιστίας, της ασφάλειας και της σταθερότητας της μελλοντικής Νομισματικής Ένωσης. Αναφέρομαι στο σύμφωνο σταθερότητας, στον καθορισμό του μελλοντικού ευρωπαϊκού νομισματικού συστήματος μεταξύ του ευρώ και των νομισμάτων εκείνων των Κρατών μελών που δεν θα έχουν ενταχθεί στο ευρώ και στο νομικό πλαίσιο του ευρώ.
<P>
Δεν πρόκειται να επεκταθώ σχετικά με τις δύο πρώτες πτυχές, εφόσον αποτέλεσαν αντικείμενο συζήτησης σε προηγούμενες παρεμβάσεις, και θα περιοριστώ στην τρίτη πτυχή, που αποτελεί το αντικείμενο της έκθεσης του κ. Herman την οποία συζητάμε σήμερα. Οι κανονισμοί του Συμβουλίου σχετικά με την εισαγωγή του ευρώ έχουν έναν και μοναδικό στόχο: να εξοπλίσουν με νομική ασφάλεια τους διάφορους παράγοντες, τόσο πριν όσο και μετά την 1η Ιανουαρίου 1999, κατά τις χρηματοοικονομικές και εμπορικές τους συναλλαγές στη διάρκεια της διαδικασίας εισαγωγής του ευρώ και της προοδευτικής εξαφάνισης των εθνικών νομισμάτων. Κατ' αυτήν την έννοια, πιστεύουμε ότι η προσέγγιση είναι επιτυχής. Εντούτοις, μπορεί να βελτιωθεί από νομική άποψη, και υποστηρίζουμε τις τροπολογίες που κατέθεσε ο κ. Herman στην έκθεσή του σχετικά με αυτό το θέμα, και πιστεύουμε ότι πρέπει να ενισχυθεί από έναν δεύτερο στόχο, ο οποίος συνίσταται στο να παρασχεθεί επίσης πληροφοριακή ασφάλεια και διαφάνεια στους καταναλωτές και τους πολίτες οι οποίοι πρόκειται να δουν το εθνικό τους νόμισμα θα μετατρέπεται σε ευρώ. Αυτό είναι αναμφισβήτητα το πνεύμα και το περιεχόμενο των τροπολογιών που προτείνονται στην έκθεση του κ. Herman, τις οποίες και υποστηρίζουμε.
<P>
Το σχέδιο της Νομισματικής Ένωσης απαιτεί μιαν αδιαμφισβήτητη δέσμευση όλων απέναντι στους πολίτες. Θα πρέπει να εξηγηθεί η αλλαγή και θα πρέπει αυτό να γίνει με εύκολο τρόπο. Κανείς δεν πρέπει να έχει αμφιβολίες σχετικά με τη διατήρηση της αγοραστικής δύναμης εξαιτίας της μετάβασης στο ευρώ, και όλοι θα πρέπει να είναι ικανοί να κατανοήσουν την ανάγκη να προσφερθούν και να πληρωθούν κάποια τιμήματα που θα εκφράζονται τόσο σε ευρώ όσο και σε εθνικό νόμισμα για κάποια χρονική περίοδο.
<P>
Αυτή είναι, κύριε Επίτροπε, μια προσπάθεια που δεν θα τελειώσει με την έγκριση αυτών των κανονισμών, αλλά θα πρέπει να ξεκινήσει από την έγκρισή τους με τη συνεργασία και τη δέσμευση όλων των Κρατών μελών. Δεν θα πρέπει να ξεχνάμε ότι πρόκειται για ένα νέο νόμισμα για όλους τους πολίτες και ότι η στάση και η συμπεριφορά μιας κοινωνίας δεν αλλάζει με την Επίσημη Εφημερίδα. Γνωρίζουμε ήδη ότι η Επιτροπή έχει την πρόθεση να παρουσιάσει, σχετικά με αυτό το θέμα, μια οδηγία. Πιστεύουμε όμως ότι ίσως ούτε και μια οδηγία να είναι αρκετή. Πρέπει να μιλήσουμε για ένα πραγματικό σχέδιο κινητοποίησης, το οποίο αυτό το Σώμα θα είχε χωρίς αμφιβολία μεγάλη επιθυμία να συζητήσει με τον κ. Επίτροπο.

<SPEAKER ID=72 NAME="Giansily">
Κύριε Πρόεδρε, Κύριε Επίτροπε, αγαπητοί συνάδελφοι, στο πλαίσιο της έκθεσης του κ. Metten και βάσει του άρθρου 109 Ι, παράγραφος 2, της Συνθήκης, το Κοινοβούλιο θα διαβιβάσει τη γνώμη του προς τους αρχηγούς κρατών και κυβερνήσεων αναφορικά με την τήρηση, από τα περισσότερα κράτη μέλη, των αναγκαίων όρων για την υιοθέτηση ενός ενιαίου νομίσματος. Θυμίζω στο σημείο αυτό ότι, στο Ευρωπαϊκό Συμβούλιο της Φλωρεντίας, οι αρχηγοί κρατών και κυβερνήσεων αποφάσισαν πως δε θα χρειαστεί η εκτίμηση που προβλέπει το άρθρο 109 Ι της Συνθήκης.
<P>
Όπως και αν έχουν τα πράγματα, το αναθεωρημένο και πιο ρεαλιστικό κείμενο της έκθεσης δε δίνει, πλέον, λαβή για επιμέρους παρατηρήσεις και θα τύχει, πιστεύω, της συγκατάθεσης της ομάδας μας. Είναι, ωστόσο, γεγονός ότι μια έντονα περιοριστική ερμηνεία των κριτηρίων σύγκλισης θα έθετε ορισμένες χώρες εκτός νομισματικής ένωσης επιφέροντας, στη χειρότερη περίπτωση, σοβαρή ρήξη στην εσωτερική αγορά και, ενδεχομένως, ξαφνική άνοδο του ευρώ, ενώ μια πιο ισορροπημένη ερμηνεία θα μετρίαζε τον κίνδυνο διάσπασης της εσωτερικής αγοράς, περιορίζοντας αντίστοιχα το σοβαρό κίνδυνο που θα συνιστούσε ένα υπερτιμημένο ευρώ.
<P>
Ως προς την έκθεση Herman, το νομικό καθεστώς του ευρωπαϊκού νομίσματος πρέπει να διασφαλίζει τη μη αναστρεψιμότητα και την αξιοπιστία της όλης διαδικασίας αποφεύγοντας, παράλληλα τις συνέπειες μιας δυαρχίας μεταξύ των εθνικών νομισμάτων και του ευρώ. Είναι σκόπιμο, λοιπόν, να αποφευχθεί η νομική συνύπαρξή τους. Από την 1η Ιανουαρίου 1999, θα ήταν προτιμότερο να μην υπάρχει άλλο νομικά αναγνωρισμένο νόμισμα εκτός από το ευρώ. Κατά τον ίδιο τρόπο, υπάρχει η συναίνεση εκείνη που θα επιτρέψει να μην επηρεαστεί η νομική συνέχεια των διαφόρων συμβάσεων λόγω της εισαγωγής του ενιαίου νομίσματος, γεγονός που είναι θετικό. Στο πλαίσιο ενός νομισματικού δικαίου διεθνούς ισχύος, πρέπει να θυμίσουμε ότι το κάθε κράτος έχει κυρίαρχο δικαίωμα τόσο να καθορίσει τα χαρακτηριστικά του νομίσματός του, όσο και να ορίσει και να αλλάξει την τιμή μετατροπής του παλιού στο νέο νόμισμα. Ο ευρωπαϊκός κανονισμός που ολοκληρώνεται σύντομα πρέπει, λοιπόν, να αποτελέσει δίκαιο αυτού ακριβώς του χαρακτήρα, με βάση την αρχή του διεθνώς αναγνωρισμένου νομισματικού νομιναλισμού.
<P>
Αναφορικά με τις συμβάσεις που διέπονται από το δίκαιο τρίτων χωρών, η εισαγωγή του ευρώ δε θα μπορεί ούτε και σε αυτήν την περίπτωση να θεωρηθεί ως αμφισβήτηση της ισορροπίας της εν λόγω σύμβασης. Συνολικά, τα προβλήματα που θέτει η συνέχεια των συμβάσεων δείχνουν να είναι λιγότερο σύνθετα από ό, τι θεωρήθηκε αρχικά. Παράλληλα όμως, είναι εξίσου εύλογο να πει κανείς ότι ο προσδιορισμός του νομικού καθεστώτος του ευρώ θα αποδειχτεί λεπτό ζήτημα, τουλάχιστον για τη μεταβατική περίοδο. Για τους Δεκαπέντε, ο προσδιορισμός αυτός σκοντάφτει, μέχρι στιγμής, στην έννοια των έκτακτων και προσωρινών συνθηκών που θα μπορούσαν να επιτρέψουν σε μία χώρα να μην υποστεί κυρώσεις, αν το δημοσιονομικό της έλλειμμα ξεπεράσει το ορισθέν πλαφόν του 3 % του ΑΕΠ.
<P>
Η ομάδα μας θα στηρίξει, βέβαια, την έκθεση του κ. Herman, κρίνω, όμως, σκόπιμο να θυμίσω, ωστόσο, ότι το νομισματικό δίκαιο είναι εκείνος που καθορίζει την ονομασία του νομίσματος της Ένωσης και, συνεπώς, δε χρειάζεται να επανέλθουμε.

<SPEAKER ID=73 LANGUAGE="EN" NAME="Watson">
Κύριε Πρόεδρε, καλωσορίζω τις εκθέσεις που συζητούμε σήμερα. Δεν υπάρχει καμία αμφιβολία ότι βρισκόμαστε στην πορεία προς το ενιαίο νόμισμα. Το ενιαίο νόμισμα θα κάνει την εσωτερική αγορά να λειτουργήσει καλύτερα δημιουργώντας πλούτο και απασχόληση. Θα συμβάλλει στη μείωση των επιτοκίων σε χώρες όπως η δική μου και θα συμβολίζει στους πολίτες μας την ευρωπαϊκή ενότητα.
<P>
Οι Φιλελεύθεροι Δημοκράτες του Κοινοβουλίου αυτού πιστεύουν ότι όσο περνάει ο καιρός τα καλά συντεταγμένα τμήματα της Συνθήκης του Μάαστριχτ αποδεικνύουν την αξία τους. Τα κριτήρια σύγκλισης, π.χ., και οι κανονισμοί αντιμετώπισης των υπερβολικών ελλειμμάτων συμπεριλαμβάνονται σ' αυτά και θα πρέπει να γίνουν σεβαστά. Στη χώρα μου υπάρχει αυτή τη στιγμή μια περίεργη κατάσταση όπου τα μέλη του κυβερνώντος κόμματος διακατέχονται από την ανησυχία ότι επίκειται να εισπράξουν μια δόση από τα μέτρα που οι ίδιοι υποστήριζαν. Έχουν καταργήσει την οικονομική ανεξαρτησία των περιφερειακών αρχών της Μ. Βρετανίας. Έχουν βάλει πλαφόν στις δαπάνες των τοπικών αρχών οι οποίες έχουν δαπανήσει περισσότερο από ό, τι θεωρεί η κυβέρνηση ότι θα έπρεπε να είχαν δαπανήσει και τώρα φοβούνται ότι η Μ. Βρετανία θα υποστεί την επιβολή προστίμων ως να είχε υπερβεί το όριο της οροφής του 3 % του ΑΕγχΠ, ως κάποια άθλια και απατεωνίστικη τοπική αρχή. Εάν ίσως τα μέλη αυτά σταματούσαν να συμπεριφέρονται σαν συνοικιακοί σύμβουλοι θα είχαν λιγότερα προβλήματα για να ανησυχούν.
<P>
Έχω δύο συγκεκριμένες ερωτήσεις που θα ήθελα να θέσω σήμερα, μία προς το Συμβούλιο και μία προς την Επιτροπή. Θα μπορούσε ο προεδρεύων του Συμβουλίου του Ecofin να επιβεβαιώσει ότι το Ecofin της Δευτέρας δεν θα λάβει αποφάσεις, όπως πληροφορήθηκε χθες η Βουλή των Κοινοτήτων; Μπορεί επίσης να επιβεβαιώσει ότι το άρθρο 103 αποκλείει τη δυνατότητα επιβολής προστίμων ή ποινών σε χώρες που δεν εισέρχονται στην τρίτη φάση της ΟΝΕ;
<P>
Μπορεί ο Επίτροπος να επιβεβαιώσει ότι οι πολιτικές που υιοθετούν τα κράτη μέλη για την είσπραξη κοινοτικών φόρων, όπως ο ΦΠΑ και οι έμμεσοι φόροι, στη βιασύνη τους να αυξήσουν τα δημοσιονομικά τους έσοδα δεν παραβιάζουν τις διατάξεις της Συνθήκης περί αντιμετώπισης των κοινοτικών φόρων με τον ίδιο τρόπο όπως τους εθνικούς φόρους; Θα εκτιμούσα πάρα πολύ μιαν απάντηση στις ερωτήσεις αυτές σήμερα.

<SPEAKER ID=74 LANGUAGE="IT" NAME="Bertinotti">
Κύριε Πρόεδρε, κύριε επίτροπε, κύριοι συνάδελφοι, πρέπει να ομολογήσω ότι η ανάγνωση των εκθέσεων μου δημιούργησε κάποια αμηχανία. Και αυτό διότι αγνοούνται οι πραγματικές διαδικασίες που σημειώνονται στις διάφορες χώρες και σε ολόκληρη την Ευρώπη και δίνεται η εντύπωση ότι η κατάσταση επαλείφεται με ένα επίστρωμα αφηρημένων σχέσεων μεταξύ αφηρημένων οικονομιών, κάτω από το οποίο αποκρύπτονται η πραγματική ζωή των λαών και οι πραγματικές συνθήκες ζωής τους. Η νομισματική πολιτική με αυτό τον τρόπο ολοκληρώνει το θρίαμβό της σε συνθήκες όπου όχι μόνο εξαλείφεται η κοινωνική διάσταση, αλλά εξαλείφεται ακόμη και η σχέση μεταξύ των νομισμάτων και της ανάπτυξης ή της στασιμότητας, των βιομηχανικών πολιτικών ανάπτυξης, ακόμη και των συγκυριακών εξελίξεων. Φτάνει όμως να ανοίξει κανείς μια τρύπα σε αυτό το επίστρωμα για να δει τι υπάρχει από κάτω, και τότε τι βλέπει; Βλέπει τη σχέση των κατευθύνσεων της οικονομικής πολιτικής που έχει ακολουθηθεί μέχρι τώρα και των επιπτώσεών της, που χαρακτηρίζονται από μια βαθιά κοινωνική κρίση. βλέπει τη σχέση μεταξύ της επιδιώξης, για την ακρίβεια, αυτών των κριτηρίων σύγκλισης που επαναπροτείνονται, των πολιτικών εξυγίανσης του προϋπολογισμού μέσω της συγκράτησης των δημοσίου ελλείματος και του χρέους, όπου και εξαντλούνται αυτές οι οικονομικές πολιτικές, και των σοβαρών προβλημάτων που πλήττουν την Ευρώπη. βλέπει μία μαζική και διαρθρωτική ανεργία. βλέπει την αποδιοργάνωση της αγοράς εργασίας. τη σταθερή μείωση της αγοραστικής δύναμης των ημερομισθίων και των μισθών.
<P>
Θα πρέπει συνεπώς να δούμε ποιο είναι το σφάλμα αυτής της προσέγγισης, που δημιουργεί, θα λέγαμε, η πολιτική και κοινωνική της ενδοχώρα. Υπάρχουν «αποσιωπήσεις» στις εκθέσεις και είναι η εικασία μιας σχέσης μεταξύ Ευρώπης, ενιαίου νομίσματος και Μάαστριχτ που, στη πραγματικότητα, περικλείεται όλη στο Μάαστριχτ: εξαφανίζεται δηλαδή η Ευρώπη ως πολιτική έδρα προγραμματισμού και το ενιαίο νόμισμα συνθλίβεται από το Μάαστριχτ, όπως ακριβώς και η συμφωνία σταθερότητας σχεδιάζεται με γνώμονα την όξυνση αυτών των τάσεων. Παρέχονται βεβαίως ορισμένες ευέλικτες διέξοδοι για να επιτευχθεί ταχύτερα ο στόχος του ενιαίου νομίσματος, διότι είναι απολύτως προφανές ότι δεν μπορεί να υλοποιηθεί χωρίς τη συμμετοχή ενός αποφασιστικού αριθμού ευρωπαϊκών χωρών: δεν θα έφταναν, όντως, δύο ή τρεις χώρες για να πραγματοποιηθεί. Αλλά ό, τι παρέχεται σήμερα, ένα είδος καλλωπισμού του προϋπολογισμού των κρατών μελών, θα πρέπει να ξεπεράσει αύριο και άλλα εμπόδια, που θεσμοποιούνται μάλιστα με την επιβολή κυρώσεων σε εκείνες τις χώρες που δεν θα κατάφερναν να πετύχουν τον προκαθορισθέντα στόχο.
<P>
Με αυτό τον τρόπο θα υπερισχύσει η πλέον αυστηρή νομισματικού χαρακτήρα λογική, αυτή που θέτει σε αμφισβήτηση τον ίδιο τον ευρωπαϊκό πολιτισμό. Συνεπώς, εάν θέλουμε πράγματι να μιλήσουμε για ένα ενιαίο νόμισμα που να έχει κάποια σχέση με τη θετική επίλυση των πραγματικών προβλημάτων, των οικονομιών και των ευρωπαϊκών κοινωνικών συνθηκών, θα πρέπει να διαχωρίσουμε ό, τι μπορεί να διαχωρισθεί, τη διαδικασία δηλαδή της πορείας προς το ενιαίο νόμισμα από τις πολιτικές της Συνθήκης του Μάαστριχτ, βάζοντας στην ημερήσια διάταξη αυτό που είναι πλέον αναγκαίο, εάν πράγματι δεν θέλουμε να πετύχουμε το ενιαίο νόμισμα πλήττοντας κρίσιμα τον ευρωπαϊκό πολιτισμό: την τροποποίηση και τη βελτίωση της Συνθήκης του Μάαστριχτ.

<SPEAKER ID=75 NAME="Hautala">
 Aξιότιμε κύριε Πρόεδρε, θα ήθελα πρώτα να εκφράσω ορισμένες απόψεις εν σχέσει με την έκθεση του συναδέλφου κυρίου Μέττεν. Η πολύ εποικοδομητική πρότασή του αποσκοπεί στη συμμετοχή όσο το δυνατόν περισσοτέρων κρατών μελών στην τρίτη φάση της ΟΝΕ από τις αρχές Ιανουαρίου του 1999. Απαραίτητος όρος και για την δική μας πολιτική ομάδα είναι να συμμετάσχει όσο το δυνατόν μεγαλύτερος αριθμός κρατών μελών - τουλάχιστον 8 - σε αυτήν.
<P>
Ωστόσο, η εύρεση, κατά τη στιγμή αυτή, λύσης για το πρόβλημα αυτό δεν θεωρείται ιδιαίτερα εύκολη. Ως λύση προτείνεται η μη αριθμητική ερμηνεία των κριτηρίων σύγκλισης. Η ερμηνεία, δηλαδή, αυτή θα μπορούσε να είναι πιό ελεύθερη.
<P>
Θα ήθελα, παρ΄όλα αυτά, να εφιστήσω την προσοχή π.χ. στο γεγονός ότι ο γενικός διευθυντής της Ευρωπαϊκής Στατιστικής Υπηρεσίας έχει ενημερώσει το Κοινοβούλιο ότι στα κράτη μέλη υπάρχει πραγματικά μεγάλος αριθμός φαιών ζωνών που αποσκοπούν στον περιορισμό του ελλείμματος του προϋπολογισμού, και ότι η εξέτασή τους πρέπει να ολοκληρωθεί προ του 1998 προκειμένου να διασφαλισθεί η επί ίσοις όροις μεταχείριση όλων των κρατών μελών. Ως ενδεικτικό παράδειγμα μπορεί να αναφερθεί η συμπερίληψη των ταμείων συνταξιοδότησης της κρατικής επιχείρησης τηλεπικοινωνιών TELECOM της Γαλλίας στον υπολογισμό του ελλείμματος του προϋπολογισμού στη Γαλλία. Είναι βέβαιο ότι με τέτοια τεχνάσματα και ευρήματα δεν θα οδηγηθούμε σε μια κατάσταση η οποία θα χαρακτηρίζεται από νομισματική σταθερότητα.
<P>
Θα ήθελα να υποβάλλω στον Επίτροπο κύριο ντε Σιλγκύ τις ακόλουθες ερωτήσεις:
<P>
Πρόκειται να καταρτισθεί σύντομα έκθεση σχετικά με τις φαιές ζώνες και τα διάφορα τεχνάσματα; Δεν βρισκόμεθα, άραγε, ήδη σε μία κατάσταση η οποία θέτει υπό αμφισβήτηση την σταθερότητα του μελλοντικού κοινού ευρωπαϊκού νομίσματος;

<SPEAKER ID=76 LANGUAGE="NL" NAME="Blokland">
Πρόεδρε, η συζήτηση που διεξάγεται στο Κοινοβούλιο σχετικά με το Εύρο περιλαμβάνει ορισμένα αξιοσημείωτα στοιχεία. Επιτρέψτε μου να αναφέρω ορισμένα.
<P>
Διάφοροι ευρωβουλευτές παραπονούνται για το γεγονός ότι τα κράτη μέλη πρέπει να προβούν σε τεράστιες περικοπές «λόγω του Μάαστριχτ». Είναι αλήθεια ότι κατ'αυτό τον τρόπο δεν προάγεται η ευρωπαϊκή ιδέα. Η πραγματική αιτία για την κατάσταση αυτή έγκειται στο ότι η ΟΝΕ πρέπει να υλοποιηθεί σύμφωνα με το χρονοδιάγραμμα, ανεξαρτήτως κόστους. Αυτό που είναι αξιοσημείωτο είναι ότι το Ευρωπαϊκό Κοινοβούλιο συμφωνεί με την άποψη αυτή.
<P>
Η δημοσιονομική πολιτική που εφαρμόζεται σήμερα από τα κράτη μέλη έχει ως στόχο την πλήρωση των κριτηρίων σύγκλισης. Για το σκοπό αυτό, ορισμένα κράτη μέλη καταφεύγουν σε λογιστικά τεχνάσματα τα οποία δεν μπορούν σε καμία περίπτωση να συνδυαστούν με το στόχο της πραγματικής σύγκλισης. Κατ'αυτό τον τρόπο τοποθετείται μία ορολογιακή βόμβα η οποία απειλεί τη σταθερότητα της ΟΝΕ. Περιέργως, δεν ακούω να γίνονται και πολλές παρατηρήσεις επ'αυτού στο Σώμα.
<P>
Μία πολύ περίεργη περίπτωση αποτελεί η τροπολογία 15 στο μέρος ΙΙ της έκθεσης Χριστοδούλου. Ο κ. Χριστοδούλου πιστεύει ότι η Ελλάδα θα πρέπει να τύχει ιδιαίτερης μεταχείρισης, λόγω του ύψους των αμυντικών δαπανών της. Μήπως θα μπορούσε και η Ολλανδία να τύχει ιδιαίτερης μεταχείρισης, εάν ληφθούν υπόψη οι υψηλές δαπάνες που καταβάλλει για την κατασκευή φραγμάτων και την προστασία των ακτών της; Το φράγμα που κατασκευάσαμε στο Oosterschelded στοίχισε οκτώ δισεκατομμύρια φιορίνια. Υπάρχουν άλλες ευρωπαϊκές χώρες που αντιμετωπίζουν άλλα προβλήματα. Το επίπεδο της συζήτησης καταδεικνύει ότι η Ευρωπαϊκή Ένωση δεν είναι ώριμη για να μεταβεί στη νομισματική ένωση.
<P>
Τέλος, δεν είναι εντυπωσιακό που κατά τη διάρκεια της ακρόασης ζητήθηκε από τον κ. Duisenberg να μεριμνήσει για τη συμμετοχή εκπροσώπων του Κοινοβουλίου στο μελλοντικό συμβούλιο της ΚΕΤ ή να μεριμνήσει για την αποστολή εμπιστευτικών εγγράφων; Ορισμένοι συνάδελφοι δεν μπορούν να συνηθίσουν στην ιδέα μίας ανεξάρτητης κεντρικής τράπεζας. Αυτό που είναι αξιοσημείωτο είναι ότι τάσσονται υπέρ του Εύρο. Δεν πιστεύω ότι υπάρχει πολίτης ο οποίος να εμπιστεύεται αυτό το συνονθύλευμα.

<SPEAKER ID=77 LANGUAGE="EN" NAME="Hendrick">
Κύριε Πρόεδρε, θα επιθυμούσα να ευχαριστήσω τους εισηγητές γι' αυτές τις εκθέσεις επί των νομισματικών θεμάτων. Έχουν κάνει μια εξαιρετική εργασία και έχουν καλύψει όλες τις πτυχές που θα συζητηθούν στο Δουβλίνο. Έχουν παράσχει μια πολύ εξισορροπημένη εικόνα των απόψεών μας που θα πρέπει να τις κάνουμε γνωστές στην Επιτροπή και στους Υπουργούς στο Δουβλίνο.
<P>
Ξεκινώ από το ερώτημα ποιος είναι ο λόγος για τον οποίο θέλουμε ένα ενιαίο νόμισμα. Υπάρχουν 20 εκατομμύρια άνεργοι στην Ευρωπαϊκή Ένωση. Θέλουμε τη βελτίωση της εσωτερικής αγοράς και, όπως έχει ειπωθεί σε πάρα πολλές περιπτώσεις στο παρελθόν, με περίπου 20 εκατομμύρια μικρές και μεσαίες επιχειρήσεις σε ολόκληρη την Ευρώπη και με 20 εκατομμύρια ανέργους δεν χρειάζεται ένας μαθηματικός εγκέφαλος για να συμπεράνει ότι έαν η κάθε επιχείρηση προσελάμβανε έναν εργαζόμενο η ανεργία θα εξαφανιζόταν από την Ευρώπη. Εάν ρωτήσετε τη βιομηχανία ποιες οικονομικές συνθήκες χρειάζεται για να προσλάβει έναν εργαζόμενο θα έλεγε ότι θέλει: πρώτο, χαμηλότερα επιτόκια έτσι ώστε να μπορεί να δανείζεται για να κάνει επενδύσεις. Δεύτερον, προστασία από τις συναλλαγματικές διακυμάνσεις για να βελτιώσει το εμπόριό της εκεί όπου γίνεται διαμεθοριακό εμπόριο. Τρίτον, ένα σταθερό νόμισμα το οποίο να μπορεί να γίνει αποδεκτό οπουδήποτε στον κόσμο. Είναι προφανές ότι η απάντηση σε όλα αυτά είναι το ευρώ το οποίο θα ενισχύσει τη βιομηχανία σε ολόκληρη την Ευρώπη και θα υποβοηθήσει τη βελτίωση του τομέα της απασχόλησης ως συνόλου.
<P>
Ένας πολύ προσφιλής μου τομέας είναι εκείνος του τουρισμού. Έχω την τιμή να εκπροσωπώ μία περιοχή στα βορειοδυτικά της Αγγλίας, το Μπλάκπουλ και το Φήλντ που εξαρτώνται πολύ από τον τουρισμό. Η δραστηριότητα αυτή θα οφεληθεί από το ευρώ. Το 20 % της οικονομικής δραστηριότητας της Ευρώπης σχετίζεται άμεσα ή έμμεσα με τον τουρισμό. Ένας άλλος τομέας ο οποίος είναι επίσης πολύ σημαντικός και ζωτικός για την Ευρώπη είναι η αεροδιαστημική βιομηχανία. Η βιομηχανία αυτή είναι πολύ εκτεταμένη στην εκλογική μου περιφέρεια του Λάνκασαϊρ όπου εμφανίζεται η γελοία κατάσταση της στενής συνεργασίας πολλών ευρωπαϊκών βιομηχανιών αλλά, παρά ταύτα, όλες οι παραγγελίες των αεροσκαφών να γίνονται σε δολλάρια και όχι στα εθνικά νομίσματα των κρατών μελών ή σε Eυρώ.
<P>
Πως θα καταλήξουμε στο ενιαίο νόμισμα; Σαφώς, έχοντας ένα σύμφωνο σταθερότητας το οποίο θα διατηρήσει τη δημοσιονομική πειθαρχία σε όλα τα κράτη μέλη. Το σύμφωνο αυτό δεν θα πρέπει να περιλαμβάνει άκαμπτους κανόνες αλλά τουλάχιστον θα πρέπει να ενθαρρύνει τη σταθερότητα. Δεν πιστεύω ότι θα πρέπει να γίνεται αυτόματη επιβολή προστίμων. Ένας νέος ΜΣΙ είναι απαραίτητος αλλά δεν θα πρέπει να αποτελέσει προϋπόθεση για τη μετάβαση στο τρίτο στάδιο. Το ΗΒ έχει προβλήματα, κυρίως πολιτικά και όχι οικονομικά, τα οποία είμαι βέβαιος ότι θα λυθούν με μια κυβερνητική αλλαγή με αποτέλεσμα να δούμε το ΗΒ να είναι έτοιμο να εισέλθει στο τρίτο στάδιο κάτω από μια σοσιαλιστική κυβέρνηση.

<SPEAKER ID=78 LANGUAGE="IT" NAME="Secchi">
Κύριε Πρόεδρε, κύριε επίτροπε, κύριοι συνάδελφοι, θα ήθελα να συμβάλω στη διεξαγωγή αυτής της τόσο σημαντικής συζήτησης εκθέτοντας ορισμένες περαιτέρω σκέψεις, που ξεκινούν από τη διαπίστωση ότι η παγκοσμιοποίηση των χρηματοπιστωτικών αγορών έχει καταστήσει απαραίτητη την οικονομιή σύγκλιση μεταξύ των κρατών μελών για να εξασφαλισθεί η ισόρροπη εξέλιξη των οικονομικών αγορών τους χωρίς δραματικές επιπτώσεις στην πραγματική οικονομία.
<P>
Αυτή η κατάσταση δεν μπορεί σε καμία περίπτωση να είναι ένα «εφ' άπαξ», θα λέγαμε, αποτέλεσμα αλλά αντιθέτως θα πρέπει να εξασφαλισθεί σε μόνιμη βάση. Συνεπώς, έστω και εάν δεν προχωρήσουμε προς το ενιαίο νόμισμα, ο σεβασμός των κριτηρίων της σύγκλισης και κάποιου είδους σταθερότητας θα ήταν σε κάθε περίπτωση αναγκαίος για να μην εκτεθεί το ευρωπαϊκό οικονομικό σύστημα και η αγορά του, που συνδέονται όλο και στενότερα, στον κίνδυνο κλονισμού με σοβαρότατες επιπτώσεις κάθε είδους.
<P>
Τα κριτήρια σύγκλισης, εντούτοις, και το σύμφωνο σταθερότητας προσεγγίζονται, θα τολμούσα να πω, με μία λογική λογιστικού χαρακτήρα, καθαρά ποσοτική, που δεν αντιμετωπίζει ριζικά το πρόβλημα της σύνθεσης των ρευμάτων εσόδων και εξόδων των δημοσίων προϋπολογισμών αλλά περιορίζεται να τα εξετάζει από την άποψη των ισοζυγίων. Όσον αφορά τα έσοδα, ήδη και σε προηγούμενες ευκαιρίες το Ευρωπαϊκό Κοινοβούλιο, εξετάζοντας παραδείγματος χάρη την εσωτερική αγορά, όχι μόνο συμμερίστηκε τις ανησυχίες της Επιτροπής σχετικά με τα αρνητικά αποτελέσματα των ανισοτήτων που υπάρχουν μεταξύ των κρατών μελών και του φορολογικού ανταγωνισμού που υπάρχει σε πολλούς τομείς, αλλά επιπλέον εξεδήλωσε την άποψη ότι το μέλλον της ευρωπαϊκής οικονομικής πολιτικής θα χαρακτηρίζει η σοβαρή ανισορροπία μεταξύ της κοινής νομισματικής πολιτικής, των πολιτικών του προϋπολογισμού που θα συντονίζονται στενά από το σύμφωνο σταθερότητας και των ανομοιόμορφων και μη συντονιζόμενων δασμολογικών πολιτικών.
<P>
Είναι συνεπώς αναγκαία μία πολύ πιο συντονισμένη προσέγγιση από τα κράτη μέλη, που φυσικά θα πρέπει να πραγματοποιηθεί σταδιακά, ενώ κατά τη γνώμη μου είναι επίσης αναγκαία μία ανάλογη προσέγγιση όσον αφορά και τις μακροπρόθεσμες προοπτικές του τομέα της δημόσιας δαπάνης. Πράγματι, σε ορισμένα κράτη η δημόσια δαπάνη συχνά θέτει όχι μόνο προβλήματα συνολικών διαστάσεων, που συνδέονται με την ανάγκη περιορισμού του ρόλου του κράτους στην οικονομία και απελευθέρωσης πόρων για την αγορά, αλλά επιπλέον δημιουργεί στρεβλώσεις στους σημαντικότερους τομείς της δημόσιας δαπάνης: κοινωνική ασφάλιση, υγεία, δημόσιες υπηρεσίες που, με τους αυτοματισμούς τους και και τους ισχύοντες κανόνες, προδικάζουν τη δυναμική και τον προσανατολισμό της δαπάνης με τέτοιο τρόπο που το σύμφωνο στασιμότητας να καθίσταται ελάχιστα αξιόπιστο ή ένας καταναγκασμός που είναι ανυπόφορος πολιτικά για πολλές χώρες.
<P>
Συμπερασματικά, επιστώ τη προσοχή στην ανάγκη προώθησης αυτής της επιχειρηματολογίας τόσο όσον αφορά την προβληματική του συντονισμού των φορολογικών εσόδων, όσο και σχετικά με την αναγκαία αντιμετώπιση ενός ενδεχομένου συντονισμού, έστω και αν πρόκειται για ένα πολύ λεπτό ζήτημα, όσον αφορά τη σύνθεση της δημόσιας δαπάνης.

<SPEAKER ID=79 LANGUAGE="EN" NAME="Hyland">
Κύριε Πρόεδρε, ένα ενιαίο νόμισμα θα πρέπει να έχει ως αποτέλεσμα χαμηλότερα επιτόκια σε πολλές χώρες της Ευρωπαϊκής Ένωσης. Η ιρλανδική λίρα, ως ένα από τα μικρότερα νομίσματα της Ένωσης, έχει ορισμένες φορές υποστεί εξωτερικές πιέσεις με αποτέλεσμα πολύ υψηλά επιτόκια. Η προοπτική εισόδου της Ιρλανδίας στη ζώνη ενός μεγάλου νομίσματος ικανού να αντιστέκεται στις εξωτερικές πιέσεις είναι ένα γεγονός καλοδεχούμενο από την πλειοψηφία του ιρλανδικού λαού.
<P>
Μία από τις μεγαλύτερες δαπάνες που αντιμετωπίζουν οι μικρές και μεσαίες επιχειρήσεις, εκεί δηλ. όπου εμφανίζεται ο συντριπτικός όγκος της απασχόλησης σήμερα, είναι οι δαπάνες εξυπηρέτησης του κεφαλαίου το οποίο προέρχεται από δανεισμό για τη χρηματοδότηση λειτουργιών όπως η ανάπτυξη προϊόντων ή η αγορά ακινήτων και εξοπλισμού. Η υποθήκη για να αγοραστεί ένα σπίτι αποτελεί συνήθως την μεγαλύτερη και δαπανηρότερη οικονομική δέσμευση που μπορεί να αναλάβει ένας απλός πολίτης. Οι διακυμάνσεις των επιτοκίων σημαίνουν ότι ο δανεισμός για την επέκταση της επιχείρησης ή για την αγορά της κατοικίας είναι μια πολύ επικίνδυνη προσπάθεια που συχνά μπορεί να καταλήξει σε πτώχευση ή σε κατάσχεση της κατοικίας εάν τα επιτόκια ανέβουν επάνω από τους μέσους όρους.
<P>
Ένα ενιαίο νόμισμα θα ενθαρρύνει τα χαμηλότερα επιτόκια και τις χαμηλότερες υποθήκες και μέσα από τη διαδικασία αυτή θα επιτρέψει στις μικρές και μεσαίες επιχειρήσεις να λειτουργούν μέσα σε ένα πολύ πιο σταθερό περιβάλλον μειώνοντας επίσης τις πιέσεις προς τους ιδιοκτήτες κατοικιών για την εξυπηρέτηση των υποθηκών τους.

<SPEAKER ID=80 LANGUAGE="IT" NAME="Moretti">
Κύριε Πρόεδρε, την Κυριακή βράδυ στις 24 Νοεμβρίου 1996, το έκτακτο Οικονομικό και Δημοσιονομικό Συμβούλιο εργάστηκε με κάθε βιασύνη για να επιταχύνει κατά ένα μήνα την άφιξη του Αϊ Βασίλη για τους Ιταλούς και να εξεύρει μία ευφυή λύση, να ορίσει δηλαδή στο Ευρωπαϊκό Νομισματικό Σύστημα τη συναλλαγματική ισοτιμία του ιταλικού νομίσματος 900 λιρέτες έναντι του γερμανικού μάρκου. ας υπενθυμίσω ότι πριν από μερικές εβδομάδες η συναλλαγματική ισοτιμία ανέρχονταν σε 1.10-1.020. Ανησυχούμε ιδιαίτερα διότι η απόφαση αυτή θα μειώσει σημαντικά τις προηγούμενες και εξαιρετικά θετικές προοπτικές του export της περιοχής του Πάδου. Όχι μόνο: αυτές οι λύσεις πλήττουν και περαιτέρω τα εισοδήματα των μικρομεσαίων επιχειρήσεων, οι οποίες ήδη κατατρέχονται από ένα στρεβλό φορολογικό σύστημα και θα πρέπει να συλλογισθούν σοβαρά το μέλλον τους και πώς θα αναμετρηθούν με ένα σύστημα μιας μη ευνοϊκής συναλλαγματικής ισοτιμίας.
<P>
Η νομισματική σύγκλιση της Ευρωπαϊκής Ένωσης κατά το 1996 υπήρξε σημαντική παρά το αρνητικό οικονομικό κλίμα. Προχωρώντας με αυτό το βήμα, όλα σχεδόν τα κράτη που θα το επιθυμούν θα μπορούν να ενταχθούν στην τρίτη φάση της Ευρωπαϊκής Νομισματικής Ένωσης από την 1η Ιανουαρίου 1999. Στην Ευρωπαϊκή Ένωση δεν λείπει η φαντασία αλλά δεν υπάρχει μία συγκεκριμένη πολιτική: όσο πιο αυστηρή θα είναι η ερμηνεία των κριτηρίων σύγκλισης και των άλλων σημαντικών παραγόντων, τόσο θα μειώνεται ο αριθμός των κρατών μελών που θα γίνονται δεκτά και παρ' όλα αυτά -υπογραμμίζω- η ερμηνεία θα αποτελεί μία πολιτική απόφαση που θα ληφθεί από την πλειοψηφία των δύο τρίτων του Οικονομικού και Δημοσιονομικού Συμβουλίου.
<P>
Βάσει ποιου μέτρου θα αξιολογηθούν τα προβλήματα της ανεργίας, του κόστους της δημόσιας διοίκησης, των επιτοκίων και του πληθωρισμού, που στην Ιταλία έχει φτάσει στα ελάχιστα ιστορικά όρια και είναι αποτέλεσμα της μείωσης της κατανάλωσης; Δεν αρκεί η καλή θέληση των κρατών μελών για να εισέλθουν ισότιμα στην Ευρώπη, ούτε βεβαίως ο ευρωφόρος που έχει προτείνει η Ιταλία. Θα πρέπει αναγκαστικά όλα τα κράτη να ακολουθήσουν αυστηρές επιλογές που θα πρέπει να συμφωνηθούν προηγουμένως, όπως επίσης και τα περιθώρια ανοχής κατά την εφαρμογή τους.

<SPEAKER ID=81 LANGUAGE="PT" NAME="Ribeiro">
Κύριε Πρόεδρε, αυτό το σύνολο εκθέσεων της Επιτροπής Οικονομικής, Νομισματικής και Βιομηχανικής Πολιτικής είναι πολύ σημαντικό και αποκαλυπτικό των ημερών που ζούμε όσον αφορά έννοιες και προσεγγίσεις. Δεν ξέχασα την εκπαίδευση και το επάγγελμά του οικονομολόγου και του καθηγητή οικονομίας επειδή ασκώ τα καθήκοντα του βουλευτή, γι'αυτό και επιδεικνύω ιδιαίτερη ευαισθησία σε αυτούς τους τόσο ισχυρούς ανέμους που πνέουν. Στην πραγματικότητα, με δυσκολία και με αρνητική αντίδραση συμμετέχω σε εργασίες και αξιολογώ έγγραφα που μετατρέπονται σε προτάσεις ψηφίσματος οι οποίες όπως φαίνεται, αν κρίνουμε από τον τίτλο, έχουν στόχο να εξετάσουν την πραγματική οικονομία και χάνονται σε ένα δάσος όπου τα δένδρα, λέξεις και έννοιες, είναι τα επιτόκια, οι συναλλαγματικές ισοτιμίες, οι αγορές κεφαλαίων, ο πληθωρισμός, η νομισματική μάζα, το ενιαίο νόμισμα, το καταστατικό και η διάρθρωση της Ευρωπαϊκής Κεντρικής Τράπεζας, τα υπερβολικά δημοσιονομικά ελλείμματα και άλλες ονομαστικές λεπτολογίες, χωρίς να βρίσκουμε τίποτα που να αναφέρεται στην εκμετάλλευση πόρων, τη διάθεση και απασχόληση των συντελεστών παραγωγής, το βαθμό ικανοποίησης κοινωνικών αναγκών, τα στάδια οικονομικής μεγέθυνσης, την οικονομική και κοινωνική ανάπτυξη, την κατανομή των εισοδημάτων, τα επίπεδα διαβίωσης και ευημερίας των πληθυσμών.
<P>
Εδώ και μία δεκαετία, αφότου η Επιτροπή έβαλε στο κοινοτικό γήπεδο την ονομαστική και την πραγματική σύγκλιση, περάσαμε σε μία φάση όπου μπερδεύτηκαν οι συγκλίσεις, όπου ονομάσθηκε οικονομική εκείνη που είναι μόνο ονομαστική, για να καταλήξουμε σε μία κατάσταση όπου «τα χώνουμε όλα» σε αυτή, όπου μόνο αυτή έχει υπόσταση και εκτίμηση, ακόμη και όταν οι τίτλοι θα μπορούσαν να μας κάνουν να περιμένουμε άλλη μεταχείριση.
<P>
Επίσης είναι ενδιαφέρον ότι, αφού ξεχάσαμε την πραγματική οικονομία, οι εκθέσεις αυτές αντανακλούν το πολύ πρόσφατο μέλημα να ελαστικοποιηθούν, χωρίς να το λένε, αυτά που εδώ και χρόνια παρουσιάζονταν ως αδιάλλακτη ακαμψία για να μη υπάρξει η παραμκρή απόκλιση από μία ενιαία υπερεθνική στρατηγική και από ενιαίες νομισματικές και δημοσιονομικές πολιτικές. Αλλά δεν αρκεί! Και με κάποια δόση αντίφασης, πηδάμε από μία ελαστικότητα της αξιολόγησης σε μία ακόμη μεγαλύτερη ακαμψία με βάση σύμφωνα σταθερότητας τα οποία αγνοούν τις συνέπειες για την πραγματική οικονομία. Μήπως αυτή δεν εξολοθρεύτηκε ακόμη;
<P>
Αυτές είναι εκθέσεις που χαρακτηρίζουν μία εποχή, μία μόδα, μία κατάσταση, μία εμμονή. Θα έλθουν άλλοι καιροί...

<SPEAKER ID=82 LANGUAGE="DE" NAME="Wolf">
Κύριε Πρόεδρε, αγαπητοί κυρίες και κύριοι συνάδελφοι, είναι θετικό το ότι, με την πληθώρα των εκθέσεων, δίνεται εδώ η δυνατότητα να προκαλέσουμε έναν ευρύτερο προβληματισμό για την Eυρωπαϊκή Nομισματική Ένωση, να ανοίξουμε τον ορίζοντα των θεμάτων και να τα πραγματευθούμε ποικιλοτρόπως. Aυτό όμως ταυτόχρονα, οδηγεί στο συμπέρασμα προφανώς ότι οι συνάδελφοι κάνουν κάτι άλλο καλύτερα, κι αυτό το θεωρώ λυπηρό για ένα τέτοιο θέμα από το οποίο κρίνεται η τύχη μας.
<P>
Bεβαίως, κάνοντας απολογισμό, βγαίνει το συμπέρασμα ότι εμείς ως Kοινοβούλιο θα πρέπει να στραφούμε ενάντια στα οράματα Waigel, τα οποία προσομοιώνουν την αυστηρή τήρηση των κριτηρίων μ' ένα ευρωπαϊκό «υποχρεωτικό σακάκι» το οποίο θα αντικαταστήσει, μελλοντικά, την οικονομική πολιτική σ' ολόκληρη την EE, με μια καθαρά μηχανική και λογιστική πρακτική. O συνάδελφος Ribeiro έχει δίκιο: Θα πρέπει να αναζητήσουμε νέες διεξόδους για να πετύχουμε τους στόχους της Συνθήκης, ώστε να μπορέσουμε να προσαρμόσουμε την ONE στις πραγματικές απαιτήσεις, δηλαδή στην καταπολέμηση της μαζικής ανεργίας και στο ξεπέρασμα της περιβαλλοντικής κρίσης; ως γνωστόν, στους στόχους αυτούς αποδίδουμε συνεχώς πρώτη προτεραιότητα, χωρίς όμως αυτό να το κάνουμε και πραγματικά.
<P>
Στις εκθέσεις υπάρχουν ένα σωρό πράγματα με τα οποία μπορούμε να συμφωνήσουμε, αλλά υπάρχουν κι εκκρεμή θέματα που δεν πραγματεύονται, όπως τα προβλήματα απασχόλησης, λόγω της υπερβολικής επίσπευσης της δημοσιονομικής σταθεροποίησης, η αποκαλούμενη «καταστροφική αποταμίευση», η λήψη υπόψη των κριτηρίων για την πραγματική σύγκλιση πέρα από τις σωστές προσεγγίσεις του κ. Xριστοδούλου. Δεν γίνεται καμιά αναφορά στην ανάγκη ύπαρξης δεσμευτικών διεθνικών κανόνων στον κοινωνικό και τον περιβαλλοντικό τομέα, ως προϋπόθεση για μια ανθεκτική στο μέλλον, πραγματική οικονομική ανάπτυξη, και δεν υπάρχει ούτε μια λέξη για τα διάφορα τεχνάσματα, τις εκκαθαρίσεις των συντάξεων, και τις δημοσιονομικές αλλοιώσεις, που χρησιμοποιούνται για την φαινομενική τήρηση των κριτηρίων και, στη συνέχεια, να διασωθούν τελικά τα προβλήματα σε μια Nομισματική Ένωση.

<SPEAKER ID=83 LANGUAGE="FR" NAME="Blot">
Κύριε Πρόεδρε, αγαπητοί συνάδελφοι, πρέπει, ορισμένες φορές, να ξαναθέτουμε τα πιο θεμελιώδη ζητήματα. Ποιος θέλει σήμερα τη νομισματική ένωση; Όχι τόσο οι πολίτες, από όσο γνωρίζω. Έχει δει κανείς αιτήσεις πολιτών που απαιτούν επειγόντως μία νομισματική ένωση; Έχει ακουστεί τέτοιο αίτημα από τους πολίτες;
<P>
Πηγή του όλου εγχειρήματος είναι, στην πραγματικότητα, οι κοσμοπολίτες εκείνοι ιδεολόγοι που επιθυμούν την εξαφάνιση των εθνικών ταυτοτήτων, με ιμάντες μεταβίβασης τις χριστιανοδημοκρατικές και σοσιαλιστικές κυβερνήσεις της πλειοψηφίας των ευρωπαϊκών κρατών.
<P>
Δεύτερος παράγοντας στην υπόθεση αυτή είναι οι μεγάλες πολυεθνικές επιχειρήσεις που πάντοτε επιθυμούν να περιορίσουν λίγο ακόμη την ύπαρξη ανεξάρτητων κρατών που θα μπορούσαν να αντιταχθούν στις δικές τους μεθόδους λήψης αποφάσεων. Και οι Ηνωμένες Πολιτείες εμπλέκονται στην ίδια διαδικασία, δεδομένου ότι προτιμούν να έχουν απέναντί τους έναν Ευρωπαίο συνομιλητή παρά πολλούς εθνικούς συνομιλητές. Στην υπόθεση αυτή, λοιπόν, υπάρχει, αδιαμφισβήτητα, πολιτική βούληση αλλά όχι και οικονομική αναγκαιότητα. Είναι, άραγε, οικονομικά αναγκαία η νομισματική ένωση;
<P>
Η ιστορική εμπειρία δείχνει ότι είναι καλύτερο να υπάρχει ένα νόμισμα περιορισμένης γεωγραφικής ισχύος αλλά προσαρμοσμένο στις οικονομικές συνθήκες, όπως το ελβετικό φράγκο, για παράδειγμα, παρά ένα νόμισμα που θα κυκλοφορεί σε μια ολόκληρη ήπειρο και το οποίο οι ιθύνοντες θα διαχειρίζονται λίγο-πολύ ικανοποιητικά. Από την ιστορική εμπειρία προκύπτει, επίσης, ότι τα νεοσύστατα κράτη εκδίδουν αμέσως το δικό τους νόμισμα, γεγονός που δεν είναι, προφανώς, τυχαίο, με αρκετή, συχνά, επιτυχία, όπως η περίπτωση της Τσεχοσλοβακίας, μάλλον της Τσεχίας, της Σλοβενίας ή και της Εσθονίας. Τη στιγμή που η έκδοση νέων νομισμάτων στην Ανατολική Ευρώπη έρχεται να σφραγίσει το πέρασμα στην ελευθερία και στην ανεξαρτησία, η Δύση ετοιμάζεται να καταργήσει τα εθνικά νομίσματα. Τι παράδοξο!
<P>
Ποιες είναι, λοιπόν, οι αρχές από τις οποίες θα μπορούσαμε να εμπνευστούμε σήμερα; Σωστά αναφέρεται στην έκθεση Hoppenstedt ότι η εισαγωγή του ευρώ δεν μπορεί να πραγματοποιηθεί ενάντια στη θέληση των πολιτών, γεγονός που, κατά τη γνώμη μας, προϋποθέτει ως μοναδική λύση τη διεξαγωγή δημοψηφισμάτων που θα δώσουν το πράσινο φως στις εθνικές κυβερνήσεις. Η πρωταρχική αρχή που πρέπει να γίνει σεβαστή είναι αυτή της γνήσιας δημοκρατίας.
<P>
Από την άλλη πλευρά, η διαδικασία της οικονομικής ανάπτυξης είναι, εξ ορισμού, διαδικασία εξελικτικής διαφοροποίησης και απόκλισης. Η πολιτική σύγκλισης που ακολουθείται στην κατεύθυνση της νομισματικής ένωσης αντιβαίνει στη φυσική αυτή πραγματικότητα. Στη ζωή επικρατεί πάντα η απόκλιση. Η σύγκλιση χαρακτηρίζει μάλλον τα νεκροταφεία. Πρέπει, λοιπόν, να διαλέξουμε ανάμεσα σε δύο προτεραιότητες. Είτε θα προχωρήσουμε στη νομισματική ένωση όποιο και αν είναι το τίμημα, ακόμη και αν αυτό σημαίνει αποδοχή χαμηλών ποσοστών ανάπτυξης, αυτή είναι η σύγκλιση, η αρτηριοσκλήρωση δηλαδή, είτε θα αναζητήσουμε την ισχυρή και αειφορική ανάπτυξη σε συνθήκες πλήρους απασχόλησης, γεγονός που προϋποθέτει την εγκατάλειψη της νομισματικής ένωσης η οποία δεν είναι αναγκαία.
<P>
Από το 1945 και μετά η ευρωπαϊκή ανάπτυξη, όσο ήταν στο φόρτε της, συντελέστηκε σταθερά μέσα από διαφορετικά νομίσματα. Οι Ηνωμένες Πολιτείες είχαν τότε ενιαίο νόμισμα αλλά τα ποσοστά ανάπτυξής τους ήταν μικρότερα. Δεν υπάρχει, συνεπώς, αλληλοσχετισμός μεταξύ οικονομικής ανάπτυξης και νομισματικής ένωσης. Δεύτερη, λοιπόν, αρχή μας είναι να δοθεί προτεραιότητα περισσότερο στην ανάπτυξη παρά στην ευρωπαϊκή νομισματική ενοποίηση.
<P>
Τρίτη μας αρχή είναι πως κινδυνεύουμε από τη στιγμή που εμπιστευόμαστε διαρκώς μεγαλύτερα μερίδια εξουσίας στα διεθνή κέντρα των τεχνοκρατών. Για το λόγο αυτό, η σημερινή πορεία στην κατεύθυνση της νομισματικής ένωσης είναι αντιδημοκρατική, αντικοινωνική και αντεθνική.

<SPEAKER ID=84 NAME="Κατηφόρης">
Κύριε Πρόεδρε, κυρίες και κύριοι συνάδελφοι, τα συγχαρητήρια προς τους συναδέλφους εισηγητές πρέπει αυτή την φορά να είναι πολύ περισσότερο από τυπικά. Πρόκειται πραγματικά για μία ιστορική συζήτηση στο Κοινοβούλιό μας, ασχέτως εάν η παρουσία εδώ δεν το επιβεβαιώνει.
<P>
Οι εισηγητές μας πραγματοποίησαν πολύ ουσιαστικό έργο, μερικοί από αυτούς, ιδιαίτερα οι συνάδελφοι Herman και Χριστοδούλου, κάτω από απαράδεκτη χρονική πίεση, που δεν θα πρέπει να επαναληφθεί στο μέλλον. Παρ'όλα αυτά, εγώ θα ήθελα να χαιρετίσω και την παρατήρηση του Donnelly ότι διεξάγουμε μία ιστορική συζήτηση και τα εμπνευσμένα λόγια του κ. Herman, ο οποίος υπεγράμμισε το πόσο σημαντική είναι η στιγμή γιατί τώρα πια βλέπουμε μπροστά μας να πραγματοποιείται το ενιαίο νόμισμα. Νομίζω επίσης ότι τα συγχαρητήρια πρέπει να επεκταθούν και προς τον άνθρωπο των επιτροπών μας που εργάσθηκε όσο λίγοι για τον κοινό μας αυτό σκοπό και θα συνεχίσει να εργάζεται μέχρι την τελική επιτυχία του σχεδίου -ελπίζω τουλάχιστον.
<P>
Η χαρά μας θα έπρεπε να ήταν και θα ήταν πολύ μεγαλύτερη εάν μπορούσαμε μαζί με την πρόοδο για την νομισματική ένωση να χαιρετίσουμε και μία παράλληλη επιτυχία στην μείωση της ανεργίας και τον περιορισμό των περιφερειακών ανισοτήτων. Τα πράγματα αυτά, που αποτελούν φυσικά αυτοτελείς σημαντικότατους στόχους της Ευρώπης, ιδίως η μείωση της ανεργίας που διακηρύσσουμε -φραστικά μόνον, πολύ φοβούμαι- ότι αποτελεί το υπ'αριθμόν ένα πρόβλημά μας, δεν είναι άσχετα ούτε με την επιτυχία του ενιαίου νομίσματος, αντιθέτως.
<P>
Δυστυχώς στον χώρο αυτόν, και στον ένα και στον άλλο χώρο, της ανεργίας και των περιφερειακών ανισοτήτων, τα πράγματα δεν πηγαίνουν και τόσο καλά. Η πρόσφατη έκθεση της Επιτρόπου κ. WulfΜathies διαπιστώνει στασιμότητα στην μείωση των περιφερειακών ανισοτήτων, και όσο για την ανεργία που έχει αυξηθεί τα τελευταία 30 χρόνια στην Ευρώπη κατά 600 %, κύριε Πρόεδρε, δεν δείχνει κανένα σημείο κάμψης. Αλλά το χειρότερο είναι ότι η πορεία προς το ενιαίο νόμισμα έχει ταυτισθεί με ένα ορισμένο είδος δημοσιονομικής πολιτικής που, χωρίς να υπάρχει λόγος, επιβαρύνει τα πραγματικά προβλήματα της ανεργίας και της ανισότητας.
<P>
Λέγεται ότι η περιοριστική δημοσιονομική αυτή πολιτική είναι απαραίτητη για την καταπολέμηση του πληθωρισμού. Ποιού πληθωρισμού; Κανείς από την πλευρά αυτή της αίθουσας δεν είναι υπέρ του πληθωρισμού, που πλήττει πρώτα και πλήττει σκληρότερα τους εργαζομένους. Αλλά, όταν ο μέσος όρος του πληθωρισμού στην Ευρώπη σταθεροποιείται γύρω στο 2 % -με την εξαίρεση της Ελλάδος που είναι η μία πολύ πληθωριστική χώρα, για λίγο ακόμη ελπίζω- η επίκληση της ανάγκης για σταθερότητα των τιμών ώστε να δικαιολογηθεί η συνέχιση μιας ασφυκτικά περιοριστικής δημοσιονομικής πολιτικής, αρχίζει να μοιάζει με τα επιτελικά εκείνα σχέδια που φτιάχνονταν για τις μάχες του προηγουμένου πολέμου. Είναι γνωστό το τί έχει συμβεί στους στρατούς που στηρίχθηκαν σε τέτοια σχέδια. Είναι ιδιαίτερα ανησυχητικό ότι αντί να αρχίσει η αναζήτηση μιας νέας πολιτικής, το μήνυμα που μάς έρχεται από την Επιτροπή είναι η ακόμη μεγαλύτερη αυστηροποίηση, εάν είναι δυνατόν, αυτών των μέτρων, όπως την εκφράζει το Σύμφωνο Σταθερότητας που με αυτό ασχολείται ειδικότερα η έκθεση Χριστοδούλου. Θα πρέπει να γίνει αντιληπτό, κύριε Πρόεδρε, ότι το Σύμφωνο Σταθερότητας αναθεωρεί ουσιαστικά το Πρωτόκολλο 5, άρθρο 1, μετατρέποντας το έλλειμμα του 3 % από τιμή αναφοράς σε απόλυτο μάξιμουμ και, επομένως, δημιουργείται ουσιαστικά μία νέα τιμή αναφοράς γύρω στο 1, 5 %. Πρέπει επίσης να τονισθεί ότι για να υπολογισθεί αυτό το έλλειμμα δεν εξαιρούνται οι δαπάνες για δημόσιες επενδύσεις, πράγμα που παραβιάζει το πνεύμα και εν μέρει και το γράμμα της Συνθήκης.
<P>
Ελπίζω τουλάχιστον να εισακουσθεί ο εισηγητής κ. Χριστοδούλου και να αναγνωρισθεί η εξαίρεση για τις αμυντικές δαπάνες που έχει ζητήσει για τα κράτη μέλη που είναι αναγκασμένα για αμυντικούς λόγους να διατηρούν δυσβάστακτα εξοπλιστικά προγράμματα. Αυτό όμως είναι ένα ειδικό θέμα. Τα βασικά θέματα, κύριε Πρόεδρε, είναι η αμφίβολη νομιμότητα της διαδικασίας του Συμφώνου Σταθερότητας και η τροφοδότηση της ανεργίας που θα προκαλέσει. Βεβαίως, ορισμένοι συνάδελφοι και ο εκπρόσωπος της Προεδρίας υποστήριξαν ότι το υψηλό επίπεδο απασχόλησης συμβιβάζεται απόλυτα με τα χαμηλά ελλείμματα. Σε έναν στατικό κόσμο, όπου όλα τα οικονομικά μεγέθη επαναλαμβάνονται απαράλλακτα, χρόνο με το χρόνο, όπου το κεφάλαιο δεν συσσωρεύεται, όπου κανείς δεν γεννιέται και κανείς δεν πεθαίνει, αυτό είναι σωστό. Στον πραγματικό κόσμο όπου ζούμε, που εξελίσσεται δυναμικά, το να υποστηρίζει κανείς ότι θα μηδενίσουμε τα ελλείμματα χωρίς να επιβαρύνουμε την ανεργία αποτελεί επικίνδυνη ανευθυνότητα.
<P>
Πρέπει να βαδίσουμε προς το ενιαίο νόμισμα, κύριε Πρόεδρε, αλλά να το κάνουμε με αίσθημα ευθύνης απέναντι στον ευρωπαίο εργαζόμενο γιατί το ενιαίο νόμισμα χρειάζεται την συμμαχία του και όχι την αντίθεσή του, και επειδή το ενιαίο νόμισμα αυτόν πρέπει τελικά να εξυπηρετήσει, ας μην αρχίσει λοιπόν την καριέρα του βλάπτοντάς τον.

<SPEAKER ID=85 LANGUAGE="NL" NAME="Peijs">
Πρόεδρε, βρισκόμαστε σε μία σημαντική φάση της πορείας προς την ΟΝΕ. Η στιγμή είναι κατάλληλη να αποστείλουμε ως Κοινοβούλιο ένα σαφές μήνυμα προς τους πολίτες και τις χρηματαγορές σχετικά με την καθιέρωση του Εύρο και τις προϋποθέσεις αυτής.
<P>
Με τη διαπίστωση αυτή έρχομαι στην έκθεση Metten. Το ερώτημα είναι το εξής: πρέπει να επιδιώκουμε τον ισοσκελισμό του προϋπολογισμού ή θα επιτρέπουμε ελλείμματα μεγαλύτερα του 3 %; Στην έκθεση αναφέρεται ότι θα πρέπει να επιτρέπονται και ελλείμματα μεγαλύτερα του 3 %. Σύμφωνα με τον εισηγητή, τα πλεονεκτήματα θα είναι περισσότερα από τον κίνδυνο να αυξηθεί ο πληθωρισμός στην Ευρώπη. Πρόκειται για μία άποψη την οποία αμφισβητώ έντονα.
<P>
Εκτός αυτού, δεν είχαμε συμφωνήσει με αφορμή την έκθεση του κ. Χριστοδούλου ότι πρέπει να καταβληθούν προσπάθειες ώστε οι προϋπολογισμοί να ισοσκελίζονται ή να παρουσιάζουν πλεόνασμα; Κατά τη γνώμη μου, η άποψη του κ. Metten δημιουργεί μόνο σύγχυση. Όντως, τα κριτήρια που περιλαμβάνονται στη Συνθήκη είναι σαφή. Ένα έλλειμμα της τάξης του 3 % εμπίπτει στα κριτήρια της Συνθήκης και δεν χρειάζεται να δημιουργεί προβλήματα. Παράλληλα, στο Σύμφωνο Σταθερότητας, ένα έλλειμμα της τάξης του 3 % αποτελεί το ανώτατο όριο, εκτός και εάν υπάρχουν έκτακτες συνθήκες προσωρινού χαρακτήρα.
<P>
Όπως είναι φυσικό, το μεγάλο ερώτημα είναι ποιο είναι το μήνυμα που θέλει να απευθύνει το Κοινοβούλιο με το έγγραφο αυτό. Κατά την άποψή μου, πρέπει να είναι ένα σαφές μήνυμα σύμφωνα με το οποίο τα κριτήρια σύγκλισης εξασφαλίζουν τη βιωσιμότητα και τη σταθερότητα της ΟΝΕ. Ακόμα και εάν γίνει χρήση των περιθωρίων ερμηνείας των κριτηρίων, αυτό δεν σημαίνει ότι θα υπονομευθεί η σταθερότητα της ΟΝΕ και του νομίσματος. Πράγματι, η προσφερόμενη ευελιξία έχει δύο όψεις, δεδομένου ότι δεν επιτρέπει μόνο να προσχωρήσει στην ΟΝΕ ένα κράτος μέλος το οποίο εμφανίζει ένα δημοσιονομικό έλλειμμα, για παράδειγμα, της τάξης του 3, 1 %, επειδή η τάση που κρύβεται πίσω από τον αριθμό αυτό είναι θετική, αλλά έχει και ως αποτέλεσμα ένα κράτος το οποίο μειώνει το έλλειμμά του σε ποσοστό 2, 8 %, μέσω πάρα πολλών μεμονωμένων τεχνασμάτων, να θεωρείται ότι δεν καλύπτει τα κριτήρια.
<P>
Έρχομαι τώρα στο Σύμφωνο Σταθερότητας. Επ'αυτού θα ήθελα πάρα πολύ να υπεισέλθω στην έκθεση του κ. Χριστοδούλου. Πιστεύω ότι τα δύο σημαντικά θέματα που αφορούν το ύψος των κυρώσεων και τον ορισμό των έκτακτων και προσωρινών περιστάσεων πρέπει να εξεταστούν όσο το δυνατό συντομότερα. Οι σχετικές διαπραγματεύσεις έχουν καθηλωθεί επανειλημμένα. Προκειμένου όμως να μπορέσουμε να εγγυηθούμε επαρκή ασφάλεια και ένα σταθερό νόμισμα και να αποφύγουμε τις ατέρμονες συζητήσεις εκ των υστέρων, αυτές οι μέχρι στιγμής απροσδιόριστες έννοιες πρέπει να περιγραφούν και να καθοριστούν με ακρίβεια.
<P>
Ένα ακόμη σημείο στο οποίο θα ήθελα να αναφερθώ αφορά τις διπλές τιμές, την έκθεση Hoppenstedt. Διεξοδικές συζητήσεις με τους λιανεμπόρους με έπεισαν ότι δεν θα ήταν σκόπιμο να καθιερωθεί νομοθετικά η υποχρέωση των διπλών τιμών. Αλλαξα γνώμη και πείστηκα από τους λιανεμπόρους ότι υπάρχουν πάρα πολλές άλλες δυνατότητες για να λυθούν τα προβλήματα που θα αντιμετωπίσουν οι καταναλωτές. Πιστεύω ότι πρέπει να καθιερώσουμε ένα σύστημα άριστης ενημέρωσης, χωρίς όμως να θεσπίσουμε νόμους που καθιστούν υποχρεωτική την αναγραφή διπλών τιμών.

<SPEAKER ID=86 LANGUAGE="EN" NAME="Gallagher">
Κύριε Πρόεδρε, θα ήθελα καταρχάς να συγχαρώ τους εισηγητές και να δηλώσω ότι έκαναν μια εξαιρετική συνεισφορά στη συζήτηση για το ενιαίο νόμισμα. Από μια ιρλανδική προοπτική η πραγματική συζήτηση για την αποδοχή ή όχι ενός ενιαίου ευρωπαϊκού νομίσματος επικεντρώνεται στο εάν η Ιρλανδία θα πρέπει να συμμετάσχει σε ένα τέτοιο νόμισμα στην περίπτωση που η Μ. Βρετανία αρνηθεί να συμμετάσχει. Η ώρα της κρίσιμης απόφασης είναι πολύ κοντά. Στις αρχές του 1998 το Συμβούλιο στηριζόμενο στις ενημερωμένες οικονομικές στατιστικές του 1997 θα αποφασίσει ποια κράτη μέλη θα είναι επιλέξιμα για να συμμετάσχουν στην ΟΝΕ.
<P>
Είναι σαφές ότι η Ιρλανδία θα είναι σε θέση να συμμετάσχει στην πρώτη ομάδα των ευρωπαϊκών χωρών που θα ενταχθούν στο νέο ευρωπαϊκό ενιαίο νόμισμα. Αυτό οφείλεται στο γεγονός ότι η αναλογία χρέους/ΑΕγχΠ στη χώρα μας μειώνεται χρόνο με τον χρόνο και ότι η οικονομία μας αναπτύσσεται με σταθερούς ρυθμούς από το 1987 με την υποστήριξη δύο προγραμμάτων των ευρωπαϊκών διαρθρωτικών ταμείων. Η ιρλανδική κυβέρνηση θα πρέπει να δεσμευτεί για την ένταξή της στο ενιαίο νόμισμα άσχετα με το τι θα κάνει η Μ. Βρετανία. Από το 1960 τα πρότυπα του ιρλανδικού εμπορίου έχουν μεταβληθεί. Οι συναλλαγές μας με το ΗΒ έχουν μειωθεί δραματικά ενώ, αντίστροφα, το εμπόριό μας με την ηπειρωτική Ευρώπη έχει αυξηθεί.
<P>
Η ένταξή μας στο ευρώ θα σημάνει ότι η συμμετοχή μας σε μια παρόμοια ισχυρή και σταθερή νομισματική ένωση θα επιφέρει μεσοπρόθεσμα μείωση των επιτοκίων. Τα οφέλη από το ενιαίο νόμισμα θα περιλαμβάνουν αύξηση της απόδοσης, της απασχόλησης και του εμπορίου.
<P>
Εν συμπεράσματι, είμαι κάπως απογοητευμένος από το γεγονός ότι ο ιρλανδός Υπουργός παρέμεινε μόνο για να παρακολουθήσει τις εκθέσεις των εισηγητών και τις συνεισφορές των κύριων αγορητών. Λέγω στον προεδρεύοντα ότι θα έπρεπε να ακούσει όλες τις συνεισφορές.

<SPEAKER ID=87 LANGUAGE="SV" NAME="Svensson">
Κύριε Πρόεδρε, η ιδέα της νομισματικής ένωσης έχει τρία σοβαρά βασικά λάθη: Μεταβιβάζει εξουσία από δημοκρατικές κυβερνήσεις σ'ένα γραφειοκρατικό και κλειστό θεσμικό όργανο και ως εκ τούτου αυξάνει το δημοκρατικό έλλειμμα στην Ένωση. Στηρίζεται σε μια διαρκή πολιτική κρίσης και εξαναγκάζει τις κυβερνήσεις σε παθητικότητα ενόψει της κοινωνικής κρίσης, ακριβώς όπως στην Γερμανία κατά τα έτη 1930-1932. Αλλά η νομισματική ένωση είναι επίσης λάθος από πλευράς εθνικής οικονομίας, διότι ανάγει μια λεπτομέρεια της οικονομίας σε ένα κύριο ζήτημα.
<P>
Μια υγιής και πραγματική οικονομία προϋποθέτει αυξανόμενα έσοδα, υψηλή και αυξανόμενη ζήτηση, υψηλή παραγωγικότητα και μια ενεργητική οικονομική πολιτική από δημοκρατικά κοινοβούλια και κυβερνήσεις. Το νόμισμα και τα επιτόκια, τα οποία εδώ κατά έναν περίεργο τρόπο γίνονται κυρίαρχα και κινητήρια, είναι στην πραγματικότητα ιδιαίτεροι παράγοντες οι οποίοι τελικά είναι απολύτως εξαρτώμενοι από τις μόλις αναφερθείσες μεγάλες εθνικοοικονομικές και ρεαλιστικο - οικονομικές ροές. Αυτός ο δογματισμός, οι παραστάσεις της Επιτροπής για την σημασία των επιτοκίων και του νομίσματος, πραγματικά οδηγούν στο να δανειστεί κανείς, δικαίως, μια έκφραση από τον παλαιό λαϊκιστή πολιτικό από τις ΗΠΑ, τον William Jennings Brian, ότι η νομισματική ένωση σταυρώνει τους ευρωπαίους πολίτες σ'έναν χρυσό σταυρό.

<SPEAKER ID=88 LANGUAGE="FR" NAME="Martinez">
Κύριε Πρόεδρε, οι έκθέσεις των κ.κ. Metten, Herman, Harrison, Χριστοδούλου και Hoppenstedt θέτει για ακόμη μια φορά τα ζητήματα των κριτηρίων σύγκλισης και του συντονισμού των δημοσιονομικών πολιτικών για να ξεκινήσει η πορεία του ενιαίου νομίσματος στις ράγες του «ευρωτούνελ».
<P>
Το κεντρικό ερώτημα τόσο για τα δημόσια οικονομικά, τον προορισμό δηλαδή του νομισματικού αυτού βαγονιού, όσο και για τις δημοσιονομικές πολιτικές είναι αν μπορούν ακόμη να υφίστανται πολλαπλές δημοσιονομικές πολιτικές, με βάση τα σημερινά γεγονότα. Αποτελεί κοινή διαπίστωση η ύπαρξη μιας ενιαίας δημοσιονομικής κατεύθυνσης με περιορισμό των δαπανών και λιτότητα ως προς τις δαπάνες και την αύξηση των κρατήσεων ως προς τα έσοδα, για παράδειγμα η ευρωφορολογία του κ. Prodi. Και στην Ιταλία και στη Γαλλία και στην Ισπανία και στην Ελλάδα ο προϋπολογισμός είναι ο ίδιος με τα ίδια αποτελέσματα: ένα εκατομμύριο διαδηλωτές στους δρόμους της Ρώμης, τα φορτηγά στους δρόμους της Γαλλίας και η ανεργία πανταχού παρούσα.
<P>
Από τη στιγμή που η πολιτική αυτή αντιβαίνει, προφανώς, στη φυσιολογική πορεία των πραγμάτων, πρέπει να την επιβάλουμε, εξ ου και η επέκταση του άρθρου 104 Γ, παράγραφοι 9 ως 11, αλλά και η καινοτομία ενός Ποινικού Δημοσιονομικού Δικαίου με μία βελτίωση, δηλαδή το Σύμφωνο Σταθερότητας, τις δύο προτάσεις κανονισμού της Επιτροπής και τα πρόστιμα. Μόλις, λοιπόν, η νομισματική χωροφυλακή συλλάβει κάποιον σε κατάσταση δημοσιονομικής μέθης, του κάνει το τεστ και, αν έχει ξεπεράσει τις τρεις μονάδες του ΑΕΠ, ε, τότε, ο λαός αυτός πληρώνει πρόστιμο. Και σε περίπτωση που η παράβαση είναι 0.5 του ΑΕΠ, θα μπορούσε ο λαός αυτός να καταδικαστεί σε πρόστιμο 80 δισεκατομμυρίων φράγκων καταβλητέο με δόσεις στην Ευρωπαϊκή Κοινότητα επί ένα χρόνο, γιατί όχι; Και όλα, αυτά, προφανώς, με δεδομένη την ανεξαρτησία της Κεντρικής Τράπεζας.
<P>
Η ακρούλα εκείνη της ευρωασιατικής ηπείρου από όπου ξεκίνησε η δημοκρατία ανακαλύπτει ξανά την ολιγαρχία της Εκτελεστικής Επιτροπής της Κεντρικής Τράπεζας με τη φτωχή θεωρητική δικαιολογία των ορθολογικών προβλέψεων των ιθυνόντων. Και αν δεν εμπιστεύονται την Κεντρική Τράπεζα; Και αν η Κεντρική Τράπεζα βρίσκεται στα χέρια των κρατικών εκείνων εξουσιών που κινδυνεύουν να έχουν κάνει λάθος προβλέψεις; Πρέπει, λοιπόν, να είναι ανεξάρτητη και να έχει πάντοτε το φτωχό εκείνο γράφημα που δείχνει ότι όπου οι κεντρικές τράπεζες είναι ανεξάρτητες, εκεί ο πληθωρισμός είναι χαμηλότερος. Έτσι έχουν τα πράγματα.
<P>
Ξεχνάμε μόνο ότι όλα εξαρτώνται από την πολιτική ιστορία του καθενός. Για τη Γαλλία ισχύει η ιστορία του Vincent Auriol: κλείνω τις τράπεζες και φυλακίζω τους τραπεζίτες. Και αφού δεν μπορούμε να λησμονήσουμε την ιστορία αυτή, μπαίνουμε σε μία σειρά τραγωδιών με πρώτη και σοβαρότερη την εξάπλωση της νεύρωσης. Η Γερμανία έχει μια νεύρωση που την κουβαλάει από τη Βαϊμάρη και μετά, η οποία ενισχύθηκε με την επανένωσή της και με το ασύμμετρο σοκ που επακολούθησε. Η Γερμανία φοβάται τον πληθωρισμό, εξ ου και τα μέτρα που παίρνει, εξ ου και το Grundgesetz που επιφορτίζει την Κεντρική Τράπεζα με την υποχρέωση διασφάλισης της σταθερότητας των τιμών.
<P>
Η νεύρωση της Γαλλίας, όμως, διαφέρει. Είναι η κοινωνική πάλη, η πάλη των τάξεων. Το υπερβολικό βάρος του κυρίου Κολ δε σημαίνει ότι πρέπει ο κύριος Ζιπέ να ξεκινήσει δίαιτα αδυνατίσματος. Πρόκειται για δύο διαφορετικές ιστορίες.
<P>
Αλλη τραγωδία είναι η τραγωδία του τόμπογκαν. Το ενιαίο νόμισμα συνεπάγεται ενιαία φορολογία, διαφορετικά δεν κάνουμε τίποτε άλλο από το να αντικαθιστούμε τις νομισματικές με φορολογικές υποτιμήσεις. Η χειρότερη, όμως, τραγωδία είναι πως η αγορά μας είναι παγκόσμια και το ενιαίο νόμισμά μας μόνο ευρωπαϊκό. Στη Σιγκαπούρη δεν μπαίνει θέμα ενιαίου ευρωπαϊκού νομίσματος και ούτε στα τέλη του 2000 θα μπαίνει θέμα ενιαίου ευρωπαϊκού νομίσματος.
<P>
Θα κλείσω, κύριε Πρόεδρε, με την τραγωδία των νεκρών αστεριών. Όταν το φως του αστεριού φτάσει στη γη, το αστέρι είναι πια νεκρό. Το αστέρι της ευρωπαϊκής στρατηγικής πεθαίνει τη στιγμή που οικοδομείται η Ευρώπη. Αυτός είναι και ο λόγος που το φως της εφόδου στο μέλλον είναι μελανό.

<SPEAKER ID=89 LANGUAGE="FR" NAME="Cot">
Κύριε Πρόεδρε, η μοίρα είναι, ορισμένες φορές, αντίπαλος που πρέπει να τον εξαναγκάσουμε. Προχωράτε εν τάχει, κύριε Επίτροπε, για να τηρηθούν οι προθεσμίες της Συνθήκης του Μάαστριχτ. Η σπουδή αυτή είναι, ίσως, αναγκαία αλλά όχι και άμοιρη κινδύνων. Το Ευρωπαϊκό Συμβούλιο της Μαδρίτης αναγνώρισε την ανάγκη η εισαγωγή του ενιαίου νομίσματος να συνοδεύεται από την αντίστοιχη νομική εξασφάλιση. Ο κ. Herman παρουσίασε την έκθεσή του επί δύο κανονισμών που εξετάζουν ορισμένα προβλήματα. Η δική μας επιτροπή, η Επιτροπή Νομικών Θεμάτων και Δικαιωμάτων των Πολιτών δε θέλησε να συντάξει γνωμοδότηση τόσο εσπευσμένα όσο εσπευσμένα ζητήθηκε η γνώμη του Κοινοβουλίου, χωρίς αυτό να σημαίνει ότι μας προβληματίζουν λιγότερο τα σημεία στα οποία θα ήθελα να αναφερθώ.
<P>
Δεν είμαι πεπεισμένος, κύριε Επίτροπε, ότι το θέμα της ασφάλειας δικαίου διευθετείται με την αλλαγή της ονομασίας του ενιαίου νομίσματος μέσω κανονισμού βάσει του άρθρου 235 και της ερμηνείας της Συνθήκης. Νομίζω πως θα ήταν φρονιμότερο να επανεξεταστεί το κείμενο της Συνθήκης. Αυτή είναι, άλλωστε, και η γνώμη του κ. Herman, που εξετάζει το κεντρικό θέμα, αλλά και των συναδέλφων της Επιτροπής Νομικών Θεμάτων και του κ. Badinter, για παράδειγμα, ενώπιον της γαλλικής Γερουσίας στις 6 Οκτωβρίου. Πρέπει, πιστεύω, να συμφωνήσετε ότι υπάρχουν, τουλάχιστον, επιφυλάξεις.
<P>
Μας λέτε ότι το πολιτικό ρίσκο της αναθεώρησης της Συνθήκης είναι μεγαλύτερο από το νομικό ρίσκο των διαδικασιών που έπονται. Σας καταλαβαίνω. Ας μη μιλάμε, όμως, για ασφάλεια δικαίου τη στιγμή που μας περιμένει μια βροχή προσφυγών με αβέβαια αποτελέσματα. Οι δύο κανονισμοί δεν αναφέρουν τίποτε για το βασικό πρόβλημα της νομικής εξασφάλισης των καταναλωτών. Απαντούν στις θεμιτές προσδοκίες των τραπεζικών και χρηματιστηριακών κύκλων και των μεγάλων οικονομικών παραγόντων αλλά για το μέσο πολίτη ούτε κουβέντα.
<P>
Τα νομικά προβλήματα είναι σημαντικά και τα βρίσκουμε μπροστά μας κάθε μέρα. Χθες ακόμη, στη συνεδρίαση της Επιτροπής Νομικών Θεμάτων, είχαμε ένα κείμενο για την καταναλωτική πίστη και ενδεικτικά θα αναφέρω τις διπλές ετικέτες, που έχουν αναφερθεί τόσες φορές, τη διασυνοριακή μεταφορά πιστώσεων, τον έλεγχο των τιμών και τη θέσπιση αποτελεσματικών μέσων προσφυγής για το θιγόμενο καταναλωτή, την πάταξη της παραχάραξης σε μια ενιαία αγορά αλλά με δεκαπέντε διαφορετικά συστήματα Ποινικού Δικαίου, την ενδεχόμενη αναθεώρηση της οδηγίας περί καταχρηστικών διατάξεων, την ποινική καταστολή της απάτης. Στον κατάλογο αυτό θα πρόσθετα και την ασάφεια που χαρακτηρίζει το σύντομο άρθρο σχετικά με τις συμβάσεις που καταρτίστηκαν σε εθνικό νόμισμα, όπως συμβαίνει με τη συντριπτική πλειοψηφία των συμβάσεων σήμερα.
<P>
Τα δύσκολα αυτά προβλήματα είναι σύνθετα και σημαντικά επί της ουσίας, με τα νομικά όργανα υλοποίησης, κατά πρώτο λόγο και κατά τρίτο λόγο εξαιτίας της δυσκολίας στην κατανομή των νομικών αρμοδιοτήτων και των πολιτικών ευθυνών ανάμεσα στην Κοινότητα και στα κράτη μέλη. Τα ζητήματα αυτά δεν προσεγγίζονται στα κείμενα που μας έχουν υποβληθεί.Σήμερα, δεν περιμένουμε από σας λύσεις αλλά μία δέσμευση ως προς τη μεθοδολογία και ένα χρονοδιάγραμμα. Η νομική εξασφάλιση των οικονομικών παραγόντων είναι, φυσικά, αναγκαία αλλά δεν έχουμε δικαίωμα να αδιαφορούμε για την εμπιστοσύνη του μέσου πολίτη της Ένωσης. Κάτι τέτοιο θα ήταν και απαράδεκτο και επιπόλαιο. Διαφορετικά, θα καταρρεύσει η λαϊκή στήριξη προς το ευρώ, του οποίου τη σημασία μας θύμισε ο κ. Quinn πριν από λίγο, και θα αντιμετωπίσουμε το ζοφερό σενάριο στο οποίο αναφέρθηκε αστειευόμενος ο προηγούμενος ομιλητής.

<SPEAKER ID=90 LANGUAGE="PT" NAME="Porto">
Κύριε Πρόεδρε, το γεγονός ότι πλησιάζουμε στη στιγμή κατά την οποία θα υιοθετηθεί το ενιαίο ευρωπαϊκό νόμισμα πρέπει να αποτελεί λόγο μεγάλης ικανοποίησης εξαιτίας των ωφελειών και της ασφάλειας που θα προσφέρει. Αλλά, ταυτόχρονα, και λόγο για αυξημένη προσοχή ώστε η διαδικασία να εξελιχθεί χωρίς προβλήματα και κατά τρόπο βιώσιμο, πολύ πέρα από τη θέση σε ισχύ του εύρου. Για την Πορτογαλία, τα οφέλη που θα προσφέρει είναι ιδιαιτέρως αισθητά, διότι η χώρα διαθέτει μία οικονομία πολύ ανοικτή προς τα έξω, με ένα βαθμό εμπορικού ανοίγματος τον όποιο ξεπερνούν μόνο οι χώρες της Μπενελούξ, η Ιρλανδία και μία από τις σκανδιναβικές χώρες, όπου κυριαρχούν οι μικρομεσαίες επιχειρήσεις που τώρα πλήττονται ιδιαιτέρως από το κόστος των συναλλαγών, την ανασφάλεια και τους υπολογισμούς που απορρέουν από την ύπαρξη τόσων νομισμάτων στον ευρωπαϊκό χώρο.
<P>
Χαίρομαι ιδιαιτέρως, λοιπόν, καθώς διαπιστώνω, όπως αναγνωρίζεται σε μία πρόσφατη έκθεση της Επιτροπής, ότι η Πορτογαλία θα πρέπει να είναι σε θέση να περιληφθεί στην πρώτη ομάδα χωρών όσον αφορά την τήρηση των κριτηρίων ονομαστικής σύγκλισης που έχουν θεσπιστεί στο Μάαστριχτ. Αυτό συμβαίνει έπειτα από μία πολύ επιτυχή προσπάθεια τα τελευταία χρόνια, με αποτέλεσμα το ποσοστό πληθωρισμού να έχει μειωθεί από 13, 4 % το 1990 - ήταν 24, 7 % το 1985 - στο 2, 6 % το 1996, η διαφορά των επιτοκίων σε σχέση με το μέσο όρο της Ευρωπαϊκής 'Ενωσης να έχει μειωθεί από 7 εκατοστιαίες μονάδες σε λιγότερο από 3 %, το δημοσιονομικό έλλειμμα να έχει μειωθεί στο 4 % και το δημόσιο χρέος, αν και μεγαλύτερο από 60 %, να παρουσιάζει πτωτική τάση το 1996/97. 'Ολα αυτά ενώ το ποσοστό της ανεργίας, παρά την κάποια άνοδο το 1994, διατηρείται σε ύψος λίγο μεγαλύτερο του 7 %, δηλαδή πολύ πιο κάτω από το μέσο όρο της 'Ενωσης.
<P>
Και αυτό συνέβη, πρέπει να το υπογραμμίσουμε, παρά τη διαδοχή στην εξουσία κυβερνήσεων δύο διαφορετικών κομμάτων που όμως, ευτυχώς για τη χώρα μου, έχουν μία προοπτική και μία δέσμευση που συμπίπτουν ως προς τη διαδικασία ευρωπαϊκής ολοκλήρωσης. Καθώς αντιπροσωπεύουν πάνω από το 80 % των πορτογάλων εργαζομένων, μετά τις πρόσφατες εκλογές όπου η διαδικασία αυτή ήταν στο επίκεντρο της προεκλογικής εκστρατείας, μπορούμε ακόμη να πούμε ότι εκφράζουν, ως προς αυτό, μία σαφή συναίνεση του πληθυσμού μας.
<P>
Ενώ η Πορτογαλία είναι σε θέση να προσχωρήσει στο ενιαίο νόμισμα, δεν είναι δυνατόν, ωστόσο, να μην είναι ευαίσθητη όσον αφορά το πλεονέκτημα, για την ίδια και για το σύνολο της Ευρωπαϊκής 'Ενωσης, που θα αποτελεί η είσοδος του μεγαλύτερου δυνατού αριθμού χωρών, όπως ορθά υπογραμμίζεται στην έκθεση του συναδέλφου κ. Metten, εφόσον μόνο έτσι αποφεύγονται οι κίνδυνοι και τα μειονεκτήματα - ανταγωνιστικές υποτιμήσεις - που, παρά τις απαγορεύσεις και τις κυρώσεις που έχουν θεσπισθεί, θα μπορούσε ως τελευταίο σπασμό να προκαλέσει όποιος μείνει έξω. Αυτό θα συμβάλει ώστε, προς το συμφέρον όλων, να είναι μεγαλύτερο το βάρος του εύρου στην παγκόσμια οικονομία.
<P>
'Ενα ισχυρό ευρωπαϊκό νόμισμα δεν είναι, ωστόσο, δυνατό να μην απαιτεί μία πραγματική προσέγγιση μεταξύ των οικονομιών. Και για αυτόν επίσης το λόγο είναι προς το γενικό συμφέρον να υπάρξει συνέχιση - έως και ενίσχυση - των διαρθρωτικών πολιτικών με μία μικρότερη απαίτηση προσθετικότητας, κατά τρόπο ώστε οι προσπάθειες που πρέπει να καταβάλουν οι διάφορες χώρες να μην διακυβεύουν την ονομαστική προσέγγιση που θα πρέπει διαρκώς να διατηρείται με την κυκλοφορία του ενιαίου νομίσματος. Αυτό θα συμβάλει επιπλέον στην απαραίτητη δημόσια αποδοχή του εύρου το οποίο, πέρα από όλες τις ιδιαίτερα δαπανηρές εκστρατείες διαφήμισης στις οποίες μπορεί να αποδυθούμε, θα μπορέσει να γίνει αντιληπτό, μετά από απαιτητικές αλλά ρεαλιστικές πολιτικές, ως παράγοντας προόδου και κοινωνικής ευημερίας.

<SPEAKER ID=91 LANGUAGE="SV" NAME="Sjφstedt">
Κύριε Πρόεδρε, συζητήσαμε το απόγευμα την νομισματική ένωση, πρωτίστως σαν ένα τεχνικό και νομικό ζήτημα. Στην πραγματικότητα όμως είναι ένα κατ' εξοχήν πολιτικό ζήτημα το οποίο, εκτός αυτού δεν έχει ακόμη λήξει. Έγινε εδώ αρκετός λόγος για την ανάγκη λαϊκού ερείσματος και για το να ακούμε τους πολίτες, ενώ ταυτόχρονα όλοι γνωρίζουμε ότι η πλειοψηφία του πληθυσμού, σε πάρα πολλά από τα κράτη μέλη μας είναι σήμερα πολέμιοι του κοινού νομίσματος. Αν το εννοούμε σοβαρά να ακούμε τους πολίτες, πρέπει να μπορούν να πούν αυτό που πιστεύουν σ'ένα δημοψήφισμα. Θα ήθελα λοιπόν να συγχαρώ το βρεταννικό Εργατικό Κόμμα που έκανε το βήμα να πεί ότι θα κάνουν δημοψήφισμα. θα έπρεπε να ακολουθήσουν περισσότερες χώρες.
<P>
Το κοινό νόμισμα είναι κατά βάση ένα πολιτικό πρόγραμμα. Υπάρχουν πολύ λίγα ισχυρά οικονομικά επιχειρήματα υπέρ της νομισματικής ένωσης. Η σουηδική κυβέρνηση συνέστησε πριν από λίγο καιρό μια ερευνητική επιτροπή από εξέχοντες οικονομολόγους της εθνικής οικονομίας που θα μελετούσε την επίδραση της νομισματικής ένωσης επί της σουηδικής οικονομίας. Πρόσφατα παρουσιάστηκαν τα αποτελέσματά τους. Επισημαίνουν πολύ μικρά πλεονεκτήματα, αλλά μεγάλους οικονομικούς κινδύνους. Πέραν των άλλων επισημαίνουν την πιθανότητα μιας δραστικά αυξημένης ανεργίας. Στην πράξη είναι σήμερα εντελώς απίθανο να ενταχθεί η Σουηδία στην νομισματική ένωση κατά την ενδεχόμενη έναρξή της το 1999.
<P>
Ωστόσο η ΟΝΕ δεν αφορά μόνον το μέλλον, αλλά επίσης και την καθημερινότητά μας σήμερα. Η οικονομική πολιτική της ΟΝΕ κυριαρχεί στην Δυτική Ευρώπη ήδη από σήμερα. Τα αποτελέσματα δεν είναι εντυπωσιακά: είναι πτωτική ανάπτυξη, χαμηλή ανάπτυξη και ισχνή ζήτηση στην οικονομία. Το τίμημα είναι υψηλή ανεργία. Τα κριτήρια σύγκλισης προσεγγίζονται μέσω της λήψης, από τα κράτη μέλη, μέτρων που επιφέρουν σοβαρή κοινωνική επιδείνωση και περιττές ιδιωτικοποιήσεις. Το τίμημα της δογματικής πολιτικής της ΟΝΕ πληρώνεται σήμερα από τους άνεργους και αυτούς που πλήττονται από αυτές τις κοινωνικές περικοπές. Αν πραγματοποιηθεί η νομισματική ένωση, αυτό σημαίνει ότι δημιουργείται ένα σύστημα χωρίς δημοκρατικό έλεγχο, όπου η οικονομική πολιτική καθοδηγείται από κείμενα συνθηκών, σύμφωνα σταθερότητας και μια ανεξάρτητη κεντρική τράπεζα. Αλλά αυτό που πιστεύουν οι εκλογείς για την οικονομική πολιτική στις εκλογές, δεν έχει πλέον ενδιαφέρον. Γι'αυτό η νομισματική ένωση είναι ένα απαράδεκτο πλήγμα στη δημοκρατία.

<SPEAKER ID=92 LANGUAGE="IT" NAME="Amadeo">
Κύριε Πρόεδρε, τα κριτήρια σύγκλισης συζητούνται σήμερα σε ένα αρνητικό οικονομικό κλίμα, γεγονός που μας καταδικάζει να μην ακολουθήσουμε μία καθαρά αριθμητική λογική η οποία, όσο πιο αυστηρή είναι, τόσο περισσότερο θα μειώνει τον αριθμό των κρατών μελών που θα γίνουν δεκτά. Διαπιστώνοντας έναν εντυπωσιακό βαθμό ονομαστικής σύγκλισης θα πρέπει εντούτοις να υπογραμμίσουμε ότι, στην πραγματικότητα, δέκα τουλάχιστον χώρες δεν είναι σε θέση να ανταποκριθούν σε όλα τα κριτήρια της σύγκλισης, που είναι απαραίτητα για να δρομολογηθεί η δεύτερη φάση της Οικονομικής και Νομισματικής Ένωσης. Η αυστηρά αριθμητική ερμηνεία των κριτηρίων σύγκλισης, συνεπώς, θα ήταν πλήρως αντιφατική όχι μόνο με το πνεύμα της Συνθήκης αλλά και θα επιβράδυνε επιπλέον την πορεία προς τη Νομισματική Ένωση. Εξάλλου, μία υπερβολικά αυστηρή ερμηνεία θα προκαλούσε ρωγμή στην εσωτερική αγορά και θα αύξανε τη δυνατότητα υπερτίμησης του εύρω, ενώ μία πιο ισόρροπη ερμηνεία θα μείωνε το πρόβλημα του διαχωρισμού της εσωτερικής αγοράς και θα περιόριζε τον κίνδυνο υπερτίμησης του εύρω.
<P>
Θα πρέπει επίσης να προσθέσουμε ότι και η Γερμανία, η οποία θέτει το πρόβλημα του ενιαίου νομίσματος ταυτίζοντάς το με την ορατότητα της Ευρώπης, δεν ανταποκρίνεται και αυτή στα κριτήρια σύγκλισης: ειδικότερα το 1996, η σχέση μεταξύ του εσωτερικού ακαθάριστου προϊόντος και του δημοσίου χρέους είναι περίπου 3, 5-4 %. Ας μη ξεχνάμε ότι η Γαλλία έχει εντάξει στον κρατικό προϋπολογισμό τον ενεργητικό προϋπολογισμό μιας ημικρατικής επιχείρησης, για να πετύχει το 3 % με το οποίο θα πρέπει να ισούται η σχέση μεταξύ του ακαθάριστου εσωτερικού προϊόντος και του δημοσίου χρέους.
<P>
Ας μη ξεχνάμε ότι η ανεργία, που ποτε δεν είχε φθάσει στα σημερινά επίπεδα -γύρω στο 12 %- δεν μπορεί να υποστεί μία πεαιτέρω αύξηση με τη φορολογική επιβάρυνση των παραγωγικών επιχειρήσεων στα κράτη μέλη, ειδικά στην Ιταλία. Το αποτέλεσμα θα ήταν μία συγκυρία που θα προκαλούσε, ακριβώς, με τρόπο εντυπωσιακό, αύξηση της ανεργίας.
<P>
Επομένως, ή θα πρέπει να τροποποιηθούν τα κριτήρια σύγκλισης ή, καλύτερα ακόμη, θα πρέπει να μετατεθούν τα χρονικά όρια της Νομισματικής Ένωσης κατά δύο έτη, στην 1η Ιανουαρίου 1999. Πρόκειται για μία ρεαλιστική θέση και σε βάθος ευρωπαϊστική, με την έννοια της ανάγκης δημιουργίας μιας Ευρώπης με όλες τις κύριες και σημαντικότερες χώρες, έχοντας ως στόχο όχι μόνο την Ευρώπη των εμπόρων αλλά το μεγάλο ευρωπαϊκό οικοδόμημα που θα στηρίζεται στους πυλώνες της εξωτερικής πολιτικής και της κοινής ασφάλειας, της κοινής καταπολέμησης του οργανωμένου εγκλήματος και των ναρκωτικών και της οικονομικής συνεργασίας.
<P>
Οι πραγματικοί ευρωσκεπτικιστές είναι εκείνοι που ωθούν στα άκρα την έννοα της αυστηρότητας για να παρεμποδίσουν τη δημιουργία μιας μεγάλης πολιτικής Ευρώπης, που μπορεί να επιτευχθεί μόνο με τη σύγχρονη ενσωμάτωση των Δεκαπέντε. οι πραγματικοί ευρωσκεπτικιστές είναι όσοι θέλουν μία Ευρώπη δύο ή τριών ταχυτήτων, ή μεταβλητής γεωμετρίας. Με αυτό τον τρόπο η ολοκλήρωση θα παραπεμφθεί στις ελληνικές καλένδες και δεν θα πραγματοποιηθεί προς όφελος των ευρωπαίων πολιτών αλλά εκείνων των χωρών που διαθέτουν τα ισχυρότερα οικονομικά και πολιτικά λόμπυ και που απολύτως συντονισμένα με την προάσπιση της ηγεσίας των Ηνωμένων Πολιτειών, θέλουν να φέρουν σε πέρας τις ταπεινού χαρακτήρα επιδιώξεις τους.

<SPEAKER ID=93 LANGUAGE="FR" NAME="Caudron">
Κύριε Πρόεδρε, θα αφιερώσω τα τρία λεπτά του χρόνου μου στην ολοκλήρωση της ΟΝΕ και στην εισαγωγή του ευρώ, εκφράζοντας τη συμφωνία μου ως προς το στόχο αλλά και τις ανησυχίες μου για τις μεθόδους που χρησιμοποιούνται και τις αμφιβολίες μου για τα αποτελέσματα, αν η πολιτική και κοινωνική Ευρώπη δεν έρθει γρήγορα να συμπληρώσει την οικονομική και νομισματική Ευρώπη που είναι εν εξελίξει.
<P>
Κατά πρώτο λόγο, συμφωνώ με το στόχο. Πρέπει, όντως, να ολοκληρωθεί η ΟΝΕ και η εισαγωγή του ευρώ να γίνει εντός των προβλεπόμενων προθεσμιών ως αναγκαίο συμπλήρωμα της οικονομικής Ευρώπης, της μεγάλης αγοράς και της ελεύθερης διακίνησης. Θα ήθελα να προσθέσω εδώ ότι το ευρώ μπορεί να αποδειχτεί για τους Ευρωπαίους πολίτες ένας θαυμαστός ενοποιητικός παράγοντας και θεμελιώδες στοιχείο της ευρωπαϊκής υπηκοότητας. Προσωπικά, λοιπόν, τάσσομαι υπέρ του ευρώ.
<P>
Κατά δεύτερο λόγο, όμως, η συμφωνία μου ως προς το στόχο συνοδεύεται και από ανησυχία ως προς τις μεθόδους. Μια υπερβολικά αυστηρή ερμηνεία των κριτηρίων σύγκλισης και η απουσία πολιτικής και κοινωνικής προσέγγισης της σύγκλισης αυτής έχουν, από τώρα ήδη, μια διττή αρνητική επίδραση. Αρχικά, τα κριτήρια αυτά είναι σήμερα ο αποδιοπομπαίος τράγος για οποιαδήποτε δυσκολία αντιμετωπίζουν οι δεκαπέντε χώρες μας. Τα θεωρούμε υπόλογα για την ανεργία και, στη Γαλλία τουλάχιστον, για τις δυσκολίες που αντιμετωπίζουν οι δημόσιες υπηρεσίες. Τα εν λόγω κριτήρια, εξάλλου, απειλούν να απομακρύνουν από την Ένωση πάρα πολλές χώρες, ιδιαίτερα τις χώρες του Νότου. Χρειάζεται, λοιπόν, και δεν είμαι ο πρώτος που το λέω, μία λιγότερο μονεταριστική προσέγγιση της σύγκλισης των δεκαπέντε οικονομιών μας που είναι, βέβαια, απαραίτητη. Ωστόσο, ένα άκαμπτο Σύμφωνο Σταθερότητας με καταληγμένους τους υπολογισμούς όλων των μεγεθών δε θα ήταν, στην πραγματικότητα, παρά ένα νέο κριτήριο τη στιγμή που χρειαζόμαστε ακόμη μεγαλύτερη ευελιξία ως προς τα κριτήρια που ήδη αποφάσισαν και κύρωσαν οι Δεκαπέντε. Όχι μόνο θα ήταν λάθος τη στιγμή που δυσκολευόμαστε να τηρήσουμε τα πρώτα κριτήρια αλλά θα μπορούσε κανείς ακόμη και να αναρωτηθεί για τη νομιμότητα ενός τέτοιου συμφώνου, αν δεν προηγηθεί αντίστοιχη κύρωση από τις δεκαπέντε εθνικές αντιπροσωπείες.
<P>
Κατά τρίτο λόγο λοιπόν, συμφωνία ως προς το στόχο, ανησυχία για τις μεθόδους και αμφιβολίες για τα αποτελέσματα. Προσοχή, αγαπητοί συνάδελφοι, τη στιγμή που η κοινή γνώμη των χωρών μας τάσσεται όλο και περισσότερο με το μέρος του ευρώ, προσοχή να μη μπλοκάρει η ευρωπαϊκή μηχανή εξαιτίας της θραύσης που κάνει η ανεργία και της επίδρασης που έχει στη διαμόρφωση των εκλογικών προτιμήσεων στις χώρες μας. Προσοχή ώστε να μην αποκλειστούν οι χώρες του Νότου εξαιτίας μιας υπερβολικά τεχνοκρατικής ερμηνείας. Προσοχή, τέλος, αλλά πάνω από όλα, να μη μείνει η οικονομική και χρηματοπιστωτική Ευρώπη ορφανή από πολιτική και, κυρίως, κοινωνική διάσταση. Η διακυβερνητική διάσκεψη πρέπει να έχει ως κατάληξη, μέχρι το 1998, την πολιτική και κοινωνική Ευρώπη, την Ευρώπη των πολιτών. Απέχουμε, όμως, πολύ, αγαπητοί συνάδελφοι, από μία τέτοια Ευρώπη σήμερα.
<P>
Συνοψίζοντας, λοιπόν, και κλείνω εδώ, για να επιτευχθεί ο στόχος τον οποίο τόσοι πολλοί συμμεριζόμαστε, το ευρώ δηλαδή, πρέπει τα κριτήρια της σύγκλισης να γίνουν περισσότερο ευέλικτα, να μην προστεθούν και άλλα, να καταπολεμηθεί η ανεργία και η μιζέρια, να ενισχυθούν οι δημόσιες υπηρεσίες και, πάνω από όλα, να οικοδομηθούν οι βάσεις μιας ισχυρής πολιτικής Ευρώπης που θα χαράζει τολμηρές και εθελούσιες κοινωνικές πολιτικές.

<SPEAKER ID=94 LANGUAGE="ES" NAME="Pomιs Ruiz">
Κύριε Πρόεδρε, είναι πολύ σημαντικές οι εκθέσεις που θα ψηφίσει αύριο το Ευρωπαϊκό Κοινοβούλιο σχετικά με τη μελλοντική Οικονομική και Νομισματική Ένωση. Θα ήθελα να αναφερθώ στον λίγο χρόνο που διαθέτω στην έκθεση Metten, και ιδιαίτερα στο χειρισμό που υποδεικνύει σχετικά με ένα από τα σημαντικότερα, κατά την άποψή μου, κριτήρια, ενόψει της σύγκλισης: το κριτήριο του πληθωρισμού.
<P>
Το κριτήριο αυτό δεν είναι αυστηρά υπολογίσιμο όπως μπορούν να είναι τα επιτόκια. Είναι ένα στατιστικό κριτήριο. Παρέχεται με στατιστική μέθοδο. Επωφελούμαι της παρουσίας του Επιτρόπου κ. de Silguy για να του υπενθυμίσω ότι, στη Γερμανία, το ποσοστό του πληθωρισμού δεν υπολογίζεται με απλή αριθμητική. Ο πληθωρισμός της Βαυαρίας δεν είναι αντίστοιχος με εκείνον των μικρών lδnder -πόλεων. Ο πληθωρισμός αποτελεί έναν σταθμητό μέσον όρο, σύμφωνα με τη σπουδαιότητα του κάθε land . Έτσι γίνεται στη Γερμανία η επεξεργασία του ποσοστού του πληθωρισμού, έτσι γίνεται στην Ισπανία, έτσι επεξεργάζεται και η Eurostat τον ευρωπαϊκό πληθωρισμό.
<P>
Μια απάντηση ακριβώς του Επιτρόπου κ. de Silguy συνίστατο στην υπόδειξη ότι θα μπορούσε ίσως να υπολογίζεται αυτό το κριτήριο σύγκλισης ως ένας αυστηρά αριθμητικός μέσος όρος των τριών καλυτέρων χωρών με τον μικρότερο πληθωρισμό, και αυτό έγινε αφορμή να παρουσιάσω, μαζί με μερικούς συναδέλφους, μια σχετική τροπολογία, διότι το κριτήριο του πληθωρισμού αποτελεί ένα κριτήριο κατ' εξοχήν στατιστικό, και όχι υπολογίσιμο. Όπως στη Γερμανία ο πληθωρισμός υπολογίζεται με σταθμητό τρόπο, ο μέσος όρος των τριών χωρών με τον μικρότερο πληθωρισμό θα πρέπει επίσης να είναι σταθμητός. Δεν επιθυμούμε να χαλαρώσουμε τα κριτήρια σύγκλισης. Αυτό που επιθυμούμε είναι να μην γίνονται ερμηνείες, κατά την άποψή μου, παρά φύση .
<P>
Στις 19 του μηνός, ο κ. Franchet, Διευθυντής της Στατιστικής Υπηρεσίας της Κοινότητας, διαβεβαίωνε ότι ο τρόπος που χρησιμοποιείται για τον υπολογισμό του πληθωρισμού είναι ένας τρόπος σταθμητός, και ότι αν τον ρωτούσαν, εκείνος θα έδινε έναν σταθμητό μέσον όρο των τριών καλυτέρων χωρών. Οι χώρες που καταβάλλουν μεγάλες προσπάθειες προκειμένου να εκπληρώσουν τα κριτήρια σύγκλισης έχουν δικαίωμα να αξιώσουν από την Επιτροπή μια ερμηνεία νομιμόφρονη, και όχι παρά φύση .

<SPEAKER ID=95 LANGUAGE="PT" NAME="Torres Marques">
Κύριε Πρόεδρε, κυρίες και κύριοι βουλευτές, συμμετέχουμε σήμερα σε μία κοινοβουλευτική συνεδρίαση στην οποία συζητούνται αποφασιστικά θέματα για τους ευρωπαίους πολίτες και για την Ευρώπη. Κατά τη γνώμη μου η δημιουργία του ενιαίου νομίσματος θα είναι ένα από τα πιο ισχυρά θεμέλια, που όχι μόνο είναι ουσιαστικό για να υπάρχει μία αληθινή ευρωπαϊκή εσωτερική αγορά, αλλά επίσης για να γίνει εφικτή η προώθηση της οικονομικής ανάπτυξης, των επενδύσεων και της απασχόλησης. Και θα είναι αφεαυτού ένα σύμβολο το οποίο θα ενώσει όλους τους Ευρωπαίους που, από το 1999, θα μπορούν και θα θέλουν να υιοθετήσουν το εύρο. Αυτοί είναι οι λόγοι που έχουν καταστήσει τόσο καθοριστική την πολιτική της κυβέρνησης της χώρας μου για να εξασφαλίσει την είσοδο της Πορτογαλίας στην πρώτη φάση της Οικονομικής και Νομισματικής 'Ενωσης.
<P>
'Εχουν διατυπωθεί πολλές επικρίσεις για τα κριτήρια σύγκλισης, για το σύμφωνο σταθερότητας που προτάθηκε για τη λειτουργία της Οικονομικής και Νομισματικής 'Ενωσης. Πιστεύω ότι οι επικρίσεις αυτές απορρέουν πολύ περισσότερο από την έλλειψη ελαστικότητας με την οποία ορισμένοι διαβάζουν και θέλουν να εφαρμόσουν τη Συνθήκη του Μάαστριχτ παρά από τους σταθμισμένους, λογικούς και πολιτικώς ορθούς όρους που εμπεριέχονται σε αυτή. Σχετικά με την πτυχή αυτή, δε μπορώ να αντισταθώ στον πειρασμό να επαναλάβω μία φράση που έγραψε πρόσφατα ο πρώην γερμανός καγκελάριος Χέλμουτ Σμιτ σε μία επιστολή που απηύθυνε στο διοικητή της Bundesbank και που δημοσιεύθηκε στην εφημερίδα «Le Monde». Λέει: »Η επιμονή και η ακαταλληλότητα των λόγων σας όχι μόνο σας καθιστούν αντιδημοφιλή, γεγονός που αποδέχεστε, αλλά καθιστούν επίσης αντιδημοφιλή ολόκληρη τη Γερμανία, κάτι που δεν μας αξίζει ούτε είμαστε διατεθειμένοι να ανεχθούμε». Κατά την άποψή μου, αυτό που λείπει από την Ευρώπη είναι ακριβώς η ύπαρξη της επιθυμητής κοινωνικής, οικονομικής και νομισματικής σύγκλισης η οποία θα αντιμετωπίζεται μέσα σε μία προοπτική ευθυκρισίας. Με το Μάαστριχτ ή χωρίς το Μάαστριχτ, είναι σημαντικό να μειώσουμε τα δημοσιονομικά ελλείμματα, τον πληθωρισμό και τα επιτόκια. Επειδή δεν καταφέραμε να επιτύχουμε αυτούς τους στόχους συνέβησαν πολλά από τα κακά για τα οποία παραπονιόμαστε τώρα - για παράδειγμα, οι χαμηλοί δείκτες ανάπτυξης και τα υψηλά επίπεδα ανεργίας.
<P>
Οι εκθέσεις που συζητάμε τώρα συνολικά είναι θεμελιώδη έγγραφα σε θέματα σχετικά με την εισαγωγή του εύρου, τα οποία εξετάζονται με ανοιχτό πνεύμα, πολιτική ευθυκρισία και τεχνική ικανότητα που θα τα καταστήσουν πολύ πιο αποδεκτά και κατανοητά για τους πολίτες αυτής της Ευρωπαϊκής 'Ενωσης την οποία δημιουργούμε. Θέλω λοιπόν να συγχαρώ τους εισηγητές για την εργασία που πραγματοποίησαν και για τις προσπάθειες που κατέβαλαν ώστε να προταθούν ευρείες συναινέσεις, και ελπίζω ότι θα εγκριθούν από το Ευρωπαϊκό Κοινοβούλιο. Είναι εκθέσεις οι οποίες τιμούν το ρόλο του Κοινοβουλίου μας και πρέπει να αποτελέσουν βασικό υλικό για την εργασία των Υπουργών Οικονομικών και των αρχηγών κρατών για τα Συμβούλια που θα πραγματοποιηθούν προσεχώς στην Ιρλανδία.
<P>
Δεδομένης της αδυναμίας να εξετάσουμε, σε τόσο σύντομο διάστημα, όλα αυτά τα θέματα, θέλω να επισημάνω ορισμένες πτυχές που θεωρώ ουσιώδεις: τη συμμετοχή των εθνικών κοινοβουλίων και την εμπλοκή και συνυπευθυνότητά τους στα προγράμματα σταθερότητας, στην πολυμερή εποπτεία που θα εφαρμοσθεί. Επίσης είναι ουσιώδες για μας να προστεθεί στην πρόταση της Επιτροπής ένα νέο άρθρο σχετικά με το Ταμείο Συνοχής όπου θα αναφέρεται με μεγάλη σαφήνεια ότι αυτό θα διατηρηθεί σε λειτουργία κατά την 3η φάση της Οικονομικής και Νομισματικής 'Ενωσης, όσο θα παραμένουν οι διαφορές ανάπτυξης που δικαιολογούσαν τη δημιουργία του, και ότι οι πιστώσεις για το Ταμείο αυτό και οι όροι εφαρμογής του θα καθοριστούν με κανονισμό του Συμβουλίου.

<SPEAKER ID=96 LANGUAGE="SV" NAME="Wibe">
Κύριε Πρόεδρε, πολλά από αυτά που υπάρχουν σ'αυτές τις πέντε εκθέσεις είναι πολύ καλά, κάτι το οποίο οφείλεται φυσικά στο ότι εμείς οι σοσιαλιστές κερδίσαμε τις ψηφοφορίες στην Επιτροπή Οικονομικής Πολιτικής. Όμως εγώ και κάποιοι από τους συναδέλφους μου της σουηδικής σοσιαλοδημοκρατίας θα απόσχουν όσον αφορά τις εκθέσεις των Metten, Χριστοδούλου και Herman. Η στάση μας σ'αυτό το ζήτημα πηγάζει από μια έλλειψη πίστεως στο οικονομική υγεί του προγράμματος της ΟΝΕ. Είναι μια άποψη που συμμερίζεται η πλειοψηφία του σουηδικού λαού, και τολμώ να πω, η πλειοψηφία των ακαδημαϊκών οικονομολόγων στον δυτικό κόσμο.
<P>
Η ΟΝΕ όντως περικλείει έναν εμφανή κίνδυνο για την αύξηση της ανεργίας. Αυτός ο κίνδυνος προκύπτει για δύο λόγους. Πρώτον, διότι ο αγώνας κατά του πληθωρισμού τίθεται υπέρ άνω όλων των άλλων οικονομικών στόχων. Αυτό αυξάνει την ανεργία, όχι όμως λόγω κάποιας απλής σχέσης Philips μεταξύ του πληθωρισμού και της ανεργίας, αλλά εξαιτίας του απλού γεγονότος ότι ένας μηδενικός πληθωρισμός εξαναγκάζει σε άμεση μείωση μισθών για κάποιες επιχειρήσεις ώστε να προσαρμόσουν τους σχετικούς μισθούς στην προσφορά και την ζήτηση. Ο άλλος λόγος είναι η έλλειψη ευελιξίας που προκύπτει όταν κλειδώνονται οι ισοτιμίες. Αυτή η έλλειψη πρέπει να αντισταθμιστεί με κάτι άλλο μακροπρόθεσμα, είτε μισθολογική αναπροσαρμογή είτε μετανάστευση εργατικού δυναμικού, κάτι που συγκεκριμένα σημαίνει ότι ο άνεργος υφαντουργός στο Μάντσεστερ θα πιάσει δουλειά ως σύμβουλος επί των ηλεκτρονικών υπολογιστών στο Μιλάνο. Δεν το πιστεύω αυτό. Η ΟΝΕ είναι ένα κοινωνικό πρόγραμμα υψηλού κινδύνου, και αυτοί που αντιμετωπίζουν τους κινδύνους είναι οι χαμηλόμισθοι και οι λίγο ειδικευμένοι.
<P>
Τέλος, κύριε Πρόεδρε, θέλω να προειδοποιήσω για την Σύμφωνο Σταθερότητας. Το κεντρικό σημείο αυτού του συμφώνου είναι ότι θα πρέπει να επιβάλλονται πρόστιμα στις χώρες που θα έχουν οικονομικά προβλήματα. Αυτό θα επιδεινώσει τα προβλήματα, δεν θα τα λύσει.

<SPEAKER ID=97 LANGUAGE="ES" NAME="Pιrez Royo">
Κύριε Πρόεδρε, συζητάμε απόψε κάποιες εκθέσεις σχετικά με την Οικονομική και Νομισματική Ένωση οι οποίες καθιστούν προφανές το ενδιαφέρον που αποδίδει αυτό το Σώμα στο βασικό γεγονός της μετάβασης προς το ενιαίο νόμισμα. Θα ήθελα να συγχαρώ τους εισηγητές και να επικεντρωθώ στη συνέχεια σε διάφορα ερωτήματα που προκύπτουν από το Σύμφωνο Σταθερότητας.
<P>
Σε σχέση με αυτό, θεωρώ κατ' αρχήν απαραίτητο να υπενθυμίσω ορισμένες ιδέες αναφορικά με τη δημοσιονομική σταθερότητα, που συχνά λησμονούνται παρά τον προφανή χαρακτήρα τους, ή ίσως ακριβώς εξαιτίας του. Η πρώτη είναι ότι η πολιτική σύγκλισης, σε θέματα δημοσίου ελλείμματος, είναι αυτή καθεαυτή καλή· αποτελεί έναν αυτοσκοπό, με Μάαστριχτ ή χωρίς Μάαστριχτ, όπως είπε πολύ εύστοχα απόψε και ο Προεδρεύων του Συμβουλίου ECOFIN κ. Queenn.
<P>
Είναι απαράδεκτη μια κατάσταση όπου περισσότερο από το 5 % του ΑΕγχΠ πηγαίνει κάθε χρόνο για την πληρωμή τόκων του χρέους, και σε ορισμένες περιπτώσεις ως και πάνω από το 10 % του ΑΕγχΠ. Οι προσπάθειες δημοσιονομικής σταθερότητας είναι αυτές καθεαυτές αξιέπαινες προκειμένου να διασφαλιστεί μια αειφόρος ανάπτυξη. Αυτό που επέφερε το χρονοδιάγραμμα της Νομισματικής Ένωσης είναι αφενός το κίνητρο για την υλοποίηση αυτού του έργου, προκειμένου να μην καθυστερήσει, και αφετέρου την πραγματοποίηση αυτών των προσπαθειών με τρόπο συντονισμένο σε όλα τα Κράτη μέλη.
<P>
Κατά δεύτερον, και όσον αφορά το Σύμφωνο Σταθερότητας, το οποίο περιλαμβάνεται ήδη στη Συνθήκη για την Ένωση, θα πρέπει να ληφθεί υπόψη ότι ακόμη πιο σημαντικό από το να επιτευχθεί με ακρίβεια ο στόχος του 3 % για το δημόσιο έλλειμμα είναι το να επιδειχθεί η πολιτική ικανότητα και βούληση να διατηρηθεί αυτή η θέση ισορροπίας, ή μη υπερβολικής ανισορροπίας, με τρόπο βιώσιμο. Η Επιτροπή μάς παρουσιάζει με αυτούς τους όρους την πρότασή της σχετικά με το σύμφωνο σταθερότητας, απαλείφοντας ορισμένες πτυχές της πρώτης γερμανικής πρότασης.
<P>
Η γνωμοδότηση της Επιτροπής Οικονομικής Πολιτικής αυτού του Κοινοβουλίου υποστηρίζει, στα βασικά, την πρόταση της Επιτροπής, προσθέτοντας ορισμένες διευκρινίσεις που πρέπει να τονιστούν και τις οποίες υποδεικνύω στη συνέχεια. Κατά πρώτον, η Επιτροπή Οικονομικής Πολιτικής του Κοινοβουλίου υποδεικνύει ότι είναι απαραίτητο να αποδοθεί μεγαλύτερη προσοχή στον οικονομικό κύκλο κατά την εκτίμηση σχετικά με την ύπαρξη υπερβολικού δημοσίου χρέους. Το δεύτερο σημείο σχετίζεται με τις απαιτήσεις για σταθερότητα και με τις δημόσιες επενδύσεις, εφόσον σε πολλές χώρες επιχειρείται να επιτευχθεί το όριο του 3 % με την υπερβολική συμπίεση των δημοσίων επενδύσεων, και είναι σαφές ότι η πρακτική αυτή δε μπορεί να παραταθεί χωρίς να πλήξει το μέλλον των οικονομιών μας. Γι' αυτό, υποστηρίζουμε αποφασιστικά τις διευκρινίσεις που εισάγουν ορισμένες τροπολογίες, διαφοροποιώντας τις τρέχουσες δαπάνες από τις επενδυτικές δαπάνες κατά την εκτίμηση της θέσης του ελλείμματος της κάθε χώρας.
<P>
Τέλος θα αναφερθώ στο Ταμείο Συνοχής από το οποίο επωφελούνται σήμερα τέσσερις χώρες μέλη, όπως γνωρίζετε. Το Ταμείο αυτό δημιουργήθηκε στο στάδιο σύγκλισης στο οποίο βρισκόμαστε σήμερα προκειμένου να καλυφθούν οι αρνητικές συνέπειες που θα μπορούσαν να επέλθουν επί των δημοσίων επενδύσεων, στις οικονομίες των πλέον αδύναμων χωρών της Ένωσης, λόγω των προσπαθειών σύγκλισης.
<P>
Η ίδια φιλοσοφία που αιτιολογεί το Ταμείο Συνοχής και τη βοήθεια που προσφέρει σε αυτό το στάδιο σύγκλισης ισχύει και σε σχέση με τα προγράμματα σταθερότητας, τα οποία πρόκειται να εξακολουθήσουν να απαιτούν τεράστιες προσπάθειες για την εξισορρόπηση των δημοσίων ελλειμμάτων στις αποκαλούμενες «χώρες συνοχής».
<P>
Ως βουλευτής προερχόμενος από μία εκ των χωρών αυτών, και με βάση τα ιδεώδη της αλληλεγγύης που τόσες φορές έχει επικαλεστεί αυτό το Κοινοβούλιο, θεώρησα καθήκον μου να επιμείνω σε αυτό το σημείο, το οποίο ενσωματώνεται πραγματικά στις τροπολογίες που ενέκρινε η Επιτροπή Οικονομικής Πολιτικής αυτού του Κοινοβουλίου και οι οποίες ελπίζω ότι θα εγκριθούν αύριο και από την Ολομέλεια.

<SPEAKER ID=98 LANGUAGE="DE" NAME="Ettl">
Κύριε Πρόεδρε, οι συζητούμενες εκθέσεις αποτελούν σημαντική ειδική διαδρομή στην εμβάθυνση της ευρωπαϊκής ολοκλήρωσης. H θέσπιση του εύρω και τα συνοδευτικά της μέτρα, αποτελούν ένα βήμα συνέπειας προς την υλοποίηση της εσωτερικής αγοράς, ώστε να αναζωογονηθούν τα θετικά της αποτελέσματα, όπως η αυξανόμενη οικονομική απόδοση, η απασχόληση και η κοινωνική σταθερότητα, και να ενισχυθεί, στην ουσία, η δυναμική της Eυρωπαϊκής Ένωσης. Aυτή η παράσταση, όμως, του ευρωδυναμικού δεν επιτρέπεται να μας εμποδίζει να δούμε τις βασικές πτυχές θέσπισης του εύρω, και κυρίως την πολιτική και κοινωνική διάσταση ορισμένων τεχνικών αποφάσεων.
<P>
Oι πολίτες της Eυρώπης θα κρίνουν το εύρω και την Eυρωπαϊκή Ένωση, ή ακριβέστερα εμάς τους βουλευτές, από την απασχόληση, ή καλύτερα από την έκταση της ανεργίας και από την κοινωνική σταθερότητα. Tο εύρω παρέχει στην οικονομία βασικές διευκολύνσεις. Eίναι ένας βασικός παράγοντας σταθερότητας των τιμών και προβλεψιμότητας των χειρισμών, ενώ περιορίζει τον κίνδυνο της κερδοσκοπίας. Eκτός τούτου εξασφαλίζει την Ένωση από υπερβολικά έντονες διακυμάνσεις του δολαρίου και σταθεροποιεί το διεθνές νομισματικό πλαίσιο.
<P>
Έτσι, σαφώς και αυξάνεται η σημασία του τόπου εγκατάστασης «Eυρώπη». Ωστόσο, αν θέλουμε η Eυρωπαϊκή Ένωση και το Eυρωπαϊκό Kοινοβούλιο να φαίνονται αξιόπιστοι και αν δεν θέλουμε να ρίξουμε στις αγκαλιές λαϊκιστών λαοπλάνων απογοητευμένους πολίτες, που ζουν με το φόβο να μην χάσουν τη δουλειά τους, θα πρέπει, από τα θετικά αποτελέσματα από τη θέσπιση του εύρω, να επωφεληθούν όχι μόνον η οικονομία, αλλά ιδιαίτερα οι εργαζόμενοι στην κοινωνική Eυρώπη.
<P>
Θα φανεί κατά πόσον οι χριστιανοκοινωνικοί και συντηρητικοί πολιτικοί εκπροσωπούν τον πολίτη ή, στην πραγματικότητα, βγάζουν μόνο πανηγυρικούς για κοινωνικά καίρια θέματα. Θα φανεί ακόμη κατά πόσον οι φιλελεύθεροι πολιτικοί θυσιάζουν τις αρχές τους στην απόλυτη πρωτοκαθεδρία της νομισματικής σταθερότητας, χωρίς να λαμβάνουν υπόψη την απασχόληση και τις κοινωνικές επιπτώσεις. Mια καθαρά μαθηματική, μια καθαρά στην αξία του χρήματος αναφερόμενη ερμηνεία των κριτηρίων σύγκλισης, θα όξυνε την ύφεση. Oξύνει μόνο την πίεση στους εργαζόμενους, στην αγορά εργασίας. H έτσι υμνούμενη ελευθερία εγκατάστασης, θα άλλαζε ξαφνικά σε διαρκή ανάγκη μετανάστευσης προς τα σημερινά οικονομικά κέντρα.
<P>
Xάριν μιας θετικής δυναμικής, θα πρέπει ένας όσο το δυνατόν μεγαλύτερος αριθμός χωρών να συμμετέχει από την αρχή, στην τρίτη φάση της Oικονομικής και Nομισματικής Ένωσης. Tα πρόστιμα σαν μηχανισμοί κυρώσεων είναι αντιπαραγωγικά, εχθρικά για την απασχόληση και ενάντια σε κάθε οικονομική δυναμική. Aρκετοί θα ήταν και άλλοι μηχανισμοί συνοχής - ενδεχομένως η απώλεια του δικαιώματος ψήφου σε θέματα νομισματικής πολιτικής.
<P>
Aν, παρόλα αυτά, υπάρξει επανεισροή πόρων στον κοινοτικό προϋπολογισμό, αυτοί θα πρέπει να χρησιμοποιούνται υποχρεωτικά για δράσεις στην πολιτική της αγοράς εργασίας. Φυσικά, η μετάβαση στο εύρω δεν επιτρέπεται να γίνει από τράπεζες του δημοσίου τομέα ή από άλλους επιχειρηματικούς φορείς, σε βάρος της κατανάλωσης. Tέλος, επισημαίνεται και η συνολική κοινωνική ευθύνη της Eυρωπαϊκής Kεντρικής Tράπεζας, η οποία ξεπερνάει την υποχρέωση της τήρησης της σταθερότητας των τιμών, αποκλειστικά. Γι' αυτό και είναι αναγκαία μια αυξημένη υποχρέωση λογοδοσίας έναντι του Eυρωπαϊκού Kοινοβουλίου.

<SPEAKER ID=99 LANGUAGE="PT" NAME="Torres Couto">
Κύριε Πρόεδρε, θα αρχίσω και εγώ την παρέμβασή μου συγχαίροντας τους συντάκτες αυτών των εκθέσεων που έχουν ως αντικείμενο την ανάγκη υλοποίησης της Οικονομικής και Νομισματικής 'Ενωσης υπό τις προϋποθέσεις που προβλέπονται από τη Συνθήκη του Μάαστριχτ και σύμφωνα με τα καθορισμένα χρονοδιαγράμματα, προκειμένου να εφαρμοσθεί μία συνδυασμένη πολιτική στήριξης προς την πραγματική οικονομία με τρόπο ώστε να αυξηθεί η εμπιστοσύνη των οικονομικών φορέων, καθώς και οι επενδύσεις που αποτελούν παράγοντα εντατικής δημιουργίας θέσεων απασχόλησης και ανάπτυξης.
<P>
Προετοιμάζοντας αυτή την τρίτη φάση της Οικονομικής και Νομισματικής 'Ενωσης, υπάρχουν ορισμένες ανησυχίες που πρέπει να ληφθούν υπόψη, κυρίως όσον αφορά τις διαθρωτικές μετατροπές που πραγματοποιούνται στις χρηματοοικονομικές αγορές και τις αγορές κεφαλαίων και που προκύπτουν από την απορρύθμιση, τις τεχνολογίες της πληροφορίας και μία μεγαλύτερη οικονομική αλληλεξάρτηση. Πρέπει να ληφθεί επίσης υπόψη η διαδικασία εξάλειψης των μεσαζόντων, στο πλαίσιο της οποίας η προσφορά και η ζήτηση κεφαλαίων πραγματοποιείται απευθείας, χωρίς προσφυγή σε χρηματοοικονομικούς μεσάζοντες, όπως επίσης και η αναγκαία θεσμική συμφωνία που θα επιτρέψει το συντονισμό μεταξύ των πολιτικών, η ενίσχυση της ανεξαρτησίας της Ευρωπαϊκής Κεντρικής Τράπεζας, μέσω της δημοκρατικής νομιμοποίησης, καθώς και η ανάγκη να πραγματοποιείται ο διορισμός των μελών της Οικονομικής και Νομισματικής Επιτροπής με όρους μεγαλύτερης υπευθυνοποίησης, όπως άλλωστε προτείνουν οι εισηγητές.
<P>
Το ενιαίο νόμισμα είναι πραγματικά ένα αποφασιστικό βήμα, ένα ζωτικό βήμα σε αυτή τη διαδικασία ευρωπαϊκής οικοδόμησης. Αλλά θα ήταν ανοησία εκ μέρους μας να είμαστε ικανοποιημένοι με αυτό και να υποβαθμίσουμε την Ευρώπη σε μία απλή οικονομική και νομισματική οικοδόμηση. Η Ευρώπη, με τη βούληση των λαών, με τη βούληση των πολιτών, πρέπει να είναι πολύ περισσότερα από αυτό. Η Ευρώπη πρέπει να οδεύσει προς την Οικονομική και Νομισματική Ευρώπη, αλλά πρέπει επίσης να εμβαθυνθεί πολιτικά και δεν εάιναι δυνατό να αγνοείται η ενίσχυση της κοινωνικής συνοχής. Και κανείς δεν θα μπορούσε να καταλάβει σήμερα, στην Ευρώπη, πώς εκείνοι που είναι και ήταν ικανοί να καθορίσουν δεσμευτικούς στόχους και πολιτικές στο νομισματικό, δημοσιονομικό και συναλλαγματικό επίπεδο, πώς είναι δυνατό να επιδεικνύουν μία φοβερή περιφρόνηση για τους ευρωπαίους πολίτες, χωρίς να καθορίζουν επίσης δεσμευτικούς στόχους στο επίπεδο της κοινωνικής πολιτικής και της πολιτικής απασχόλησης.
<P>
Η 3η φάση της Οικονομικής και Νομισματικής 'Ενωσης βρίσκεται μπροστά στην πόρτα μας. Το ενιαίο νόμισμα θα γίνει μία πραγματικότητα, μία πραγματικότητα την οποία χαιρετίζω με ενθουσιασμό, αλλά την οποία θα αντιμετώπιζα με μεγάλη ανησυχία εάν, την ώρα που θα τεθεί σε ισχύ, δεν έχουμε επίσης ένα σύμφωνο για την απασχόληση το οποίο θα αποτελεί παράγοντα ελπίδας για όλους τους ευρωπαίους πολίτες.

<SPEAKER ID=100 NAME="de Silguy">
Κύριε Πρόεδρε, κυρίες και κύριοι βουλευτές, θα ήθελα, κατ&#x02BC;αρχήν, να ευχαριστήσω το Ευρωπαϊκό Κοινοβούλιο που δεσμεύτηκε να στηρίξει τη διαδικασία εισαγωγής του ευρώ. Οι προθεσμίες που πρέπει να τηρηθούν βάσει του χρονοδιαγράμματος υλοποίησης της οικονομικής και νομισματικής ένωσης μας ανάγκασαν να εργαστούμε υπό συνθήκες ιδιαίτερα δύσκολες και, στο σημείο αυτό, θα ήθελα να εκφράσω και δημοσίως την ευγνωμοσύνη μου προς όλες τις επιτροπές και τους εισηγητές, τους κ.κ. Μetten, Χριστοδούλου, Herman, Hoppenstedt και Harrison, για την εξαιρετική δουλειά τους επί των θεμάτων τα οποία εξετάζουμε σήμερα διαβεβαιώνοντάς σας, κύριε Χριστοδούλου, ότι θα τη λάβουμε υπόψη μας με πνεύμα θετικής συνεργασίας, όπως προείπατε.Δύο εβδομάδες πριν το Ευρωπαϊκό Συμβούλιο του Δουβλίνου, ο διάλογος αυτός για την πορεία της οικονομικής και νομισματικής ένωσης συνιστά, παράλληλα, και έναν απολογισμό των θετικών βημάτων που έγιναν στη διάρκεια αυτού του χρόνου, τα οποία θεωρώ και σημαντικά και μη αναστρέψιμα.
<P>
Αρκεί να θυμηθεί κανείς ότι, με τη δική σας στήριξη, το Ευρωπαϊκό Συμβούλιο της Μαδρίτης επικύρωσε, το Δεκέμβριο του 1995, το στόχο της μετάβασης προς το ευρωπαϊκό νόμισμα και την ονομασία του, καθώς και το πρόγραμμα εργασίας για το 1996.
<P>
Με βάση το πρόγραμμα αυτό, σήμερα πρέπει αφ&#x02BC;ενός να προχωρήσουμε στην έγκριση του συνόλου των προκαταρκτικών εργασιών για την εισαγωγή του ευρώ και, αφ&#x02BC;ετέρου, να εξετάσουμε την πρόοδο που έχει σημειωθεί μέχρι στιγμής στην κατεύθυνση της σύγκλισης. Δυστυχώς, δεν έχω το χρόνο να αναφερθώ διεξοδικά στις πέντε αυτές εκθέσεις και στο σύνολο των προτάσεών σας. Αν μου επιτρέπετε, λοιπόν, για να απλοποιήσω τα πράγματα θα ήθελα να απαντήσω συνολικά σε δύο βασικούς θεματικούς άξονες, δηλαδή την πορεία σύγκλισης και την προπαρασκευή της εισαγωγής του ευρώ, η οποία θα ολοκληρωθεί εγκαίρως.
<P>
Πριν αναφερθώ συνοπτικά στις προβλέψεις που διατύπωσε το φθινόπωρο η Επιτροπή για το 1997, θα ήθελα να επιμείνω λίγο στην πορεία της σύγκλισης για τη φετινή χρονιά.
<P>
Όπως προκύπτει τόσο από τις εκθέσεις της Επιτροπής όσο και από την έκθεση του ΕΝΙ, όλο και περισσότερο εδραιώνονται τα διαφορετικά εκείνα στοιχεία που χαρακτηρίζουν μία συνεχή ευρωπαϊκή σύγκλιση. Η έκθεση της Επιτροπής επικεντρώνεται κυρίως στην πρόοδο που έχει σημειωθεί αναφορικά με τα τέσσερα ή πέντε κριτήρια σύγκλισης αλλά, παράλληλα, εξετάζει και το ζήτημα της συμβατότητας, όπως επιθυμεί ο κ. Metten, ανάμεσα στην εθνική νομοθεσία περί εθνικών κεντρικών τραπεζών και στις διατάξεις της Συνθήκης που στοχεύουν στη διασφάλιση της ανεξαρτησίας του Ευρωπαϊκού Συστήματος Κεντρικών Τραπεζών. Από την έκθεση προκύπτει ότι, για ορισμένες περιπτώσεις, θα καταστεί αναγκαία η προσαρμογή των αντίστοιχων εθνικών νομοθεσιών.
<P>
Εξίσου ουσιαστική ήταν και η πρόοδος που επετεύχθη σε όλα τα κράτη μέλη ως προς το σύνολο των πτυχών της σύγκλισης. Τα αποτελέσματα αναφορικά με τον πληθωρισμό και τα επιτόκια είναι εντυπωσιακά και θα απαντούσα εδώ στον κ. Pomιs Ruiz ότι, για το κριτήριο του πληθωρισμού, η Επιτροπή είναι εκείνη που αποφασίζει με βάση τη Συνθήκη. Χρησιμοποιήσαμε έναν απλό και μη σταθμισμένο μέσο όρο, επειδή η μέθοδος αυτή είναι εκείνη με τη μεγαλύτερη διαφάνεια. Θα ήθελα να προσθέσω, όμως, ότι τα αποτελέσματα θα ήταν τα ίδια ακόμη και με σταθμισμένο μέσο όρο. Έχουμε, συνεπώς, εξαιρετικά αποτελέσματα και ως προς τον πληθωρισμό και ως προς τα επιτόκια.
<P>
Σε ό, τι αφορά τη συναλλαγματική σταθερότητα, δώδεκα κράτη μέλη μετέχουν στο μηχανισμό συναλλαγματικών ισοτιμιών του ΕΝΣ από την περασμένη Κυριακή. Η Επιτροπή εκφράζει την ικανοποίησή της για την επιστροφή της λίρας στο ΕΝΣ, γεγονός που συνιστά μία ακόμη θετική ένδειξη στην πορεία υλοποίησης του ευρώ. Θα ήθελα, επίσης, να προσθέσω ότι η απόσταση ανάμεσα στα ισχυρότερα και στα ασθενέστερα νομίσματα εντός της ζώνης διακύμανσης του ΕΝΣ έχει, πρακτικά, μειωθεί στο μισό εδώ και ένα χρόνο.
<P>
Αναφορικά με τα δημόσια οικονομικά, η σύγκλιση παραμένει ανεπαρκής παρά την πρόοδο που σημειώνεται. Με βάση το ΕΝΙ, η Επιτροπή θεωρεί ότι μόνο τέσσερα κράτη, Δανία, Ιρλανδία, Λουξεμβούργο και Κάτω Χώρες, θα έχουν συγκρατήσει το δημόσιο έλλειμμά τους κάτω από το 3 % για το 1996, ενώ τρία μόνο, Γαλλία, Λουξεμβούργο και Κάτω Χώρες, θα έχουν δημόσιο χρέος κάτω από 60 %.
<P>
Τονίζω, επίσης, ότι το Ευρωπαϊκό Συμβούλιο του Δουβλίνου θα διαπιστώσει πως δεν υφίσταται αυτή τη στιγμή πλειοψηφία κρατών μελών με επαρκώς υψηλό βαθμό σύγκλισης. Η διαδικασία του άρθρου 109 Ι, παράγραφος 2, θα πρέπει, λοιπόν να επαναληφθεί το δυνατόν συντομότερα εντός του 1998. Το Ευρωπαϊκό Συμβούλιο θα αποφασίσει, συνεπώς, με κριτήριο τον υψηλό βαθμό σταθερής σύγκλισης που θα έχει, στο μεταξύ, επιτευχθεί.
<P>
Οι προβλέψεις, ωστόσο, που ανακοίνωσε η Επιτροπή το Νοέμβριο του 1996 καταδεικνύουν μία πορεία αναπτυξιακής ανάκαμψης και μία ελαφρά βελτίωση στον τομέα της απασχόλησης. Οι προβλέψεις για την ανάπτυξη είναι 1, 6 % για το 1996, 2, 3 % για το 1997 και 2, 8 % για το 1998.Με βάση τις συνιστώσες που διαμορφώνουν τη ζήτηση, το 1997 και το 1998 αναμένεται να αποτελέσουν έτη ισόρροπης ανάπτυξης. Έντονος θα είναι ο ρόλος των εξαγωγών, ενώ οι παραγωγικές επενδύσεις, που αναμένεται να αυξηθούν κατά 5 % το 1997 και 7 % το 1998, θα ξαναγίνουν η κινητήρια αναπτυξιακή δύναμη.
<P>
Στον τομέα της απασχόλησης, 2, 3 εκατομμύρια θέσεις εργασίας θα δημιουργηθούν καθαρά στην τριετία 1996, 1997 και 1998. Μεσοπρόθεσμα, ωστόσο, μόνο μία σχετικά ισχυρή και συνεχής ανάπτυξη θα μας επιτρέψει να μειώσουμε αισθητά την ανεργία. Αυτός είναι, άλλωστε, και εδώ θα ήθελα να απαντήσω σε όσους ομιλητές αναφέρθηκαν σχετικά, ο λόγος ύπαρξης του ευρώ, το οποίο δεν υφίσταται παρά μόνο εντός της προοπτικής δημιουργίας ενός σταθερού και αειφορικού αναπτυξιακού πλαισίου που θα οδηγήσει στη δημιουργία θέσεων εργασίας.Οι προβλέψεις της Επιτροπής είναι ενδεικτικές των προοπτικών που είναι θετικές και δείχνουν ότι σημαντικός αριθμός κρατών μελών βρίσκεται στο δρόμο της συμμετοχής στην οικονομική και νομισματική ένωση από τις απαρχές της. Πρέπει, όμως, να διευκρινίσω ότι οι προβλέψεις αυτές δεν αποτελούν, ωστόσο, αρχική προεπιλογή από τον κατάλογο των κρατών μελών που θα υιοθετήσουν το ευρώ την 1η Ιανουαρίου 1999.
<P>
Τονίζω και πάλι ότι η τήρηση των κριτηρίων σύγκλισης που θα επιτρέψουν την πρόσβαση στο ευρώ θα διαπιστωθεί το δυνατόν συντομότερα εντός του 1998 με βάση τα τελικά μεγέθη του 1997 αλλά, επίσης, και με βάση τις παρελθούσες και μελλοντικές επιδόσεις των κρατών μελών αναφορικά με τις διάφορες πτυχές της σύγκλισης.
<P>
Θυμίζω ότι, σύμφωνα με τη Συνθήκη, οι εντός ευρώ χώρες θα πρέπει να έχουν πετύχει υψηλό βαθμό σταθερής σύγκλισης και η συζήτηση αυτή που κάνουμε σήμερα, για την οποία σας ευχαριστώ, μας επιτρέπει για πρώτη φορά, πιστεύω, να διευκρινίσουμε τι εννοούμε με τους όρους αυτούς. Για την αξιολόγηση του βαθμού σύγκλισης, η Συνθήκη περιέχει πέντε κριτήρια. Η τήρηση της μίας ή της άλλης τιμής αναφοράς δεν αποτελεί αυτή καθαυτή ικανή συνθήκη επιλογής. Για να διασφαλιστεί η διάρκεια της σύγκλισης δεν πρέπει να εξετάζονται αποσπασματικά οι επιδόσεις ενός και μόνο έτους, γεγονός που σημαίνει ότι τα μέτρα μη επαναληπτικού χαρακτήρα θα πρέπει να συνοδεύονται από αξιόπιστες δεσμεύσεις διατήρησης της δημοσιονομικής σταθερότητας κατά τα επόμενα χρόνια και εδώ δεν πρόκειται για ταχυδακτυλουργικά κόλπα σε καμία περίπτωση. Αυτή είναι και η απάντησή μου προς την κ. Hautala, ότι δηλαδή η κατάταξη για μία χρονιά είναι θέμα καθαρά τεχνικό και λογιστικό που δε συνιστά προεπιλογή για το ποιος θα περάσει στο ευρώ και ποιος όχι. Η διάρκεια της δημοσιονομικής σταθερότητας είναι, ακριβώς, ο στόχος του συμφώνου σταθερότητας που, μαζί με το νομικό καθεστώς του ευρώ και το νέο ΕΝΣ, αποτελούν τις τρεις μεγάλες ενότητες των αναγκαίων προκαταρκτικών εργασιών για την εισαγωγή του ευρώ.
<P>
Επιτρέψτε μου να πω, αρχικά, δυό λόγια για το Σύμφωνο Σταθερότητας, καθησυχάζοντας έτσι και τον κύριο Willockx, τον οποίο διαβεβαιώ ότι το Σύμφωνο Σταθερότητας δε θα έχει αποπληθωριστικό χαρακτήρα. Σε ευρωπαϊκό αλλά και σε διεθνές επίπεδο, γίνεται όλο και περισσότερο καθολικά αποδεκτό ότι η αειφορική ανάπτυξη είναι δυνατή μόνο με υγιή δημόσια οικονομικά, γεγονός που επιτρέπει τη διαρκή πτωτική πορεία των επιτοκίων. Η δημοσιονομική πολιτική θα μπορούσε και θα έπρεπε, παρ&#x02BC;όλα αυτά, να διαδραματίζει σταθεροποιητικό για την οικονομία ρόλο και, για να γίνει κάτι τέτοιο, οι προϋπολογισμοί πρέπει να είναι ή ισοσκελισμένοι ή πλεονασματικοί. Αυτή ακριβώς είναι και η λογική του Συμφώνου Σταθερότητας. Μη φοβάστε, λοιπόν, το Σύμφωνο Σταθερότητας δεν είναι Ευρώπη α λα γερμανικά, συνθηκολόγηση, ζυγός ή υπερβολική σκληρότητα, κύριε Χριστοδούλου, αλλά τα αναγκαία οικονομικά εφόδια για τη δημιουργία θέσεων εργασίας στην Ευρώπη του αύριο. Μην ανησυχείτε, λοιπόν, ούτε εσείς, κύριε Cox. Το τιμόνι, στο θέμα αυτό, είναι στα χέρια της Επιτροπής.
<P>
Κατ&#x02BC;αρχήν, το Σύμφωνο Σταθερότητας προσφέρει ένα συνεκτικό, αξιόπιστο, ισορροπημένο και ρεαλιστικό πλαίσιο και στο σημείο αυτό θα ήθελα να απαντήσω στον κ. Caudron. Με βάση τη Συνθήκη επειδή, αναμφίβολα, το κείμενο αυτό εντάσσεται απόλυτα στο πλαίσιο της Συνθήκης, τα κράτη μέλη αποσκοπούν να εξισορροπήσουν μεσοπρόθεσμα τα δημόσια οικονομικά τους για να συμβάλουν, έτσι, στην ανάπτυξη και στη δημιουργία θέσεων απασχόλησης. Προκειμένου, λοιπόν, να επιτευχθούν όλες αυτές οι ευνοϊκές εξελίξεις, ο εν λόγω στόχος πρέπει απαραίτητα να τηρείται διαχρονικά.
<P>
Εξάλλου, το Σύμφωνο Σταθερότητας είναι, πριν από όλα, προληπτικού χαρακτήρα, δεδομένου ότι στοχεύει στο να προλαμβάνει παρά να θεραπεύει. Όλα αυτά είναι αντικείμενο του κανονισμού υπό την έννοια του άρθρου 103.5 της Συνθήκης και μπορούμε να τα πετύχουμε με τα προγράμματα σταθερότητας που θα υποβάλλουν τα κράτη μέλη και θα εγκρίνει το Συμβούλιο. Μπορώ να σας διαβεβαιώσω ότι το Ευρωπαϊκό Κοινοβούλιο θα τηρείται ενήμερο όλων αυτών, από τη στιγμή που θα ανακοινώνονται δημόσια. Τα εν λόγω προγράμματα θα βασίζονται σε μακροοικονομικές υποθέσεις, συμπεριλαμβανομένης της απασχόλησης, και θα ήθελα εδώ να απαντήσω σε ορισμένους προβληματισμούς που εκφράστηκαν λέγοντας ότι το Συμβούλιο θα μπορεί, ανά πάσα στιγμή, να απευθύνει τις συστάσεις που θα θεωρήσει σκόπιμες προκειμένου η εκτέλεση του προϋπολογισμού να εναρμονίζεται με τους στόχους. Για το λόγο αυτό θα δημιουργήσουμε και ένα σύστημα έγκαιρης προειδοποίησης, ώστε να αποφεύγονται οι αποκλίσεις.
<P>
Τέλος, το Σύμφωνο Σταθερότητας πρέπει, επίσης, να παίζει και αποτρεπτικό ρόλο. Θα θυμίσω, για ορισμένους που, ίσως, αμφιβάλλουν, ότι το δημοσιονομικό έλλειμμα μιας χώρας, της Γαλλίας για παράδειγμα, τη φέρνει στη θέση ενός νοικοκυριού με μηνιαίο εισόδημα 13.000 φράγκα και αντίστοιχες δαπάνες 15.500 φράγκα, δηλαδή ενός νοικοκυριού που δαπανά 20 % περισσότερο από το εισόδημά του. Τα κράτη μέλη οφείλουν να κατανοήσουν ότι μια τέτοια υπέρβαση πρέπει να συνεπάγεται κυρώσεις όπως, εξάλλου, προβλέπει και το άρθρο 104 Γ της Συνθήκης μέσω της διαδικασίας υπερβολικού ελλείμματος. Διαβεβαιώ, επίσης, τον κύριο Watson ότι η διαδικασία αυτή δεν μπορεί να ενεργοποιηθεί βάσει του άρθρου 103.
<P>
Στο άρθρο 104 Γ βασίζεται και το δεύτερο σχέδιο κανονισμού που έχει κατατεθεί, το οποίο στοχεύει να καταστήσει λειτουργική τη διαδικασία αυτή. Με κριτήριο τα αποτελέσματα της εκτέλεσης του προϋπολογισμού, το Συμβούλιο θα αποφασίσει αν υφίσταται ή όχι υπερβολικό έλλειμμα συνεκτιμώντας μια σειρά παράγοντες, π.χ., αν οι εξελίξεις κατά το υπό εξέταση έτος ήταν φυσιολογικές ή έκτακτες, αν το έλλειμμα πρέπει να θεωρηθεί υπερβολικό με βάση το σύνολο των παραμέτρων της Συνθήκης και, κυρίως, σε σύγκριση με τις επενδυτικές δαπάνες. Αν υφίσταται υπερβολικό έλλειμμα, πρέπει να γίνει κάθε δυνατή προσπάθεια γρήγορης μείωσής του, διαφορετικά απειλούνται τόσο η ανάπτυξη όσο και οι επενδύσεις. Το κάθε κράτος μέλος διαθέτει αρκετούς μήνες, από το Μάρτιο μέχρι το Δεκέμβριο, για να λάβει τα αναγκαία μέτρα και για να εγκριθούν αυτά από το Συμβούλιο. Σας διαβεβαιώ, κύριε Watson, ότι η Επιτροπή αφήνει τα κράτη μέλη να επιλέξουν ποια θα είναι τα μέτρα αυτά, αν θα είναι η μείωση των δαπανών ή η αύξηση των εισροών, αυτό εμπίπτει στην αρχή της επικουρικότητας. Θα έλεγα ότι ο κανονισμός αφήνει αρκετά περιθώρια ευελιξίας ώστε να λαμβάνεται υπόψη η πολυμορφία των εθνικών κοινοβουλευτικών διαδικασιών και, συνεπώς, και ο προβληματισμός των εθνικών Κοινοβουλίων, κύριε Χριστοδούλου.Αν το εν λόγω κράτος μέλος δε λάβει κανένα διορθωτικό μέτρο, πρέπει να αναμένει ότι το Συμβούλιο θα προχωρήσει στην εφαρμογή της Συνθήκης, ότι δηλαδή θα επιβάλει κυρώσεις. Δεν πρόκειται να τις περιγράψω εδώ, έχει ήδη γίνει εκτενής αναφορά, απλά θα πω ότι είναι ισορροπημένες και επαρκώς ευέλικτες, όπως επίσης και επαρκώς αποτρεπτικές, χωρίς να είναι ιδιαίτερα αυστηρές για να μην αποδειχτούν αντιπαραγωγικές.
<P>
Η έκθεση του κυρίου Χριστοδούλου και οι επ&#x02BC;αυτής συμβιβαστικές τροπολογίες εντάσσονται, σφαιρικά, στη λογική του Συμφώνου Σταθερότητας που παρουσίασε η Επιτροπή. Πρόκειται για ιδιαίτερα χρήσιμη συνεισφορά στην παρούσα ανταλλαγή απόψεων ενόψει των εργασιών του Ευρωπαϊκού Συμβουλίου στο Δουβλίνο.
<P>
Όπως προκύπτει και από το άρθρο 5 της πρότασης κανονισμού της Επιτροπής βάσει του άρθρου 103.5, η Επιτροπή συμμερίζεται τους προβληματισμούς σας και επιθυμεί να εξετάσετε τα αποτελέσματα της διαδικασίας εποπτείας. Έχει, εξάλλου, πλήρη επίγνωση της ανάγκης να συνταχθεί γρήγορα, όπως το επιθυμείτε και εσείς, η πρόταση βελτίωσης της πολυμερούς εποπτείας για τους «prι-ins». Οφείλω, όμως, να προσθέσω ότι η Επιτροπή δε θεωρεί σκόπιμο να επεκτείνει το πεδίο εφαρμογής της πρότασης αυτής ενσωματώνοντας και άλλες πολιτικές ή όργανα εκτός εκείνων που αποτελούν αντικείμενο του συμφώνου σταθερότητας.
<P>
Για τη συνέχεια των εργασιών, ευχή της Επιτροπής είναι να μπορέσει να στηριχθεί όσο το δυνατόν περισσότερο στη συνεισφορά του Κοινοβουλίου. Αναφορικά, λοιπόν, με τον κανονισμό βάσει του άρθρου 103.5, η Επιτροπή μπορεί να δεχτεί την τροπολογία 21, τις τροπολογίες 1 και 18 και τη συμβιβαστική τροπολογία 2, με ορισμένες συντακτικές τροποποιήσεις. Για τον άλλο κανονισμό βάσει του άρθρου 104 Γ 14, η Επιτροπή μπορεί να δεχτεί τις τροπολογίες 9 και 13, καθώς και τις τροπολογίες 1 και 2 με ορισμένες συντακτικές τροποποιήσεις.
<P>
Αλλη προπαρασκευαστική εργασία, η οποία επίσης συζητήθηκε επί μακρόν, είναι το νομικό καθεστώς του ευρώ. Η Επιτροπή, όπως και εσείς, και στο σημείο αυτό θα ήθελα να ευχαριστήσω τον εισηγητή για τους γρήγορους ρυθμούς του, εργάστηκε σκληρά πάνω στο θέμα αυτό μέσα σε συντομότατες προθεσμίες. Το κατατεθέν σχέδιο είναι σχέδιο του νέου νομισματικού δικαίου για την Ευρώπη, του νομισματικού δικαίου του 2000. Το κείμενο αυτό, που αναμένεται να εγκριθεί σύντομα, εκφράζει, πραγματικά, την έντονη και πιεστική απαίτηση κάθε μελλοντικού χρήστη του ευρώ για την αναγκαία ασφάλεια δικαίου.
<P>
Μπορώ να βεβαιώσω τον κ. Herman ότι δεν υπήρξε συνθηκολόγηση. Μπορώ επίσης να καθησυχάσω, το ελπίζω τουλάχιστον, τον κ. Cot, λέγοντάς του ότι η Επιτροπή περιστοιχίζεται από τις νομικές γνωμοδοτήσεις όλων των εμπειρογνωμόνων και έχει λάβει κάθε προφύλαξη. Το γεγονός αυτό, βέβαια, δεν εγγυάται 100 % ότι αποκλείεται να υπάρξουν αντιδικίες αλλά, όπως γνωρίζετε και εσείς και εγώ, αγαπητέ φίλε, οι δικηγόροι ζουν από τα δικά μας κείμενα και, συνεπώς, δεν μπορεί να υπάρξει απαγόρευση. Μου είχε, επίσης, προταθεί μία τροπολογία που δεν ήταν του Ευρωπαϊκού Κοινοβουλίου, την οποία απέρριψα, που δεν προέβλεπε δυνατότητα προσφυγής. Θεώρησα ότι κάτι τέτοιο μάλλον υπερβαίνει τα καλώς κείμενα σε αντιδημοκρατική κατεύθυνση. Αυτός ακριβώς είναι και ο λόγος για τον οποίο δώσαμε προτεραιότητα στη νομική εξασφάλιση, γνωρίζοντας, βέβαια, ότι δεν επρόκειτο να εμποδιστούν έτσι οι προσφυγές. Δεν υπάρχει, όμως, άλλη δημοκρατική οδός.
<P>
Και επειδή πολλά ειπώθηκαν για την ονομασία, οφείλω να διευκρινίσω ότι η ονομασία ευρώ είναι προσδιορισμός του γενικού όρου ECU. H διασάφηση αυτού που, σε πολλές γλώσσες, υπάρχει σαν ακρωνύμιο, σαν αρχικά, δε συνιστά τροποποίηση της Συνθήκης. Αυτή είναι η ομόφωνη άποψη των νομικών μας εμπειρογνωμόνων. Αναφορικά με το κοινοτικό νόμισμα επιτρέψτε μου να σας απαντήσω, κύριε Herman, ότι επιλέχθηκε η προσέγγιση της εθνικής κυριαρχίας. Ο κανονισμός δίνει νέο νόμισμα στα κυρίαρχα κράτη μέλη που μετέχουν στη ζώνη του ευρώ. Το να γράφει κανείς ότι το ευρώ είναι το κοινοτικό νόμισμα δεν εκφράζει, δυστυχώς ίσως, την παρούσα κατάσταση, για όσο διάστημα κάποια κράτη μέλη επιλέγουν και αποκτούν τη νομική δυνατότητα να μην υιοθετήσουν το ευρώ.
<P>
Δε θα αναφερθώ με λεπτομέρειες στα δύο σχέδια κανονισμού και δε θα επεκταθώ στο θέμα αυτό επειδή νομίζω ότι γνωρίζουμε το περιεχόμενό τους, τόσο ότι η Ευρωπαϊκή Ένωση θα έχει ένα ενιαίο νόμισμα την 1η Ιανουαρίου 1999, όσο και ότι τα κείμενα αυτά στοχεύουν να διασφαλίσουν τη συνέχεια των συμβάσεων και κάθε συμβατικής υποχρέωσης.Φυσικό νομικό θεμέλιο μιας τέτοιας νομισματικής οντότητας είναι το άρθρο 109 Λ 4. Το άρθρο αυτό, ωστόσο, δεν τίθεται σε ισχύ πριν την έναρξη του τρίτου σταδίου. Αυτός είναι και ο λόγος που, μετά από ρητό αίτημα των μελλοντικών χρηστών του ευρώ και μετά από συμφωνία με τα κράτη μέλη, η Επιτροπή πρότεινε να εφαρμοστούν από τώρα ορισμένες διατάξεις, βάσει του άρθρου 235.
<P>
Χάρη στους δύο αυτούς κανονισμούς κανένας δικαστής στον κόσμο, ούτε στη Νέα Υόρκη ούτε στη Σιγκαπούρη, δεν μπορεί, πλέον, να αγνοήσει τους κανόνες αυτούς που θεσπίζουν τη διαφάνεια και την ασφάλεια δικαίου της εισαγωγής του ευρώ. Η απαίτηση αυτή είναι θεμελιώδης και συνιστά την αρχή του »lex monetae».
<P>
Διαβεβαιώνω, επίσης, τον κύριο Αreitio Toledo ότι δεν είμαστε στο τέλος αλλά στην αρχή. Πρέπει να συνεχίσουμε με προσπάθειες επικοινωνίας και, χάρη στη στήριξή σας, τις ξεκινήσαμε αλλά, φυσικά, θα τις αναπτύξουμε περισσότερο προχωρώντας, θα έλεγα, και παραπέρα. Η απαίτηση για ασφάλεια δικαίου πρέπει να αποβεί εξίσου επωφελής για όλους τους πολίτες. Έχετε δίκιο κυρία Randzio-Plath, συμμερίζομαι τον προβληματισμό σας. Ο πολίτης είναι φορολογούμενος, εργαζόμενος, καταναλωτής και η ασφάλεια αυτή πρέπει να τον καλύπτει ανεξάρτητα από το αν πρόκειται για συμβάσεις, για τις αποταμιεύσεις του, για τις αποδοχές του ή για την αγοραστική του δύναμη.
<P>
Η Επιτροπή αποφάσισε, επίσης, τη διεξαγωγή συζήτησης στρογγυλής τραπέζης πριν το καλοκαίρι, όπου θα εξεταστεί συγκεκριμένα η πρακτική πλευρά της μετάβασης στο ευρώ και, ιδιαίτερα, τα θέματα που ενδιαφέρουν εμπόρους και καταναλωτές. Στη συζήτηση αυτή θα μετάσχει, βέβαια, και το Ευρωπαϊκό Κοινοβούλιο. Πιστεύω, κύριε Garosci, ότι μπορώ να σας καθησυχάσω επ&#x02BC;αυτού, όπως και τον κ. Whitehead, λέγοντας ότι όλες οι ενδιαφερόμενες υπηρεσίες μετείχαν στη σύνταξη της πρότασης κανονισμού που σας υποβάλλουμε και το ίδιο θα ισχύσει και στο μέλλον.Μόνο με τη στενή συνεργασία όλων των ενδιαφερόμενων πλευρών μπορούν να προσεγγιστούν τα βασικά προβλήματα, η διπλή αναγραφή τιμών, οι τραπεζικές προμήθειες, η ανάλυση κόστους/πλεονεκτημάτων της εισαγωγής του ευρώ, ο υπολογισμός των τιμών σε ευρώ ή η πάταξη της απάτης, των παραβάσεων ή της παραχάραξης.
<P>
Μετά τη διεξοδική αυτή εξέταση θα είμαστε σε θέση να εκτιμήσουμε αν χρήζει συμπλήρωσης η κοινοτική νομοθεσία. Μου ζητήσατε, κύριε Cot, να υπάρξει δέσμευση για τη μεθοδολογία και το χρονοδιάγραμμα. Ελπίζω να απάντησα στο αίτημά σας. Συμμερίζομαι τον προβληματισμό σας. Πρέπει να διαβεβαιώσουμε την κοινή γνώμη για τους όρους μετάβασης στο ευρώ και να συνεκτιμήσουμε τους προβληματισμούς των καταναλωτών, γεγονός που θα αποτελέσει προτεραιότητα για την Επιτροπή κατά την επόμενη χρονιά.
<P>
Όλοι οι παραπάνω προβληματισμοί είναι μείζονος σημασίας, δεν μπορούν, όμως, να απαντηθούν παρά μόνο στο πλαίσιο αυτού του »lex monetae» που συνιστά την ευρωπαϊκή νομισματική οντότητα με μοναδικό σκοπό να δώσει τη μέγιστη νομική ισχύ σε θεμελιώδεις αρχές όπως ο καθορισμός του νομίσματος και η διασφάλιση των ομολόγων.
<P>
Ως εκ τούτου, η Επιτροπή δεν είναι σε θέση να διευρύνει το πεδίο εφαρμογής της πρότασής της. Μπορεί, ωστόσο, να δεχτεί όλες εκείνες τις τροπολογίες που έρχονται εις επίρρωσιν της ισχύος του »lex nonetae» , όπως η τροπολογία 3, οι τροπολογίες 1 και 2 αφού τροποποιηθούν ελαφρώς και οι τροπολογίες επί του κανονισμού βάσει του άρθρου 235. Αναφορικά με τον κανονισμό βάσει του άρθρου 109 Λ 4, η Επιτροπή μπορεί να δεχτεί την τροπολογία 4 και τις τροπολογίες 2, 16 και 18, με ορισμένες συντακτικές τροποποιήσεις.
<P>
Κύριε Πρόεδρε, Κυρίες και Κύριοι βουλευτές, το χρονοδιάγραμμα που καθόρισε το Ευρωπαϊκό Συμβούλιο της Μαδρίτης θα μπορέσει να τηρηθεί χάρη στη δική σας στήριξη. Ο κ. Hoppenstedt είπε προ ολίγου ότι το Δουβλίνο θα είναι η λυδία λίθος. Προσωπική ευχή μου είναι να πετύχει το Δουβλίνο και να προκύψει συμφωνία επί της ουσίας ώστε, στη συνέχεια, να μη μένει παρά να ληφθούν οι επίσημες αποφάσεις σε νομικό επίπεδο. Πολλά και διάφορα είναι, βέβαια, όσα θα πρέπει να γίνουν την επόμενη χρονιά. Ο κύριος De Clercq, καθώς και ορισμένοι άλλοι ομιλητές, αναφέρθηκαν στις εξωτερικές πτυχές του ευρώ. Πιστεύω και εγώ ότι τώρα είναι η στιγμή να εξεταστεί το ζήτημα αυτό και, εφ&#x02BC;όσον προσκληθώ να τοποθετηθώ και ενώπιον των επιτροπών σας, θα είμαι πραγματικά ευτυχής να συζητήσουμε και εκεί.
<P>
Κλείνοντας, πιστεύω κύριε Πρόεδρε, κυρίες και κύριοι βουλευτές, ότι τα δύο αυτά χρόνια έδειξαν πως η μεθοδολογία μας για στενή συνεργασία μεταξύ της Επιτροπής και του Κοινοβουλίου έδωσε τους καρπούς της. Τα όργανα και, θα πρόσθετα εδώ, το Συμβούλιο, το Ευρωπαϊκό Νομισματικό Ίδρυμα έδειξαν για ακόμη μία φορά ότι μπορούν να εργαστούν από κοινού προς το συμφέρον όλων των Ευρωπαίων πολιτών.
<P>
Όσα συντελέστηκαν εδώ και δύο χρόνια ήταν σημαντικά, ας μην το κρύβουμε. Μας μένει τώρα να αξιοποιήσουμε το 1997 για να φτάσει και το καινούριο πλοίο στο λιμάνι του.

<SPEAKER ID=101 NAME="Metten">
Πρόεδρε, χαίρομαι για ένα μεγάλο μέρος από όσα ανέφερε ο Επίτροπος de Silguy, ανησυχώ όμως για μία συγκεκριμένη πτυχή. Ίσως θα ήταν καλό να ακούσει αυτά που έχω να πω. Έχω την εντύπωση ότι επιχειρεί να εισαγάγει ένα νέο κριτήριο σύγκλισης που είναι συγκεκριμένα η διαρκής σύγκλιση. Με άλλα λόγια, αυτά που είπε είναι περίπου τα εξής: Η κάλυψη των κριτηρίων το 1997 δεν αρκεί. Κοιτάζουμε επίσης και τις επιδόσεις του παρελθόντος και του μέλλοντος. Ανησυχώ επειδή πρόκειται για μία φράση την οποία άκουσα να αναφέρουν την τελευταία εβδομάδα και ορισμένοι διοικητές κεντρικών τραπεζών. Αυτό συνέβη ακριβώς μετά τη δημοσίευση των φθινοπωρινών προβλέψεων της Επιτροπής, σύμφωνα με τις οποίες οι χώρες όπως η Ισπανία και η Πορτογαλία θα μπορέσουν κάλλιστα να καλύψουν τα κριτήρια. Θα μπορούσε ο κ. Επίτροπος να άρει τις ανησυχίες μου;

<SPEAKER ID=102 NAME="Herman">
Κύριε Πρόεδρε, θέλω και εγώ να ευχαριστήσω τον κ. Επίτροπο για τις διευκρινίσεις του, οι οποίες δεν είναι πειστικές σε όλα τα σημεία αλλά δε θα ήθελα να επανέλθω στη συζήτηση αυτή παρά μόνο προσωπικά, αν σας ενδιαφέρει. Γνωρίζω ότι ακόμη και εσείς δεν είστε σε θέση να αποφασίσετε τι είναι καλύτερο, επειδή δεσμεύεστε από τα κράτη μέλη.
<P>
Θα ήθελα, τώρα, να περάσω σε δύο παρατηρήσεις επί των τροπολογιών που κατατέθηκαν και περιέχουν δύο σφάλματα. Στην τροπολογία 30, το ευρώ δεν είναι το νόμισμα της Ένωσης αλλά της Κοινότητας. Γνωρίζω πως αυτό δεν πρόκειται να σας κάνει να αλλάξετε άποψη αλλά για τους βουλευτές έχει σημασία, επειδή η Κοινότητα έχει νομική υπόσταση της οποίας η Ένωση στερείται.
<P>
Και στην τροπολογία 17 υπάρχει σφάλμα. Θα έπρεπε να ορίζεται ρητά ότι πρόκειται για τίτλους που εκδίδουν δημόσιες αρχές. Δεν ξέρω γιατί το απορρίψατε αυτό και, επίσης, ειλικρινά εκπλήσσομαι που απορρίπτετε και την τροπολογία εκείνη η οποία αναφέρει ότι το ευρώ είναι η λογιστική μονάδα των οργάνων της Κοινότητας, σαν να ήταν ποτέ δυνατό να καταρτίσετε τον προϋπολογισμό σας σε άλλο νόμισμα πλην του ευρώ. Στο σημείο αυτό δεν καταλαβαίνω γιατί δεν αποδέχεστε κάτι που, έτσι κι αλλιώς, δεν μπορείτε να απορρίψετε.

<SPEAKER ID=103 NAME="Χριστοδούλου">
Κύριε Πρόεδρε, θέλω να ευχαριστήσω τον κ. Επίτροπο για την ανάλυση την οποία έκανε.
<P>
'Εχω ορισμένες όμως παρατηρήσεις σχετικά με τις τροπολογίες τις οποίες δεν εδέχθη. Δηλαδή, εγώ δεν μπορώ να καταλάβω γιατί την τροπολογία, ας πούμε, υπ'αριθ. 59 στον πρώτο κανονισμό, δεν την δέχεται; ή δεν μπορώ να καταλάβω γιατί δεν δέχεται την τροπολογία υπ'αριθ. 17, πάλι στον πρώτο κανονισμό, η οποία απλώς αναφέρεται σε αποφάσεις του Συμβουλίου και σε κανονισμούς του Συμβουλίου ή την τροπολογία υπ'αριθ. 20 -τα λέω αυτά ενδεικτικώς- στον πρώτο κανονισμό, όπου έχω την εντύπωση ότι τον διευκολύνει πάρα πολύ εάν έχει ο ίδιος την ευθύνη της εφαρμογής αυτού του κανονισμού, όπως ελπίζω ότι θα είναι εφ'όσον το θέλει βέβαια και ο ίδιος.
<P>
Θα ήθελα να παρακαλέσω τον κ. Επίτροπο να ξαναρίξει μία ματιά σε αυτές τις τροπολογίες, όχι αυτές τις συγκεκριμένες που ανέφερα, αλλά και στο σύνολο των τροπολογιών. 'Εχω την εντύπωση ότι πολλές από αυτές θα διευκολύνουν πάρα πολύ την εφαρμογή και την λειτουργία αυτών των δύο κανονισμών, οι οποίοι κρίνονται από όλους εμάς εδώ απαραίτητοι.
<P>
de Silguy, μέλος της Επιτροπής. (FR) Θα είμαι σύντομος, Κύριε Πρόεδρε, για να μην καταχραστώ το χρόνο σας αλλά, πάνω από όλα, για να καθησυχάσω τον κ. Metten. Δεν πρόκειται για θέσπιση νέου κριτηρίου. Η Συνθήκη αναφέρει πέντε, λαμβάνοντας υπόψη ότι το κριτήριο για τα δημόσια οικονομικά είναι διττό. Θα διαβάσω ακριβώς το άρθρο 109 Ι, παράγραφος 1: »οι εκθέσεις που υποβάλλουν η Επιτροπή και το ΕΝΙ εξετάζουν επίσης κατά πόσον έχει επιτευχθεί υψηλός βαθμός σταθερής σύγκλισης». Πρόκειται, συνεπώς, απλά και μόνο για την εφαρμογή της παραγράφου αυτής. Είναι φανερό ότι δύσκολα μπορεί κανείς να φανταστεί τη διόρθωση ενός υπερβολικού ελλείμματος. Δεν μπορεί να διορθωθεί ένα υπερβολικό έλλειμμα, αν το αντίστοιχο του 1997 είναι κάτω από το 3 % και γνωρίζουμε ότι το προβλεπόμενο για το 1998 είναι πάνω από 3 %. Δε νομίζω, λοιπόν, ότι υπήρξε παρανόηση και, εν πάση περιπτώσει, δεν υπάρχουν καινούρια στοιχεία σε αντιδιαστολή με την πάγια θέση της Επιτροπής.
<P>
Δεν υπάρχει πρόβλημα, κύριε Herman. Μας ζητάτε να κάνουμε το ευρώ λογιστική μονάδα για τα ευρωπαϊκά όργανα και τους προϋπολογισμούς. Μα αυτό προβλέπεται ήδη και θα γίνει αυτόματα. Θα ήταν πλήγμα για τη θέση μας περί συνέχειας μεταξύ ECU και ευρώ, αν μας ζητούσατε να συμπεριλάβουμε μια τέτοια διατύπωση στον κανονισμό.
<P>
Πριν κλείσω, κάτι τελευταίο για τις τροπολογίες. Δε θα επανέλθουμε, βέβαια, τώρα, θα ήθελα να σας διαβεβαιώσω, όμως, κύριε Χριστοδούλου, Κύριοι Εισηγητές, Κύριε Πρόεδρε, ότι μετά την αυριανή ψηφοφορία επί των διαφόρων εκθέσεων θα εξετάσουμε διεξοδικά όλες τις τροπολογίες και, με πνεύμα θετικής συνεργασίας, όπως προείπα, θα δούμε τι μπορούμε να κάνουμε αλλά, όπως και να είναι τα πράγματα, σας ζητώ, ει δυνατόν, να υπολογίζετε στη δική μου στήριξη.
<P>
(Η συνεδρίαση διακοπείσα στις 20.15 επαναλαμβάνεται στις 21.00)

<CHAPTER ID=6>
Έρευνα και τεχνολογία στον 21ο αιώνα
<SPEAKER ID=104 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0376/96) του κ. Desama, εξ' ονόματος της Επιτροπής Έρευνας, Τεχνολογικής Ανάπτυξης και Ενέργειας, σχετικά με τις προοπτικές της ευρωπαϊκής πολιτικής σε θέματα επιστήμης και τεχνολογίας στον 21ο αιώνα.
<P>
Το λόγο έχει ο κ. Desama για εννέα λεπτά. Έχετε όλο το χρόνο στη διάθεσή σας, δηλαδή εννέα λεπτά.

<SPEAKER ID=105 NAME="Desama">
Μείνετε ήσυχος κύριε Πρόεδρε, δεν πρόκειται να καταχραστώ όλον αυτόν το χρόνο που μου δίνετε, επειδή μπορεί να μου χρησιμεύσει στη συνέχεια! Ποτέ δεν ξέρεις!
<P>
Κυρία Επίτροπε, Κύριε Πρόεδρε, αγαπητοί συνάδελφοι, η έκθεση αυτή θα ήταν, νομίζω, άξια ενός πολυπληθέστερου ακροατηρίου από αυτό μίας απογευματινής συνεδρίασης στην οποία, όπως είναι φυσικό, οι παριστάμενοι συνάδελφοι δεν είναι ιδιαίτερα πολλοί. Είναι μάλλον χαρακτηριστικό ότι μόλις ολοκληρώθηκε μία όντως μακροσκελής συζήτηση για το ευρώ στο οποίο, προφανώς, δε θα αναφέρεται κανένας το 2002 ή το 2003, ενώ σήμερα θα εξετάσουμε ένα πρόγραμμα έρευνας και ανάπτυξης που θα κρίνει το μέλλον της Ευρώπης για πολύ μεγαλύτερο, κατά πάσα πιθανότητα, χρονικό διάστημα.
<P>
Όπως και να έχουν, όμως, τα πράγματα, ποιος ο λόγος ύπαρξης μιας τέτοιας έκθεσης πρωτοβουλίας; Θα έλεγα πως, ουσιαστικά, το Ευρωπαϊκό Κοινοβούλιο ανησυχεί και επιθυμεί να διαδραματίσει ουσιαστικό ρόλο στην προπαρασκευή για το πέμπτο πρόγραμμα-πλαίσιο που θα ξεκινήσει στα τέλη του τωρινού, δηλαδή στις αρχές του 1999. Έχουμε, πράγματι, βγάλει τα συμπεράσματά μας από το τέταρτο πρόγραμμαπλαίσιο και είδαμε ότι, τελικά, μέσα από την παρέμβαση εντός της κλασικής κοινοβουλευτικής διαδικασίας, δηλαδή κατά την πρώτη ανάγνωση, το Κοινοβούλιο δεν είχε στη διάθεσή του τον αναγκαίο χρόνο για να εξετάσει σε βάθος τους κεντρικούς προσανατολισμούς. Επιθυμούσαμε, παράλληλα, να καταστήσουμε την Επιτροπή κοινωνό ορισμένων πεποιθήσεων και απόψεών μας για το μέλλον της έρευνας, της ανάπτυξης και, συνεπώς, και της ίδιας της Ευρωπαϊκής Ένωσης. Αξιοποιώντας, λοιπόν, ακριβώς τις ενέργειες της Επιτροπής η οποία, ήδη από πολύ νωρίς φέτος, υπέβαλε προς εξέταση στα κράτη μέλη ορισμένες στρατηγικές κατευθύνσεις, το Κοινοβούλιο επιθυμεί να μετάσχει και αυτό καταθέτοντας προς συζήτηση και τις δικές του στρατηγικές κατευθύνσεις. Αυτό είναι το αντικείμενο της παρούσας έκθεσης πρωτοβουλίας.
<P>
Στα βασικά στοιχεία της έκθεσης αυτής συγκαταλέγεται, αρχικά, η διαπίστωση ότι το κλασικό μοντέλο οργάνωσης της έρευνας και της ανάπτυξης, το λεγόμενο γραμμικό όπου η βασική έρευνα, η εφαρμοσμένη έρευνα και, κατόπιν, η καινοτομία διαδέχονταν η μία την άλλη έχει, πλέον, ξεπεραστεί, καθώς έχουμε πια περάσει στο συστημικό, θα λέγαμε, μοντέλο ή στο συσχετιστικό μοντέλο εντός του οποίου αλληλοδιαπλέκονται η βασική, η εφαρμοσμένη και η όλο και πιο διεπιστημονική έρευνα. Το τέταρτο πρόγραμμα-πλαίσιο είχε ήδη δώσει το έναυσμα σε αυτήν την κατεύθυνση. Επιθυμία μας θα ήταν και το πέμπτο πρόγραμμα-πλαίσιο να κινηθεί γύρω από τον άξονα αυτής της σαφώς νέας αντίληψης περί έρευνας και ανάπτυξης του σήμερα.
<P>
Από τη σκοπιά αυτή προτείναμε στην έκθεσή μας, την οποία ελπίζω και είμαι πεπεισμένος ότι πολλοί συνάδελφοι θα ψηφίσουν αύριο, μία προσέγγιση την οποία θα χαρακτήριζα προσέγγιση πινάκων, δηλαδή την αλληλοδιαπλοκή μιας σειράς ερευνητικών κλάδων καλύπτοντας έτσι, παράλληλα, τις τεχνολογίες εκπομπής και μετάδοσης αλλά και την επιστημονική έρευνα στους τομείς του μέλλοντος, π.χ. στην πληροφορική ή στη γενετική, δηλαδή σε όλους εκείνους τους τομείς όπου θα μπορούσαν όντως να συνδυαστούν η βασική και η εφαρμοσμένη έρευνα με δυνατότητα αλλαγής κατεύθυνσης ανάλογα με τις ευκαιρίες και τις προοπτικές που θα προσφέρει ο κάθε ξεχωριστός προσανατολισμός. Πέρα, όμως, από το τεράστιο αυτό ερευνητικό έργο ουσίας, θα πρέπει να υπάρξουν και συγκεκριμένες ενέργειες οι οποίες θα επικεντρώνονται στα αντίστοιχα σημεία.
<P>
Αφετηρία της ιδέας αυτής είναι, βέβαια, η πρωτοβουλία της Επιτρόπου κ. Cresson αναφορικά με την επαναχρηματοδότηση για το τέταρτο πρόγραμμα-πλαίσιο με την ιδέα των task-forces, η οποία μπορεί να μην είναι ομόφωνα αποδεκτή από το Σώμα αλλά συνιστά, εν πάση περιπτώσει, μία εμφανώς πιο βολονταριστική, επικεντρωμένη και οργανωμένη προσέγγιση γύρω από ερευνητικά προγράμματα που αυτοχαρακτηρίζονται συσπειρωτικά. Η ιδέα αυτή εμπεριέχεται στις προτάσεις μας και ευχή μας είναι τα μεγάλα αυτά και εξειδικευμένα ερευνητικά προγράμματα να καταδείξουν την αναγκαιότητα της έρευνας και της ανάπτυξης στην κοινή γνώμη, ώστε η τελευταία να συμπορευτεί στις προσπάθειες για έρευνα και ανάπτυξη στο επίπεδο της Ένωσης.
<P>
Βλέπουμε, λοιπόν, νέα οργάνωση, νέες δομές αλλά και νέο περιεχόμενο δεδομένου ότι μέχρι στιγμής, και πρέπει να τονιστεί αυτό, τα τέσσερα πρώτα προγράμματα-πλαίσιο ήταν κυρίως, αν και όχι αποκλειστικά, αλλά κυρίως προσανατολισμένα σε μία διαρκή έρευνα με στόχο τη μεγαλύτερη ανταγωνιστικότητα των βιομηχανιών μας. Πρόκειται, προφανώς, για στόχο μείζονος σημασίας από τη στιγμή που εμπεριέχεται στη Συνθήκη, την οποία δεν μπορούμε να αντιμετωπίζουμε σαν άχρηστο παλιόχαρτο, αλλά και επειδή η Ευρώπη όντως φιλοδοξεί να έχει έντονη παρουσία στις μεγάλες διεθνείς αγορές.
<P>
Πιστεύουμε ότι όλο και περισσότερο σήμερα, ενόψει της ανέλιξης του ευρωπαϊκού κοινωνικού μοντέλου, η ευρωπαϊκή έρευνα και ανάπτυξη αναγκάζεται να απαντήσει, επίσης, στην έντονη κοινωνική απαίτηση, στο αίτημα της κοινωνίας που περιμένει, προφανώς, από μας τη δημιουργία των κατάλληλων βιομηχανικών δομών για λειτουργικές βιομηχανίες αλλά και την απάντηση, μέσα από την έρευνα αυτή, στα οξυμένα προβλήματα που αντιμετωπίζουν οι πολίτες και που χρειάζονται και αυτά προσπάθειες. Το κυρίαρχο, λοιπόν, μήνυμα της έκθεσης αυτής είναι να πει ότι σήμερα πρέπει, φυσικά, να συνεχίσουμε τις προσπάθειές μας στην κατεύθυνση της βελτίωσης του βιομηχανικού μας δυναμικού απαντώντας, όμως, παράλληλα στο εν λόγω κοινωνικό αίτημα.
<P>
Προτείνουμε, ταυτόχρονα, μία σειρά μέτρων τα οποία δε θα απαριθμήσω εδώ, ώστε να διευκολυνθεί η μετάβαση από την έρευνα στην καινοτομία. Η προβληματική αυτή αναπτύχθηκε στην Πράσινη Βίβλο της Επιτροπής, την οποία απεδέχθη το Κοινοβούλιο. Και στο σημείο αυτό επαναλαμβάνουμε ορισμένες ουσιαστικές προτάσεις ευχόμενοι τη δημιουργία, επιτέλους, μιας μεγάλης ευρωπαϊκής επιστημονικής κοινότητας όπως, επίσης, και την αξιοποίηση, στο πλαίσιο της προσπάθειας για τη δημιουργία της εν λόγω επιστημονικής κοινότητας, όχι μόνο των εργαλείων του ερευνητικού προγράμματος αλλά και του ΚΚΕρ, ενός από τους πυλώνες του ευρωπαϊκού οικοδομήματος του οποίου, όμως, οι αποστολές ατόνησαν, με την πάροδο των χρόνων. Τη γήρανση αυτή ήρθε να διαδεχτεί μία περίοδος ριζικής αναδιάρθρωσης, την οποία πρέπει να χαιρετίσουμε, αλλά και να επισημάνουμε παράλληλα ότι το Κέντρο χρειάζεται, πλέον, να στοχεύσει σε νέες φιλοδοξίες, όπως αυτές που περιέχουν οι προτάσεις μας.
<P>
Τέλος, έχουμε τα μέσα χρηματοδότησης. Είναι, άλλωστε, αυταπόδεικτο ότι μόνο ο μηχανισμός που διαθέτει το ερευνητικό πρόγραμμα-πλαίσιο δεν επαρκεί για να τροφοδοτήσει συνολικά τη δυναμική των νέων χρηματοδοτήσεων, κυρίως σε ό, τι αφορά τις ΜΜΕ. Στο επίπεδο αυτό θα θέλαμε να υπάρξουν περισσότερο ευρηματικές φόρμουλες διάθεσης κεφαλαίων επιχειρηματικού κινδύνου υπέρ της έρευνας και της ανάπτυξης, σε συνδυασμό με το ιδιωτικό κεφάλαιο. Έχουμε κάνει προτάσεις για νέα μέσα χρηματοδότησης και είμαι σίγουρος ότι η Επιτροπή θα τις εξετάσει με τη δέουσα προσοχή.
<P>
Ευχή μας είναι, βέβαια, και το τονίζουμε ακόμη μια φορά, να βελτιωθεί και να γίνει πιο αποδοτική η διαχείριση των προγραμμάτων αυτών. Σημαντικά βήματα έγιναν, από τη σκοπιά αυτή, στη διάρκεια της θητείας του προκατόχου της κ. Cresson, του κ. Ruberti, ο οποίος ήδη κατέβαλε προσπάθειες τις οποίες συνέχισε και διεύρυνε η κ. Cresson. Mένει, όμως, πολύς δρόμος ακόμη για να ξεπεραστούν τα γραφειοκρατικά εμπόδια που, συχνά, αποτελούν τροχοπέδη για κάθε καινοτομία ή πρωτοβουλία.
<P>
Κλείνοντας, θα ήθελα να απευθυνθώ εδώ ιδιαίτερα στην κυρία Επίτροπο και να πω ότι σαφώς επιθυμούμε η παρούσα έκθεση πρωτοβουλίας να μην παραμείνει απλά ένα ακόμη έγγραφο ανάμεσα στα πολλά του γραφείου της. Ευχή μας είναι η προετοιμασία για το πέμπτο πρόγραμμα-πλαίσιο, από πλευράς της Επιτροπής, να σημάνει την έναρξη ενός μείζονος διαλόγου ανάμεσα στο Κοινοβούλιο, στην Επιτροπή και, ει δυνατόν, και με τα κράτη μέλη, εφ&#x02BC;όσον το επιθυμούν και αυτά, μέσα από μία λεγόμενη διοργανική διάσκεψη, χωρίς να προσκολλούμεθα σε όρους. Όπως, άλλωστε, είπε και ο Alfred de Vigny, »δεν έχει σημασία απόποιο μπουκάλι πίνεις, όταν είσαι μεθυσμένος».

<SPEAKER ID=106 LANGUAGE="DE" NAME="Linkohr">
Kύριε Πρόεδρε, θα ήθελα κατ' αρχήν να ευχαριστήσω θερμά τον κ. Desama για την έκθεσή του. H έκθεση αυτή προετοιμάζει τη συζήτηση για το πέμπτο πρόγραμμα πλαίσιο και ασφαλώς, κατά τις επόμενες εβδομάδες και τους επόμενους μήνες, αφού την εγκρίνουμε, θα δώσει λαβή για περαιτέρω εμπλουτισμό και διεύρυνση της συζήτησης, κυρίως δε, μετά την υποβολή των προτάσεων της Eπιτροπής. Eίναι σημαντικό να επισημάνουμε ότι το θέμα δεν είναι να ξοδέψουμε χρήματα μόνο, αλλά να δημιουργήσουμε ή να διατηρήσουμε έναν πολιτισμό, έναν πολιτισμό στις επιστήμες, που σημάδεψε την Eυρώπη, μαζί με όλα τ' άλλα, τους τελευταίους 3-4 αιώνες. Έχω κάπως τον φόβο - και πιστεύω πως δεν είμαι μόνος - ότι αυτός ο πολιτισμός στις επιστήμες μεταπίπτει σιγά-σιγά σ' ένα διαφορετικό πολιτισμό, οι αξίες των επιστημών μεταπίπτουν στις αξίες μιας άλλης κουλτούρας, όπου σημασία έχει μόνο μια βραχυπρόθεσμη, προσανατολισμένη στο χρήμα, αξιολόγηση των προϊόντων και των μεθόδων. Aσφαλώς και δεν είναι περιττό να επισημάνουμε αυτό που γνωρίζουμε όλοι εμείς που βρισκόμαστε μέσα σ' αυτή την αίθουσα, ότι δηλαδή η Eυρώπη έχει μειώσει τις επιστημονικο-τεχνικές προσπάθειές της.
<P>
Xθες ο βρετανός Yπουργός Oικονομικών κατέθεσε τον προϋπολογισμό του. Aν δει κανείς τον προϋπολογισμό για την έρευνα, θα διαπιστώσει πως υπάρχει μια πραγματική μείωση. Θα μπορούσα να πω το ίδιο και για το γαλλικό, το γερμανικό, τον ιταλικό και για πολλούς άλλους προϋπολογισμούς για τις επιστήμες στα κράτη μέλη μας. Eίχαμε πάρα πολλά προβλήματα στο να αυξήσουμε το τέταρτο ερευνητικό πρόγραμμα πλαίσιο. Eξακολουθούμε να τα έχουμε; το πρόβλημα δεν έχει ακόμη λυθεί. Eίναι πολύ ευκολότερο να ξοδέψουμε χρήματα για άλλα θέματα, παρά για τις επιστήμες, την κατάρτιση και την τεχνολογία. Aυτό σημαίνει ότι για το μέλλον δεν έχουμε χρήματα. Σήμερα τα καταναλώνουμε ή είμαστε υποχρεωμένοι να ξεπληρώνουμε χρέη που κάναμε στο παρελθόν. Aυτή η έλλειψη ζωτικότητας είναι ίσως η κύρια αιτία των προβλημάτων που έχει σήμερα η Eυρώπη. Aυτό λέχθηκε πολύ συχνά σ' αυτό το γύρο της συζήτησης, αλλά παρόλα αυτά δεν είναι λάθος. Θα πρέπει να δουλέψουμε προς την κατεύθυνση της διατήρησης ή και της ανάπτυξης ενός πολιτισμού επιστημών στην Eυρώπη. Tο λέω αυτό και σε σχέση με το θέμα που πραγματευόμαστε σήμερα, δηλαδή την πολιτική για τις επιστήμες και την τεχνολογία στον 21ο αιώνα. Ποια θα είναι η βασική αλλαγή έναντι του 20ου αιώνα; Δεν θα είναι πια ο ευρωπαϊκός αιώνας. Oι περισσότεροι άνθρωποι ζουν σ' άλλες ηπείρους. Στα μέσα του επόμενου αιώνα, μόνον τα δύο τρίτα της ανθρωπότητας θα ζουν σε δύο κράτη που δεν θα ανήκουν στην Eυρώπη. Aυτά δεν θα είναι οκνηρά, αλλά θα αναπτύξουν και τις επιστήμες και την τεχνολογία, ίσως μάλιστα πιο επιτυχημένα απ' ότι εμείς. Kαι το Πακιστάν, δεν θα έχει ένα μόνο κάτοχο βραβείου Nόμπελ, όπως αυτόν τον αιώνα, αλλά ίσως περισσότερους.
<P>
Tι κάνει η Eυρώπη; Σε τι επενδύουμε; Tι αντιλαμβάνεται σήμερα ένας νέος άνθρωπος ως επένδυση στο μέλλον; Ένα ωραίο κτίριο τράπεζας, ένα κτίριο ασφαλειών; Για κάτι τέτοιο το μάρμαρο δεν είναι και τόσο ακριβό. Aλλά τι επενδύεται στις επιστήμες και στην τεχνολογία; Mαλώνουμε για peanuts , εκεί όπου ουσιαστικά θα έπρεπε να ασχολούμαστε με τεράστιες δαπάνες. H Eυρώπη θα πρέπει να αναρωτηθεί αν θέλει να επενδύσει στο μέλλον, αν θέλει να προετοιμαστεί για τον 21ο αιώνα. Σ' αυτό περιλαμβάνεται και το αν το πέμπτο ερευνητικό πρόγραμμα πλαίσιο - και τώρα θέλω αυτό να το κάνω πιο συγκεκριμένο - περιέχει και μια παγκόσμια πτυχή. Θυμάμαι ακόμη τη συζήτηση που κάναμε για το τέταρτο ερευνητικό πρόγραμμα πλαίσιο. Δεν κατορθώσαμε δυστυχώς να αξιολογήσουμε ανάλογα τις παγκόσμιες πτυχές, στο τέταρτο ερευνητικό πρόγραμμα πλαίσιο. Eλπίζω να συμβεί κάτι τέτοιο στο πέμπτο, ώστε να έχουμε περισσότερες δυνατότητες να δούμε την Eυρώπη και σε σχέση με άλλους πολιτισμούς, να καταλάβουμε και άλλους πολιτισμούς και να ανοίξουμε τους εαυτούς μας ακόμη περισσότερο σ' άλλους πολιτισμούς. Aυτή η πτυχή της παγκοσμιοποίησης θα πρέπει να παίξει μεγάλο ρόλο στις επιστήμες.
<P>
Mια τελευταία παρατήρηση: Θεωρώ πολύ ωραία ιδέα το να προσανατολιστεί το πέμπτο ερευνητικό πρόγραμμα πλαίσιο σε ορατούς στόχους. Για το σκοπό αυτό η Eπιτροπή σκέφθηκε μερικά πράγματα. Yπάρχουν και άλλες προτάσεις. Kαι το Kοινοβούλιο υπέβαλε μερικές σχετικές προτάσεις. Eλπίζω να κάνουμε τις επιστήμες κάπως πιο ορατές, ώστε ίσως να ενθουσιαστούν περισσότεροι άνθρωποι υπέρ αυτών.

<SPEAKER ID=107 LANGUAGE="DE" NAME="Quisthoudt-Rowohl">
Kύριε Πρόεδρε, αξιότιμοι κυρίες και κύριοι, είμαστε και πάλι στις παραμονές ενός προγράμματος πλαισίου, στις πρώτες διαβουλεύσεις, και αυτό το πρόγραμμα πλαίσιο, προκηρύσσεται, όπως πάντα, για τέσσερα χρόνια. M' άλλα λόγια: Θα πρέπει να χαρακτηρίζεται από συνέχεια, αλλά κι από ευελιξία, αν και οι δύο αυτές λέξεις φαίνεται να αντικρούονται. Θα ήθελα εδώ να αναφερθώ σε τρία μεμονωμένα σημεία, σε ειδικά αιτήματα της έκθεσης Desama, που έχουν για μας ιδιαίτερη σημασία.
<P>
Πρώτον: H ένταξη και ο συντονισμός των διαφόρων πολιτικών στον τομέα της έρευνας και της ανάπτυξης, θα πρέπει να γίνει κατεπειγόντως. Θα πρέπει να έχουμε πολύ περισσότερα στοιχεία της έρευνας και της ανάπτυξης στη διαρθρωτική μας πολιτική, στην αγροτική μας πολιτική και στην πολιτική μας στον τομέα του περιβάλλοντος. Θα πρέπει να μπορούμε να συντονίζουμε τα στοιχεία αυτά με τον ειδικό τομέα της πολιτικής για την έρευνα. Mόνον έτσι θα μπορέσουμε να ξοδέψουμε λογικά τα χρήματα, και μόνον έτσι θα καταστήσουμε σαφές στον πολίτη ότι η πρόοδος είναι αναγκαία παντού και όχι μόνον κρυμμένη κάπου, σ' ένα ειδικό πρόγραμμα.
<P>
Δεύτερον: H έρευνα και η ανάπτυξη είναι καλές. Θα πρέπει όμως να συμπεριλάβουμε καλύτερα σ' αυτές τη μεσαία τάξη; όχι παντού, όχι σε κάθε περίπτωση, αλλά παντού εκεί όπου είναι δυνατόν. Γι' αυτό θα πρέπει και να διευκολύνουμε την πρόσβαση στο «κεφάλαιο κινδύνου» και να δρομολογήσουμε τη δημιουργία καινούριων, μικτών μορφών χρηματοδότησης. Eδώ η Ένωση θα μπορούσε να δώσει πολύτιμες ωθήσεις.
<P>
Tρίτον: Eίναι ιδιαίτερα σημαντικό για μας το να συμπεριλαμβάνονται πολύ περισσότεροι, απ' ότι μέχρι τώρα, ερευνητές στην αποτίμηση και στην περαιτέρω εξέλιξη της ερευνητικής πολιτικής. Θα πρέπει να θεσμοθετήσουμε το διάλογο μεταξύ έρευνας και πολιτικής και να επισημάνουμε στους ερευνητές μας ότι έχουν χρέος να δραστηριοποιηθούν πολιτικά, ότι έχουν χρέος να λένε και να εξηγούν στον πολίτη περί τίνος πρόκειται. Xρειαζόμαστε δηλαδή, λόγω των λιγοστών πόρων, πολύ καλύτερη αποδοχή εκ μέρους των κατοίκων γι' αυτά που κάνουμε. Δεν ζούμε σε εποχές ακατάσχετης αύξησης των προϋπολογισμών. Θα πρέπει να διατυπώνουμε κατάλληλα αυτά που θέλουμε. Aυτό περιλαμβάνει, ταυτόχρονα, και όλα αυτά που δεν θέλουμε. Tο δεύτερο, ως γνωστόν, είναι και το πιο δύσκολο. Θα είναι δύσκολο δηλαδή να πούμε όχι; όχι αυτό, το άλλο ναι. Eλπίζω, κυρία Eπίτροπε, στον ορισμό αυτού που θέλουμε, να βρίσκεστε σε μόνιμο διάλογο μαζί μας, και από την αρχή να ακούτε τη φωνή του Kοινοβουλίου.
<P>
Kαι τέλος, είναι ιδιαίτερα σημαντική για μας η ενίσχυση της ευρωπαϊκής υπεραξίας. Mόνο γι' αυτά θα έχουμε χρήματα, και δυστυχώς όχι για όλα όσα μας ενδιαφέρουν διακαώς.

<SPEAKER ID=108 NAME="Scapagnini">
Κύριε Πρόεδρε, κυρία επίτροπε, ποια θετικά αποτελέσματα πετυχαίνουμε, εμείς, στο πεδίο της έρευνας και ποια είναι τα σφάλματα, αντίθετα, που διαπράττουμε; Οι μεγάλες αλλαγές που σημειώνονται στα πλαίσια της επιστημονικής γνώσης και στα πλαίσια της βιομηχανικής παραγωγής κατά τα τελευταία έτη, αλλαγές που σε μεγάλο βαθμό συνδέονται με την ευρεία διάδοση της πληροφόρησης και των προηγμένων τεχνολογιών ενημέρωσης, θα πρέπει να μας οδηγήσουν στην επανεξέταση και την αναθεώρηση των σημερινών δομών και πολιτικών σχετικά με την έρευνα και την τεχνολογική ανάπτυξη; Τι μπορούμε να κάνουμε όσον αφορά την πρόκληση των κοινωνικών προβλημάτων, την ανεργία που πλήττει 18 εκατ. άτομα, την οικονομική αύξηση, την υγεία, το περιβάλλον; Ενισχύεται το πρότυπο της κοινωνίας της πληροφόρησης όπου όλο και περισσότερο αλληλοεπιδρούν και συνδιάζονται τα οικονομικά, βιομηχανικά και κοινωνικά συμφέροντα.
<P>
Στην ουσία, κυρία επίτροπε, ποια είναι τα πραγματικά αδύνατα σημεία του ευρωπαϊκού μας συστήματος; Κυρίως, εκείνο που υποδείξατε, το πρόβλημα του λεγόμενου «ευρωπαϊκού παραδόξου». Πρόκειται για τη διαπίστωση ότι, ενώ η Ευρώπη διαθέτει ένα επίπεδο βασικής έρευνας εξαιρετικά προηγμένο, η εν λόγω θεμελιώδης έρευνα δεν μεταφράζεται με τρόπο ανταγωνιστικό σε τεχνολογίες που να μπορούν να μετατραπούν σε εμπορεύσιμα αγαθά: αρκεί να αναλογισθεί κανείς ότι η Ευρωπαϊκή Ένωση και τα κράτη μέλη δαπανούν πέντε περίπου φορές περισσότερο από την Ιαπωνία για τη βασική έρευνα, αλλά όντως οι Ιάπωνες κατέχουν πολύ περισσότερες άδειες ευρεσιτεχνίας από εμάς. Το πρόβλημα που μόλις εξέθεσα συνδέεται στενότατα με εκείνο των συχνά ακατάλληλων συστημάτων χρηματοδότησης, δεδομένης της ανεπάρκειας τών χρηματοδοτικών κεφαλαίων υψηλού κινδύνου που διατίθενται για την τεχνολογική καινοτομία.
<P>
Εμείς, τι μπορούμε να κάνουμε; Σύμφωνα με όσα εξέθεσα, είναι σαφές ότι κυρίως είναι αναγκαία η προσαρμογή του προτύπου της έρευνας και τεχνολογικής ανάπτυξης στο κοινωνικό και πολιτισμικό σύστημα. Το ζήτημα δεν είναι μόνο η εξεύρεση τεχνολογικά προηγμένων λύσεων αλλά και ο προσανατολισμός της τεχνολογίας στην ικανοποίηση των αναγκών του πολίτη. Στη διάρκεια του 21ου αιώνα η ευρωπαϊκή βιομηχανία θα πρέπει να αντιμετωπίσει έναν ανταγωνισμό με νέες προτεραιότητες: την εκπαίδευση, την ποιότητα ζωής, την αειφόρο ανάπτυξη. Χρειάζεται να δράσουμε τώρα για να δημιουργήσουμε τις προϋποθέσεις που θα επιτρέψουν στο νέο πρότυπο έρευνας και ανάπτυξης να ανταποκριθεί σε αυτές τις ανάγκες. Πρέπει να αυξηθεί το επενδυτικό κεφάλαιο και να δημιουργηθούν νέες μορφές χρηματοδότησης μέσω μιας μεγαλύτερης κινητοποίησης των δημοσίων και ιδιωτικών κεφαλαίων και της απλοποίησης των γραφειοκρατικών διαδικασιών. Χρειάζεται να ληφθούν μέτρα για την προώθηση της κινητικότητας των ερευνητών, ενθαρρύνοντας τις ανταλλαγές σε ένα μεγαλύτερο πλαίσιο διάδοσης της γνώσης. Χρειάζεται, προς αυτή την κατεύθυνση, να προσπαθήσουμε να δώσουμε νέες οργανωτικές μορφές στα κοινοτικά σχέδια συνεργασίας αποφεύγοντας τη μετατροπή τους σε ένα στενό κύκλο ανταλλαγών, ευνοώντας με αυτό τον τρόπο τη δημιουργία νέων μορφών συνεργασίας και επιδιώκοντας την επαναπροσέγγιση των ήδη υπαρχουσών.
<P>
Θα πρέπει να προωθήσουμε μία πολύ μεγαλύτερη ευελιξία και παρεμβάσεις επαλήθευσης των προγραμμάτων σε πραγματικό χρόνο κατά την υλοποίησή τους και να αποφύγουμε την οριστική παραχώρηση πόρων σε τεχνολογικές πρωτοβουλίες που κατόπιν θα μπορούσαν να αποδειχθούν χωρίς ουδεμία διέξοδο.
<P>
Δεν μπορούμε να περιοριζόμαστε μονάχα σε προτάσεις νέων ειδικών ερευνητικών προγραμμάτων, θα πρέπει αντίθετα να ορίσουμε μία νέα προσέγγιση συγκέντρωσης των προσπαθειών μας σε θέματα προτεραιότητας, πράγμα που σημαίνει, κατά κάποιο τρόπο, μια σε βάθος αλλαγή της ίδιας της αντίληψης της κοινοτικής έρευνας. Το σημείο εκκίνησης είναι η ταύτιση ενός συγκεκριμένου προβλήματος αντί ενός ολόκληρου τομέα βασικής έρευνας. Με αυτή την έννοια -και απευθυνόμαστε στην κ. επίτροπο- η Επιτροπή Έρευνας δηλώνει ότι συμφωνεί κατ' αρχήν με αυτή τη νέα προσέγγιση των taskforce που θα μπορέσει να βελτιώσει τα αποτελέσματα της κοινοτικής έρευνας. Τέλος, εμπρός στην πρόκληση της παγκοσμιοποίησης των γνώσεων θα πρέπει βεβαίως να προωθήσουμε νέες μορφές συνεργασίας με τις Ηνωμένες Πολιτείες, την Ιαπωνία και τις άλλες τεχνολογικά προηγμένες χώρες.

<SPEAKER ID=109 LANGUAGE="NL" NAME="Plooij-Van Gorsel">
Πρόεδρε, συνάδελφοι και Επίτροπε Cresson, εξ ονόματος της Ομάδας των Φιλελευθέρων θα ήθελα να συγχαρώ τον κ. Desama για την έκθεση που εκπόνησε. Παρά τις πολλές τροπολογίες που κατατέθηκαν, πρόκειται για ένα ευανάγνωστο έγγραφο με το οποίο επιτυγχάνεται μία σαφής διασύνδεση με το πέμπτο πρόγραμμα πλαίσιο. Το πρόγραμμα αυτό αποσκοπεί κατά κύριο λόγο στην προαγωγή της ανταγωνιστικότητας της ευρωπαϊκής βιομηχανίας και ιδιαιτέρως των μικρομεσαίων επιχειρήσεων.
<P>
Οι μικρομεσαίες επιχειρήσεις εξακολουθούν να δημιουργούν τις περισσότερες θέσεις απασχόλησης και, κατά συνέπεια, πρέπει να καταλάβουν μία σημαντική θέση στους κόλπους της ευρωπαϊκής πολιτικής για τους τομείς της έρευνας και της τεχνολογικής ανάπτυξης. Ο μόνος τρόπος για να καταστεί αποτελεσματική η πολιτική αυτή είναι να πραγματοποιηθούν ταυτόχρονα επενδύσεις σε εθνικό και περιφερειακό επίπεδο. Η πολιτική για την προώθηση της καινοτομίας στις μικρομεσαίες επιχειρήσεις φαίνεται να αποτελεί ένα κατ'εξοχήν καθήκον των εθνικών αρχών, δεδομένου ότι οι εθνικές και περιφερειακές διοικήσεις γνωρίζουν καλύτερα από οποιονδήποτε άλλο τις ανάγκες των μικρομεσαίων επιχειρήσεων.
<P>
Στην Ευρώπη δεν υπάρχει ένα συγκεκριμένο είδος μικρομεσαίων επιχειρήσεων. Όντως, πρόκειται για ένα ανομοιογενές σύνολο, το οποίο αποτελείται από πάρα πολύ διαφορετικές επιχειρήσεις όσον αφορά το μέγεθος και τον κλάδο δραστηριότητας. Για το λόγο αυτό, είναι απαραίτητο να εφαρμόζεται μία ειδική πολιτική ανά ομάδα στόχο, προκειμένου να προαχθεί η όσο το δυνατό καλύτερη συμμετοχή των μικρομεσαίων επιχειρήσεων στα ευρωπαϊκά προγράμματα συνεργασίας. Επ'αυτού θα ήθελα να εκφράσω και την ικανοποίησή μου για την έγκριση της τροπολογίας που είχα καταθέσει.
<P>
Όμως, στο κατώφλι του 21ου αιώνα θα ήταν καλό να κοιτάξουμε τον εαυτό μας στον καθρέφτη. Η Ευρώπη παράγει πολύ νέα τεχνογνωσία, αυτό όμως δεν αρκεί. Η τεχνογνωσία αυτή δεν οδηγεί στην εφαρμογή καινοτομιών, ενώ οι προσπάθειες που καταβάλλονται δεν αποδίδουν παρά ελάχιστα πράγματα. Ας πάρουμε για παράδειγμα τον CDI της Philips και την τηλεόραση υψηλής ευκρίνειας. Πρέπει να επενδύσουμε περισσότερο στην ανανέωση των προϊόντων και να δίνουμε λιγότερη σημασία στην αποδοτικότητα των δαπανών. Για το λόγο αυτό, οι επιχειρήσεις θα πρέπει να μάθουν να συνεργάζονται με καλύτερο τρόπο. Οι επιτυχείς εμπειρίες που έχουν συναχθεί με την άσκηση μίας συγκεκριμένης πολιτικής θα πρέπει να διαδίδονται με καλύτερο τρόπο και οι εργαζόμενοι θα πρέπει να εκπαιδευθούν καλύτερα στην ανάπτυξη πρακτικών και κοινωνικών δεξιοτήτων. Όσο περισσότερο τεχνικό χαρακτήρα προσλαμβάνει η κοινωνία, τόσο περισσότερο θα εξαρτάται από την ικανότητα των ανθρώπων να είναι δημιουργικοί και να μαθαίνουν. Στο θέμα αυτό θα αναφερθώ διεξοδικότερα στην έκθεσή μου με τίτλο «Ανάπτυξη και εφαρμογές της πληροφορικής στις επόμενες δεκαετίες».

<SPEAKER ID=110 LANGUAGE="SV" NAME="Holm">
Κύριε Πρόεδρε, ευχαριστώ κύριε Desama γιατί αναλάβατε με τέτοιο σθένος αυτή τη δύσκολη αποστολή να αξιολογήσετε αφενός το τέταρτο πρόγραμμα πλαίσιο, και αφ'ετέρου να προσπαθήσετε επίσης να αποσαφηνίσετε το πέμπτο πρόγραμμα πλαίσιο. Είναι ένα πολύ σημαντικό έργο.
<P>
Πολλές από τις σημαντικές τροπολογίες μου συμπεριελήφθησαν ήδη στην επιτροπή, αλλά λαμβάνοντας υπόψη ότι η ψηφοφορία στην επιτροπή ήταν περίπλοκη, αισθάνθηκα την υποχρέωση να υποβάλω μερικές τροπολογίες εδώ στην αίθουσα του Κοινοβουλίου επίσης, και σ'αυτές τις τροπολογίες θα αναφερθώ.
<P>
Η πρώτη τροπολογία αναφέρεται στην σημασία που έχει να συμπεριληφθεί το ότι στο τέταρτο πρόγραμμα έχουν δοθεί πάρα πολλοί πόροι στις μεγάλες επιχειρήσεις και στα μεγάλα θεσμικά όργανα, ενώ εμείς στο Κοινοβούλιο έχουμε πολλές φορές εκφράσει την άποψη ότι οι μικρές επιχειρήσεις είναι σημαντικές και αυτές θα ενισχύσουμε. Γι'αυτό θέλω να συμπεριληφθεί ότι είναι σημαντικό ότι οι μικρές επιχειρήσεις και η έρευνα πάνε μαζί.
<P>
Στην δεύτερη τροπολογία, υπ'αριθμό 4, επισημαίνω ότι δεν είναι μόνο οι κοινωνικές ανάγκες σημαντικές, αλλά και αυτές που σχετίζονται με το περιβάλλον. Γνωρίζουμε ότι οι πολίτες της ΕΕ θεωρούν ότι το περιβάλλον είναι σημαντικό και ότι χρειάζεται περισσότερη έρευνα σ'αυτόν τον τομέα. Είναι ως εκ τούτου σημαντικό να συμπεριλάβουμε στα συμπεράσματα επίσης τις κοινωνικές και τις σχετιζόμενες με το περιβάλλον ανάγκες που υπάρχουν για έρευνα.
<P>
Οι τροπολογίες 5 και 6 θίγουν μια άλλη σημαντική πτυχή, συγκεκριμένα την έρευνα που διεξάγεται από την ΕΕ και πως θα μπορεί αυτή να επηρεάσει ή να χρησιμοποιηθεί π.χ. σε στρατιωτικές δραστηριότητες, κάτι που παραβιάζει τις νύξεις που κάναμε στους κανονισμούς. Π.χ. έχω εδώ την αξιολόγηση του προγράμματος σύντηξης για το 1996 για το οποίο κάναμε επερωτήσεις στο Κοινοβούλιο την περασμένη άνοιξη. Εκεί διατυπώνεται σαφέστατα ότι τα προγράμματα σύντηξης είναι σημαντικά, και ότι δεν υπάρχουν καθόλου προβλήματα. Φυσικά δεν είναι έτσι. Αυτά τα προγράμματα που περιέχουν έρευνα για την σύντηξη μπορούν να χρησιμοποιηθούν σε στρατιωτική εξέλιξη π.χ. όπλων και άλλου πολεμικού υλικού. Γι'αυτό είναι σημαντικό να μην έχουμε αυτούς τους πόρους και ότι θα υπάρχει επίσης η υποχρέωση επιστροφής των πόρων αν τα χρήματα της έρευνας πηγαίνουν σε έρευνα αυτού του είδους.

<SPEAKER ID=111 LANGUAGE="PT" NAME="Vaz da Silva">
Κύριε Πρόεδρε, κυρία Επίτροπε, υποστηρίζω μία ισχυρή και φιλόδοξη πολιτική επιστημονικής έρευνας, με μία ισορροπία μεταξύ των οριζόντιων δραστηριοτήτων επιστημονικού και τεχνολογικού χαρακτήρα και των κάθετων σχεδίων τα οποία επικεντρώνονται στις ανάγκες των χρηστών. Υποστηρίζω μία προτεραιότητα, η οποία συνίσταται στο να τεθεί η «ζωικότητα» και τα ενδιαφέροντα των πολιτών στο επίκεντρο της ευρωπαϊκής πολιτικής έρευνας και τεχνολογικής ανάπτυξης.
<P>
Η μονάδα ερευνών της Ευρωπαϊκής 'Ενωσης έθεσε πρόσφατα ως στόχο για το έτος 2000 την αποκατάσταση της συνοχής των ευρωπαϊκών κοινωνιών. Πώς επιτυγχάνεται αυτή η συνοχή; Πρώτον, δημιουργώντας μία πρωτοβουλία η οποία θα συνδυάζει την εκπαίδευση, την κατάρτιση και την έρευνα. Μόνο με τον επιστημονικό αλφαβητισμό από την πρώτη σχολική βαθμίδα θα επιτευχθεί η προσχώρηση του πολίτη. Δεύτερον, αποφεύγοντας την υπερβολική συγκέντρωση στόχων που είδα να εξαγγέλλεται για το 5ο πρόγραμμα-πλαίσιο. Για να αποφύγουμε ένα ρήγμα με αρνητικές συνέπειες, πρέπει να συνεχιστεί η υπερεθνική προσέγγιση των πεδίων του 4ου προγράμματος, όπως οι τεχνολογίες της πληροφορίας και της επικοινωνίας, οι επιστήμες και οι τεχνολογίες της θάλασσας και οι ανανεώσιμες και λιγότερο ρυπαίνουσες ενέργειες. Τρίτον, εξασφαλίζοντας τη συμμετοχή των μικρομεσαίων επιχειρήσεων με τη στήριξη στην καινοτομία όσον αφορά τα προϊόντα, τις διαδικασίες και τις υπηρεσίες τους. Τα κίνητρα δεν πρέπει να αντιμετωπίζονται σε ένα ενιαίο πλαίσιο, το οποίο δημιουργείται μόνο για αυτές, προκειμένου να μην αποκλεισθούν οι ΜΜΕ από στρατηγικούς τομείς έρευνας για την ευρωπαϊκή βιομηχανία. Τέταρτον, προωθώντας μία συνεχή και διερυμένη συνεργασία με τρίτες χώρες, η οποία θα βασίζεται στην αρχή της αμοιβαίας ωφέλειας. Με την Αφρική και τη Λατινική Αμερική πρέπει να προχωρήσουμε πέρα από τους τομείς στους οποίους έχουμε περιοριστεί, της υγείας και της γεωργίας, εφαρμόζοντας με αυτές τις χώρες τα προγράμματα της 1ης δράσης. Η ανάπτυξη των χωρών αυτών περνά μέσα από τη διεθνοποίηση των κέντρων έρευνάς τους και από τη μεταφορά τεχνολογίας. Πέμπτον, γενικεύοντας την κινητικότητα και καθιστώντας την μη αναστρέψιμη. Πρέπει να μελετήσουμε το ευρωπαϊκό διδακτορικό, το καθεστώς του ευρωπαίου υποτρόφου, τις υποτροφίες που θα ενθαρρύνουν την επιστροφή στη χώρα προέλευσης και την εγκατάσταση προωθημένων ερευνητών σε λιγότερο προχωρημένες χώρες.
<P>
Ολοκληρώνω, κύριε Πρόεδρε, απευθύνοντας έκκληση για ενίσχυση της συνεργασίας μεταξύ της 'Ενωσης και των κρατών μελών, αυτών μεταξύ τους και με τρίτες χώρες. Και επίσης για τις απαραίτητες συμπράξεις μεταξύ κοινοτικών προγραμμάτων και μέσων. Μόνον έτσι θα υλοποιηθεί μία αυτόνομη πολιτική της Ευρώπης για τον 21ο αιώνα.

<SPEAKER ID=112 LANGUAGE="IT" NAME="Malerba">
Κύριε Πρόεδρε, κυρία επίτροπε, κύριοι συνάδελφοι, νομίζω ότι η συζήτηση που έχει διεξαχθεί μέχρι στιγμής στα πλαίσια της Επιτροπής Έρευνας υπήρξε πολύ χρήσιμη για την προώθηση του στοχασμού μας σχετικά με το πέμπτο πρόγραμμα πλαίσιο και για τη διατύπωση ενός πρώτου αρχιτεκτονιμού σχήματος, που λαμβάνει υπόψη ορισμένα βασικά κριτήρια όπως είναι η απάντηση στις προβάλουσες κοινωνικές ανάγκες, η αποτελεσματικότητα της έρευνας κατά τη μετάφραση των επιστημονικών επιτευγμάτων σε χρήσιμες εφαρμογές που να είναι αξιόλογες από οικονομικής σκοπιάς, ο καλύτερος συντονισμός μεταξύ του ευρωπαϊκού και του εθνικού επιπέδου για να εκλείψουν οι επικαλύψεις και ο κατακερματισμός.
<P>
Η άριστη έκθεση του κ. Desama εξετάζει τόσο το ζήτημα της συνέχειας -οι οριζόντιες δράσεις- όσο και εκείνο της αλλαγής -οι στόχοι της εξελισσόμενης κοινωνίας- και αρχίζει να υποδεικνύει τα κριτήρια προσδιορισμού των στόχων και των υποκειμένων που καλούνται να τους πραγματοποιήσουν. Ο εισηγητής προτείνει διαδιδόμενες τεχνολογίες και προγράμματα με συγκεκριμένους στόχους με αξονική διάρθρωση. Νομίζω ότι αυτό το αρχιτεκτόνημα, που κληρονομεί την αντίληψη των task-force , είναι αξιόλογο αλλά είμαι επίσης πεπεισμένος ότι η επιτυχία αυτής της προσέγγισης θα εξαρτηθεί από την πολιτική συζήτηση σχετικά με τα θέματα και τα κριτήρια των επιλογών, πολιτική συζήτηση που έχουμε μπροστά μας.
<P>
Σχετικά με το πρώτο κριτήριο προσανατολισμού θα ήθελα να παρατηρήσω ότι η Ευρωπαϊκή Ένωση διαθέτει περίπου 3 δισεκατ. Ecu κατ' ανώτατο όριο, ενώ το σύνολο της δαπάνης για την έρευνα στην Ευρώπη, στα κράτη μέλη, ανέρχεται σε 150 περίπου εκατ. Ecu: 50 εκατ. στο δημόσιο τομέα και 70 εκ μέρους των βιομηχανιών. Είναι προφανές ότι ο ευρωπαϊκός προϋπολογισμός μόνο εάν επενδυθεί σε μακροπρόθεσμα προγράμματα καθίσταται σημαντικός από αριθμητικής πλευράς και μπορεί συνεπώς να κατακτήσει την επιθυμούμενη ορατότητα και στρατηγική σημασία.
<P>
Θα πρέπει να ληφθεί υπόψη, και πρόκειται για μία περαιτέρω επιβεβαίωση αυτού του είδους της προσέγγισης, ότι ένα πρόγραμμα τεχνολογικής πρόκλησης αποτελεί πόλο έλξης τόσο για τη βιομηχανία όσο και για την ακαδημαϊκή έρευνα και αποφεύγει την ταύτιση με ένα πρόγραμμα βιομηχανικής εφηρμοσμένης έρευνας, που θα μπορούσε να αφήσει αδιάφορους τους ακαδημαϊκούς κύκλους.
<P>
Όσον αφορά την οργάνωση και τον ευρωπαϊκό συντονισμό, πιστεύω ότι το συμμετοχικό σχήμα γεωμετρικής μεταβλητότητας, σύμφωνα με το πρότυπο του ΕΟΔ -Ευρωπαϊκού Οργανισμού Διαστήματοςή του ΕΥΡΗΚΑ, θα μπορούσε να αποτελέσει ένα καλό μοντέλο και, για να διευκολυνθεί η μεταφορά από την επιστημονική γνώση στην εφαρμογή, νομίζω ότι θα πρέπει προγραμματισθούν αποφασιστικές δράσεις στις οποίες να συμμετέχουν και οι τελικοί χρήστες, δράσεις που να στοχεύουν στην υπερπήδηση των τεχνικών εμποδίων, δράσεις δημιουργίας νέων μέσων χρηματοδότησης και σύνδεσης της έρευνας με την καινοτομία, όπως είναι το venture capital.
<P>
Cresson, μέλος της Επιτροπής. (FR) Κύριε Πρόεδρε, Κυρίες και Κύριοι βουλευτές, θα ήθελα αρχικά να συγχαρώ τον κ. Desama για την εξαιρετική αυτή έκθεση πρωτοβουλίας που χαρακτηρίζεται από τόσες νέες ιδέες και, κυρίως, από την εις βάθος κατανόηση της επανάστασης που συντελείται σήμερα στον τομέα της έρευνας, στην κατεύθυνση του 21ου αιώνα. Θέλω, επίσης, να εκφράσω τις θερμές μου ευχαριστίες προς όλα τα μέλη της Επιτροπής Έρευνας, Τεχνολογικής Ανάπτυξης και Ενέργειας που συνεργάστηκαν για την εκπόνηση της έκθεσης αυτής.
<P>
Είναι η πρώτη φορά που το Ευρωπαϊκό Κοινοβούλιο παίρνει την πρωτοβουλία να εκφράσει την άποψή του πριν η Επιτροπή παρουσιάσει επίσημα τη δική της πρόταση για ένα πρόγραμμα-πλαίσιο. Το πλεονέκτημα αυτής της φόρμουλας είναι, βέβαια, ότι επιτρέπει στο Κοινοβούλιο να εκθέσει τις απόψεις του σε μία χρονική στιγμή της διαδικασίας κατά την οποία μπορούν, όντως, να ληφθούν εκτενώς υπόψη από την Επιτροπή. Στο πνεύμα αυτό, άλλωστε, η Επιτροπή περίμενε να γνωστοποιηθούν τα αποτελέσματα των εργασιών του Κοινοβουλίου πριν υποβάλει, την περασμένη εβδομάδα, ένα πρώτο έγγραφο εργασίας αναφορικά με το πέμπτο πρόγραμμα-πλαίσιο. Με τη διευκρίνιση και διασάφηση των προσανατολισμών στους οποίους αναφέρεται η ανακοίνωση με τίτλο «Εφευρίσκειν» αύριο, το έγγραφο αυτό στοχεύει στην εμβάθυνση του διαλόγου που ήδη διεξάγεται ανάμεσα στα όργανα. Προσωπικά αναμένω με ιδιαίτερο ενδιαφέρον τις θέσεις του Κοινοβουλίου στο θέμα αυτό.
<P>
Οι παρατηρήσεις μου αναφορικά με την έκθεσή σας εδράζονται σε τρία σημεία. Αρχικά, θα υπογραμμίσω τα σημεία σύγκλισης ανάμεσα στις απόψεις που εκφράζει η έκθεση και στις προτάσεις της Επιτροπής. Κατόπιν, θα αναφερθώ στις απόψεις της Επιτροπής για ορισμένα σημεία του ψηφίσματος που δεν υπάρχουν στα ίδια τα έγγραφα και θα κλείσω επανατοποθετώντας την έκθεση εντός των προπαρασκευαστικών εργασιών για το πέμπτο πρόγραμμα-πλαίσιο, σε συνδυασμό με ορισμένες πληροφορίες για την πορεία που πρόκειται να ακολουθηθεί.
<P>
Θα αρχίσω, λοιπόν, από τη σύγκλιση. Η σύγκλιση της έκθεσης πρωτοβουλίας και του ψηφίσματος με τις απόψεις που παρουσίασε η Επιτροπή καταδεικνύεται εξίσου τόσο από τη γενική προσέγγιση όσο και από μια σειρά συγκεκριμένων σημείων. Η ιδέα για ένα πρόγραμμα-πλαίσιο σαφώς προσανατολισμένο στην κατεύθυνση των οικονομικών και κοινωνικών αναγκών τίθεται, έτσι, στο επίκεντρο τόσο του ψηφίσματος του Κοινοβουλίου όσο και της ανακοίνωσης της Επιτροπής με τίτλο «Εφευρίσκειν» αύριο, η οποία παρουσιάζει τους προτεινόμενους προσανατολισμούς για το πέμπτο πρόγραμμα-πλαίσιο.
<P>
Το πνεύμα της προσέγγισης πινάκων που πρότεινε ο κ. Desama και που συνίσταται στο να βρεθεί το σημείο τομής του οριζόντιου άξονα των παραδοσιακών γνωστικών πεδίων με τον κάθετο άξονα των μεγάλων προβλημάτων τα οποία αντιμετωπίζει η Ευρώπη συνάδει, γενικά, με τον τρόπο ορισμού της δομής των προγραμμάτων στο πρώτο έγγραφο εργασίας της Επιτροπής αναφορικά με το πέμπτο πρόγραμμα-πλαίσιο. Τόσο το Κοινοβούλιο όσο και η Επιτροπή επικεντρώνονται, άλλωστε, στην ανάγκη να υπάρξουν συστηματικές προσπάθειες σε ό, τι αφορά τις καινοτομίες, τη μεταφορά τεχνολογιών και τους χρηματοδοτικούς μηχανισμούς, σημείο που υπογράμμισαν πολλοί εξ υμών και, κυρίως, ο κ. Scapagnini, καθώς και στο συντονισμό με τα υπόλοιπα μέσα παρέμβασης που διαθέτει η Ένωση και στη συνεργασία με τις άλλες πρωτοβουλίες ευρωπαϊκής τεχνολογικής συνεργασίας, όπως το COST και το Eureka, στα οποία αναφέρθηκε ιδιαίτερα ο κ. Malerba. Η σύγκλιση αυτή εκφράζει, αφ&#x02BC;ενός, τη γνήσια εναρμόνιση των προσεγγίσεων ανάμεσα στα δύο όργανα και, αφ&#x02BC;ετέρου, τη θετική αλληλεπίδρασή τους, με την Επιτροπή να λαμβάνει πραγματικά υπόψη τις απόψεις του Κοινοβουλίου, στο μέτρο που ενημερωνόταν σχετικά.
<P>
Προχωρώ τώρα, όπως είπα, σε κάποιες παρατηρήσεις επί ορισμένων συγκεκριμένων σημείων. Παράλληλα με τις απόψεις που εκφράζουν συνολικά τους στόχους της Επιτροπής, η έκθεση της Επιτροπής Έρευνας, Τεχνολογικής Ανάπτυξης και Ενέργειας περιέχει μια σειρά ιδιαίτερα ενδιαφέρουσες συστάσεις οι οποίες πρέπει, αδιαμφισβήτητα, να τύχουν προσοχής. Θα αναφέρω απλώς ορισμένα παραδείγματα δράσεων στον τομέα της κατάρτισης και της κινητικότητας, όπως π.χ. η ιδέα για τη χορήγηση ειδικών υποτροφιών σε αναγνωρισμένους ερευνητές των τεχνολογικά προηγμένων χωρών του Νότου, η χορήγηση υποτροφιών έρευνας σε βιομηχανικές και εμπορικές επιχειρήσεις ή η σύσταση για την αντιμετώπιση με ιδιαίτερη προσοχή των προβλημάτων διδασκαλίας των επιστημονικών αντικειμένων στις ευρωπαϊκές σχολές.
<P>
Στο πλαίσιο των εργασιών της αναφορικά με το πέμπτο πρόγραμμα-πλαίσιο, η Επιτροπή θα συνεκτιμήσει τόσο αυτές όσο και πολλές άλλες ενδιαφέρουσες προτάσεις τις οποίες δεν μπορώ να αναφέρω εδώ στο σύνολό τους, ελπίζω να με συγχωρήσετε για αυτό. Θα τονίσω μόνο την προσοχή με την οποία πολλοί βουλευτές παρακολουθούν τα προβλήματα των μικρομεσαίων επιχειρήσεων, όπως η κ. Quisthoudt-Rowohl, η κ. Plooijvan Gorsel και η κ. Vaz da Silva.
<P>
Η έκθεση περιέχει, επίσης, και διάφορες συστάσεις τις οποίες η Επιτροπή αδυνατεί να υποστηρίξει, δεδομένων των Συνθηκών έτσι όπως ισχύουν σήμερα και του κανονισμού υλοποίησης των προγραμμάτων. Πρόκειται για τις συστάσεις εκείνες που αναφέρονται στις θεσμικές πτυχές και στις διαδικασίες διαχείρισης των προγραμμάτων. Η δυνατότητα πρακτικής υλοποίησης πολλών νέων ιδεών θα εξαρτηθεί, ουσιαστικά, από το βαθμό στον οποίο η διακυβερνητική διάσκεψη θα απλουστεύσει τις διαδικασίες λήψης αποφάσεων στον τομέα της έρευνας. Γνωρίζετε ότι πρόκειται για σημαντικό πρόβλημα. Η ουσιαστική εφαρμογή των άρθρων 130 Κ, Λ και Ν, για παράδειγμα, που ανοίγει το δρόμο στις δράσεις μεταβλητής γεωμετρίας, δεν μπορεί να υπάρξει παρά μόνο σε συνθήκες διευρυμένης ειδικής πλειοψηφίας.
<P>
Συνοπτικά λοιπόν, η Επιτροπή δεν μπορεί παρά να εκφράσει τη χαρά της για το γενικό περιεχόμενο της έκθεσης της Επιτροπής Έρευνας, Τεχνολογικής Ανάπτυξης και Ενέργειας, ευχαριστώντας το Κοινοβούλιο για την τόσο χρήσιμη αυτή συνεισφορά του στο πλαίσιο των εργασιών για το πέμπτο πρόγραμμα-πλαίσιο.
<P>
Ποια θα είναι, όμως, η συνέχεια; Αυτό είναι το τρίτο θέμα το οποίο θα ήθελα να θίξω. Ανέφερα ήδη το πρώτο έγγραφο εργασίας που παρουσίασε η Επιτροπή την περασμένη Τετάρτη. Το πέμπτο πρόγραμμαπλαίσιο δεν περιγράφεται αναλυτικά στο έγγραφο αυτό, κάτι που θα γίνει με το δεύτερο έγγραφο εργασίας της Επιτροπής στις αρχές του 1997. Η επίσημη πρόταση προβλέπεται να κατατεθεί το Μάρτιο του ίδιου χρόνου. Στόχος είναι να καταληχθεί κοινή θέση του Συμβουλίου υπό την προεδρία του Λουξεμβούργου το Νοέμβριο του 1997 και να εγκριθεί επίσημα το νέο πρόγραμμα-πλαίσιο τον Ιανουάριο του 1998. Οφείλω να υπογραμμίσω εδώ ότι πρέπει οπωσδήποτε να τηρηθεί το χρονοδιάγραμμα αυτό, αν όντως θέλουμε να μη διαταραχθεί η συνέχεια στις ευρωπαϊκές ερευνητικές προσπάθειες.
<P>
Για τη μεγιστοποίηση των πιθανοτήτων επίτευξης του στόχου αυτού, η Επιτροπή αποφάσισε να οργανώσει το διάλογο ανάμεσα στα όργανα σε διαδοχικά στάδια που θα επιτρέπουν να εκδηλώνονται σε κάθε βήμα τα στοιχεία της συναίνεσης. Για όλο το 1997 θα εργαστούμε εντατικά προετοιμάζοντας το πέμπτο πρόγραμμα-πλαίσιο. Πριν, όμως, μας απορροφήσει ολοκληρωτικά η συζήτηση, πρέπει να ρυθμίσουμε το ζήτημα που εκκρεμεί εδώ και πολλούς μήνες αναφορικά με το χρηματοδοτικό συμπλήρωμα στο πέμπτο πρόγραμμα-πλαίσιο. Δεν πρόκειται για απλό τεχνικό ζήτημα αλλά για προϋπόθεση πολιτικού χαρακτήρα, ιδιαίτερα σε ό, τι αφορά την έννοια της task-force. Το χρηματοδοτικό συμπλήρωμα κομίζει μία νέα προσέγγιση του σημείου αυτού, επί της οποίας πρέπει να υπάρξει συναίνεση πριν προχωρήσουμε παραπέρα. Η πρόοδος που έχει σημειωθεί τις τελευταίες εβδομάδες μας έχει οδηγήσει σε σημαντικές προσεγγίσεις προκειμένου να ληφθεί απόφαση. Ελπίζω, λοιπόν, ότι θα υπάρξει πολιτική συμφωνία ή ακόμη και κοινή θέση στη διάρκεια των εργασιών του Συμβουλίου των Υπουργών Έρευνας στις 5 Δεκεμβρίου.
<P>
Όπως ίσως γνωρίζετε, δεδομένης της απόφασης του Συμβουλίου των Υπουργών ΕCOFIN για μη αναθεώρηση των χρηματοδοτικών προβλέψεων για το 1997 και το 1998, το ποσό που προτείνει η Επιτροπή υπέστη περικοπές. Ο άτυπος τριμερής διάλογος σήμερα το απόγευμα επιβεβαίωσε τη βούληση των τριών οργάνων να προχωρήσουν, οπότε ελπίζω πραγματικά ότι, στις αρχές της επόμενης χρονιάς, θα έχει ολοκληρωθεί η διαδικασία έγκρισης αυτού του χρηματοδοτικού συμπληρώματος, για το οποίο το Κοινοβούλιο κατέβαλε ουσιαστικές προσπάθειες. Θα ήθελα ακόμη μια φορά να εκφράσω την ευγνωμοσύνη μου προς το Σώμα για το γεγονός αυτό.
<P>
Και κλείνω με μια τελευταία παρατήρηση. Στο πλαίσιο της προπαρασκευής της οικονομικής και νομισματικής ένωσης, οι εθνικοί προϋπολογισμοί δέχονται έντονες πιέσεις, όπως υπογράμμισαν πολλοί ομιλητές. Η συζήτηση στο Συμβούλιο για το πέμπτο πρόγραμμα-πλαίσιο προμηνύεται, συνεπώς, μακροσκελής και δύσκολη. Η Επιτροπή είναι έτοιμη να αντιμετωπίσει το διάλογο. Το τίμημα δεν είναι υπερβολικά υψηλό, αρκεί να είμαστε σίγουροι ότι οι προσπάθειές μας θα ευοδωθούν, ότι θα καταλήξουμε σε ένα πρόγραμμα-πλαίσιο αξιόλογου περιεχομένου, πραγματικά διαφορετικό από τα προηγούμενα, και, επίσης, ότι ενισχύουμε έτσι την ευρωπαϊκή επιστημονική σκέψη, όπως πολύ σωστά ευχήθηκε ο κ. Linkohr.
<P>
Η Επιτροπή υπολογίζει στη στήριξη του Κοινοβουλίου και στην ευρεία σύγκλιση των απόψεών των δύο οργάνων ώστε, αφού προηγηθούν διαβουλεύσεις με το Κοινοβούλιο, το νέο αυτό πρόγραμμα να εγκριθεί εντός των επιθυμητών προθεσμιών και με περιεχόμενο τέτοιο που να του επιτρέπει, με βάση μια μεθοδολογία την οποία, πιστεύω, στηρίζει ολόπλευρα το Κοινοβούλιο, να θέσει την ευρωπαϊκή έρευνα στην υπηρεσία του πολίτη.

<SPEAKER ID=113 NAME="Πρόεδρος">
Ευχαριστώ πολύ, κυρία Cresson.
<P>
Η συζήτηση έληξε.
<P>
Η ψηφοφορία θα διεξαχθεί αύριο στις 11.00.

<CHAPTER ID=7>
Δημόσιες μεταφορές
<SPEAKER ID=114 NAME="Πρόεδρος">
Η ημερήσια διάταξη προβλέπει την κοινή συζήτηση των εξής εκθέσεων:
<P>
Α4-0289/96 του κ. Wijsenbeek, εξ' ονόματος της Επιτροπής Μεταφορών και Τουρισμού, επί της Πράσινης Βίβλου της Επιτροπής σχετικά με το Δίκτυο για τους Πολίτες: αξιοποίηση του δυναμικού των δημοσίων μεταφορών επιβατών στην Ευρώπη (COM(95)0601 - C4-0598/95)·-A4-0291/96 του κ. Killilea, εξ' ονόματος της Επιτροπής Μεταφορών και Τουρισμού, σχετικά με την πρόταση κανονισμού (ΕΚ) του Συμβουλίου για τον καθορισμό των όρων με τους οποίους γίνονται δεκτοί στις εθνικές οδικές μεταφορές επιβατών σε ένα Κράτος μέλος μεταφορείς μη εγκατεστημένοι σε αυτό (COM(95)0729 - C4-0113/96-96/0002(SYN))·-A4-0292/96 του κ. Killilea, εξ' ονόματος της Επιτροπής Μεταφορών και Τουρισμού, σχετικά με την πρόταση κανονισμού (ΕΚ) του Συμβουλίου που τροποποιεί τον Κανονισμό (ΕΟΚ) Αριθ. 684/92 του Συμβουλίου σχετικά με τη θέσπιση κοινών κανόνων στις διεθνείς μεταφορές επιβατών με πούλμαν και λεωφορεία (COM(96)0190 - C4-0338/96-96/0125(SYN)).Το λόγο έχει κατ' αρχήν ο κ. Wijsenbeek, ως εισηγητής, για πέντε λεπτά.

<SPEAKER ID=115 NAME="Wijsenbeek">
Κύριε Πρόεδρε, το Πράσινο Βιβλίο της Επιτροπής για το Δίκτυο των Πολιτών στηρίζεται στην ουσία στην έκθεση πρωτοβουλίας του Ευρωπαϊκού Κοινοβουλίου για τις αστικές συγκοινωνίες και την κυκλοφοριακή συμφόρηση, που εκδόθηκε τον Ιούνιο του 1992. Στην ουσία, με την έκθεση αυτή προτρέξαμε των καταστάσεων. Παρ'όλα αυτά, θα ήθελα να συγχαρώ εξ ονόματος του Κοινοβουλίου τον Επίτροπο Kinnock επειδή κατανόησε το μήνυμα του Κοινοβουλίου και της κοινωνίας, πράγμα που είχε ως αποτέλεσμα να μεριμνήσει ώστε στο Πράσινο Βιβλίο να προταθούν μέτρα για τη διευκόλυνση των συγκοινωνιών. Αυτός είναι και ο λόγος για τον οποίο η Ένωση πρέπει να ασχοληθεί με τις αστικές συγκοινωνίες, παρά το γεγονός ότι πρόκειται για μία δραστηριότητα η οποία επιτελείται συνήθως σε τοπικό και περιφερειακό επίπεδο. Πρόκειται για το θέμα της επικουρικότητας. Αυτό οφείλεται κατά πρώτο και κύριο λόγο στο γεγονός ότι η ελεύθερη διακίνηση και παραμονή των πολιτών στην επικράτεια των κρατών μελών της Ευρωπαϊκής Ένωσης, όπως περιγράφεται στο άρθρο 8Α της Συνθήκης, μπορεί να επιτευχθεί μόνον εφόσον η κινητικότητα των πολιτών δεν προσκρούει σε περιορισμούς.
<P>
Όπως είναι γενικά γνωστό, η κινητικότητα περιορίζεται περισσότερο από φυσικά και οργανωτικά εμπόδια παρά από διάφορους κανόνες και τυπικές διατάξεις. Αυτό ισχύει δεδομένου ότι τα Όργανα της Ευρωπαϊκής Ένωσης έχουν αποφασίσει από κοινού τη δημιουργία των διευρωπαϊκών δικτύων και έχουν συμπεριλάβει στον προϋπολογισμό σημαντικά κονδύλια για την υλοποίηση του στόχου αυτού. Δεν έχω την πρόθεση να αναφερθώ στην απαράδεκτη στάση που τήρησε το Συμβούλιο απέναντι στον προσκείμενο προϋπολογισμό και στα κονδύλια που περιλαμβάνονται σ'αυτόν για τα διευρωπαϊκά δίκτυα. Όλα αυτά έχουν νόημα μόνον εφόσον η μεγάλη ευρωπαϊκή διασυνοριακή υποδομή συνδυαστεί με μία υποδομή μεταφορών που θα αφορά τα στάδια πριν και μετά τα διευρωπαϊκά δίκτυα.
<P>
Εξετάζοντας τον κατάλογο των νομοθετικών μέτρων τα οποία επισυνάπτονται ως παράρτημα στο Πράσινο Βιβλίο, διαπιστώνουμε ότι οι πόροι που διατίθενται για τη ρύθμιση των δημόσιων συγκοινωνιών στην Ένωση είναι ήδη σημαντικοί. Οι κυριότερες προτάσεις που περιλαμβάνονται στο Πράσινο Βιβλίο αφορούν την προσπελασιμότητα, την προσιτότητα, την ασφάλεια, την ευκολία μετακίνησης και το περιβάλλον. Για κάθε μία από τις κατηγορίες αυτές, παράλληλα με τα μέτρα έλξηςώθησης και τις ονομαζόμενες βέλτιστες πρακτικές που έχουν προταθεί, το Κοινοβούλιο έχει προβεί σε ορισμένες προσθήκες.
<P>
Όσον αφορά την προσπελασιμότητα, το Κοινοβούλιο ασχολήθηκε περισσότερο από ό, τι η Επιτροπή με τα 80 εκατομμύρια πολιτών, η κινητικότητα των οποίων είναι μονίμως ή προσωρινώς περιορισμένη για λόγους σωματικούς ή λειτουργικούς. Για το σκοπό αυτό απαιτείται κυρίως η προσαρμογή του υλικού εξοπλισμού στις ανάγκες των ηλικιωμένων και των ατόμων με ειδικές ανάγκες καθώς και η κατάλληλη προσαρμογή της υποδομής στο χώρο της παροχής πληροφοριών.
<P>
Κατά τη γνώμη του Κοινοβουλίου, η προσιτότητα δεν βελτιώνεται μόνο με την προσαρμογή της υποδομής, για παράδειγμα με τη δημιουργία ειδικών υποδομών για τα διάφορα μέσα μεταφοράς, αλλά και με τη βελτίωση του χωροταξικού σχεδιασμού. Πιστεύουμε ότι κατά την ανέγερση νέων κατοικιών θα πρέπει να δίνεται πολύ περισσότερη προσοχή από ό, τι μέχρι σήμερα στο θέμα της μετακίνησης από την κατοικία στο χώρο εργασίας και τανάπαλιν. Μετά τις αρχικές απώλειες, τα έξοδα που απαιτούνται για τη βελτίωση των δημόσιων συγκοινωνιών θα υπερκαλυφθούν αργότερα όταν συνηθίσουν οι πολίτες να τις χρησιμοποιούν κανονικά.
<P>
Το θέμα της ασφαλείας μπορεί να θεωρείται αυτονόητο, ωστόσο, πρέπει να τονίζεται διαρκώς ότι ο αριθμός των θυμάτων από τροχαία είναι απαράδεκτα υψηλός. Δεν είναι σπάνιες οι περιπτώσεις που αυτό οφείλεται στις διαφορές της νομοθεσίας των κρατών μελών στον τομέα των μεταφορών.
<P>
Η άνετη μετακίνηση δεν εξαρτάται μόνο από τη βελτίωση του υλικού. Τόσο εγώ όσο και σύσσωμο το Κοινοβούλιο αποδίδουμε ιδιαίτερη σημασία στην αλυσιδωτή προσέγγιση των μεταφορών, εκτός άλλων με τη δημιουργία διαμετακομιστικών κόμβων στα μεγάλα αστικά κέντρα, όπου κατοικεί και εργάζεται σήμερα η πλειοψηφία των πολιτών μας.
<P>
Η προστασία του περιβάλλοντος θα βελτιωθεί σε περίπτωση που επιτραπεί σε περισσότερους πολίτες από ό, τι μέχρι σήμερα να χρησιμοποιούν τις δημόσιες συγκοινωνίες. Αυτή είναι η διαπίστωση στην οποία θα πρέπει να στηρίξουμε τις προσπάθειές μας σε συνδυασμό με το Πράσινο Βιβλίο για τον καταλογισμό του εξωτερικού κόστους.
<P>
Οι προσπάθειές μας πρέπει να καθοδηγούνται από μία ρεαλιστική αντιμετώπιση των πραγμάτων, δηλαδή από την αναγνώριση του ότι είναι αδύνατο να περιοριστεί σημαντικά το ποσοστό ΙΧ οχημάτων στη σύνθεση των μετακινήσεων. Αυτό είναι επίσης και το νόημα της φράσης που αναφέρθηκε κατά την εξέταση των εκθέσεων του συνάδελφου Killilea.
<P>
»Αντί να φορολογηθεί και να δυσχερανθεί η χρήση του αυτοκινήτου είναι καλύτερο να αναβαθμιστούν οι δημόσιες συγκοινωνίες και να καταστούν ελκυστικότερες».

<SPEAKER ID=116 NAME="Killilea">
Κύριε Πρόεδρε, καταρχάς θα πρέπει να πω ότι η πρόταση με την οποία ασχολείται η έκθεση Α4-0291/96 ομοιάζει σε μεγάλο βαθμό με τον Κανονισμό 2454/92 ο οποίος ακυρώθηκε από το Δικαστήριο των Ευρωπαϊκών Κοινοτήτων με την απόφαση της 1ης Ιουνίου 1994 επί της υποθέσεως C388/92 την οποία ξεκίνησε το Ευρωπαϊκό Κοινοβούλιο, την γνώμη του οποίου δεν εζήτησε το Συμβούλιο επί προτάσεως κανονισμού η οποία διέφερε ουσιαστικά από την αρχική πρόταση της Επιτροπής.
<P>
Τούτων λεχθέντων, ένα από τα κύρια στοιχεία στη θέσπιση της εσωτερικής αγοράς είναι η κατάργηση των τεχνητών φραγμών στην εσωτερική αγορά του τομέα μεταφορών. Οι δύο προτάσεις τις οποίες έχω την τιμή να παρουσιάζω στο Κοινοβούλιο σήμερα εκπροσωπεύουν ένα ακόμη βήμα προς την ανάπτυξη της εσωτερικής αγοράς μεταφορών της Ευρωπαϊκής Ένωσης. Θα παράσχουν μεγαλύτερη ελευθερία στις λεωφορειακές επιχειρήσεις ενός κράτους μέλους να προσφέρουν υπηρεσίες σε επιβάτες άλλων κρατών μελών.
<P>
Έχει λογική η άποψη ότι οι λεωφορειακές επιχειρήσεις που κάνουν δρομολόγια από μία χώρα σε μια άλλη θα πρέπει να έχουν το δικαίωμα να παίρνουν επιβάτες από όλα τα σημεία της διαδρομής. Σήμερα η μεταφορική επιχείρηση έχει το δικαίωμα να πουλά εισιτήρια μόνο σε επιβάτες από τη χώρα προέλευσης. Το καλύτερο παράδειγμα που γνωρίζω είναι μια λεωφορειακή επιχείρηση που κάνει δρομολόγια από ένα μέρος της δυτικής Ιρλανδίας, το οποίο εκπροσωπεύω, στο Λονδίνο και ενώ επιτρέπεται να παίρνει επιβάτες εντός της Ιρλανδίας απαγορεύεται να πάρει νέους επιβάτες από οποιαδήποτε από τις κύριες πόλεις στη βόρεια ή τη νότια Ουαλλία ή από το βόρειο ή το βορειοδυτικό τμήμα της Αγγλίας. Καθ' όμοιο τρόπο, κατά την επιστροφή το λεωφορείο δεν μπορεί να παραλάβει νέους επιβάτες από οποιαδήποτε από τις πόλεις που βρίσκονται κατά μήκος του δρόμου από την ανατολική στη δυτική ακτή της Ιρλανδίας.
<P>
Είναι πολλοί οι λόγοι για τους οποίους οι περιορισμοί αυτοί θα πρέπει να καταργηθούν. Πρώτον, θα δοθεί η ευκαιρία στις διεθνείς λεωφορειακές γραμμές να ανταγωνιστούν άμεσα με τις εθνικές εταιρείες λεωφορείων στις μεγάλες διαδρομές προσφέροντας με τον τρόπο αυτό μεγαλύτερη ευχέρεια επιλογής στους επιβάτες. Ο αυξημένος ανταγωνισμός θα πρέπει επίσης να συμβάλει στη διατήρηση της τιμής των εισιτηρίων των διεθνών λεωφορειακών μεταφορών σε χαμηλά επίπεδα. Θα είναι ασφαλώς πολύ ευκολότερο να διασφαλιστεί η οικονομική βιωσιμότητα των λεωφορειακών γραμμών, ιδιαίτερα εκείνων από περιοχές της περιφέρειας με μικρή πυκνότητα πληθυσμού προς τα κύρια αστικά κέντρα εάν η επιχείρηση που παρέχει τις υπηρεσίες έχει το δικαίωμα να παίρνει επιβάτες από μέρη που βρίσκονται κατά μήκος του συγκεκριμένου δρομολογίου.
<P>
Κατά τα πρόσφατα χρόνια η Ευρωπαϊκή Ένωση έχει κάνει αρκετά βήματα προς την κατεύθυνση της απελευθέρωσης των εναερίων μεταφορών και επίσης έχει σημειώσει κάποια πρόοδο στο άνοιγμα της σιδηροδρομικής αγοράς στον μεγαλύτερο ανταγωνισμό. Οι προτάσεις που βρίσκονται σήμερον ενώπιον του Κοινοβουλίου θα διασφαλίσουν ότι οι συγκοινωνίες μεγάλων αποστάσεων με λεωφορεία και πούλμαν θα γίνουν πιο ελεύθερες για να ανταποκριθούν στις απαιτήσεις της αγοράς και ένα από τα αποτελέσματα που θα προκύψουν θα είναι η μεγαλύτερη πίεση προς τις αεροπορικές και σιδηροδρομικές επιχειρήσεις ούτως ώστε να μειώσουν τις τιμές των εισιτηρίων τους στα ανταγωνιστικά δρομολόγια. Οι ταξιδιώτες, ιδιαίτερα εκείνοι που δεν έχουν μεγάλη οικονομική άνεση, θα έχουν στη διάθεσή τους μια μεγαλύτερη επιλογή ταξιδιών χαμηλού κόστους απ' όσο στο παρελθόν. Δεν θα πρέπει επίσης να υποτιμώνται τα κοινωνικά οφέλη των φθηνών μεταφορών σε άτομα όπως οι σπουδαστές, οι χαμηλόμισθοι μετανάστες και οι οικογένειές τους.
<P>
Για πολλά χρόνια το κόστος των συγκοινωνιών μεταξύ των περιοχών της περιφέρειας και των αστικών κέντρων της Ένωσης, για παράδειγμα εκείνο που μνημόνευσα προηγουμένως μεταξύ της δυτικής Ιρλανδίας και του Λονδίνου, ήταν τεχνητά υψηλό εξ αιτίας των τιμών των καρτέλ που σχημάτιζαν οι αεροπορικές εταιρείες καθώς και οι εταιρείες των πορθμείων και των σιδηροδρόμων. Αξίζει τον κόπο να θυμηθούμε ότι τον καιρό του καθορισμού των τιμών από, π.χ., την Aer Lingus και την British Airways, οι αεροπορικοί ναύλοι μεταξύ του Λονδίνου και των ιρλανδικών αεροδρομίων ήταν από τους υψηλότερους στην Ευρώπη. Αξίζει επίσης τον κόπο να θυμηθούμε ότι όταν απαγορευόταν στις επιχειρήσεις λεωφορείων και πούλμαν να προσφέρουν υπηρεσίες από την Ιρλανδία στο Λονδίνο, οι επιχειρήσεις των σιδηροδρόμων και οι εταιρείες των πορθμείων λειτουργούσαν επίσης επί τη βάσει συμφωνίας καθορισμού τιμών η οποία είχε ως αποτέλεσμα αδικαιολόγητα υψηλές τιμές εισιτηρίων.
<P>
Επί τέλους η ευρωπαϊκή νομοθεσία κατήργησε τον καθορισμό των τιμών στις περισσότερες, όχι βέβαια σε όλες, αεροπορικές διαδρομές. Οι λεωφορειακές επιχειρήσεις μεγάλων αποστάσεων έχουν προοδευτικά αναπτύξει ένα δίκτυο διαδρομών που τώρα ανταγωνίζεται ευθέως με τους σιδηροδρόμους και τα αεροσκάφη. Ως συνέπεια, το κόστος των συγκοινωνιών σε ολόκληρη την Ευρώπη ακολουθεί καθοδική πορεία με σημαντικά κοινωνικά οφέλη υπέρ των οικογενειών που βρίσκονται μακρυά εξ αιτίας μετανάστευσης, εργασίας και, ένα καλύτερο παράδειγμα, για εκπαιδευτικούς λόγους.
<P>
Το κόστος των συγκοινωνιών αποτελεί επίσης ένα ζωτικό παράγοντα για τον τομέα του τουρισμού, κάτι που τείνουμε να ξεχνούμε. Οι προτάσεις που βρίσκονται σήμερα ενώπιον του Κοινοβουλίου θα συμβάλουν στη μείωση των τιμών των εισιτηρίων των χερσαίων συγκοινωνιών και θα υποβοηθήσουν την ανάπτυξη του τουρισμού ιδιαίτερα μεταξύ των νέων ατόμων που συχνά δεν είναι σε θέση να πληρώσουν αεροπορικούς ναύλους.
<P>
Η μεγαλύτερη ελευθερία, τέλος, στην επιβίβαση και αποβίβαση επιβατών θα συμβάλει στην πιο αποδοτική αξιοποίηση των λεωφορείων στις συγκεκριμένες διαδρομές μειώνοντας τον συνολικό αριθμό των οχημάτων στους δρόμους και μειώνοντας με τον τρόπο αυτό τη συμφόρηση και τη ρύπανση κατά μήκος των αυτοκινητοδρόμων. Δέχομαι με ικανοποίηση τις προτάσεις της Επιτροπής οι οποίες υποβοηθούν την ανάπτυξη της εσωτερικής αγοράς συγκοινωνιών εντός της Ευρωπαϊκής Ένωσης. Η Επιτροπή Μεταφορών βλέπει πολύ ευνοϊκά τις προτάσεις αυτές και ως εισηγητής μπορώ να σας διαβεβαιώσω κύριε Επίτροπε ότι αυτό είναι αλήθεια. Από κοινού με τους συναδέλφους μας της Επιτροπής Μεταφορών έχουμε καταθέσει ένα αριθμό τροπολογιών οι οποίες πιστεύω ότι θα υποστηριχθούν και οι οποίες βελτιώνουν το κείμενο που συνέταξε ο Επίτροπος.
<P>
Συμπερασματικά θα ήθελα να πω ότι οι προσωπική μου άποψη, αλλά και εκείνη της Επιτροπής Μεταφορών, είναι ότι το Κοινοβούλιο θα πρέπει να υποστηρίξει τις προτάσεις της Επιτροπής στις οποίες θα πρέπει να συμπεριληφθούν οι τροπολογίες της Επιτροπής Μεταφορών. Στο σημείο αυτό θα ήθελα να πω ότι ως συντονιστής της Ομάδας Ένωση για την Ευρώπη απέσυρα σήμερα τις Τροπολογίες Αριθ. 17 και 18 στην έκθεση Α4-0291/96. Έχουμε επίσης αποσύρει τις Τροπολογίες Αριθ. 29 και 30 της εκθέσεως Α4-0292/96 αφήνοντας, με την εξαίρεση των τροπολογιών της επιτροπής, μόνο τις δύο τροπολογίες της Ομάδας των Φιλελευθέρων. Ίσως ο κ. Wijsenbeek, εν τη σοφία του, να θελήσει να τις αποσύρει και εκείνες.
<P>
Είναι σημαντικό όπως οι παρούσες δύο εκθέσεις μαζί με τα συμπεράσματα της Επιτροπής υποβληθούν εγκαίρως στο Συμβούλιο ούτως ώστε στις 12 Δεκεμβρίου να λάβει τελικές αποφάσεις. Θα πρέπει να καταβληθεί κάθε προσπάθεια ούτως ώστε να συμφωνηθεί κοινή θέση εκείνη την ημέρα ή, τουλάχιστον, πριν από το τέλος του χρόνου. Ευχαριστώ την επιτροπή και το προσωπικό για τη βοήθεια που μου προσέφεραν στη σύνταξη των δύο σημαντικών αυτών εκθέσεων. Χρειάστηκε αρκετός χρόνος για να συνταχθούν και θα ήθελα να δηλώσω την εκτίμησή μου στο προσωπικό της Επιτροπής Μεταφορών για την εξαίρετη εργασία και υποστήριξή του. Πολύ συχνά ξεχνάμε την αφοσίωση με την οποία εργάζονται οι άνθρωποι αυτοί.

<SPEAKER ID=117 NAME="Friedrich">
Πρόκειται εδώ για την προσπάθεια να συνδέσουμε κατά τον καλύτερο τρόπο, διασυνοριακά, τα διάφορα μέσα μεταφοράς και να τα αξιοποιήσουμε επίσης διασυνοριακά. Tο να πετύχουμε τον ιδανικό αυτό στόχο, να μετακινηθούμε, δηλαδή, από κάθε μέρος της Eυρώπης, πρακτικά, τόσο αποτελεσματικά, τόσο απρόσκοπτα και τόσο μακριά, όσο είναι δυνατόν, με δημόσια μεταφορικά μέσα, είναι φυσικά ένας πολύ δύσκολος στόχος, αλλά αξίζει να τον επιδιώξουμε, αξίζει να κάνουμε την προσπάθεια, γιατί οι συνέπειες θα ήταν, φυσικά, λιγότερες ατομικές μεταφορές, μεγαλύτερη εξοικονόμηση ενέργειας, μεγαλύτερη συγκέντρωση των μεταφορών και καλύτερη αξιοποίηση της υποδομής.
<P>
Θα πρέπει να είναι δυνατόν να συντονίσουμε καλύτερα και να συνδέσουμε μεταξύ τους τα διάφορα μέσα μεταφοράς που διαθέτουμε σήμερα. Σημασία έχει εδώ, κατά την άποψη της Eπιτροπής Oικονομικής, Nομισματικής και Bιομηχανικής Πολιτικής, να επιτρέπει ο σχεδιασμός των συνδεδεμένων συστημάτων μεταφοράς και ευέλικτες μορφές επιχειρήσεων. Δεν θα πρέπει πάντα το κράτος και το δημόσιο να εκμεταλλεύεται τα δίκτυα, αλλά θα πρέπει να εφαρμόσουμε ευέλικτα μοντέλα, όπως μια private public partnership ή τη χορήγηση αδειών εκμετάλλευσης. Tο κράτος θα πρέπει να διαθέτει το δημόσιο δίκτυο μεταφορών, αλλά όχι και να το εκμεταλλεύεται. Bεβαίως, μπορεί και οφείλει το κράτος, καθώς και η Eυρωπαϊκή Ένωση, να δίνουν incentives , βοήθειες εκκίνησης, και θα πρέπει να κατασκευάζουν την υποδομή, προκειμένου, στη συνέχεια, να διαθέτουν, όσο το δυνατόν πιο σύντομα, το χώρο τους στην ιδιωτική πρωτοβουλία.
<P>
Σχετικά με το θέμα αυτό, θα ήθελα να διατυπώσω μερικές σκέψεις μέσα στο χώρο αυτό. Σε μια εποχή ασθενούς οικονομικής ανάπτυξης όπως είναι η σημερινή, θα 'πρεπε να γίνουν σκέψεις μήπως και η Eυρωπαϊκή Ένωση θα μπορούσε να δώσει πρόσθετα incentives . Έχω εδώ κατά νου μια διαφορετική χρησιμοποίηση των διαρθρωτικών ταμείων - ίσως όχι άμεση, αυτή τη στιγμή, αλλά δυνατή, σε μόνιμη βάση - αν και τα ταμεία αυτά για πολλά χρόνια παρέμειναν σε αδράνεια, δηλαδή δεν αξιοποιήθηκαν. Θα 'πρεπε να σκεφθούμε την αξιοποίηση αυτή των διαρθρωτικών ταμείων σε συνδυασμό και με την Eυρωπαϊκή Tράπεζα Eπενδύσεων. Eδώ θα 'πρεπε να επινοηθούν και να διαμορφωθούν πιο ευέλικτες δυνατότητες, ώστε να μπορέσει να γίνει ανάπτυξη της υποδομής για τα πολιτικά δίκτυα σ' ολόκληρη την Eυρώπη. Kατ' αυτήν την έννοια, τα πολιτικά δίκτυα, καθώς και η υλοποίησή τους και η σταδιακή εφαρμογή τους, αξιοποιούν την οικονομική απόδοση της Eυρώπης και ενισχύουν τις δυνατότητες εξάλειψης της ανεργίας. Kατ' αυτήν την έννοια είναι και μια καλή δραστηριότητα της Eυρωπαϊκής Ένωσης.

<SPEAKER ID=118 NAME="Graenitz">
Kυρία Πρόεδρε, κυρία Eπίτροπε, αγαπητοί κυρίες και κύριοι συνάδελφοι, εσείς που αργότερα θα κάνετε χρήση των δημόσιων αστικών συγκοινωνιών. Θα ήθελα, κατ' αρχήν, να εκφράσω τη χαρά μου για την εκπόνηση αυτής της Πράσινης Bίβλου και να ευχαριστήσω τον εισηγητή για τη δουλειά του. Nομίζω πως οι επιβατικές αστικές συγκοινωνίες αφορούν όλους μας και όλους τους πολίτες της Ένωσης, διότι η συμμετοχή στο δημόσιο βίο εξαρτάται από την πρόσβαση στα μέσα μεταφοράς, και πιστεύω πως γι' αυτό και είναι τόσο σημαντικό το να συμπληρώσουμε κατάλληλα τα διευρωπαϊκά δίκτυα μεταφορών, τις μεγάλες διασυνδέσεις, με τα τοπικά δίκτυα.
<P>
H γνωμοδότηση της Eπιτροπής Έρευνας, Tεχνολογικής Aνάπτυξης και Eνέργειας αναφέρεται, όπως είναι φυσικό, στα σημεία που συζητήθηκαν ιδιαίτερα στην αρμόδια επιτροπή. Aν εμείς, ως Eυρωπαϊκή Ένωση, συμφωνούμε με τη σταθεροποίηση των εκπομπών του CO2, τότε είναι ανάγκη να κάνουμε πολύ πιο αποτελεσματική χρήση της ενέργειας. Aυτό είναι δυνατόν, ιδιαίτερα στις οδικές μεταφορές, αφενός με την μετεπιβίβαση στις δημόσιες μεταφορές, όπου μπορούν να μεταφερθούν περισσότερα άτομα με λιγότερη ενέργεια, και αφετέρου με την ανάπτυξη οχημάτων που θα χρησιμοποιούν λιγότερα καύσιμα ή άλλες μορφές ενέργειας.
<P>
Nομίζω πως είναι αναγκαίο να συμβάλουμε ώστε να γίνουν πιο ελκυστικές οι δημόσιες συγκοινωνίες, πράγμα που μπορεί να γίνει από έναν δεύτερο τομέα της επιτροπής μου για την τεχνολογική ανάπτυξη, επειδή, μέσω της ανάλογης ενημέρωσης με την τηλεματική, διευκολύνεται η πρόσβαση και συνεπώς και η χρήση.
<P>
Iδιαίτερο μέλημα για την αρμόδια για την έρευνα Eπίτροπο κ. Cresson αποτελεί, κατά τη γνώμη μου, ένα όλως ιδιαιτέρως βασικό σημείο της έρευνας, η ανάπτυξη δηλαδή των οχημάτων, και νομίζω πως εδώ μπορούμε να δουλέψουμε με πολλή δημιουργικότητα στην Eυρώπη και να συμβάλουμε έτσι και στην ανάπτυξη της βιομηχανίας μας.
<P>
Ένα τελευταίο θέμα το οποίο ευχαρίστως θα ήθελα να θίξω: H τεκμηρίωση των έργων που είναι κατάλληλα, πανευρωπαϊκά, θα συμβάλει στο να διευκολύνει όλους τους πολίτες μαςνα έχουν πρόσβαση στο δημόσιο βίο.

<SPEAKER ID=119 NAME="Mann, Tomas">
Kύριε Πρόεδρε, ο στόχος του να εγκαταστήσουμε ένα δημόσιο δίκτυο μεταφορών, που θα είναι στη διάθεση των πολιτών και σε οικονομική τιμή, μπορεί να υποστηριχθεί σταθερά. Aπό άποψη σύλληψης και τεχνικής, θα πρέπει να υπάρξει σύνδεση, από τα διευρωπαϊκά δίκτυα μέχρι τα τοπικά συστήματα μεταφορών. Eίναι σωστό και σημαντικό να συμμετέχουν ενεργά, σ' αυτές τις διαδικασίες λήψης αποφάσεων, οι χρήστες των μεταφορικών υπηρεσιών. Ωστόσο, πού είναι οι γυναίκες;
<P>
Στην Πράσινη Bίβλο αναφέρονται μόνο στο περιθώριο, όταν λ.χ. είναι έγκυες, ή όταν μετακινούνται με παιδικό καροτσάκι ή με μικρά παιδιά. Δεν αναφέρεται καθόλου η συχνά σοβαρή παρακώλυση της κινητικότητάς τους. Aυτή, στο έγγραφο της Eπιτροπής, περιορίζεται στους αναπήρους και στους ηλικιωμένους.
<P>
Ένα άλλο σημείο είναι η ασφάλεια. Δεν μπορεί αυτή να περιορίζεται στη λειτουργική ασφάλεια, για την οποία δικαιολογημένα η Eπιτροπή αναφέρει μια σειρά από στάνταρτ. H ατομική ασφάλεια έχει τουλάχιστον την ίδια αξία. Yπάρχει ένας αντικειμενικός, και σε καμιά περίπτωση κατά φαντασίαν, κίνδυνος, ειδικά για τις γυναίκες, όταν κινούνται σε κακοφωτισμένους σταθμούς ή στέκονται στις στάσεις εκτός των rush hour . Όταν δεν επιτηρούνται διαδρομές, λόγω μείωσης του προσωπικού στις δημόσιες μεταφορές και όταν οι χώροι στάθμευσης δύσκολα επιβλέπονται, τότε ο φόβος της επίθεσης, που αισθάνονται προσωπικά οι γυναίκες, είναι απόλυτα δικαιολογημένος. Xρειαζόμαστε έναν κατάλογο αποτελεσματικών αντιμέτρων, στα οποία θα συμπεριληφθούν και συγκεκριμένες τοπικές εμπειρίες από τις περιφέρειες των κρατών μελών μας. Eίναι μόνο θέμα οικονομικού συμφέροντος και όχι συνειδητή αμέλεια το ότι δεν κυκλοφορούν νυχτερινά ταξί, μετά την αναχώρηση των τελευταίων λεωφορείων, το ότι δεν υπάρχουν αρκετά ταξί με γυναίκες οδηγούς και θέσεις καθημένων κοντά στους οδηγούς, στα λεωφορεία και τους σιδηροδρόμους, ή ότι υπάρχουν πολλά δρομολόγια μόνο σε ώρες αιχμής, ενώ κατά τις άλλες ώρες είναι είδος εν ανεπαρκεία; Θλιβερή συνέπεια είναι ότι πολλές γυναίκες, που ασχολούνται με τα οικιακά, ή που έχουν παιδιά που πηγαίνουν στο σχολείο, ή με μερική απασχόληση, αισθάνονται αποκομμένες και απομονωμένες, ειδικά σε απόμερες περιοχές και σε περιοχές της υπαίθρου. Tο ίδιο ισχύει και για τις πιο ηλικιωμένες και τις ανάπηρες.
<P>
Aπό το σχεδιασμό μέχρι και την υλοποίηση των μέτρων κυκλοφοριακής πολιτικής, θα πρέπει να εκπροσωπούνται οι γυναίκες κατ' αναλογίαν, των οποίων τις εμπειρίες πολύ λίγο μπόρεσα να περιγράψω στη γνωμοδότηση της Eπιτροπής για τα Δικαιώματα της Γυναίκας. Θα πρέπει να ενισχυθεί η επιρροή τους στις αποφάσεις των κοινωνικών εταίρων. Θα πρέπει να υλοποιηθεί, σε εκτενείς και σαφώς διαρθρωμένες διαβουλεύσεις. Tο mainstreaming και σε θέματα μεταφορών, αποτελεί εμπλουτισμό των πολιτικών και των δράσεων. Έχω την πεποίθηση πως μ' αυτό θα συμφωνήσει και ο συντάκτης της πολύ καλής έκθεσης, σχετικά με την Πράσινη Bίβλο της Eπιτροπής για τα πολιτικά δίκτυα, ο κ. Wijsenbeek.

<SPEAKER ID=120 NAME="Blokland">
Πρόεδρε, η παρούσα πρόταση κανονισμού υποβάλλεται στα πλαίσια της περαιτέρω ελευθέρωσης του τομέα των ενδομεταφορών προσώπων. Όπως φαίνεται, η ενιαία αγορά θα αργήσει πολύ ακόμη να υλοποιηθεί στο χώρο αυτό. Το Συμβούλιο και η Επιτροπή δεν βιάζονται ιδιαιτέρως. Εάν ληφθούν υπόψη οι λίγες τροποποιήσεις που έγιναν σε σχέση με τον κανονισμό που καταργείται, διερωτώμαι για ποιο λόγο η Επιτροπή άργησε τόσο πολύ να υποβάλει αυτή την πρόταση.
<P>
Ως συντάκτης γνωμοδότησης έχω βάσιμες αμφιβολίες σχετικά με την ορθότητα των τροπολογιών 9, 13 και 14 που υποβλήθηκαν από την Επιτροπή Μεταφορών και Τουρισμού. Οι τροπολογίες αυτές αναστέλλουν ή ακόμη και μεταστρέφουν το μικρό βήμα στο οποίο προέβη τόσο διστακτικά η Επιτροπή. Εκτός αυτού, οι τροπολογίες προσβάλλουν τη συστηματική που ακολουθεί η Επιτροπή στην πρότασή της.
<P>
Σύμφωνα με το άρθρο 4 παράγραφος 2, οι αρχές μπορούν να αρνηθούν τη χορήγηση άδειας ή να αναστείλουν την ισχύ της εφόσον υπάρχει κίνδυνος στρέβλωσης του ανταγωνισμού, κοινωνικού ντάμπινγκ, κλπ. Η πρόταση που υποβάλλει η Οικονομική Επιτροπή στην τροπολογία αριθ. 2 σύμφωνα με την οποία θα πρέπει να συμπεριληφθεί ρητώς στον ορισμό της έννοιας «σοβαρή στρέβλωση» η φράση «απειλή για την εκμετάλλευση μεταφορικών επιχειρήσεων» είναι περιττή. Βλέπε σχετικώς το άρθρο 9 παράγραφος 2. Η πρόταση του εισηγητή να διαγραφεί το άρθρο 4 δεν είναι καθόλου λογική. Η επιχειρηματολογία που ακολουθεί είναι ανεπαρκής και ο στόχος της τροπολογίας είναι αντίθετος προς το συμφέρον του περιβάλλοντος και τις αρχές της ενιαίας αγοράς. Επιπλέον, οι τροπολογίες αριθ. 13 και 14 δεν αλληλοσυναρτώνται. Προτείνω απερίφραστα να υιοθετηθεί η άποψη της Οικονομικής Επιτροπής και να διαγραφούν οι τροπολογίες 9, 13 και 14.
<P>
Ολοκληρώνοντας θα ήθελα να υποβάλω ακόμη μία ερώτηση στον Επίτροπο Kinnock. Θα μπορούσε ο Επίτροπος να εξηγήσει για ποιο λόγο δεν έχουμε στη διάθεσή μας δείγματα του πιστοποιητικού που αναφέρεται στο άρθρο 6 και του εντύπου ελέγχου ή του ταξιδιωτικού εγγράφου που αναφέρονται στο άρθρο 7; Ελπίζω ότι τα έγγραφα αυτά δεν θα έχουν υπερβολικά περίπλοκο χαρακτήρα για τους επιχειρηματίες.

<SPEAKER ID=121 LANGUAGE="NL" NAME="Castricum">
Πρόεδρε, είμαι κατασυγκινημένος από το χρόνο που τέθηκε στη διάθεσή μου. Αυτό όμως μου επιτρέπει να διαπιστώσω ότι, σε περίπτωση που οι δημόσιες μεταφορές στην Ευρώπη θα ρυθμίζονταν με τον ίδιο τρόπο που εξετάσαμε σήμερα διάφορες εκθέσεις, δεν θα υπήρχε περίπτωση να φθάσει ποτέ ένα τραίνο ή ένα λεωφορείο στην ώρα του. Εκτός αυτού, είναι αμφίβολο, εάν οι πολίτες θα καταλάβαιναν ποτέ κάτι από όλα αυτά.
<P>
Τη Δευτέρα το πρωί, στη συγκριτικά μικρή Ολλανδία δημιουργήθηκε ένα μποτιλιάρισμα 300 χιλιομέτρων, παρά το γεγονός ότι την τελευταία στιγμή επετεύχθη μία συμφωνία η οποία έχει ως αποτέλεσμα να μην πραγματοποιηθεί η απεργία των σιδηροδρόμων που είχε ανακοινωθεί. Η χώρα ακινητοποιήθηκε, όπως συμβαίνει σε τόσες πολλές πυκνοκατοικημένες περιοχές της Ευρωπαϊκής Ένωσης στις οποίες δημιουργείται κάθε πρωί αδιαχώρητο από την ακατάπαυστη ροή ΙΧ αυτοκινήτων και φορτηγών οχημάτων. Τα προβλήματα αυτά έχουν αναγνωρισθεί από τις διάφορες διοικητικές βαθμίδες. Σε επίπεδο Ευρωπαϊκής Ένωσης έχουν εκπονηθεί πάμπολλα έγγραφα στα οποία αναφέρεται η άποψη της Επιτροπής και του Κοινοβουλίου ότι είναι απαραίτητο να δημιουργηθεί ένα συνεκτικό σύστημα δημόσιων υποδομών προκειμένου να καλυφθούν οι ανάγκες κινητικότητας, να δημιουργηθεί μία εναλλακτική λύση για τη χρήση του ΙΧ αυτοκινήτου και να επιτραπεί στα δεκάδες εκατομμύρια πολιτών - που είτε δεν θέλουν, είτε δεν μπορούν να χρησιμοποιήσουν ένα ΙΧ αυτοκίνητο - να συμμετάσχουν με φυσιολογικό τρόπο στην κοινωνία. Ο συνάδελφος Mann αντιλήφθηκε ότι ένα συγκριτικά υψηλό ποσοστό των πολιτών αυτών ανήκει στο γυναικείο φύλο.
<P>
Το Πράσινο Βιβλίο για το δίκτυο των πολιτών, το Πράσινο Βιβλίο για τον καταλογισμό του εξωτερικού κόστους και το Λευκό Βιβλίο για το μέλλον των σιδηροδρομικών μεταφορών αποτελούν κατά κάποιο τρόπο μία τριλογία, η οποία προσφέρει τη θεωρητική βάση για τη μελλοντική εξέλιξη της μεταφοράς προσώπων και εμπορευμάτων και προσφέρει κατευθυντήριες γραμμές με την έννοια ότι καταβάλλονται προσπάθειες για την άσκηση μίας υπεύθυνης κοινωνικοοικονομικής και οικολογικής πολιτικής στους τομείς των συγκοινωνιών και των μεταφορών.
<P>
Διαπιστώνοντας τη συμφωνία απόψεων που επικρατεί μεταξύ Επιτροπής και Κοινοβουλίου, τουλάχιστον σε γενικές γραμμές, όσον αφορά την πορεία που πρέπει να ακολουθηθεί, είμαι υποχρεωμένος να διαπιστώσω ταυτόχρονα ότι για την εφαρμογή της πολιτικής αυτής θα πρέπει να υπερνικηθούν πολλά εμπόδια.
<P>
Στο θέμα του καταλογισμού του εξωτερικού κόστους και των σχεδίων για τους σιδηροδρόμους θα αναφερθούμε αργότερα, αν και ο συνδυασμός στον οποίο αναφέρθηκα θα δικαιολογούσε το ερώτημα με ποιο τρόπο αντιμετωπίζει η Επιτροπή - εάν ληφθούν υπόψη όλες οι συζητήσεις - το ρυθμό της εφαρμογής μία περισσότερο ολοκληρωμένης ευρωπαϊκής πολιτικής στους τομείς των συγκοινωνιών και των μεταφορών.
<P>
Αναφερόμενος όμως αποκλειστικά στο δίκτυο των πολιτών θα ήθελα να συγχαρώ το συνάδελφο Wijsenbeek για το συνεργατικό τρόπο με τον οποίο εκπόνησε την έκθεσή του. Χάρις, εκτός άλλων, στις ενέργειες της Επιτροπής Μεταφορών, το έγγραφο που εκπόνησε περιλαμβάνει πλέον σχεδόν όλες τις πτυχές που αφορούν το θέμα αυτό. Ακόμα και εμείς αντιμετωπίζουμε σε ορισμένες περιπτώσεις δυσκολία να περιοριστούμε στις κύριες πτυχές ενός θέματος.
<P>
Μερικές παρατηρήσεις. Κατά πρώτον, παρ'ότι δεν πρέπει να υπερτιμηθούν οι αρμοδιότητες που διαθέτει η Ευρωπαϊκή Ένωση προκειμένου να διαμορφώσει ένα δίκτυο των πολιτών, είναι δεδομένο ότι η ενιαία αγορά δεν μπορεί να λειτουργήσει χωρίς ένα συνεκτικό σύστημα δημόσιων μεταφορών.
<P>
Κατά δεύτερον, στην προσπάθεια αυτή αυτό που έχει ιδιαίτερη σημασία είναι οι διασυνοριακές υποδομές. Για την Ολλανδία, για παράδειγμα, η διασύνδεση με το ευρωπαϊκό δίκτυο τραίνων υψηλής ταχύτητας έχει πάρα πολύ μεγάλη σημασία, εκτός άλλων, προκειμένου να περιοριστεί όσο το δυνατό περισσότερο η σημαντική αύξηση των αερομεταφορών βραχυπρόθεσμα και μεσοπρόθεσμα.
<P>
Κατά τρίτον, θα ήταν μεγάλο λάθος να υποτεθεί ότι οι διασυνοριακές μεταφορές πραγματοποιούνται αποκλειστικά διά του αέρος ή με τραίνα υψηλής ταχύτητας. Στις περαμεθόριες περιοχές, για παράδειγμα, οι περιφερειακοί σιδηρόδρομοι και οι γραμμές λεωφορείων διαδραματίζουν σημαντικό ρόλο διασύνδεσης, ο οποίος υποτιμάται παρά πολύ συχνά. Από την άποψη αυτή, τα σύνορα τα οποία υποθέτουμε ότι έχουν καταργηθεί εξακολουθούν να υφίστανται για τους ανθρώπους που δεν διαθέτουν ιδιωτικό αυτοκίνητο.
<P>
Κατά τέταρτον, στην αρχή της παρέμβασής μου, επεσήμανα το γεγονός ότι πολύ περισσότεροι πολίτες από όσο νομίζουμε χρησιμοποιούν τις δημόσιες συγκοινωνίες και όχι το αυτοκίνητο για τις μετακινήσεις τους προκειμένου να συμμετέχουν στην κοινωνία. Αυτό θα ήθελα να το υπογραμμίσω για άλλη μία φορά. Παράλληλα, οι ηλικιωμένοι θα εξαρτώνται σε ολοένα και υψηλότερο βαθμό από τις διαθέσιμες δημόσιες υποδομές. Θα ήθελα στο σημείο αυτό να τονίσω ότι, για την ποιότητα των υποδομών και την προσπελασιμότητά τους, δεν πρέπει να αποταθούμε στην αγορά αλλά στις αρμόδιες αρχές. Πρόκειται για ένα θέμα στο οποίο θα πρέπει τόσο σήμερα όσο και στο μέλλον να δοθεί αμέριστη προσοχή, προς όφελος όλων των πολιτών που είναι λίγο ως πολύ υποχρεωμένοι να ζουν αντιμετωπίζοντας διαρκώς κάποιο μειονέκτημα.
<P>
Με το Πράσινο Βιβλίο για το δίκτυο των πολιτών, η Επιτροπή κατέστησε τον εαυτό της συνυπεύθυνο για τη δημιουργία ενός συστήματος δημόσιων υποδομών που να επιτρέπει κυριολεκτικά στους πολίτες να κινούνται. Λαμβανομένης υπόψη της αρχής της επικουρικότητας, πρέπει να πω ότι δεν έχω και ιδιαίτερα υψηλές προσδοκίες όσον αφορά αυτά που θα μπορούσε να επιτύχει η Ευρώπη στον τομέα αυτό στις περιφέρειες. Ωστόσο, η ευγένεια καθιστά υποχρεωτική την έκδοση του Πράσινου Βιβλίου, ενώ η έναρξη της συζήτησης καθιστά απαραίτητο να δοθεί σ'αυτή μία συγκεκριμένη συνέχεια. Επ'αυτού θα ήθελα να ακούσω απόψε περισσότερα πράγματα εκ μέρους της Επιτροπής. Όντως, τα λόγια πρέπει να γίνουν έργα.

<SPEAKER ID=122 LANGUAGE="EN" NAME="McIntosh">
Κύριε Πρόεδρε, πιστεύω ότι όλοι θα πρέπει να υποδεχθούμε τον κ. Castricum ύστερα από την απουσία του την τελευταία εβδομάδα όταν γινόταν συζήτηση στις Βρυξέλλες σχετικά με τη Λευκή Βίβλο για το μέλλον των σιδηροδρόμων. Λυπούμεθα για το γεγονός ότι ο κ. Castricum δεν μπόρεσε να είναι παρών και να συμμετάσχει σ' αυτή τη συζήτηση έξω από τα κτίρια του Ευρωπαϊκού Κοινοβουλίου την περασμένη εβδομάδα αλλά είμαστε ευτυχής που τον βλέπουμε σήμερα ξανά μαζί μας.
<P>
Συγχαίρω την Επιτροπή για την Πράσινη Βίβλο της «Δίκτυο υπέρ των πολιτών στον τομέα των δημοσίων μεταφορών επιβατών» και ειδικότερα συγχαίρω τον κ. Wijsenbeek για τη σκληρή εργασία που κατέβαλε για να φέρει αυτή την έκθεση ενώπιον της επιτροπής και τώρα ενώπιον του Σώματος. Καλωσορίζω την έμφαση που αποδίδεται στην προαγωγή της χρήσης των δημόσιων συγκοινωνιών έναντι της ολοένα αυξανόμενης προτίμησης στο ιδιωτικό αυτοκίνητο. Είναι ικανοποιητικό να βλέπουμε ότι τα προγράμματα έρευνας και ανάπτυξης σε ευρωπαϊκό επίπεδο παίζουν ρόλο, ιδιαίτερα στην εφαρμογή σχεδίων τηλεματικής στις δημόσιες επιβατικές μεταφορές.
<P>
Η έκθεση του κ. Wijsenbeek εξετάζει ιδιαίτερα τη χρηματοδότηση των δημοσίων συγκοινωνιών και την προαγωγή της διαλειτουργικότητάς τους. Δέχομαι με ικανοποίηση τις βελτιώσεις στο περιβάλλον και τη δημόσια υγεία όπως και την υποστήριξη των απομακρυσμένων περιφερειών. Επιμένω ωστόσο για την τήρηση της αρχής της επικουρικότητος. Βλέπω επίσης ευνοϊκά κάτι που ο κ. Wijsenbeek υποστηρίζει ένθερμα δηλ. την προώθηση της χρήσεως του ποδηλάτου. Ίσως ο Επίτροπος να έκρινε σκόπιμο να προωθήσει τη μεγαλύτερη χρήση των ποδηλατοδρόμων σε ολόκληρη την Ευρωπαϊκή Ένωση καθώς και τη μεγαλύτερη ευκολία μεταφοράς ποδηλάτων με τα τραίνα.
<P>
Διαπιστώνω επίσης ανάγκη διευκόλυνσης της πρόσβασης των ατόμων με ειδικές ανάγκες, των ηλικιωμένων και εκείνων με περιορισμένες δυνατότητες μετακίνησης στις δημόσιες μεταφορές επιβατών. Ελπίζω ότι τόσο ο Επίτρπος όσο και ο εισηγητής θα συμφωνήσουν σήμερα μαζί μου για την υποστήριξη ενός συγκεκριμένου τρόπου μεταφορών τον οποίο με σθεναρότητα υπεστήριξε πάντα η Ευρωπαϊκή Ένωση, δηλ. της σήραγγας της Μάγχης. Είμαι βεβαία ότι τόσο η Επιτροπή όσο και το Κοινοβούλιο θα συμμερίζονται την ανησυχία μου ότι η πρόσφατη πυρκαγιά στη σήραγγα ίσως να προκλήθηκε από φωτοβολίδα που πέταξε οδηγός φορτηγού από το μπλόκο στην είσοδο της σήραγγας. Θα αναλάβει άραγε την υποχρεώση σήμερα ο Επίτροπος να διεξάγει πλήρη έρευνα για τις αιτίες της πυρκαγιάς στη σήραγγα και να αποκλείσει οιαδήποτε πιθανή αιτία η οποία ίσως να συνδέεται με τον αποκλεισμό από τα φορτηγά; Θα ήθελα να επιβεβαιώσει σήμερα ο Επίτροπος ενώπιον του Σώματος ότι υποστηρίζει πλήρως τη νέα αρμοδιότητα της Ευρωπαϊκής Ένωσης σχετικά με την ασφάλεια η οποία περιλαμβάνεται στο άρθρο 75 της Συνθήκης του Μάαστριχτ.
<P>
Στρεφόμενη εν συντομία στην εξαίρετη έκθεση του κ. Killilea σχετικά με τη δυνατότητα των μεταφορέων που δεν είναι εγκατεστημένοι σε ένα κράτος μέλος να λειτουργούν σε εθνικές οδικές συγκοινωνιακές γραμμές δέχομαι τόσο τις προτάσεις της Επιτροπής όσο και την έκθεση του κ. Killilea, ειδικότερα για να επιτραπούν οι ενδομεταφορές στο πλαίσιο μιας τακτικής διεθνούς υπηρεσίας. Για πρώτη φορά θα επιτραπεί στα λεωφορεία και πούλμαν της γραμμής Λονδίνου-Λισαβώνας να επιβιβάζουν και να αποβιβάζουν επιβάτες από τη Γαλλία ή την Ισπανία. Καλωσορίζω αυτή την ελευθερία και τη μεγαλύτερη απελευθέρωση που εκφράζει. Ο μεγαλύτερος ανταγωνισμός στις διεθνείς λεωφορειακές γραμμές της Ευρώπης θα σημάνει φθηνότερα εισιτήρια. Αυτό αποτελεί ένα πολύ καλό νέο τόσο για τους επιβάτες όσο και για τις λεωφορειακές επιχειρήσεις. Το περιβάλλον θα οφεληθεί. Τα λεωφορεία θα βρεθούν σε θέση μελλοντικά να προσφέρουν καλύτερες και πιο ανταγωνιστικές υπηρεσίες και δεν θα είναι αναγκασμένα πλέον να ταξιδεύουν μισογεμάτα ή άδεια συμβάλλοντας στην αύξηση του κόστους των φορέων και της ρύπανσης του περιβάλλοντος. Εν συμπεράσματι, δέχομαι με ικανοποίηση τις εκθέσεις Wijsenbeek και Killilea.

<SPEAKER ID=123 LANGUAGE="SV" NAME="Lindqvist">
Κύριε Πρόεδρε, όλοι γνωρίζουμε ότι οι συγκοινωνίες, ιδιαιτέρως η αυτοκίνηση, είναι υπεύθυνες για ένα μεγάλο μέρος των περιβαλλοντικών προβλημάτων, κυρίως στις μεγάλες πόλεις. Η ΕΕ και μεμονωμένα κράτη μέλη έχουν δεσμευτεί επίσης κατά την περιβαλλοντική διάσκεψη στο Ρίο να μειώσουν, μεταξύ άλλων, τους ρύπους του διοξειδίου του άνθρακα. Αυτή είναι μια ευθύνη στην οποία πρέπει να ανταποκριθούμε.
<P>
Η Πράσινη Βίβλος της Επιτροπής για ένα κυκλοφοριακό δίκτυο για όλους περιέχει μερικές καλές και θετικές ιδέες, αλλά στερείται συγκεκριμένων προτάσεων. Αντίθετα η έκθεση της Επιτροπής Μεταφορών με εισηγητή τον κ. Wijsenbeek είναι μια πολύ καλή έκθεση και υποστηρίζεται απολύτως από την Ομάδα των Φιλελευθέρων.
<P>
Κύριε Πρόεδρε, θέλω να υπογραμμίσω ιδιαιτέρως κάποια πράγματα στον Επίτροπο κ. Kinnock: Πρέπει να δοθεί προτεραιότητα, στους σιδηροδρόμους, τις υδάτινους οδούς, τα ποδήλατα και τις δημόσιες μεταφορές σε σχέση με τις γέφυρες αυτοκινητοδρόμων και τους αυτοκινητόδρομους.
<P>
Οι δημόσιες μεταφορές πρέπει να είναι φθηνές, άνετες, ακριβείς, ασφαλείς και φιλικές προς το περιβάλλον. Η ευθύνη θα πρέπει να είναι τοπική και περιφερειακή.
<P>
Θα πρέπει να δοθεί προτεραιότητα στην αιθανόλη, τη μεθανόλη, το αέριο υδρογόνο, την ηλεκτρική και συνδυαζόμενη κίνηση σε σχέση με την βενζίνη και το πετρέλαιο.
<P>
Θέσεις στάθμευσης στις εισόδους των πόλεων, προσαρμογή στις ανάγκες των ατόμων με ειδικές ανάγκες, καλή πληρηφόρηση για όσους ταξιδεύουν και ευέλικτο ωράριο εργασίας μπορούν να αυξήσουν την μετακίνηση με τις δημόσιες μεταφορές.
<P>
Στο μέλλον, η ενίσχυση για την μετακίνηση από την ΕΕ πρέπει να καταβάλλεται μόνον σε μετακίνηση με τις δημόσιες μεταφορές και τα τραίνα όχι στην αυτοκίνηση και τους αυτοκινητόδρομους.
<P>
Εγκρίνω την έκθεση.

<SPEAKER ID=124 LANGUAGE="NL" NAME="Van Dijk">
Πρόεδρε, κατ'αρχάς θα ήθελα να εκφράσω την έκπληξη και ίσως ακόμα και το θυμό που αισθάνθηκα για την αντίδραση πολλών από τους συναδέλφους μου τη στιγμή που ο συνάδελφος Mann αναφερόταν στη θέση των γυναικών σε σχέση με το δίκτυο των πολιτών. Σε σπάνιες περιπτώσεις έχει επικρατήσει τόση θυμηδία όσο εκείνη τη στιγμή. Πιστεύω ότι αυτό είναι εντελώς άδικο. Κύριε Killilea, πρέπει να προσέξετε ιδιαιτέρως επειδή είστε και εσείς μέλος της Επιτροπής για τα Δικαιώματα της Γυναίκας. Αυτή είναι η πρώτη παρατήρηση που θα ήθελα να κάνω.
<P>
Το δεύτερο που θα ήθελα να παρατηρήσω έχει σχέση με τα όσα ανέφερε ο κ. Wijsenbeek στην εισαγωγή της έκθεσής του είναι ότι «πίσω έχει η αχλάδα την ουρά». Το λέω αυτό επειδή, αφού υπερασπίστηκε με εντυπωσιακές φράσεις την έκθεσή του, κατέληξε να πει ότι σε καμμία περίπτωση δεν πρέπει να εμποδιστεί η κυκλοφορία των ΙΧ αυτοκινήτων. Μου είναι σχεδόν αδύνατο να το πω καλύτερα από τον κ. Castricum, όμως, σε πολλές περιοχές της Ευρώπης βρισκόμαστε καθημερινά ή σχεδόν καθημερινά αντιμέτωποι με μία κατάσταση η οποία με κάνει να διερωτώμαι πότε θα δημιουργηθεί το ύστατο μποτιλιάρισμα. Πότε πρόκειται να καθηλωθούμε όλοι στην Ολλανδία ή σε κάποια άλλη περιοχή της Ευρώπης; Η στιγμή αυτή θα έρθει. Δεν μπορεί λοιπόν να συνεχίσουμε να αφήνουμε ανεμπόδιστη την κυκλοφορία των ΙΧ αυτοκινήτων και να δηλώνουμε ότι το δίκτυο των πολιτών έχει νόημα μόνον εφόσον αφαιθεί ελεύθερη η κυκλοφορία τους. Παρά τα πολλά ενδιαφέροντα στοιχεία που περιλαμβάνει, αυτό αναφέρεται στην έκθεση του κ. Wijsenbeek. Αντιλαμβάνεστε ότι πρόκειται για μία άποψη την οποία δεν είμαι σε θέση να υποστηρίξω.
<P>
Στη συνέχεια θα ήθελα να αναφερθώ σε ορισμένα σημεία που παρατηρήθηκαν και από τον Frits Castricum σήμερα το βράδυ. Η Επιτροπή δεν εξέδωσε μόνο ένα Πράσινο Βιβλίο για το Δίκτυο των Πολιτών. Τα τελευταία χρόνια εκδόθηκε και το Πράσινο Βιβλίο για τον καταλογισμό του εξωτερικού κόστους στις μεταφορές. Επίσης, εκδόθηκαν το Πράσινο Βιβλίο για τη Βιώσιμη Κινητικότητα και το Πράσινο Βιβλίο για το Αστικό Περιβάλλον.
<P>
Όλα αυτά τα Πράσινα Βιβλία μοιάζουν πολύ όμορφα και περιλαμβάνουν τις ορθές αναλύσεις της κατάστασης που υφίσταται. Δυστυχώς όμως, από την άλλη πλευρά η Επιτροπή προωθεί την περαιτέρω ελευθέρωση, την περαιτέρω προώθηση του ανταγωνισμού, η οποία σε ορισμένες περιπτώσεις είναι δυστυχώς αντίθετη προς τους στόχους που τίθενται στα ίδια τα Πράσινα Βιβλία.
<P>
Θα ήταν τιμή για την Επιτροπή και, παρεμπιπτόντως, για το Κοινοβούλιο να παραδεχθούν έστω και για μιά φορά το γεγονός αυτό και να προβούν στις ορθές επιλογές. Όταν συζητάμε για τα διευρωπαϊκά δίκτυα, θα ήταν σκόπιμο να διασυνδέσουμε τα τέσσερα ή πέντε Πράσινα Βιβλία που μόλις ανάφερα, αντί να δηλώνουμε απλώς ότι δεν μπορούμε να επιβάλουμε συγκεκριμένες απόψεις στους μεταφορείς. Στην περίπτωση αυτή θα ήταν επίσης σκόπιμο να επιχειρήσουμε, μέσω των αποφάσεων που αφορούν τις υποδομές, να κατευθύνουμε τις επιλογές αυτές προς μία συγκεκριμένη κατεύθυνση, που κατά τη γνώμη μου θα μπορούσε να συμφωνεί με τις ανάγκες της αγοράς. Αυτό όμως που πρέπει μετά λύπης μου να παρατηρήσω είναι ότι δεν βλέπω να προωθούνται οι επιλογές σε μία συγκεκριμένη κατεύθυνση, παρά τις εντυπωσιακές δηλώσεις του Ρίο, είτε της agenda 21, είτε όλων αυτών των Πράσινων Βιβλίων. Το Πράσινο Βιβλίο είναι έξοχο και ελπίζω ότι θα διασυνδεθεί με τα άλλα Πράσινα Βιβλία, προκειμένου να ληφθούν τα κατάλληλα μέτρα ώστε να καταστούν πραγματικά ασφαλείς οι πόλεις για τις γυναίκες. Αυτό ισχύει όμως εξίσου για όλα τα άλλα άτομα που συμμετέχουν στις μεταφορές. Επιπλέον, θα ήταν σκόπιμο να καταβάλουμε προσπάθειες για την αναζωογόνηση των πόλεων προσφέροντάς τους μία καθαρότερη και υγιέστερη ατμόσφαιρα, πράγμα που σημαίνει, δυστυχώς, ότι το ΙΧ αυτοκίνητο θα πρέπει να τεθεί υπό έλεγχο.

<SPEAKER ID=125 LANGUAGE="ES" NAME="Novo Belenguer">
Κύριε Πρόεδρε, είμαι πραγματικά πεπεισμένος ότι κανείς απολύτως από όσους βρισκόμαστε σε αυτό το Σώμα δεν εξέφρασε την παραμικρή προσβολή προς κάποιο από τα παριστώμενα σήμερα εδώ πρόσωπα τα οποία, δυστυχώς, είναι λίγα.
<P>
Ερχόμενος τώρα στο θέμα που μας απασχολεί, το έγγραφο της Επιτροπής που αναλύουμε σήμερα δίνει έμφαση στο δυναμικό των δημοσίων μεταφορών στην Ευρώπη, και θα έπρεπε να εξεταστεί από κοινού με το έγγραφο σχετικά με το εξωτερικό κόστος της χρήσης ιδιωτικών οχημάτων, την έκθεση της κ. Schmidbauer. Συγχαίρω τους εισηγητές και την Επιτροπή, διότι εξετάζουν στην έκθεσή τους τον γενικό στόχο βελτίωσης της ποιότητας του αέρα και περιορισμού της κυκλοφοριακής συμφόρησης, και μαζί με αυτό, τον αριθμό των ατυχημάτων και το χρόνο που χρειάζεται για να διασχίσει κανείς τις μεγαλουπόλεις μας. Καλό είναι να διαπιστώνουμε ότι η Επιτροπή δεν αξιώνει να κατευθύνει τις δημόσιες μεταφορές, αλλά να τονώσει την έρευνα και να προαγάγει την ανάπτυξη καλύτερων πρακτικών, με πλήρη σεβασμό στην αρχή της επικουρικότητας.
<P>
Κύριε Πρόεδρε, το σημείο που θα ήθελα να υπογραμμίσω στην παρέμβασή μου αφορά τον πρωταρχικό ρόλο των δημοσίων υπηρεσιών και των καθολικών υπηρεσιών. Σε σχέση με το πρώτο, θεωρώ ότι οι εν λόγω υπηρεσίες δεν πρέπει απαραίτητα να συνδέονται με τις δημόσιες επιχειρήσεις, εφόσον μια ιδιωτική επιχείρηση μεταφορών μπορεί επίσης να είναι υποχρεωμένη να σέβεται ορισμένες ανάγκες υπηρεσιών προς το κοινό. Και αναφέρομαι ιδιαίτερα στις αγροτικές, απομακρυσμένες και νησιωτικές περιοχές, οι οποίες είναι λιγότερο αποδοτικές. Οι υποχρεώσεις που απορρέουν από αυτές τις υπηρεσίες έχουν ως στόχο να διασφαλίζουν την πρόσβαση όλων -όλων ανεξαιρέτως- σε παρεχόμενες υπηρεσίες ποιότητας και σε προσιτές τιμές. Η αυστηρή εφαρμογή αυτής της αρχής συμβάλλει, σε μεγάλο βαθμό, στην οικονομική και κοινωνική συνοχή των προαναφερομένων περιοχών, με την εφαρμογή ουσιαστικών αρχών λειτουργίας, όπως η τακτικότητα, η ισότητα πρόσβασης, η καθολικότητα και η διαφάνεια.
<P>
Θα ήθελα ιδιαίτερα να υπογραμμίσω το περιεχόμενο της παραγράφου 9 της έκθεσης του κ. Wijsenbeek, που αξιώνει, όχι μόνον από την Επιτροπή, αλλά και από τις εθνικές και τοπικές αρχές, μια προσπάθεια προκειμένου να επιτευχθεί, περισσότερο από μια οικονομική αποδοτικότητα, ένα κοινωνικό όφελος σχετικό με την κινητικότητα των πολιτών, τόσο στις απομακρυσμένες περιοχές, όσο και μεταξύ των πολύ διασκορπισμένων πληθυσμών σε όλα τα μήκη και τα πλάτη της Ευρωπαϊκής Ένωσης.
<P>
Ολοκληρώνω, κύριε Πρόεδρε, αναφέροντας ένα συμπέρασμα από τη γνωμοδότηση της Επιτροπής σχετικά με τη Διακυβερνητική Διάσκεψη, που λέει ότι: »Οικοδομούμενο επί ενός συνόλου αξιών κοινών σε όλες τις ευρωπαϊκές κοινωνίες, το ευρωπαϊκό σχέδιο φιλοδοξεί να προαγάγει τις εν λόγω αξίες, οι οποίες συνδυάζουν τα χαρακτηριστικά της δημοκρατίας με εκείνα μιας ανοιχτής οικονομίας, βασισμένης στο δυναμισμό της αγοράς, στην αλληλεγγύη και τη συνοχή. Μεταξύ των αρχών αυτών περιλαμβάνεται η πρόσβαση των πολιτών σε καθολικές υπηρεσίες ή σε υπηρεσίες κοινής ωφελείας που συμβάλλουν στους στόχους αλληλεγγύης και ίσης μεταχείρισης.»

<SPEAKER ID=126 NAME="Πρόεδρος">
Το λόγο έχει ο κ. Killilea για ένα ζήτημα επί της διαδικασίας.

<SPEAKER ID=127 LANGUAGE="EN" NAME="Killilea">
Κύριε Πρόεδρε, ήλπιζα να πω κάτι πριν αποχωρήσει η κ. Van Dijk. Με κατέκρινε λέγοντας ότι χλεύασα ένα σχόλιο που έγινε σχετικά με την άποψη που διατυπώθηκε για την έκθεση Wijsenbeek. Εγώ έκανα μόνο μια παρατήρηση. Είπα ότι μόλις το ακούσει η κ. Van Dijk θα τεντώσει τις κεραίες της και όταν είδα να εμφανίζεται το όνομά της για να προβεί σε δήλωση δεν χλεύαζα για το σχόλιο. Δεν χλευάζω κανένα σχόλιο. Τώρα που επέστρεψε ίσως να αποσύρει τη δήλωσή της. Δεν χλευάζω. Έκανα ένα σχόλιο και οι μονομερείς απόψεις της επί των ζητημάτων αυτών θα πρέπει να είναι πιο ισορροπημένες στο μέλλον. Θα έπρεπε να διαθέτει μια καλύτερη αίσθηση χιούμορ.

<SPEAKER ID=128 NAME="Πρόεδρος">
Ευχαριστώ πολύ, κύριε Killilea. Δεν πρόκειται να ξεκινήσουμε μια συζήτηση σχετικά με αυτό το ζήτημα. Οι εξηγήσεις σας θα περιληφθούν στα πρακτικά.

<SPEAKER ID=129 LANGUAGE="NL" NAME="Van der Waal">
Κύριε Πρόεδρε, από πρώτη άποψη με εκπλήσσει το γεγονός ότι η Ευρωπαϊκή Επιτροπή ασχολείται με τον τομέα των δημοσίων συγκοινωνιών στις αστικές περιοχές. Πράγματι, πρόκειται για έναν τομέα ο οποίος εμπίπτει στην αρμοδιότητα των των εθνικών αρχών και των οργανισμών τοπικής αυτοδιοίκησης. Ωστόσο, τα τεράστια προβλήματα συνωστισμού που δημιουργούνται με τη μαζική χρήση των ΙΧ αυτοκινήτων εμποδίζουν ολοένα και περισσότερο την καλή λειτουργία της ευρωπαϊκής αγοράς μεταφορών.
<P>
Θα ήθελα να συγχαρώ την Επιτροπή για το θεμελιώδη τρόπο με τον οποίο ανέλυσε τα υφιστάμενα προβλήματα. Από την ανάλυση αυτή προκύπτει για άλλη μία φορά πόσο σημαντική είναι η συμμετοχή του ΙΧ αυτοκινήτου στην κινητικότητα. Εκεί εντοπίζεται και η αιτία της κατά μέσο όρο πολύ χαμηλής ταχύτητας στις ώρες αιχμής. Το μεγάλο πρόβλημα είναι πως μπορεί να βελτιωθεί το σύστημα των δημόσιων μεταφορών από την άποψη της ποιότητας, της ασφάλειας και της ταχύτητας, ώστε να αποτελέσει μία πραγματική εναλλακτική λύση για το ΙΧ αυτοκίνητο. Για να το διατυπώσω καλύτερα, το ερώτημα είναι πως μπορούμε να εντάξουμε σε ένα ολοκληρωμένο σύστημα κινητικότητας τα ταξί, τα ποδήλατα, τα ενοικιαζόμενα και τα ιδιωτικής χρήσης αυτοκίνητα. Για το σκοπό αυτό, στο έγγραφο της Επιτροπής περιλαμβάνονται ορισμένες αξιόλογες ιδέες, εκ των οποίων ιδιαίτερα σημαντική είναι η αναζήτηση μορφών ελεγχόμενου ανταγωνισμού. Οι δημόσιες υποδομές συνιστούν χωρίς άλλο αρμοδιότητα του δημοσίου. Έχει αποδειχθεί όμως ότι η απουσία οποιουδήποτε ερεθισμού για την προαγωγή της καινοτομίας και του προσανατολισμού για τις ανάγκες της αγοράς έχει οδηγήσει σε σημαντική αύξηση της χρηματοδοτικής συμμετοχής του δημοσίου και, σε πολλές περιπτώσεις, σε χαμηλής ποιότητας συστήματα δημόσιων συγκοινωνιών. Παρεμπιπτόντως, θα πρέπει να υπάρξει μέριμνα ώστε η συνοχή του δικτύου να παραμείνει ανέπαφη ακόμη και στην περίπτωση ιδιωτικοποιήσεων με την παραχώρηση δικαιωμάτων εκμετάλλευσης στις περιφέρειες. Από την άποψη αυτή, ιδιαίτεροι κίνδυνοι υφίστανται στις παραμεθόριες περιοχές.
<P>
Τέλος, διαπίστωσα με ικανοποίηση ότι η Επιτροπή αντιλαμβάνεται ότι η αρχική αλλά και η τελική ευθύνη και αρμοδιότητα για την αντιμετώπιση των προβλημάτων συνωστισμού σε μία συγκεκριμένη περιοχή ανήκει στις αντίστοιχες τοπικές και εθνικές αρχές.
<P>
Η Επιτροπή Μεταφορών δεν έλαβε υπόψη τους περιορισμούς αυτούς. Για το λόγο αυτό, το ψήφισμα αποτελεί μία μακρά απαρίθμηση διαφόρων ιδεών και επιθυμιών, στην οποία συμμετείχε κατά παράξενο τρόπο και ο εισηγητής.

<SPEAKER ID=130 LANGUAGE="DE" NAME="Swoboda">
Kύριε Πρόεδρε, θα ήθελα κατ' αρχήν να συγχαρώ τον Eπίτροπο κ. Kinnock για την παρούσα Πράσινη Bίβλο, και τον κ. Wijsenbeek για την έκθεσή του. Ίσως, φυσικά, αναρωτηθεί κανείς, τι αλλαγές μπορεί να επιφέρει μια Πράσινη Bίβλος ή μια έκθεση του Kοινοβουλίου μας στις πραγματικές συνθήκες των πόλεών μας. Eγώ προσωπικά, κατά τα τελευταία οκτώ χρόνια, ήμουν, ως πολιτικός εντεταλμένος, υπεύθυνος για το σχεδιασμό των μεταφορών στην πόλη της Bιέννης, κι εν μέρει και για την οργάνωση των μεταφορών. Ξέρω φυσικά πως μια τέτοια Πράσινη Bίβλος είναι πολύ σημαντική, για να καθοριστούν στη δημόσια ζωή όλα τα μέτρα που πρέπει να καθορίζουν οι πόλεις από μόνες τους. Aυτό φυσικά δημιουργεί διενέξεις. Διότι, παρόλη την ευρεία συμφωνία που είχαμε στην αρμόδια επιτροπή, κι έχουμε κι εδώ, αυτό δε σημαίνει ότι η εκτέλεση των μέτρων που αναφέρθηκαν δεν προκαλεί πράγματι και πολλές διενέξεις. Eίναι εύκολο να συμφωνούμε γενικώς, ενώ είναι δύσκολο να υλοποιούμε τα πράγματα λεπτομερώς.
<P>
Θεωρώ, όμως, την Πράσινη Bίβλο πολύ αποφασιστικής σημασίας για πολλούς λόγους: Πρώτον, όσον αφορά το περιβάλλον, αναφέρθηκαν ήδη μερικοί. Eκείνο που δεν αναφέρθηκε αρκετά είναι η ριζική και συνεχιζόμενη καταστροφή του περιβάλλοντος, ιδιαίτερα στην περιφέρεια των πόλεων, η καταστροφή του περιβάλλοντος που αυτή συνεπάγεται εξαιτίας της αραιοκατοίκησης, όταν η ανάπτυξη της πόλης και η ανάπτυξη μιας περιφέρειας δεν στηρίζεται στις δημόσιες μεταφορές. Έτσι καταστρέφεται μεγάλης έκτασης φυσικό τοπίο και περιοχή αναψυχής για τους ανθρώπους των περιφερειών μας.
<P>
Δεύτερον, οι κοινωνικές πτυχές; κι αυτές, εν μέρει, αναφέρθηκαν. Πολλές φορές στις πόλεις και στα κράτη μας υποθέτουμε ότι όλοι έχουν ένα αυτοκίνητο. Aυτό δεν είναι σωστό. Πολλοί στην οικογένειά τους δεν έχουν αυτοκίνητο. Kυρίως οι γυναίκες, τα παιδιά και οι γεροντότεροι, που δεν έχουν αυτοκίνητο, είναι υποχρεωμένοι να χρησιμοποιούν τις δημόσιες συγκοινωνίες. Eίναι πολύ σημαντικό να υπάρχουν δημόσιες συγκοινωνίες που να λειτουργούν καλά, να είναι οικονομικά προσιτές, και τα λεωφορεία, τα τραμ και οι υπόγειοι σιδηρόδρομοι να κυκλοφορούν συχνά. Eιδικά όσον αφορά τα τραμ, με γεμίζει υπερηφάνεια το ότι στην Πράσινη Bίβλο απεικονίζεται ένα τραμ της Bιέννης. Aλλά αυτό θα πρέπει να σηματοδοτεί και ότι μεταφορικά μέσα, που πριν από λίγα χρόνια δεν θεωρούνταν μοντέρνα, αλλά ξεπερασμένα, σήμερα είναι πάλι μοντέρνα. Πολλές αμερικανικές πόλεις κατασκευάζουν τώρα, συμπληρωματικά, τραμ, με πολύ μεγάλες δυσκολίες, τα οποία σε πολλές πόλεις της Eυρώπης διατηρήθηκαν, Δόξα τω Θεώ.
<P>
Mια τρίτη πτυχή, που στις εκθέσεις της Eπιτροπής Oικονομικής, Nομισματικής και Bιομηχανικής Πολιτικής δεν έχει εκφραστεί επαρκώς, είναι φυσικά και η οικονομική πτυχή. Πολλές πόλεις μπορούν να είναι ελκυστικές, από οικονομική άποψη, δηλαδή για τους επενδυτές, μόνον αν λειτουργούν καλά οι συγκοινωνίες. Aκόμη και οι ατομικές μεταφορές - κι αυτό το ξεχνούν πάντα - λειτουργούν καλά, μόνον όταν οι πολλοί (τουλάχιστον όσο γίνεται περισσότεροι), μετακινούνται με τις δημόσιες συγκοινωνίες. Γι' αυτό και θα πρέπει να υπάρχει ένα υψηλό modal split , ώστε οι αναγκαίες για την οικονομία μεταφορές να έχουν θέση, κυρίως, και στους δρόμους. Γι' αυτό κι έχω τη γνώμη πως δεν πρόκειται οπωσδήποτε για αντίφαση, ότι δηλαδή εκτοπίζεται ή καταδικάζεται το αυτοκίνητο, όταν ενισχύουμε έντονα τις δημόσιες μεταφορές, αλλά το θέμα είναι να δώσουμε στις αναγκαίες ατομικές μεταφορές και τις ανάλογες δυνατότητες.
<P>
Tο τρίτο και, ουσιαστικά, τελευταίο σημείο: Θα ήθελα να σας επιστήσω την προσοχή στο ότι τα διάφορα προγράμματα ενίσχυσης της Eυρωπαϊκής Ένωσης, κατά την άποψή μου, θα 'πρεπε να λάβουν εντονότερα υπόψη τις δημόσιες μεταφορές, και μάλιστα όχι μόνο στα πλαίσια των ερευνητικών προγραμμάτων, στα πλαίσια των προγραμμάτων του χαρτοφυλακίου για τις μεταφορές, αλλά και στην προώθηση των περιφερειών για παράδειγμα. Έχω την άποψη ότι τα προγράμματα περιφερειακής ενίσχυσης, όπως το πρόγραμμα των σιδηροδρόμων ή άλλα προγράμματα, θα 'πρεπε να προβλέπουν σε μεγαλύτερη έκταση και τον προσανατολισμό στις δημόσιες μεταφορές.

<SPEAKER ID=131 LANGUAGE="DE" NAME="Grosch">
Kύριε Πρόεδρε, κύριε Eπίτροπε, η πρόταση της Eπιτροπής και οι εκθέσεις του κ. Killilea είχαν σαν αποτέλεσμα να γίνει στην αρμόδια επιτροπή μια ενδιαφέρουσα συζήτηση. Kατά την άποψή μου είναι ιδιαίτερα σημαντικό το ότι η συζήτηση αυτή, με μια πρόταση τροποποίησης, μπορεί μάλιστα, και πρέπει, να συνεχιστεί περαιτέρω. O υφιστάμενος κανονισμός, του οποίου η επεξεργασία έγινε εδώ, άφησε αναπάντητα ορισμένα ερωτήματα, και τόσο η δουλειά της Eπιτροπής όσο και η έκθεση, κατάφεραν να δώσουν σαφείς απαντήσεις σε διάφορα εκκρεμή θέματα. Διευκρινίζουν, αφενός τις διάφορες κατηγορίες και την απλή διαφορά μεταξύ των υπηρεσιών που απαιτούν έκδοση άδειας και των υπηρεσιών που δεν απαιτούν, και αφετέρου τη διαδικασία, όπου λαμβάνονται υπόψη ο τεχνικός έλεγχος των οχημάτων - με λίγα λόγια η ασφάλεια - καθώς και τα κοινωνικά κριτήρια. Eκτός τούτου, οι εκθέσεις στέλνουν και βασικά μηνύματα, στα πλαίσια μιας κοινής πολιτικής μεταφορών, επιμένοντας στο δικαίωμα της ελεύθερης εκλογής του μεταφορικού μέσου από τον χρήστη; επιπλέον, υπενθυμίζουν την απαραίτητη παραλληλία μεταξύ απελευθέρωσης και εναρμόνισης.
<P>
Mια τροπολογία προβλέπει την εξαίρεση από το πεδίο εφαρμογής του κανονισμού των διεθνών, αλλά και των εθνικών μεταφορικών υπηρεσιών στον τομέα των αστικών, προαστικών και περιφερειακών συγκοινωνιών. Aυτό, κατά την άποψή μου, δεν δημιουργεί κανένα κενό. Oι τακτικές συγκοινωνίες, στις αστικές και προαστικές περιοχές, ανήκουν, ως επί το πλείστον, στην παροχή δημοσίων υπηρεσιών και κρύβουν, κατά την άποψή μου, πτυχές που έχουν θέση σε μια συνολική συζήτηση για τις δημόσιες υπηρεσίες, ή καλύτερα για μια καθολική υπηρεσία. Γνωρίζουμε ότι σε διάφορες χώρες οι αποκαλούμενες δημόσιες επιβατικές μεταφορές δημιουργήθηκαν ως παροχή υπηρεσιών προς τον πολίτη, χωρίς κατ' ανάγκην να επιδιώκεται το κέρδος μέσω δημοπρασιών, σε ορισμένες περιπτώσεις μάλιστα είναι και στοιχείο μιας εκούσιας πολιτικής απασχόλησης, και συνεπώς δεν αντέχουν σε κανέναν υπολογισμό κερδοφορίας. Tο θέμα του κατά πόσον αυτό είναι καλό ή κακό, αποτελεί τουλάχιστον ένα λόγο για να εξετάσουμε διεξοδικότερα την πτυχή αυτή. Δεν θέλουμε, ως γνωστόν, να αποφύγουμε τη συζήτηση; αντίθετα μάλιστα. Eπικείμενες εκθέσεις θα μας φέρουν ακριβώς στην καρδιά της συζήτησης. Γι' αυτό και μου φαίνεται λογικό, όπως προβλέπεται σ' αυτήν την τροπολογία, να κάνουμε τη συζήτηση στα πλαίσια των γενικών διατάξεων για τη χορήγηση αδειών στις δημόσιες υπηρεσίες. Δεν πρόκειται μόνο για μια όψη. Πρόκειται για διάφορες πτυχές του προβλήματος. Πρόκειται για την κατάργηση μονοπωλίων, ακόμη και κρατικών μονοπωλίων. Πρόκειται για την ασφάλεια και το περιβάλλον, πρόκειται για την απασχόληση, και γενικώς για μια εταιρική σχέση μεταξύ κράτους και ιδιωτικού τομέα. Oι πτυχές αυτές είναι αρκετές για να κάνουμε μια ξεχωριστή συζήτηση, για την οποία όμως δεν θα θέλαμε να περιμένουμε όλοι για πολύ.

<SPEAKER ID=132 LANGUAGE="DA" NAME="Sindal">
Κύριε Πρόεδρε, κατά τη γνώμη μου, οι εκθέσεις που εξετάζονται σήμερα συμβάλλουν σε μεγάλο βαθμό στην ανάπτυξη των μεταφορών προς όφελος των ευρωπαίων πολιτών. Από τη μία πλευρά αποτελούν πηγή έμπνευσης και από την άλλη νομοθεσία. Ωστόσο, είναι αξιοσημείωτο το γεγονός ότι και το Σώμα αυτό αξιολογεί τα εν λόγω θέματα από εθνική σκοπιά. Ακουσα συγκινητικές περιγραφές από την Ιρλανδία και την Ολλανδία. Θα ήθελα να ρωτήσω τον κ. Killilea, που δυστυχώς δεν βρίσκεται στην αίθουσα αυτή, κατά πόσο σκοπεύει να διοργανώσει μια εκδρομή με λεωφορείο στα ιρλανδικά μπάρ ανά την Ευρώπη, πράγμα για το οποίο βέβαια αστειεύομαι. Όταν θεσπίζουμε δέσμες νόμων στην Ευρώπη, είμαστε επίσης υποχρεωμένοι να βλέπουμε τα πράγματα από διαφορετικές σκοπιές. Υπάρχει το προαναφερόμενο θέμα της κυκλοφορίας στις μεγαλουπόλεις. Υπάρχει επίσης το θέμα των αγροτικών περιοχών. Οι μεταφορές εξελίσσονται με διαφορετικό τρόπο κλπ.
<P>
Συμφωνώ απόλυτα με την ελευθέρωση. Πρόκειται για θετική εξέλιξη. Όμως, εάν προκηρυχθεί διαγωνισμός για μια διαδρομή και μια εταιρεία κερδίσει το διαγωνισμό αυτό, τότε οι άλλες εταιρείες δεν μπορούν να εξυπηρετούν την ίδια διαδρομή χωρίς άδεια. Διότι ορισμένα από τα όσα αναφέρονται στην έκθεση του κ. Killilea σημαίνουν στην ουσία ότι θα είναι δυνατή η ελεύθερη παροχή μεταφορικών υπηρεσιών ακόμη και όταν ανατεθεί η εκτέλεση ενός δρομολογίου σε μια εταιρεία. Αυτό αφορά τις περιφερειακές μεταφορές. Συνεπώς, πρέπει να επιδειχθεί ιδιαίτερη προσοχή στο θέμα των ενδομεταφορών στις διάφορες χώρες ως περιφερειακών μεταφορών. Οι διεθνείς μεταφορές από τη μία χώρα στην άλλη και η άδεια συγκέντρωσης επιβατών σε διεθνείς μεταφορές είναι κάτι τελείως διαφορετικό. Υποστηρίζω βέβαια τα δύο προηγούμενα σημεία, εκτός και εάν έχουν προκηρυχθεί διαγωνισμοί για τις σχετικές διαδρομές. Υπάρχουν δυστυχώς περιπτώσεις παράλληλων διαδρομών στις οποίες χρησιμοποιούνται τόσο σιδηρόδρομοι όσο και πολλά λεωφορεία, τα οποία είναι μισοάδεια, πράγμα που έχει ως αποτέλεσμα να συμπιέζονται όλο και περισσότερο οι τιμές για να κερδηθεί ο «πόλεμος», όπως συνέβη με τον εναέριο χώρο. Είναι λοιπόν πολύ σημαντικό να ξανασκεφθούμε το θέμα.
<P>
Δεν μπορώ να αποδεχθώ τις παρατηρήσεις που συμπεριέλαβε ο κ. Killilea για τη φορολογική εναρμόνιση. Μπορώ βέβαια να αποδεχθώ τη συζήτηση του θέματος του φόρου στο CO2 και των οικολογικών φόρων, αλλά αυτό είναι κάτι τελείως διαφορετικό. Ο κ. Lindqvist δίδει δικαιολογημένα προτεραιότητα στις βιώσιμες μεταφορές. Επομένως, είναι ανοησίες τα όσα αναφέρει ο εισηγητής σχετικά με το ότι πρέπει να υπάρχει δυνατότητα επιλογής του αυτοκινήτου, όταν κανείς το επιθυμεί, και δεν υπάρχει άλλη δυνατότητα. Διότι τότε δεν προωθούνται οι μαζικές μεταφορές, αλλά μια σειρά πολλαπλών επιλογών, στα πλαίσια των οποίων η μεταφορά με ιδιωτικής χρήσεως αυτοκίνητο μπορεί κάθε φορά να είναι προτιμότερη.
<P>
Η στάση του Συμβουλίου υποτίθεται ότι πρέπει να είναι πιο διαφοροποιημένη. Δεν είμαι βέβαιος πόσο «συγκεντρωτικό» χαρακτήρα θα έχει η τελική πρόταση της Επιτροπής. Ωστόσο, εάν επιθυμούμε να επιτευχθεί η εξέλιξη αυτή, πρέπει να γίνει συνδυασμός των προτάσεων του κ. Killilea, των πρωτοβουλιών της Επιτροπής και των τελικών αποφάσεων του Συμβουλίου. Υποστηρίζω την ανάπτυξη των κοινών μεταφορών στην Ευρώπη, των μαζικών μεταφορών, και δεν αντιτίθεμαι στην ελευθέρωση. Ωστόσο, είμαστε υποχρεωμένοι να σεβαστούμε τις διάφορες μορφές περιφερειακών μεταφορών. Είμαστε υποχρεωμένοι να σεβαστούμε τις εξελίξεις που έχουν ήδη αρχίσει, διότι διαφορετικά θα δυσχεράνουμε την επίτευξη των στόχων μας. Και στην περίπτωση αυτή πρέπει κανείς να μάθει να «μπουσουλάει» πριν να περπατήσει.

<SPEAKER ID=133 LANGUAGE="DE" NAME="Jarzembowski">
Kύριε Πρόεδρε, ευχαριστώ πολύ, κύριε Eπίτροπε, που βρίσκεστε ακόμη εδώ τόσο αργά, αγαπητοί κυρίες και κύριοι συνάδελφοι, αγαπητοί φτωχοί συνεργάτες, που όπως πάντα είστε υποχρεωμένοι να πραγματεύεστε τον τομέα των μεταφορών βράδυ, γύρω στις 23.00 περίπου. Eμείς οι Xριστιανοδημοκράτες, φυσικά, επιδοκιμάζουμε και υποστηρίζουμε την Πράσινη Bίβλο της Eπιτροπής, διότι είναι σωστό και απαραίτητο να προωθήσει η Eυρωπαϊκή Ένωση την ανταλλαγή εμπειριών μεταξύ πόλεων και οικισμών, όσον αφορά κυρίως τη βελτίωση των δημοσίων αστικών συγκοινωνιών, και να υποστηρίξει και πρότυπα έργα για την αύξηση της διαλειτουργικότητας των συγκοινωνιακών διαδικασιών.
<P>
Ωστόσο, εμείς οι Xριστιανοδημοκράτες τονίζουμε επίσης ότι παίρνουμε στα σοβαρά την αρχή της επικουρικότητας στην Ένωση. Γι' αυτό υπογραμμίζουμε ότι η κύρια ευθύνη των δημοσίων επιβατικών αστικών συγκοινωνιών, στις πόλεις και στην ύπαιθρο, θα πρέπει να αφεθεί στις τοπικές και περιφερειακές αρχές, καθώς και στους φορείς της αυτοδιοίκησης, μια κι αυτοί είναι πιο κοντά στα πράγματα κι έχουν την ευθύνη έναντι των πολιτών.
<P>
Eπιπλέον, εμείς οι Xριστιανοδημοκράτες, σε αντίθεση με τους εναπομείναντες στην αίθουσα Σοσιαλδημοκράτες, δεν θέλουμε καμιά επέμβαση του ευρωπαϊκού επιπέδου στις αρμοδιότητες των κοινοτήτων, των πόλεων και των περιφερειών. Γι' αυτό και, μεταξύ άλλων, απορρίπτουμε και τα ακόλουθα αιτήματα της Eπιτροπής Mεταφορών και Tουρισμού. Δεν θεωρούμε απαραίτητο να προδιαγραφεί από την Eυρώπη η σύνταξη οικολογικών ισολογισμών, ως προϋπόθεση για τη χορήγηση κρατικών επιδοτήσεων. Aπορρίπτουμε τη γενική σύσταση - το λέω και πάλι λίγο διογκωμένα, αλλά αν τη διαβάσει κανείς επακριβώς, θα μπορούσε να την ερμηνεύσει έτσι - ότι τα έργα υποδομής για τις μεταφορές θα πρέπει να γίνουν υπογείως. Γιατί κάτι τέτοιο θα πρέπει να το συστήσει η Eυρώπη στις κοινότητες και τις περιφέρειες;
<P>
Tρίτον, εμείς, ως Xριστιανοδημοκράτες, απορρίπτουμε και την παράκληση προς την Eπιτροπή να προβληματιστεί κατά το δυνατόν, για το κατά πόσον μπορεί να επινοήσει και άλλες νομικές διατάξεις για τις δημόσιες αστικές συγκοινωνίες. Kύριε Kinnock, μην κοπιάζετε τόσο πολύ. Mην επεμβαίνετε στις αρμοδιότητες των κοινοτήτων και των περιφερειών.
<P>
Όσον αφορά την έκθεση Killilea, δύο μόνο παρατηρήσεις: H ολοκλήρωση της εσωτερικής αγοράς είναι σωστή και απαραίτητη. Γι' αυτό και είναι ανάγκη να ανοίξουμε τις διασυνοριακές επιβατικές μεταφορές μέσα στην Ένωση. Aλλά αυτή η απελευθέρωση, κύριε Kinnock, δεν επιτρέπεται να οδηγήσει σε μια αποκαλούμενη αντίστροφη διάκριση επιχειρήσεων. Δεν είναι σωστό ολλανδικές, για παράδειγμα, επιχειρήσεις που δραστηριοποιούνται διασυνοριακά στη Γερμανία, να υπόκεινται σε άλλες, όχι τόσο αυστηρές, διατάξεις απ' ότι μια γερμανική επιχείρηση που είναι ανταγωνίστρια. Eδώ δεν επιτρέπεται να υπάρξουν διακρίσεις.
<P>
Δεύτερο παράδειγμα, όπου θα πρέπει να προσέχουμε τις ευκαιρίες πρόσβασης στην αγορά: H απλή άρση της απαγόρευσης του καμποτάζ που ζήτησε ο συνάδελφος Grosh δεν επιτρέπεται να έχει σαν αποτέλεσμα την κατάρρευση των υφισταμένων διασυνοριακών δημοσίων επιβατικών αστικών συγκοινωνιών. Γι' αυτό και θα 'πρεπε ο τομέας αυτός να προστατευθεί, από ριζικές μεταβολές, με προκαταβολική θέσπιση ξεκάθαρων διατάξεων, σχετικά με τη χορήγηση αδειών για την παροχή υπηρεσιών στις δημόσιες αστικές συγκοινωνίες.

<SPEAKER ID=134 NAME="Πρόεδρος">
Ευχαριστώ πολύ, κύριε Jarzembowski. Προσωπικά είμαι οπαδός της ισότητας μεταξύ ανδρών και γυναικών· συνεπώς, δεν κάνω καμιά διάκριση. Αν παρατηρήσετε το τμήμα της συνεδρίασης στο οποίο προεδρεύω, θα δείτε ότι όταν λήγει ακριβώς ο χρόνος που σας έχει παραχωρηθεί, είτε πρόκειται για κυρίες είτε για κυρίους, εγώ σας ειδοποιώ. Ύστερα, εσείς τον παρατείνετε λίγο ως πολύ, αλλά αυτό είναι υπ' ευθύνη σας. Επομένως, επαναλαμβάνω ότι είμαι οπαδός της ισότητας μεταξύ ανδρών και γυναικών, και γι' αυτό, σας μεταχειρίζομαι εδώ ακριβώς με τον ίδιο τρόπο, όπως και τον κ. Koch, στον οποίο παραχωρώ δύο λεπτά.

<SPEAKER ID=135 LANGUAGE="DE" NAME="Koch">
Kύριε Πρόεδρε, κύριε Eπίτροπε, κυρίες και κύριοι, θα ήθελα να επιδοκιμάσω την πρόταση της Eπιτροπής για τη θέσπιση κοινών διατάξεων, σχετικά με τις διασυνοριακές επιβατικές μεταφορές με λεωφορεία. H βελτίωση των δυνατοτήτων της εσωτερικής αγοράς για τα λεωφορεία, δεν είναι μόνο λογική, αλλά και αναγκαία, εδώ και πολύ καιρό. Tα λεωφορεία ανήκουν στα πιο φιλικά προς το περιβάλλον και πιο ασφαλή μεταφορικά μέσα, που εξασφαλίζουν μια ικανοποιητική κινητικότητα, σε μόνιμη βάση.
<P>
Mαζί με τις τροπολογίες που εγκρίθηκαν στην Eπιτροπή Mεταφορών και Tουρισμού, θα καταφέρουμε να πετύχουμε, πρώτον, μια λογικά συντονισμένη παραλληλία μεταξύ της απελευθέρωσης, της διασυνοριακής μεταφοράς επιβατών και της εναρμόνισης των συνθηκών πλαίσιο. Πολύ συχνά εμείς οι Eυρωπαίοι, απελευθερώσαμε, χωρίς να εναρμονίσουμε τις βάσεις και τις προϋποθέσεις. Kάτι τέτοιο δεν επιτρέπεται να συμβεί και πάλι.
<P>
Δεύτερον, θα καταφέρουμε να αυξήσουμε τις τόσο σημαντικές για όλους μας πτυχές ασφαλείας. Kι εδώ, λέγοντας πτυχές ασφαλείας, αναφέρομαι τόσο στην τεχνική ασφάλεια των μεταφορών, όσο και σε μια αυξημένη ασφάλεια σχεδιασμού και επενδύσεων στις μικρομεσαίες επιχειρήσεις.
<P>
Tρίτον, θεωρώ αξιοσημείωτο ότι τα έξοδα και οι διοικητικές δαπάνες των επιχειρήσεων με λεωφορεία, ελαχιστοποιούνται κατά την απόκτηση μιας κοινοτικής άδειας λειτουργίας της επιχείρησης. Συγχαίρω τον εισηγητή, γιατί κατάφερε, διατηρώντας τους στόχους και τα καθήκοντα αυτής της πρότασης κανονισμού, να συμβάλει στη συγκεκριμενοποίηση, στην εξάλειψη της γραφειοκρατίας και στην απλοποίηση, καθώς επίσης, διατηρώντας το δικαίωμα της ελεύθερης εκλογής του μέσου μεταφοράς, να πετύχει περισσότερη διαφάνεια και νομική ασφάλεια, και συνεπώς μεγαλύτερη εγγύτητα προς τον πολίτη.
<P>
Kinnock, Neil, μέλος της Επιτροπής. (ΕΝ) Κύριε Πρόεδρε, η παρούσα υπήρξε μια εξαιρετικά ενδιαφέρουσα και μακροσκελής συζήτηση η οποία περιελάμβανε ορισμένες πτυχές που αξίζει να μνημονευθούν. Η πρώτη είναι ότι ο κ. Swoboda έκανε την παρθενική του ομιλία στην Αίθουσα. Ήταν μια πολύ αποτελεσματική και μεστή ομιλία και τον συγχαίρω. Είναι αυτό ακριβώς που θα περίμενε κανείς από κάποιον με την τεράστια εμπειρία του στις δημόσιες μεταφορές ο οποίος επί αρκετά χρόνια ήταν εξαιρετικά επιτυχημένος πρόεδρος των αστικών συγκοινωνιών της Βιέννης. Θα έλεγα ότι το δικό μας κέρδος είναι η ζημία της Βιέννης.
<P>
Με άγγιξε επίσης μια σκηνή που έλαβε χώρα κατά τη διάρκεια της συζητήσεως. Υπήρξε κάποια στιγμή ο κίνδυνος όπως το συνήθως καλό κλίμα στην Αίθουσα να τραυματιστεί κάπως από την απίθανη διαφωνία που προέκυψε μεταξύ της κ. Van Dijk, η οποία είναι ένα πολύ καλοπροαίρετο πρόσωπο και του κ. Killilea που είναι ευχάριστος χαρακτήρας. Είμαι πολύ ευτυχής που ύστερα από κάποιο κίνδυνο έντονων διαξιφισμών τους είδα να κάθονται μαζί. Είμαι βέβαιος ότι αυτό αποτελεί καλό οιωνό για το μέλλον της κοινοβουλευτικής συνεργασίας.
<P>
Η σημερινή συνεδρίαση ήταν μια κοινή συζήτηση για την Πράσινη Βίβλο της Επιτροπής και για τις δύο νομοθετικές προτάσεις της Επιτροπής. Κατανοώ την επιθυμία του Κοινοβουλίου να οργανώσει τη συζήτηση για το δίκτυο των πολιτών σε συνδιασμό με τις δύο προτάσεις σχετικά με τις οδικές επιβατικές συγκοινωνίες οι οποίες αποτελούσαν το αντικείμενο των εκθέσεων του κ. Killilea. Γνωρίζω ότι υπάρχουν και άλλοι εκτός από εμένα οι οποίοι ελπίζουν ότι η ανάμιξη των θεμάτων αυτών δεν θα αποπροσανατολίσει την προσοχή από την αναγκαιότητα επίτευξης ομοφωνίας για το δίκτυο των πολιτών καθώς θα προχωρούμε στις λεπτομέρειες των νομοθετικών προτάσεων ούτε επίσης θα αποσπάσει την προσοχή από τα σημαντικά ζητήματα που σχετίζονται με τις εκθέσεις Killilea. Γνωρίζω ότι το Σώμα θα με κατανοήσει εάν συγκεντρώσω τα σχόλιά μου στο δίκτυο των πολιτών μολονότι θα είμαι έτοιμος, εάν το Σώμα θελήσει, να εκθέσω τις απόψεις της Επιτροπής σχετικά με τις τροπολογίες στην έκθεση του κ. Killilea.
<P>
Ζητώ συγγνώμη για το γεγονός ότι η ποικιλία των θεμάτων που πρέπει να καλύψω σημαίνει ότι η παρέμβασή μου θα είναι μεγαλύτερης διάρκειας απ' όσο θα ήθελα. Αρχίζω συγχαίροντας την Επιτροπή Μεταφορών και Τουρισμού και τον εισηγητή της κ. Wijsenbeek για την χαρακτηριστικά πλήρη και τεκμηριωμένη έκθεση η οποία παρουσιάστηκε πάρα πολύ καλά. Η δέσμευση του εισηγητή στην ανάπτυξη των δημοσίων συγκοινωνιών είναι καλά γνωστή και είναι μία δέσμευση η οποία διαφαίνεται σε ολόκληρη την έκθεση. Είναι επίσης μία δέσμευση την οποία υποστηρίζω ένθερμα. Θα πρέπει ωστόσο να δηλώσω ότι όταν τον περασμένο Ιανουάριο ξεκίνησα την Πράσινη Βίβλο για το δίκτυο των πολιτών υπήρξαν κάποιοι που αμφισβήτησαν δημοσίως εάν αυτό ήταν κάτι που να αφορά την Επιτροπή. Όταν ζήτησα τη διεξαγωγή ευρείας συζήτησης επί της μελλοντικής ανάπτυξης των δημοσίων μεταφορών επιβατών στην Ευρωπαϊκή Ένωση, υπήρχαν αρκετοί που πίστευαν ότι θα συμμετάσχουν μόνο λίγες και εξειδικευμένες ομάδες συμφερόντων.
<P>
Πιστεύω ότι το Κοινοβούλιο θα συμφωνήσει μαζί μου πως οι αμφισβητίες είχαν λάθος. Υπήρξε μεγάλη, ζωηρή και χρήσιμη ανταπόκριση από εθνικές, περιφερειακές και τοπικές αρχές, από χρήστες και φορείς, από συνδικαλιστές και αστυνομικούς καθώς και από ανεξάρτητους πολίτες. Η συζήτηση συνεχίζεται και η παρούσα έκθεση αποτελεί σημαντικό τμήμα της. Είναι προφανές ότι δεν μπορώ να ανταποκριθώ σε κάθε μία από τις λεπτομερειακές συστάσεις του κ. Wijsenbeek αλλά θα απαντήσω στα κύρια ζητήματα που θέτει.
<P>
Αναφορικά με τις αρμοδιότητες της Ένωσης, συμμερίζομαι την πεποίθηση ότι η Ένωση θα πρέπει να ενθαρρύνει μια ολοκληρωμένη διαδικασία προγραμματισμού για τα δίκτυα συγκοινωνιών και συμμερίζομαι επίσης την πεποίθηση ότι σε όλες τις περιπτώσεις οι χρήστες θα πρέπει να συνεργάζονται στενά στον σχεδιασμό και στη λήψη των αποφάσεων. Το σημείο αυτό το τονίζουμε πάρα πολύ έντονα στην Πράσινη Βίβλο. Είναι σαφές ότι τα περισσότερα από τα εξεταζόμενα θέματα: το είδος της αστικής συγκοινωνίας που θα επιλεγεί, η ποιότητά του, οι τιμές των εισιτηρίων και τα άλλα σημαντικά χαρακτηριστικά, αντιμετωπίζονται καλύτερα στο υπεύθυνο τοπικό και περιφερειακό επίπεδο όπως υποστήριξε με έμφαση ο κ. Jarzembowski, εν μέρει εξ αιτίας της επικουρικότητας αλλά επίσης εν μέρει λόγω της απλής και καθημερινής κοινής λογικής.
<P>
Η Ένωση όμως έχει την υπευθυνότητα να διασφαλίσει ότι το κοινοτικό νομικό πλαίσιο, το οποίο π.χ. διέπει την θέσπιση των δημοσίων υπηρεσιών και τα σχετιζόμενα αποκλειστικά δικαιώματα, θα πρέπει να είναι το σωστό πλαίσιο. Η Ένωση μπορεί επίσης να βοηθήσει την επικέντρωση των συζητήσεων στα σημαντικά αντικείμενα και να διευκολύνει την ανταλλαγή πληροφοριών σχετικά με τις καλύτερες διαθέσιμες πρακτικές, γεγονός που προσπαθούμε να το επιτύχουμε. Σχετικά με τις χρηματοδοτήσεις συμφωνώ ότι οποτεδήποτε είναι δυνατό οι δημόσιες μεταφορές επιβατών θα πρέπει να χρηματοδοτούνται από τα έσοδα των εισιτηρίων. Θα πρέπει να υπογραμμιστεί όμως ότι όταν εξετάζεται η περίπτωση χορήγησης επιδοτήσεων οι υπεύθυνες αρχές θα πρέπει να λαμβάνουν υπόψη τους και τα πιθανά πρόσθετα οφέλη από την ενίσχυση των δημόσιων μεταφορών ιδιαίτερα στον τρόπο με τον οποίο οι δημόσιες μεταφορές μπορούν να υποβοηθήσουν τα γενικά επίπεδα υγείας και, προφανώς, την κοινωνική πρόνοια.
<P>
Το Σώμα θα έχει υπόψη του ότι αποδίδω τη μεγαλύτερη δυνατή σημασία στην αρχή και την προαγωγή της διαλειτουργικότητας. Αυτός είναι ο λόγος για τον οποίο η Επιτροπή θέσπισε την ομάδα εργασίας για την έρευνα και ανάπτυξη της διαλειτουργικότητας. Θα συνεχίσουμε την εργασία μας για την ανάπτυξη της ενσωμάτωσης όλων των διαφορετικών τρόπων μεταφορών συμπεριλαμβανομένων των ιδιωτικών αυτοκινήτων. Τα αυτοκίνητα αποτελούν ένα ζωτικό τμήμα της αλυσίδας των μεταφορών, ιδιαίτερα για εκείνους που έχουν πρόσβαση σ' αυτά. Είναι προφανές ωστόσο ότι θα πρέπει να κάνουμε ό, τι είναι δυνατό ούτως ώστε να διασφαλίσουμε ότι η κινητικότητα που μπορούν να προσφέρουν τα ιδιωτικά αυτοκίνητα δεν αναστέλεται ή δεν ακυρώνεται από την κυκλοφοριακή συμφόρηση η οποία, όπως ήδη ετόνισαν πολλοί ομιλητές στη συζήτηση αλλά και αλλού, συνιστά ένα πραγματικό κίνδυνο.
<P>
Επί του συγκεκριμένου αιτήματος που περιλαμβάνει η έκθεση όπως η Επιτροπή παράσχει δεδομένα σχετικά με τη χρήση ιδιωτικών αυτοκινήτων και δημοσίων συγκοινωνιών από γυναίκες στα κράτη μέλη θα πρέπει να πω ότι, δυστυχώς, δεν υπάρχουν παρόμοια δεδομένα. Ακόμη όμως και χωρίς αυτά τονίζω τη δέσμευσή μου, την οποία συμμερίζεται το Σώμα, για την προαγωγή συστημάτων μεταφορών τα οποία θα μπορούν να χρησιμοποιηθούν άφοβα από όλους τους πολίτες νύχτα ή μέρα. Είναι φυσικό ότι συμφωνώ για την ανάγκη δημιουργίας ενός ασφαλούς περιβάλλοντος εντός του οποίου τόσο οι επιβάτες όσο και οι χειριστές θα είναι απαλλαγμένοι από τον φόβο επιθέσεων κατά της σωματικής τους ακεραιότητας. Αυτό είναι αναγκαίο για όλους τους επιβάτες και όχι μόνο για τις γυναίκες, παρά το ότι ασφαλώς οι ιδιαίτερες ανησυχίες τους θα πρέπει να γίνουν δεκτές και να επιλυθούν. Σε πολλές περιπτώσεις τα ιδιαίτερα αισθήματα που έχουν, δηλ. ότι είναι περισσότερο ευάλωτες, είναι δικαιολογημένα.
<P>
Αναφορικά με τη χρήση των ποδηλάτων, θα εξετάσουνμε τους τρόπους με τους οποίους μπορούμε, εντός του πλαισίου της επικουρικότητας, να ενθαρρύνουμε αυτόν τον αποτελεσματικό και περιβαλλοντικά φιλικό τρόπο μεταφοράς ο οποίος γνωρίζω ότι αποτελεί αντικείμενο πολύ ενεργητικού και αξιοθαύμαστου ενδιαφέροντος τόσο του κ. Wijsenbeek όσο και πολλών άλλων. Σχετικά με το αντικείμενο της χωροταξίας αποδέχομαι την άποψη ότι τα θέματα μεταφορών θα πρέπει να λαμβάνονται εγκαίρως υπόψη κατά τις αντίστοιχες συζητήσεις ενώ οι αποφάσεις, ως εκ της φύσεώς τους, είναι προτιμότερο να λαμβάνονται σε τοπικό επίπεδο. Ωστόσο η Επιτροπή θα μελετήσει περαιτέρω το θέμα αυτό ούτως ώστε να κάνει μια χρήσιμη συμβολή στη συζήτηση σχετικά με τον τρόπο με τον οποίο μπορούν να ληφθούν καλύτερα υπόψη οι πτυχές των μεταφορών στην περίπτωση που η χρήση γης αλλάζει ή εντατικοποιείται.
<P>
Το μεγαλύτερο μέρος της εκθέσεως της Επιτροπής Μεταφορών και Τουρισμού ασχολείται, και ορθώς, με το συγκεκριμένο αντικείμενο των δημοσίων μεταφορών επιβατών. Πολλές από τις υπάρχουσες προτάσεις είναι πολύ εξειδικευμένες και γνωρίζω ότι τα αξιότιμα Μέλη θα κατανοούν ότι η Επιτροπή, λειτουργώντας μέσα στο πνεύμα της επικουρικότητας και της αναλογικότητας, ήταν υποχρεωμένη να περιορίσει την Πράσινη Βίβλο της στους τομείς εκείνους όπου επίστευε ότι μπορεί να φέρει προστιθέμενη αξία. Παρά ταύτα όμως συμφωνώ πλήρως με τα σχόλια της εκθέσεως σχετικά με την κατάρτιση και τα προσόντα του προσωπικού καθώς και με την αναγκαιότητα εξυπηρέτησης των αναγκών ατόμων με προβλήματα κινητικότητας τα οποία μπορούν να εμφανιστούν σε οποιοδήποτε στάδιο της ζωής.
<P>
Ωστόσο, δεν συμμερίζομαι την άποψη ότι η ιδέα της καθολικής υπηρεσίας είναι κατάλληλη για τις δημόσιες μεταφορές επιβατών. Την άποψη αυτή δεν την έχω δογματικά αλλά απλά και μόνο επειδή ενώ η ιδέα αυτή είναι κατάλληλη στον τομέα των ταχυδρομείων και των τηλεπικοινωνιών που ασχολούνται με την παροχή μιας εξειδικευμένης και συγκεκριμένης υπηρεσίας, η μεγάλη διαφοροποίηση των δημοσίων μεταφορών δεν κάνει πρακτικά κατάλληλη την εφαρμογή της.
<P>
Με εκπλήσσουν οι επικρίσεις ότι στην Πράσινη Βίβλο αμελήσαμε να συμπεριλάβουμε τις ανάγκες των μερικώς απασχολουμένων. Η ιδέα του δικτύου των πολιτών αφορά όλους τους επιβάτες. Επομένως δεν συμπεριλάβαμε καμία διάκριση εκτός από το να τονίσουμε τις ειδικότερες ανάγκες εκείνων που έχουν περιορισμένη κινητικότητα. Σχετικά με τις αναφορές της έκθεσης στο περιβάλλον και την υγεία, υποστηρίζω πλήρως τις προτάσεις όπως οι μεταφορές γίνουν λιγότερο ρυπαντικές και σημειώνω την υποστήριξη προς τα διάφορα προγράμματα της Επιτροπής που αποσκοπούν στους παραπάνω στόχους. Συμμερίζομαι επίσης τις απόψεις της εκθέσεως πως υπάρχουν πάρα πολλά που μπορεί να προσφέρει η νέα τεχνολογία προς επίλυση ορισμένων σημαντικών προβλημάτων των μεταφορών και είναι σαφές ότι θα συνεχίσουμε τις προσπάθειές μας σχετικά με την ανάπτυξη της τηλεματικής των συγκοινωνιών, των εναλλακτικών ενεργειακών τεχνολογιών και άλλων εφαρμογών της σύγχρονης τεχνολογίας που μπορούν να συμβάλλουν στην άμβλυνση των μειζόνων κυκλοφοριακών προβλημάτων.
<P>
Για να ολοκληρώσω την αναφορά μου στο δίκτυο των πολιτών, αυτή τη στιγμή εξετάζουμε την πληθώρα των δεδομένων που περιλαμβάνουν οι ανταποκρίσεις στην Πράσινη Βίβλο. Επί τη βάσει των πληροφοριών αυτών θα εκπονήσω το νέο έτος μια συμπληρωματική ανακοίνωση η οποία θα καθορίζει τις δράσεις και τα μέτρα που προτείνουμε να αναλάβουμε σε κοινοτικό επίπεδο ούτως ώστε να προάγουμε την ανάπτυξη του δικτύου των πολιτών. Σε τήρηση των όσων είπα προηγουμένως σχετικά με την επικουρικότητα στον τομέα το πρόγραμμα δράσης της Επιτροπής θα είναι εξ ανάγκης περιορισμένο αλλά είναι απαραίτητο να κρατήσουμε το θέμα αυτό ζωντανό στις πολιτικές συζητήσεις και αυτό είναι που σκοπεύουμε να κάνουμε με την συνεργασία, ελπίζω, του Κοινοβουλίου.
<P>
Στρέφομαι τώρα σύντομα στις δύο προτάσεις σχετικά με τις οδικές επιβατικές μεταφορές. Είναι προφανές ότι αμφότερες έχουν σχεδιαστεί ούτως ώστε να διευκολύνουν τις μεταφορές με λεωφορεία και πούλμαν τόσο εθνικές όσο και διεθνείς και κατά συνέπεια είναι πλήρως συμβατές με την προσέγγιση που ακολουθούμε στην Πράσινη Βίβλο. Θα ήθελα να επαινέσω θερμά την εργασία που έκανε ο κ. Killilea εξ ονόματος της Επιτροπής Μεταφορών και Τουρισμού.
<P>
Σχετικά με την πρώτη πρόταση που σχετίζεται με τις ενδομεταφορές, η Επιτροπή μπορεί να αποδεχθεί τις Τροπολογίες Αριθ. 1, 3, 4 και την Τροπολογία Αριθ. 6 κατ' αρχήν, τις Τροπολογίες Αριθ. 9 και 11 υπό την αίρεση ότι θα είναι συμβατές με το άρθρο 58 της Συνθήκης, την Τροπολογία Αριθ. 13 στον βαθμό που αφορά την εξαίρεση των αστικών και περιαστικών μεταφορών, την Τροπολογία Αριθ. 14 και κατ' επέκταση τα πρώτα τμήματα των Τροπολογιών Αριθ. 18 και 16, παράγραφος 2. Οι υπόλοιπες τροπολογίες δεν μπορούν να γίνουν αποδεκτές. Η Τροπολογία Αριθ. 2 λόγω του ότι έχουμε αποδεχθεί την Τροπολογία Αριθ. 1 η οποία είναι παρόμοια. Η Τροπολογία Αριθ. 5 μας απομακρύνει από τον στόχο μας που είναι η προαγωγή των μεταφορών με λεωφορεία και πούλμαν. Η Τροπολογία Αριθ. 7 είναι άσχετη προς την πρόταση. Δεν μπορούμε να αποδεχθούμε την Τροπολογία Αριθ. 8 καθόσο έχουμε αποδεχθεί την Αριθ. 9. Η Τροπολογία Αριθ. 10 δεν συμβαδίζει με την ελευθερία παροχής υπηρεσιών και το μεγαλύτερο τμήμα της Τροπολογίας Αριθ. 13 θα περιορίσει σε υπερβολικό βαθμό τα δικαιώματα των ενδομεταφορών.
<P>
Ο νέος ορισμός που εισάγεται με την Τροπολογία Αριθ. 12 αντίκειται στον στόχο μας της εναρμόνισης των ορισμών για τους δύο υπόψη κανονισμούς. Τέλος, η Τροπολογία Αριθ. 15 και το πρώτο μέρος της Τροπολογίας Αριθ. 16 δεν μπορούν να γίνουν δεκτά δεδομένου ότι η πληροφόρηση στην οποία αναφέρονται θα παρασχεθεί με την έκθεση που προβλέπει το προτεινόμενο άρθρο 16. Είναι προφανές ότι η ημερομηνία της 31ης Δεκεμβρίου 1996 είναι πολύ κοντά ούτως ώστε να χρησιμεύσει για ο, τιδήποτε άλλο εκτός από παραμονή πρωτοχρονιάς.
<P>
Αναφορικά με τη δεύτερη πρόταση που σχετίζεται με τις διεθνείς μεταφορές η Επιτροπή μπορεί να αποδεχθεί την Τροπολογία Αριθ. 1, το δεύτερο μέρος της Τροπολογίας Αριθ. 5, τις Τροπολογίες Αριθ. 6 και 11 στον βαθμό που αναφέρονται στην εξαίρεση των αστικών και περιαστικών μεταφορών, την Τροπολογία Αριθ. 7 κατ'αρχήν, τους νέους ορισμούς που προτείνονται με τις Τροπολογίες Αριθ. 12 και 13 και τις Τροπολογίες Αριθ. 17, 18 και 28.
<P>
Θα πρέπει να πω ότι οι υπόλοιπες τροπολογίες δεν μπορούν να γίνουν δεκτές. Κλείνοντας την παρουσίασή μου θα προβώ ευχαρίστως στην ανάπτυξη των λόγων για την απόρριψή τους. Οι ημερομηνίες που προβλέπουν οι Τροπολογίες Αριθ. 24, 25 και 26 είναι πολύ κοντά. Τέλος, η πρόσκληση που απευθύνεται για την κωδικοποίηση των κανονισμών του Συμβουλίου και της Επιτροπής δεν μπορεί να υποστηριχθεί καθόσο υπερβαίνει τα όρια της προτάσεως.
<P>
Δεν είμαι βέβαιος ότι ο κ. Killilea θα θεωρήσει αναγκαστικά ότι ήμουν δίκαιος προς τις εκθέσεις του περιορίζοντας τα σχόλιά μου στη θέση της Επιτροπής επί των τροπολογιών που κατατέθηκαν. Λυπούμαι γι' αυτό αλλά πιστεύω ότι κατανοεί τους λόγους για τους οποίους έκανα αυτή την προσέγγιση. Ελπίζω επομένως ότι σ' αυτή την περίπτωση θα αποδεχθεί τις ευχαριστίες μου για την ολοκληρωμένη εργασία που κατέβαλε και ότι θα εκτιμήσει τους λόγους μου για την προσπάθειά μου σε συντομία, ιδιαίτερα τόσο αργά. Ωστόσο, ελπίζω ότι όπως κι' εγώ θα έχει εκτιμήσει το γεγονός ότι καθ' όλη τη διάρκεια της ομιλίας μου είχα μουρμούρα στο ακροατήριο.

<SPEAKER ID=136 NAME="Πρόεδρος">
Ευχαριστώ πολύ, κύριε Kinnock.
<P>
Η κοινή συζήτηση έληξε.
<P>
Η ψηφοφορία θα διεξαχθεί αύριο στις 11.00.

<CHAPTER ID=8>
Θερινή ώρα
<SPEAKER ID=137 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0333/96) του κ. Bellerι, εξ' ονόματος της Επιτροπής Μεταφορών και Τουρισμού, σχετικά με την πρόταση όγδοης οδηγίας του Ευρωπαϊκού Κοινοβουλίου και του Συμβουλίου που αφορά τις σχετικές με τη θερινή ώρα διατάξεις (COM(96)0106 - C4-0252/96-96/0082 COD).
<P>
Το λόγο έχει ο κ. Bellerι, ως εισηγητής, για πέντε λεπτά.

<SPEAKER ID=138 NAME="Bellerι">
Κύριε Πρόεδρε, κύριε επίτροπε, κύριοι συνάδελφοι, σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου για τις διατάξεις που αφορούν τη θερινή ώρα, ως εισηγητής επί της ουσίας του προβλήματος συμφωνώ με το σχέδιο γνωμοδότησης του κ. Blokland, εισηγγητή της γνωμοδότησης της Επιτροπής Περιβάλλοντος, Δημόσιας Υγείας και Προστασίας των Καταναλωτών, κυρίως όταν διαβεβαιώνει, καταλήγοντας στην έκθεσή του, ότι εδώ και πολλά χρόνια η θερινή ώρα αποτελεί ένα κοινό αγαθό στην Ευρώπη.
<P>
Δεν θέλω να εκθέσω εδώ το ιστορικό της οδηγίας που αφορά την εν λόγω προβληματική, αλλά θα ήθελα να υπενθυμίσω ότι έχουν περάσει 16 ολόκληρα χρόνια από την πρώτη οδηγία -που υιοθετήθηκε το 1980μέχρι την έβδομη, της 30ης Μαίου 1994, η οποία άρχισε να ισχύει μόνο από το 1996 και θα ισχύσει μέχρι το 1997 και που προβλέπει ότι η περίοδος της θερινής ώρας αρχίζει την τελευταία Κυριακή του Μαρτίου και τελειώνει την τελευταία Κυριακή του Οκτωβρίου σε όλα τα κράτη μέλη.
<P>
Η όγδοη οδηγία, που έχει προταθεί από το Συμβούλιο και το Ευρωπαϊκό Κοινοβούλιο, επειδή ακριβώς θεωρώ πρωταρχικής σημασίας την εναρμόνιση της περιόδου εφαρμογής της θερινής ώρας, με βρίσκει απολύτως σύμφωνο όσον αφορά τον καθορισμό της έναρξης κατά την τελευταία Κυριακή του Μαρτίου και τους τέλους κατά την τελευταία Κυριακή του Οκτωβρίου.
<P>
Θα πρέπει όμως να κάνω ορισμένες παρατηρήσεις αναλύοντας τις τροπολογίες που έχουμε παρουσιάσει. Πρώτο: σχετικά με το θέμα της θερινής ώρας υπάρχουν διάφορες θέσεις ανάλογα με τις διάφορες εμπειρίες σε κάθε κράτος μέλος. Συνεπώς, στη γνωμοδότηση που διατυπώνω λαμβάνω υπόψη τις δικές μου εμπειρίες, γνωρίζοντας πολύ καλά πόσο είναι δύσκολη η χρησιμοποίηση ενός ενιαίου μέτρου εκτίμησης της προβληματικής που να μπορεί να ικανοποιεί πλήρως όλες τις θέσεις. Επικαλούμενος λοιπόν την αρχή της επικουρικότητας, θεωρώ ότι οι τροποποιήσεις του ωραρίου και η εφαρμογή του ή όχι, αποτελούν αποκλειστική αρμοδιότητα του κάθε κράτους μέλους.
<P>
Επιπλέον, η συντριπτική πλειοψηφία των πολιτών είναι υπέρ της διατήρησης της θερινής ώρας. Αυτό είναι το αποτέλεσμα μίας προσωπικής μου έρευνας, που πραγματοποιήθηκε σε περισσότερα κράτη μέλη για λογαριασμό μου σε ένα δείγμα 1.000 και πλέον ατόμων, διαφόρων κοινωνικών κατηγοριών: το 84 % είναι υπέρ της θερινής ώρας. Είναι προφανές ότι μία ώρα περισσότερο φως ευνοεί κάθε είδους δραστηριότητα, από τις αθλητικές και ψυχαγωγικές μέχρι και τις τουριστικές, ιδίως στις χώρες της Νότιας Ευρώπης όπου οι ημέρες είναι πιο σύντομες. Σε ορισμένες μεσογειακές χώρες, στα λεγόμενα «υπαίθρια μουσεία», η προσέλευση των επισκεπτών επιτρέπεται μέχρι το σκοτείνιασμα, ευνοώντας με αυτό τον τρόπο τον ελεύθερο χρόνο και το λεγόμενο «πολιτιστικό τουρισμό». Επιπλέον η εφαρμογή της θερινής ώρας επηρεάζει την κατανάλωση ενέργειας επιτρέποντας την εξοικονόμηση κυρίως κατά τις βραδυνές ώρες. Στην Ιταλία, χώρα που δεν έχει αυτάρκεια για τις εσωτερικές ανάγκες, όπως επίσης η Γαλλία και η Αυστρία, εκτιμάται ότι το 1996 θα εξοικονομηθούν περίπου 900 εκατ. κιλοβατώρες.
<P>
Θεωρώ, αντιθέτως, αμελητέες τις βλαβερές επιπτώσεις στον ύπνο και τα σοβαρά προβλήματα, που ορισμένοι προβάλλουν ότι δημιουργούνται στους μικρούς μαθητές και τα νεογέννητα. Όλες αυτές οι διαταραχές θα πρέπει να επιβεβαιωθούν, όπως επίσης θα πρέπει να επιβεβαιωθούν οι αρνητικές επιπτώσεις της θερινής ώρας, στην οδική ασφάλεια. Ο κοινός νους μου επιβάλλει την άποψη ότι περισσότερο φως σημαίνει μεγαλύτερη οδική ασφάλεια. Θα χρειαζόμασταν επιπλέον, όσον αφορά τη συγκέντρωση του αζώτου, βέβαια στατιστικά στοιχεία από όλα τα κράτη μέλη.
<P>
Τέλος, όμως, θα πρέπει να λάβουμε υπόψη ότι υπάρχει η ωριαία άτρακτος της Ανατολικής Ευρώπης, στην οποία υπάγονται η Φινλανδία, η Ελλάδα καθώς και οι υποψήφιες προς ένταξη στην Ευρωπαϊκή Ένωση Ανατολικές Χώρες, για την οποίες δεν είναι ρεαλιστική η υπόθεση μιας κοινοτικής Ευρώπης με ενιαία ώρα.
<P>
Καταλήγοντας, επαινώ την πρωτοβουλία της Επιτροπής να υποβάλει την υπό εξέταση πρόταση και επαναλαμβάνω ότι, πέρα από τις διάφορες απόψεις, αποτελεί αρμοδιότητα του κάθε κράτους μέλους να αποφασίσει, επιδιώκοντας βεβαίως το μεγαλύτερο βαθμό εναρμόνισης, ποιο σύστημα θα ακολουθήσει, με την προϋπόθεση βεαίως ότι σύμφωνα με τη κοινή λογική η διαφορά ωραρίου μεταξύ των όμορων κρατών μελών -και αυτή την κατεύθυνση ακολουθεί η τροπολογία που έχει καταθέσει ο κ. Wijsenbeekδεν θα πρέπει να ξεπερνά τη μία ώρα.

<SPEAKER ID=139 NAME="Blokland">
Πρόεδρε, όταν εξετάσαμε την προηγούμενη οδηγία για τη θερινή ώρα στο Σώμα, η Επιτροπή Περιβάλλοντος εκλήθη να μελετήσει τις μη οικονομικές επιπτώσεις της θερινής ώρας. Πρόκειται συνεπώς για τις επιπτώσεις για το περιβάλλον, τη δημόσια υγεία, την ασφάλεια των μεταφορών και τα συμφέροντα των καταναλωτών.
<P>
Η μελέτη έχει εν τω μεταξύ ολοκληρωθεί και τα πορίσματα έχουν γνωστοποιηθεί. Εάν εξετάσει κανείς με προσοχή τα πορίσματα, θα διαπιστώσει ότι δεν προξενούν έκπληξη. Αυτό σημαίνει ότι επιβεβαιώθηκαν κατά κύριο λόγοι οι ιδέες οι οποίες υπήρχαν ήδη όσον αφορά τα πλεονεκτήματα και τα μειονεκτήματα. Το συμπέρασμα στο οποίο καταλήγω είναι ότι δεν προβάλλονται πειστικά επιχειρήματα τα οποία να αιτιολογούν την κατάργηση της θερινής ώρας ούτε από την άποψη της δημόσιας υγείας, ούτε από την άποψη του περιβάλλοντος, ούτε από την άποψη των συμφερόντων των καταναλωτών. Κατά συνέπεια, η Επιτροπή Περιβάλλοντος συμφωνεί με την πρόταση της Επιτροπής.
<P>
Γνωρίζουμε ότι στη Γαλλία έχει δημιουργηθεί ένα ισχυρό λόμπυ κατά της θερινής ώρας. Οι εκπρόσωποι της ομάδας αυτής προβάλλουν την άποψη ότι η πλειοψηφία του πληθυσμού της Γαλλίας τάσσεται υπέρ της κατάργησης της θερινής ώρας. Δεν μου είναι εύκολο να το αποδείξω, ωστόσο μπορώ να αντιτάξω ότι από όλες τις μελέτες που έχουν διεξαχθεί με αντικείμενο προβλήματα που αφορούν τον ύπνο, το περιβάλλον, την κατανάλωση ενέργειας και την ασφάλεια των μεταφορών δεν προέκυψαν τα υποτιθέμενα αρνητικά στοιχεία. Αντιθέτως, το μεγαλύτερο μέρος της κοινής γνώμης στην Ευρώπη τάχθηκε υπέρ της θερινής ώρας. Αυτό προκύπτει απλώς και μόνο από το γεγονός ότι η δυνατότητα αυτή χρησιμοποιείται εδώ και χρόνια από ένα μεγάλο αριθμό κρατών μελών, συμπεριλαμβανομένης και της Γαλλίας.
<P>
Εκτός αυτού, η χώρα που πρόβαλε κατά τη διάρκεια της πετρελαϊκής κρίσης την ιδέα της εξοικονόμησης ενέργειας ήταν η ίδια η Γαλλία. Προσωπικά πιστεύω ότι η εξοικονόμηση ενέργειας εξακολουθεί να είναι ο σημαντικότερος λόγος για τη διατήρηση της θερινής ώρας. Ένα ευχάριστο παράγωγο της κατάστασης αυτής είναι τα πλεονεκτήματα που προκύπτουν στο χώρο της αναψυχής.
<P>
Η Επιτροπή Περιβάλλοντος συμφωνεί συνεπώς με τον εισηγητή Bellerι, ότι η θερινή ώρα θα πρέπει να διατηρηθεί. Εκτός αυτού, η μονομερής κατάργηση της θερινής ώρας εκ μέρους της Γαλλίας θα έβλαπτε τα συμφέροντα των Ευρωπαίων ταξιδιωτών. Μόνο από τις Κάτω Χώρες αναχωρούν καθημερινώς τέσσερα τραίνα μεγάλης ταχύτητας για το Παρίσι. Την εποχή των τραίνων μεγάλης ταχύτητας, με τα οποία καταβάλλονται προσπάθειες να εξοικονομηθούν ακόμη και λεπτά, δεν μπορούμε να επιτρέψουμε να υπάρχουν μεταξύ χωρών διαφορές μίας ή ίσως ακόμη και δύο ωρών. Αυτό κανείς δεν πρόκειται να το καταλάβει.
<P>
Τέλος, στην έκθεση Bellerι περιλαμβάνονται τρεις τροπολογίες με τις οποίες προσφέρεται σε κάθε χώρα που το επιθυμεί η δυνατότητα να καθιερώσει ή να μην καθιερώσει τη θερινή ώρα. Πιστεύω ότι αυτό είναι λάθος. Όποιος δεν θέλει να συμμετάσχει είναι ελεύθερος να το κάνει, αυτό όμως δεν χρειάζεται να συμπεριληφθεί στο κείμενο της οδηγίας. Διαφορετικά θα δημιουργηθεί μόνο σύγχυση.

<SPEAKER ID=140 NAME="Πρόεδρος">
Ευχαριστώ πολύ, κύριε Blokland. Αξιότιμοι κύριοι βουλευτές, ο εξελιγμένος και εξαίρετος ηλεκτρονικός εξοπλισμός που διαθέτει αυτή η αίθουσα συχνά μας δυσαρεστεί, και αυτήν τη στιγμή, δεν λειτουργεί το ηλεκτρονικό ρολόι. Θα πρέπει να δείξετε εμπιστοσύνη στο δικό μου καλό μάτι όταν θα σας ειδοποιώ ότι έληξε ο χρόνος που σας είχε παραχωρηθεί.
<P>
Και πρώτος θα πρέπει να μου δείξει την εμπιστοσύνη του ο κ. Waidelich, εξ' ονόματος της Ομάδας του Ευρωπαϊκού Σοσιαλιστικού Κόμματος, ο οποίος έχει το λόγο για τέσσερα λεπτά.

<SPEAKER ID=141 LANGUAGE="SV" NAME="Waidelich">
Κύριε Πρόεδρε, υπάρχουν πολλά καλά επιχειρήματα υπέρ της θερινής ώρας, μεταξύ άλλων ότι, όπως ανέφερε προηγουμένως ο εισηγητής, επιμηκύνουμε την ημέρα και έχουμε φωτεινότερα απογεύματα, καθώς και ότι η θερινή ώρα οδηγεί σε θετικά αποτελέσματα για τον τουρισμό, τις δραστηριότητες ελεύθερου χρόνου και τους κλάδους της παροχής υπηρεσιών. Υπάρχουν επίσης έρευνες που δείχνουν ότι η θερινή ώρα μπορεί να συμβάλει στην εξοικονόμηση ενέργειας και στην αυξημένη κυκλοφοριακή ασφάλεια.
<P>
Η πλειοψηφία των πολιτών της ΕΕ είναι επίσης υπέρ της διατήρησης της θερινής ώρας. Εν τούτοις, μπορεί να ακούσει κανείς περίεργα επιχειρήματα καμιά φορά εναντίον της θερινής ώρας, π.χ. ότι τα παιδιά στην Σκανδιναβία δεν μπορούν να κοιμηθούν και ότι πάνε για ύπνο αργά, δηλ. αφού έχει σκοτεινιάσει. Αν το σκοτάδι ήταν ο κυρίαρχος παράγοντας για τον ύπνο, τότε τα παιδιά στην Σουηδία π.χ. θα κοιμόνταν κάτι παραπάνω από μια ώρα την νύχτα το καλοκαίρι και περίπου 18-19 ώρες το μεσοχείμωνο. Αυτό δείχνει κάποιους παραλογισμούς στην συζήτηση.
<P>
Αυτή η έκθεση και η πρόταση της Επιτροπής δεν αμφισβητούν την θερινή ώρα. Αφορά το να έχουμε την ίδια ημερομηνία έναρξης και λήξης της θερινής ώρας σ'ολόκληρη την ΕΕ, κάτι που κατά τα άλλα ισχύει ήδη από εφέτος. Παρ'ότι το σύστημα ήδη λειτουργεί, υποστηρίζεται τώρα ότι το Συμβούλιο Υπουργών σκέφτεται να εγκαταλείψει την αρχή για κοινή θερινή ώρα σ'ολόκληρη την ΕΕ. Πιστεύω ότι αυτό θα ήταν άστοχο, κατ'αρχάς σε επίπεδο αρχών: αν καταργηθεί η θερινή ώρα σε κάποιες χώρες, διακινδυνεύουμε να χαθούν θετικά αποτελέσματα όπως εξοικονόμηση ενέργειας και κυκλοφοριακή ασφάλεια. Δεύτερον, και περισσόττερο εμφανές είναι ότι με τις διάφορες ρυθμίσεις της θερινής ώρας - αν π.χ. εγκαταλειφθεί η κοινή ημερομηνία έναρξης και λήξης της θερινής ώρας στις χώρες της ΕΕ - υπάρχει κίνδυνος να αδικηθεί η ελεύθερη κυκλοφορία προϊόντων και υπηρεσιών. Υπάρχει επίσης κίνδυνος αυτό να οδηγήσει σε αυξημένες περιπλοκές σε τομείς όπως οι μεταφορές και οι τηλεπικοινωνίες. Είναι ήδη αρκετά περίπλοκο με τρείς διαφορετικές χρονικές ζώνες εντός της ΕΕ σήμερα.
<P>
Γι'αυτό θα ήταν τώρα ενδιαφέρον να ακούσουμε αν ο Επίτροπος Kinnock και η Επιτροπή έχουν περισσότερες πληροφορίες για τους υπολογισμούς του Συμβουλίου Υπουργών και ενδεχόμενα σχόλια επ'αυτού. Σε άλλη περίπτωση θα περιμένουμε την παρουσίαση του Συμβουλίου στο Κοινοβούλιο συν τω χρόνω. Τελειώνοντας θέλω, εκ μέρους της Ομάδας του Σοσιαλιστικού κόμματος, να προτείνω την έγκριση της έκθεσης και των τροπολογιών που υπέβαλε η Επιτροπή.

<SPEAKER ID=142 NAME="Πρόεδρος">
Ευχαριστώ πολύ, κύριε Waidelich. Λειτουργήσατε σαν χρονόμετρο, αφού ολοκληρώσατε ακριβώς στα τέσσερα λεπτά σας. Την επόμενη φορά που θα χαλάσει το ρολόι, θα χρησιμοποιήσουμε εσάς για χρονόμετρο. Τώρα όμως λειτουργεί, και συνεπώς, μπορώ να δώσω το λόγο, με τη βεβαιότητα ότι ο χρόνος της θα μετρηθεί με ακρίβεια, στην κ. Bennasar, εξ' ονόματος της Ομάδας του Ευρωπαϊκού Λαϊκού Κόμματος, για τρία λεπτά.

<SPEAKER ID=143 LANGUAGE="ES" NAME="Bennasar Tous">
Κύριε Πρόεδρε, κύριε Επίτροπε, το να μιλάμε για θερινή ώρα στις 11 και μισή το βράδυ μιας χειμωνιάτικης μέρας προκαλεί κάποια νοσταλγία. Εντούτοις όμως, θα ήθελα να συγχαρώ τον κ. Bellerι για την έκθεσή του, η οποία εξετάζει ευνοϊκά την 8η πρόταση οδηγίας του Κοινοβουλίου και του Συμβουλίου που αφορά τις σχετικές με τη θερινή ώρα διατάξεις.
<P>
Από τότε που έλαβε χώρα η πρώτη κρίση του πετρελαίου, το 1973, κυβερνήσεις σε ολόκληρο τον κόσμο χρειάστηκε να αναζητήσουν μέτρα εξοικονόμησης ενέργειας, και το 1976 η Ευρώπη ξεκίνησε το πείραμα της θερινής ώρας, η οποία, στη διάρκεια αυτών των ετών, κατέστησε εμφανείς κάποιες διαφορές αντικειμενικών καταστάσεων στις χώρες μέλη της Ευρωπαϊκής Ένωσης.
<P>
Με την παρούσα οδηγία, η Ευρωπαϊκή Ένωση επανεξετάζει τα οικονομικά πλεονεκτήματα των αλλαγών της ώρας, καθώς και τα ανεπαίσθητα μειονεκτήματα που επηρεάζουν ελαφρώς τα άτομα και την εργασιακή τους αποδοτικότητα, για παράδειγμα. Μπορεί να υπάρχουν κάποιες μικρές αλλοιώσεις, όχι όμως και διαταραχές που να θεωρούνται ως τέτοιες. Για ορισμένους, η εξοικονόμηση ενέργειας που απορρέει από την αλλαγή της ώρας θα έπρεπε να συνοδεύεται από παράλληλα μέτρα, ως συστηματικά προγράμματα συγκράτησης της οικιακής κατανάλωσης.
<P>
Όπως και αν έχει, η 8η αυτή πρόταση αναλύει τα αποτελέσματα της εφαρμογής της θερινής ώρας και διαπιστώνει ότι η πλειοψηφία των πολιτών είναι υπέρ της διατήρησής της. Όπως ειπώθηκε ήδη, από μία ώρα φως περισσότερο επωφελούνται οι ψυχαγωγικές και οι υπαίθριες δραστηριότητες, ο τουρισμός, η δημόσια υγεία, η ενέργεια και η οδική ασφάλεια. Στην Ισπανία, η ετήσια εξοικονόμηση ενέργειας ανέρχεται σε 11, 5 δισεκατομμύρια πεσέτες, που αντιστοιχούν σε 600 εκατομμύρια κιλοβατώρες.
<P>
Η πρόταση εναρμόνισης της περιόδου εφαρμογής ανήκει στην 7η οδηγία: στη μία το πρωί της τελευταίας Κυριακής του Μαρτίου για την έναρξη και στη μία το πρωί της τελευταίας Κυριακής του Οκτωβρίου για τη λήξη. Η εφαρμογή αυτού του μέτρου θα κατέληγε σε χάος, γι' αυτό και όσον αφορά ιδιαίτερα τις μεταφορές, τον τουρισμό και τις τηλεπικοινωνίες, οι διάφορες χώρες αλλάζουν την ώρα σε διαφορετικές ημερομηνίες. Η προηγούμενη οδηγία προειδοποιούσε ήδη τους κοινοτικούς εταίρους ότι το 1996 η ώρα δεν θα άλλαζε ως τις 27 Οκτωβρίου. Ως σήμερα, 10 ευρωπαϊκές χώρες άλλαξαν την ώρα στα τέλη Σεπτεμβρίου και οι υπόλοιπες στα τέλη Οκτωβρίου.
<P>
Θα ήθελα λοιπόν, εξ' ονόματος του ΕΛΚ, να εκφράσω την υποστήριξη της Ομάδας μου στην έκθεση αυτή η οποία, στα πλαίσια του σεβασμού της επικουρικότητας, προτείνει κάτι που αποτελεί κοινοτική αρμοδιότητα: την πλήρη εναρμόνιση των ημερομηνιών της θερινής ώρας, εφόσον το σύστημα της ώρας και η εφαρμογή του αποτελούν αποκλειστική αρμοδιότητα του κάθε Κράτους μέλους. Στη βάση όμως της κοινής λογικής που προτείνει ο εισηγητής.

<SPEAKER ID=144 LANGUAGE="NL" NAME="Wijsenbeek">
Πρόεδρε, κάποτε συγκαταλεγόμουνα στους σκληροπυρηνικούς. Το λέω αυτό παρά τη γνώμη του κ. Blokland. Τότε έκρινα ότι ήταν απαραίτητο η ώρα να είναι η ίδια σε όλα τα κράτη μέλη. Αυτό συνέβη στο παρελθόν όταν η Ευρωπαϊκή Κοινότητα ήταν ακόμη μικρή και άσπηλη. Από τότε τα κράτη μέλη αυξήθηκαν από έξι σε εννέα, σε δώδεκα, σε δεκαπέντε. Με την ολοκλήρωση της διακυβερνητικής διάσκεψης θα συνεχίσουμε με μία περαιτέρω διεύρυνση. Ο χρόνος και ο χώρος δεν είναι κατάλληλοι για να υπεισέλθω στο θέμα αυτό. Είναι όμως αναμφισβήτητο ότι κατ'αυτό τον τρόπο η ηλιακή ώρα στην Ένωση παρουσιάζει σημαντικές διαφορές. Λέγοντάς το αυτό δεν λαμβάνω υπόψη ιδιαίτερα απομακρυσμένες περιοχές όπως οι Αζόρες ή τα Κανάρια Νησιά, που συγκαταλέγονται από γεωγραφική άποψη αντιστοίχως στην Αμερικανική και την Αφρικανική Ήπειρο.
<P>
Όταν στο μέλλον θα ζούμε στις ηνωμένες πολιτείες της Ευρώπης κατά το παράδειγμα των Ηνωμένων Πολιτειών της Αμερικής θα μπορούσα να αποδεχθώ την καθιέρωση διαφορετικών ωριαίων ατράκτων. Στην περίπτωση αυτή θα ήθελα να είμαι συνεπής και να παρουσιάσω τις αντιρρήσεις ορισμένων κρατών μελών που δεν επιθυμούν να καθιερώσουν ούτε θερινή ούτε χειμερινή ώρα. Στην ουσία, αυτό κρίνεται ως εξίσου αποδεκτό εφόσον το επιθυμούν και άλλοι.
<P>
Όλα αυτά δεν σημαίνουν ότι η καθιέρωση μίας ενιαίας ώρας στην Ευρώπη δεν θα ήταν ωφέλιμη από την άποψη των μεταφορών καθώς και για άλλους επαγγελματικούς λόγους. Από την άλλη πλευρά πρέπει να ειπωθεί, και το λέω αυτό σε αντίθεση με τον εισηγητή, τον οποίο θα ήθελα να με την ευκαιρία να συγχαρώ, ότι η καθιέρωση της θερινής ώρας έχει ορισμένες δυσμενείς επιπτώσεις για την ασφάλεια των μεταφορών, ιδιαίτερα μάλιστα αφ'ης στιγμής υποχρεωθήκαμε να υποκύψουμε στην επιμονή της Βρετανίας να αλλάζει η ώρα τον Οκτώβριο. Και αυτό γιατί την περίοδο αυτή όταν τα παιδιά πηγαίνουν το πρωί στο σχολείο είναι σκοτάδι.
<P>
Τέλος, συνιστώ να υπερψηφιστεί η τροπολογία που κατέθεσα και που εγκρίθηκε από την Επιτροπή, σύμφωνα με την οποία η μέγιστη διαφορά χρόνου μεταξύ των κρατών μελών δεν θα πρέπει να υπερβαίνει τη μία ώρα. Θα ήθελα επίσης να γνωρίσω την άποψη της Επιτροπής σχετικά με την πρόταση για τις παραμεθόριες περιοχές.

<SPEAKER ID=145 LANGUAGE="EN" NAME="Macartney">
Κύριε Πρόεδρε, αυτή είναι μια από τις πιο λεπτές ερωτήσεις σε ορισμένα μέρη της Ευρώπης και γίνεται ολοένα πιο λεπτή όσο πιο βόρεια πάτε. Ειρωνικά, όχι εκεί που ζει ο Αγιος Βασίλης στον Αρκτικό Κύκλο αλλά στην ενδιάμεση ζώνη και στη Σκωτία ιδιαίτερα, ειδικότερα δε σε νησιά όπως οι Σέτλαντ και οι Δυτικές Νήσοι έχει γίνει πολύ καυτό πρόβλημα. Όλα είχαν υπαχθεί στον φόβο ότι κατά κάποιον τρόπο οι Βρυξέλλες θα μας υπαγόρευαν κι' εμείς θα αναγκαζόμασταν να αποδεχθούμε μία άτρακτο ώρας.
<P>
Έτσι είμαι πολύ ικανοποιημένος που διαπιστώνω ότι σ' αυτή την περίπτωση οι Βρυξέλλες είναι πολύ ευνοϊκές και λογικές και δεν προσπαθούν να επιβάλουν μια και μοναδική άτρακτο ώρας από τα Κανάρια Νησιά μέχρι τη Φινλανδία. Αυτό που προτείνεται είναι το πάρα πολύ λογικό μέτρο ότι η αλλαγή από τη θερινή στη χειμερινή ώρα θα γίνεται ταυτόχρονα σε ολόκληρη την Ευρώπη έτσι ώστε να πάψει να υπάρχει αυτή η ανοησία των λίγων εβδομάδων όπου οι χρόνοι είναι διαφορετικοί μέσα στην ίδια άτρακτο. Είναι καλό να βλέπει κανείς τις Βρυξέλλες να διάκεινται ευνοϊκά σε κάτι και πιστεύω ότι το Κοινοβούλιο θα παράσχει την υποστήριξή του. Τα δικαιώματα εξαίρεσης της Γουϊάνας, των Καναρίων Νήσων κλπ είναι λογικά και θα πρέπει να τα υποστηρίξουμε ανεπιφύλακτα.

<SPEAKER ID=146 LANGUAGE="DE" NAME="Schierhuber">
Kύριε Πρόεδρε, κύριε Eπίτροπε, αξιότιμοι κυρίες και κύριοι, εδώ και αρκετό καιρό ζούμε με τη θερινή ώρα, και δεν αντιλαμβανόμαστε ουσιαστικά τόσο έντονα τις αρνητικές της συνέπειες H ενοχλητική αλλαγή, δύο φορές το χρόνο, είναι - κατά την άποψή μου - ένα αμελητέο πρόβλημα. Όταν εφαρμόστηκε η θερινή ώρα στην Aυστρία, ακούσθηκε πολλή κριτική. Για παράδειγμα, έλεγαν τότε ότι θα μπορούσαν να υπάρξουν ή θα υπάρξουν προβλήματα στη γεωργία, επειδή η φύση δεν συμμορφώνεται με την ώρα, και η γεωργία δεν δίνει πράγματι καμιά προτεραιότητα στη θερινή ώρα. Aναμφισβήτητα, θα ήταν απλούστερο να μην αλλάζουμε την ώρα κατά τη διάρκεια του χρόνου. Aλλά θα πρέπει να λάβουμε υπόψη και τα πλεονεκτήματα της θερινής ώρας και κυρίως μιας ενιαίας ρύθμισης.
<P>
Πιστεύω στην εσωτερική αγορά; και χωρίς ενιαίες διατάξεις δεν μπορεί να νοηθεί μια λειτουργούσα εσωτερική αγορά, και συνεπώς η βάση μιας ολοένα και πλησιέστερα, από κοινού, αναπτυσσόμενης Eυρώπης. Γι' αυτό και θα πρέπει να επιδοκιμάσουμε και τις ενιαίες ημερομηνίες για την έναρξη και τη λήξη της θερινής ώρας. Eκτός τούτου, αυτή τη στιγμή, έχουμε στην Kοινότητα τρεις διαφορετικές ώρες. Θα πρέπει να προσέξουμε, ώστε η διαφορά ώρας μεταξύ των χωρών να μην υπερβαίνει ποτέ τη μία, που ήδη, ουσιαστικά, είναι πολύ μεγάλη. Θα πρέπει κυρίως να μας ενδιαφέρει η προστασία των καταναλωτών. Tους καταναλωτές - τους ταξιδιώτες, για παράδειγμα - τους ενδιαφέρει να έχουμε, κατά το δυνατόν, ενιαίες και όχι πολύπλοκες διατάξεις; μια ακόμη πτυχή μιας πανευρωπαϊκά ενιαίας ρύθμισης.
<P>
Στις χώρες της Kεντρικής και της Nότιας Eυρώπης, η θερινή ώρα συνεπάγεται πλεονεκτήματα για τους καταναλωτές, αλλά και για την οικονομία. Oι μεγαλύτερες ημέρες δίνουν στους ανθρώπους περισσότερες δυνατότητες να οργανώνουν τον ελεύθερο χρόνο τους κι έτσι υπάρχουν θετικές επιπτώσεις στον τομέα της αναψυχής. Eκτός τούτου, οι μεγαλύτερες ημέρες, στις χώρες της Kεντρικής και της Nότιας Eυρώπης, έχουν μεγάλη σημασία για τον τουρισμό. Πολλά μουσεία και τουριστικά κέντρα αναψυχής, και συνεπώς και οι ίδιοι οι τουρίστες, επωφελούνται από το φως της ημέρας. Eπιπλέον, υπάρχουν και τα θέματα της ασφάλειας των μεταφορών, όπως αναφέρθηκε. Eκείνο που απομένει, εν πάση περιπτώσει, είναι η επιθυμία και άλλων τμημάτων του ευρωπαϊκού πληθυσμού για τη θερινή ώρα. Aς κάνουμε τις συνθήκες πλαίσιο όσο το δυνατόν πιο απλές και ας συμφωνήσουμε, συνεπώς, με την πρόταση της Eπιτροπής.

<SPEAKER ID=147 NAME="Cornelissen">
Πρόεδρε, η θερινή ώρα έχει θετικές επιπτώσεις για τον τουρισμό και τη διασκέδαση, είναι δε αναμφισβήτητο ότι προάγει και την αναψυχή και την άθληση. Παράλληλα, εναρμονίζεται με την πολιτική που είναι προσανατολισμένη στην εξοικονόμηση ενέργειας και την προαγωγή της ασφάλειας των μεταφορών. Από έρευνες που έχουν διεξαχθεί προκύπτει ότι η πλειοψηφία των πολιτών της Ευρώπης τάσσεται υπέρ της θερινής ώρας. Για το λόγο αυτό θα πρέπει βεβαίως και να διατηρηθεί.
<P>
Η θερινή ώρα πρέπει να τηρείται σε όλα τα κράτη μέλη της σημερινής Ευρωπαϊκής Ένωσης. Δεν συμφωνώ με τη γαλλική πρόταση να αφεθεί στα κράτη μέλη να αποφασίσουν κατά πόσο θα εφαρμόσουν ή όχι τη θερινή ώρα. Θα μπορούσε ο Επίτροπος να δηλώσει ότι θα αντιταχθεί στη γαλλική πρόταση; Θα ήταν κάπως παράξενο εάν στην Ευρώπη των Πολιτών ένα από τα κράτη μέλη που βρίσκεται στην καρδιά της Ευρωπαϊκής Ένωσης δεν θα συμμετείχε στην κοινή προσπάθεια, με αποτέλεσμα να δημιουργηθούν πάμπολλα προβλήματα, για παράδειγμα, στις διεθνείς μεταφορές και συγκοινωνίες.
<P>
Το άλλο ερώτημα το οποίο θα ήθελα να υποβάλω στον κ. Επίτροπο είναι εάν θα μπορούσε να μεριμνήσει ώστε να εξετασθεί κατά πόσο θα ήταν προτιμότερο από την άποψη της ασφάλειας των μεταφορών να λήγει η θερινή ώρα νωρίτερα, για παράδειγμα, ένα μήνα νωρίτερα. Ωστόσο, ακόμα και η επίσπευση με μία εβδομάδα θα ήταν θετική.
<P>
Επιτρέψτε μου, τέλος, να συγχαρώ τον εισηγητή για την έκθεση που εκπόνησε, η οποία εγκρίθηκε ομόφωνα από την Επιτροπή Μεταφορών και Τουρισμού.
<P>
Kinnock, Neil, μέλος της Επιτροπής. (ΕΝ) Κύριε Πρόεδρε, και αυτή επίσης υπήρξε μια αξιομνημόνευτη συζήτηση, ιδιαίτερα για τον κ. Blokland. Θα θυμάται ότι καθώς μιλούσε για τη θερινή ώρα τα ρολόγια του Κοινοβουλίου πράγματι σταμάτησαν. Αυτό είναι ένα αξιομνημόνευτο και καταπληκτικό γεγονός το οποίο πιστεύω ότι θα μείνει για πάντα χαραγμένο στη μνήμη του.
<P>
Το άλλο γεγονός για το οποίο λυπούμαι είναι πως παρόλο ότι η παρούσα ήταν μια πολύ θετική και ενημερωτική συζήτηση δεν υπάρχει εκπρόσωπος από τη Γαλλία ενώ εκπροσωπεύονται με εκλεγμένους βουλευτές οκτώ ή εννέα άλλα κράτη μέλη. Όλοι γνωρίζουμε το μεγάλο ενδιαφέρον που λέγεται ότι υπάρχει στη Γαλλική Δημοκρατία σχετικά με τα θέματα αυτά.
<P>
Όπως θα γνωρίζει το Σώμα, το καθεστώς της θερινής ώρας εισήχθει αρχικά κατόπιν εθνικών αποφάσεων σε ένα αριθμό κρατών μελών στα τέλη της δεκαετίας του 1970. Στόχος της πρώτης κοινοτικής οδηγίας η οποία άρχισε να ισχύει το 1981 ήταν η προοδευτική εναρμόνιση του χρονοδιαγράμματος αλλαγής στη θερινή ώρα ούτως ώστε να υπάρξουν κοινές ημερομηνίες για την έναρξη και τη λήξη της περιόδου αυτής σε όλα τα κράτη μέλη.
<P>
Ο κύριος σκοπός των κοινοτικών ρυθμίσεων ήταν να αφαιρεθούν τα εμπόδια στην ελεύθερη κίνηση αγαθών, υπηρεσιών και προσώπων που προέβαλλαν τα διαφορετικά χρονοδιαγράμματα εφαρμογής της θερινής ώρας στα διάφορα κράτη μέλη. Η πλήρης εναρμόνιση επετεύχθη τελικά με την 7η Οδηγία του 1994 η οποία καθόρισε ότι το 1996 και το 1997 η περίοδος της θερινής ώρας θα άρχιζε την τελευταία Κυριακή του Μαρτίου και θα τελείωνε την τελευταία Κυριακή του Οκτωβρίου σε όλα τα κράτη μέλη χωρίς καμια εξαίρεση. Έχει ενδιαφέρον να σημειωθεί ότι εν τω μεταξύ σχεδόν όλες οι άλλες ευρωπαϊκές τρίτες χώρες έχουν υιοθετήσει καθεστώς θερινής ώρας το οποίο εφαρμόζουν κατά τον ίδιο τρόπο όπως η κοινοτική οδηγία. Δεν θα μπορούσε να υπάρξει πιο ουσιαστική δικαίωση των σημείων που έθεσαν ορισμένα Μέλη κατά τη διάρκεια της συζητήσεως.
<P>
Τα συμπεράσματα μιας μελέτης που εκπονήθηκε πέρσι για λογαριασμό της Επιτροπής σχετικά με τις επιπτώσεις της εφαρμογής της θερινής ώρας στην Ευρωπαϊκή Ένωση, καταλήγουν στο ότι υπάρχουν πολύ σημαντικά οφέλη από την εφαρμογή της θερινής ώρας ιδιαίτερα στους τομείς του τουρισμού, της αναψυχής, της δημόσιας υγείας και της οδικής ασφάλειας. Πλέον τούτων οι διάφοροι παραγωγικοί τομείς με τους οποίους διαβουλεύθηκε η Επιτροπή κατά τη διάρκεια ακροάσεως τον Σεπτέμβριο του 1995 εκφράστηκαν κατά μεγάλο μέρος υπέρ του καθεστώτος της θερινής ώρας υπό την αίρεση ότι θα γινόταν εναρμόνιση των ημερομηνιών σε ολόκληρη την Ευρωπαϊκή Ένωση.
<P>
Κατά συνέπεια, η πρόταση για την 8η Οδηγία που εξετάζεται σήμερα εδώ προβλέπει τις ίδιες διαδικασίες όπως η 7η για το 1996 και το 1997. Για λόγους προγραμματισμού, ιδιαίτερα κατόπιν αιτήσεως των τομέων μεταφορών και τηλεπικοινωνιών οι οποίοι εξέφρασαν την επιθυμία να έχουν μπροστά τους μια επαρκή περίοδο προγραμματισμού, προτείνεται ο καθορισμός του χρονοδιαγράμματος για μια τετραετή περίοδο, δηλ. για το 1998, 1999, 2000 και 2001. Θα ήθελα να ευχαριστήσω τον εισηγητή κ. Bellerι για την επακριβή και ολοκληρωμένη εξέταση του θέματος και ιδιαίτερα των εκθέσεων που υπέβαλε η Επιτροπή σχετικά με την εφαρμογή της θερινής ώρας. Είναι φυσικό να είμαι πολύ ευτυχής παρατηρώντας ότι ο εισηγητής συμμερίζεται τα περισσότερα από τα συμπεράσματα των εκθέσεών μας και κατά συνέπεια υποστηρίζει αποτελεσματικά τις προτάσεις της Επιτροπής.
<P>
Τούτων λεχθέντων, θα πρέπει να ομολογήσω ότι έμεινα κάπως έκπληκτος από τις τροπολογίες που κατατέθηκαν προς έγκριση από το Σώμα. Σχετικά με τις Τροπολογίες Αριθ. 1 και 2 η Επιτροπή θα ήθελε να επισημάνει ότι οποιαδήποτε διάταξη που θα έδινε τη δυνατότητα σε κάποιο κράτος μέλος να μην εφαρμόσει το καθεστώς της θερινής ώρας θα ερχόταν σε ευθεία αντίθεση με τον στόχο της εναρμόνισης ο οποίος είναι ο κύριος σκοπός της οδηγίας για την θερινή ώρα. Πράγματι, η μη εφαρμογή της θερινής ώρας από ένα ή περισσότερα κράτη μέλη κατά τη διάρκεια ισχύος της οδηγίας θα προκαλούσε με βεβαιότητα τα ίδια αρνητικά αποτελέσματα με εκείνα που εμφανιζόντουσαν κατά το παρελθόν στους τομείς μεταφορών και τηλεπικοινωνιών όταν δεν υπήρχε κοινοτική νομοθεσία επί του θέματος αυτού. Τα σημεία που έθεσαν επί του συγκεκριμένου θέματος τα Μέλη του Σώματος κατά τη διάρκεια της συζητήσεως ήταν πολύ διαφωτιστικά.
<P>
Από την άποψη αυτή θα ήθελα να υπενθυμίσω στο Σώμα τα πορίσματα μιας μελέτης που εκπονήθηκε το 1993 επί του κόστους των διαφορετικών ημερομηνιών για την επιστροφή στη χειμερινή ώρα. Η μελέτη απέδειξε ότι οι σημαντικότερες αρνητικές επιπτώσεις αφορούσαν τις αεροπορικές εταιρείες, τους σιδηροδρόμους και τις επιχειρήσεις πορθμείων μολονότι και ένα φάσμα άλλων οργανισμών όπως λιμενικές υπηρεσίες, τουριστικά γραφεία και χρηματοπιστωτικοί οργανισμοί προσδιορίστηκαν επίσης ως πιθανώς αρνητικά επηρεαζόμενοι. Επομένως, η Επιτροπή θεωρεί ότι η επανεισαγωγή των διαφοροποιήσεων θα συνιστούσε ένα βήμα οπισθοδρόμησης στην εναρμόνιση που επέτυχε η Κοινότητα με την 7η Οδηγία και θα επηρέαζε όχι μόνο την καλή λειτουργία της εσωτερικής αγοράς αλλά και τις μεταφορές και τις τηλεπικοινωνίες με τις τρίτες ευρωπαϊκές χώρες που εφαρμόζουν το καθεστώς της θερινής ώρας. Για όλους τους παραπάνω λόγους η Επιτροπή δεν μπορεί να αποδεχθεί τις Τροπολογίες Αριθ. 1 και 2.
<P>
Σχετικά με την Τροπολογία Αριθ. 3 η Επιτροπή πιστεύει ότι υπερβαίνει το πεδίο αναφοράς της παρούσας προτάσεως η οποία περιορίζεται στην εναρμόνιση του χρονοδιαγράμματος εφαρμογής της θερινής ώρας. Οι διαδικασίες που προτείνονται με την τροπολογία θα έθεταν περιορισμούς στις εθνικές αποφάσεις σχετικά με διατάξεις περί χρόνου διάφορες εκείνων που αφορούν το καθεστώς της θερινής ώρας. Κάτι τέτοιο έρχεται σε αντίθεση με την αρχή της επικουρικότητας σύμφωνα με την οποία οποιαδήποτε απόφαση αναφορικά με άλλες διατάξεις περί χρόνου εμπίπτει στην αρμοδιότητα των κρατών μελών και μόνον. Κατά συνέπεια, η Επιτροπή δεν μπορεί να αποδεχθεί τη συγκεκριμένη τροπολογία.
<P>
Συμπερασματικά, η Επιτροπή εμμένει επί της προτάσεώς της όπως έχει καθόσο συμμορφώνεται πλήρως με την εντολή περί εναρμόνισης την οποία τα ίδια τα κράτη μέλη ανέθεσαν στην Επιτροπή με σκοπό την απομάκρυνση των τυχόν εμποδίων στην ελεύθερη κίνηση αγαθών, υπηρεσιών και ατόμων σε ολόκληρη την Κοινότητα. Εμμένουμε σ' αυτή τη θέση. Θα ήθελα να προσθέσω μόνο μια φράση αυστηρά προσωπική. Αποτελεί πεποίθησή μου ότι η εναρμόνιση αυτή, όπως τόνισαν ορισμένα Μέλη, έχει απτά πλεονεκτήματα στη μείωση των οδικών κινδύνων και στη σημαντική εξοικονόμιση ενεργειακών πόρων και των δαπανών που συνεπάγονται. Παραμένω κάθετα υπέρ των διαδικασιών που έχουμε υιοθετήσει και ελπίζω ότι θα τύχουν της υποστήριξης του Σώματος. Ευχαριστώ τον κ. Bellerι και τους συνεργάτες του για την εκπόνηση μιας πολύ καλής εκθέσεως.

<SPEAKER ID=148 NAME="Πρόεδρος">
Ευχαριστώ πολύ, κύριε Kinnock.
<P>
Η συζήτηση έληξε.
<P>
Η ψηφοφορία θα διεξαχθεί αύριο στις 11.00.

<CHAPTER ID=9>
Πανευρωπαϊκή πολιτική μεταφορών
<SPEAKER ID=149 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0334/96) του κ. Lόttge, εξ' ονόματος της Επιτροπής Μεταφορών και Τουρισμού, σχετικά με την πανευρωπαϊκή πολιτική μεταφορών.

<SPEAKER ID=150 NAME="Lόttge">
Kύριε Πρόεδρε, τώρα που είναι σχεδόν πρωί, και αφού οι κυρίες και οι κύριοι συνάδελφοι, από εννέα διαφορετικές χώρες, πήραν διεξοδικά θέση για τη θερινή ώρα, απομένουν ουσιαστικά λίγα μόνο λεπτά μέχρι τα μεσάνυχτα, αν θα τηρήσουμε το χρονοδιάγραμμα, - κι απ' αυτό ξεκινάμε - για να μιλήσουμε και να συζητήσουμε για ένα τέτοιο θέμα, όπως είναι η πανευρωπαϊκή πολιτική μεταφορών. Georg Jarzembowski, P.A.P. Cornelissen, μερικοί άλλοι, και βεβαίως, Eπίτροπε κύριε Kinnock, αν το δούμε από κοινού έτσι, η πολιτική μεταφορών αποτελεί τη βάση όλων όσων συζητάμε εδώ. Eπειδή η έκθεση είχε εγγραφεί, εκ των προτέρων, τελευταία στην ημερήσια διάταξη, είπα τουλάχιστον να προχωρήσουμε τόσο, ώστε να ετοιμαστεί το σχέδιο της πινακίδας της διάσκεψης, υποθέτοντας ότι οι κυρίες και οι κύριοι συνάδελφοι θα συμφωνήσουν αύριο με την έδρα, το Eλσίνκι, και με την προτεινόμενη ημερομηνία. Kύριε Eπίτροπε, το σχέδιο της πινακίδας είναι έτοιμο - Georg Jarzembowski -, και όπως πάντα το κόκκινο είναι το κυρίαρχο χρώμα και η βάση της όλης αυτής συζήτησης.
<P>
(Φωνές από το ακροατήριο, από τον κ. Jarzembowski) Θα έλεγα πως έχει αχρωματοψία. Δεν είναι μαύρο, αλλά μπλε. Παρά την στενότητα του χρόνου, θα πρέπει να υπενθυμίσω ότι το Eυρωπαϊκό Kοινοβούλιο ήταν εκείνο το οποίο, στα τέλη της δεκαετίας του '80, - μέχρι τότε δεν υπήρχε μια πανευρωπαϊκή πολιτική μεταφορών - επηρέασε αποφασιστικά τη συζήτηση. H πρωτοβουλία για τις πανευρωπαϊκές διασκέψεις ξεκίνησε από το Kοινοβούλιό μας, και δεν διστάζω καθόλου να παραδέχομαι διαρκώς ότι μας υποστήριξε αποφασιστικά η Eπιτροπή; τότε αρμόδιος για τα θέματα αυτά ήταν ο Eπίτροπος κ. van Miert. Mε χαρά μπορώ να πω, αξιότιμε Eπίτροπε κύριε Kinnock, πως αυτή η παράδοση της καλής συνεργασίας και της υποστήριξης - επειδή πρόκειται εδώ για ένα κοινό μέλημα - συνεχίστηκε κι από σας, αμέσως μόλις αναλάβατε το αξίωμά σας. Tο ίδιο ισχύει και για τις κυρίες και τους κυρίους συνεργάτες σας. Eπιτρέψτε μου εδώ να αναφέρω μόνο τα ονόματα του Ottokar Hahn και του Dino Stasinopolis, οι οποίοι, τουλάχιστον όσον αφορά τον κ. Hahn - μετά τη αποχώρησή του, επιτρέπεται να το αναφέρει κανείς - συνεργάσθηκαν εδώ αποφασιστικά, και αυτή η παράδοση συνεχίζεται κι από άλλους.
<P>
Σας θυμίζω ότι εμείς διοργανώσαμε τις διασκέψεις στην Πράγα και στην Kρήτη, και ασφαλώς μπορεί να πει κανείς σήμερα ότι, μ' όλα αυτά που θέλαμε να πετύχουμε, έχουμε ακόμη να καλύψουμε αρκετά ελλείμματα. Bλέποντας όμως το θέμα συνολικά, υπερτερούν κατά πολύ, παρά τις προσδοκίες μας, οι θετικές επιπτώσεις και τα συμπεράσματα που έχουν βγει απ' αυτές. Aκόμη και η δήλωση της Πράγας του 1991, που θεωρείται πολύ γενική, ήταν η βάση της περαιτέρω εξέλιξης της πανευρωπαϊκής πολιτικής μεταφορών, σε συνδυασμό και με τις άλλες περιφερειακές διασκέψεις, τις τομεακές διασκέψεις, που γίνονταν διαρκώς, σε πολύ μεγάλο πλήθος.
<P>
Aποφασιστικής σημασίας ήταν και η δουλειά της καθοδηγητικής επιτροπής μας, της Steering- επιτροπής. Eίναι ένα πρωτοφανές κατασκεύασμα; στο όργανο αυτό συνεργάζονται εκπρόσωποι του Eυρωπαϊκού Kοινοβουλίου, της Eπιτροπής, του Συμβουλίου των Yπουργών και άλλων οργανισμών, που είναι σημαντικοί για την περαιτέρω εξέλιξη της πανευρωπαϊκής πολιτικής μεταφορών - όπως για παράδειγμα του Συμβουλίου των Yπουργών Mεταφορών, της Oικονομικής Eπιτροπής των Hνωμένων Eθνών, της Oικονομικής και Kοινωνικής Eπιτροπής, της Yπηρεσίας Πολιτικής Aεροπορίας. Συμπεριλάβαμε - κι αυτό είναι το καινούριο - τη βιομηχανία, στη φάση της προετοιμασίας της διάσκεψης του Eλσίνκι. H βιομηχανία, στη διάσκεψη αυτή, θα παίξει πολύ αποφασιστικό ρόλο, για πρώτη φορά, επειδή έχουμε τη γνώμη πως κι αυτή ανήκει εδώ. Aπό το Mάιο του 1997 θα έχουμε μια μεγάλη έκθεση μεταφορών στο Eλσίνκι, η οποία, θεματικά, συνδέεται με τη μεγάλη τρίτη πανευρωπαϊκή διάσκεψη μεταφορών που θα γίνει εκεί, τον Iούνιο του επόμενου έτους, στην αίθουσα Finlandia.
<P>
Όσον αφορά την ημερήσια διάταξη, ήταν, ουσιαστικά, εκ των προτέρων σαφές σε μας, όταν αρχίσαμε τις εργασίες προετοιμασίας, πως θα έπρεπε να προχωρήσουμε σε περισσότερες λεπτομέρειες, προκειμένου να πετύχουμε πιο συγκεκριμένα αποτελέσματα, κι αυτό αντικατοπτρίζεται στην ημερήσια διάταξη. Oπωσδήποτε περιμένει η κοινή γνώμη, περιμένουν οι ενδιαφερόμενοι, περιμένουν οι άνθρωποι ολόκληρης της Eυρώπης, δηλώσεις συγκεκριμένες για τη χρηματοδότηση των μελλοντικών έργων υποδομής, για την ευφυή αξιοποίηση των μεταφορικών συστημάτων, για την ασφάλεια των μεταφορών - σας θυμίζω τις καταστάσεις στα σύνορα, που δεν έχουν λυθεί ικανοποιητικά ακόμη, και τις περιπτώσεις απάτης που συνέβησαν στις διασυνοριακές μεταφορές. Περιμένουμε 800-1000 περίπου συνέδρους, πολιτικούς, ειδικούς, εκπροσώπους πάνω από 50 χώρες, απ' όλο τον πανευρωπαϊκό χώρο, συμπεριλαμβανομένου και του χώρου της Mεσογείου, από τις χώρες της Bόρειας Aφρικής, από την Eγγύς και τη Mέση Aνατολή, από τις χώρες παρατηρητές και τα βιομηχανικά κράτη του κόσμου, που μας ρώτησαν και εξέτασαν τη δυνατότητα μιας συμμετοχής τους.
<P>
H διάσκεψη αυτή θα κλείσει με μια δήλωση του Eλσίνκι, η οποία θα προχωρεί σε περισσότερες λεπτομέρειες και θα αποτελεί την πραγματική βάση της μελλοντικής δουλειάς της πανευρωπαϊκής πολιτικής μεταφορών. H δήλωση αυτή του Eλσίνκι δεν θα έχει το χαρακτήρα ενός χάρτη, αλλά όπως και οι προηγούμενες δύο δηλώσεις της Πράγας και της Kρήτης, θα αποτελούν τη βάση μιας αυτοδέσμευσης. Έχουμε καλές εμπειρίες με τη μορφή αυτή. «Bρισκόμαστε στο σωστό δρόμο; » ερωτώ τελειώνοντας. Λέω Nαι, και νομίζω πως αυτή είναι και η άποψη των συναδέλφων μου. Aπομένουν όμως πολλά να γίνουν ακόμη, για την ανάπτυξη μιας πανευρωπαϊκής πολιτικής μεταφορών, με την υποστήριξη όλων εκείνων που θέλουν να συνεργαστούν και είναι διατεθειμένοι για κάτι τέτοιο.

<SPEAKER ID=151 LANGUAGE="DE" NAME="Jarzembowski">
Kύριε Πρόεδρε, θα ήθελα κατ' αρχήν να ευχαριστήσω θερμότατα το συνάδελφό μου Gόnther Lόttge, για τη δουλειά που έκανε μαζί με την Eπιτροπή κι όλους εμάς από την Steering- επιτροπή, κατά την προετοιμασία της τρίτης πανευρωπαϊκής διάσκεψης μεταφορών. Θα ήθελα να υπενθυμίσω ότι στο Eλσίνκι θα συνεχίσουμε τις διαβουλεύσεις και θα προσπαθήσουμε, υπό μορφήν συμφωνιών, να ισχυροποιήσουμε δύο πράγματα: Πρώτον, τις θεμελιώδεις αρχές της πανευρωπαϊκής πολιτικής μεταφορών, όπως για παράδειγμα την κοινωνική ελεύθερη οικονομία της αγοράς, και τον έντιμο ανταγωνισμό, ως αρχές οργάνωσης της πολιτικής μεταφορών. Ωστόσο, αγαπητέ Gunther και Eπίτροπε κύριε Kinnock, θα πρέπει να εξετάσουμε ακόμη κατά πόσον υλοποιήσαμε τα συμπεράσματα της Πράγας και της Kρήτης, μια και δεν ωφελεί να παίρνουμε νέες αποφάσεις συνεχώς, όταν κανείς δεν τις εφαρμόζει. Aυτό θα είναι ένα βασικό και κύριο σημείο.
<P>
Tο δεύτερο σημείο είναι το εξής: Θα πρέπει να εξετάσουμε τη συνέχιση των διευρωπαϊκών διαδρόμων μεταφορών από την Eυρωπαϊκή Ένωση προς τις ευρωπαϊκές τρίτες χώρες, και πέρα απ' αυτές, για παράδειγμα προς την πρώην Γιουγκοσλαβία, προς τη Pωσία και τα υπόλοιπα διάδοχα κράτη της KAK. Για να μπορέσουν οι διασκέψεις και οι συστάσεις που θα βγουν απ' αυτές, να είναι επιτυχείς, θα πρέπει να είμαστε σίγουροι και πάλι πως και στην τρίτη πανευρωπαϊκή διάσκεψη μεταφορών θα υπάρξει στενή συνεργασία και στενή σύμπραξη μεταξύ της Eπιτροπής, του Kοινοβουλίου, των Yπουργών Mεταφορών των μη ευρωπαϊκών κρατών.
<P>
Eδώ βλέπω το μοναδικό πραγματικό πρόβλημα - Gunther, θα πρέπει να το πούμε ειλικρινά: Nομίζω πως η πανευρωπαϊκή διάσκεψη μεταφορών θα 'πρεπε να αξιοποιηθεί, για την ανταλλαγή απόψεων μεταξύ των πολιτικά υπεύθυνων εκπροσώπων των κοινοβουλίων και των κυβερνήσεων από τη μια μεριά, και των εκπροσώπων των συνδέσμων της οικονομίας, των μεταφορών και του περιβάλλοντος από την άλλη, για την κοινή καλύτερη κατανόηση και για το συμφέρον όλων. Ωστόσο, το αίτημα της Σοσιαλιστικής Oμάδας, το οποίο απορρίφθηκε στην αρμόδια επιτροπή, ότι δηλαδή οι εκπρόσωποι των συνδέσμων συμφερόντων, άσχετα αν είναι σύνδεσμοι για το περιβάλλον, για την οικονομία ή για οτιδήποτε άλλο, θα 'πρεπε να συμπεριλαμβάνονται στα επίσημα μέλη της διάσκεψης, το απορρίπτουμε.
<P>
Kύριε Eπίτροπε, ελπίζω να κάνετε κι εσείς το ίδιο, διότι δεν θα βοηθήσει σε τίποτε το να αφήσουμε να εκφυλιστεί, σε συνέδριο ειδικών, αυτή η διάσκεψη μεταφορών, με φορείς λήψης αποφάσεων από την Eπιτροπή και το Kοινοβούλιο, με Yπουργούς Mεταφορών - κι ευχαρίστως συμπεριλαμβάνουμε εδώ και μερικές ιστορίες από τον OHE -, με πολιτικά άμεσα ή έμμεσα υπεύθυνους υπουργούς, κάνοντας μέλη της διάσκεψης όλους τους πιθανούς λομπίστες και τους εκπροσώπους συμφερόντων. Σας παρακαλώ, Eπίτροπε κύριε Kinnock, να το σκεφτείτε αυτό πολύ σοβαρά.
<P>
Eμείς οι Xριστιανοδημοκράτες θέλουμε να έχει επιτυχία αυτή η διάσκεψη μεταφορών, και γι' αυτό θα πρέπει να είναι μια διάσκεψη φορέων λήψης αποφάσεων και όχι μια διάσκεψη ειδικών.

<SPEAKER ID=152 LANGUAGE="NL" NAME="Wijsenbeek">
Πρόεδρε, χαίρομαι που μπορούμε να εξετάσουμε τα αποτελέσματα της τρίτης Πανευρωπαϊκής Διάσκεψης για τις Μεταφορές. Συμμετείχα ευθύς εξαρχής στην προπαρασκευστική ομάδα εργασίας. Στη συνέχεια, τη θέση μου κατέλαβε ο πρώην συνάδελφος Pelttari, επειδή η συνεδρίαση επρόκειτο να πραγματοποιηθεί στη Φινλανδία. Ο συνάδελφος αυτός εξακολουθεί να συμμετέχει στις προσπάθειές μας, δυστυχώς όμως μετά τις εκλογές υποχρεώθηκε και πάλι να μας εγκαταλείψει. Αυτή είναι και η αιτία που λαμβάνω το λόγο εξ ονόματος της πολιτικής μας ομάδας.
<P>
Αληθεύει ότι οι δύο πρώτες διασκέψεις ήταν τόσο επιτυχείς, ώστε να είναι πλέον απαραίτητο να συνεχιστεί επ'αόριστο αυτό το πρόγραμμα το οποίο καταρτίστηκε και διευθύνεται από το συνάδελφο Lόttge, προσπάθεια η οποία παρεμπιπτόντως απαιτεί τη διάθεση σημαντικών κοινοτικών κονδυλίων;
<P>
Για ένα κριτικό πνεύμα ή για κάποιον ο οποίος τηρεί φειδωλή στάση όσον αφορά τη διάθεση πόρων η απάντηση είναι όχι! Για κάποιον ο οποίος πιστεύει στη μελλοντική διεύρυνση της Ευρωπαϊκής Ένωσης με τη συμμετοχή των χωρών της Κεντρικής και Ανατολικής Ευρώπης, για κάποιον που επιθυμεί την καθιέρωση του κοινωνικού κεκτημένου στις χώρες αυτές, που αποδίδει σημασία στη διεύρυνση των πολυμερών στόχων τους οποίους επιθυμούμε να προωθήσουμε ως Κοινοβούλιο, η απάντηση είναι ναι!
<P>
Δεν πρέπει όμως να επαναλάβουμε τα λάθη του παρελθόντος. Δεν πρέπει να συζητάμε μόνο για χρήματα, όπως έγινε στην Πράγα, όσο απαραίτητο και αν είναι αυτό στις χώρες του πρώην ανατολικού συνασπισμού. Δεν πρέπει να προσποιούμεθα τους παντογνώστες και να υπαγορεύουμε στις χώρες της Κεντρικής και της Ανατολικής Ευρώπης διάφορες επιταγές κυρίως στο χώρο του περιβάλλοντος, τη στιγμή μάλιστα που εμείς οι ίδιοι δεν τις έχουμε πληρώσει, αλλά να τους επιστήσουμε την προσοχή ότι θα μπορούσαν ήδη να κάνουν ένα βήμα προς τα εμπρός, επειδή κατά κάποιο τρόπο ξεκινούν από το μηδέν.
<P>
Ας ελπίσουμε ότι θα πραγματοποιήσουμε μία εποικοδομητική ανταλλαγή απόψεων και ότι δεν πρόκειται να θεωρήσουμε τις διασκέψεις αυτές σαν μια αιώνια υποχρέωση, αλλά σαν μία δυνατότητα την οποία αξιοποιούμε κάθε φορά που έχουμε να συζητήσουμε κάτι.

<SPEAKER ID=153 NAME="Cornelissen">
Πρόεδρε, θα ήθελα να αρχίσω συγχαίροντας το συνάδελφο Lόttge. Επίσης, θα ήθελα να τον ευχαριστήσω για τη συμμετοχή που είχε στην προετοιμασία της τρίτης Πανευρωπαϊκής Διάσκεψης για τις Μεταφορές, που θα πραγματοποιηθεί στο Ελσίνκι. Παρεμπιπτόντως, πιστεύω ότι δεν του διέφυγε ότι για το γερμανικό κείμενο στην αφίσσα για το Ελσίνκι δεν χρησιμοποιήθηκε το κόκκινο αλλά το μπλε φόντο. Πιστεύω ότι θα ήταν σκόπιμο να εξετάσουμε στη Διάσκεψη αυτή ποια ήταν τα αποτελέσματα των συμφωνιών που είχαν συναφθεί στην Κρήτη το 1994.
<P>
Θεωρώ επίσης ότι είναι σημαντικό να πραγματοποιηθούν διαβουλεύσεις με τις χώρες της Κεντρικής και Ανατολικής Ευρώπης σχετικά με την ευρωπαϊκή πολιτική μεταφορών που θα πρέπει να εφαρμοστεί τα επόμενα χρόνια. Για την επιτυχία της πολιτικής αυτής είναι απαραίτητο να υπάρχει ένα ευρύ έρεισμα στους πληθυσμούς της Ευρωπαϊκής Ένωσης αλλά και των χωρών της Κεντρικής και της Ανατολικής Ευρώπης.
<P>
Θα ήθελα να επιστήσω ιδιαιτέρως την προσοχή του Σώματος σε δύο σημεία: κατά πρώτον, θεωρώ σωστό το γεγονός ότι, όσον αφορά την κατανάλωση ενέργειας, την επιβάρυνση του περιβάλλοντος και την ασφάλεια των μεταφορών, οι απαιτήσεις στις οποίες πρέπει να ανταποκρίνονται τα μέσα μεταφοράς καθίστανται ολοένα και πιο αυστηρές. Θεωρώ επίσης ότι επιβάλλεται οι όροι αυτοί να ισχύουν και για τα οχήματα που προέρχονται από κράτη εκτός Ένωσης και χρησιμοποιούν το οδικό μας δίκτυο. Αυτό είναι απαραίτητο τόσο για την προστασία του περιβάλλοντος στην Ευρωπαϊκή Ένωση, όσο και για την ασφάλεια των μεταφορών. Πιστεύω ακόμη ότι οι μεταφορικές επιχειρήσεις της Ένωσης μπορούν να προβάλουν την απαίτηση αυτή επικαλούμενες την αρχή του θεμιτού ανταγωνισμού. Συμμερίζεται ο Επίτροπος την άποψη αυτή και, εάν ναι, ποιες δυνατότητες πιστεύει ότι υπάρχουν για την υλοποίηση του στόχου και σε πόσο διάστημα;
<P>
Το δεύτερο σημείο στο οποίο θα ήθελα να αναφερθώ αφορά τα σημαντικά εμπόδια και τις καθυστερήσεις που αντιμετωπίζουν οι οδικές μεταφορές στα σύνορα μεταξύ Ευρωπαϊκής Ένωσης και, για παράδειγμα, Πολωνίας, καθώς και στα σύνορα μεταξύ χωρών της Ανατολικής Ευρώπης. Τις τελευταίες εβδομάδες σε όλα αυτά προστέθηκαν και οι ιστορίες στα ρωσικά σύνορα. Διάβασα ένα άρθρο σε ολλανδική εφημερίδα με τίτλο: »Ταξίδι στη Λευκορωσία με 75 μέτρα την ώρα». Πρόεδρε, όλα αυτά, σε συνδυασμό με περιστατικά που θυμίζουν ιστορίες της άγριας Δύσης, με τους επανειλημμένους εκβιασμούς οδηγών για την απόσπαση χρημάτων, είναι κατά τη γνώμη μου απαράδεκτα. Είναι ο Επίτροπος διατεθειμένος να συζητήσει στους κόλπους της Επιτροπής αυτή την απαράδεκτη κατάσταση και να μεριμνήσει ώστε το θέμα αυτό να τεθεί με αμεσότητα στις επαφές της Επιτροπής με τις διάφορες κυβερνήσεις και αρμόδιες αρχές στην Ανατολική Ευρώπη και να μας ενημερώσει για τα αποτελέσματα των προσπαθειών αυτών; Σε περίπτωση που η κατάσταση αυτή δεν βελτιωθεί σημαντικά, δεν μπορούμε να πάμε στο Ελσίνκι.
<P>
Kinnock, Neil, μέλος της Επιτροπής. (ΕΝ) Κύριε Πρόεδρε, θα ήθελα να αρχίσω συγχαίροντας τον κ. Lόttge για την εξαίρετη έκθεσή του η οποία σημειώνει την έναρξη της επίσημης προετοιμασίας της Τρίτης Πανευρωπαϊκής Διάσκεψης Μεταφορών. Εξ αρχής η Επιτροπή μαζί με το Κοινοβούλιο υπεστήριξε αυτή την πρωτοβουλία με κάθε πρακτικό τρόπο. Η Οικονομική και Κοινωνική Επιτροπή, η Οικονομική Επιτροπή για την Ευρώπη και η Ευρωπαϊκή Διάσκεψη των Υπουργών Μεταφορών είναι, μαζί με το Κοινοβούλιο και την Επιτροπή, μέλη της οργανωτικής επιτροπής. Το προσωπικό μου εργάζεται ήδη επίπονα μαζί με το αντίστοιχο του Κοινοβουλίου και σε στενή συνεργασία με τη φιλοξενούσα χώρα, τη Φινλανδία, για την καλύτερη δυνατή οργάνωση της διάσκεψης. Θα πρέπει να προσθέσω επίσης ότι εκδηλώνεται ευρύτατο ενδιαφέρον τόσο στην προσέγγιση όσο και στην ουσία της συνδιάσκεψης. Βρισκόμουν χθες στη Ρωσία με τον Όττοκαρ Χαν το όνομα του οποίου αναφέρθηκε στη συζήτηση και θα πρέπει να πω ότι ο Όττοκαρ συμμετέχει τόσο πολύ στις διάφορες διεργασίες ώστε να είναι πιο γνωστός στη Ρωσία κι' από το χιόνι. Η εργασία του είναι πολύ εποικοδομητική και, από κοινού με τους ρώσους, κάνει ποικίλες προετοιμασίες ούτως ώστε να διασφαλίσει την αποτελεσματική συμμετοχή τους στη διάσκεψη.
<P>
Μεταξύ των θεμάτων που τους απασχολούν είναι εκείνο που μόλις μνημόνευσε ο κ. Cornelissen δηλ. το πρόβλημα των καθυστερήσεων στα σύνορα σε ένα μεγάλο αριθμό διαμεθοριακών διαβάσεων μεταξύ της Ένωσης και άλλων τμημάτων της Ευρώπης καθώς και πέραν αυτής. Πιστεύω ότι το αντικείμενο αυτό θα έπρεπε να τύχει εξαιρετικά μεγάλης προσοχής στα αρμόδια τμήματα της ημερήσιας διάταξης του Ελσίνκι.
<P>
Σχετικά με την ουσία της διάσκεψης και όπως προτείνεται από την έκθεση έχει διαμορφωθεί πρόγραμμα το οποίο επικεντρώνεται σε τρεις κύριους τομείς: στην εκτίμηση των εξελίξεων που αφορούν την πολιτική μεταφορών από την ελληνική διάσκεψη του 1994, στη χρηματοδότηση της υποδομής των μεταφορών και τρίτον στην ορθολογική χρήση των συστημάτων μεταφορών. Η επακριβής κάλυψη του κάθε τομέα στη συζήτηση μένει προφανώς να αποφασιστεί αλλά είμαι βέβαιος ότι μπορούμε να εξασφαλίσουμε την ικανοποιητική αντιμετώπιση των θεμάτων περιβάλλοντος και ασφάλειας.
<P>
Θα βρεθούμε επίσης σε θέση να συζητήσουμε τους τρόπους με τους οποίους μπορούμε να διασφαλίσουμε τη βελτίωση της συνεργασίας των διαφορετικών μορφών μεταφορών όπως επίσης και τις επιπτώσεις των συνδιασμένων μεταφορών επικίνδυνων φορτίων, θέματα τα οποία δικαιολογημένα ευρίσκονται στην πρώτη θέση των ανησυχιών του Κοινοβουλίου.
<P>
Η Τρίτη Πανευρωπαϊκή Διάσκεψη Μεταφορών, όπως πολύ σωστά τόνισε ο κ. Lόttge, θα δώσει στους εκπροσώπους της ευρωπαϊκής βιομηχανίας μεταφορών μια ιδιαίτερη ευκαιρία για να εκθέσουν όχι μόνο τις ιδέες τους σε ένα ολόκληρο φάσμα τομέων αλλά επίσης και τα προϊόντα τους καθόσο θα υπάρχει η ευχέρεια να τα παρουσιάσουν. Πιστεύω ότι το γεγονός αυτό θα εμπλουτίσει κατά πολλούς τρόπους τη διάσκεψη όπως θα κάνει και η συμμετοχή ενός αριθμού οργανώσεων που δεν είναι αποκλειστικά κυβερνητικές ή βιομηχανικές αλλά οι οποίες ασφαλώς έχουν εμπειρία και καλά θεμελιωμένες απόψεις για να τις παρουσιάσουν στο πλαίσιο μιας διασκέψεως όπως αυτή που θα γίνει στο Ελσίνκι.
<P>
Όπως και στο παρελθόν στην Επιτροπή πιστεύουμε, και αυτό αποτελεί άποψη την οποία συμμερίζεται το Κοινοβούλιο, ότι το πιο κατάλληλο συμπέρασμα της διάσκεψης θα ήταν η έγκριση από όλους τους συμμετέχοντες μιας μη δεσμευτικής πολιτικής διακήρυξης. Κάτι τέτοιο θα μπορούσε να θέσει τις ευρείες αρχές υλοποίησης της πολιτικής μεταφορών χωρίς ασφαλώς να δεσμεύει την Ευρωπαϊκή Ένωση, τα κράτη μέλη της ή τα θεσμικά της όργανα για συγκεκριμένες νομοθετικές δράσεις ή για διαπραγματεύσεις διεθνών συμφωνιών. Εάν η Ένωση επιθυμεί να υλοποιήσει οποιοδήποτε μέρος της διακήρυξης αυτής τότε αυτό θα πρέπει να γίνει σύμφωνα με τις διαδικασίες που προβλέπονται.
<P>
Η Δεύτερη Διάσκεψη που έγινε στην Κρήτη το 1994 ενέκρινε, όπως θα γνωρίζετε, εννέα ενδολειτουργικούς διαδρόμους μεταφορών ως βάση για περαιτέρω εργασία σχετικά με την ανάπτυξη των υποδομών. Έκτοτε έχει γίνει εργασία επί των εννέα διαδρόμων τόσο στην Ομάδα Μεταφορών της G24 όσο και σε ομάδες εργασίας για συγκεκριμένους διαδρόμους. Το προσωπικό μου έχει αρχίσει πρόσφατα διαβουλεύσεις σε επίπεδο εμπειρογνωμόνων με όλες τις συμμετέχουσες χώρες, τους αρμοδίους διεθνείς οργανισμούς και τα διεθνή χρηματοπιστωτικά ιδρύματα για να εξετάσει την εργασία που έχει γίνει μέχρι τώρα και να υποβάλει έκθεση στη διάσκεψη. Η έκθεση θα συνοψίζει τις εργασίες σχετικά με τους διάφορους διαδρόμους, θα εκτιμά την ανάγκη τυχόν προσαρμογών και θα προτείνει θέματα προς περαιτέρω εξέταση στην εργασία για την ανάπτυξη των διαδρόμων όπως η ενδολειτουργικότητα και η ορθολογική χρήση της υποδομής. Η εργασία αυτή θα συνεχιστεί και μετά τη διάσκεψη ενώ τα θεσμικά όργανα της Κοινότητας θα συμμετάσχουν σύμφωνα με τις εσωτερικές διαδικασίες τους.
<P>
Καταλήγοντας, θα ήθελα να υπογραμμίσω τη σημασία που αποδίδει η Επιτροπή στην επιτυχία της διάσκεψης. Ελπίζω ότι οι συζητήσεις και τα πεπραγμένα της διάσκεψης αυτής θα δώσουν μια νέα ώθηση στην περαιτέρω ανάπτυξη των συστημάτων μεταφορών, ένα θέμα το οποίο σαφώς είναι ζωτικής σημασίας για την ευρωπαϊκή ολοκλήρωση και για την οικονομική και κοινωνική ανάπτυξη. Σας ευχαριστώ κύριε Πρόεδρε, καθώς και όλους εκείνους που παρέμειναν τόσο αργά όπως οι διερμηνείς χωρίς τους οποίους αναμφίβολα δεν θα μπορούσαμε να λειτουργήσουμε. Λυπούμαι που αναγκάστηκαν να παραμείνουν και μετά τα μεσάνυχτα αλλά αυτό κάνει την εργασία τους ακόμη πιο ανεκτίμητη.

<SPEAKER ID=154 LANGUAGE="NL" NAME="Cornelissen">
Πρόεδρε, ευχαριστώ τον Επίτροπο για την υπόσχεση που έδωσε ότι το σημείο αυτό - δηλαδή τα προβλήματα στα σύνορα της Ανατολικής Ευρώπης - πρέπει να εξεταστεί οπωσδήποτε στο Ελσίνκι, αυτό όμως δεν αρκεί. Η Διάσκεψη θα διεξαχθεί μετά από έξι μήνες. Το ερώτημά μου ήταν εάν είναι διατεθειμένος να εξετάσει το θέμα αυτό στους κόλπους της Επιτροπής και να μεριμνήσει ώστε το ίδιο θέμα να τεθεί και σε όλες τις επαφές της Επιτροπής με τις κυβερνήσεις των κρατών της Ανατολικής Ευρώπης. Αυτού του είδους τα προβλήματα έχουν ως αποτέλεσμα να υπονομεύεται το έρεισμα για τη χορήγηση δισεκατομμυρίων για την ενίσχυση των χωρών της Ανατολικής Ευρώπης.
<P>
Kinnock, Neil, μέλος της Επιτροπής. (ΕΝ) Κύριε Πρόεδρε, ευχαριστώ τον κ. Cornelissen που έθεσε το ζήτημα αυτό το οποίο παρέλειψα προηγουμένως μόνο και μόνο για να εξοικονομίσω χρόνο. Δεν υπήρξε καμία περίπτωση στο Συμβούλιο ή στις επαφές με τα κράτη μέλη ή με τις χώρες της Κεντρικής και Ανατολικής Ευρώπης και πέραν αυτών, όπου να μην θέτουμε τα τρομερά προβλήματα που αντιμετωπίζουν όσοι επιθυμούν να διασχίσουν διεθνή σύνορα. Από ορισμένες πλευρές τα προβλήματα αυτά χειροτερεύουν και κατείχαν εξέχουσα θέση στις συζητήσεις που είχα τις τελευταίες δύο ημέρες με τους ρώσους. Ο κ. Cornelissen μπορεί να είναι βέβαιος ότι όχι μόνο εκμεταλλευόμαστε κάθε ευκαιρία για να θέσουμε το θέμα, αλλά ότι επίσης δημιουργούμε και τις σχετικές ευκαιρίες.

<SPEAKER ID=155 NAME="Πρόεδρος">
Ευχαριστώ πολύ, κύριε Kinnock.
<P>
Η συζήτηση έληξε.
<P>
Η ψηφοφορία θα διεξαχθεί αύριο στις 11.00.
<P>
Θα ήθελα να ευχαριστήσω όλες και όλους εσάς για την τονωτική συντροφιά και τη συνεργασία στην καλή λειτουργία των εργασιών αυτού του Σώματος. Επιτρέψτε μου όμως, αξιότιμοι κύριοι βουλευτές, εξ' ονόματος όλων σας, να ευχαριστήσω όλως ιδιαιτέρως τις υπηρεσίες του Κοινοβουλίου για τη συνεργασία τους, και όπως έπραξε ήδη ο κ. Επίτροπος, τις καμπίνες των διερμηνέων, τους οποίους υποβάλαμε σε μια ημέρα εντατικότατης εργασίας και τους «χαρίσαμε» 10 λεπτά επιπλέον από την προβλεπόμενη ώρα. Για όλους αυτούς τους λόγους, όχι μόνο σας ευχαριστώ, αλλά σας ζητώ συγγνώμη διότι η παρούσα Προεδρία υπήρξε εξαιρετικά επιεικής κατά τη μέτρηση του χρόνου των παρεμβάσεων.
<P>
(Η συνεδρίαση λήγει στις 00.10 π.μ.)

