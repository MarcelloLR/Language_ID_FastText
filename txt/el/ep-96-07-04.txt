<CHAPTER ID=0>

<SPEAKER ID=1 NAME="Πρόεδρος">
Το λόγο έχει ο κ. Wolf επί προσωπικού ζητήματος και για ένα λεπτό.

<SPEAKER ID=2 LANGUAGE="DE" NAME="Wolf">
Ο Πρόεδρος κ. Σαντέρ αντέδρασε με εκνευρισμό στη χθεσινή ερώτησή μου, και μεταξύ άλλων συνεχάρη τον εαυτό του εννοιολογικά που δεν κατέβηκε στο δικό μου επίπεδο. Ένας συνάδελφος από τις μεγάλες πολιτικές ομάδες, με ρώτησε αν θα το άφηνα αυτό να περάσει έτσι. Τέτοιου είδους επιθέσεις εκ μέρους μιας εκτελεστικής εξουσίας, δε θα πρέπει να τις ανέχεται κανένα Κοινοβούλιο που σέβεται τον εαυτό του. Γι' αυτό εξηγώ τη χθεσινή μου ερώτηση και διευκρινίζω μερικά προσωπικά θέματα που έθιξε ο Πρόεδρος κ. Σαντέρ.
<P>
Πρώτον, ο κ. Σαντέρ είναι ένας αξιοσέβαστος άνθρωπος όσον αφορά την επιλογή των λέξεών του. Δεν έχω καμιά πρόθεση ούτε και είπα τίποτα που θα μπορούσε να το αμφισβητήσει αυτό. Βεβαίως δε με αφήνει ήσυχο και αυτό θα πρέπει να το παραδεχθώ μια έννοια ότι δηλαδή η χθεσινή πολιτική στάση του Προέδρου κ. Σαντέρ να παρουσιάσει σαν επιτυχία κάθε αποτυχία, και μια ήττα ακόμη, μπορεί να οδηγήσει μια μέρα την ΕΕ μας σε μια βαριά κρίση αξιοπιστίας.
<P>
Μένω έκπληκτος που το θέμα της Συνόδου κορυφής της Λυών και του ρόλου της για τον προεκλογικό αγώνα, το οποίο τίθεται αντικειμενικά - και όχι μόνον για τον Πρόεδρο κ. Σαντέρ - τιμωρείται στο Σώμα αυτό με αυταρχική μείωση εκ μέρους της εκτελεστικής εξουσίας. Διότι εάν τέτοια αντικειμενικά προβλήματα δεν επιτρέπεται πλέον να θίγονται με ανάγλυφα λόγια, τότε βλέπω μαύρα τα πράγματα για το κοινοβουλευτικό μας μέλλον. Ωστόσο, δε σταματώ να ελπίζω ότι αυτό ήταν ένα απλό ολίσθημα και ότι ο Πρόεδρος κ. Σαντέρ, ουσιαστικά, έχει ένα πιο ανεπτυγμένο αίσθημα δημοκρατίας, ώστε να θεωρείται σαν εξουσία στην οποία επιτρέπεται το πολύ πολύ να ασκηθεί κριτική στην όχι ειλικρινή γλώσσα των αυλικών. Ελπίζω, αγαπητοί κυρίες και κύριοι συνάδελφοι, να αναγνωρίζετε ότι με τα λόγια αυτά έχω θίξει ένα κοινό μέλημα του Σώματος.

<SPEAKER ID=3 LANGUAGE="FR" NAME="Herman">
Κύριε Πρόεδρε, δεν θα ήθελα, κατόπιν της προηγούμενης παρέμβασης, να συνταχθεί το Κοινοβούλιο με την παρατήρηση αυτή, διότι ο ομιλητής αναφέρθηκε στο σεβασμό του Κοινοβουλίου. Το Κοινοβούλιο είναι σεβαστό στο βαθμό που το ίδιο το Κοινοβούλιο σέβεται τα λοιπά θεσμικά όργανα. Ο τρόπος με τον οποίο απευθύνθηκε ο κ. Wolf χθες στον κ. Santer δεν είναι δείγμα σεβασμού.

<SPEAKER ID=4 NAME="Πρόεδρος">
Κύριε Herman, αξιότιμοι κύριοι, δεν πρόκειται να ξεκινήσουμε μια συζήτηση σχετικά με αυτό το θέμα. Ο κ. Wolf, σύμφωνα με το άρθρο 108 -προσωπικά ζητήματαχρησιμοποίησε το νόμιμο δικαίωμα που του παρέχει ο Κανονισμός. Τα λεγόμενά του απευθύνονταν προς την Επιτροπή. Κάποια αναφορά που μπορεί να είχε γίνει σε αυτό το θεσμικό όργανο διευκρινίστηκε από τον κ. Herman. Συνεπώς, δεν πρόκειται να ξεκινήσουμε μια συζήτηση σχετικά με αυτό το θέμα, το οποίο διευθετήθηκε ήδη σύμφωνα με τα όσα ορίζει το άρθρο 108 του Κανονισμού μας.

<CHAPTER ID=1>
Εμπορικές συναλλαγές, κεφαλαιαγορά και δίκτυα πληροφόρησης
<SPEAKER ID=5 NAME="Πρόεδρος">
Η ημερήσια διάταξη προβλέπει την κοινή συζήτηση των εξής εκθέσεων:
<P>
Α4-0147/96 της κ. Ewing, εξ' ονόματος της Επιτροπής Οικονομικής, Νομισματικής και Βιομηχανικής Πολιτικής, για τη δεύτερη έκθεση της Επιτροπής σχετικά με την εφαρμογή της απόφασης που αφορά την παροχή κοινοτικών επιδοτήσεων επιτοκίου για τα δάνεια που χορηγεί η Ευρωπαϊκή Τράπεζα Επενδύσεων σε μικρομεσαίες επιχειρήσεις στο πλαίσιο της προσωρινής δανειοδοτικής της διευκόλυνσης (διευκόλυνση για τις ΜΜΕ) (COM(95)0485 - C4-0594/95)·-Α4-0168/96 του κ. Harrison, εξ' ονόματος της Επιτροπής Οικονομικής, Νομισματικής και Βιομηχανικής Πολιτικής, επί της ανακοίνωσης της Επιτροπής σχετικά με τη δυνατότητα δημιουργίας μιας Ευρωπαϊκής Κεφαλαιαγοράς για μικρές, επιχειρηματικά διοικούμενες, αναπτυσσόμενες εταιρείες (COM(95)0498 - C4-0486/95)·-Α4-0161/96 του κ. Harrison, εξ' ονόματος της Επιτροπής Οικονομικής, Νομισματικής και Βιομηχανικής Πολιτικής, σχετικά με τη σύσταση της Επιτροπής που αφορά τις προθεσμίες πληρωμής στις εμπορικές συναλλαγές (COM(95)1075 - C4-0198/95)·-Α4-0185/96 του κ. Hendrick, εξ' ονόματος της Επιτροπής Οικονομικής, Νομισματικής και Βιομηχανικής Πολιτικής, για την έκθεση της Επιτροπής σχετικά με τη μελλοντική λειτουργία των δικτύων πληροφόρησης και συνεργασίας στο πλαίσιο της πολιτικής των επιχειρήσεων (COM(95)0435 - C4-0012/96).
<SPEAKER ID=6 NAME="Ewing">
Κύριε Πρόεδρε, κυκλοφορούν πολύ απαισιόδοξες δηλώσεις σχετικά με τις βιομηχανικές προοπτικές της Ένωσης. Το σχέδιο ανακοίνωσης της Επιτροπής σχετικά με την ευρωπαϊκή βιομηχανική ανταγωνιστικότητα παρουσιάζει μια πολύ σκοτεινή εικόνα. Η θέση μας απέναντι στις τις Ηνωμένες Πολιτείες και την Ιαπωνία χειροτερεύει κάθε χρόνο. Είναι πολλοί εκείνοι που αναφέρθηκαν στα 18 εκατομμύρια των ανέργων και στα 50 εκατομμύρια των συσιτίων.
<P>
Ξεκινώντας με αυτήν την απαισιόδοξη εικόνα, διαθέτουμε εν τούτοις ένα λαμπρό αστέρι στον ευρωπαϊκό μας οικονομικό ορίζοντα, ήτοι το δυναμικό των μικρών και μεσαίων επιχειρήσεων για τη δημιουργία απασχόλησης. Αισθάνομαι μεγάλη τιμή που μου ζητήθηκε να εκπονήσω έκθεση επί της εκθέσεως της Επιτροπής σχετικά με το αντικείμενο εκείνο που απετέλεσε ένα πολύ πρακτικό και πολύ επιτυχές βήμα για την υποστήριξη των ΜΜΕ προς δημιουργία απασχόλησης. Ζητώ μεγαλύτερη ενημέρωση από εκείνη που μας παρέσχε η Επιτροπή. Εξ αρχής θέλω να δηλώσω ότι αποδέχομαι την μία τροπολογία που έχει κατατεθεί και η οποία επίσης αποδέχεται την ανάγκη για περισσότερη ενημέρωση.
<P>
Η ιδέα είναι πολύ απλή. Σε σύγκριση με τις μεγάλες επιχειρήσεις, οι μικρές βρίσκονται σε μειονεκτική θέση όταν επιζητούν χρηματοδότηση. Πολύ συχνά δεν διαθέτουν εγγυήσεις. Εν τούτοις, εάν μπορούσαν να πάρουν ένα δάνειο με λογικούς όρους θα μπορούσαν να συμβάλλουν στην αύξηση της απασχόλησης. Έτσι, εδώ έχουμε μια πρακτική συμφωνία. Οι τραπεζικοί, ενεργώντας ως ενδιάμεσοι, μπορούν να δανείζουν με επιτόκιο 2 % κάτω από το σύνηθες για μια περίοδο πέντε ετών. Το διαθέσιμο ποσό είναι 30.000 Ecu πολλαπλασιαζόμενο επί τον αριθμό των νέων θέσεων εργασίας που δημιουργούνται. Αυτό αποτελεί μια πολύ πρακτική σύλληψη.
<P>
Από πλευράς μου, διερωτώμαι εάν η διάχυση της ενημέρωσης σχετικά μ' αυτό το σχήμα είναι άραγε ικανοποιητική. Οι τράπεζες δεν ενθαρρύνονται να το δημοσιοποιήσουν. Ισχυρίζονται ότι πιθανώς θα διαστρεβλώσει τον ανταγωνισμό. Τα ευρωπαϊκά κέντρα ενημέρωσης, όπου υπάρχουν, κάνουν καλή δουλειά αλλά δεν φτάνουν. Στη δική μου εκλογική περιφέρεια υπάρχει ένα αλλά καθώς πρόκειται για πολύ μεγάλη περιοχή ο κόσμος δεν το ξέρει. Ως Μέλος του Ευρωπαϊκού Κοινοβουλίου που εκπροσωπώ κάποια συγκεκριμένη γεωγραφική περιφέρεια προσπαθώ να παράσχω ενημέρωση σε όργανα όπως η Ομοσπονδία Μικρών Επιχειρήσεων. Επομένως, το σχήμα αυτό υφίσταται αλλά δεν είναι επαρκώς γνωστό.
<P>
Ωστόσο, θα πρέπει να δεχθούμε ότι η Επιτροπή αναφέρει ικανοποιητική επιτυχία. Ορισμένα κράτη μέλη όμως δεν έχουν επωφεληθεί από τις κατανομές. Η Επιτροπή θα πρέπει να μας πληροφορήσει για ποιο λόγο συμβαίνει αυτό. Γιατί ορισμένα κράτη δεν επωφελούνται και γιατί ορισμένα έχουν μεγαλύτερη επιτυχία στη δημιουργία απασχόλησης από άλλα; Γιατί ορισμένες επιχειρήσεις θέλουν μικρότερο δάνειο για τη δημιουργία μιας νέας θέσεως εργασίας σε σύγκριση με άλλες; Αυτές είναι ορισμένες πληροφορίες που θα ήταν εξαιρετικά χρήσιμες εάν η Επιτροπή βελτίωνε την ήδη αξιόλογη στατιστική εργασία που κάνει.
<P>
Μέχρι τον Ιούλιο του 1995 είχε απορροφηθεί το 95 % των διαθέσιμων πιστώσεων και επομένως η Επιτροπή το θεωρεί ως αξιόλογη επιτυχία. Πρέπει όμως να ενημερωθούμε πληρέστερα ούτως ώστε να κατευθύνουμε τις πιστώσεις εκεί που θα μπορούσαν να αξιοποιηθούν καλύτερα. Η Επιτροπή Προϋπολογισμών προτείνει να υπάρχουν ευνοϊκότεροι όροι για τις ΜΜΕ των περιφερειακών περιοχών. Φυσικά, εκπροσωπώντας τα Ορεινά και τις Νησιωτικές περιοχές της Σκωτίας, θα συμφωνήσω. Η κάθε θέση εργασίας εκεί έχει ζωτική σημασία για την επιβίωση ολόκληρων κοινοτήτων.
<P>
Υποδέχομαι με ικανοποίηση την μεταβολή της στάσης έναντι εκείνων που χαρακτηρίζονται ως μικρές και μεσαίες επιχειρήσεις. Δέχομαι με ικανοποίηση τη διάκριση των κριτηρίων σχετικά με τις πολύ μικρές (κάτω των 10 θέσεων εργασίας), τις μικρές (10 έως 50 θέσεις) και τις μεσαίες (50 έως 250 θέσεις) επιχειρήσεις. Θα ήθελα να πιστεύω ότι το πρόγραμμα ELISE το οποίο επίσης καλωσορίζω θα επικεντρωθεί στις μικρές και τις πολύ μικρές επιχειρήσεις. Εκεί είναι που θα δημιουργηθεί ο μεγαλύτερος αριθμός θέσεων εργασίας.
<P>
Η Επιτροπή καμαρώνει ότι έχουν δημιουργηθεί 42.000 νέες θέσεις εργασίας. Θα πρέπει όμως να γνωρίζουμε περισσότερα σχετικά μ' αυτές και σε ποιούς τομείς οικονομικής δραστηριότητας έχουν δημιουργηθεί. Ίσως η Επιτροπή να μπορέσει να μας παράσχει αυτή την πληροφόρηση. Το Κοινοβούλιο υποδέχεται με ικανοποίηση τη διεύρυνση και επέκταση του ανωτέρω σχήματος.
<P>
(Χειροκροτήματα)

<SPEAKER ID=7 NAME="Harrison">
Κύριε Πρόεδρε, οι μικρές επιχειρήσεις κάνουν πολύ δουλειά υπέρ της Ευρωπαϊκής Ένωσης στην προσπάθεια ανάκαμψης της απασχόλησης. Οι μικρές κεφαλαιαγορές έχουν μεγάλο δυναμικό για μας και για τις μικρές αλλά ταχέως αναπτυσσόμενες ευρωπαϊκές επιχειρήσεις η επέκταση των οποίων επαφίεται σε τακτικές «ενέσεις» κεφαλαίου σ' αυτή την εκρηκτική φάση της ανάπτυξής τους. Εάν μπορέσουμε να θέσουμε αυτές τις ΜΜΕ στον ταινιόδρομο της επιτυχίας τότε θα μπορέσουμε πράγματι να συμβάλουμε στην αντιμετώπιση της μάστιγας της ανεργίας που εξακολουθεί να στρεβλώνει το πρόσωπο της ΕΕ σε πάρα πολλά κράτη μέλη της.
<P>
Η ενίσχυση γι' αυτές τις μικρές επιχειρήσεις υπάρχει έτοιμη με τη μορφή των μικρών ευρωπαϊκών ηλεκτρονικών κεφαλαιαγορών όπως η EASDAQ στις Βρυξέλλες, η ΑΙΜ στο Λονδίνο, η Neuer Markt στη Φραγκφούρτη και η Nouveau Marchι στο Παρίσι. Στο σημείο αυτό θα ήθελα να διευκρινίσω ότι η προηγούμενη αναφορά του κειμένου μου στην EASDAQ θα πρέπει να αντικατασταθεί από τον όρο πανευρωπαϊκές μικρές κεφαλαιαγορές.
<P>
Όλες αυτές οι αγορές δανείζονται ιδέες από την πιο επιτυχημένη παγκοσμίως μικρή κεφαλαιαγορά, την αμερικανική NASDAQ, η πιο γνωστή καταχώρηση της οποίας είναι η Microsoft. Η NASDAQ δεν αποτελεί μόνο την κινητήρια δύναμη των ταχέως εξελισσόμενων αμερικανικών ΜΜΕ αλλά και το καταφύγιο των διψασμένων για κεφάλαια ευρωπαϊκών επιχειρήσεων. Το 10 % των νέων καταχωρήσεων στη NASDAQ είναι ευρωπαϊκές επιχειρήσεις ενώ τα ευρωπαϊκά χρηματοπιστωτικά ιδρύματα χρησιμοποιούν τη NASDAQ για να επενδύσουν σε νέες αμερικανικές επιχειρήσεις σε ποσοστό 20 % του τζίρου τους και κατά 35 % στις ευρωπαϊκές επιχειρήσεις που είναι εισηγμένες στη NASDAQ. Παλαβό αλήθεια! Γιατί άραγε εμείς στην Ευρώπη δεν προσφέρουμε ευρωπαϊκές δυνατότητες στις δικές μας ΜΜΕ και στα δικά μας χρηματοπιστωτικά ιδρύματα να βρεθούν μαζί και να παντρέψουν τα οικονομικά με τα επιχειρηματικά τους προσόντα προς όφελος της Ευρώπης και των ευρωπαίων; Εδώ είμαστε λοιπόν και η έκθεση της Επιτροπής αποτελεί την ανταπόκριση σ' αυτή την ταχέως μεταβαλλόμενη κατάσταση.
<P>
Η Επιτροπή και το Κοινοβούλιο αναγνωρίζουν την ανάγκη συγκέντρωσης της προσοχής σ' αυτόν τον εξειδικευμένο τομέα στον οποίο το αμερικανικό θερμοκήπιο της NASDAQ έχει δημιουργήσει το 16 % του συνόλου των νέων θέσεων εργασίας κατά τις αρχές της δεκαετίας του '90 παρά το γεγονός ότι αντιπροσωπεύει το ελαχιστότατο ποσοστό του 0, 04 % όλων των καταχωρημένων επιχειρήσεων των ΗΠΑ. Η Ευρώπη συγκεντρώνει την προσοχή της στις επιχειρήσεις υψηλού κινδύνου, μεγάλης απόδοσης, επιχειρηματικά διοικούμενες με διεθνικές φιλοδοξίες, των οποίων η μέσα σε μια νύχτα ανάπτυξη συχνά υπονοεί αρχική επέκταση με απώλειες σε κεφάλαια, γεγονός που τις αποκλείει από την εισαγωγή τους στις πιο παραδοσιακές ευρωπαϊκές κεφαλαιαγορές.
<P>
Το Κοινοβούλιο έχει τη δυνατότητα να παράσχει ισχυρή υποστήριξη στην ανακοίνωση της Επιτροπής σχετικά με τη βιωσιμότητα δημιουργίας περισσότερων πανευρωπαϊκών κεφαλαιαγορών, ένα άλλο σημαντικό χαρακτηριστικό γνώρισμα των οποίων θα είναι η ηλεκτρονική κεφαλαιαγορά. Μια τέτοια εξέλιξη αποτελεί τον δρόμο του μέλλοντος και απειλεί την ύπαρξη των υφισταμένων κεφαλαιαγορών που παραμένουν δυσκίνητες στη νοοτροπία τους και στην ανταπόκρισή τους στο μεταβαλλόμενο περιβάλλον των αγορών.
<P>
Το Κοινοβούλιο όμως ζητά ενθουσιασμό σε συνδιασμό με προσοχή. Πιστεύουμε ότι θα πρέπει να αντιμετωπιστούν τα προβλήματα ρευστότητας, ρυθμίσεων και πιθανώς προστατευτισμού. Ζητούμε από τα κράτη μέλη, για παράδειγμα, να καταργήσουν τους περιορισμούς για επενδύσεις των συνταξιοδοτικών ταμείων σε χρεώγραφα ή σε ανταλλαγές με άλλα κράτη μέλη και σε μη εισηγμένα χρώγραφα. Στο κάτω κάτω έχουμε μια εσωτερική αγορά και θα πρέπει να την κάνουμε να λειτουργήσει υπέρ των μικρών και μεσαίων επιχειρήσεων.
<P>
Ωστόσο, χέρι με χέρι με αυτή την απελευθέρωση θα πρέπει να πηγαίνει η αυστηρή τήρηση προληπτικών κανόνων που θα θεσμοθετηθούν από τις αρμόδιες ρυθμιστικές αρχές. Επιπλέον θα πρέπει να διευκολυνθεί η πρόσβαση στις μικρές κεφαλαιαγορές. Το κόστος εισαγωγής δεν θα πρέπει να είναι απαγορευτικό. Οι επενδυτές δεν θα πρέπει να υφίστανται οικονομικές διακρίσεις με διπλή φορολογία ή φόρο επί των κερδών του κεφαλαίου εάν επιλέγουν να αγοράζουν μετοχές που είναι εισηγμένες σε κεφαλαιαγορά άλλου κράτους μέλους. Όσο μπορούμε, θα πρέπει να διασφαλίσουμε ότι η επικάλυψη των αγορών δεν θα γίνεται με τέτοιο τρόπο ώστε να κατακερματίζεται η προσπάθειά μας για να δημιουργήσουμε μια αγορά εναλλακτική της αμερικανικής NASDAQ. Με τα στοιχεία που έχουμε αυτή τη στιγμή στη διάθεσή μας μπορούμε να αποφύγουμε το πρόβλημα αυτό. Για να προσελκύσουμε το ενδιαφέρον των μεγάλων θεσμικών επενδυτών θα πρέπει να έχουμε τις υψηλότερες κανονιστικές προδιαγραφές, ίσως μια Ευρωπαϊκή Χρηματιστηριακή Επιτροπή.
<P>
Το σύστημα έγκρισης των ενημερωτικών δελτίων θα πρέπει να συντονιστεί με εναρμόνιση ή αμοιβαία αναγνώριση. Οποιαδήποτε πανευρωπαϊκή μικρή κεφαλαιαγορά θα πρέπει βεβαίως να είναι συμπληρωματική των εθνικών χρηματιστηρίων αλλά τα κράτη μέλη δεν θα πρέπει να παρεμποδίζουν την ανάπτυξη τέτοιων αγορών με την υιοθέτηση άδικων πρακτικών ανταγωνισμού με την παρεμπόδιση, π.χ., διευκολύνσεων εγκατάστασης. Τέλος, επαναλαμβάνω το σημείο ότι η εισαγωγή του Euro ως του ενιαίου νομίσματός μας θα βελτιώσει την ελκυστικότητα των μικρών κεφαλαιαγορών για το σύνολο των ταχέως αναπτυσσόμενων ευρωπαϊκών επιχειρήσεων υψηλής τεχνολογίας. Πράγματι, οιαδήποτε παρόμοια πανευρωπαϊκή χρηματιστηριακή αγορά θα αποτελέσει αφ' εαυτού της τον κατάλληλο δρόμο προσανατολισμού των ευρωπαϊκών επενδυτικών κεφαλαίων. Καλωσορίζω την έκθεση της Επιτροπής.
<P>
Σχετικά με τις καθυστερούμενες καταβολές, πρόσφατα με πλησίασε στην πατρική μου πόλη, το Τσέστερ, μια μικρή επιχείρηση η οποία είχε ταμειακά προβλήματα εξ αιτίας των καθυστερούμενων εξοφλήσεων εκ μέρους μιας μεγάλης εταιρείας. Το πρόβλημά τους όμως γινόταν εντονότερο λόγω του ότι ο δικός τους προμηθευτής στην αλυσίδα της παραγωγής προστιθέμενης αξίας ήταν μια εταιρεία από τη Σουηδία όπου οι χρόνοι εξόφλησης των οφειλομένων είναι μικροί, χάρη στις προνοητικές πρακτικές πληρωμών που κυριαρχούν στα σκανδιναβικά κράτη. Έτσι, η τοπική μου φίρμα βρέθηκε πιασμένη στο διπλό αδιέξοδο που της δημιούργησε η εσωτερική αγορά: εξαρτημένη από μια μεγάλη εταιρεία που έκανε ό, τι μπορούσε για να καθυστερεί την εξόφληση των οφειλών της αλλά υποχρεωμένη να καταβάλλει τα δικά της χρέη σε μια σουηδική εταιρεία που συνηθίζει να εξοφλείται εγκαίρως.
<P>
Δύο άλλες εταιρείες στην εκλογική μου περιφέρεια στο Ελέσμερ Πορτ και το Κριού κατονομάζουν την ίδια την Ευρωπαϊκή Επιτροπή ως υπεύθυνη καθυστερούμενων καταβολών. Η αναφορά μου στον ρόλο μου ως εισηγητή του Κοινοβουλίου γι' αυτό το ακανθώδες αντικείμενο είχε ως αποτέλεσμα την ταχύτατη πληρωμή τους, αλλά αυτά βέβαια είναι πολύ γνωστά φαινόμενα στη σημερινή Ευρώπη. Οι μικρές επιχειρήσεις, οι οποίες αποτελούν την κινητήρια δύναμη της ανάπτυξης και της ανάκαμψης της Ευρώπης, είναι εκείνες που πολύ συχνά αποτελούν τα θύματα των καθυστερούμενων πληρωμών στα χέρια μεγάλων εταιρειών, τοπικών ή κεντρικών κυβερνήσεων ή, ακόμη, της ίδιας της Επιτροπής.
<P>
Το ότι ορισμένα από τα κράτη μέλη μας δεν παίρνουν αυτό το θέμα αρκετά σοβαρά υπογραμμίσθηκε από την ομολογία του Αναπληρωτή Πρωθυπουργού του Ηνωμένου Βασιλείου Μάϊκελ Χέζελταϊν ότι οικοδόμησε την επιχειρηματική του αυτοκρατορία πατώντας επάνω στις πλάτες των μικρών επιχειρήσεων των οποίων τους λογαριασμούς εκ συστήματος καθυστερούσε να εξοφλήσει. Είναι καιρός να θέσουμε τέρμα σ' αυτόν τον Μυστικό Δείπνο εκείνων που εσκεμμένα αγνοούν τις ορθές επιχειρηματικές πρακτικές εξοφλώντας με καθυστέρηση τους συναδέλφους τους. Σε οποιοδήποτε άλλο πλαίσιο ομιλίας θα αποκαλούσα όλα αυτά τα άτομα απατεώνες και είναι βέβαιο ότι εξαπατούν τις μικρές επιχειρήσεις οι οποίες φθάνουν προ αδιεξόδου ύστερα από αυτή την ολοφάνερη ληστεία.
<P>
Χωρίς αμφιβολία, η καθυστέρηση στην εξόφληση των οφειλομένων αποτελεί το μεγαλύτερο πρόβλημα των ΜΜΕ, μια κατάσταση η οποία χειροτερεύει αντί να καλυτερεύει. Όπως αποκαλύπτει η σύσταση της Επιτροπής, οι προοπτικές των επιχειρήσεων που επιχειρούν να κάνουν διαμεθοριακό εμπόριο είναι πολύ σκοτεινές. Η διαφοροποίηση αυτού του παιχνιδιού χωρίς κανόνες μεταξύ των ευρωπαϊκών αγορών είναι τέτοια ώστε ο μέσος όρος της ΕΕ από 13 ημέρες καθυστέρησης καταβολής ύστερα από την ημερομηνία της υποχρέωσης υπερβαίνεται από το αξιοκατάκριτο νούμερο των 23 ημερών στο ΗΒ ενώ περιλαμβάνει το αξιοθαύμαστο όριο των 7 ημερών στη Σουηδία.
<P>
Με ποιόν τρόπο μπορούμε άραγε να διορθώσουμε αυτό το κακό; Με ποιόν τρόπο μπορούμε να βοηθήσουμε τις ΜΜΕ να ανακτήσουν οφειλόμενα ποσά τα οποία θα μπορούσαν αλλιώς να χρησιμοποιηθούν επωφελώς για να επενδυθούν στις αναπτυσσόμενες μικρές επιχειρήσεις και να δημιουργήσουν θέσεις εργασίας για τους ανέργους της Ευρώπης; Θυμηθείτε ότι μιλάμε για πολύ μεγάλα ποσά. Η Οργάνωση των Ιδιωτικών Επιχειρήσεων η οποία έχει την έδρα της στο Ηνωμένο Βασίλειο, υπολογίζει ότι κάθε χρονική στιγμή του επιχειρηματικού κύκλου τους οι βρετανικές ΜΜΕ στερούνται συνολικά το ποσό των 20 διεσεκατομμυρίων λιρών εξ αιτίας των καθυστερούμενων πληρωμών. Η δική μου απάντηση - και ελπίζω και του Κοινοβουλίου - είναι μια οδηγία η οποία θα αποσκοπεί στη θεσμοθέτηση νομικά κατοχυρωμένου δικαιώματος για απαίτηση τόκων ποινής υπέρ των επιχειρήσεων που αδικαιολόγητα πληρώνουν καθυστερημένα. Ένα παρόμοιο σύστημα θα ενεθάρρυνε ένα κύκλο αρετής όπου η έγκαιρη καταβολή των οφειλομένων θα αποτελούσε τον κανόνα και όχι την εξαίρεση. Η υφιστάμενη σουηδική νομοθεσία και ο Νόμος περί Εγκαίρου Πληρωμής των ΗΠΑ έχουν μεταβάλει την επιχειρηματική νοοτροπία.
<P>
Εδώ θα πρέπει να δράσουμε για λογαριασμό ολόκληρης της ευρωπαϊκής εσωτερικής αγοράς θέτοντας ως πρώτο στόχο όλα τα δημόσια όργανα όπως κυβερνήσεις και τοπικές αρχές. Η ποινή ενός θεσμοθετημένου δικαιώματος για τόκους υπερημερίας είναι εκεί που η Ευρώπη μπορεί να επιτύχει τέρμα και να φέρει βοήθεια και καλό ποδόσφαιρο σε ομαλό γήπεδο για όλους τους επιχειρηματίες των ΜΜΕ. Παρακαλώ την Επιτροπή να φέρει προς ψήφιση μια οδηγία έχοντας κατά νουν τα παραπάνω. Στο ενδιάμεσο χρονικό διάστημα θα υποστηρίξουμε φυσικά όλες τις αξιόλογες ιδέες που περιλαμβάνονται στη σύσταση της Επιτροπής. Θα ήταν ορθό, π.χ., να εγκρίνουμε ορισμούς σχετικά με τι σημαίνει ημερομηνία καταβολής, να καταλήξουμε σε συμφωνία για τις προθεσμίες πληρωμής - ίσως 60 ημέρες - αφήνοντας ταυτόχρονα την ευχέρεια των σχετικών αποφάσεων στα συμβαλλόμενα μέρη, να ενθαρρύνουμε την ανάπτυξη ενός ενιαίου εντύπου για τα τιμολόγια, να χειροκροτήσουμε τη δημοσίευση των ονομάτων των κατά σύστημα κακοπληρωτών, να εναρμονίσουμε τις νομικές διατάξεις ειδικότερα σχετικά με τις διαδικασίες υλοποίησης και να λάβουμε σαφή μέτρα για την εκπαίδευση των στελεχών των ΜΜΕ στην πιστωτική διαχείριση, κάτι που σαφώς είναι αναγκαίο όπως προκύπτει από την τελευταία έκθεση των Κούπερς και Λίμπραντ για τις βρετανικές ΜΜΕ. Όλα αυτά τα καρότα της ενθάρρυνσης θα είναι όμως μάταια χωρίς το ραβδί του νομοθετημένου δικαιώματος για τόκους ποινής. Αυτό θα αποτελέσει το κορυφαίο γεγονός στην αντιμετώπιση του σοβαρότερου προβλήματος που αντιμετωπίζει το εμπόριο. Ως κοινοβουλευτικοί θα πρέπει να διασφαλίσουμε ότι οι μικρές επιχειρήσεις θα έχουν την πραγματική ευκαιρία που δικαιούνται, κάνοντας ενέργειες για τις καθυστερούμενες καταβολές.

<SPEAKER ID=8 NAME="Valdivielso de Cuι">
Κύριε Πρόεδρε, αγαπητοί συνάδελφοι, θα ήθελα κατ' αρχήν να εκφράσω την υποστήριξή μου στην έκθεση Hendrick όσον αφορά το μέλλον, την οργάνωση και τη λειτουργία των δικτύων πληροφόρησης. Η ενσωμάτωση των δικτύων πληροφόρησης και επικοινωνίας στην επιχείρηση είναι βασική σε έναν κόσμο αλληλένδετο και ανοιχτό όπως είναι ο κόσμος όπου ζούμε σήμερα. Ο κόσμος της επιχείρησης δε μπορεί να παραμείνει απών από μια πραγματικότητα όπως τα δίκτυα πληροφόρησης, το Internet, κλπ. Πραγματικότητα η οποία πρέπει επίσης να ρυθμιστεί ώστε να αποφευχθεί η εξάπλωση στα δίκτυα αυτά περιεχομένων εγκληματικού χαρακτήρα, η διάδοση της πορνογραφίας, το εγκώμιο της τρομοκρατίας, και να προστατευθούν τα δεδομένα προσωπικού χαρακτήρα και η ιδιωτική ζωή των χρηστών.
<P>
Δράττομαι της ευκαιρίας για να συγχαρώ το Συμβούλιο Τηλεπικοινωνιών για την έγκριση εναρμονισμένων κανόνων σχετικά με την προστασία δεδομένων προσωπικού χαρακτήρα. Το θεωρώ ένα πρώτο βήμα ενόψει της εξεύρεσης λύσεων σε επίπεδο ευρωπαϊκό, ΟΟΣΑ και παγκόσμιο σε αυτόν τον τομέα.
<P>
Όσον αφορά την έκθεση Hendrick, δε σας κρύβω ωστόσο τις αμφιβολίες μου σχετικά με την άποψή της ότι αυτά τα δίκτυα επικοινωνίας, κλπ., μπορούν να δημιουργήσουν θέσεις απασχόλησης σύμφωνα με την έκθεση Ντελόρ. Πιστεύω ότι τα δίκτυα αυτά είναι απαραίτητα και αναγκαία, αλλά δε μπορούν από μόνα τους να δημιουργήσουν θέσεις απασχόλησης, εφόσον το μόνο που κάνουν είναι να προσαρμόζουν κάποια μέσα στη σύγχρονη ζωή και πολλές φορές, δυστυχώς οι θέσεις απασχόλησης καταργούνται.
<P>
Θα ήθελα να σταθώ στον ισχυρισμό που υπαινίσσεται την αυτόματη δημιουργία καθαρών θέσεων, όπως αναφέρεται. Δεν υπάρχει αμφιβολία ότι η ενίσχυση νέων τεχνολογιών, μεθόδων και διαδικασιών δημιουργεί θέσεις απασχόλησης, αλλά δυστυχώς η σκληρή πραγματικότητα μάς επιβεβαιώνει ότι πολλές φορές καταργούνται περισσότερες θέσεις από όσες δημιουργούνται. Εξ' ονόματος της Επιτροπής REX, θα ήθελα να ευχαριστήσω ιδιαιτέρως τον εισηγητή για την ευνοϊκή αποδοχή που επεφύλαξε στα εννέα συμπεράσματα ενσωματώνοντάς τα στην εργασία του, συμπεράσματα που προέρχονται από την επιτροπή μας και σχετικά με τα οποία είχα την τιμή να είμαι εισηγητής της γνωμοδότησης.
<P>
Προσυπογράφω λοιπόν στα βασικά την έκθεση του εισηγητή και επιτρέψτε μου να προσθέσω ορισμένες διευκρινίσεις σχετικά με τα δίκτυα και τις τρίτες χώρες. Όπως είναι προφανές, όλες σχεδόν οι χώρες υιοθετούν τους κανόνες της οικονομίας της ελεύθερης αγοράς και κατά συνέπεια, αναδύονται πολυπληθείς αγορές στην Ασία, την Κεντρική και Νότιο Αμερική, την Κεντρική και Ανατολική Ευρώπη, κλπ. Συνεπώς, χρειάζεται να δημιουργηθεί μια διεθνική βάση επιχειρηματικών σχέσεων. Η αποστολή αυτών των σχέσεων, αυτών των δικτύων, θα είναι η συνεργασία, και σε αυτά θα πρέπει να βασίζονται τα όργανα που βρίσκονται πλησιέστερα προς την επιχειρηματική πραγματικότητα, όπως είναι για παράδειγμα τα Εμπορικά Επιμελητήρια, οι επαγγελματικοί σύλλογοι, κλπ.
<P>
Ποιά είναι τα κύρια υπάρχοντα δίκτυα; Τα Euro Info Centres , τα BC-NET, τα BRE, κλπ. Ποιά είναι τα αποτελέσματα; Εν κατακλείδι, η ενοποίηση όλων αυτών προκειμένου να αναπτυχθούν αυτά τα δίκτυα. Ωστόσο, η αξιολόγηση των αποτελεσμάτων διαφέρει πολύ ανάλογα με τα δίκτυα. Μπορεί να αυξηθεί η αποτελεσματικότητά τους κατά τρόπο αξιοσημείωτο και θα πρέπει να προσεγγίσουν περισσότερο την επιχειρηματική πραγματικότητα. Η κατανομή σε ανθρώπινους πόρους δεν είναι ομοιογενής. Αναφέρομαι στην ποιότητα. Υπάρχει κίνδυνος να αναπτυχθούν δίκτυα πολλών ταχυτήτων. Η λειτουργία δεν είναι επαρκώς αποκεντρωμένη και αποδεικνύεται υπερβολικά γραφειοκρατική.
<P>
Συνοψίζοντας, θέλω να υπογραμμίσω τη σημασία αυτών των δικτύων. Διαπιστώνουμε τις ανομοιότητές τους, πιστεύουμε ότι είναι σημαντικό να τα σταθεροποιήσουμε και χαιρετίζουμε με ικανοποίηση το νέο στάδιο που αντιπροσωπεύουν τα γραφεία πληροφόρησης. Συνεπώς, επαναλαμβάνω τις ευχαριστίες μου προς την Επιτροπή για την πρόοδο που πραγματοποιήθηκε σε αυτό το θέμα.

<SPEAKER ID=9 NAME="Κρανιδιώτης">
Κύριε Πρόεδρε, το σοβαρότερο πρόβλημα που αντιμετωπίζει σήμερα η Ευρώπη και η ευρωπαϊκή κοινωνία είναι τα πολύ υψηλά επίπεδα ανεργίας που επικρατούν, θέτοντας σε κίνδυνο τον κοινωνικό και οικονομικό της ιστό. Δυστυχώς, μέχρι τώρα, η Ευρωπαϊκή 'Ενωση δεν κατόρθωσε να αναπτύξει μία μακροπρόθεσμη και συνεκτική πολιτική για την προώθηση της απασχόλησης, που θα περιλάμβανε, μεταξύ άλλων, χρηματοδοτήσεις για έργα υποδομής, δίκτυα κλπ.
<P>
Προτάσεις υπάρχουν. Υπάρχει η Λευκή Βίβλος του Προέδρου Ντελόρ και το πρόσφατο Σύμφωνο Εμπιστοσύνης του Προέδρου Σαντέρ. Εκείνο που λείπει είναι η πολιτική βούληση για τις απαραίτητες χρηματοδοτήσεις. Η ενέργεια που συζητούμε σήμερα, με αφορμή την έκθεση της Επιτροπής σχετικά με την εφαρμογή της απόφασης που αφορά τις κοινοτικές επιδοτήσεις επιτοκίων για δάνεια της Ευρωπαϊκής Τράπεζας Επενδύσεων σε μικρομεσαίες επιχειρήσεις, αποτελεί μία θετική δράση της Ευρωπαϊκής 'Ενωσης προς την σωστή κατεύθυνση, περιορισμένης όμως εμβέλειας σε σχέση με το συνολικό πρόβλημα. Αφορά τις μικρομεσαίες επιχειρήσεις, που είναι η ραχοκοκκαλιά της επιχειρηματικής δραστηριότητας πολλών κρατών μελών και που αποτελούν τον κύριο τομέα στον οποίο μπορούν να δημιουργηθούν θέσεις εργασίας. Η έκθεση περιγράφει την μέχρι τώρα πορεία αυτής της δανειοδοτικής διευκόλυνσης και πρέπει να χαιρετισθεί γιατί αποδεικνύει ότι πράγματι έχει επιτευχθεί σημαντική πρόοδος, ενώ το μέσο έχει λειτουργήσει σχετικά καλά. Είναι σημαντικό ότι έχουν δημιουργηθεί μέχρι στιγμής 42.000 νέες θέσεις εργασίας.
<P>
Εν τούτοις υπάρχουν κάποιες παρατηρήσεις που πρέπει να γίνουν σχετικά με το πρόβλημα:
<P>
πρώτον, όσον αφορά τις θέσεις εργασίας, δεν είναι σαφές πού έχουν δημιουργηθεί αυτές και σε ποιούς τομείς; δεύτερον, δεν είναι σαφές πώς έχουν κατανεμηθεί οι ενισχύσεις μεταξύ μεγάλων και μικρών χωρών και ίσως θα ήταν σκόπιμο η Επιτροπή να εξετάσει τρόπους για να ευνοηθούν, να ενισχυθούν περιοχές ακριτικές, περιοχές της περιφέρειας; τέλος, πιστεύω ότι η Επιτροπή θα πρέπει να υποβάλει προτάσεις για την παράταση του προγράμματος, που αποδείχθηκε χρήσιμο και ωφέλιμο.

<SPEAKER ID=10 NAME="Hendrick">
Κύριε Πρόεδρε, εγείρομαι για να παρουσιάσω στο Σώμα την έκθεσή μου και να πω ότι η όλη εργασία σύνταξής της ήταν εξαιρετικά ευχάριστη. Μου προξένησε εξαιρετικό ενδιαφέρον η εργασία η οποία εκτελείται από τα Ευρωπαϊκά Κέντρα Ενημέρωσης τόσο στο Ηνωμένο Βασίλειο όσο και στις άλλες περιοχές της Ευρωπαϊκής Ένωσης.
<P>
Όπως πολλοί από εσάς θα γνωρίζετε, η επιχειρηματική πολιτική της Ευρωπαϊκής Ένωσης άρχισε πριν από έξι περίπου χρόνια και τα κέντρα αυτά βρίσκονται σε λειτουργία από τότε. Είναι πολύ σημαντικό, ιδιαίτερα την εποχή κατά την οποία τα οικονομικά της Ευρωπαϊκής Ένωσης υφίστανται, για διάφορους λόγους, λεπτομερειακή εξέταση - απάτες, κακή διαχείριση, σπατάλες - να αξιολογήσουμε το κόστος και τα οφέλη αυτών των κέντρων και των υπηρεσιών που προσφέρουν στις μικρές επιχειρήσεις.
<P>
Με μεγάλο ενδιαφέρον επισκέφθηκα ένα παρόμοιο κέντρο το οποίο λειτουργεί εδώ και αρκετό καιρό στην εκλογική μου περιφέρεια στην πόλη του Λίβερπουλ για να διαπιστώσω πως υποβοηθεί τις επιχειρήσεις. Το προσωπικό του κέντρου πολύ πρόθυμα μου παρουσίασε παραδείγματα και συγκεκριμένες περιπτώσεις επιχειρήσεων με τις οποίες είχαν συνεργαστεί και των τρόπων με τους οποίους οι επιχειρήσεις αυτές επωφελήθηκαν από τις δραστηριότητες του κέντρου. Με ενδιέφερε ιδιαίτερα η λειτουργία των δικτύων και το γεγονός ότι έχουμε αυτό το δίκτυο σε ολόκληρη την Ευρώπη. Το δίκτυο συμβάλλει πάρα πολύ για να προωθήσει τις επιχειρήσεις και το εμπόριο σε ολόκληρη την επικράτεια της Ευρωπαϊκής Ένωσης. Παραχώρησα πρόσφατα μια συνέντευξη στην τηλεόραση του BBC κατά την οποία μου έθεσαν πολύ σαφείς ερωτήσεις σχετικά με τα οφέλη που αποκομίζει η Κοινότητα από τα κέντρα αυτά.
<P>
Η έκθεσή μου συγκεντρώνει την προσοχή της σε δύο ειδικότερα αντικείμενα. Πρώτον, όπως είπα ήδη, είναι σαφές ότι τα κέντρα αυτά λαμβάνουν σημαντικές κοινοτικές χρηματοδοτήσεις. Επομένως, αυτήν την περίοδο που τα οικονομικά της Ένωσης εξετάζονται αναλυτικά, είναι σημαντικό να αρχίσουμε να αξιολογούμε ποσοτικά την αξία της εργασίας τους. Αυτό σημαίνει ότι πρέπει να συγκρίνουμε το κόστος λειτουργίας των κέντρων αυτών με το όφελος από τη λειτουργία τους. Όπως τονίζει η ίδια η έκθεση της Επιτροπής, μέχρι τώρα δεν έχει γίνει καμια προσπάθεια αξιολόγησης της εργασίας τους. Είναι προφανές ότι χρειάζεται κάποιο μέτρο του βαθμού εξυπηρέτησης των πελατών για να καθοριστούν τα οφέλη τα οποία εν συνεχεία να συγκριθούν με το κόστος.
<P>
Αυτή τη στιγμή το προσωπικό των κέντρων πιστεύει ότι κάνει πάρα πολύ καλή δουλειά. Ενισχύουν τις επιχειρήσεις και τις εταιρείες αλλά είναι δύσκολο να καθοριστεί πόσες επιχειρήσεις υποστηρίζουν και με ποιο βαθμό επιτυχίας. Σε μερικές περιπτώσεις ένα κέντρο μπορεί να φέρει ταχύτατα σε επαφή επιχειρήσεις διαφόρων κρατών της Ευρωπαϊκής Ένωσης με άλλες εταιρείες σε κάποια άλλη χώρα αλλά στη συνέχεια μπορούν να παρουσιαστούν καθυστερήσεις έξι μηνών λόγω του ότι σε πολλές περιπτώσεις αυτό που προσφέρεται δεν είναι απαραίτητα το είδος των υπηρεσιών που θα ανέμενε κανείς από μια εταιρεία συμβούλων. Ίσως αυτό που συμβαίνει είναι ότι το κέντρο μπορεί να προσανατολίσει την επιχείρηση προς τη σωστή κατεύθυνση αλλά αυτή να καθυστερήσει μέχρις ότου έρθει σε επαφή με την άλλη εταιρεία.
<P>
Μια εταιρεία, για παράδειγμα, που κάνει βίδες και θέλει να πουλήσει στη Γαλλία πρέπει να έρθει σε επαφή με μια γαλλική εταιρεία που να ενδιαφέρεται να αγοράσει βίδες. Αυτό το ταίριαγμα ορισμένες φορές μπορεί να πάρει μερικές ώρες μόνον αλλά σε άλλες να χρειαστεί μήνες. Αυτός είναι ο τομέας που με απασχολεί και στην έκθεσή μου προτείνω την υιοθέτηση διαδικασίας αξιολόγησης και τον καθορισμό παραμέτρων με τις οποίες να μπορούν να μετρηθούν τα οφέλη για τις μικρές επιχειρήσεις.
<P>
Προτείνω επίσης όπως, καθώς βαδίζουμε προς την κοινωνία της πληροφόρησης του ερχόμενου αιώνα, τα κέντρα καταβάλλουν όσες προσπάθειες μπορούν ούτως ώστε να επωφεληθούν από τις νέες τεχνολογίες που γίνονται ολοένα και περισσότερο διαθέσιμες. Αυτή τη στιγμή τα κέντρα τείνουν να κάνουν τις έρευνές τους μέσω τηλεφώνου και χρησιμοποιούν στοιχειώδεις νέες τεχνολογικές μεθόδους, όπως το ηλεκτρονικό ταχυδρομείο, για να διαβιβάζουν μηνύματα σε ολόκληρη την Κοινότητα και να προσπαθούν να συνταιριάξουν τις επιχειρήσεις.
<P>
Αυτή τη στιγμή, όπου εκατομμύρια λιρών μπορούν να αλλάξουν χέρια μέσα σε μικροδευτερόλεπτα, με το είδος των δραστηριοτήτων που εξελίσσονται στα χρηματιστήρια και τις νέες μεθόδους του ηλεκτρονικού εμπορίου, είναι φανερό ότι το συνταίριαγμα δύο επιχειρήσεων - που η μία θέλει να πουλήσει και η άλλη να αγοράσει - μπορεί να γίνεται εντελώς αυτόματα. Θα ήθελα να δω τα κέντρα να αρχίσουν να υιοθετούν αυτές τις νέες τεχνικές έτσι ώστε η επιχειρηματική πολιτική της Ευρωπαϊκής Ένωσης να περάσει στον επόμενο αιώνα. Με αυτά τα σχόλια, ζητώ από το Κοινοβούλιο να υποστηρίξει την έκθεσή μου.

<SPEAKER ID=11 LANGUAGE="FI" NAME="Rφnnholm">
Αξιότιμε κύριε Πρόεδρε, η τεράστια ανεργία από την οποία μαστίζεται η Ευρώπη έχει εγείρει το ερώτημα εάν θα έπρεπε, στο εξής, να ενισχύεται περισσότερο η λειτουργία των μικρομεσαίων επιχειρήσεων. Οι Σοσιαλδημοκράτες, πάντως, έχουν καταβάλει προσπάθειες προς την κατεύθυνση αυτή, ιδίως κατά την κατάρτιση του προϋπολογισμού. Πιστεύουμε, μάλιστα, ότι η ενίσχυση αυτή πρέπει να αφορά το εθνικό, το επαρχιακό και το τοπικό επίπεδο. Πρέπει να κατανοηθεί ότι και από την φύση τους οι μικρομεσαίες επιχειρήσεις λειτουργούν ακριβώς σε αυτά τα επίπεδα, και, ως εκ τούτου, βρίσκονται πλησιέστερα προς τον πολίτη. Κατά συνέπεια, λοιπόν, το μεγαλύτερο μέρος των προβλημάτων τα οποία αντιμετωπίζουν οι μικρομεσαίες επιχειρήσεις, πηγάζει από τον τόπο της έδρας τους. Πάντως πιστεύω ότι με την ένταξη στα δίκτυα και την παροχή πληροφοριών θα αυξηθεί στα νέα κράτη μέλη και η γνώση όσον αφορά, π.χ., τις παραδόσεις στον επιχειρηματικό τομέα. Όπως γνωρίζουμε, οι μικρομεσαίες επιχειρήσεις δεν κατέχουν σημαντική θέση στις Χώρες του Βορρά. Με την εντατικοποίση, όμως, της χρήσης των δικτύων αυτών, θα δυνάμεθα να βελτιώσουμε την απασχόληση. Όσον αφορά την ανάπτυξη της εσωτερικής αγοράς και, ιδίως, την εφαρμογή καινοτομιών, οι μικρομεσαίες επιχειρήσεις διαδραματίζουν βασικότατο ρόλο. Οι επιχειρήσεις, όμως, αυτές αντιμετωπίζουν προβλήματα, για τα οποία έχει ήδη γίνει λόγος εδώ, μεταξύ των οποίων συγκαταλέγεται και αυτό της χρηματοδότησης. Ακόμη, τόσο η ύπαρξη συνόρων όσο και η κίνηση των πληρωμών προκαλεί σημαντικά προβλήματα στις μικρές επιχειρήσεις. Είναι, πλέον, απόλυτα διαπιστωμένο ότι, αφ' ενός, οι μικρές επιχειρήσεις πρέπει να χρηματοδοτούνται βάσει ελαστικοτέρων κριτηρίων και, αφ' ετέρου, ότι αυτή την στιγμή η ανάγκη για χρηματοδότηση παρακινδυνευμένων επιχειρηματικών δραστηριοτήτων είναι επιτακτική. Τελικά το ποσόν του ενός δισ. Ecu δεν είναι ιδιαίτερα υψηλό. Από το ποσό αυτό αναλογούν μετά βίας τρία Ecu κατά κεφαλήν, γεγονός το οποίο δεν καθιστά, ιδιαιτέρως δυσχερή την αύξηση των προς διάθεση πόρων.
<P>
Το ένα σκέλος του προβλήματος είναι η τιμή του χρήματος, ενώ το άλλο είναι κυρίως η ανεπάρκεια εγγυήσεων. Πρέπει, συνεπώς, να σημειωθεί κάποια πρόοδος και ως προς τις εγγυήσεις αυτές. Η ΕΕ οφείλει να λάβει μέτρα ούτως ώστε να υπάρχει επαρκής ανταγωνισμός και στον τομέα της χρηματοδότησης σε όλα τα κράτη μέλη. Οφείλει, επίσης, να μεριμνήσει ούτως ώστε οι απαιτήσεις τις οποίες καλούνται να εκπληρώσουν οι μικρομεσαίες επιχειρήσεις προκειμένου να τύχουν χρηματοδότησης, να μην είναι υπερβολικά υψηλές. Επί τη ευκαιρία θα ήθελα να αναφέρω συνοπτικά ένα παράδειγμα εφαρμογής στην πράξη το οποίο αφορά την πατρίδα μου. Η Φινλανδία διαφέρει, προς το συμφέρον της, από τις άλλες χώρες για τον λόγο ότι διαθέτει στο εργατικό της δυναμικό ένα σχετικά μεγάλο αριθμό καταρτισμένων μηχανολόγων. Δεδομένου ότι στην Ευρώπη παρατηρείται έλλειψη μηχανολόγων, πρέπει να βρεθούν τρόποι να δοθούν οι δυνατότητες στους Φινλανδούς αυτούς μηχανολόγους να προσφέρουν τις υπηρεσίες τους και στα άλλα κράτη μέλη της ΕΕ. Αυτό μπορεί να επιτευχθεί με την ήδη θεσπισθείσα ελεύθερη κυκλοφορία του εργατικού δυναμικού η οποία, όμως, προκαλεί κοινωνικά προβλήματα. Γι' αυτό και πρέπει, μάλλον να επωφεληθούμε από την δυνατότητα να πωλούν οι διάφορες ειδικές επιχειρήσεις του κλάδου αυτού τις υπηρεσίες των μηχανολόγων σ' αυτούς οι οποίοι τις έχουν ανάγκη. Γνωρίζω μία επιχείρηση της οποίας το 80 % του κύκλου εργασιών αφορά παροχές υπηρεσιών στο εξωτερικό. Πέρυσι, όμως, η επιχείρηση αυτή απώλεσε, λόγω αλλαγών στις συναλλαγματικές ισοτιμίες, το μεγαλύτερο μέρος των εσόδων της με αποτέλεσμα τα έξοδά της να είναι μεγαλύτερα από το θεωρητικό καθαρό κέρδος της. Από το παράδειγμα αυτό μπορούμε να συνειδητοποιήσουμε το μέγεθος του προβλήματος. Δεν πρέπει, επίσης, να λησμονούμε ότι η υπόλοιπη Ευρώπη χαρακτηρίζεται από μία κακιά παράδοση όσον αφορά τον τομέα των πληρωμών, γεγονός το οποίο επιδεινώνει κατά πολύ την κατάσταση εν σχέσει με τις επιχειρήσεις αυτές. Προκειμένου να δυνηθεί να λειτουργήσει και στο εξωτερικό, μία τέτοια επιχείρηση, πρέπει να διπλασιάσει το αρχικό της κεφάλαιο σε σύγκριση με αυτό το οποίο θα απαιτείτο για τη λειτουργία της στη χώρα στην οποία εδρεύει. Εάν οι ικανώτατοι αυτοί μηχανολόγοι αναγκασθούν να σπαταλούν χρόνο για να βρίσκουν λύσεις σε προβλήματα που αντιμετωπίζουν τόσο στον συναλλαγματικό όσο και στον χρηματοδοτικό τομέα, η αποδοτικότητά τους στον τομέα της ειδικότητάς τους θα μειωθεί σημαντικά. Οι επιστήμονες αυτοί δεν θα είναι, πλέον, σε θέση να σχεδιάζουν πλοία για τη ναυπήγηση και λειτουργία των οποίων θα απαιτείται μικρότερη κατανάλωση πρώτων υλών και ενέργειας αντίστοιχα. Δεν πρέπει να λησμονούμε ότι τέτοια πλοία θα συνέβαλαν αποφασιστικά στη βελτίωση της ανταγωνιστικής ικανότητας των Ευρωπαίων. Τελειώνοντας, θα ήθελαν να διαπιστώσω ότι μέχρι τη θέσπιση του ενιαίου νομίσματος, οι μικρομεσαίες, τουλάχιστον, επιχειρήσεις θα αντιμετωπίζουν συνεχώς ποικιλόμορφα προβλήματα στον τόσο αστάθμητο συναλλαγματικό τομέα.

<SPEAKER ID=12 LANGUAGE="NL" NAME="Peijs">
Πρόεδρε, η ημερήσια διάταξη περιλαμβάνει σήμερα τέσσερις εκθέσεις οι οποίες σχετίζονται με τη θέση των ευρωπαϊκών μικρομεσαίων επιχειρήσεων στη διεθνή αγορά. Χθες επίσης, κατά τη συζήτηση σχετικά με την απλούστευση των ρυθμίσεων, εθίγη επανειλημμένα η έννοια των μικρομεσαίων επιχειρήσεων. Η θέση των μικρομεσαίων επιχειρήσεων συμβαδίζει κατά κάποιο τρόπο με τη θέση των γυναικών. Η ομάδα-στόχος είναι μεγάλη και συμπαθητική και λέγονται πολλά λόγια γι' αυτήν, αλλά πράττονται λίγα. Ας λάβουμε το παράδειγμα π.χ. του προϋπολογισμού για το ευρωπαϊκό πολυετές πρόγραμμα για τις μικρομεσαίες επιχειρήσεις. Γίνεται λόγος για 180 εκατομμύρια Ecu τα οποία χρειάζεται η Επιτροπή για να εφαρμόσει με ικανοποιητικό τρόπο το πρόγραμμα δράσης της. Ας αναλογιστεί καλά το Συμβούλιο ότι αυτό είναι το ελάχιστο ποσό που είναι αναγκαίο και αν δεν διατεθεί αυτό το ποσό τότε το Συμβούλιο δεν πρέπει ποτέ πιά, κατά τη γνώμη μου, να κάνει λόγο για σχέδια για τη δημιουργία θέσεων κλπ.
<P>
Ένας τομέας στον οποίο η Ευρωπαϊκή Ένωση διαθέτει σαφή αρμοδιότητα, την οποία και αποδέχεται, είναι η δημιουργία μηχανισμών για την πρόσβαση των μικρομεσαίων επιχειρήσεων σε κεφάλαια επιχειρηματικού κινδύνου. Η συνάδελφος Ewing παρατήρησε όρθώς ότι η προσωρινή δανειοδοτική διευκόλυνση της Ευρωπαϊκής Τράπεζας Επενδύσεων ήταν επιτυχής, μόνο που αυτό δεν συνέβη σε κάθε χώρα. Γι' αυτό το λόγο το Κοινοβούλιο αύξησε κατά 50 εκατομμύρια Ecu, το κονδύλιο αυτό στον προϋπολογισμό 1996.
<P>
Εκφράζω επίσης την ικανοποίησή μου για την τελευταία πρόταση της Επιτροπής για τη χορήγηση πιστωτικών εγγυήσεων για επενδύσεις των μικρομεσαίων επιχειρήσεων, μέσω των οποίων οι μικρομεσαίες επιχειρήσεις αποκτούν καλύτερη πρόσβαση στη χρηματοδοτική αγορά, το ονομαζόμενο πρόγραμμα ELISE, επειδή, συγκεκριμένα, το πρόγραμμα αυτό έχει ως ειδικό στόχο πράγματι τις μικρότερες επιχειρήσεις. Θεωρώ ότι αυτό αποτελεί μία συνέχισση του κονδυλίου του προϋπολογισμού που έφερε τον τίτλο «ανάπτυξη και περιβάλλον» το οποίο εγώ υπερασπίστηκα σχεδόν με τη ζωή μου το 1995 και 1996 στο Κοινοβούλιο. Ελπίζω ότι αυτό θα είναι επιτυχές όπως ελπίζω επίσης ότι μπορεί να είναι επιτυχές και το πρόγραμμα ELISE. Περιέχει ιδιαίτερα χαμηλά κατώτερα όρια και είναι ελάχιστα γραφειοκρατικό και, συνεπώς, φρονώ ότι αξίζει να επιτύχει.
<P>
Δεύτερον, η Ομάδα μου είναι ιδιαίτερα ικανοποιημένη από το γεγονός ότι υλοποιείται η δημιουργία της EASDAQ, της ευρωπαϊκής κεφαλαιαγοράς για ταχέως αναπτυσσόμενες καινοτόμες επιχειρήσεις με διασυνοριακές φιλοδοξίες. Από την επόμενη έκδοση του European observatory for SME's θα μπορεί κανείς να εξάγει το συμπέρασμα ότι η εν λόγω ομάδα επιχειρηματιών είναι εκείνη που θα δημιουργήσει τη μεγαλύτερη απασχόληση και εμείς μπορούμε να διδαχθούμε πολλά από τον τρόπο εργασίας τους για να μπορέσουμε να επιλύσουμε το πρόβλημα της απασχόλησης.
<P>
Σημαντικό είναι, ωστόσο, να εξετάσει η Επιτροπή πόσες ευρωπαϊκές επιχειρήσεις πληρούν τα κριτήρια που έχουν τεθεί. Πόσες δηλαδή ευρωπαϊκές επιχειρήσεις θα μπορέσουν όντως να εισαχθούν στην EASDAQ και οι οποίες τώρα συμμετέχουν στη NASDAQ στις Ηνωμένες Πολιτείες. Πόσες από τις εν λόγω επιχειρήσεις σκοπεύουν όντως να ενταχθούν στην EASDAQ; Αυτό είναι αναγκαίο προκειμένου να μπορέσουμε να υπολογίζουμε την αξιοπιστία και την αναγκαία ρευστότητα της εν λόγω μελλοντικής πανευρωπαϊκής χρηματαγοράς. Θα πρέπει να καταστεί ελκυστικό στους επενδυτές να επενδύσουν τα χρηματά τους στην εν λόγω χρηματαγορά. Πρέπει να είναι ελκυστικό για τις επιχειρήσεις να τοποθετήσουν τις μετοχές τους σε αυτή. Η Ευρωπαϊκή Ένωση Χρηματιστών θα ήταν ενδεχομένως ο ενδεδειγμένος φορέας για να προωθήσει την εν λόγω χρηματαγορά στους διεθνείς επενδυτές.
<P>
Ένα Ευρωπαϊκό μέτρο για τη βελτίωση της ρευστότητας στην αγορά θα μπορούσε ενδεχομένως να είναι η κατάργηση των εθνικών περιορισμών όσον αφορά τις επενδύσεις των συνταξιοδοτικών ταμείων σε μετοχές. Οι πρόσφατες δηλώσεις του Επιτρόπου Monti σύμφωνα με τις οποίες αυτός θα πραγματοποιούσε προσφυγή στο Ευρωπαϊκό Δικαστήριο ενάντια ορισμένων κρατών μελών, συγκεκριμένα της Ιταλίας και της Δανίας, επειδή ακολουθούν μια περιοριστική πολιτική όσον αφορά τα συνταξιοδοτικά ταμεία, παρέχουν ελπίδες για το μέλλον.
<P>
Είναι αυτονόητο ότι θα πρέπει να υπάρξει σαφήνεια όσον αφορά τη σχέση μεταξύ της μελλοντικής EASDAQ και των υφισταμένων εθνικών και περιφερειακών χρηματιστηρίων. Τούτο προκειμένω να μην υπάρξει ανεπιθύμητη επικάλυψη και ανταγωνισμός.
<P>
Οι μικρομεσαίες επιχειρήσεις, οι οποίες αποτελούν τη μηχανή που βρίσκεται πίσω από την απασχόληση, αξίζουν αυτή τη στιγμή να τύχουν της πραγματικής ενίσχυσης του Κοινοβουλίου και της Επιτροπής καθώς επίσης, σε λίγο κατά την κατάρτιση του προϋπολογισμού, και του Συμβουλίου. Τώρα πλέον είναι η ώρα της αλήθειας.

<SPEAKER ID=13 LANGUAGE="FR" NAME="Giansily">
Κύριε Πρόεδρε, αγαπητοί συνάδελφοι, το Ευρωπαϊκό Συμβούλιο της Κοπεγχάγης καθιέρωσε το 1993 τη διευκόλυνση για τις ΜΜΕ, η οποία προέβλεπε τη χορήγηση 1 δισ. Ecu από την ΕΤΕ σε δράσεις με στόχο την ενίσχυση της ανταγωνιστικότητας των μικρομεσαίων επιχειρήσεων. Το 1994 το Συμβούλιο Ecofin έκρινε ότι τα χορηγούμενα δάνεια μπορούν να τύχουν επιδότησης επιτοκίου χρηματοδοτούμενης από τον προϋπολογισμό της Κοινότητας. Μόνο τα δάνεια που εντάσσονται στο πλαίσιο της διευκόλυνσης για τις ΜΜΕ από την ΕΤΕ είναι επιλέξιμα και οι επιδοτήσεις επιτοκίου, που χορηγούνται για περίοδο πέντε ετών, ανέρχονται στο 2 %. Με άλλα λόγια, δάνειο που θα εχορηγείτο με επιτόκιο 8, 5 % ετησίως, για παράδειγμα, κοστίζει στο δανειζόμενο μόνο 6, 5 % ετησίως, ενώ η διαφορά καταβάλλεται από τον προϋπολογισμό της Ένωσης.
<P>
Εδώ και λίγο καιρό παρατηρείται ότι ορισμένα κράτη μέλη απορροφούν ένα μικρό μόνο μέρος των κονδυλίων που τους αντιστοιχούν. Είναι σαφές ότι αυτές οι καθυστερήσεις της χορήγησης των πόρων βλάπτουν τους δυνητικούς δανειολήπτες στα κράτη μέλη. Συνεπώς, στηρίζουμε το αίτημα της εισηγήτριας να διερευνήσει η Επιτροπή και η ΕΤΕ τα αίτια αυτών των καθυστερήσεων. Ομοίως, παρατηρείται ότι ορισμένα κράτη μέλη προβλέπουν τη δημιουργία πολύ περισσότερων θέσεων εργασίας σε σχέση με άλλα, καθώς και ότι ορισμένα κράτη μέλη μπορούν, όπως φαίνεται, να δημιουργούν θέσεις εργασίας με πολύ μικρότερα δάνεια σε σχέση με άλλα.
<P>
Η ομάδα μας στηρίζει την έκθεση της κ. Ewing στο σύνολό της, διατηρούμε ωστόσο κάποιες επιφυλάξεις. Πράγματι, θα ήθελα να υπενθυμίσω ότι ο αρχικός μηχανισμός αποσκοπούσε στην προώθηση των επενδύσεων που δημιουργούν θέσεις εργασίας και όχι την επιδότηση θέσεων εργασίας. Συνεπώς, υπό τις συνθήκες αυτές θα ήταν άστοχο να δημιουργηθεί μία μηχανική συσχέτιση μεταξύ του ύψους της επιδότησης - 30.000 Ecu ανά δημιουργούμενη θέση εργασίας - και του αριθμού των δημιουργηθεισών θέσεων εργασίας, χωρίς να λαμβάνεται υπόψη η φύση της υλοποιούμενης επένδυσης, καθώς και η ποιότητα και η μονιμότητα του δημιουργηθεισών θέσεων εργασίας, ακόμη και εάν αντιμετωπίζουμε ευνοϊκά την επιδίωξη του καλύτερου αποτελέσματος της κοινοτικής δράσης στην απασχόληση. Κάθε σύγκριση μεταξύ επιχειρήσεων ή κρατών εμφανίζεται, ως εκ τούτου, κάπως τυχαία.
<P>
Ομοίως, εκτιμούμε ότι δεν επαφίεται στα κράτη μέλη να κρίνουν ποιος είναι ο αποτελεσματικότερος φορέας για την προώθηση και την οργάνωση του μηχανισμού αυτού του είδους. Επιπλέον, το άρθρο 10 είναι κατά τη γνώμη μας αβάσιμο κατά το ότι η αποτελεσματική του λειτουργία δεν προϋποθέτει τη δημιουργία μικτής επιτροπής που θα αποτελούσε οργανισμό ελέγχου ad hoc.
<P>
Τέλος, αγαπητοί συνάδελφοι, η ομάδα μας στηρίζει την έκθεση των κκ. Hendrick και Harrison. Η ομάδα μας συμφωνεί απόλυτα με το αίτημα που διατυπώνεται στην έκθεση του κ. Harrison να δημιουργηθεί μία πανευρωπαϊκή κεφαλαιαγορά, η οποία θα φέρνει σε επαφή τις ταχέως αναπτυσσόμενες, επιχειρηματικά διοικούμενες εταιρείες με ιδιωτικούς και θεσμικούς επενδυτές, περιορίζοντας στο ελάχιστο τα έξοδα συναλλαγών και τέλη εγγραφής των τιμών των μετοχών στο Δελτίο Τιμών του χρηματιστηρίου, αλλά με απόλυτη διαφάνεια και ασφάλεια.
<P>
Ωστόσο, η πρωτοβουλία δεν θα καρποφορήσει παρά μόνο εάν αρθούν τα εμπόδια σε ό, τι αφορά τη ρευστότητα, τις ρυθμιστικές παρεμβάσεις και τους κινδύνους προστατευτισμού.

<SPEAKER ID=14 LANGUAGE="ES" NAME="Gasςliba i Bφhm">
Κύριε Πρόεδρε, αξιότιμοι κύριοι, η συζήτηση αυτή είναι οπωσδήποτε σημαντική διότι επανεξετάζει ζητήματα συγκεκριμένα και πολύ σπουδαία προκειμένου να αποδοθεί η δέουσα προσοχή στην επιχειρηματική εκείνη δραστηριότητα, τη σημαντικότερη για τη δημιουργία θέσεων απασχόλησης -και η οποία αποτελεί τη βάση της επιχειρησιακής δραστηριότητας στην Ευρωπαϊκή Ένωση: στις μικρομεσαίες επιχειρήσεις. Και εξετάζει ζητήματα που αναφέρονται πραγματικά σε υπαρκτά προβλήματα που αντιμετωπίζουν οι ΜΜΕ, όπως είναι τα δάνεια με επιτόκια πιο επικερδή από εκείνα της αγοράς -δάνεια που χορηγεί η Ευρωπαϊκή Τράπεζα Επενδύσεων- ή ακόμη το θέμα της ασφάλειας και των προθεσμιών στην πληρωμή των υπηρεσιών που παρέχουν οι μικρομεσαίες επιχειρήσεις, οι οποίες καμιά φορά υποβάλλονται σε υπερβολική πίεση από τους μεγάλους ομίλους, είτε είναι εμπορικοί, είτε επιχειρηματικοί.
<P>
Πρόκειται προφανώς για ορισμένα ζητήματα ουσιαστικής σημασίας, που επηρεάζουν το σημαντικότερο κοινωνικό πρόβλημα που αντιμετωπίζει η Ευρωπαϊκή Ένωση, το πρόβλημα της απασχόλησης, και υπενθυμίζουμε για μιαν ακόμα φορά ότι είναι ακριβώς οι μικρομεσαίες επιχειρήσεις εκείνες που, σε εποχές κρίσης ή ύφεσης ή απλώς οικονομικής ατονίας, όπως η σημερινή, εξασφαλίζουν τη μεγαλύτερη δημιουργία θέσεων απασχόλησης.
<P>
Συνεπώς, στη συζήτηση αυτή υπάρχει μια σειρά στοιχείων που πρέπει να υπογραμμίσουμε· θέλω να πω ότι κάτι που με απασχολεί σχετικά με τη συζήτηση αυτή είναι ότι θα πρέπει κατ' αρχήν να φθάσει ως τις μικρομεσαίες επιχειρήσεις, για να μάθουν ότι τα ευρωπαϊκά θεσμικά όργανα και το Ευρωπαϊκό Κοινοβούλιο ασχολούνται με τα συγκεκριμένα προβλήματα που τις επηρεάζουν, και για να ξέρουν ότι διαθέτουν τους καλύτερους διαύλους μέσω των οποίων μπορούν να επωφελούνται από αυτές τις διευκολύνσεις που τους παρέχουν τα ευρωπαϊκά θεσμικά όργανα.

<SPEAKER ID=15 LANGUAGE="SV" NAME="Svensson">
Κύριε Πρόεδρε, οι μικρές επιχειρήσεις έχουν αναμφίβολα το μεγαλύτερο ενδιαφέρον στην μελλοντική οικονομική υποδομή. Αλλά ταυτόχρονα πρέπει να προειδοποιήσουμε επίσης για μιά αρκετά ρομαντική και αισιόδοξη αντίληψη για την ικανότητα τους να δημιουργούν νέες θέσεις εργασίας. Πρώτον, υπάρχουν σαφώς διαφορετικά είδη μικροεπιχειρηματιών. Οι υπεργολάβοι είναι κάτι διαφορετικό από την επιχείρηση που δουλεύει άμεσα για την καταναλωτική αγορά. Οι μικρές επιχειρήσεις σε διάφορους κλάδους έχουν επίσης εντελώς διαφορετικές δυνατότητες. Δεύτερον, δημιουργούνται μικροεπιχειρήσεις σε σημαντικό αριθμό αλλά κλείνουν επίσης σε μεγάλο αριθμό. Η διάρκεια ζωής πολλών επιχειρήσεων είναι περιορισμένη, κάτι που μειώνει επίσης την αποτελεσματικότητα των επιδοτήσεων που έχουν γενικό χαρακτήρα. Ακόμη και αν ο σκοπός με την βοήθεια και τα χαμηλά επιτόκια είναι καλός είναι συζητήσιμο αν έχει κάποιο αποτέλεσμα σε μιά γενική οικονομική ύφεση.
<P>
Οι εμπειρίες π.χ. μειωμένων κοινωνικών δαπανών, από την Σουηδία, είναι ότι αυτό στην πράξη δεν έχει κανένα αποτέλεσμα. Μιά επίκαιρη έρευνα μεταξύ μικροεπιχειρηματιών στην Σουηδία δείχνει ότι οι περισσότεροι αποδίδουν τις δυσκολίες τους σε μιά αδύναμη αγορά, και εμφανώς, αυτό είναι το συμπέρασμα που πρέπει να βγεί, ο καθοριστικός παράγοντας για την συνεισφορά των μικρών επιχειρήσεων στην απασχόληση είναι εν τούτοις η μακροοικονομική πολιτική τελικά. Η αντιπληθωριστική πολιτική που ασκείται πρός το παρόν στην Ευρώπη αναστέλει τις δυνατότητες τους.

<SPEAKER ID=16 LANGUAGE="DE" NAME="Soltwedel-Schδfer">
Ευχαριστώ πολύ, κύριε Πρόεδρε. Kυρία Peijs, θα ήθελα να σας κάνω μια φιλοφρόνηση για τον ενεργητικό τρόπο με τον οποίο συνεχώς προβάλλετε το θέμα των μικρομεσαίων επιχειρήσεων και τα επιχειρήματά σας, και συμμερίζομαι πολλά από αυτά. Θεωρώ πολύ καλό με πόση ενεργητικότητα το κάνετε εσείς αυτό πάντα και στην Επιτροπή μας και εδώ στο Κοινοβούλιο. Το Συμβούλιο όχι μόνον θα 'πρεπε να προβληματιστεί και να ασχοληθεί με αυτό - αυτό είναι μόνον το ένα ήμισυ - αλλά θα 'πρεπε να απασχολήσει τη λογική του ακόμη περισσότερο με το πρόβλημα των μικρομεσαίων επιχειρήσεων στην Ευρώπη. Διότι οι μικρομεσαίες επιχειρήσεις και η πολιτική γι' αυτές, σημαίνουν μια πολιτική για τη βάση της απασχόλησής μας στην Ευρώπη.
<P>
Κατά βάσιν, οι μικρομεσαίες επιχειρήσεις επωφελούνται πολύ λίγο από τα μέτρα ενίσχυσης έναντι των μεγάλων συγκροτημάτων και έναντι των βραχυπρόθεσμων εγκαταστάσεων βιομηχανιών, ειδικά στους χώρους της υπαίθρου. Θα μπορούσε τώρα να πει κανείς ότι αυτά είναι τα συνήθη επιχειρήματα βουλευτών, οι οποίοι διαρκώς θέλουν περισσότερα και δεν είναι ποτέ ευχαριστημένοι. Δεν είναι όμως έτσι. Θεωρώ το πρόγραμμα ELISE σαν μια καλή υπόθεση. Θα αποδώσει καρπούς. Η έκκλησή μου προς την Επιτροπή και το Συμβούλιο, και ιδιαίτερα προς το Συμβούλιο, είναι να συλλάβει μια πιο συνεπή και πιο μελετημένη συνολική ιδέα για τις ΜΜΕ. Οι υπερβολικά καθυστερημένες πληρωμές στις ΜΜΕ για δουλειά που έχουν ήδη κάνει, ειδικά εκτός της Ευρώπης, σημαίνουν το κλείσιμό τους και γι' αυτό η ομάδα μου συναινεί σε μια directive on payment periods , όπως αναφέρεται στην έκθεση του κ. Harrison, και την υποστηρίζει. Υποστηρίζουμε επίσης την πρόταση του κ. Hendrick, και η συνάδελφός μου κ. Hautala, ως γνωστόν, θα μιλήσει αμέσως επί του θέματος αυτού.

<SPEAKER ID=18 LANGUAGE="NL" NAME="Blokland">
Κύριε Πρόεδρε, οι μικρομεσαίες επιχειρήσεις πρέπει να είναι ικανοποιημένες τα τελευταία χρόνια για το τεράστιο ενδιαφέρον που δείχνουν γι' αυτές οι αρχές, τόσο σε εθνικό όσο και σε ευρωπαϊκό επίπεδο. Οι μικρομεσαίες επιχειρήσεις φαίνεται ότι αποτελούν το χαϊδεμένο παιδί των ευρωπαίων πολιτικών. Τώρα ελπίζουν ότι τα χάδια αυτά όλων μας δεν θα μετατραπούν σε ένα θανατηφόρο νανούρισμα. Ο κίνδυνος αυτός όντως υφίσταται. Γι' αυτό το λόγο τα μέτρα προώθησης των μικρομεσαίων επιχειρήσεων θα πρέπει να βασίζονται στη μείωση του διοικητικού κόστους και στην απλούστευση της νομοθεσίας. Τα δύο αυτά μέτρα είναι αποτελεσματικότερα από οποιαδήποτε επιχορήγηση, διότι στην πράξη φαίνεται ότι η επιχορήγηση των μικρών επιχειρήσεων κοστίζει πολλές προσπάθειες τόσο από την πλευρά των αρχών που χορηγούν την επιδότηση όσο και από τις επιχειρήσεις που τη λαμβάνουν. Ποιά είναι η άποψη του Επιτρόπου σχετικά με την πρόταση να επικεντρωθούν οι επιχορηγήσεις σε πειραματικά προγράμματα τα οποία καταρτίζονται από τους φορείς που παρέχουν υπηρεσίες σε συνεργασία, ενδεχομένως, με εκπαιδευτικά ιδρύματα για την ενίσχυση των μικρομεσαίων επιχειρήσεων;
<P>
Όσον αφορά την έκθεση της κας Ewing σχετικά με την παροχή επιδοτήσεων επιτοκίου, έχω να παρατηρήσω ότι σχετικά συμμετέχουν λίγες μόνο επιχειρήσεις που απασχολούν λιγότερους από 250 εργαζόμενους. Το γεγονός αυτό οφείλεται συγκεκριμένα στα μικρά χρονικά περιθώρια για την υποβολή αίτησης. Προτείνεται να συμμετέχουν στην ενημέρωση οι τοπικές και εθνικές οργανώσεις εργοδοτών. Τα ευρωπαϊκά κέντρα πληροφόρησης θα πρέπει επίσης να συνεργάζονται στενά με αυτού του είδους τις οργανώσεις.
<P>
Έρχομαι τώρα στο θέμα της δημιουργίας μιας ευρωπαϊκής κεφαλαιαγοράς για ταχέως αναπτυσσόμενες εταιρείες. Αντιλαμβάνομαι ότι μια τέτοια κεφαλαιαγορά έχει θετικό αντίκτυπο στις επιχειρήσεις με λαμπρό μέλλον, όμως έχω μια θεμελιώδη ερώτηση: εμπίπτει άραγε στην αρμοδιότητα των αρχών να δημιουργήσουν μια τέτοια κεφαλαιαγορά; Κατά την άποψή μου, όχι. Οι αρχές οφείλουν μόνο να απομακρύνουν τα εμπόδια και να δημιουργήσουν τα αναγκαία νομικά πλαίσια για ένα παρόμοιο ίδρυμα.
<P>
Τέλος, σχετικά με το πρόβλημα της καθυστέρησης των πληρωμών στην Ευρωπαϊκή Ένωση. Πώς θα το επιλύσουμε αυτό; Με μια σύσταση ή με μια οδηγία; Η πρόταση ψηφίσματος ζητεί στην παράγραφο 6 τη θέσπιση μιας οδηγίας. Τα επιχειρήματα όμως εν προκειμένω είναι αδύνατα. Μία οδηγία φαίνεται να είναι καλή για τις μικρομεσαίες επιχειρήσεις, όμως τί μπορεί να κάνει με αυτή ένας επιχειρηματίας; Όταν οι άλλοι θα πρέπει να πληρώνουν με πίστωση, τότε θα πρέπει και αυτός ο ίδιος να πράξει το ίδιο. Συνεπώς, πρόκειται για μια μετατόπιση των δαπανών. Το επιχείρημα του εισηγητή δεν είναι όρθό. Δεν πρόκειται να ελευθερωθούν τόσα πολλά κεφάλαια για επενδύσεις και απασχόληση, όπως αυτός υποστηρίζει. Ο κίνδυνος να μην πληρώσει ένας πελάτης, εξακολουθεί εν τω μεταξύ να υφίσταται. Γι' αυτό το λόγο οι επιχειρηματίες θα ωφεληθούν περισσότερο από μία σειρά μαθημάτων στα οποία αυτοί θα διδαχθούν να αξιολογούν καλύτερα τη φερεγγυότητα των πελατών τους. Ένα καλό μέτρο θα ήταν επίσης να επιτραπεί στις μικρές επιχειρήσεις να πραγματοποιούν δήλωση του ΦΠΑ ανά τρίμηνο ή ανά ακόμη μεγαλύτερο χρονικό διάστημα. Προτάσεις που έχουν ευρύτερες επιπτώσσεις παραβιάζουν την ελευθερία των συμβολαίων. Γι' αυτό το λόγο δεν μπορώ εκ των προτέρων να θεωρήσω ότι τα κράτη μέλη έχουν άδικο όταν αυτά υποστηρίζουν ότι δεν μπορούν να πράξουν πολλά με τη σύσταση της Επιτροπής.

<SPEAKER ID=19 LANGUAGE="DE" NAME="Nuίbaumer">
Κύριε Πρόεδρε, οι ΜΜΕ αποκτούν ολοένα και μεγαλύτερη σημασία για την αναθέρμανση της οικονομίας και την εξάλειψη της υψηλής ανεργίας. Γι' αυτό και είναι ακόμη πιο ευχάριστο το ότι, εάν η έκθεση βγάζει τα σωστά συμπεράσματα, η παροχή επιδοτήσεων στα επιτόκια συνέβαλε περισσότερο απ' ότι αναμενόταν στη δημιουργία καινούριων θέσεων εργασίας στις επιχειρήσεις ευρωπαϊκών ΜΜΕ.
<P>
Θα πρέπει να επιδοκιμάσουμε το ότι, σχετικά με το θέμα αυτό θα επανεξεταστεί ο ορισμός του μεγέθους της ΜΜΕ και το ύψος της θα αναθεωρηθεί προς τα κάτω, προκειμένου να λάβουμε υπόψη την πραγματικότητα των ευρωπαϊκών δομών στις επιχειρήσεις. Aκόμη, λειτουργούντα δίκτυα πληροφόρησης και συνεργασίας μπορούν να εξασφαλίσουν την αναγκαία πρόσβαση στην αγορά, ειδικά στις ΜΜΕ, προκειμένου να μην υστερούν στη δυναμικότητά τους και να συμμετέχουν στην ανάπτυξη καινοτομιών. Παρόλο που εγώ, κατά βάσιν, επιδοκιμάζω τις ιδιωτικοποιήσεις, θα πρέπει να εξασφαλισθεί ότι οι προσφερόμενες υπηρεσίες ενημέρωσης στις ΜΜΕ θα είναι απλές και οικονομικά προσιτές.
<P>
Τέλος, θα πρέπει να προσέξουμε και την ομοιόμορφη κατανομή των οριζόντιων δικτύων ενημέρωσης και συνεργασίας, ούτως ώστε και εδώ να μην μπορεί να εμφανιστεί ο κίνδυνος αλλοιώσεων του ανταγωνισμού.

<SPEAKER ID=20 NAME="Aρoveros Trias de Bes">
Κύριε Πρόεδρε, πιστεύω, όπως ήδη ειπώθηκε, ότι πρέπει να συγχαρούμε θερμά την Επιτροπή διότι η πρωτοβουλία αυτή συνεπάγεται ένα σημαντικό σύνολο μέτρων που θα βοηθήσουν την επίλυση του προβλήματος της υπερβολικής παράτασης των προθεσμιών στις εμπορικές συναλλαγές και θα παρέχουν κάποια ασφάλεια για τις πληρωμές. Και βεβαίως, θέλω επίσης να συγχαρώ τον κ. Harrison για την εξαίρετη έκθεσή του.
<P>
Κατά κάποιον τρόπο, η σύσταση -η οποία δεν είναι δεσμευτική σύμφωνα με το άρθρο 189 της ΣΕΚ- αποκλίνει από το ψήφισμα του Κοινοβουλίου σχετικά με την ανακοίνωση της Επιτροπής που αφορά την εφαρμογή ενός ολοκληρωμένου προγράμματος, ωστόσο όμως, πρέπει να γίνει αποδεκτή, με την προϋπόθεση ότι το μέσον αυτό θα αποτελέσει ένα πρώτο στάδιο για τη ρύθμιση των προθεσμιών, με στόχο τη δημιουργία ενός πλαισίου αναφοράς.
<P>
Είναι αδύνατη μία και μόνη λύση. Θα πρέπει να δοθούν διάφορες λύσεις. Το ζήτημα είναι ότι η έκθεση σχετικά με τη σύσταση παρουσιάζει το μεγάλο πλεονέκτημα να δίνει λύσεις σε ένα συγκεκριμένο θέμα. Σε διεθνές επίπεδο, είναι σημαντικό να υπογραμμίσουμε ότι θα πρέπει να ξεκινήσει η επέκταση στον εμπορικό τομέα της Σύμβασης της Ρώμης σχετικά με τις νομοθετικές διατάξεις που διέπουν τις συμβατικές υποχρεώσεις, και να εκπονηθεί επίσης μια μελέτη σχετικά με την κατάσταση εκείνων οι οποίοι, παρά τη Σύμβαση των Βρυξελλών του 1968 σχετικά με τη δικαστική δικαιοδοσία, συναντούν δυσκολίες στην υλοποίηση μιας εκτελεστικής απόφασης.
<P>
Όπως προείπαμε, το πρόβλημα των προθεσμιών πληρωμής δεν έχει μία και μόνο νομική λύση, ούτε μπορεί να θεωρηθεί ότι το πρόβλημα αυτό έχει αποκλειστικά νομικές συνέπειες. Οποιαδήποτε ρύθμιση των προθεσμιών πληρωμής θα πρέπει, επιπλέον, να λαμβάνει υπόψη πτυχές της φορολογικής πολιτικής -ιδίως εκείνες που αφορούν τις ΜΜΕ- της τραπεζικής πολιτικής -διασυνοριακές μεταφορές- της βιομηχανικής πολιτικής, την κατάρτιση στις επιχειρήσεις και τις τεχνικές διαχείρισης των εμπορικών δραστηριοτήτων.

<SPEAKER ID=21 LANGUAGE="EN" NAME="Howitt">
Κύριε Πρόεδρε, υποστηρίζοντας τις σημερινές προτάσεις υπέρ των μικρών επιχειρήσεων θα ήθελα να μεταφέρω στο Σώμα τις εμπειρίες των ΜΜΕ της εκλογικής μου περιφέρειας. Ομιλώ ως επίτιμο μέλος του Εμπορικού Επιμελητηρίου του Νοτίου Έσσεξ, το οποίο έχει στενές επαφές και συνάντησε μόλις την προηγούμενη εβδομάδα τον Σύνδεσμο Βιομηχανιών του Θάρροκ και τον Σύνδεσμο Επιχειρήσεων του Μπάζιλτον και μόλις την προηγούμενη Παρασκευή συμμετείχε με εκπροσώπους πάνω από εκατό τοπικών επιχειρήσεων στα εγκαίνια του Επιχειρηματικού Συνδέσμου του Έσσεξ. Όλες αυτές οι οργανώσεις έχουν δεσμευτεί για την υποστήριξη των μικρών και μεσαίων επιχειρήσεων. Το ερώτημα είναι, τι μπορεί να κάνει η Ευρωπαϊκή Ένωση για να μας βοηθήσει;
<P>
Θα ήθελα, πρώτον, να δηλώσω την απόλυτη υποστήριξή μου στις δράσεις για να τερματιστεί η μάστιγα των καθυστερούμενων πληρωμών η οποία απειλεί πολλές από τις μικρές επιχειρήσεις μας. Θα ήθελα να παρουσιάσω το παράδειγμα μιας μικρής τυπογραφικής επιχείρησης στο Τίλμπερυ του Θάρροκ, της S & S Printing, η οποία προοδευτικά εργάζεται ολοένα και περισσότερο για λογαριασμό πολύ μεγαλύτερων και πολύ ασφαλέστερων εταιρειών. Αλλά, παρόλα ταύτα, οι καθυστερήσεις στην εξόφληση των τιμολογίων της δημιουργούν εξαιρετικά μεγάλο πρόβλημα στον διαχειριστή της, Ντέϊβιντ Στήαρ. Ο ίδιος θέτει ξεκάθαρα το θέμα όταν λέει ότι όταν οι μεγάλες επιχειρήσεις που του οφείλουν καταβάλλουν τους μισθούς στο προσωπικό τους, το κάνουν με τα δικά του χρήματα. Σε κάποιον άλλο τομέα αυτό θα αποκαλείτο απάτη και αποτελεί ντροπή το γεγονός ότι το Ηνωμένο Βασίλειο έχει το χειρότερο ρεκόρ στις καθυστερούμενες πληρωμές στην Ευρώπη με τον απαράδεκτο μέσο όρο 23 ημερών. Αυτός είναι ο λόγος για τον οποίο η πρωτοβουλία μας για τον τερματισμό αυτής της μάστιγας είναι απόλυτα ορθή.
<P>
Δεύτερον, θα ήθελα να υποστηρίξω τη συνέχιση του ευρωπαϊκού μας προγράμματος εσωτερικής επιδότησης δανείων στις μικρές επιχειρήσεις αλλά να ζητήσω σαφείς βελτιώσεις στο τρόπο διαχείρισης αυτών των δανείων. Από το 1994, έντεκα μικρές επιχειρήσεις του Νοτίου Έσσεξ έχουν οφεληθεί ή χαρακτηρίστηκαν επιλέξιμες για το σχήμα αυτό. Οι περισσότερες μου μίλησαν για τις δυσκολίες που αντιμετώπισαν σχετικά. Επιτρέψτε μου να κάνω σαφές ότι τα τραπεζικά δάνεια είναι απόλυτα ζωτικά σ' αυτόν τον επιχειρηματικό τομέα και ότι η ευρωπαϊκή υποστήριξη με την ελάχιστη δυνατή γραφειοκρατία και με στόχο τη δημιουργία θέσεων εργασίας αποτελεί έναν πολύ αποτελεσματικό τρόπο προσφοράς υποστήριξης.
<P>
Η εταιρεία Precision Components στο Μπένφλητ, μια μικρή τεχνική εταιρεία η οποία ξεκίνησε από ένα γκαράζ του πατέρα του σημερινού ιδιοκτήτη και ακόμη παραμένει τοποθετημένη στον ίδιο χώρο, απέκτησε τη δυνατότητα επένδυσης σε νέο εξοπλισμό για πρώτη φορά μέσα σε τέσσερα χρόνια. Πριν από την ύφεση της δεκαετίας του '80 επένδυαν σε νέα κεφάλαια κάθε χρόνο και η ενίσχυσή μας τους έφερε ξανά στον δρόμο της ανάπτυξης και της ανταγωνιστικότητας. Μόλις αυτή την εβδομάδα η Thames Estuary Plastics του Ράλεϋ έλαβε την επιβεβαίωση της επιδότησης του επιτοκίου της από την Ευρώπη για την υποστήριξη δώδεκα νέων θέσεων εργασίας ως μέρος ενός προγράμματος συνολικού ύψους 470.000 λιρών. Επιπροσθέτως, θα προσπαθήσουμε δραστήρια για να υλοποιήσουμε και το νέο πρόγραμμα δανειοδοτήσεων ELISE στην εκλογική μου περιφέρεια.
<P>
Ωστόσο, ο Τέρυ Πήρς της Precision Components παραμένει σκεπτικός για τη συμμετοχή της Ευρώπης. Η Thames Estuary Plastics έπρεπε να περιμένει γύρω στα δύο χρόνια για την επιβεβαίωση της ενίσχυσης. Μια άλλη εταιρεία, η Camtac στο Νότιο Γούνταμ Φέρερς, περίμενε τόσο πολύ ώστε οι εν τω μεταξύ επιτυχίες της είχαν ως αποτέλεσμα να μη χρειάζεται πλέον το δάνειο. Μια ιστορία επιτυχίας για τους ίδιους αλλά όχι και για την Ευρώπη! Μια άλλη εταιρεία, η Beaver 84 ΕΠΕ, του Μπάζιλτον δεν ενημερώθηκε καν από τον χρηματοδοτικό διάμεσο ότι η αίτησή της για μια χρηματοδοτική μίσθωση βρισκόταν στον κατάλογο για ευρωπαϊκή επιδότηση. Για τις επιχειρήσεις αυτές ο ρόλος της Ευρώπης παρέμεινε άγνωστος.
<P>
Η λύση για όλα αυτά είναι να διασφαλίσουμε ότι θα υπάρχουν επαρκείς πιστώσεις για να αντιμετωπιστούν οι ανάγκες και για να αποφευχθούν οι μακροχρόνιες καθυστερήσεις στη λίστα αναμονής. Στο σύνολο της Μ. Βρετανίας έχουν ενισχυθεί 700 επιχειρήσεις αλλά 650 άλλες είχαν υποβάλει αίτηση και είχαν επιλεγεί. Οι χρηματοδοτικοί διάμεσοι θα πρέπει να είναι πολύ σαφέστεροι σχετικά με τον ρόλο της ευρωπαϊκής υποστήριξης και όλα τα κράτη μέλη θα πρέπει να χρησιμοποιούν ένα σύστημα εφεδρικού καταλόγου για να βοηθούν τις επιχειρήσεις που δεν πρόλαβαν να πάρουν σειρά.
<P>
Τέλος, σχετικά με τα ευρωπαϊκά κέντρα ενημέρωσης, στο Έσσεξ δεν υπάρχει κανένα. Υπάρχει ένα τεράστιο κενό βόρεια από το Λονδίνο, στο Έσσεξ, στο Μπέντφορντσαϊρ και στο Όξφορντσαϊρ. Στο Έσσεξ υπάρχουν 66.000 τοπικές και διεθνείς επιχειρήσεις που παρέχουν εργασία σε 590.000 εργαζόμενους. Η απάντηση του Επιτρόπου Oreja στην κοινοβουλευτική μου ερώτηση της 13ης Ιουνίου κατά την οποία εδήλωσε ότι υπηρεσίες παρέχονται από το Νόργουϊτς ή ότι θα πρέπει να υπενοικιάζονται από το Νόργουϊτς, είναι ολοκληρωτικά απαράδεκτη. Ας κάνουμε το Συμβούλιο της Βιβλιοθήκης της Κομητείας του Έσσεξ ένα ευρωπαϊκό κέντρο ενημέρωσης. Δεν χρειάζονται επιπλέον χρήματα. Το μόνο που χρειαζόμαστε είναι ο τίτλος έτσι ώστε να μπορέσουμε να έχουμε πρόσβαση στην πληροφόρηση, στις δημοσιεύσεις και στο δίκτυο των άλλων κέντρων. Αυτή τη στιγμή δεν υπάρχει πληροφόρηση στο Έσσεξ. Εξετάστε την περίπτωσή μας ακόμη μια φορά.

<SPEAKER ID=22 LANGUAGE="NL" NAME="Thyssen">
Πρόεδρε, μου προκαλεί ευχαρίστηση το γεγονός ότι εμείς πριν ακόμη εξετάσουμε το πολυετές πρόγραμμα για τις μικρομεσαίες επιχειρήσεις, μπορούμε να αφιερώσουμε ένα ολόκληρο πρωϊνό στον φάκελο των μικρομεσαίων επιχειρήσεων. Από το Ευρωπαϊκό Συμβούλιο του Εδιμβούργου, έχει καταστεί συνήθεια κάθε Ευρωπαϊκό Συμβούλιο να εγκωμιάζει απερίφραστα τις μικρομεσαίες επιχειρήσεις. Κάθε φορά τονίζεται ο ρόλος τους για την οικονομική ανάπτυξη και τη δημιουργία απασχόλησης και αυτό έγινε επίσης και στο Ευρωπαϊκό Συμβούλιο της Φλωρεντίας.
<P>
Δεν πρέπει φυσικά να υποτιμούμε την πολιτική και ιδεολογική σημασία αυτού του γεγονότος, αλλά δεν πρέπει να λησμονούμε ότι σημασία έχουν όχι τα λόγια αλλά οι συγκεκριμένες πολιτικές πράξεις. Προκειμένου να βλετιωθεί το κλίμα εντός του οποίου λειτουργούν οι μικρομεσαίες επιχειρήσεις και να καταστούν αξιόπιστες οι πανηγυρικές διακηρύξεις είναι αναγκαίο να ληφθούν μέτρα. Στην Οργάνωση των Ανεξάρτητων Επιχειρηματιών και Μικρομεσαίων Επιχειρήσεων, στην οποία εργάστηκα επί έτη, το σκλόγκαν μας ήταν ότι οι μικρομεσαίες επιχειρήσεις δεν είναι μεγάλες επιχειρήσεις «τσέπης». Οι μικρομεσαίες επιχειρήσεις έχουν τα δικά τους χαρακτηριστικά και τις δικές τους ανάγκες για μία πολιτική η οποία θα είναι προσανατολισμένη σ' αυτές. Οι φάκελοι που εξετάζουμε αυτό το πρωϊνό αποτελούν μια έξοχη απεικόνιση αυτού του επιχειρήματος.
<P>
Το μικρό μέγεθος και ο οικογενειακός συχνά χαρακτήρας των εν λόγω επιχειρήσεων τις υποχρεώνουν να αντιμετωπίζουν με έναν ειδικό τρόπο τα χρηματοδοτικά προβλήματα. Το μικρό τους μέγεθος τις εμποδίζει επίσης να αποκτήσουν εξειδίκευση σε όλους τους τομείς, γεγονός το οποίο έχει ως επίπτωση να επικρέμεται ο κίνδυνος της χρονίας έλλειψης πληροφόρησης. Αλλωστε, οι μικρές επιχειρήσεις πλήττονται περισσότερο από τους πελάτες εκείνους οι οποίοι πληρώνουν με μεγάλη καθυστέρηση.
<P>
Η κοινοτική πρωτοβουλία για επιδοτήσεις επιτοκίου για δάνεια, ήταν περιορισμένης εμβέλειας, αλλά ωστόσο ήταν ευπρόσδεκτη. Τότε είχα προσπαθήσει να περιορίσω την ομάδα στόχο στις επιχειρήσεις εκείνες οι οποίες απασχολούν λιγότερους από 250 εργαζόμενους. Η Επιτροπή δεν θέλησε να υποστηρίξει την τροπολογία μου, όμως είχε υποσχεθεί να προσανατολίσει το μέγεθος των πόρων προς αυτό το σημείο. Είμαι ικανοποιημένη από το γεγονός ότι σήμερα διαπιστώνω ότι η υπόσχεση αυτή τηρήθηκε.
<P>
Υποστηρίζω πλήρως την εισηγήτρια Ewing στο αίτημά της να δοθεί προτεραιότητα στις επιχειρήσεις που απασχολούν λιγότερους από 50 εργαζόμενους. Ελπίζουμε ότι το πρόγραμμα ELISE θα δώσει στο σύστημα της δανειοδοτικής διευκόλυνσης μια ώθηση προς αυτή την κατεύθυνση.
<P>
Η δημιουργία μιας κεφαλαιαγοράς για μικρομεσαίες επιχειρήσεις αποτελεί ένα άλλο χρηματοδοτικό μέσο. Η EASDAQ μπορεί ενδεχομένως να αρχίσει να λειτουργεί το Σεπτέμβριο και θα προσφέρει επιτέλους στις ταχέως αναπτυσσόμενες καινοτόμες μικρομεσαίες επιχειρήσεις μία λύση η οποία θα βρίσκεται εντός και όχι εκτός της Ευρώπης. Τα ευρωπαϊκά κέντρα πληροφόρησης και τα δίκτυα εργασίας είναι τώρα περισσότερο αναγκαία παρά ποτέ. Ο εισηγητής Hendrick δικαίως υπογραμμίζει ότι το μέτρο αξιολόγησης θα πρέπει να είναι η παροχή υπηρεσιών στις μικρομεσαίες επιχειρήσεις. Στο θέμα αυτό θα αναφερθούμε σίγουρα εκ νέου κατά τη συζήτηση για το πολυετές πρόγραμμα.
<P>
Τέλος, υπάρχει και η έκθεση Harrison σχετικά με τις προθεσμίες πληρωμής. Δεν είναι σπάνιο φαινόμενο οι αργοπορημένες πληρωμές να αποτελούν έναν από τους λόγους χρεωκοπίας. Πρόκειται για ένα κακό το οποίο σχετικά πλήττει περισσότερο τις μικρομεσαίες επιχειρήσεις. Η έλλειψη γνώσεων και παροχής συμβουλών εκ μέρους εμπειρογνωμόνων καθώς και μια ανεπαρκής εσωτερική οργάνωση δεν είναι άγνωστα φαινόμενα εν προκειμένω, όμως και το γεγονός ότι οι μικρομεσαίες επιχειρήσεις δεν μπορούν να ομιλούν από θέσεως ισχύος κατά τις διαπραγματεύσεις, διαδραματίζει σίγουρα ρόλο. Το ερώτημα είναι εάν εμείς μπορούμε να επιλύσουμε αυτό το πρόβλημα με τη θέσπιση μιας οδηγίας. Προσωπικά αμφέβαλα επί μακρόν και ζητούσα συνεχώς εναρμόνιση του εφαρμοζομένου δικαίου, την καθιέρωση απλών δικαστικών διαδικασιών και την προώθηση της διαδικασίας του εξοδικαστικού συμβιβασμού. Εξακολουθώ να τονίζω την ανάγκη όλων αυτών, αλλά ομολογώ ότι πολυάριθμες συζητήσεις με επιχειρηματίες μπόρεσαν τελικά να με πείσουν για την ανάγκη θέσπισης μιας οδηγίας. Μιας οδηγίας η οποία θα περιέχει υποχρεωτικές διατάξεις, αλλά επίσης, όσον αφορά αυτή την ίδια την προθεσμία πληρωμής, συμπληρωματικές νομικές διατάξεις.
<P>
Πρόεδρε, επιτρέψτε μου να προσθέσω απευθυνόμενος προς τον εισηγητή ότι βρίσκω ότι επέδειξε υποδειγματική διάθεση για συνεργασία. Κατ' αυτό τον τρόπο μπορέσαμε να επιτύχουμε την εκπόνηση μιας έκθεσης την οποία υποστηρίζει πλήρως η Ομάδα μου. Θα ήθελα να πληροφορηθώ από την Επιτροπή τι σχεδιάζει να πράξει τώρα σχετικά με τις αργοπορημένες πληρωμές. Έχει αρχίσει ήδη η εκπόνηση μιας πρότασης οδηγίας ή υπάρχουν άλλα σχέδια;

<SPEAKER ID=23 LANGUAGE="IT" NAME="Garosci">
Κύριε Πρόεδρε, η ομάδα μας εκφράζει την ικανοποίησή της σχετικά με τα επιχειρήματα που υποστήριξαν οι εισηγητές, σήμερα το πρωϊ, για τις μικρομεσαίες επιχειρήσεις. Δεν θα μπορούσαμε να έχουμε μία διαφορετική θέση διότι όποιος έχει μία σφαιρική αντίληψη της κοινοτικής οικονομικής ανάπτυξης δεν μπορεί να αγνοήσει την ανάπτυξη των μικρομεσαίων επιχειρήσεων. Αλλά για να προωθηθεί αυτή η ανάπτυξη θα πρέπει να προικοδοτηθούν με τα κατάλληλα μέσα: από τη μία πλευρά ρυθμιστικού τύπου, δηλαδή με νόμους που να είναι κοντά στις απαιτήσεις της αγοράς και, από την άλλη, με μέτρα δημοσιονομικού τύπου. Εφόσον ουδείς, όπως νομίζω, θέτει σε αμφισβήτηση ότι η ανάπτυξη του ευρωπαϊκού οικονομικού ιστού των προσεχών ετών θα εξαρτηθεί κυρίως από τις μικρομεσαίες επιχειρήσεις, παρά από τις μεγάλες, χρειάζεται να παρακολουθούμε με μεγαλύτερη προσοχή τον τομέα, παρέχοντας και τα συνεπαγόμενα όργανα υποστήριξης. Σε αυτό το πλαίσιο δεν μπορούμε να μην αξιολογήσουμε θετικά το νέο πολυετές πρόγραμμα 1997-2000, που προσεχώς θα εξετάσει η Ολομέλεια, πρόγραμμα που πρόσφατα συνέταξαν ο επίτροπος Παπουτσής και η ΓΔ ΧΧΙΙΙ, δίδοντας μεγάλη προσοχή στα αναγκαία οικονομικά μέσα.
<P>
Ο κατακερματισμός της κοινοτικής αγοράς κεφαλαίων αποτελεί, όντως, ένα πρόβλημα για όλες τις αναπτυσσόμενες επιχειρήσεις. πολύ συχνά, όταν οι επιχειρήσεις απευθύνονται σε άλλες χώρες ή σε άλλες πηγές, εμείς δεν κάνουμε σωστά τη δουλειά μας. Είναι συνεπώς απαραίτητη η ενίσχυση της ευρωπαϊκής αγοράς των κεφαλαίων, εντός της οποίας οι εταιρείες μπορούν να έρθουν σε άμεση επαφή με τους ιδιώτες και δημόσιους επενδυτές και με όλο και χαμηλότερες διαμεσολαβητικές δαπάνες. Όσον αφορά τις προϋποθέσεις πληρωμής στις εμπορικές συναλλαγές, είμαστε πεπεισμένοι ότι το φαινόμενο υπάρχει και με σοβαρές επιπτώσεις, κυρίως για τις μικροεπιχειρήσεις, που επιζούν χάρη στο σεβασμό των προθεσμιών που προβλέπονται για τις πληρωμές. Αυτή η διαπίστωση ισχύει λιγότερο για τις μεσαίες και μεγαλομεσαίες επιχειρήσεις. Στους τομείς αυτών των διαστάσεων, όντως, οι συνθήκες πληρωμής αποτελούν μία απο τις προϋποθέσεις των συμβάσεων που ρυθμίζουν τις σχέσεις μεταξύ πελάτη και προμηθευτή. Θα ήταν επομένως παράλογο να θέλουμε να ρυθμίσουμε με νόμο μία από τις συνήθεις προϋποθέσεις των σχέσεων μεταξύ των επιχειρήσεων: είναι συνεπώς περισσότερο από αρκετή η σύσταση όσον αφορά τις μεσαίες επιχειρήσεις, ενώ θα ήταν ευκταία μία ρύθμιση για τις μικροεπιχειρήσεις.
<P>
Μία τελευταία πλευρά που επιθυμώ να υπενθυμίσω αφορά τη διάκριση που θα πρέπει να κάνουμε μεταξύ των διαφόρων οικονομικών τομέων των μικρομεσαίων επιχειρήσεων. Είμαστε πεπεισμένοι ότι τρεις τομείς αξίζουν ιδιαίτερης προσοχής για τις δυνατότητες ανάπτυξης, απασχόλησης, επενδύσεων που προσφέρουν: αναφέρομαι ειδικότερα στη βιοτεχνία, στον τουρισμό και στο εμπόριο και τη διανομή. Σε αυτούς τους τρεις τομείς, που βάζουμε μαζί στο τριτογενή τομέα, υπάρχουν οι περισσότεροι πόροι και η μεγαλύτερη άμεση επαφή με τον καταναλωτή, που είναι ο πραγματικός στόχος εκατομμυρίων επιχειρηματιών, μικρών ή μεγάλων, οι οποίοι αντιμετωπίζουν μία αγορά που έχουμε καθήκον να καθιστούμε όλο και πιο μεγάλη και αποτελεσματική.

<SPEAKER ID=24 LANGUAGE="NL" NAME="Kestelijn-Sierens">
Κύριε Πρόεδρε, κύριε Επίτροπε, συνάδελφοι, με τη συζήτηση που πραγματοποιείται σήμερα σχετικά με τις τέσσερις αυτές εκθέσεις, τονίζεται για άλλη μια φορά η σημασία των μικρομεσαίων επιχειρήσεων. Ένα σημαντικό θέμα το οποίο θίγεται εδώ σήμερα αφορά τη δημιουργία μιας ευρωπαϊκής κεφαλαιαγοράς για μικρές αναπτυσσόμενες επιχειρήσεις. Είναι πλέον καιρός να λειτουργήσει μια πανευρωπαϊκή κεφαλαιαγορά, η EASDAQ, ως αντίβαρο της αμερικανικής NASDAQ. Αυτό θα καταστεί ενδεχομένως πραγματικότητα στα τέλη Σεπτεμβρίου.
<P>
Συνεχώς συζητούμε για τη δημιουργία αειφόρου απασχόλησης. Τώρα λοιπόν, υπάρχει όντως ένα μέτρο το οποίο θα προωθήσει την ανάπτυξη των επιχειρήσεων περισσότερο από όλα τα υφιστάμενα προγράμματα στον τομέα της απασχόλησης, και το οποίο μπορεί όντως να οδηγήσει στη δημιουργία αειφόρου απασχόλησης. Μία πρόσφατα πραγματοποιηθείσα αμερικανική μελέτη το επιβεβαιώνει. Οι επιχειρήσεις οι οποίες συμμετέχουν στη NASDAQ μπορεί να αποτελούν μεν μόνο το 0, 4 % του συνόλου των αμερικανικών επιχειρήσεων, αλλά στο διάστημα μεταξύ 1990 και Ιούνιος 1994 δημιούργησαν το 16 % των 300.000 θέσεων εργασίας οι οποίες δημιουργήθηκαν συνολικά. Και αυτό μολονότι στις 500 μεγαλύτερες επιχειρήσεις στις Ηνωμένες Πολιτείες χάθηκαν 850.000 θέσεις εργασίας.
<P>
Η δημιουργία κεφαλαίων επιχειρηματικού κινδύνου προωθείται, με εξαίρεση ορισμένα κράτη μέλη, ανεπαρκώς και ούτε υπάρχει το ανάλογο ενδιαφέρον. Τα κεφάλαια των συνταξιοδοτικών ταμείων τα οποία μπορούν να διαδραματίσουν σημαντικό ρόλο ή να αποτελέσουν σημαντική πηγή δημιουργίας κεφαλαίων επιχειρηματικού κινδύνου αντιμετωπίζουν περιορισμούς ή υψηλές φορολογίες. Η Ευρωπαϊκή Ομοσπονδία των Συνταξιοδοτικών Ταμείων υπέβαλε πρόσφατα μία έκθεση στην Επιτροπή με μία σύσταση βάσει της οποίας θα μπορούσε να δημιουργηθεί ένα αστρονομικό ποσό σε αποθεματικό γύρω στο έτος 2020. Η έκθεση υπερασπίζεται τη θέση ότι μεγαλύτερη κινητικότητα των επενδύσεων των κεφαλαίων των συνταξιοδοτικών ταμείων τόσο σε αυτή την ίδια τη χώρα όσο και σε άλλες χώρες θα μπορούσε να διαδραματίσει σημαντικό ρόλο.
<P>
Η Επιτροπή θα πρέπει, από κοινού με τα κράτη μέλη, να καταβάλει τις αναγκαίες προσπάθειες ώστε να εξευρεθεί μία λύση όσον αφορά την ελεύθερη κυκλοφορία των κεφαλαίων, που υφίσταται μόνο στη θεωρία, και την άρση των εμποδίων όπως, μεταξύ άλλων, η διπλή φορολογία.

<SPEAKER ID=25 NAME="Θεωνάς">
Κύριε Πρόεδρε, είναι γνωστό ότι τόσο η ίδια η ανάπτυξη, όσο και η προώθηση της απασχόλησης, στηρίζονται σε μεγάλο βαθμό στην παρουσία και δράση των μικρομεσαίων επιχειρήσεων και, ειδικότερα, των μικρών επιχειρήσεων. Πρέπει όμως να υπογραμμίσουμε ότι οι μικρομεσαίες επιχειρήσεις, και ιδιαίτερα οι πιο μικρές από αυτές, αντιμετωπίζουν οξύτατα προβλήματα από την ένταση του ανταγωνισμού που συνεπάγεται η εσωτερική αγορά, η παγκοσμιοποίηση της παραγωγής, καθώς και η συντονισμένη δράση του μεγάλου πολυεθνικού κεφαλαίου. Αποτέλεσμα: χιλιάδες επιχειρήσεις οδηγούνται στον αφανισμό, με συνέπεια την απώλεια δεκάδων χιλιάδων θέσεων εργασίας. Από αυτήν την άποψη, τα μέχρι τώρα μέτρα της Ευρωπαϊκής 'Ενωσης σχετικά με τις μικρομεσαίες επιχειρήσεις δεν μπορούν να θεωρηθούν ικανοποιητικά. Είναι αποσπασματικά και απλά διαχειριστικά, προσπαθούν να δημιουργήσουν άλλοθι προστασίας, την στιγμή που η γενικότερη πολιτική της Ευρωπαϊκής 'Ενωσης συμπιέζει τις επιχειρήσεις αυτές και συμβάλλει στον αφανισμό τους.
<P>
Από αυτό το πρίσμα κρίνουμε την εφαρμογή του προγράμματος «Διευκόλυνση για τις μικρομεσαίες επιχειρήσεις». Είναι ανάγκη να προσανατολισθεί η επιδότηση σε επιχειρήσεις που πραγματικά αδυνατούν να αντεπεξέλθουν στα βάρη που συνεπάγεται η προσφυγή σε εξωτερικά κεφάλαια. Θα πρέπει να ευνοηθούν οι μικρομεσαίες επιχειρήσεις που απασχολούν λιγότερους από 10 εργαζόμενους και που αποτελούν το 92 % των μικρομεσαίων επιχειρήσεων στην Ευρωπαϊκή 'Ενωση.
<P>
Θεωρούμε, επομένως, ότι το όριο των 500 εργαζομένων που αναφέρει η απόφαση είναι εντελώς απαράδεκτο. Ουσιαστικά, αποτελεί μέσο επί πλέον ενίσχυσης μεγάλων επιχειρήσεων. Η μείωση του ορίου αυτού σε 250 και η ομαδοποίηση των μικρομεσαίων επιχειρήσεων, όπως έχει προτείνει ο Επίτροπος κ. Παπουτσής, είναι στην σωστή κατεύθυνση αλλά δεν αρκεί. Δεδομένης της ουσιαστικής κάλυψης της αρχικής κατανομής του 1 δις, καλούμε την Επιτροπή να παρατείνει το πρόγραμμα, εγκρίνοντας νέες πιστώσεις, και να λάβει ιδιαίτερα μέτρα ενίσχυσης των πολύ μικρών επιχειρήσεων, δηλαδή αυτών που απασχολούν λιγότερους από 10 εργαζόμενους.

<SPEAKER ID=26 LANGUAGE="FI" NAME="Hautala">
Αξιότιμε κύριε Πρόεδρε, θα ήθελα να σχολιάσω ορισμένες από τις απόψεις οι οποίες συμπεριλαμβάνονται στην έκθεση της κυρίας Γιούϊνγκ. Συμφωνώ απόλυτα μαζί της ότι πρέπει να εξετασθεί το ενδεχόμενο να αυξηθούν και περαιτέρω οι επιδοτήσεις επιτοκίων προς τις μικρότερες των επιχειρήσεων. Το πρόγραμμα ELISE θεωρείται ιδανικό για το σκοπό αυτό. Ακόμη, θα ήθελα να υπογραμμίσω ότι πρέπει, οπωσδήποτε, να γνωρίζουμε, στο εξής, με ακρίβεια εάν οι δημόσιοι πόροι οι οποίοι διατίθενται υπό μορφήν επιδοτήσεων για την ενίσχυση των επιχειρήσεων, συμβάλλουν όντως, στην επίτευξη του επιθυμητού αποτελέσματος. Για το θέμα αυτό η Ομάδα των Πρασίνων έχει υποβάλει πρόταση τροποποίησης στην έκθεση της κυρίας Γιούινγκ, όπου επιπλέον, υπογραμμίζεται ότι η Επιτροπή οφείλει να διευκρινίσει σε ποιούς τομείς έχουν δημιουργηθεί νέες θέσεις απασχόλησης βάσει του υφισταμένου συστήματος επιδοτήσεων. Ουσιαστικά θα ήθελα να ρωτήσω το αρμόδιο μέλος της Επιτροπής εάν πιστεύει ότι οι γνώσεις μας εν σχέσει με τις συνέπειες της εφαρμογής του υφιστάμενου συστήματος επιδοτήσεων επί της απασχόλησης, είναι επαρκείς. Η μέθοδος ενίσχυσης μέσω επιδοτήσεων επιτοκίου, αυτή καθ' αυτή, αποτελεί ένα ιδιαίτερα αποτελεσματικό μέσο. Η μέθοδος αυτή χαρακτηρίζεται από ελαστικότητα και παρέχει ενδεχομένως, την δυνατότητα για αποτελεσματικότερη και πιο δίκαια ενίσχυση ενός ευρύτερου φάσματος επιχειρήσεων σε σύγκριση με αυτή της άμεσης επιδότησης. Στο σημείο αυτό θα ήθελα να σχολιάσω και ένα άλλο, κάπως πολύπλοκο και ευαίσθητο, θέμα. Μήπως θα έπρεπε, ακόμη, να εξετάσουμε εάν και μέχρι ποίου βαθμού συμβάλλει η παροχή επιδοτήσεων προς τις επιχειρήσεις στην στρέβλωση του ανταγωνισμού και δυσχεραίνει τη λειτουργία των πιο υγιών από τις επιχειρήσεις; Θα ήθελα να γνωρίζω εάν ο κύριος Επίτροπος έχει προβληματισθεί εν σχέσει με το θέμα αυτό και εάν η Επιτροπή έχει εξετάσει εάν όντως οι επιδοτήσεις αυτές στρεβλώνουν τον ανταγωνισμό. Γνωρίζω ότι ορισμένοι επιχειρηματικοί κύκλοι έχουν εκφρασθεί υπέρ της κατάργησης κάποιων από τις μεθόδους άμεσης ενίσχυσης για να καταστεί, ούτως, δυνατή η διάθεση κοινωνικών πόρων για επιχειρήσεις υπό την μορφή, π.χ., μειωμένης φορολογίας.

<SPEAKER ID=27 LANGUAGE="EN" NAME="Murphy">
Κύριε Πρόεδρε, οι καθυστερούμενες πληρωμές αποτελούν τη μάστιγα των επιχειρήσεων σε όλο το μήκος και το πλάτος της εσωτερικής αγοράς. Αποτελούν ένα ειδικό πρόβλημα για τα 17 εκατομμύρια των μικρών και μεσαίων επιχειρήσεών μας. Καλωσορίζω την πρωτοβουλία της Επιτροπής σχετικά με τις καθυστερούμενες καταβολές αλλά αυτό το καλωσόρισμά μου είναι υπό όρους. Η πρόταση είναι αποδεκτή μόνο στον βαθμό που θα υλοποιηθεί.
<P>
Οι ΜΜΕ της Ευρώπης σε πόλεις όπως το Ντάντλεϋ, το Χέϊλσοουεν, το Στούρμπριτζ, το Σμέθγουϊκ και το Γούλβερχαμπτον στην εκλογική μου περιφέρεια, χρειάζονται περισσότερα. Στις αρχές της δεκαετίας του '70 ο πατέρας μου ίδρυσε μια δική του μικρή επιχείρηση. Μια από τις πρώτες μεγάλες συμβάσεις που υπέγραψε ήταν να κατασκευάσει ένα φράχτη στο οικόπεδο μιας μεγάλης εταιρείας ψυγείων. Αναγκάστηκε να δανειστεί χρήματα από την τράπεζα για να αγοράσει τα υλικά. Η εταιρεία των ψυγείων, μια διεθνώς γνωστή επιχείρηση, καθυστέρησε να τον εξοφλήσει. Αυτή η καθυστέρηση έφερε τη νέα επιχείρηση του πατέρα μου στα όρια της χρεωκοπίας και θυμάμαι πάρα πολύ καλά την αγωνία που προκάλεσε η οικονομική αυτή κρίση στο σπιτικό μας.
<P>
Είναι αναγκαίο να αλλάξουμε τη νοοτροπία των επιχειρήσεων σχετικά με τις καθυστερούμενες πληρωμές αλλά θα ήθελα να πω στον Επίτροπο ότι αυτό δεν μπορεί να επιτευχθεί με μια πρόταση που ουσιαστικά αποτελεί ένα ευχολόγιο για την τήρηση των καλύτερων πρακτικών. Αυτή είναι μια προσέγγιση μόνο με καρότο και χωρίς ραβδί. Το ραβδί θα ήταν μια οδηγία με την οποία θα παραχωρείτο αυτομάτως νομοθετημένο δικαίωμα καταλογισμού τόκων ποινής για τις καθυστερούμενες πληρωμές υπολοίπων εμπορικών οφειλών. Η αναγκαιότητα επιβολής ενός τέτοιου νομικού δικαιώματος τόκων υπερημερίας απετέλεσε το συμπέρασμα της δημόσιας ακροάσεως της Επιτροπής Οικονομικής, Νομισματικής και Βιομηχανικής Πολιτικής τον Απρίλιο του 1995. Όλες οι μικρές επιχειρήσεις που μίλησαν κατά τη διάρκεια εκείνης της ακροάσεως αναφέρθηκαν πειστικά για την ανάγκη θεσμοθετημένου νομικού δικαιώματος.
<P>
Ο κ. Σαμ Μακρόν της εταιρείας Scott Young Research στο Μπριέρλεϋ Χιλλ και ο κ. Ίαν Μπρο, γενικός διευθυντής του Εμπορικού και Βιομηχανικού Επιμελητηρίου του Ντάντλεϋ, προσέφεραν στην ακρόαση το όφελος των εμπειριών τους σχετικά με τις καθυστερούμενες καταβολές όπως αυτές επηρεάζουν τις τοπικές τους κοινωνίες. Ο κ. Μακρόν, ιδιαίτερα, τόνισε ότι το θέμα αυτό αφορά την εσωτερική αγορά. Οι μικρές και μεσαίες επιχειρήσεις, όπως η δική του, υφίστανται μεγάλες καθυστερήσεις στην είσπραξη των οφειλομένων τους από άλλες χώρες της ευρωπαϊκής εσωτερικής αγοράς, όπως η Γαλλία.
<P>
Πιστεύω ότι ίσως ύστερα από δύο ή τρία χρόνια θα ξαναβρεθούμε εδώ και θα συζητούμε για την αποτυχία της προτάσεως να υλοποιήσει αυτά που ζητούμε. Θα πρέπει να έχουμε την οδηγία και θα πρέπει να την έχουμε τώρα. Θα μπορούσαμε να αποφύγουμε την αναμονή δύο ή τριών ετών και να κάνουμε πραγματικό έργο υπέρ των μικρομεσαίων επιχειρήσεων όχι μόνο στην δική μου εκλογική περιφέρεια του βιομηχανικού Δυτικού Μίντλαντς αλλά στο σύνολο της εσωτερικής αγοράς.

<SPEAKER ID=28 LANGUAGE="SV" NAME="Carlsson">
Κύριε Πρόεδρε, σήμερα έχουμε να επεξεργαστούμε τέσσερεις φακέλλους από την Επιτροπή. Μιά ανακοίνωση, μιά αναφορά, μιά έκθεση και μία σύσταση. Συχνά υπάρχουν πολλά σωστά πράγματα στα κείμενα. Δυστυχώς αυτά τα κείμενα δεν γίνονται πάντοτε συγκεκριμένη πράξη.
<P>
Οι τέσσερεις διαφορετικές εκθέσεις από την Επιτροπή Οικονομικής Πολιτικής είναι πολύ καλές. Δείχνουν ότι υπάρχει επίγνωση των προϋποθέσεων των μικρομεσαίων επιχειρήσεων. Θα ήθελα να αναφερθώ κυρίως σε μιά έκθεση. Την έκθεση Harrison για τις προθεσμίες πληρωμής στις εμπορικές συναλλαγές που έπρεπε να ήταν επεξεργασία ενός δεσμευτικού εγγράφου της Επιτροπής. Δυστυχώς τώρα είναι μόνον μιά σύσταση, που σημαίνει ότι δεν θα αποκτήσει την σημασία που όντως θα χρειαζόταν για να προωθηθούν συντομότεροι χρόνοι πληρωμής και ως εκ τούτου μικρότερη πίεση εξόφλησης για τις επιχειρήσεις της Ευρώπης.
<P>
Στην Σουηδία έχουμε καλές εμπειρίες καλών, νομίμων κανόνων είσπραξης πληρωμών πρός όφελος των επιχειρήσεων ως εμπορική δραστηριότητα. Αυτό όμως που δεν μου αρέσει στην σύσταση της Επιτροπής και στην τελική έκθεση είναι η παρέμβαση στην ελευθερία επίτευξης συμφωνιών. Θεωρώ ότι δεν χρειάζονται κάποια θεσμοθετημένοι όροι πληρωμών. Η πρόσβαση σε κεφάλαιο είναι μιά προϋπόθεση για τις αναπτυσσόμενες επιχειρήσεις να μπορεί, μέσω καλύτερης ροής ρευστού και μέσω της δυνατότητας, χωρίς υψηλό φορολογικό βάρος να παράγει ίδιον κεφάλαιο, αλλά επίσης και της δυνατότητας πρόσβασης σε κεφάλαιο υψηλού κινδύνου. Αυτό το τελευταίο ισχύει, πέραν των άλλων για τις ταχέως αναπτυσσόμενες επιχειρήσεις στον τομέα της υψηλής τεχνολογίας. Αυτό το εξετάζει ο κ. Harrison στην δεύτερη έκθεση του. Συμμερίζομαι την άποψη ότι οι ευρωπαϊκές επιχειρήσεις πρέπει να έχουν τις ίδιες προϋποθέσεις με τις αντίστοιχες αμερικανικές και σαν ένα βήμα πρός αυτό θα ήταν θαυμάσιο να μπορούσε να δημιουργηθεί μιά καλά λειτουργούσα κεφαλαιαγορά, ειδάλλως διατρέχουμε τον κίνδυνο να πραγματοποιηθούν κάπου αλλού οι καλές ιδέες. Ελπίζω η Επιτροπή να αναλάβει πρωτοβουλία νομίμων προϋποθέσεων για την δημιουργία μιάς ευρωπαϊκής κεφαλαιαγοράς. Πρέπει να καταργηθούν οι διάφορες εθνικές ρυθμίσεις και περιορισμοί όσον αφορά την κινητικότητα του κεφαλαίου για να μπορέσει η κεφαλαιαγορά να λειτουργήσει αποτελεσματικά.

<SPEAKER ID=29 LANGUAGE="EN" NAME="Watson">
Κύριε Πρόεδρε, θα ήθελα κι' εγώ να συγχαρώ τους εισηγητές των εκθέσεων αυτών. Οι εκθέσεις απετέλεσαν εξαιρετικά χρήσιμες συνεισφορές στη σημαντική συζήτηση που κάνουμε σήμερα σχετικά με τις μικρές επιχειρήσεις οι οποίες, καθώς γνωρίζουμε, είναι πολύ σημαντικές για τη δημιουργία πλούτου και απασχόλησης στην Ένωσή μας.
<P>
Τα χρηματοδοτικά σχήματα που έχει εφαρμόσει η Ευρωπαϊκή Τράπεζα Επενδύσεων είναι πολύ καλά. Είναι βέβαιο ότι στη χώρα μου ο τρόπος με τον οποίο λειτουργούν μέσω ορισμένων εμπορικών τραπεζών υπήρξε πολύ υποβοηθητικός για τις μικρομεσαίες επιχειρήσεις. Θα ήθελα να δω την Ευρωπαϊκή Τράπεζα Επενδύσεων να διερευνήσει λίγο περισσότερο τον τρόπο υλοποίησής τους. Στην εκλογική μου περιφέρεια μου διαβιβάστηκαν παράπονα από επιχειρήσεις ότι οι εμπορικές τράπεζες ζητούσαν τη μεταφορά των καταθέσεων των ενισχυομένων σ' αυτές τις τράπεζες πριν να καταβληθούν τα χρήματα της ΕΤΕπ. Εάν συμβαίνει στην πραγματικότητα κάτι τέτοιο είναι απόλυτα καταδικαστέο και πρέπει να διερευνηθεί.
<P>
Η εργασία που γίνεται αναφορικά με τις κεφαλαιαγορές είναι η πιο σημαντική. Το μεγαλύτερο πρόβλημα που αντιμετωπίζουν οι ΜΜΕ σε ολόκληρη την Ένωση είναι η πρόσβαση στα κεφάλαια. Αλλά ίσως η πιο σημαντική και η πιο άμεση από όλες τις εκθέσεις είναι εκείνη που αναφέρεται στις καθυστερούμενες καταβολές των οφειλών. Στη χώρα μου γνωρίζουμε ότι το ολικό εμπορικό χρέος που οφείλεται σε ιδιωτικές επιχειρήσεις είναι τώρα της τάξεως των 46 δισεκατομμυρίων λιρών και ότι το σύνολο των ληξιπροθέσμων οφειλών προς τις ιδιωτικές επιχειρήσεις ανέρχεται σε 20 δισεκατομμύρια λίρες. Είναι βέβαιο ότι οι αριθμοί αυτοί δεν βοηθούν τις μικρές και μεσαίες επιχειρήσεις και οι παρούσες εκθέσεις μπορούν να αποβούν εξαιρετικά επωφελείς για την επίτευξη μιας ικανοποιητικής λύσεως.

<SPEAKER ID=30 LANGUAGE="FR" NAME="Le Rachinel">
Κύριε Πρόεδρε, αγαπητοί συνάδελφοι, είμαι επικεφαλής αρκετών ΜΜΕ στη Γαλλία. Με αυτή την ιδιότητα θα κάνω τα ακόλουθα σχόλια σχετικά με τις εκθέσεις που μας υποβλήθηκαν σήμερα. Δεν απευθύνθηκα ποτέ σε Ευρωπαϊκό Κέντρο Πληροφόρησης για να αποκτήσω πληροφορίες. Στη χώρα μου οι νομαρχίες, τα γενικά και περιφερειακά συμβούλια, τα εμπορικά επιμελητήρια, οι επαγγελματικές οργανώσεις και άλλοι φορείς μας κατακλύζουν με πληροφορίες. Συνεπώς, κατά τη γνώμη μου ο ευρωπαϊκός φορέας είναι περιττός.
<P>
Όσον αφορά τις προθεσμίες πληρωμής, που φθάνουν σήμερα τους έξι μήνες, καταφέρεστε εναντίον των συνεπειών και όχι της αιτίας, που είναι οι γενική οικονομική κρίση. Οι πληρωμές θα ήταν πολύ ταχύτερες, εάν η οικονομία ήταν υγιής. Επιπλέον, η οικονομική πολιτική που επιβάλλετε στα κράτη δεν ευνοεί την ανάπτυξη. Η τιμολόγηση των τόκων υπερημερίας, η οποία είναι μάλιστα υποχρεωτική στη Γαλλία, τηρείται σπάνια λόγω του φόβου απώλειας του πελάτη.
<P>
Η πραγματικά καλή ιδέα της έκθεσης είναι η καταβολή του ΦΠΑ κατά την πραγματική εξόφληση του τιμολογίου. Πρόκειται για ένα μέτρο στην ορθή κατεύθυνση που επικροτούν όλοι οι επικεφαλής επιχειρήσεων. Η δημιουργία μίας δευτερεύουσας ευρωπαϊκής αγοράς, σύμφωνα με το πνεύμα σας, αφορά λίγες μόνο επιχειρήσεις ενός πολύ ειδικού τομέα. Για μένα θα αρκούσε να καταστεί πιο ευέλικτη η δευτερεύουσα γαλλική αγορά και να καταστεί πιο προσιτή στους ιδιώτες μικρομετόχους και στις επιχειρήσεις. Η αποταμίευση υφίσταται, αλλά δεν επενδύεται στην οικονομία, λόγω έλλειψης κατάλληλων δομών.
<P>
Τέλος, σε ό, τι αφορά τις πιστώσεις, πιστεύω ότι ο μηχανισμός της ΕΤΕ αντιπροσωπεύει το είδος των αναγκαστικών ενισχύσεων στην απασχόληση, που καθίσταται επίκεντρο της οικονομικής οργάνωσης των επιχειρήσεων και προκαλεί αρκετά συχνά το χαμό τους. Αυτό που θα μας βοηθούσε θα ήταν να εγκαταλειφθεί η ΟΝΕ, να μειωθεί το κόστος δανεισμούς και να πειστούν οι τράπεζες να μη θεωρούν τα δάνεια προς τις ΜΜΕ ως έναν κίνδυνο στον οποίο δεν θέλουν να εκτεθούν.
<P>
Τέλος, κατά τη γνώμη μου, τα κυριότερα προβλήματα των ΜΜΕ είναι τα ακόλουθα: το κόστος δανεισμού, η ατολμία των τραπεζών, οι διοικητικοί περιορισμοί, η φορολογία, οι υπερβολικές κοινωνικές επιβαρύνσεις. Φοβούμαι ότι κανένα από αυτά τα προβλήματα δεν θα επιλυθεί από την Ευρώπη σας.

<SPEAKER ID=31 LANGUAGE="EN" NAME="Tappin">
Κύριε Πρόεδρε, πριν εκλεγώ ως βουλευτής του Ευρωπαϊκού Κοινοβουλίου υπήρξα για δεκαπέντε περίπου χρόνια μέλος της τοπικής αυτοδιοίκησης στο Ηνωμένο Βασίλειο και για δέκα περίπου από αυτά τα χρόνια ήμουν, ως αντιπρόεδρος, υπεύθυνος για μια οργάνωση υπό την επωνυμία Αναπτυξιακός Σύνδεσμος του Στάφορντσαϊρ, κύριο αντικείμενο του οποίου ήταν η ενθάρρυνση και η προώθηση της ανάπτυξης των μικρών επιχειρήσεων.
<P>
Σ' αυτή την οργάνωση του Στάφορντσαϊρ είχαμε πάνω από 200 μέλη τα οποία εποίκιλλαν από μεγάλες εταιρείες όπως η Γουέτζγουντ και η Στήηλαϊτ οι οποίες είναι πολύ γνωστές - όταν πίνετε τον καφέ σας στο Κοινοβούλιο είναι από τα πήλινα σκεύη που κατασκευάζει η Στήηλαϊτ στην εκλογική μου περιφέρεια - μέχρι πολύ μικρές. Θέλω να απευθύνω τις παρατηρήσεις μου σχετικά με τις δύο εκθέσεις που βρίσκονται ενώπιόν μας σήμερα στο πρόβλημα αυτών των πολύ μικρών επιχειρήσεων.
<P>
Αυτές είναι επιχειρήσεις που έχουν μεταξύ 5 και 15 εργαζομένων. Όταν ήμουν αντιπρόεδρος του Αναπτυξιακού Συνδέσμου του Στάφορντσαϊρ προέκυψαν δύο κύρια προβλήματα σχετικά με αυτές τις επιχειρήσεις. Το ένα αφορούσε την πρόσβαση στις αγορές κεφαλαίου. Στην έκθεσή της η κ. Ewing υπεγράμμισε τα προβλήματα - παρά ορισμένες αλλαγές - που αντιμετωπίζουν οι μικρές επιχειρήσεις σ' αυτόν τον τομέα. Η εργασία της ΕΤΕπ είναι αξιέπαινη αλλά υπάρχουν δύο σημεία τα οποία θα πρέπει να ληφθούν υπόψη. Οι διαθέσιμες πιστώσεις του ενός δισεκατομμυρίου Ecu είναι πολύ λίγες υπόψη του αριθμού των πολύ μικρών επιχειρήσεων της Ευρωπαϊκής Ένωσης. Το ποσό αυτό θα πρέπει να αυξάνεται προοδευτικά.
<P>
Το δεύτερο σημείο το οποίο είναι πολύ σημαντικό είναι ότι πρέπει να τεθεί ένας στόχος ή ένα ταμείο-στόχος ειδικότερα για τις πολύ μικρές επιχειρήσεις. Οι εταιρείες αυτές, οι οποίες απασχολούν πολύ μικρό αριθμό εργαζομένων, βρίσκουν πολύ δύσκολη την πρόσβασή τους σε πόρους για τη διεύρυνση των επιχειρήσεών τους. Εάν επανεξετάσουμε τη Λευκή Βίβλο Delors, όπως είπε ο κ. Harrison, θα διαπιστώσουμε ότι η ατμομηχανή της ανάπτυξης είναι αυτές οι πολύ μικρές επιχειρήσεις. Αυτοί είναι οι οργανισμοί που θα μεγαλώσουν. Σ' αυτές θα πρέπει να συγκεντρώσουμε την προσοχή μας. Επίσης, θα πρέπει να μελετήσουμε την έλλειψη ανόδου στις οικονομίες ορισμένων κρατών μελών.
<P>
Ένα άλλο σημείο είναι οι καθυστερούμενες πληρωμές. Το Σώμα έκανε ορισμένες θαυμάσιες συνεισφορές. Χρειαζόμαστε νομοθετημένο δικαίωμα για τους τόκους υπερημερίας. Γυρίζουμε γύρω γύρω από το θέμα αυτό για πολλά χρόνια τώρα. Εκείνες που είναι υπεύθυνες για ένα πολύ μεγάλο ποσοστό αυτού του προβλήματος είναι οι τοπικές αρχές, οι μεγάλοι οργανισμοί και οι εθνικές κυβερνήσεις. Εάν δεν υπάρξει νομοθετημένο δικαίωμα για τόκους υπερημερίας, εάν δεν εκπονήσουμε νομοθεσία σχετικά μ' αυτό, θα καταλήξουμε να πουλήσουμε τις μικρές μας επιχειρήσεις για ένα κομμάτι ψωμί. Τα ποσά των καθυστερούμενων οφειλών τα οποία παρουσίασε ο κ. Harrison στην έκθεσή του ωχριούν εάν συγκριθούν με τις ληξιπρόθεσμες οφειλές στην περιοχή του Στάφορντσαϊρ οι οποίες απαιτούν πολύ περισσότερο χρόνο για να εξοφληθούν και οι οποίες ισοπεδώνουν τις μικρές επιχειρήσεις. Ας υποβάλλει προτάσεις η Επιτροπή σχετικά με το νομικό δικαίωμα για τόκους υπερημερίας σε ολόκληρη την επικράτεια της Ευρωπαϊκής Ένωσης ούτως ώστε να ενθαρρύνουμε και να βοηθήσουμε τις μικρές επιχειρήσεις.

<SPEAKER ID=32 LANGUAGE="EN" NAME="McCarthy">
Κύριε Πρόεδρε, δέχομαι με ικανοποίηση τις σημερινές εκθέσεις και τις προτάσεις τους. Ιδιαίτερα δέχομαι με μεγάλη ευχαρίστηση την πρόταση για νομοθετημένο δικαίωμα στην επιβολή τόκων υπερημερίας για καθυστερούμενη εξόφληση οφειλών. Ελπίζω ότι το γεγονός αυτό θα βελτιώσει την εμπιστοσύνη και τη λειτουργία της εσωτερικής αγοράς και θα τερματίσει τις άδικες πρακτικές πληρωμών. Το ιδανικό θα ήταν οι ίδιες οι εταιρείες να έπαιρναν στα σοβαρά τις υποχρεώσεις τους για έγκαιρη καταβολή των οφειλομένων αλλά γνωρίζουμε ότι κάτι τέτοιο δεν συμβαίνει και επομένως υπάρχει ανάγκη για μια ελάχιστη νομοθεσία ούτως ώστε να βελτιωθεί η επιχειρηματική νοοτροπία και να διασφαλιστούν οι καλές και δίκαιες εμπορικές πρακτικές.
<P>
Οι εταιρείες θα πρέπει να κατανοήσουν ότι η καθυστέρηση καταβολής των οφειλών δεν αποτελεί καλή διοίκηση και διαχείριση. Επανειλημμένα έχουμε πει στο Σώμα ότι η ανάπτυξη των ΜΜΕ αποτελεί το κλειδί καταπολέμησης της ανεργίας στην ΕΕ και, πράγματι, στα προγράμματα της περιφερειακής πολιτικής μας έχουμε ενισχύσει την υποστήριξη προς αυτές αναγνωρίζοντας τις δυνατότητές τους. Θα αποτελούσε διαστροφή εάν, ως αποτέλεσμα των καθυστερούμενων πληρωμών, όλη αυτή η καλή εργασία πήγαινε χαμένη.
<P>
Αποτελεί γεγονός ότι πολλές μικρές επιχειρήσεις αγωνίζονται να επιβιώσουν εξ αιτίας των καθυστερούμενων πληρωμών. Οι ταμειακές ροές τους στεγνώνουν. Οι καινοτομίες και η επιχειρηματική άνθηση σταματούν διότι λόγω της κάλυψης που πρέπει να δοθεί στις καθυστερούμενες πληρωμές δεν μπορούν να διατεθούν τα αντίστοιχα ποσά. Έχει έρθει η ώρα για δράση. Οι κυβερνήσεις, οι δημόσιοι οργανισμοί και η Επιτροπή πρέπει να δώσουν το καλό παράδειγμα. Μπορούν να ξεκινήσουν μια πολιτική άμεσων καταβολών χωρίς να χρειάζονται νομοθεσία από την ΕΕ. Η πρόσφατη Λευκή Βίβλος της βρετανικής κυβερνήσεως: Ανταγωνιστικότητα - Ενίσχυση των επιχειρήσεων για να επιτύχουν, ανέφερε ότι οι μικρές επιχειρήσεις παίζουν ζωτικό ρόλο στην οικονομία. Είναι ευέλικτες και ανταποκρίνονται στις αλλαγές. Προκαλούν και αποτελούν μια κύρια πηγή δημιουργίας απασχόλησης. Παρόλα αυτά είμαι βεβαία ότι θα συμφωνήσετε μαζί μου ότι αποτελεί σκάνδαλο και πρόκληση η δήλωση της βουλευτού Αντζελα Νάϊτ, βουλευτού από τη δική μου ευρωεκλογική περιφέρεια, Υφυπουργού Οικονομικών του ΗΒ και εκπροσώπου των μικρών επιχειρήσεων, η οποία εδήλωσε ότι η καθυστέρηση καταβολής του 25 % των οφειλών του Υπουργείου Οικονομικών δεν αποτελεί δα το έγκλημα του αιώνα. Αποτελεί έγκλημα εάν, εξ αιτίας της καθυστέρησης καταβολής των οφειλομένων, οι μικρές επιχειρήσεις βρεθούν προ αδιεξόδου. Τότε καταρρέουν, οι άνθρωποι χάνουν τις δουλειές τους και ο λογαριασμός της κοινωνικής ασφάλισης μεγαλώνει.
<P>
Δέχομαι με ικανοποίηση την παρούσα οδηγία. Δέχομαι με ικανοποίηση την αλλαγή προς την κατεύθυνση βελτίωσης των πιθανοτήτων επιβίωσης και των οικονομικών προοπτικών των ΜΜΕ του Ηνωμένου Βασιλείου και επίσης προς την κατεύθυνση συμβολής στην συνολική ανταγωνιστικότητα της ΕΕ και στην προώθηση της απασχόλησης. Ελπίζω επίσης ότι η οδηγία θα υποχρεώσει το Υπουργείο Οικονομικών του ΗΒ και την κ. Νάϊτ, ως Υφυπουργό, να πληρώνουν εγκαίρως τις οφειλές τους.

<SPEAKER ID=33 LANGUAGE="IT" NAME="Speciale">
Κύριε Πρόεδρε, έχουμε κάνει πολλά προς τα εμπρός βήματα από τότε που, πριν από μερικά χρόνια, ελάχιστοι ασχολούνταν με τις μικρομεσαίες επιχειρήσεις και, ακόμη και στο Ευρωπαϊκό Κοινοβούλιο, ελάχιστοι ασχολούμασταν με τις μικρομεσαίες επιχειρήσεις. Εκφράζω την ικανοποίησή μου γι αυτή την αλλαγή! Σήμερα όμως βρισκόμαστε σε μία λεπτή, δύσκολη φάση. Θέλω να σας θέσω δύο ερωτήματα, επίτροπε Παπουτσή: πρώτο, η Διάσκεψη Κορυφής της Φλωρεντίας, που δεν ήταν θετική για τα θέματα της απασχόλησης και συνεπώς και για τις μικρομεσαίες επιχειρήσεις, κινδυνεύει να αποδυναμώσει την πολιτική και τη χρηματοδότηση του τρίτου προγράμματος υπέρ των μικρομεσαίων επιχειρήσεων. Πώς αντιδρούμε;
<P>
Δεύτερη ερώτηση: οι μικρομεσαίες επιχειρήσεις στραγγαλίζονται από την καθυστέρηση των πληρωμών που τους οφείλουν οι μεγαλύτερες επιχειρήσεις και οι δημόσιες αρχές. Η σύσταση αποτελεί ένα πρώτο βήμα που εγώ ο ίδιος είχα ζητήσει πρώτος πριν από πολλά χρόνια, αλλά εάν η σύσταση δεν δώσει καρπούς, εάν τα κράτη μέλη δεν την εφαρμόσουν, είναι ανάγκη να περάσουμε γρήγορα σε μια οδηγία: αυτή είναι η πολιτική πλευρά του θέματος. Εγώ προτείνω μία μεγάλη συνάντηση, Ευρωπαϊκό Κοινοβούλιο - Επιτροπή με τους εκπροσώπους των μικρών επιχειρήσεων, όπου θα πρέπει να τεθεί επί τάπητος αυτό το πρόβλημα: ή η σύσταση εφαρμόζεται ή είναι ανάγκη να περάσουμε σε ένα άλλο μέσο πιο δεσμευτικό. Αυτή την πρόταση σας κάνω, κύριε επίτροπε!

<SPEAKER ID=34 NAME="Παπουτσής">
Κύριε Πρόεδρε, κυρίες και κύριοι βουλευτές, θα ήθελα κατ'αρχάς να ευχαριστήσω το Ευρωπαϊκό Κοινοβούλιο για την διοργάνωση της κοινής αυτής συζήτησης σε μία πολύ πρόσφορη στιγμή.
<P>
'Οπως γνωρίζετε, όλα τα Ευρωπαϊκά Συμβούλια από το 1993 και μετά υπογράμμισαν την σημασία των μικρομεσαίων επιχειρήσεων για την ευρωπαϊκή οικονομία. Η Σύνοδος Κορυφής της Φλωρεντίας υπογράμμισε την σημασία του Ευρωπαϊκού Συμφώνου Εμπιστοσύνης για την Απασχόληση, όπως μόλις πριν από λίγο μας τόνισε ο κ. Σπετσιάλε, και κάλεσε τις εθνικές, περιφερειακές και τοπικές αρχές, καθώς επίσης και τους κοινωνικούς εταίρους και τα κοινοτικά όργανα, να αναλάβουν δράσεις για την προώθηση της ανάπτυξης και την δημιουργία απασχόλησης στα πλαίσια μιας ολοκληρωμένης προσέγγισης. Οι μικρομεσαίες επιχειρήσεις καλούνται τώρα να παίξουν πρωταγωνιστικό ρόλο σ'αυτήν την προσπάθεια.
<P>
Αλλά επιτρέψτε μου, κύριε Πρόεδρε, να απαντήσω ευθύς αμέσως στο πρώτο ερώτημα του κ. Σπετσιάλε. Μετά την Σύνοδο της Φλωρεντίας, είναι τώρα στο χέρι των άλλων θεσμικών οργάνων, και κυρίως του Ευρωπαϊκού Κοινοβουλίου κατά την διάρκεια της συζήτησης του προϋπολογισμού του 1997, αλλά και του Συμβουλίου Προϋπολογισμών, να αποδείξουμε εάν πράγματι είμαστε συνεπείς με τις πολιτικές μας δεσμεύσεις και, βεβαίως, με τις αποφάσεις που πρέπει να λάβουμε όσον αφορά τις δημοσιονομικές επιπτώσεις αυτών των πολιτικών δεσμεύσεων.
<P>
Το Ευρωπαϊκό Κοινοβούλιο όλα αυτά τα χρόνια, με τα ψηφίσματά του, τόνισε τον ουσιώδη ρόλο των μικρομεσαίων επιχειρήσεων στην οικονομική ανάπτυξη και την απασχόληση, αλλά και τα προβλήματα που αντιμετωπίζουν οι ευρωπαϊκές επιχειρήσεις. Θα ήθελα, κύριε Πρόεδρε, να συγχαρώ τους εισηγητές για τις τέσσερις θαυμάσιες εκθέσεις που εκπόνησαν και παρουσίασαν σήμερα. Για τα σημαντικά αυτά θέματα θα έχουμε και άλλη ευκαιρία θα συζητήσουμε στο μέλλον, με την έκθεση που ετοιμάζει η κ. Τύσσεν για το τρίτο πολυετές πρόγραμμα υπέρ των μικρομεσαίων επιχειρήσεων.
<P>
Επιτρέψτε μου όμως σήμερα να πάρω μία-μία τις εκθέσεις με τη σειρά:
<P>
'Οσον αφορά το σοβαρό θέμα της χρηματοδότησης που πραγματεύεται η έκθεση που εκπόνησε η κ. Γιούινγκ, θα ήθελα να σας υπενθυμίσω ότι η χρηματοδοτική διευκόλυνση για τις μικρομεσαίες επιχειρήσεις, που ανερχόταν σε 1 δισεκατομμύριο ECU επιδοτούμενων δανείων, απορροφήθηκε έως τα τέλη του 1995. 'Ενα σημαντικό όμως μέρος της ζήτησης, που αντιπροσωπεύει πάνω από 400 εκατομμύρια ECU, δεν ικανοποιήθηκε. Με βάση τις πληροφορίες που έχουν συγκεντρωθεί, τα ποσά που δεσμεύθηκαν για συγκεκριμένες επιχειρήσεις δείχνουν ότι ο στόχος για την δημιουργία 33.330 θέσεων απασχόλησης ξεπεράστηκε, δεδομένου ότι δημιουργήθηκαν έως σήμερα περισσότερες από 45.000 θέσεις εργασίας. Το 95 % των επιδοτούμενων δανείων, στα πλαίσια της διευκόλυνσης των μικρομεσαίων επιχειρήσεων, χορηγήθηκε σε επιχειρήσεις που απασχολούν λιγότερα από 250 άτομα. Οι πραγματικές εκταμιεύσεις προχωρούν με γρήγορο ρυθμό. Σε ορισμένες χώρες μάλιστα δημιουργήθηκαν θέσεις απασχόλησης με μικρότερο ύψος δανείων σε σχέση με άλλες χώρες. Αυτό οφείλεται στο ότι η ένταση κεφαλαίου δεν είναι η ίδια για όλες τις βιομηχανίες και για όλη την 'Ενωση. Η Επιτροπή και η Ευρωπαϊκή Τράπεζα Επενδύσεων εξετάζουν τρόπους αξιολόγησης της διαρθρωτικής φύσης των θέσεων απασχόλησης που δημιουργήθηκαν μέσω αυτού του προγράμματος διευκόλυνσης των μικρομεσαίων επιχειρήσεων. Πρόκειται αναμφίβολα για μία πολύ δύσκολη διαδικασία. Ωστόσο, είναι γεγονός ότι, αν και η διευκόλυνση για τις μικρομεσαίες επιχειρήσεις διατέθηκε σε όλη την επικράτεια της 'Ενωσης, χρησιμοποιήθηκε περισσότερο σε ορισμένες χώρες από ό, τι σε άλλες.
<P>
Μία πιθανή εξήγηση του φαινομένου αυτού είναι ότι τα διαρθρωτικά ταμεία προσφέρουν ορισμένες φορές στις μικρομεσαίες επιχειρήσεις περισσότερο ελκυστικούς όρους από εκείνους που προσέφερε η διευκόλυνση των μικρομεσαίων επιχειρήσεων. Δεύτερον, η διάρθρωση και η εξειδίκευση του τραπεζικού συστήματος σε κάθε χώρα παίζει επίσης σημαντικό ρόλο στην διοχέτευση των κρατικών ενισχύσεων σε επιχειρήσεις. Τρίτον, ο αριθμός και το είδος των ενδιάμεσων χρηματοπιστωτικών φορέων σε κάθε χώρα παίζει σημαντικό ρόλο στην προσέλκυση των επιχειρήσεων για να επωφεληθούν από την πρωτοβουλία αυτή.
<P>
Θέλω να σας διαβεβαιώσω ότι η Επιτροπή θα σχολιάσει πιο εκτεταμένα ορισμένα από τα σημεία που θέτει το Ευρωπαϊκό Κοινοβούλιο στην έκθεση της κ. Γιούινγκ. Μετά την ολοκλήρωση της τρίτης έκθεσης για την χρηματοδοτική διευκόλυνση των μικρομεσαίων επιχειρήσεων, θα είμαστε σε θέση να προχωρήσουμε την εξέταση αυτών των θεμάτων. Ωστόσο, η χρηματοδοτική διευκόλυνση για τις μικρομεσαίες επιχειρήσεις μπορώ να πω ότι αποτελεί μία καθαρή επιτυχία. Και αυτό οφείλεται σε μεγάλο βαθμό στο ότι η Επιτροπή και η Ευρωπαϊκή Τράπεζα έθεσαν ως κοινό στόχο την δημιουργία ενός απλού και αποτελεσματικού μηχανισμού, καθώς επίσης και την εξασφάλιση της γρήγορης εφαρμογής του.
<P>
Μελετάμε τώρα με πολύ μεγάλη προσοχή τα αποτελέσματα της εφαρμογής αυτών των μέτρων, και ιδιαίτερα την κατανομή των θέσεων εργασίας. Την ίδια μελέτη πραγματοποιεί και η Ευρωπαϊκή Τράπεζα Επενδύσεων. Και για να απαντήσω στις ερωτήσεις που έθεσαν η κ. Γιούινγκ, ο κ. Κρανιδιώτης και η κ. Χάουταλα, από τα στοιχεία που έχουμε σήμερα από μία μόνο χώρα, την Γαλλία, τα επιδοτούμενα δάνεια πήγαν κυρίως στις βιοτεχνικές επιχειρήσεις που απασχολούν μέχρι 10 άτομα. Η Επιτροπή θα συμπεριλάβει τις προτάσεις του Ευρωπαϊκού Κοινοβουλίου στην προετοιμασία του μηχανισμού για την πρωτοβουλία ELIS, μία πρωτοβουλία που στηρίζει επίσης την δημιουργία θέσεων απασχόλησης από μικρές επιχειρήσεις μέσα από ένα σύστημα εγγύησης των δανείων. Θέλω για άλλη μία φορά να σας ευχαριστήσω για την υποστήριξή σας στην νέα αυτή πρωτοβουλία, που έχει τόσο μεγάλη σημασία για την υποστήριξη των μικρομεσαίων επιχειρήσεων.
<P>
'Οσον αφορά τώρα την έκθεση που εκπόνησε ο κ. Χάρισον για την ανακοίνωση της Επιτροπής σχετικά με την σκοπιμότητα της δημιουργίας μιας ευρωπαϊκής κεφαλαιαγοράς για τις μικρομεσαίες αναπτυσσόμενες επιχειρήσεις, όπως γνωρίζετε, και χάρη στη δραστηριότητα της Επιτροπής στον τομέα αυτό, σχεδιάζονται τώρα ή λειτουργούν ήδη διάφορες ευρωπαϊκές κεφαλαιαγορές για δυναμικές μικρομεσαίες επιχειρήσεις με διεθνή προσανατολισμό.
<P>
Αξίζει να αναφερθούν δύο ειδικότερες πρωτοβουλίες διότι είναι ευρωπαϊκές ως προς το πεδίο εφαρμογής τους. Δηλαδή, η σχεδιαζόμενη αγορά EASDAQ που πρόκειται να αρχίσει τις συναλλαγές τον ερχόμενο Σεπτέμβριο και η πρωτοβουλία EURO-NM, μία κοινοπραξία μεταξύ των παράλληλων χρηματιστηριακών αγορών τριών χωρών: της Γαλλίας, του Βελγίου και της Γερμανίας. Η Επιτροπή χαιρετίζει τέτοιες πρωτοβουλίες, δεδομένου ότι συμβάλλουν στην βελτίωση της πρόσβασης των μικρομεσαίων επιχειρήσεων στην χρηματοδότηση με επιχειρηματικά κεφάλαια. Θα ήθελα, ωστόσο, απλώς να επισημάνω ότι όλες αυτές οι νέες αγορές είναι πρωτοβουλίες του ιδιωτικού τομέα, πρωτοβουλίες που λειτουργούν στα πλαίσια του ανταγωνισμού μεταξύ κεφαλαιαγορών, τις οποίες δημιούργησε η οδηγία για τις επενδυτικές υπηρεσίες.
<P>
Ο ρόλος που διαδραμάτισε η Επιτροπή ήταν να τονώσει το ενδιαφέρον για την δημιουργία νέων κεφαλαιαγορών των μικρομεσαίων επιχειρήσεων. Τώρα που το ενδιαφέρον του ιδιωτικού τομέα έχει πλέον αφυπνισθεί, εναπόκειται στην ίδια την αγορά να καθορίσει το μέλλον αυτών των κεφαλαιαγορών. Η πρόσβαση όμως των μικρών επιχειρήσεων στην χρηματοδότηση με επιχειρηματικά κεφάλαια και στις κεφαλαιαγορές γενικά περιλαμβάνεται σταθερά στην ημερήσια διάταξη της Επιτροπής. Είναι ένα από τα βασικά χρηματοδοτικά προβλήματα που αντιμετωπίζουν πολλές μικρομεσαίες επιχειρήσεις, και είναι ταυτόχρονα μία από τις συνιστώσες του τρίτου πολυετούς προγράμματος υπέρ των μικρομεσαίων επιχειρήσεων. Η Επιτροπή επεξεργάζεται τώρα μία ακόμη ανακοίνωση, μία ανακοίνωση η οποία θα εξετάζει τις προοπτικές αυτών των νέων αγορών, αλλά ταυτόχρονα και τα εμπόδια στα οποία προσκρούει ενδεχομένως η επιτυχής λειτουργία τους. Πιστεύω ότι θα είμαστε σε θέση να σας παρουσιάσουμε αυτήν την δεύτερη ανακοίνωση στο άμεσο μέλλον.
<P>
'Οσον αφορά τώρα την δεύτερη έκθεση που εκπόνησε ο κ. Χάρισον, η Επιτροπή έχει πλήρη συνείδηση της σπουδαιότητας της αντιμετώπισης του προβλήματος των καθυστερημένων πληρωμών, τόσο για την βελτίωση του χρηματοδοτικού περιβάλλοντος των μικρομεσαίων επιχειρήσεων, όσο και για την ενθάρρυνση των διασυνοριακών συναλλαγών των μικρομεσαίων επιχειρήσεων στα πλαίσια της ενιαίας αγοράς. 'Οπως γνωρίζετε, το 1995 η Επιτροπή απηύθυνε μία σύσταση στα κράτη μέλη σχετικά με το ζήτημα αυτό. Η σύσταση παρακίνησε τα κράτη μέλη να λάβουν τα αναγκαία μέτρα για την μείωση των προβλημάτων που δημιουργούν οι καθυστερημένες πληρωμές. Θέλω, εκ μέρους της Επιτροπής, να εκφράσω την μεγάλη μου ικανοποίηση για το γεγονός ότι η έκθεση Χάρισον υποστηρίζει αυτές τις πρωτοβουλίες που ανέλαβε η Επιτροπή στον τομέα αυτόν.
<P>
'Οσον αφορά τώρα το αίτημα του Ευρωπαϊκού Κοινοβουλίου να εξετασθεί το ενδεχόμενο μετατροπής της σύστασης σε μία πρόταση οδηγίας του Συμβουλίου, η Επιτροπή είναι πρόθυμη να πραγματοποιήσει μία ενδιάμεση αξιολόγηση των επιπτώσεων της σύστασης στις αρχές του 1997. Προσωπικά όμως πιστεύω ότι πρέπει να προχωρήσουμε στην διαμόρφωση μιας πρότασης οδηγίας -και συμφωνώ με τον κ. Μέρφυ- αλλά προτιμώ, πριν προχωρήσουμε στην διαμόρφωση μιας οδηγίας, να έχουμε περισσότερα στοιχεία όσον αφορά τα αποτελέσματα της εφαρμογής της σύστασης στα κράτη μέλη. Βεβαίως, το θέμα της αυτόματης επιβολής τόκων στις καθυστερήσεις πληρωμών είναι κάτι το οποίο πραγματικά πρέπει να λάβουμε σοβαρά υπ'όψη μας στις σκέψεις τις οποίες πρόκειται να κάνουμε. Και απαντώντας στο σημείο αυτό στο δεύτερο ερώτημα του κ. Σπετσιάλε, όσον αφορά δηλαδή την δυνατότητα μιας μεγάλης συνάντησης μεταξύ του Ευρωπαϊκού Κοινοβουλίου, εκπροσώπων των εθνικών κοινοβουλίων, όπως επίσης και εκπροσώπων των φορέων των μικρομεσαίων επιχειρήσεων, προσωπικά θα ήθελα να πω ότι βρίσκω αυτήν την ιδέα θαυμάσια. Πιστεύω ότι θα μπορούσε κάλλιστα το Ευρωπαϊκό Κοινοβούλιο να αναλάβει αυτήν την πρωτοβουλία και προσωπικά δεσμεύομαι να υποστηρίξω αυτήν την προσπάθεια με όλες μου τις δυνάμεις εκ μέρους της Ευρωπαϊκής Επιτροπής. Επίσης, οι υπηρεσίες της Γενικής Διεύθυνσης XXIII θα είναι στην διάθεσή σας για την υποβοήθηση μιας τέτοιας μεγάλης συνάντησης.
<P>
Θα πρέπει να προχωρήσουμε όμως, και θα πρέπει να προχωρήσουμε όσο το δυνατόν πιο πολύ προσεκτικά. Πιστεύω ότι μας δίδεται μία μεγάλη δυνατότητα στα πλαίσια του νέου πολυετούς προγράμματος για τις μικρομεσαίες επιχειρήσεις, το οποίο εξετάζει το ενδεχόμενο επίσπευσης της διαδικασίας αξιολόγησης που προβλέπει η σύσταση του 1995 για τις καθυστερημένες πληρωμές. Η ανάγκη λοιπόν ανάληψης μιας περαιτέρω δράσης θα αξιολογηθεί με βάση αυτήν την λεπτομερή επανεξέταση του θέματος. Επίσης, η Επιτροπή θα υποστηρίξει περαιτέρω δράσεις που μπορούν να αναλάβουν διάφοροι οργανισμοί για την βελτίωση των συνηθειών πληρωμής στην βιομηχανία. Και θα εξακολουθήσει επίσης να ενθαρρύνει τα κράτη μέλη να λάβουν αναγκαία μέτρα για την μείωση των προβλημάτων των καθυστερημένων πληρωμών.
<P>
Τέλος, όσον αφορά την έκθεση που εκπόνησε ο κ. Χέντρικ, χαίρομαι ιδιαίτερα που η έκθεση αυτή συμφωνεί με την προσέγγιση και τις προτάσεις που έκανε η Επιτροπή σχετικά με την μελλοντική λειτουργία των δικτύων πληροφόρησης και της ανάπτυξης των εταιρικών σχέσεων. Και χαίρομαι ιδιαίτερα που η έκθεση Χέντρικ αναγνωρίζει ότι οι επιχειρήσεις σε όλη την Ευρωπαϊκή 'Ενωση επωφελούνται σαφώς από αυτά τα δίκτυα. Τα δίκτυα αυτά έχουν ως σκοπό να παρέχουν καλύτερη πρόσβαση στις πληροφορίες και, ταυτόχρονα, παρέχουν έναν επαρκή μηχανισμό για την δημιουργία επιχειρηματικών εταιρικών σχέσεων.
<P>
Η έκθεση της Επιτροπής σχετικά με την μελλοντική λειτουργία των δικτύων πληροφόρησης και συνεργασίας καταρτίσθηκε μετά από μία ευρεία διαβούλευση με τα μέλη των δικτύων. Η έκθεση της Επιτροπής εκφράζει την κοινή επιθυμία να συνεχισθούν και να ενταθούν οι δράσεις που έχουν αναληφθεί σε σχέση με τους λειτουργικούς στόχους. Οι βασικοί προβληματισμοί που αναλύονται σε αυτήν την έκθεση εντάχθηκαν στις προτάσεις για το τρίτο πολυετές πρόγραμμα υπέρ των μικρομεσαίων επιχειρήσεων, που εξετάζεται αυτήν την στιγμή στο Ευρωπαϊκό Κοινοβούλιο. Θα ήθελα να σας υπενθυμίσω ότι η προσέγγιση που επέλεξε η Επιτροπή, δηλαδή να ενθαρρύνει την δημιουργία ενός ευνοϊκού περιβάλλοντος για την ανάπτυξη των επιχειρήσεων στην Ευρωπαϊκή 'Ενωση, είχε ένα καθαρά αποκεντρωτικό χαρακτήρα. Ενδιάμεσοι φορείς, εγκατεστημένοι σε όλη την Ευρώπη, ανέλαβαν να μεταφράσουν στην πράξη τους στόχους για την ολοκλήρωση της εσωτερικής αγοράς. Και το επιδιώκουν αυτό μέσω της βελτίωσης της ροής των πληροφοριών σχετικά με τους κινδύνους και τις ευκαιρίες που αυτή δημιουργεί και, βεβαίως, μέσω της τόνωσης της διεπιχειρησιακής και διαπεριφερειακής συνεργασίας. Η αποκεντρωμένη αυτή προσέγγιση είχε το πλεονέκτημα ότι προώθησε μία στρατηγική ευρωπαϊκή διάσταση στο πλαίσιο της δραστηριότητας των επιχειρήσεων σε τοπικό, περιφερειακό αλλά και εθνικό επίπεδο. Και συνέβαλε επίσης στην αποτελεσματική προετοιμασία των επιχειρήσεων στο πλαίσιο της παγκοσμιοποίησης των οικονομιών.
<P>
Η Επιτροπή συμμερίζεται τις απόψεις που εξέφρασε ο κ. εισηγητής, ο οποίος συνιστά συνέχιση της λειτουργίας των ευρωπαϊκών κέντρων πληροφόρησης με τοπικούς φορείς και, βεβαίως, συνιστά την ανάπτυξη της συνεργασίας με νεότερα δίκτυα. Η Επιτροπή συμμερίζεται επίσης την άποψη ότι οι δράσεις των δικτύων πρέπει να προσδιορίζονται από την ζήτηση και να διαπνέονται από το πνεύμα της παροχής υπηρεσιών. Συμφωνούμε επίσης με την διαπίστωση ότι η βελτίωση των γνώσεων σχετικά με τις ποιοτικές πλευρές και με την ικανοποίηση των πελατών είναι σημαντικές πτυχές των υπηρεσιών πληροφόρησης και συνεργασίας.
<P>
'Οσον αφορά τώρα το δίκτυο των Euro-infocenters, η έκθεση της Επιτροπής άνοιξε τον δρόμο για την πρόταση που έγινε από το Ευρωπαϊκό Συμβούλιο της Μαδρίτης σχετικά με την ανανέωση της εντολής των ευρωπαϊκών κέντρων πληροφόρησης, προκειμένου να λειτουργούν ως κέντρα πρώτης επαφής, δεδομένης μάλιστα της πρόδηλης ανάγκης για μεγαλύτερη διαφάνεια των πολυάριθμων κοινοτικών υπηρεσιών που προσφέρουν. Αυτός είναι επίσης ο λόγος για τον οποίο η Επιτροπή προτείνει να διατηρηθούν τα δύο υφιστάμενα δίκτυα συνεργασίας, δηλαδή το BC-NET και το BRA, λαμβάνοντας υπ'όψη την ανάγκη που εξέφρασαν οι μικρομεσαίες επιχειρήσεις να διεξάγουν την έρευνα αναζήτησης εταίρου με διάφορους τρόπους ανάλογα με τον βαθμό πολυπλοκότητας της επιδιωκόμενης συνεργασίας. Επί πλέον, η χρήση της τελευταίας τεχνολογίας από τα δίκτυα για την αποτελεσματικότερη λειτουργία τους έχει επίσης ληφθεί υπ'όψη στο νέο πολυετές πρόγραμμα για τις μικρομεσαίες επιχειρήσεις.
<P>
Κύριε Πρόεδρε, κυρίες και κύριοι βουλευτές, προσπάθησα να παρουσιάσω εν συντομία τις βασικές πτυχές των κρίσιμων ζητημάτων που διαπραγματεύονται οι τέσσερις εκθέσεις. Πιστεύω ότι ο τομέας των μικρομεσαίων επιχειρήσεων θα παίξει καθοριστικό ρόλο στην ανάπτυξη της ευρωπαϊκής οικονομίας τα προσεχή χρόνια. Η σημερινή συζήτηση ήταν πολύ χρήσιμη. Προσέφερε σημαντικά στον προβληματισμό μας για τη αντιμετώπιση των ειδικότερων προβλημάτων και την παραπέρα προώθηση της ευρωπαϊκής πολιτικής των επιχειρήσεων.
<P>
Τελειώνοντας, θέλω να ευχαριστήσω για μία ακόμη φορά τους τέσσερις εισηγητές και το Ευρωπαϊκό Κοινοβούλιο για την υποστήριξη που παρέχουν όλα αυτά τα χρόνια στην επεξεργασία και την εφαρμογή των πολιτικών, αλλά και των προγραμμάτων για τις μικρομεσαίες επιχειρήσεις, και να σας διαβεβαιώσω ότι η Επιτροπή θα λάβει σοβαρά υπ'όψη όλες τις παρατηρήσεις και όλες τις προτάσεις σας.
<P>
(Χειροκροτήματα)

<SPEAKER ID=35 NAME="Πρόεδρος">
Ευχαριστώ πολύ, κύριε Παπουτσή.
<P>
Η συζήτηση έληξε. Η ψηφοφορία θα διεξαχθεί στις 11 π.μ.

<CHAPTER ID=2>
Ψηφοφορίες
<SPEAKER ID=36 LANGUAGE="DE" NAME="Posselt">
Κυρία Πρόεδρε, η ομάδα μας ψήφισε κατά της έκθεσης Schulz, επειδή ο κ. Schulz, για λόγους εσωτερικής πολιτικής, έφτιαξε μια εξαιρετικά αντιφατική έκθεση με τις τροπολογίες του, με τις οποίες προσπάθησε να υποβαθμίσει τα βαυαρικά όργανα ασφαλείας, τα οποία για ολόκληρη την Ευρώπη κατέχουν μια σημαντική θέση στον αγώνα κατά του οργανωμένου εγκλήματος. Γι' αυτό και δεν μπορέσαμε να ψηφίσουμε υπέρ της έκθεσης αυτής και κάνουμε έκκληση στον κ. Schulz να πάρει παράδειγμα από το αμερικανικό Κογκρέσο και την αμερικανική Γερουσία, όπου τα δύο μεγάλα κόμματα ξεκίνησαν από κοινού ένα μεγάλο πρόγραμμα κατά του πυρηνικού λαθρεμπορίου το οποίο θεωρούν σαν την υπ' αριθμ. 1 απειλή για τις Ηνωμένες Πολιτείες και μάλιστα βασιζόμενοι σε μια έκθεση του Ινστιτούτου Στρατηγικών Μελετών στην οποία λαμβάνονται υπόψη εκατό περιπτώσεις πυρηνικής εγκληματικότητας από την επικράτεια της πρώην Σοβιετικής Ένωσης.
<P>
Οι Ηνωμένες Πολιτείες αναζήτησαν μια συνεργασία των μεγάλων δημοκρατικών δυνάμεων. Ο κ. Schulz άφησε την ευκαιρία αυτή να πάει χαμένη και ελπίζω σύντομα στο θέμα αυτό να ακολουθήσουμε το παράδειγμα των Ηνωμένων Πολιτειών.

<SPEAKER ID=37 NAME="Caudron">
Επιτρέψτε μου κατ'αρχάς να συγχαρώ θερμά το συνάδελφο και φίλο κ. Schulz για την ποιότητα της τεκμηρίωσης της έκθεσής του και την εντατική εργασία που χρειάστηκε να καταβάλει.
<P>
Δικαίως ενδιαφερόμαστε για το αρκετά πρόσφατο εμπόριο των πυρηνικών ουσιών. Το λαθρεμπόριο αυτό εγκυμονεί κινδύνους, οι οποίοι δεν έχουν ανάλογο με αυτά που γνωρίζουμε σε άλλους τομείς.
<P>
Πρέπει επίσης να εξετάσουμε το πρόβλημα των πυρηνικών από τα γενεσιουργά του αίτια: την παραγωγή ενέργειας. Δεν πρέπει να απορριφθεί εξ ολοκλήρου η πυρηνική ενέργεια που χρησιμοποιείται για ειρηνικούς σκοπούς. Αντίθετα, πρέπει να επαγρυπνούμε περισσότερο για τους δυνητικούς κινδύνους που εγκυμονεί.
<P>
Πρέπει επίσης να μελετηθεί το πρόβλημα της επεξεργασίας των πυρηνικών αποβλήτων και να εξαλειφθεί το νοσηρό αυτό εμπόριο που έχω καταγγείλει και στο παρελθόν.
<P>
Πρέπει οπωσδήποτε να ελέγχονται όλες οι ροές σχάσιμων ουσιών και άλλων πυρηνικών αποβλήτων. Η ΕΥΡΑΤΟΜ μπορεί κάλλιστα να αναλάβει το έργο αυτό, εάν η Επιτροπή και το Συμβούλιο λάβει σχετική απόφαση.
<P>
Η επικράτεια της Ευρωπαϊκής Ένωσης δεν μπορεί πλέον να αποτελεί ζώνη συνεχούς πυρηνικού κινδύνου. Έχοντας τούτο ως στόχο, πρέπει να λάβουμε υπόψη τα πολλά ερωτήματα που συναντούμε στις χώρες της Κεντρικής και Ανατολικής Ευρώπης, οι οποίες παίζουν επικίνδυνα σήμερα με το ειρηνικό και πολιτικό οπλοστάσιο που διαθέτουν.
<P>
Το χρέος μας είναι προφανώς η εξεύρεση των μέσων καταπολέμησης της διασποράς αυτών των ουσιών. Στα θέματα αυτά χρειάζεται ακριβής γνώση της κατάστασης του εμπορίου και των κινδύνων που εμπεριέχονται.
<P>
Χρειάζεται δυναμική πολιτική βούληση για την προστασία των πληθυσμών. Θα ευχόμουν να μην υποστούμε σύντομα τους "μαθητευόμενους μάγους» που κατήγγειλα πριν από μερικούς μήνες.

<SPEAKER ID=38 NAME="Eriksson, Sjφstedt και Svensson">
Φυσικά πρέπει να καταπολεμηθεί δυναμικά το παράνομο εμπόριο με πυρηνικά υλικά και ραδιενεργές ουσίες. Αυτό το εμπόριο είναι εχθρικό πρός το άνθρωπο και το περιβάλλον. Πρέπει να ληφθούν μέτρα για να εμποδιστεί.
<P>
Αλλά εμείς οι υπογράφοντες χρησιμοποιούμαστε ως επιχείρημα για την πραγματοποίηση της δημιουργίας και διεύρυνσης της Europol, και ως μέσο πίεσης πρός τα κράτη μέλη για την επικύρωση της Συνθήκης Europol. Ως εκ τούτου επιλέγουμε να ψηφίσουμε παρών στην τελική ψηφοφορία για την έκθεση Schulz.

<SPEAKER ID=39 NAME="Holm">
Η άποψη μου είναι ότι σ' αυτό το θέμα πρέπει να προσέξουμε το βασικό πρόβλημα, δηλαδή την παραγωγή ραδιενεργών υλικών που οδηγεί στο ότι υπάρχει ένα εμπόριο με τα «κατάλοιπα». Αυτό το πρόβλημα αναφέρεται στο άρθρο 3 της έκθεσης Schulz, και αυτό είναι καλό. Ως εκ τούτου σκέφτομαι να ψηφίσω όχι στην τροπολογία αριθμ. 22 όπου ζητείται να αφαιρεθεί αυτό.
<P>
Το παράνομο εμπόριο με πυρηνικά υλικά δεν είναι ένα πρόβλημα μόνον για τις χώρες της ΕΕ αλλά ένα διεθνές πρόβλημα. Γι' αυτό πρέπει και να ενεργήσουμε διεθνώς για να λυθεί το πρόβλημα. Ως εκ τούτου είναι φυσικό να λάβουν ο ΟΗΕ και η Ιντερπολ αυξημένους πόρους για να δράσουν. Είναι απαραίτητη μιά στενή συνεργασία μεταξύ όλων των εμπλεκομένων χωρών, αλλά όχι μόνον στην ΕΕ, αλλά κυρίως διεθνώς. Η Europol δεν είναι η σωστή οργάνωση για αυτά τα θέματα, καθότι η Europol δεν είναι μιά παγκόσμια οργάνωση όπου ανήκουν π.χ. οι χώρες της ΚΑΚ. Ψηφίζω κατά του άρθρου 18, μεταξύ άλλων, το οποίο καλεί το Συμβούλιο και τις χώρες μέλη να πραγματοποιήσουν άμεσα την δημιουργία και διεύρυνση της Europol.

<SPEAKER ID=40 NAME="Kirsten Jensen και Blak">
Οι Δανοί Σοσιαλδημοκράτες στο Ευρωπαϊκό Κοινοβούλιο ψηφίζουν υπέρ της έκθεσης του κ. Schulz σχετικά με το παράνομο εμπόριο πυρηνικών υλικών και ραδιενεργών ουσιών. Αυτό οφείλεται στο γεγονός ότι συμφωνούμε με τον εισηγητή ως προς το ότι είναι απόλυτα αναγκαίο να ληφθούν μέτρα κατά του παράνομου εμπορίου πυρηνικών υλικών και ραδιενεργών ουσιών. Όπως έχει η κατάσταση σήμερα, το ουσιαστικό πρόβλημα είναι μικρό, αλλά πίσω από αυτό κρύβεται ένα πρόβλημα που ενδέχεται να είναι πολύ μεγάλο. Εάν δεν εξετάσουμε το πρόβλημα με τον απαιτούμενο σεβασμό, πιθανόν να αποτελέσει απειλή για το περιβάλλον, τη δημόσια υγεία και την εσωτερική και διεθνή ασφάλεια.
<P>
Ένα από τα σημαντικότερα μέσα για την καταπολέμηση του παράνομου εμπορίου είναι η άριστη αξιοποίηση της προσιτής τεχνολογίας. Κατά συνέπεια, το Ευρωπαϊκό Κοινοβούλιο καλεί με την έκθεση αυτή την Επιτροπή να εκτιμήσει τις δυνατότητες που προσφέρει η σύγχρονη τεχνολογία. Έχει επίσης καθοριστική σημασία να γίνεται εμπεριστατωμένος έλεγχος και λεπτομερής καταγραφή του εμπορίου ραδιενεργών ουσιών και πυρηνικών υλικών, ώστε με τον τρόπο αυτό να καθίσταται δυνατή η εξάρθρωση των παράνομων διακλαδώσεων. Είναι επίσης σαφές ότι πρέπει να επαγρυπνούμε με τις χώρες της Ανατολικής Ευρώπης, καθώς επίσης και να εξετάζουμε κατά πόσο οι χώρες αυτές τηρούν τους κανόνες ελέγχου όσον αφορά την ασφάλεια, και με ποιό τρόπο είναι δυνατή η ενίσχυση και η ανάπτυξη της ασφάλειας.
<P>
Ωστόσο, είναι σημαντικό να επισημανθεί ότι, αν και το πρόβλημα ενδέχεται να είναι σοβαρό, δεν πρέπει να υποπέσουμε στο συνηθισμένο σφάλμα να βρούμε μια υπερβολικά περίπλοκη και γενική λύση, που απλώς να επιδεινώσει το πρόβλημα αντί να το επιλύσει - η λύση πρέπει να προσιδιάζει στο πρόβλημα.-

<SPEAKER ID=41 NAME="Kreissl-Dφrfler">
Και ελάχιστες μόνο ποσότητες πλουτωνίου φθάνουν για να δηλητηριάσουν ολόκληρη την ανθρωπότητα. Γι' αυτό και θα πρέπει να παρεμποδίσουμε την παραγωγή πλουτωνίου. Θα πρέπει να σταματήσουμε τη χρήση της ατομικής ενέργειας για πολιτικούς και στρατιωτικούς σκοπούς.
<P>
Με την εγκατάλειψη όμως αυτής της μορφής ενέργειας, δεν εξαφανίζεται από προσώπου γης το ήδη υπάρχον πλουτώνιο. Τα αποθέματα για πολιτικούς και στρατιωτικούς σκοπούς, θα πρέπει να αποκαλυφθούν και να υπόκεινται στον έλεγχο της Ευρατόμ και του ΔΟΑΕ. Σε καμιά περίπτωση το πλουτώνιο δεν επιτρέπεται να εξακολουθεί να κυκλοφορεί στους δρόμους μας και στον αέρα.
<P>
Το σκάνδαλο του πλουτωνίου στο Μόναχο ιδιαίτερα θίγει ένα σωρό θέματα, τα οποία θα πρέπει να διευκρινιστούν από μια εξεταστική επιτροπή. Πρώτον: Η Όμοσπονδιακή Kυβέρνηση, η βαυαρική τοπική κυβέρνηση και οι αρχές, παρουσίασαν στην κοινή γνώμη παραμύθια για λόγους προεκλογικής τακτικής. Κατά τρόπον ανεύθυνο δημιούργησαν φόβους και, παραβιάζοντας το διεθνές δίκαιο έθεσαν σε κίνδυνο πολλούς ανθρώπους. Με τον ανώτατο εισαγγελέα Helmut Meier-Staude επικεφαλής, δημιούργησαν κατ' αρχήν τη ζήτηση για πλουτώνιο, προκειμένου, με την πολλή φασαρία, να μπορούν να μιλούν για μια πυρηνική αγορά και να παρουσιασθούν ως υπεράνθρωποι κατά των κακοποιών.
<P>
Στην έκπληκτη κοινή γνώμη τίθεται εδώ το εξής ερώτημα: Ποιος είναι πιο επικίνδυνος και πιο εγκληματίας, η βαυαρική τοπική κυβέρνηση ή οι έμποροι πυρηνικών υλικών;
<P>
Η δεύτερη ερώτηση είναι η εξής: Πότε η ομοσπονδιακή κυβέρνηση ενημέρωσε την Ευρατόμ; Δύο ημερομηνίες αιωρούνται στον αέρα. Λοιπόν ποιός ψεύδεται, η Γερμανική Όμοσπονδιακή Kυβέρνηση ή η Ευρατόμ;
<P>
Το σκάνδαλο του πλουτωνίου θίγει και ένα τρίτο θέμα: Το θέμα της σχέσης μεταξύ μυστικής υπηρεσίας και αστυνομίας. Στην Ομοσπονδική Δημοκρατία της Γερμανίας μετά τις φοβερές εμπειρίες με την Γκεστάπο, κατά τη διάρκεια της κυριαρχίας των Ναζιστών, χαραχθηκαν αυστηρά όρια μεταξύ μυστικής υπηρεσίας και αστυνομίας. Ειδικά στη Βαυαρία τα όρια αυτά διαρκώς χάνονται. Το σκάνδαλο του Μονάχου έδειξε πού οδηγεί αυτό: Και τα δύο όργανα γίνονται απρόβλεπτα και ανεξέλεγκτα. Κατ' αυτόν τον τρόπο προκαλούνται παραβιάσεις του νόμου.
<P>
Ο συνάδελφός μου Martin Schulz έθιξε, τα συμπλέγματα που ανέφερα, στην πολύ καλή του έκθεση και γι'αυτό υπερψηφίσαμε την έκθεση.
<P>
Επί του Ευρωπαϊκού Συμβουλίου της Φλωρεντίας
<SPEAKER ID=42 LANGUAGE="FR" NAME="Berthu">
Κύριε Πρόεδρε, το Ευρωπαϊκό Συμβούλιο της Φλωρεντίας δημιούργησε την εικόνα μεγάλης σύγχυσης στα προβλήματα της απασχόλησης. Χθες, στον απολογισμό της ιταλικής προεδρίας, ακούστηκαν δύο χαρακτηριστικές εκφράσεις των σημερινών ευρωπαϊκών λόγων. Πρώτον, δεν υπάρχει μαγική λύση της ανεργίας και, δεύτερον, το εθνικό επίπεδο είναι καταλληλότερο για την καταπολέμηση της ανεργίας. Οι δύο αυτές προτάσεις μαζί, οι οποίες εξάλλου είναι εν μέρει αντιφατικές, δεν έχουν τίποτα το συναρπαστικό. Αυτή η αιφνίδια επιθυμία να γίνουν σεβαστές οι αρμοδιότητες των κρατών θα ήταν πιο πειστική εάν δεν υπήρχε η αίσθηση ότι υπαγορεύονται κυρίως από την αδυναμία και εάν η επικουρικότητα δεν παραβιαζόταν διαρκώς, ιδιαίτερα από το σύμφωνο εμπιστοσύνης του προέδρου Santer, παρά τις καλές του προθέσεις.
<P>
Ιδιαίτερα στον τομέα του διεθνούς εμπορίου, διερωτάται κανείς μήπως η νέα αυτή μέθοδος υποκρύπτει το στόχο να αποποιηθούν τα ευρωπαϊκά όργανα τις ευθύνες τους, κατανέμοντας κατ'αυτόν τον τρόπο τους ρόλους. Η Επιτροπή διατρέχει τον κόσμο για να διαπραγματευθεί συμφωνίες ελεύθερου εμπορίου εξ ονόματος της ευημερίας της ανθρωπότητας, ενώ τα κράτη μέλη προσπαθούν να αντιμετωπίσουν την ανεργία, που αποτελεί εν μέρει συνέπεια της ανωτέρω τακτικής. Είναι προφανές ότι δεν συμφωνούμε με την κατανομή αυτή, που είναι ιδιαίτερα βολική για την Επιτροπή, η οποία πρέπει να συνειδητοποιήσει ότι πρωταρχικός της ρόλος είναι η υπεράσπιση των χωρών της Ευρώπης.
<P>
Τέλος, στα συμπεράσματα του Συμβουλίου της Φλωρεντίας σχετικά με τη Διακυβερνητική Διάσκεψη εμφανίζεται μία άλλη πρόταση, το αίτημα ενός καλύτερου συντονισμού των εθνικών πολιτικών. Η πολιτική αυτή βασίζεται στην αρχή ότι ο καλύτερος ευρωπαϊκός συντονισμός θα οδηγήσει αναγκαστικά, παντού και πάντα, σε ευεργετικά αποτελέσματα. Δυστυχώς, διερωτάται κανείς εάν ο γραφειοκρατικός συντονισμός κακών πολιτικών, όπως είναι οι σημερινές, συμβάλλει περισσότερο στην παράλυση της ανάπτυξης και της απασχόλησης, όπως φαίνεται ότι αποδεικνύει η εμπειρία των χωρών που παραμένουν εκτός της Ένωσης.

<SPEAKER ID=43 NAME="Ribeiro">
Αυτό το Ευρωπαϊκό Συμβούλιο σημαδεύτηκε σαφώς από τη λεγόμενη κρίση των τρελών αγελάδων. Που ωστόσο ήρθαν να σώσουν την ίδια τη σύνοδο κορυφής καθιστώντας δυνατό τον ισχυρισμό ότι ήταν μία επιτυχία επειδή ξεπεράσθηκε, με φαινομενική σταθερότητα, η κατάσταση «μποϋκοτάζ» εκ μέρους ενός κράτους μέλους, ενός πρωθυπουργού. Αλλά προστατεύθηκε πράγματι, και αναμφισβήτητα, η δημόσια υγεία με βάση επιστημονικά κριτήρια; Από αυτή την άποψη, το Συμβούλιο δεν εκδηλώθηκε με εξίσου θετικό ύφος και το ψήφισμα του ΕΚ δεν τονίζει αυτό το ουσιώδες ζήτημα.
<P>
Αυτό το Συμβούλιο υποτίθεται ότι θα ήταν μία «σύνοδος κορυφής» όπου για άλλη μια φορά θα επιδίωκαν να καθορίσουν και να εγκρίνουν πολιτικές, μέτρα, σύμφωνα που, έπειτα από ασυνεπείς θέσεις άλλων Συμβουλίων, θα ανέκοπταν την αύξηση της ανεργίας, την επιδείνωση της κοινωνικής κατάστασης. Και το ένα μποϋκοτάζ αντικατάστησε το άλλο, χωρίς αυτό να έχει καταγγελθεί ξεκάθαρα. 'Ενα άλλο κράτος μέλος, ένας άλλος πρωταγωνιστής της «συνόδου κορυφής», εμπόδισε οποιαδήποτε σαφή διατύπωση στόχων, προτάσεων καλής θέλησης που θα προστίθονταν σε ενδεχόμενες προηγούμενες προτάσεις. Ούτε καν αυτό. Πράγμα που επίσης δεν επισημαίνεται επαρκώς στο ψήφισμα.
<P>
Το Συμβούλιο αυτό αποτέλεσε μία επανάληψη, αδιάλλακτη για τους μεν, αυτιστική για τους δε, ενός δρόμου «ευρωπαϊκής οικοδόμησης». Δεν μετριάσθηκε καν από καλές προθέσεις και ακόμη καλύτερα λόγια. Αυτά τα ζητήματα που χρυσώνουν το χάπι έμειναν για άλλα ελάσσοντα Συμβούλια Υπουργών.
<P>
Επιταχυνόμενη απελευθέρωση των δημόσιων υπηρεσιών, ιδιαίτερα των τηλεπικοινωνιών επειδή υπάρχουν αυτοκινητόδρομοι της πληροφόρησης για να δίνουν κέρδη και για να κυκλοφορούν, ανταγωνιστικότητα και μισθολογική συγκράτηση, και σε αντάλλαγμα καμία σκέψη για ενδεχόμενη συγκράτηση των κερδοσκοπικών κινήσεων που αποσύρουν κεφάλαια από τη λειτουργία τους που είναι η δημιουργία απασχόλησης, σαφής απειλή για απόκλιση των διαρθρωτικών πολιτικών από τους στόχους τους που συνδέονται με τη λησμονημένη οικονομική και κοινωνική συνοχή. Αυτά περιλαμβάνονται και αυτά λείπουν από τα συμπεράσματα της «συνόδου κορυφής», και το ψήφισμα δεν το αναφέρει.
<P>
'Οσον αφορά την εξωτερική πολιτική, για άλλη μια φορά «συμπάθεια» για την Τουρκία χωρίς την απαραίτητη αυτοκριτική, επειδή τα βήματα που έγιναν είχαν ως προϋπόθεση ότι θα γινόταν σεβαστά κάποια ελάχιστα ανθρώπινα δικαιώματα και, αντίθετα, η κατάσταση έχει χειροτερεύσει.
<P>
Αντίστροφα, ως προς την Κούβα, μετριάζεται η σταθερότητα όσον αφορά την απαράδεκτη αμερικανική νομοθεσία, με αβάσιμες ή ακόμη και λανθασμένες εκτιμήσεις ως προς την ευθύνη για τη μη συνέχιση των σχέσεων με την Ευρωπαϊκή 'Ενωση.
<P>
Για όλους αυτούς τους λόγους (και για άλλους ακόμη...), ένα Συμβούλιο που δε μπορεί να αποκρύψει αποτυχίες στο κοινωνικό επίπεδο με φαινομενικές επιτυχίες για τις τρελές αγελάδες και την EUROPOL, και ένα ψήφισμα που, για άλλη μια φορά, παραλείπει τα αληθινά ζητήματα σαν να είχαν επιλυθεί ή να πρόκειται να επιλυθούν όταν θα φτάσουμε στο Ελ(ευρο)ντοράντο .
<P>
Επί της μεταβατικής περιόδου που προβλέπεται στις συνθήκες προσχώρησης
<SPEAKER ID=44 NAME="Ahlqvist, Theorin και Wibe">
Σύμφωνα με την άποψη μας δεν θα πρέπει η ΕΕ να βάλει κάποια εμπόδια στα κράτη μέλη όσον αφορά το να προηγηθούν στις μεταρυθμίσεις της περιβαλλοντικής μέριμνας ακόμη και αν άλλα κράτη μέλη είχαν την άποψη ότι αυτό παραβιάζει τις τέσσερεις ελευθερίες της εσωτερικής αγοράς.
<P>
Ως τώρα, δεν έχει φανεί ότι η περιβαλλοντική εγγύηση υπάρχει στην πραγματικότητα. Κατά την άποψη μας θα πρέπει η περιβαλλοντική εγγύηση να ισχύει αμέσως μόλις το εθνικό κοινοβούλιο ενός κράτους μέλους την επικαλείται για τις αποφάσεις του.
<P>
Επί της έκθεση Mosiek-Urbahn
<SPEAKER ID=45 NAME="Eriksson, Sjφstedt και Svensson">
Ψηφίσαμε υπέρ της έκθεσης Mosiek - Urbahn. Συμμεριζόμαστε σε μεγάλο βαθμό την κριτική της έκθεσης στην αναφορά της ομάδας Molitor. Είμαστε της άποψης ότι όσον αφορά θέματα που η φύση τους υπερβαίνει τα σύνορα, ιδιαίτερα κοινωνικά θέματα συνδεδεμένα με τον χώρο της αγοράς εργασίας καθώς και προβλήματα που σχετίζονται με το περιβάλλον, απαιτούνται ελάχιστοι κανόνες ακόμη και σε επίπεδο ΕΕ. Αυτό δεν αποκλείει όμως το να προηγηθούν χώρες υπ' ευθύνη τους και να εισάγουν αυστηρότερους κανόνες. Αυτό απαιτεί π.x. να γίνει αυστηρότερο το άρθρο 100α της Συνθήκης της Ρώμης.
<P>
Αλλά είμαστε επίσης επικριτικοί απέναντι στην έκθεση σε μερικές πτυχές της. Πρόκειται για τις προτάσεις σύμφωνα με τις οποίες κάνοντας χρήση του άρθρου 171 να καταδικάζονται τα κράτη μέλη σε καταβολή προστίμων. Σύμφωνα με την γνώμη μας η διατύπωση στο άρθρο 1. 26 είναι εντελώς παράλογη. Έχει ως εξής: »Η ΕΕ υλοποιεί πρός το παρόν την μεγαλύτερη διαδικασία απλούστευσης της σύγχρονης οικονομικής ιστορίας μέσω της προσπάθειας ανικατάστασης 15 συστημάτων κανονισμών με ένα και μοναδικό».
<P>
Είναι ακατανόητο για εμάς πως μπορεί ένα κοινοβούλιο που θέλει να θεωρεί τον εαυτό του ως σοβαρό να εγκρίνει μιά τέτοια διατύπωση.

<SPEAKER ID=46 NAME="Lindholm">
Το σουηδικό Κόμμα του Περιβάλλοντος, είχε σοβαρές ανησυχίες, ακριβώς όπως και τα περιβαλλοντικά κόμματα στις άλλες, νέες χώρες μέλη, για το ότι μιά ένταξη στην ΕΕ μπορούσε να οδηγήσει στο ότι τα υπάρχοντα στάνταρντ μας όσον αφορά την προστασία του περιβάλλοντος, της κοινωνίας και των καταναλωτών, κ. ά., θα εξασθενούσαν. Δυστυχώς η εξέλιξη πρός το παρόν δείχνει να επαληθεύει τους φόβους μας, κάτι που προέκυψε π. χ. από το ότι η Επιτροπή δεν έχει ενσωματώσει τις υποσχέσεις της, όσον αφορά την αύξηση των περιβαλλοντικών στάνταρντ της ΕΕ στο επίπεδο των νέων χωρών μελών, κατά την συμφωνηθείσα μεταβατική περίοδο.
<P>
Παρ όλα αυτά, δεν μπορώ επίσης να υποστηρίξω τα συμπεράσματα της λεγομένης έκθεσης Molitor, διότι προϋποθέτουν μόνον τα συμφέροντα των μεγάλων βιομηχανιών. Εκτός αυτού φαίνεται σαφώς ότι η πρόθεση της ομάδας Molitor ήταν να εκμεταλλευτεί de facto μιά απορύθμιση της νομοθεσίας της ΕΕ ως ένα πρότυπο για παρόμοια μέτρα σε εθνικό επίπεδο. Απλούστατα θέλουν να διαλύσουν ότι έχει κατακτηθεί όσον αφορά π. χ. την μέριμνα του περιβάλλοντος στην Ευρώπη, αντί να προχωρήσουν περισσότερο.
<P>
δνεκα του ότι εγώ ως σουηδός μέλος του Κόμματος του Περιβάλλοντος, για τους λόγους που ανέφερα, είμαι λίγο διστακτικός ως πρός την κοινοτική νομοθεσία γενικά σε τομείς σημαντικούς για εμάς, θέλω να συγκεντρώσω την επεξήγηση της ψήφου μου στις δύο τροπολογίες που κατέθεσα.
<P>
Στην πρώτη γίνεται λόγος για το ότι η αντίληψη της ομάδας Molitor αντιπροσωπεύει ένα μοντέλο όπου οι οικονομολόγοι είναι οι μόνοι επαϊοντες όσον αφορά κοινωνικές αποφάσεις για την νομοθεσία. Γι' αυτό θέλαμε να τονίσουμε ότι και άλλοι υπολογισμοί εκτός των οικονομικών πρέπει να έχουν σημασία όταν καταλήγουμε σε συμφωνίες για την ανάγκη της νομοθεσίας.
<P>
Η Ομάδα των Πρασίνων του Ευρωκοινοβουλίου ανησυχεί επίσης για το ότι οι ρήτρες για τις ελάχιστες σταθμίσεις όσον αφορά την περιβαλλοντική - , καταναλωτική - και κοινωνική προστασία θα ερμηνεύονται ως μέγιστες σταθμίσεις. Ως εκ τούτου είναι ουσιαστικό για εμάς να μην επιβάλλεται, στο όνομα του ελεύθερου ανταγωνισμού, μιά μείωση των υπαρχόντων εθνικών στάνταρντ σε τομείς που είναι ζωτικής σημασίας από περιβαλλοντικής πλευράς και για τον αποκαλούμενο απλό πολίτη. Είναι επίσης σημαντικό να μην γίνει η ΕΕ τροχοπέδη για την περαιτέρω εξέλιξη σ' αυτούς τους τομείς.

<SPEAKER ID=47 NAME="Lindqvist">
Μιά απελευθέρωση σε επίπεδο ΕΕ είναι σημαντική για να μειωθεί η περιττή ρύθμιση και γραφειοκρατία. εμως η έκθεση θίγει μόνον το σύμπτωμα του προβλήματος όταν οι κανόνες σε επίπεδο ΕΕ είναι ήδη γεγονός.
<P>
Η έκθεση έπρεπε να αναφερθεί στα θέματα που θα επεξεργάζονται σε διάφορα επίπεδα, σε τοπικό, περιφερειακό, εθνικό και ευρωπαϊκό επίπεδο ΕΕ. δπρεπε να παρουσιαστεί ένας κατάλογος με την περιγραφή όλων των πρός επεξεργασίαν θεμάτων και το που αυτά θα επεξεργάζονται.
<P>
Επίσης η έκθεση κλίνει υπέρ της απελευθέρωσης για τον εμποροβιομηχανικό τομέα και της ενίσχυσης του ανταγωνισμού. Η απελευθέρωση είναι σημαντική από δημοκρατικής πλευράς, για να απλουστεύσει υπάρχοντες κανόνες για τον πολίτη και για να αποσαφηνίσει σε ποιό επίπεδο θα λαμβάνονται οι διάφορες αποφάσεις.
<P>
Eπρεπε να παραχθεί ένας «κατάλογος επικουρικότητας» με θέματα που μπορούν να επανα-μεταφερθούν από την ΕΕ σε εθνικό, περιφερειακό και δημοτικό επίπεδο.

<SPEAKER ID=48 NAME="Rovsing">
Η παρούσα έκθεση αφορά ένα άκρως σημαντικό θέμα, του οποίου η σπουδαιότητα τόσο για την περαιτέρω ανάπτυξη της εσωτερικής αγοράς όσο και για την οικονομική ανάπτυξη και την απασχόληση στην Ευρώπη, δεν πρέπει να υποτιμάται. Συνεπώς, η έκθεση περιέχει μια θαυμάσια ανάλυση και κριτική αξιολόγηση της γνωστής ως πρότασης της ομάδας Molitor για τη νομοθετική και διοικητική απλούστευση.
<P>
Σε γενικές γραμμές, η εισηγήτρια και η επιτροπή δικαιολογημένα επικρίνουν την έκθεση της ομάδας Molitor, δεδομένου ότι περιέχει μεν μια χρήσιμη ανασκόπηση των προβλημάτων που έχουν σχέση με την υπερβολικά ευρεία νομοθετική ή διοικητική ρύθμιση της αγοράς, έχει όμως δυστυχώς την τάση να υποτιμά τις δυσμενείς επιπτώσεις που θα έχει για τον ανταγωνισμό και/ή την πολιτική των καταναλωτών μια αυθαίρετη απορρύθμιση σε ευρωπαϊκό επίπεδο. Επομένως, η εισηγήτρια έχει απόλυτα δίκαιο όταν επισημαίνει την ανάγκη να καταρτισθεί ένας «αναλυτικός κατάλογος», που να καθιστά δυνατή αφενός μεν την εκτίμηση της ανάγκης να εφαρμοστεί μια τελείως νέα κοινοτική νομοθεσία και να αναληφθούν νέες κοινοτικές πρωτοβουλίες, αφετέρου δε την εκτίμηση των συνεπειών που θα έχει μια πιθανή κατάργηση ή τροποποίηση της ήδη ισχύουσας νομοθεσίας.
<P>
Στο πλαίσιο αυτό, δεν πρέπει να παραβέπεται ότι η εφαρμογή κοινών νομοθετικών διατάξεων στην ΕΕ - στο βαθμό που είναι καν απαραίτητη η θέσπιση παρόμοιων διατάξεων - αποτελεί αυτή καθευατή έκφραση μιας σημαντικής απλούστευσης των κανόνων προς όφελος των πολιτών και των επιχειρήσεων, εφόσον 15 διαφορετικές εθνικές νομοθεσίες αντικαθίστανται από μία.
<P>
Επί της έκθεσης Mombaur
<SPEAKER ID=49 NAME="Caudron">
Τον τελευταίο καιρό είναι επίκαιρες στο Ευρωπαϊκό Κοινοβούλιο οι συζητήσεις σχετικά με την ενέργεια. Μέχρι σήμερα εντάσσονται περισσότερο σε μία φιλελεύθερη, βιομηχανική και ανταγωνιστική παρά περιβαλλοντική οπτική.
<P>
Ο συνάδελφος κ. Mombaur υπέβαλε μία έκθεση θεμελιώδους σημασίας κατά τη γνώμη μου. Πράγματι, η έκθεση πραγματεύεται το μέλλον του πλανήτη και την ικανοποίηση των ενεργειακών μας αναγκών που αυξάνονται ακατάπαυστα.
<P>
Όλοι οι παρόντες γνωρίζουμε ότι ο δρόμος που ακολουθούμε σήμερα για τις ικανοποιήσουμε είναι αδιέξοδος. Οι πηγές ενέργειας κάθε άλλο παρά ανεξάντλητες είναι, ενώ εξάλλου είναι ρυπογόνες. Εάν το πρώτο σκέλος του θέματος αφορά τις μελλοντικές γενιές, το δεύτερο σκέλος μας κάνει ήδη να υποφέρουμε.
<P>
Θα ήθελα επίσης να εκφράσω τα συγχαρητήριά μου για τη σαφήνεια της υποβληθείσας έκθεσης και τις καινοτομίες που προτείνει, οι οποίες είναι το αποτέλεσμα εις βάθος προβληματισμού.
<P>
Η Ευρωπαϊκή Ένωση έχει πραγματικά συμφέρον να αναπτύξει τις τεχνολογίες ανανεώσιμων πηγών ενέργιεας. Η ίδια η φύση προσφέρει τις προϋποθέσεις για το επιτύχει. Σε εμάς επαφίεται να μάθουμε πώς να τις εκμεταλλευθούμε και να θελήσουμε να το πράξουμε. Η Ένωση πρέπει να δώσει το παράδειγμα και να αυξήσει την κατανάλωση ενέργειας από ανανεώσιμες πηγές.
<P>
Το Συμβούλιο πρέπει να πεισθεί ότι οι έρευνες αυτές είναι συμφέρουσες και να ξεκινήσει γρήγορα την προώθηση νέων, υγιών και αποτελεσματικών μορφών ενέργειας, μέσω της παροχής φορολογικών κινήτρων. Η Ένωση πρέπει να δώσει το παράδειγμα και να αυξήσει την κατανάλωση ανανεώσιμων πηγών ενέργειας.
<P>
Ασφαλώς, οι αρχικές επενδύσεις θα είναι δαπανηρές. Ασφαλώς, το κόστος αυτό ποικίλλει ανάλογα με την εγγύτητα των πηγών ενέργειας. Αντιμετωπίζουμε όμως μία πρόκληση ολκής, πρέπει να διαφυλάξουμε τον πλανήτη μας, αλλά και να επιτρέψουμε σε όλους να παράγουν ενεργειακές πηγές που εγγυώνται την ανεξαρτησία και αποτελούν παράγοντες ανάπτυξης, συμπληρωματικούς σε άλλους.
<P>
Η Ένωση πρέπει να ενσωματώσει την ανάγκη αυτή στην πολιτική ανάπτυξης και συνεργασίας. Οι επενδύσεις του σήμερα θα αποτελέσουν οικονομικά, ανθρώπινα και οικολογικά κέρδη του αύριο.

<SPEAKER ID=50 NAME="Fayot">
Οι ανανεώσιμες ενέργειες υπάρχουν ακόμη και στις χώρες της βόρειας Ευρώπης: φωτοβολταϊκή ενέργεια, αιολική ενέργεια, υδραυλική ενέργεια, βιομάζα.
<P>
Η ανάπτυξη των τεχνικών των ανανεώσιμων ενεργειών γίνεται οικειοθελώς: εάν, όπως αποδεικνύει η παρούσα έκθεση, διαθέταμε στον προϋπολογισμό της Ευρωπαϊκής Ένωσης για την προώθηση των ανανεώσιμων πηγών ενέργειας το ίδιο ποσό με αυτό που διατίθεται για την προώθηση της πυρηνικής σύντηξης, δηλαδή 840 εκατ. Ecu, γρήγορα θα επιτυγχάναμε ένα ανταγωνιστικό επίπεδο.
<P>
Ο στόχος είναι ξεκάθαρος: επιβάλλεται η χρησιμοποίηση αυτών των ανεξάντλητων ενεργειών, που δεν ρυπαίνουν, που είναι εκμεταλλεύσιμες αποκεντρωτικά, που τις αποδέχεται η κοινή γνώμη, που δεν απαιτούν μεγάλες εγκαταστάσεις όπως η πυρηνική ενέργεια και που δημιουργούν μεγάλο αριθμό θέσεων εργασίας.
<P>
Η ώθηση για την επίλυση των πολυάριθμων τεχνικών και οικονομικών προβλημάτων μπορεί να προέλθει από την Ευρωπαϊκή Ένωση, όμως αυτό δεν σημαίνει ότι τα κράτη μέλη είναι άμοιρα ιδίας ευθύνης, κυρίως εάν θέλουμε το 2010 να έχουμε επιτύχει, όπως προτείνεται στην έκθεση, ποσοστό 15 % ανανεώσιμων ενεργειών επί του συνόλου των πρωτογενών ενεργειών.
<P>
Για να καταστεί αυτό δυνατό πρέπει να πληρούται μία βασική προϋπόθεση. Για να εξασφαλισθεί η ανταγωνιστικότητα των τεχνολογιών ανανεώσιμης ενέργειας θα πρέπει να ληφθεί υπόψη το πραγματικό κόστος των άλλων τεχνολογιών. Παραδείγματος χάριν, όσον αφορά την πυρηνική ενέργεια, τα μέτρα ασφάλειας, οι επενδύσεις και οι υπέρμετρες δαπάνες επεξεργασίας πυρηνικών αποβλήτων και εκτός λειτουργίας εγκαταστάσεων, για να μην αναφερθούμε στο γενικότερο κοινωνικό κόστος μιας τεχνολογίας υψηλού κινδύνου που ποτέ δεν εξουσιάστηκε πλήρως από τον άνθρωπο.
<P>
Συμφωνώ απόλυτα με τα μέτρα που προτείνει ο εισηγητής της Επιτροπής Έρευνας, Τεχνολογικής Ανάπτυξης και Ενέργειας και τον συγχαίρω για την σπουδαία εργασία του.

<SPEAKER ID=51 NAME="Lindqvist">
Υπερψήφισα την έκθεση η οποία κατά βάση είναι καλή. Οι περισσότεροι από τους πόρους για την έρευνα της ενέργειας σήμερα πηγαίνουν στην έρευνα της σύντηξης στο λεγόμενο πρόγραμμα JET. Αυτό μπορεί να μειωθεί ή να καταργηθεί εντελώς. Χρειάζονται περισσότεροι πόροι για την έρευνα και ανάπτυξη των ανανεώσιμων πηγών ενέργειας.
<P>
Είναι εντελώς απαρέδεκτο να επενδυθούν 400 εκατομ. ecu σε δύο νέους πυρηνικούς αντιδραστήρες στην Ουκρανία και αυτό πρέπει να απορριφθεί. Η Επιτροπή πρέπει να παρουσιάσει άμεσες προτάσεις για το πώς θα μειωθούν οι ρύποι του διοξειδίου του άνθρακος. Πρέπει να επεξεργαστεί μιά σύσταση για έναν φόρο διοξειδίου του άνθρακος. Είναι μιά υποχρέωση την οποία ανέλαβαν η ΕΕ και τα κράτη μέλη της ΕΕ σε συνάφεια με την Διάσκεψη του Ρίο το 1992 για το περιβάλλον.
<P>
Η Συνθήκη της Euratom πρέπει να μετατραπεί σε μιά Συνθήκη για την επένδυση σε ανανεώσιμες πηγές ενέργειας.

<SPEAKER ID=52 NAME="Rovsing">
Η ανάγκη για μια συνεπή αναμόρφωση της κατανάλωσης ενέργειας δεν αναγνωρίσθηκε μόνο πρόσφατα. Σχεδόν ταυτόχρονα με το πετρελαϊκό σόκ της δεκαετίας του '70, οι δυτικές βιομηχανικές χώρες είχαν αναγνωρίσει την ανάγκη αυξημένης έρευνας όσον αφορά τις ανανεώσιμες πηγές ενέργειας. Αυτό έγινε κυρίως για λόγους ασφάλειας του εφοδιασμού και βάσει της παραδοχής ότι οι ενεργειακές μας ανάγκες δεν θα μπορούσαν επ' άπειρο να καλύπτονται με τη χρησιμοποίηση ορυκτών καυσίμων. Έκτοτε, για γνωστούς λόγους, το περιβάλλον διεδραμάτισε έναν εξίσου σημαντικό ρόλο στις σχετικές εκτιμήσεις. Αλλωστε η συνολική κατανάλωση ενέργειας στον κόσμο αναμένεται να αυξηθεί τρομακτικά κατά την επόμενη εικοσιπενταετία, λόγω του εκβιομηχανισμού πολλών χωρών του Τρίτου Κόσμου.
<P>
Συνεπώς, έφτασε η ώρα να εφαρμόσει η Ευρωπαϊκή Ένωση ένα σχέδιο δράσης για την προώθηση των ανανεώσιμων πηγών ενέργειας, όπου να λαμβάνονται ιδιαίτερα υπόψη οι συγκεκριμένες προϋποθέσεις των μεμονωμένων χωρών της ΕΕ για τη χρησιμοποίηση μεμονωμένων μορφών ανανεώσιμης ενέργειας (π.χ. αυξημένη χρησιμοποίηση της ηλιακής ενέργειας στις χώρες της Μεσογείου, αυξημένη χρήση της αιολικής ενέργειας στις χώρες της ΕΕ στη βορειοδυτική Ευρώπη κλπ.).
<P>
Η παρούσα έκθεση της Επιτροπής Έρευνας, Τεχνολογικής Ανάπτυξης και Ενέργειας περιέχει μια θαυμάσια ανάλυση των προτάσεων που υπέβαλε η Επιτροπή, εκ των οποίων οι προτάσεις σχετικά με τα μέτρα για τη βελτίωση της ανταγωνιστικότητας των ανανεώσιμων πηγών ενέργειας απαιτούν ιδιαίτερο ενδιαφέρον.

<SPEAKER ID=53 NAME="Θεωνάς">
Η ολοένα και αυξανόμενη ζήτηση ενέργειας, η έλλειψη και τα προβλήματα που δημιουργούν οι συμβατικές μορφές ενέργειας, καθιστούν αναγκαία την ανάπτυξη των ανανεώσιμων πηγών ενέργειας. Για χώρες δε όπως η Ελλάδα, το θέμα είναι πρωταρχικής σημασίας, δεδομένου ότι η γεωγραφική και μορφολογική διάταξη της χώρας καθιστά αναγκαία την ανάπτυξη των ανανεώσιμων μορφών ενέργειας, όπως της αιολικής ή της ηλιακής ενέργειας, σαν μέσο για την αντιμετώπιση των ενεργειακών αναγκών των νησιωτικών και απομακρυσμένων περιοχών.
<P>
Η μείωση της ενεργειακής εξάρτησης των κρατών μελών θα συντελούσε στην βελτίωση των δημόσιων οικονομικών με την μείωση της προσφυγής σε εξωτερικές πηγές ενέργειας, ενώ θα μπορούσε να συμβάλει ουσιαστικά στην περιφερειακή και τοπική ανάπτυξη, στην ανάπτυξη της απασχόλησης.
<P>
Στα πλαίσια αυτά, η ΕΕ θα μπορούσε να συμβάλει, μέσω των χρηματοδοτικών μέσων που διαθέτει, στην στήριξη των σχετικών προγραμμάτων.
<P>
Είμαστε όμως κατηγορηματικά αντίθετοι όχι μόνο στην απελευθέρωση του τομέα της ενέργειας γενικότερα, αλλά και ειδικότερα του τομέα των εναλλακτικών μορφών ενέργειας. Η απελευθέρωση θα έχει τραγικές συνέπειες, δεδομένου ότι πρόκειται για κλάδο στρατηγικής σημασίας. Μία τέτοια εξέλιξη θα θέσει σε κίνδυνο την ασφάλεια του ανεφοδιασμού, ακόμα και το σημερινό επίπεδο ενεργειακής κάλυψης, προς όφελος του μεγάλου κεφαλαίου, που θα αποκομίζει τεράστια κέρδη σε βάρος της βιωσιμότητας των δημόσιων φορέων που θα παρέχουν μόνο την υποδομή, αλλά και σε βάρος της οικονομίας και των καταναλωτών, που έχουν δικαίωμα σε φτηνή, επαρκή και φιλική για το περιβάλλον ενέργεια.
<P>
Η τεχνολογική ανάπτυξη δεν μπορεί κατά την γνώμη μας να υποτάσσεται στον βωμό του κέρδους. Πρέπει να δίνεται η δυνατότητα να επωφελούνται όλοι από αυτήν και να μην αποτελεί μέσο αύξησης των κερδών ορισμένων που την εκμεταλλεύονται προς όφελός τους.
<P>
Επί της έκθεσης Fouque
<SPEAKER ID=54 NAME="Caudron">
Η συνάδελφος κ. Antoinette Fouque μας υπέβαλε την έκθεση με την οποία δίδεται συνέχεια στη διεθνή διάσκεψη σχετικά με τον πληθυσμό και την ανάπτυξη που πραγματοποιήθηκε το Σεπτέμβριο του 1994 στο Κάιρο. Κατ'αυτόν τον τρόπο επιτρέπει στο Ευρωπαϊκό Κοινοβούλιο να εξετάσει εκ νέου την κατάσταση της ανάπτυξης και των γυναικών στον κόσμο. Πρώτα απ'όλα ευχαριστώ τη συνάδελφό μας για την εργασία της και για το πάθος που την διακρίνει.
<P>
Η διάσκεψη του Καΐρου, όπως πολλές άλλες διεθνείς διασκέψεις, συχνά αμφισβητείται, καθώς ορισμένοι τη θεωρούν ως συσσώρευση καλών προθέσεων που γρήγορα λησμονούνται. Ωστόσο, πιστεύω ότι έχουν αυξανόμενο ενδιαφέρον και θεωρώ ως απόδειξη για τούτο τη διάσκεψη του Καΐρου που πρέπει να επιτρέψει στην Ένωση να εκφράσει για άλλη μία φορά τις αρχές της στον τομέα της ανάπτυξης και των δικαιωμάτων των γυναικών.
<P>
Η δάσκεψη του Καΐρου επιβεβαίωσε τη βασική θέση των γυναικών στην αναζήτηση μίας βιώσιμης και ανθρώπινης ανάπτυξης. Έναντι της δημογραφικής αύξησης και των συνεπειών της, η διάσκεψη προσδιόρισε με σαφήνεια το ρόλο που μπορούν να αναλάβουν οι γυναίκες στη διευθέτησή της και στα πλεονεκτήματα που τις διακρίνουν.
<P>
Όπως υπενθυμίζει η συνάδελφός μας, ο έλεγχος απλώς των γεννήσεων δεν μπορεί να είναι η μόνη λύση των πληθυσμιακών προβλημάτων που αντιμετωπίζει ο κόσμος και ειδικότερα ο αναπτυσσόμενος κόσμος. Πρέπει γρήγορα να ληφθούν υπόψη τα προβλήματα της γήρανσης, της εγκατάλειψης της υπαίθρου, των διεθνών μεταναστεύσεων και ιδίως του περιβάλλοντος.
<P>
Στο πλαίσιο αυτό πρέπει να λυθούν τα δημογραφικά προβλήματα, που συνδέονται με το μη σεβασμό των δικαιωμάτων των γυναικών. Οι γυναίκες πρέπει να μπορέσουν να καταστούν φορείς αυτής της ανανέωσης. Η ελεύθερη επιλογή της γέννησης παιδιών, η ελεύθερη πρόσβαση στην υγεία και στην εκπαίδευση για όλες τις γυναίκες αποτελούν τα καλύτερα εργαλεία. Πάρα πολλές γυναίκες στον κόσμο σήμερα δεν είναι ανθρώπινα όντα με πλήρη δικαιώματα. Ποιος μπορεί πλέον να είναι ικανοποιημένος με την κατάσταση αυτή; Ποιος μπορεί να την αποδεχθεί;
<P>
Χρειάζεται μία πραγματική πολιτική ανάπτυξης που θα ενσωματώνει το στόχο της αναβάθμισης της γυναίκας ως κινητήριας δύναμης της ανάπτυξης. Η Ένωση έχει ήδη αναλάβει δεσμεύσεις προς την κατεύθυνση αυτή. Όλα τα κράτη μέλη θα έπρεπε να πράξουν το ίδιο και να ακολουθήσουν το παράδειγμα των Γερμανών και Ολλανδών φίλων μας.
<P>
Οι αναληφθείσες οικονομικές δεσμεύσεις πρέπει να τηρηθούν και να χορηγηθούν διευκολύνσεις ώστε να μη μείνουν αχρησιμοποίητες οι ενισχύσεις λόγω της γνωστής διοικητικής δυσκινησίας. Πρέπει να αναπτυχθεί η συνεργασία μας τόσο με τις τρίτες χώρες όσο και μη τις ΜΚΟ.
<P>
Το θέμα είναι συμμετάσχουμε στη νέα αυτή αντίληψη. Σας καλώ να αναπτύξουμε έναν νέο προβληματισμό σχετικά με την ανάπτυξη κεφαλαιώδες. Αποτελεί την εγγύηση του μέλλοντος ενός μέρους του κόσμου. Σε όλα τα επίπεδα πρέπει να δεσμευθούμε να, να προσπαθήσουμε να βοηθήσουμε τους άνδρες και τις γυναίκες που υποφέρουν. Η τεχνική βοήθεια δεν αρκεί από μόνη της. Πρέπει να συνδυασθεί με μελέτη της κατάστασης και να δοθεί σε όλους η αξιοπρέπεια, ίδιον της ανθρωπότητας.

<SPEAKER ID=55 NAME="Lindholm">
Με χαρά διαπίστωσα ότι η έκθεση θέλει σοβαρά να συνεισφέρει στο να γίνουν πράξη τα αποτελέσματα της Διάσκεψης του Καϊρου όσον αφορά την πολιτική παροχής βοήθειας της ΕΕ. Οι γυναίκες, και ως εκ τούτου η κατάσταση των παιδιών, σ' όλον τον κόσμο έχουν πραγματικά ανάγκη κατευθυνόμενων, δυναμικών παρεμβάσεων. Παρ' όλα αυτά η έκθεση αφήνει μιά άνοστη γεύση. Ως συνήθως η ΕΕ παίρνει πολύ γρήγορα θέση και θέτει όρους σε χώρες εκτός δνωσης. Αναμένεται από φτωχές χώρες, με την βοήθεια της ΕΕ, να ανταπεξέλθουν σ' αυτό που μερικές από τ ις ίδιες τις χώρες της ΕΕ δεν καταφέρνουν. Π. χ.:
<P>
»Ικανοποιητικά» σεμινάρια σεξουαλικής εκπαίδευσης διαφόρων επιπέδων στο σχολείο - Ενθάρρυνση της χρήσης προφυλακτικών που διανέμονται δωρεάν - Να ενσωματωθεί ο οικογενειακός σχεδιασμός με τα προγράμματα συνεργασίας - Να εισαχθεί η ισότητα για τις γυναίκες στην πολιτικοοικονομική ζωή - Δικαίωμα ελεύθερης και νόμιμης άμβλωσης, κ. ά.Μήπως θα έπρεπε ο επόμενος στόχος να είναι να εργαστούμε για να εφαρμόσουμε τα αποτελέσματα των διεθνών Διασκέψεων για την γυναίκα και εντός της ΕΕ και στις χώρες που συνεργάζονται με την ΕΕ;
<P>
φσως θα έπρεπε επίσης να λεχθεί ότι οι γυναίκες και εντός της ΕΕ και στις αναπτυσσόμενες χώρες δεν ευνοούνται από τον σχεδόν χωρίς περιορισμούς οικονομικό φιλελευθερισμό της αγοράς τον οποίον πρεσβεύει η ΕΕ? αντιθέτως!
<P>
Παρά τα προλεχθέντα υπερψηφίζω την έκθεση εφόσον το ουσιαστικό είναι παρ' όλα αυτά ο στόχος, δηλ. η προαγωγή της κατάστασης των γυναικών.
<P>
Επί των Ολυμπιακών Αγώνων της Ατλάντα
<SPEAKER ID=56 NAME="Caudron">
Η ιδέα των Ολυμπιακών Αγώνων είναι μία μεγάλη ιδέα, αυτή της συνάντησης ανδρών και γυναικών από τις πέντε ηπείρους στο πλαίσιο του αθλητικού ανταγωνισμού που καθοδηγείται από τις αρχές της αδελφοσύνης και του ευ αγωνίζεσθαι. Τι απομένει από την ιδέα αυτή όταν πλήττεται από τις διακρίσεις;
<P>
Το Ευρωπαϊκό Κοινοβούλιο πρέπει να επαναβεβαιώσει την προσήλωσή του στην ισότητα ανδρών και γυναικών και να καταπολεμήσει όλες τις μορφές σκοταδισμού, όποιες και αν είναι και οπουδήποτε παρουσιάζονται.
<P>
Επανέρχομαι στο κείμενο του ψηφίσματος και της προφορικής ερώτησης για να αναφερθώ σε ένα ακόμη σοβαρότερο θέμα: δεν μπορούμε να αποδεχθούμε, όπως ελπίζω, να χρηματοδοτήσει ή να βοηθήσει η Ένωση, με οποιοδήποτε μέσο, όλες ή ορισμένες χώρες που εμποδίζουν τις γυναίκες να συμμετάσχουν στους Αγώνες της Ατλάντα. Δεν μπορούμε να είμαστε συνένοχοι σε έναν τέτοιο διαχωρισμό, τον οποίο θεωρούμε μία σοβαρή οπισθοδρόμηση.
<P>
Ελπίζω επίσης ότι το Συμβούλιο και η Επιτροπή θα μας δώσουν γρήγορα διαβεβαιώσεις στα θέματα που τέθηκαν και θα λάβουν επίσημα θέση για ανάλογες μεθόδους. Είναι θέμα αξιοπιστίας.
<P>
Επί της έκθεσης Ewing
<SPEAKER ID=57 NAME="Titley">
Προσέφερα την υποστήριξή μου σ' αυτή την έκθεση διότι είμαι πρόθυμος υποστηρικτής των μικρών επιιχειρήσεων, όπως θα πρέπει να είμαστε όλοι εάν μας ενδιαφέρει το μέλλον της ευρωπαϊκής οικονομίας. Σχεδόν το 100 % των ευρωπαϊκών επιχειρήσεων ταξινομούνται επισήμως ως ΜΜΕ. Eν τούτοις πολύ συχνά οι επιχειρήσεις αυτές οι οποίες απασχολούν τα δύο τρίτα του ευρωπαϊκού εργασιακού δυναμικού και δημιουργούν τα δύο τρίτα του επιχειρηματικού τζίρου λησμονούνται από εκείνους που διαμορφώνουν τις πολιτικές διότι δεν διαθέτουν τις ισχυρές ομάδες πίεσης των βιομηχανικών γιγάντων. Αυτός είναι ένας ακόμη λόγος για να διευρύνει η Επιτροπή το πρόγραμμα επαρκών δανείων για τις μικρές επιχειρήσεις το οποίο αποτελεί μια πραγματική επιτυχία για την Ευρώπη - στον βαθμό τουλάχιστον που εφαρμόσθηκε. Όταν στο ΗΒ και μόνον, πάνω από 200 εκατομμύρια Ecu βοήθησαν στη δημιουργία σχεδόν 12.000 θέσεων εργασίας από το 1993, είναι ζωτικό να διευρύνουμε αυτή την επιτυχία όταν έχουμε υπόψη τις αντίξοες οικονομικές συνθήκες στις οποίες ζουν οι κάτοικοι όχι μόνο της εκλογικής μου περιφέρειας αλλά και ολόκληρης της Ευρώπης. Οι πολίτες μας δικαιούνται την οποιαδήποτε βοήθεια μπορούμε να προσφέρουμε στις επιχειρήσεις τους, από την επιτυχία των οποίων εξαρτώμεθα όλοι.
<P>
Επί της έκθεσης Harrison (Α4-161/96)
<SPEAKER ID=58 NAME="Titley">
Θέλω να δηλώσω την υποστήριξή μου προς την έκθεση του συναδέλφου του βρετανικού Εργατικού Κόμματος κ. Harrison καθώς στοχεύει να δώσει στις επιχειρήσεις - και πρακτικά αυτό σημαίνει στις μικρές επιχειρήσεις - την προστασία που δικαιούνται από την απαράδεκτη τακτική καθυστέρησης πληρωμών εκ μέρους των μεγάλων εταιρειών. Η τακτική αυτή έχει προκαλέσει πραγματικές οικονομικές δυσχέρειες σε πολλούς από τους έντιμους και σκληρά εργαζόμενους επιχειρηματίες και υπαλλήλους εμπορικών περιοχών όπως η δική μου εκλογική περιφέρεια. Αυτός είναι ο λόγος για τον οποίο το κόμμα μου εξετάζει το πρόβλημα αυτό στη Μ. Βρετανία και για τον οποίο η Επιτροπή διερευνά τις καθυστερούμενες καταβολές σε ευρωπαϊκό επίπεδο. Ωστόσο, οι καλές προθέσεις της Επιτροπής δεν θα είναι αρκετές εάν, όπως προτείνεται αυτή τη στιγμή, η καταβολή αποζημιώσεων στους δικαιούχους είναι μόνο μια μη δεσμευτική Σύσταση προς τα κράτη μέλη. Δοθέντος ότι ο Συντηρητικός Πρόεδρος του βρετανικού Εμπορικού Επιμελητηρίου έχει ουσιαστικά διακηρύξει ο ίδιος την τέχνη του για καθυστερημένη πληρωμή των οφειλών του όταν είχε επιχείρηση, μπορώ να πω ότι υπάρχει τουλάχιστον ένα κράτος μέλος του οποίου η κυβέρνηση χρειάζεται την έκδοση οδηγίας εάν θέλουμε να εργαστεί για την προστασία των έντιμων και σκληρά εργαζόμενων επιχειρηματιών από εκείνους που στη Μ. Βρετανία τους χαρακτηρίζουμε «χαραμοφάηδες».

<SPEAKER ID=59 NAME="Πρόεδρος">
Κατ'αυτόν τον τρόπο ολοκληρώνεται η ώρα των ψηφοφοριών

<CHAPTER ID=3>
Διακοπή της συνόδου
<SPEAKER ID=60 NAME="Πρόεδρος">
Κηρύσσω τη διακοπή της συνόδου του Ευρωπαϊκού Κοινοβουλίου.
<P>
(Η συνεδρίαση λήγει στις 12.55)

